{
  "GK21sokss_pu:0": "// śrīḥ //",
  "GK21sokss_pu:1": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:2": "kathāpīṭhaṃ nāma prathamo lambakaḥ /",
  "GK21sokss_pu:3": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudherudgatam /",
  "GK21sokss_pu:4": "prasahya sarayanti ye vigatavighnalabdhardvayo dhuraṃ dadhati vaivudhīṃ bhuvi bhavaprasādena te // SoKss_1,0.1 //",
  "GK21sokss_pu:5": "prathamas taraṅgaḥ /",
  "GK21sokss_pu:6": "śriyaṃ diśatu vaḥ śaṃbhoḥ śyāmaḥ kaṇṭho manobhuvā /",
  "GK21sokss_pu:7": "aṅkasthapārvatīdṛṣṭipāśairiva viveṣṭitaḥ // SoKss_1,1.1 //",
  "GK21sokss_pu:8": "saṃdhyānuttotsave tārāḥ kareṇoddhūya vighnajit /",
  "GK21sokss_pu:9": "sītkārasīkarairanyāḥ kalpayanniva pātu vaḥ // SoKss_1,1.2 //",
  "GK21sokss_pu:10": "praṇamya vācaṃ niḥśeṣapadārthodyotadīpikām /",
  "GK21sokss_pu:11": "bṛhatkathāyāḥ sārasya saṃgrahaṃ racayāmyaham // SoKss_1,1.3 //",
  "GK21sokss_pu:12": "ādyamatra kathāpīṭhaṃ kathāmukhamataḥ param /",
  "GK21sokss_pu:13": "tato lāvānako nāma tṛtīyo lambako bhavet // SoKss_1,1.4 //",
  "GK21sokss_pu:14": "naravāhanadattasya jananaṃ ca tataḥ param /",
  "GK21sokss_pu:15": "syāccaturdārikākhyaśca tato madanamañcukā // SoKss_1,1.5 //",
  "GK21sokss_pu:16": "tato ratnaprabhā nāma lambakaḥ saptamo bhavet /",
  "GK21sokss_pu:17": "sūryaprabhābhidhānaśca lambakaḥ syādathāṣṭamaḥ // SoKss_1,1.6 //",
  "GK21sokss_pu:18": "alaṃkaravatī cātha tataḥ śaktiyaśā bhavet /",
  "GK21sokss_pu:19": "velālambakasaṃjñaśca bhavedekādaśastataḥ // SoKss_1,1.7 //",
  "GK21sokss_pu:20": "śaśāṅkavatyapi tathā tataḥ syānmadirāvatī /",
  "GK21sokss_pu:21": "mahābhiṣekānugatastataḥ syātpañcalambakaḥ // SoKss_1,1.8 //",
  "GK21sokss_pu:22": "tataḥ suratamañjaryapyatha padmavatī bhavet /",
  "GK21sokss_pu:23": "tato viṣamaśīlākhyo lambako 'ṣṭādaśo bhavet // SoKss_1,1.9 //",
  "GK21sokss_pu:24": "yathā mūlaṃ tathaivaitanna manāgapyatikramaḥ /",
  "GK21sokss_pu:25": "granthavistarasaṃkṣepamātraṃ bhāṣā ca bhidyate // SoKss_1,1.10 //",
  "GK21sokss_pu:26": "aucityānvayarakṣā ca yathāśakti vidhīyate /",
  "GK21sokss_pu:27": "kathārasāvighātena kāvyāṃśasya ca yojanā // SoKss_1,1.11 //",
  "GK21sokss_pu:28": "vaidagdhyakhyātilobhāya mama naivāyamudyamaḥ /",
  "GK21sokss_pu:29": "kiṃ tu nānākathājālasmṛtisaukaryasiddhaye // SoKss_1,1.12 //",
  "GK21sokss_pu:30": "asti kiṃnaragandharvavidyādharaniṣevitaḥ /",
  "GK21sokss_pu:31": "cakravartī girīndrāṇāṃ himavāniti viśrutaḥ // SoKss_1,1.13 //",
  "GK21sokss_pu:32": "māhātmyam iyatīṃ bhūmim ārūḍhaṃ yasya bhūbhṛtām /",
  "GK21sokss_pu:33": "yadbhavānīṃ sutābhāvaṃ trijagajjananī gatā // SoKss_1,1.14 //",
  "GK21sokss_pu:34": "uttaraṃ tasya śikharaṃ kailāsākhyo mahāgiriḥ /",
  "GK21sokss_pu:35": "yojanānāṃ sahasrāṇi bahūnyākramya tiṣṭhati // SoKss_1,1.15 //",
  "GK21sokss_pu:36": "mandaro mathite 'pyabdhau na sudhāsitatāṃ gataḥ /",
  "GK21sokss_pu:37": "ahaṃ tvayatnāditi yo hasatīva svakāntibhiḥ // SoKss_1,1.16 //",
  "GK21sokss_pu:38": "carācaragurus tatra nivasatyambikāsakhaḥ /",
  "GK21sokss_pu:39": "gaṇair vidyādharaiḥ siddhaiḥ sevyamāno maheśvaraḥ // SoKss_1,1.17 //",
  "GK21sokss_pu:40": "piṅgottuṅgajaṭājūṭagato yasyāśnute navaḥ /",
  "GK21sokss_pu:41": "saṃdhyāpiśaṅgapūrvādriśṛṅgasaṅgasukhaṃ śaśī // SoKss_1,1.18 //",
  "GK21sokss_pu:42": "yenāndhakāsurapaterekasyārpayatā hṛdi /",
  "GK21sokss_pu:43": "śūlaṃ trijagato 'pyasya hṛdayāccitramuddhṛtam // SoKss_1,1.19 //",
  "GK21sokss_pu:44": "cūḍāmaṇiṣu yatpādanakhāgrapratimāṅkitāḥ /",
  "GK21sokss_pu:45": "prasadaprāptacandrārdhā iva bhānti surāsurāḥ // SoKss_1,1.20 //",
  "GK21sokss_pu:46": "taṃ kadācitsamutpannavisrambhā rahasi priyā /",
  "GK21sokss_pu:47": "stutibhistoṣayāmāsa bhavānīpatimīśvaram // SoKss_1,1.21 //",
  "GK21sokss_pu:48": "tasyāḥ stutivacohṛṣṭas tām aṅkam adhiropya saḥ /",
  "GK21sokss_pu:49": "kiṃ te priyaṃ karomīti babhāṣe śaśiśekharaḥ // SoKss_1,1.22 //",
  "GK21sokss_pu:50": "tataḥ provāca girijā prasanno 'si yadi prabho /",
  "GK21sokss_pu:51": "ramyāṃ kāṃcitkathāṃ brūhi devādya mama nūtanām // SoKss_1,1.23 //",
  "GK21sokss_pu:52": "bhūtaṃ bhavad bhaviṣyad vā kiṃ tat syāj jagati priye /",
  "GK21sokss_pu:53": "bhavatī yan na jānīyād iti śarvo 'py uvāca tām // SoKss_1,1.24 //",
  "GK21sokss_pu:54": "tataḥ sa vallabhā tasya nirbandhamakarotprabhoḥ /",
  "GK21sokss_pu:55": "priyapraṇayahevāki yato mānavatīmanaḥ // SoKss_1,1.25 //",
  "GK21sokss_pu:56": "tatastaccāṭubuddhyaiva tatprabhāvanibandhanām /",
  "GK21sokss_pu:57": "tasyāḥ svalpāṃ kathāmevaṃ śivaḥ saṃpratyavarṇayat // SoKss_1,1.26 //",
  "GK21sokss_pu:58": "asti māmīkṣituṃ pūrvaṃ brahmā nārāyaṇastathā /",
  "GK21sokss_pu:59": "mahīṃ bhramantau himavatpādamūlamavāpatuḥ // SoKss_1,1.27 //",
  "GK21sokss_pu:60": "tato dadṛśatustatra jvālāliṅgaṃ mahatpuraḥ /",
  "GK21sokss_pu:61": "tasyāntamīkṣituṃ prāyādeka ūrdhvamadho 'paraḥ // SoKss_1,1.28 //",
  "GK21sokss_pu:62": "alabdhāntau tapobhirmāṃ toṣayāmāsatuśca tau /",
  "GK21sokss_pu:63": "āvirbhūya mayā coktau varaḥ ko 'pyarthyatāmiti // SoKss_1,1.29 //",
  "GK21sokss_pu:64": "tacchrutvaivābravīdbrahmā putro me 'stu bhavāniti /",
  "GK21sokss_pu:65": "apūjyastena jāto 'sāvalyāroheṇa ninditaḥ // SoKss_1,1.30 //",
  "GK21sokss_pu:66": "tato nārāyaṇo devaḥ sa varaṃ mām ayācata /",
  "GK21sokss_pu:67": "bhūyāsaṃ tava śuśrūṣāparo 'haṃ bhagavanniti // SoKss_1,1.31 //",
  "GK21sokss_pu:68": "ataḥ śarīrabhūto 'sau mama jātastvadātmanā /",
  "GK21sokss_pu:69": "yo hi nārāyaṇaḥ sā tvaṃ śaktiḥ śaktimato mama // SoKss_1,1.32 //",
  "GK21sokss_pu:70": "kiṃ ca me pūrvajāyā tvamityuktavati śaṃkare /",
  "GK21sokss_pu:71": "kathaṃ te purvajāyāhamiti vakti sma pārvatī // SoKss_1,1.33 //",
  "GK21sokss_pu:72": "pratyuvāca tato bhargaḥ purā dakṣaprajāpateḥ /",
  "GK21sokss_pu:73": "devi tvaṃ ca tathānyāśca bahvyo 'jāyanta kanyakāḥ // SoKss_1,1.34 //",
  "GK21sokss_pu:74": "sa mahyaṃ bhavatīṃ prādāddharmādibhyo 'parāśca tāḥ /",
  "GK21sokss_pu:75": "yajñe kadācidāhūtāstena jāmātaro 'khilāḥ // SoKss_1,1.35 //",
  "GK21sokss_pu:76": "varjitas tv aham evaikas tato 'pṛcchyata sa tvayā /",
  "GK21sokss_pu:77": "kiṃ na bhartā mamāhūtastvayā tātocyatāmiti // SoKss_1,1.36 //",
  "GK21sokss_pu:78": "kapālamālī bhartā te kathamāhūyatāṃ makhe /",
  "GK21sokss_pu:79": "ityuvāca giraṃ so 'tha tvatkarṇaviṣasūcikām // SoKss_1,1.37 //",
  "GK21sokss_pu:80": "pāpo 'yam asmāj jātena kiṃ dehena mamāmunā /",
  "GK21sokss_pu:81": "iti kopātparityaktaṃ śarīraṃ tatpriye tvayā // SoKss_1,1.38 //",
  "GK21sokss_pu:82": "sa ca dakṣamakhastena manyunā nāśito mayā /",
  "GK21sokss_pu:83": "tato jātā himādrestvamabdheścandrakalā yathā // SoKss_1,1.39 //",
  "GK21sokss_pu:84": "atha smara tuṣārādriṃ tapo 'rthamahamāgataḥ /",
  "GK21sokss_pu:85": "pitā tvaṃ ca niyuṅkte sma śuśrūṣāyai mamātitheḥ // SoKss_1,1.40 //",
  "GK21sokss_pu:86": "tārakāntakamatputraprāptaye prahitaḥ suraiḥ /",
  "GK21sokss_pu:87": "labdhāvakāśo 'vidhyanmāṃ tatra dagdho manobhavaḥ // SoKss_1,1.41 //",
  "GK21sokss_pu:88": "tatastīvreṇa tapasā krīto 'haṃ dhīrayā tvayā /",
  "GK21sokss_pu:89": "tacca tatsaṃcayāyaiva mayā soḍhaṃ tava priye // SoKss_1,1.42 //",
  "GK21sokss_pu:90": "itthaṃ me pūvajāyā tvaṃ kimanyatkathyate tava /",
  "GK21sokss_pu:91": "ityuktvā virate śaṃbhau devī kopākulābravīt // SoKss_1,1.43 //",
  "GK21sokss_pu:92": "dhūrtastvaṃ na kathāṃ hṛdyāṃ kathayasyarthito 'pi san /",
  "GK21sokss_pu:93": "gaṅgāṃ vahannamansaṃdhyāṃ vijito 'si na kiṃ mama // SoKss_1,1.44 //",
  "GK21sokss_pu:94": "tac chrutvā pratipede 'sya vihitānunayo haraḥ /",
  "GK21sokss_pu:95": "kathāṃ kathayituṃ divyāṃ tataḥ kopaṃ mumoca sā // SoKss_1,1.45 //",
  "GK21sokss_pu:96": "neha kaiścit praveṣṭavyam ity uktena tayā svayam /",
  "GK21sokss_pu:97": "niruddhe nandinā dvāre haro vaktuṃ pracakrame // SoKss_1,1.46 //",
  "GK21sokss_pu:98": "ekāntasukhino devā manuṣyā nityaduḥkhitāḥ /",
  "GK21sokss_pu:99": "divyamānuṣaceṣṭā tu parabhāge na hāriṇī // SoKss_1,1.47 //",
  "GK21sokss_pu:100": "vidyādharāṇāṃ caritam atas te varṇayāmy aham /",
  "GK21sokss_pu:101": "iti devyā haro yāvad vakti tāvad upāgamat // SoKss_1,1.48 //",
  "GK21sokss_pu:102": "prasādavittakaḥ śaṃbhoḥ puṣpadanto gaṇottamaḥ /",
  "GK21sokss_pu:103": "nyaṣedhi ca praveśo 'sya nandinā dvāri tiṣṭhatā // SoKss_1,1.49 //",
  "GK21sokss_pu:104": "niṣkāraṇaṃ niṣedho 'dya mamāpīti kutūhalāt /",
  "GK21sokss_pu:105": "alakṣito yogavaśātpraviveśa sa tatkṣaṇāt // SoKss_1,1.50 //",
  "GK21sokss_pu:106": "praviṣṭaḥ śrūtavānsarvaṃ varṇyamānaṃ pinākinā /",
  "GK21sokss_pu:107": "vidyādharāṇāṃ saptānāmapūrvaṃ caritādbhutam // SoKss_1,1.51 //",
  "GK21sokss_pu:108": "śrutvātha gatvā bhāryāyai jayāyai so 'pyavarṇayat /",
  "GK21sokss_pu:109": "ko hi vittaṃ rahasyaṃ vā strīṣu śaknoti gūhitum // SoKss_1,1.52 //",
  "GK21sokss_pu:110": "sāpi tadvismayāviṣṭā gatvā girisutāgrataḥ /",
  "GK21sokss_pu:111": "jagau jayā pratīhārī strīṣu vāksaṃyamaḥ kutaḥ // SoKss_1,1.53 //",
  "GK21sokss_pu:112": "tataścukopa girijā nāpūrvaṃ varṇitaṃ tvayā /",
  "GK21sokss_pu:113": "jānāti hi jayāpyetaditi ceśvaramabhyadhāt // SoKss_1,1.54 //",
  "GK21sokss_pu:114": "praṇidhānādatha jñātvā jagādaivamumāpatiḥ /",
  "GK21sokss_pu:115": "yogī bhūtvā praviśyedaṃ puṣpadantastadāśṛṇot // SoKss_1,1.55 //",
  "GK21sokss_pu:116": "jayāyai varṇitaṃ tena ko 'nyo jānāti hi priye /",
  "GK21sokss_pu:117": "śrutvetyānāyayaddevī puṣpadantamatikrudhā // SoKss_1,1.56 //",
  "GK21sokss_pu:118": "martyo bhavāvinīteti vihvalaṃ taṃ śaśāpa sā /",
  "GK21sokss_pu:119": "mālyavantaṃ ca vijñaptiṃ kurvāṇaṃ tatkṛte gaṇam // SoKss_1,1.57 //",
  "GK21sokss_pu:120": "nipatya pādayostābhyāṃ jayayā saha bodhitā /",
  "GK21sokss_pu:121": "śāpāntaṃ prati śarvāṇī śanairvacanamabravīt // SoKss_1,1.58 //",
  "GK21sokss_pu:122": "vindhyāṭavyāṃ kuberasya śāpātprāptaḥ piśācatām /",
  "GK21sokss_pu:123": "supratīkābhidho yakṣaḥ kāṇabhūtyākhyayā sthitaḥ // SoKss_1,1.59 //",
  "GK21sokss_pu:124": "taṃ dṛṣṭvā saṃsmarañjātiṃ yadā tasmai kathāmimām /",
  "GK21sokss_pu:125": "puṣpadanta pravaktāsi tadā śāpādvimokṣyase // SoKss_1,1.60 //",
  "GK21sokss_pu:126": "kāṇabhūteḥ kathāṃ tāṃ tu yadā śroṣyati mālyavān /",
  "GK21sokss_pu:127": "kāṇabhūtau tadā bhukte kathāṃ prakhyāpya mokṣyate // SoKss_1,1.61 //",
  "GK21sokss_pu:128": "ityuktvā śailatanayā vyaramattau ca tatkṣaṇāt /",
  "GK21sokss_pu:129": "vidyutpuñjāviva gaṇau dṛṣṭanaṣṭau babhūvatuḥ // SoKss_1,1.62 //",
  "GK21sokss_pu:130": "atha jātu yāti kāle gaurī papraccha śaṃkaraṃ sadayā /",
  "GK21sokss_pu:131": "deva mayā tau śaptau pramathavarau kutra bhuvi jātau // SoKss_1,1.63 //",
  "GK21sokss_pu:132": "avadacca candramauliḥ kauśāmbītyasti yā mahānagarī /",
  "GK21sokss_pu:133": "tasyāṃ sa puṣpadanto vararucināmā priye jātaḥ // SoKss_1,1.64 //",
  "GK21sokss_pu:134": "anyac ca mālyavān api nagaravare supratiṣṭhitākhye saḥ /",
  "GK21sokss_pu:135": "jāto guṇāḍhyanāmā devi tayor eṣa vṛttāntaḥ // SoKss_1,1.65 //",
  "GK21sokss_pu:136": "evaṃ nivedya sa vibhuḥ satatānuvṛttabhṛtyāvamānanavibhāvanasānutāpām /",
  "GK21sokss_pu:137": "kailāsaśailataṭakalpitakalpavallilīlāgṛheṣu dayitāṃ ramayann uvāsa // SoKss_1,1.66 //",
  "GK21sokss_pu:138": "iti mahākaviśrīsomadevabhaṭṭaviracite kathāsaritsāgare kathāpīṭhalambake prathamas taraṅgaḥ /",
  "GK21sokss_pu:139": "dvitīyas taraṅgaḥ /",
  "GK21sokss_pu:140": "tataḥ sa martyavapuṣā puṣpadantaḥ paribhraman /",
  "GK21sokss_pu:141": "nāmnā vararuciḥ kiṃ ca kātyāyana iti śrutaḥ // SoKss_1,2.1 //",
  "GK21sokss_pu:142": "pāraṃ saṃprāpya vidyānāṃ kṛtvā nandaya mantritām /",
  "GK21sokss_pu:143": "khinnaḥ samāyayau draṣṭuṃ kadācidvindhyavāsinīm // SoKss_1,2.2 //",
  "GK21sokss_pu:144": "tapasārādhitā devī svapnādeśena sā ca tam /",
  "GK21sokss_pu:145": "prāhiṇodvindhyakāntāraṃ kāṇabhūtimavekṣitum // SoKss_1,2.3 //",
  "GK21sokss_pu:146": "vyāghravānarasaṃkīrṇe nistoyaparuṣadrume /",
  "GK21sokss_pu:147": "bhramaṃstatra ca sa prāṃśu nyagrodhatarumaikṣata // SoKss_1,2.4 //",
  "GK21sokss_pu:148": "dadarśa ca samīpe 'sya piśācānāṃ śatairvṛtam /",
  "GK21sokss_pu:149": "kāṇabhūtiṃ piśācaṃ taṃ varṣmaṇā sālasaṃnibham // SoKss_1,2.5 //",
  "GK21sokss_pu:150": "sa kāṇabhūtinā dṛṣṭvā kṛtapādopasaṃgrahaḥ /",
  "GK21sokss_pu:151": "kātyāyano jagādainamupaviṣṭaḥ kṣaṇāntare // SoKss_1,2.6 //",
  "GK21sokss_pu:152": "sadācāro bhavānevaṃ kathametāṃ gatiṃ gataḥ /",
  "GK21sokss_pu:153": "tacchrutvā kṛtasauhārdaṃ kāṇabhūtistamabravīt // SoKss_1,2.7 //",
  "GK21sokss_pu:154": "svato me nāsti vijñānaṃ kiṃ tu śarvānmayā śrutam /",
  "GK21sokss_pu:155": "ujjayinyāṃ śmaśāne yacchṛṇu tatkathayāmi te // SoKss_1,2.8 //",
  "GK21sokss_pu:156": "kapāleṣu śmaśāneṣu kasmāddeva ratistava /",
  "GK21sokss_pu:157": "iti pṛṣṭastato devyā bhagavānidamabravīt // SoKss_1,2.9 //",
  "GK21sokss_pu:158": "purā kalpakṣaye vṛtte jātaṃ jalamayaṃ jagat /",
  "GK21sokss_pu:159": "mayā tato vibhidyoruṃ raktabindurnipātitaḥ // SoKss_1,2.10 //",
  "GK21sokss_pu:160": "jalāntastadabhūdaṇḍaṃ tasmāddvedhākṛtātpumān /",
  "GK21sokss_pu:161": "niragacchattataḥ sṛṣṭā sargāya prakṛtirmayā // SoKss_1,2.11 //",
  "GK21sokss_pu:162": "tau ca prajāpatīnanyānsṛṣṭavantau prajāśca te /",
  "GK21sokss_pu:163": "ataḥ pitāmahaḥ proktaḥ sa pumāñjagati priye // SoKss_1,2.12 //",
  "GK21sokss_pu:164": "evaṃ carācaraṃ sṛṣṭvā viśvaṃ darpamagādasau /",
  "GK21sokss_pu:165": "puruṣas tena mūrdhānam athaitasyāhamacchidam // SoKss_1,2.13 //",
  "GK21sokss_pu:166": "tato 'nutāpena mayā mahāvratamagṛhyata /",
  "GK21sokss_pu:167": "ataḥ kapālapāṇitvaṃ śmaśānapriyatā ca me // SoKss_1,2.14 //",
  "GK21sokss_pu:168": "kiṃ caitanme kapālātma jagaddevi kare sthitam /",
  "GK21sokss_pu:169": "pūrvoktāṇḍakapāle dve rodasī kīrtite yataḥ // SoKss_1,2.15 //",
  "GK21sokss_pu:170": "ityukte śaṃbhunā tatra śroṣyāmīti sakautuke /",
  "GK21sokss_pu:171": "sthite mayi tato bhūyaḥ pārvatī patimabhyadhāt // SoKss_1,2.16 //",
  "GK21sokss_pu:172": "sa puṣpadantaḥ kiyatā kālenāsmānupaiṣyati /",
  "GK21sokss_pu:173": "tadākarṇyābravīddevīṃ māmuddiśya maheśvaraḥ // SoKss_1,2.17 //",
  "GK21sokss_pu:174": "piśāco dṛśyate yo 'yameṣa vaiśravaṇānugaḥ /",
  "GK21sokss_pu:175": "yakṣo mitramabhūccāsya rakṣaḥ sthūlaśirā iti // SoKss_1,2.18 //",
  "GK21sokss_pu:176": "saṃgataṃ tena pāpena nirīkṣyainaṃ dhanādhipaḥ /",
  "GK21sokss_pu:177": "vindhyāṭavyāṃ piśācatvamādiśaddhanadeśvaraḥ // SoKss_1,2.19 //",
  "GK21sokss_pu:178": "bhrātrāsya dīrghajaṅghena patitvāf pādayostataḥ /",
  "GK21sokss_pu:179": "śāpāntaṃ prati vijñapto vadati sma dhanādhipaḥ // SoKss_1,2.20 //",
  "GK21sokss_pu:180": "śāpāvatīrṇād ākarṇya puṣpadantānmahākathām /",
  "GK21sokss_pu:181": "uktvā mālyavate tāṃ ca śāpātprāptāya martyatām // SoKss_1,2.21 //",
  "GK21sokss_pu:182": "tābhyāṃ gaṇābhyāṃ sahitaḥ śāpamenaṃ tariṣyati /",
  "GK21sokss_pu:183": "itīha dhanadenāsya śāpānto vihitastadā // SoKss_1,2.22 //",
  "GK21sokss_pu:184": "tvayā ca puṣpadantasya sa eveti smara priye /",
  "GK21sokss_pu:185": "etacchrutvā vacaḥ śambhoḥ saharṣo 'ham ihāgataḥ // SoKss_1,2.23 //",
  "GK21sokss_pu:186": "itthaṃ me śāpadoṣo 'yaṃ puṣpadantāgamāvadhiḥ /",
  "GK21sokss_pu:187": "ity uktvā virate tasmin kāṇabhūtau ca tatkṣaṇam // SoKss_1,2.24 //",
  "GK21sokss_pu:188": "smṛtvā vararucirjātiṃ suptotthita ivāvadat /",
  "GK21sokss_pu:189": "sa eva puṣpadanto 'haṃ mattastāṃ ca kathāṃ śṛṇu // SoKss_1,2.25 //",
  "GK21sokss_pu:190": "ityuktvā granthalakṣāṇi sapta sapta mahākathāḥ /",
  "GK21sokss_pu:191": "kātyāyanena kathitāḥ kāṇabhūtistato 'bravīt // SoKss_1,2.26 //",
  "GK21sokss_pu:192": "deva rudrāvatārastvaṃ ko 'nyo vetti kathāmimām /",
  "GK21sokss_pu:193": "tvatprasādādgataprāyaḥ sa śāpo me śarīrataḥ // SoKss_1,2.27 //",
  "GK21sokss_pu:194": "tadbrūhi nijavṛttantaṃ janmanaḥ prabhṛti prabho /",
  "GK21sokss_pu:195": "māṃ pavitraya bhūyo 'pi na gopyaṃ yadi mādṛśe // SoKss_1,2.28 //",
  "GK21sokss_pu:196": "tato vararucistasya praṇatasyānurodhataḥ /",
  "GK21sokss_pu:197": "sarvamājanmavṛttāntaṃ vistarādidamabravīt // SoKss_1,2.29 //",
  "GK21sokss_pu:198": "kauśāmbyāṃ somadattākhyo nāmnāgniśikha ityapi /",
  "GK21sokss_pu:199": "dvijo 'bhūttasya bhāryā ca vasudattābhidhābhavat // SoKss_1,2.30 //",
  "GK21sokss_pu:200": "munikanyā ca sā śāpāttasyāṃ jātāvavātarat /",
  "GK21sokss_pu:201": "tasyāṃ tasmāddvijavarādeṣa jāto 'smi śāpataḥ // SoKss_1,2.31 //",
  "GK21sokss_pu:202": "tato mamātibālasya pitā pañcatvamāgataḥ /",
  "GK21sokss_pu:203": "atiṣṭhadvardhayantī tu mātā māṃ kṛcchrakarmabhiḥ // SoKss_1,2.32 //",
  "GK21sokss_pu:204": "athābhyagacchatāṃ viprau dvāvasmadgṛhamekadā /",
  "GK21sokss_pu:205": "ekarātrinivāsārthaṃ dūrādhvaparidhūsarau // SoKss_1,2.33 //",
  "GK21sokss_pu:206": "tiṣṭhatos tatra ca tayor udabhūn murajadhvaniḥ /",
  "GK21sokss_pu:207": "tena māmabravīnmātā bhartuḥ smṛtvā sagadgadam // SoKss_1,2.34 //",
  "GK21sokss_pu:208": "nṛtyatyeṣa piturmittraṃ tava nando naṭaḥ suta /",
  "GK21sokss_pu:209": "ahamapyavadaṃ mātardraṣṭumetadvrajāmyaham // SoKss_1,2.35 //",
  "GK21sokss_pu:210": "tavāpi darśayiṣyāmi sapāṭhaṃ sarvameva tat /",
  "GK21sokss_pu:211": "etanmadvacanaṃ śrutvā viprau tau vismayaṃ gatau // SoKss_1,2.36 //",
  "GK21sokss_pu:212": "avocattau ca manmātā he putrau nātra saṃśayaḥ /",
  "GK21sokss_pu:213": "sakṛcchrutamayaṃ bālaḥ sarvaṃ vai dhārayeddhṛdi // SoKss_1,2.37 //",
  "GK21sokss_pu:214": "jijñāsārthamathābhyāṃ me prātiśākhyamapaṭhyata /",
  "GK21sokss_pu:215": "tathaiva tanmayā sarvaṃ paṭhitaṃ paśyatostayoḥ // SoKss_1,2.38 //",
  "GK21sokss_pu:216": "tatastābhyāṃ samaṃ gatvā dṛṣṭvā nāṭyaṃ tathaiva tat /",
  "GK21sokss_pu:217": "gṛhametyāgrato mātuḥ samagraṃ darśitaṃ mayā // SoKss_1,2.39 //",
  "GK21sokss_pu:218": "ekaśrutadharatvena māṃ niścitya kathāmimām /",
  "GK21sokss_pu:219": "vyāḍināmā tayoreko manmātuḥ praṇato 'bravīt // SoKss_1,2.40 //",
  "GK21sokss_pu:220": "vetasākhye pure mātardevasvāmikarambhakau /",
  "GK21sokss_pu:221": "abhūtāṃ bhrātarau viprāvatiprītau parasparam // SoKss_1,2.41 //",
  "GK21sokss_pu:222": "tayorekasya putro 'yamindradatto 'parasya ca /",
  "GK21sokss_pu:223": "ahaṃ vyāḍiḥ samutpanno matpitāstaṃ gatastataḥ // SoKss_1,2.42 //",
  "GK21sokss_pu:224": "tacchokādindradattasya pitā yāto mahāpatham /",
  "GK21sokss_pu:225": "asmajjananyośca tataḥ sphuṭitaṃ hṛdayaṃ śucā // SoKss_1,2.43 //",
  "GK21sokss_pu:226": "tenānāthau sati dhane 'py āvāṃ vidyābhikāṅkṣiṇau /",
  "GK21sokss_pu:227": "gatau prārthayituṃ svāmikumāraṃ tapasā tataḥ // SoKss_1,2.44 //",
  "GK21sokss_pu:228": "tapaḥsthitau ca tatrāvāṃ sa svapne prabhurādiśat /",
  "GK21sokss_pu:229": "asti pāṭalikaṃ nāma puraṃ nandasya bhūpateḥ // SoKss_1,2.45 //",
  "GK21sokss_pu:230": "tatrāsti caiko varṣākhyo viprastasmādavāpsyathaḥ /",
  "GK21sokss_pu:231": "kṛtsnāṃ vidyāmatastatra yuvābhyāṃ gamyatāmiti // SoKss_1,2.46 //",
  "GK21sokss_pu:232": "athāvāṃ tatpuraṃ yātau pṛcchatostatra cāvayoḥ /",
  "GK21sokss_pu:233": "astīha mūrkho varṣākhyo vipra ityavadajjanaḥ // SoKss_1,2.47 //",
  "GK21sokss_pu:234": "tato dolādhirūḍhena gatvā cittena tatkṣaṇam /",
  "GK21sokss_pu:235": "gṛhamāvāmapaśyāva varṣasya vidhurasthiti // SoKss_1,2.48 //",
  "GK21sokss_pu:236": "mūṣakaiḥ kṛtavalmīkaṃ bhittiviśleṣajarjaram /",
  "GK21sokss_pu:237": "vicchāyaṃ chadiṣā hīnaṃ janmakṣetramivāpadām // SoKss_1,2.49 //",
  "GK21sokss_pu:238": "tatra dhyānasthitaṃ varṣamālokyābhyantare tadā /",
  "GK21sokss_pu:239": "upāgatau svas tatpatnīṃ vihitātithyasatkriyām // SoKss_1,2.50 //",
  "GK21sokss_pu:240": "dhūsarakṣāmavapuṣaṃ viśīrṇamalināmbarām /",
  "GK21sokss_pu:241": "guṇarāgāgatāṃ tasya rūpiṇīmiva durgatim // SoKss_1,2.51 //",
  "GK21sokss_pu:242": "praṇāmapūrvamāvābhyāṃ tasyai so 'tha niveditaḥ /",
  "GK21sokss_pu:243": "svavṛttāntaśca tadbhartṛmaurkhyavārtā ca yā śrutā // SoKss_1,2.52 //",
  "GK21sokss_pu:244": "putrau yuvāṃ me kā lajjā śrūyatāṃ kathayāmi vām /",
  "GK21sokss_pu:245": "ityuktvā sāvayoḥ sādhvī kathāmetāmavarṇayat // SoKss_1,2.53 //",
  "GK21sokss_pu:246": "śaṃkarasvāmināmātra nagare 'bhūddvijottamaḥ /",
  "GK21sokss_pu:247": "madbhartā copavarṣaśca tasya putrāvimāvubhau // SoKss_1,2.54 //",
  "GK21sokss_pu:248": "ayaṃ mūrkho daridraśca viparīto 'sya cānujaḥ /",
  "GK21sokss_pu:249": "tena cāsya niyuktābhūtsvabhāryā gṛhapoṣaṇe // SoKss_1,2.55 //",
  "GK21sokss_pu:250": "kadācidatha saṃprāptā prāvṛṭ tasyāṃ ca yoṣitaḥ /",
  "GK21sokss_pu:251": "saguḍaṃ piṣṭaracitaṃ guhyarūpaṃ jugupsitam // SoKss_1,2.56 //",
  "GK21sokss_pu:252": "kṛtvā mūrkhāya viprāya dadatyeva kṛte hi tāḥ /",
  "GK21sokss_pu:253": "śītakāle nidāghe ca snānakleśaklamāpaham // SoKss_1,2.57 //",
  "GK21sokss_pu:254": "dattaṃ na pratipadyanta ityācāro hi kutsitaḥ /",
  "GK21sokss_pu:255": "taddevaragṛhiṇyā me dattamasmai sadakṣiṇam // SoKss_1,2.58 //",
  "GK21sokss_pu:256": "tadgṛhītvāyamāyāto mayā nirbhartsito bhṛśam /",
  "GK21sokss_pu:257": "mūrkhabhāvakṛtenāntarmanyunā paryatapyata // SoKss_1,2.59 //",
  "GK21sokss_pu:258": "tataḥ svāmikumārasya pādamūlaṃ gato 'bhavat /",
  "GK21sokss_pu:259": "tapastuṣṭena tenāsya sarvā vidyāḥ prakāśitāḥ // SoKss_1,2.60 //",
  "GK21sokss_pu:260": "sakṛcchrutadharaṃ vipraṃ prāpyaitāstvaṃ prakāśayeḥ /",
  "GK21sokss_pu:261": "ityādiṣṭaḥ sa tenaiva saharṣo 'yamihāgataḥ // SoKss_1,2.61 //",
  "GK21sokss_pu:262": "āgatyaiva ca vṛttāntaṃ sarvaṃ mahyaṃ nyavedayat /",
  "GK21sokss_pu:263": "tadā prabhṛtyavirataṃ japandhyāyaṃśca tiṣṭhati // SoKss_1,2.62 //",
  "GK21sokss_pu:264": "ataḥ śrutadharaṃ kaṃcidanviṣyānayataṃ yuvām /",
  "GK21sokss_pu:265": "tena sarvārthasiddhirvā bhaviṣyati na saṃśayaḥ // SoKss_1,2.63 //",
  "GK21sokss_pu:266": "śrutvaitad dharṣapatnītas tūrṇaṃ daurgatyahānaye /",
  "GK21sokss_pu:267": "dattvā hemaśataṃ cāsyai nirgatau svastataḥ purāt // SoKss_1,2.64 //",
  "GK21sokss_pu:268": "athāvāṃ pṛthivīṃ bhrāntau na ca śrutadharaṃ kvacit /",
  "GK21sokss_pu:269": "labdhavantau tataḥ śrāntau prāptāvadya gṛhaṃ tava // SoKss_1,2.65 //",
  "GK21sokss_pu:270": "ekaśrutadharaḥ prāpto bālo 'thaṃ tanayastava /",
  "GK21sokss_pu:271": "tadenaṃ dehi gacchāvo vidyādraviṇasiddhaye // SoKss_1,2.66 //",
  "GK21sokss_pu:272": "iti vyāḍivacaḥ śrutvā manmātā sādarāvadat /",
  "GK21sokss_pu:273": "sarvaṃ sagmatamevaitadastyatra pratyayo mama // SoKss_1,2.67 //",
  "GK21sokss_pu:274": "tathāhi pūrvaṃ jāte 'sminn ekaputre mama sphuṭā /",
  "GK21sokss_pu:275": "gaganādevam udabhūd aśarīrā sarasvatī // SoKss_1,2.68 //",
  "GK21sokss_pu:276": "eṣa śrutadharo jāto vidyāṃ varṣādavāpsyati /",
  "GK21sokss_pu:277": "kiṃ ca vyakaraṇaṃ loke pratiṣṭhāṃ prāpayiṣyati // SoKss_1,2.69 //",
  "GK21sokss_pu:278": "nāmnā vararuciś cāyaṃ tat tad asmai hi rocate /",
  "GK21sokss_pu:279": "yad yad varaṃ bhavet kiṃcid ity uktvā vāg upāramat // SoKss_1,2.70 //",
  "GK21sokss_pu:280": "ata eva vivṛddhe 'smin bālake cintayāmy aham /",
  "GK21sokss_pu:281": "kva sa varṣa upādhyāyo bhaved iti divāniśam // SoKss_1,2.71 //",
  "GK21sokss_pu:282": "adya yuṣmanmukhājjñātvā paritoṣaśca me paraḥ /",
  "GK21sokss_pu:283": "tadenaṃ nayataṃ bhrātā yuvayoreṣa kā kṣatiḥ // SoKss_1,2.72 //",
  "GK21sokss_pu:284": "iti manmātṛvacanaṃ śrutvā tau harṣanirbharau /",
  "GK21sokss_pu:285": "vyāḍīndradattau tāṃ rātrimabudhyetāṃ kṣaṇopamām // SoKss_1,2.73 //",
  "GK21sokss_pu:286": "athotsavārthamambāyāstūrṇaṃ dattva nijaṃ dhanam /",
  "GK21sokss_pu:287": "vyāḍinaivopanīto 'haṃ vedārhatvaṃ mamecchatā // SoKss_1,2.74 //",
  "GK21sokss_pu:288": "tato mātrābhyanujñātaṃ kathaṃcidruddhabāṣpayā /",
  "GK21sokss_pu:289": "māmādāya nijotsāhaśamitāśeṣatadvyatham // SoKss_1,2.75 //",
  "GK21sokss_pu:290": "manyamānau ca kaumāraṃ puṣpitaṃ tadanugraham /",
  "GK21sokss_pu:291": "vyāḍīndradattau tarasā nagaryāḥ prasthitau tataḥ // SoKss_1,2.76 //",
  "GK21sokss_pu:292": "atha krameṇa varṣasya vayaṃ prāptā gṛhaṃ guroḥ /",
  "GK21sokss_pu:293": "skandaprasādamāyāntaṃ mūrtaṃ māṃ so 'yamanyata // SoKss_1,2.77 //",
  "GK21sokss_pu:294": "kṛtvāsmānagrato 'nyedyurupaviṣṭaḥ śucau bhuvi /",
  "GK21sokss_pu:295": "varṣopādhyāya oṃkāramakaroddivyayā girā // SoKss_1,2.78 //",
  "GK21sokss_pu:296": "tadanantaramevāsya vedāḥ sāṅgā upasthitāḥ /",
  "GK21sokss_pu:297": "adhyāpayitumasmāṃśca pravṛtto 'bhūdasau tataḥ // SoKss_1,2.79 //",
  "GK21sokss_pu:298": "sakṛcchrutaṃ mayā tatra dviḥśrutaṃ vyāḍinā tathā /",
  "GK21sokss_pu:299": "triśrutaṃ cendradattena guruṇoktamagṛhyata // SoKss_1,2.80 //",
  "GK21sokss_pu:300": "dhvanim atha tamapūrvaṃ divyam ākarṇya sadyaḥ sapadi vilasadantarvismayo vipravargaḥ /",
  "GK21sokss_pu:301": "kim idam iti samantād draṣṭum abhyetya varṣaṃ stutimukharamukhaśrīr arcati sma praṇāmaiḥ // SoKss_1,2.81 //",
  "GK21sokss_pu:302": "kimapi tadavalokya tatra citraṃ pramadavaśānna paraṃ tadopavarṣaḥ /",
  "GK21sokss_pu:303": "api vitatamahotsavaḥ samagraḥ samajani pāṭaliputrapauralokaḥ // SoKss_1,2.82 //",
  "GK21sokss_pu:304": "rājāpi taṃ giriśasūnuvaraprabhāvam ālokya tasya paritoṣamupetya nandaḥ /",
  "GK21sokss_pu:305": "varṣasya veśma vasubhiḥ sa kilādareṇa tatkālameva samapūrayadunnataśrīḥ // SoKss_1,2.83 //",
  "GK21sokss_pu:306": "iti mahākaviśrīsomadevabhaṭṭaviracite kathāsaritsāgare kathāpīṭhalambake dvitīyas taraṅgaḥ /",
  "GK21sokss_pu:307": "tṛtīyas taraṅgaḥ /",
  "GK21sokss_pu:308": "evamuktvā vararuciḥ śṛṇvatyekāgramānase /",
  "GK21sokss_pu:309": "kāṇabhūtau vane tatra punarevedamabravīt // SoKss_1,3.1 //",
  "GK21sokss_pu:310": "kadācid yāti kāle 'tha kṛte svādhyāyakarmaṇi /",
  "GK21sokss_pu:311": "iti varṣa upādyāyaḥ pṛṣṭo 'smābhiḥ kṛtāhnikaḥ // SoKss_1,3.2 //",
  "GK21sokss_pu:312": "idam evaṃvidhaṃ kasmān nagaraṃ kṣetratāṃ gatam /",
  "GK21sokss_pu:313": "sarasvatyāś ca lakṣmyāś ca tadupādhyāya kathyatām // SoKss_1,3.3 //",
  "GK21sokss_pu:314": "tacchrutvā so 'bravīdasmāñchṛṇutaitatkathāmimām /",
  "GK21sokss_pu:315": "tīrthaṃ kanakhalaṃ nāma gaṅgādvāre 'sti pāvanam // SoKss_1,3.4 //",
  "GK21sokss_pu:316": "yatra kāñcanapātena jāhnavī devadantinā /",
  "GK21sokss_pu:317": "uśīnaragiriprasthādbhittvā samavatāritā // SoKss_1,3.5 //",
  "GK21sokss_pu:318": "dākṣiṇātyo dvijaḥ kaścit tapasyan bhāryayā saha /",
  "GK21sokss_pu:319": "tatrāsīt tasya cātraiva jāyante sma trayaḥ sutāḥ // SoKss_1,3.6 //",
  "GK21sokss_pu:320": "kālena svargate tasminsabhārye te ca tatsutāḥ /",
  "GK21sokss_pu:321": "sthānaṃ rājagṛhaṃ nāma jagmurvidyārjanecchayā // SoKss_1,3.7 //",
  "GK21sokss_pu:322": "tatra cādhītavidyāste trayo 'pyānāthyaduḥkhitāḥ /",
  "GK21sokss_pu:323": "yayuḥ svāmikumārasya darśane dakṣiṇāpatham // SoKss_1,3.8 //",
  "GK21sokss_pu:324": "tatra te ciñcinīṃ nāma nagarīm ambudhes taṭe /",
  "GK21sokss_pu:325": "gatvā bhojikasaṃjñasya viprasya nyavasan gṛhe // SoKss_1,3.9 //",
  "GK21sokss_pu:326": "sa ca kanyā nijāstisrastebhyo dattvā dhanāni ca /",
  "GK21sokss_pu:327": "tapase 'nanyasaṃtāno gaṅgāṃ yāti sma bhojikaḥ // SoKss_1,3.10 //",
  "GK21sokss_pu:328": "atha teṣāṃ nivasatāṃ tatra śvaśuraveśmani /",
  "GK21sokss_pu:329": "avagrahakṛtastīvro durbhikṣaḥ samajāyata // SoKss_1,3.11 //",
  "GK21sokss_pu:330": "tena bhāryāḥ parityajya sādhvīstāste trayo yayuḥ /",
  "GK21sokss_pu:331": "spṛśanti na nṛśaṃsānāṃ hṛdayaṃ bandhubuddhayaḥ // SoKss_1,3.12 //",
  "GK21sokss_pu:332": "tatastu madhyamā tāsāṃ sagarbhābhūttataśca tāḥ /",
  "GK21sokss_pu:333": "bhavanaṃ yajñadattasya pitṛmitrasya śiśriyuḥ // SoKss_1,3.13 //",
  "GK21sokss_pu:334": "tatra tasthur nijān bhartṝn dhyāyantyaḥ kliṣṭavṛttayaḥ /",
  "GK21sokss_pu:335": "āpadyapi satīvṛttaṃ kiṃ muñcanti kulastriyaḥ // SoKss_1,3.14 //",
  "GK21sokss_pu:336": "kālena madhyamā cātra tāsāṃ putramasūta sā /",
  "GK21sokss_pu:337": "anyonyātiśayāttasminsnehaścāsāmavardhata // SoKss_1,3.15 //",
  "GK21sokss_pu:338": "kadācidvyomamārgeṇa viharantaṃ maheśvaram /",
  "GK21sokss_pu:339": "aṅkasthā skandajananī taṃ dṛṣṭvā sadayāvadat // SoKss_1,3.16 //",
  "GK21sokss_pu:340": "deva paśya śiśāv asminn etās tisro 'pi yoṣitaḥ /",
  "GK21sokss_pu:341": "baddhasnehā dadhatyāśāmeṣo 'smāñjīvayediti // SoKss_1,3.17 //",
  "GK21sokss_pu:342": "tattathā kuru yenāyametā bālo 'pi jīvayet /",
  "GK21sokss_pu:343": "ityuktaḥ priyayā devo varadaḥ sa jagāda tām // SoKss_1,3.18 //",
  "GK21sokss_pu:344": "anugṛhṇāmyamuṃ pūrvaṃ sabhāryeṇāmunā yataḥ /",
  "GK21sokss_pu:345": "arādhito 'smi tenāyaṃ bhogārthaṃ nirmito bhuvi // SoKss_1,3.19 //",
  "GK21sokss_pu:346": "etajjāyā ca sā jātā pāṭalī nāma bhūpateḥ /",
  "GK21sokss_pu:347": "mahendravarmaṇaḥ putrī bhāryāsyaiva bhaviṣyati // SoKss_1,3.20 //",
  "GK21sokss_pu:348": "ityuktvā sa vibhuḥ svapne sādhvīstisro jagāda tāḥ /",
  "GK21sokss_pu:349": "nāmnā putraka evāyaṃ yuṣmākaṃ bālaputrakaḥ // SoKss_1,3.21 //",
  "GK21sokss_pu:350": "asya suptaprabuddhasya śīrṣānte ca dine dine /",
  "GK21sokss_pu:351": "suvarṇalakṣaṃ bhavitā rājā cāyaṃ bhaviṣyati // SoKss_1,3.22 //",
  "GK21sokss_pu:352": "tataḥ suptotthite tasmin bāle tāḥ prāpya kāñcanam /",
  "GK21sokss_pu:353": "yajñadattasutāḥ sādhvyo nananduḥ phalitavratāḥ // SoKss_1,3.23 //",
  "GK21sokss_pu:354": "atha tena suvarṇena vṛddhakoṣo 'cireṇa saḥ /",
  "GK21sokss_pu:355": "babhūva putrako rājā tapodhīnā hi saṃpadaḥ // SoKss_1,3.24 //",
  "GK21sokss_pu:356": "kadācidyajñadatto 'tha rahaḥ putrakamabravīt /",
  "GK21sokss_pu:357": "rājandurbhikṣadoṣeṇa kvāpi tepitaro gatāḥ // SoKss_1,3.25 //",
  "GK21sokss_pu:358": "tatsadā dehi viprebhyo yenāyānti viśamya te /",
  "GK21sokss_pu:359": "brahmadattakathāṃ caitāṃ kathayāmyatra te śṛṇu // SoKss_1,3.26 //",
  "GK21sokss_pu:360": "vārāṇasyāmabhūtpūrvaṃ brahmadattābhidho nṛpaḥ /",
  "GK21sokss_pu:361": "so 'paśyaddhaṃsayugalaṃ prayāntaṃ gagane niśi // SoKss_1,3.27 //",
  "GK21sokss_pu:362": "visphuratkanakacchāyaṃ rājahaṃsaśatairvṛtam /",
  "GK21sokss_pu:363": "vidyutpuñjamivākāṇḍasitābhrapariveṣṭitam // SoKss_1,3.28 //",
  "GK21sokss_pu:364": "punastaddarśanotkaṇṭhā tathāsya vavṛdhe tataḥ /",
  "GK21sokss_pu:365": "yathā nṛpatisaukhyeṣu na babandha ratiṃ kvacit // SoKss_1,3.29 //",
  "GK21sokss_pu:366": "mantribhiḥ saha saṃmantrya tataścākārayatsaraḥ /",
  "GK21sokss_pu:367": "sa rājā svamate kāntaṃ prāṇināṃ cābhayaṃ dadau // SoKss_1,3.30 //",
  "GK21sokss_pu:368": "tataḥ kālena tau prāptau haṃsau rājā dadarśa saḥ /",
  "GK21sokss_pu:369": "viśvastau cāpi papraccha haime vapuṣi kāraṇam // SoKss_1,3.31 //",
  "GK21sokss_pu:370": "vyaktavācau tatastau ca haṃsau rājānamūcatuḥ /",
  "GK21sokss_pu:371": "purā janmāntare kākāvāvāṃ jātau mahīpate // SoKss_1,3.32 //",
  "GK21sokss_pu:372": "balyarthaṃ yudhyamānau ca puṇye śūnye śivālaye /",
  "GK21sokss_pu:373": "vinipatya vipannau svastatsthānadroṇikāntare // SoKss_1,3.33 //",
  "GK21sokss_pu:374": "jātau jātismarāvāvāṃ haṃsau hemamayau tataḥ /",
  "GK21sokss_pu:375": "tacchrutvā tau yathākāmaṃ paśyanrājā tutoṣa saḥ // SoKss_1,3.34 //",
  "GK21sokss_pu:376": "ato 'nanyādṛśādeva pitṛndānādavāpsyasi /",
  "GK21sokss_pu:377": "ityukto yajñadattena putrakastattathākarot // SoKss_1,3.35 //",
  "GK21sokss_pu:378": "śrutvā pradānavārtāṃ tāmāyayuste dvijātayaḥ /",
  "GK21sokss_pu:379": "parijñātāḥ parāṃ lakṣmīṃ patnīśca saha lebhire // SoKss_1,3.36 //",
  "GK21sokss_pu:380": "āścaryamaparityājyo dṛṣṭanaṣṭāpadāmapi /",
  "GK21sokss_pu:381": "avivekāndhabuddhīnāṃ svānubhāvo durātmanām // SoKss_1,3.37 //",
  "GK21sokss_pu:382": "kālena rājyakāmāste putrakaṃ taṃ jighāṃsavaḥ /",
  "GK21sokss_pu:383": "ninyustaddarśanavyājāddvijā vindhyanivāsinīm // SoKss_1,3.38 //",
  "GK21sokss_pu:384": "vadhakān sthāpayitvā ca devīgarbhagṛhāntare /",
  "GK21sokss_pu:385": "tam ūcuḥ pūrvam ekas tvaṃ paśya devīṃ vrajāntaram // SoKss_1,3.39 //",
  "GK21sokss_pu:386": "tataḥ praviṣṭo viśvāsāt sa dṛṣṭvā hantum udyatān /",
  "GK21sokss_pu:387": "puruṣān putrako 'pṛcchat kasmān nihatha mām iti // SoKss_1,3.40 //",
  "GK21sokss_pu:388": "pitṛbhiste prayuktāḥ smaḥ svarṇaṃ dattveti cābruvan /",
  "GK21sokss_pu:389": "tatas tān mohitān devyā buddhimān putrako 'vadat // SoKss_1,3.41 //",
  "GK21sokss_pu:390": "dadāmyetadanarghaṃ vo ratnālaṃkaraṇaṃ nijam /",
  "GK21sokss_pu:391": "māṃ muñcata karomyatra nodbhedaṃ yāmi dūrataḥ // SoKss_1,3.42 //",
  "GK21sokss_pu:392": "evamastviti tattasmādgṛhītvā vadhakā gatāḥ /",
  "GK21sokss_pu:393": "hataḥ putraka ityūcus tatpitṝṇāṃ puro mṛsā // SoKss_1,3.43 //",
  "GK21sokss_pu:394": "tataḥ pratinivṛttāste hatā rājyārthino dvijāḥ /",
  "GK21sokss_pu:395": "mantribhirdrohiṇo buddhvā kṛtaghnānāṃ śivaṃ kutaḥ // SoKss_1,3.44 //",
  "GK21sokss_pu:396": "atrāntare sa rājāpi putrakaḥ satyasaṃgaraḥ /",
  "GK21sokss_pu:397": "viveśa vindhyakāntāraṃ viraktaḥ sveṣu bandhuṣu // SoKss_1,3.45 //",
  "GK21sokss_pu:398": "bhraman dadarśa tatrāsau bāhuyuddhaikatatparau /",
  "GK21sokss_pu:399": "puruṣau dvau tatastau sa pṛṣṭavān kau yuvām iti // SoKss_1,3.46 //",
  "GK21sokss_pu:400": "mayāsurasutāvāvāṃ tadīyaṃ cāsti nau dhanam /",
  "GK21sokss_pu:401": "idaṃ bhājanameṣā ca yaṣṭirete ca pāduke // SoKss_1,3.47 //",
  "GK21sokss_pu:402": "etan nimittaṃ yuddhaṃ nau yo balī sa hared iti /",
  "GK21sokss_pu:403": "etat tadvacanaṃ śrutvā hasan provāca putrakaḥ // SoKss_1,3.48 //",
  "GK21sokss_pu:404": "kiyadetaddhanaṃ puṃsastatastau samavocatām /",
  "GK21sokss_pu:405": "pāduke paridhāyaite khecaratvamavāpyate // SoKss_1,3.49 //",
  "GK21sokss_pu:406": "yaṣṭyā yallikhyate kiṃcitsatyaṃ saṃpadyate hi tat /",
  "GK21sokss_pu:407": "bhājane yo ya āhāraścintyate sa sa tiṣṭhati // SoKss_1,3.50 //",
  "GK21sokss_pu:408": "tac chrutvā putrako 'vādīt kiṃ yuddhenāstv ayaṃ paṇaḥ /",
  "GK21sokss_pu:409": "dhāvan balādhiko yaḥ syāt sa evaitad dhared iti // SoKss_1,3.51 //",
  "GK21sokss_pu:410": "evamastviti tau mūḍhau dhāvitau so 'pi pāduke /",
  "GK21sokss_pu:411": "adhyāsyodapatadvyoma gṛhītvā yaṣṭibhājane // SoKss_1,3.52 //",
  "GK21sokss_pu:412": "atha dūraṃ kṣaṇādgatva dadarśa nagarīṃ śubhām /",
  "GK21sokss_pu:413": "ākarṣikākhyāṃ tasyāṃ ca nabhaso 'vatatāra saḥ // SoKss_1,3.53 //",
  "GK21sokss_pu:414": "vañcanapravaṇā veśyā dvijā matpitaro yathā /",
  "GK21sokss_pu:415": "vaṇijo dhanalubdhāśca kasya gehe vasāmyaham // SoKss_1,3.54 //",
  "GK21sokss_pu:416": "iti saṃcintayan prāpa sa rājā vijanaṃ gṛham /",
  "GK21sokss_pu:417": "jīrṇaṃ tadantare caikāṃ vṛddhāṃ yoṣitam aikṣata // SoKss_1,3.55 //",
  "GK21sokss_pu:418": "pradānapūrvaṃ saṃtoṣya tāṃ vṛddhāmādṛtastayā /",
  "GK21sokss_pu:419": "uvāsālakṣitastatra putrakaḥ śīrṇasadmani // SoKss_1,3.56 //",
  "GK21sokss_pu:420": "kadācitsātha saṃprītā vṛddhā putrakamabravīt /",
  "GK21sokss_pu:421": "cintā me putra yadbhāryā nānurūpā tava kvacit // SoKss_1,3.57 //",
  "GK21sokss_pu:422": "iha rājñastu tanayā pāṭalītyasti kanyakā /",
  "GK21sokss_pu:423": "uparyantaḥpure sā ca ratnamityabhirakṣyate // SoKss_1,3.58 //",
  "GK21sokss_pu:424": "etadvṛddhāvacastasya dattakarṇasya śṛṇvataḥ /",
  "GK21sokss_pu:425": "viveśa tenaiva pathā labdharandhro hṛdi smaraḥ // SoKss_1,3.59 //",
  "GK21sokss_pu:426": "draṣṭavyā sā mayādyaiva kānteti kṛtaniścayaḥ /",
  "GK21sokss_pu:427": "niśāyāṃ nabhasā tatra pādukābhyāṃ jagāma saḥ // SoKss_1,3.60 //",
  "GK21sokss_pu:428": "praviśya so 'driśṛṅgāgratuṅgavātāyanena tām /",
  "GK21sokss_pu:429": "antaḥpure dadarśārtha suptāṃ rahasi pāṭalīm // SoKss_1,3.61 //",
  "GK21sokss_pu:430": "sevyamānāmavirataṃ candrakāntyāṅgalagnayā /",
  "GK21sokss_pu:431": "jitvā jagadidaṃ śrāntāṃ mūrtāṃ śaktiṃ manobhuvaḥ // SoKss_1,3.62 //",
  "GK21sokss_pu:432": "kathaṃ prabodhayāmyetāmiti yābadacintayat /",
  "GK21sokss_pu:433": "ityakasmādvahistāvadyāmikaḥ puruṣo jagau // SoKss_1,3.63 //",
  "GK21sokss_pu:434": "āliṅgya madhurahuṃkṛtimalasonmiṣadīkṣaṇāṃ rahaḥ kāntām /",
  "GK21sokss_pu:435": "yadbodhayanti suptāṃ janmani yūnāṃ tadeva phalam // SoKss_1,3.64 //",
  "GK21sokss_pu:436": "śrutvaivaitadupoddhātamaṅgairutkampaviklavaiḥ /",
  "GK21sokss_pu:437": "āliliṅga sa tāṃ kāntāṃ prābudhyata tataśca sā // SoKss_1,3.65 //",
  "GK21sokss_pu:438": "paśyantyāstaṃ nṛpaṃ tasyā lajjākautukayordṛśi /",
  "GK21sokss_pu:439": "abhūdanyonyasaṃmardo racayantyāṃ gatāgatam // SoKss_1,3.66 //",
  "GK21sokss_pu:440": "athālāpe kṛte vṛtte gāndharmodvāhakarmaṇi /",
  "GK21sokss_pu:441": "avardhata tayoḥ prītirdaṃpatyorna tu yāminī // SoKss_1,3.67 //",
  "GK21sokss_pu:442": "āmantryātha vadhūmutkāṃ tadgatenaiva cetasā /",
  "GK21sokss_pu:443": "āyayau paścime bhāge tadvṛddhāveśma putrakaḥ // SoKss_1,3.68 //",
  "GK21sokss_pu:444": "itthaṃ pratiniśaṃ tatra kurvāṇe 'smin gatāgatam /",
  "GK21sokss_pu:445": "saṃbhogacihnaṃ pāṭalyā rakṣibhirdṛṣṭam ekadā // SoKss_1,3.69 //",
  "GK21sokss_pu:446": "taistadāveditaṃ tasyāḥ pituḥ so 'pi niyuktavān /",
  "GK21sokss_pu:447": "gūḍhamantaḥpure tatra niśi nārimavekṣitum // SoKss_1,3.70 //",
  "GK21sokss_pu:448": "tayā ca tasya prāptasya tatrābhijñānasiddhaye /",
  "GK21sokss_pu:449": "putrakasya prasuptasya nyastaṃ vāsasyalaktakam // SoKss_1,3.71 //",
  "GK21sokss_pu:450": "prātastayā ca vijñapto rājā cārānvyasarjayat /",
  "GK21sokss_pu:451": "so 'bhijñānācca taiḥ prāptaḥ putrako jīrṇaveśmani // SoKss_1,3.72 //",
  "GK21sokss_pu:452": "ānīto rājanikaṭaṃ kupitaṃ vīkṣya taṃ nṛpam /",
  "GK21sokss_pu:453": "pādukābhyāṃ khamutpatya pāṭalīmandire 'viśat // SoKss_1,3.73 //",
  "GK21sokss_pu:454": "viditau svastaduttiṣṭha gacchāvaḥ pādukāvaśāt /",
  "GK21sokss_pu:455": "ityaṅke pāṭalīṃ kṛtvā jagāma nabhasā tataḥ // SoKss_1,3.74 //",
  "GK21sokss_pu:456": "atha gaṅgātaṭanikaṭe gaganādavatīrya sa priyāṃ śrāntām /",
  "GK21sokss_pu:457": "pātraprabhāvajātairāhārairnandayāmāsa // SoKss_1,3.75 //",
  "GK21sokss_pu:458": "ālokitaprabhāvaḥ pāṭalyā putrako 'rthitaśca tataḥ /",
  "GK21sokss_pu:459": "yaṣṭyā lilekha tatra sa nagaraṃ caturaṅgabalayuktam // SoKss_1,3.76 //",
  "GK21sokss_pu:460": "tatra sa rājā bhūtvā mahāprabhāve ca satyatāṃ prāpte /",
  "GK21sokss_pu:461": "namayitvā taṃ śvaśuraṃ śaśākha pṛthvīṃ samudrāntām // SoKss_1,3.77 //",
  "GK21sokss_pu:462": "tadidaṃ divyaṃ nagaraṃ māyāracitaṃ sapauramata eva /",
  "GK21sokss_pu:463": "nāmnā pāṭaliputraṃ kṣetraṃ lakṣmīsarasvatyoḥ // SoKss_1,3.78 //",
  "GK21sokss_pu:464": "iti varṣamukhādimāmapūrvāṃ vayamākarṇya kathāmatīva citrām /",
  "GK21sokss_pu:465": "cirakālamabhūma kāṇabhūte vilasadvismayamodamānacittāḥ // SoKss_1,3.79 //",
  "GK21sokss_pu:466": "iti mahākaviśrīsomadevabhaṭṭaviracite kathāsaritsāgare kathāpīṭhalambake tṛtīyas taraṅgaḥ /",
  "GK21sokss_pu:467": "caturthas taraṅgaḥ /",
  "GK21sokss_pu:468": "ityākhyāya kathāṃ madhye vindhyāntaḥ kāṇabhūtaye /",
  "GK21sokss_pu:469": "punarvararucistasmai prakṛtārthamavarṇayat // SoKss_1,4.1 //",
  "GK21sokss_pu:470": "evaṃ vyāḍīndradattābhyāṃ saha tatra vasan kramāt /",
  "GK21sokss_pu:471": "prāpto 'haṃ sarvavidyānāṃ pāramutkrāntaśaiśavaḥ // SoKss_1,4.2 //",
  "GK21sokss_pu:472": "indrotsavaṃ kadācicca prekṣituṃ nirgatā vayam /",
  "GK21sokss_pu:473": "kanyāmekāmapaśyāma kāmasyāstramasāyakam // SoKss_1,4.3 //",
  "GK21sokss_pu:474": "indradatto mayā pṛṣṭastataḥ keyaṃ bhavediti /",
  "GK21sokss_pu:475": "upavarṣasutā seyamupakośeti so 'bravīt // SoKss_1,4.4 //",
  "GK21sokss_pu:476": "sā sakhībhiśca māṃ jñātvā prītipeśalayā dṛśā /",
  "GK21sokss_pu:477": "karṣantī manmanaḥ kṛcchrādagacchadbhavanaṃ nijam // SoKss_1,4.5 //",
  "GK21sokss_pu:478": "pūrṇacandramukhī nīlanīrajottamalocanā /",
  "GK21sokss_pu:479": "mṛṇālanālalalitabhujā pīnastanojjvalā // SoKss_1,4.6 //",
  "GK21sokss_pu:480": "kambukaṇṭhī pravālābharadanacchadaśobhinī /",
  "GK21sokss_pu:481": "smarabhūpatisaundaryamandirevendirāparā // SoKss_1,4.7 //",
  "GK21sokss_pu:482": "tataḥ kāmaśarāpātanirbhinne hṛdaye na me /",
  "GK21sokss_pu:483": "niśi tasyāmabhūnnidrā tadvimboṣṭhapipāsayā // SoKss_1,4.8 //",
  "GK21sokss_pu:484": "kathaṃcillabdhanidro 'hamapaśyaṃ rajanīkṣaye /",
  "GK21sokss_pu:485": "śuklāmbaradharāṃ divyāṃ striyaṃ sā māmabhāṣata // SoKss_1,4.9 //",
  "GK21sokss_pu:486": "pūrvabhāryopakośā te guṇajñā nāparaṃ patim /",
  "GK21sokss_pu:487": "kaṃcidicchatyataścintā putra kāryatra na tvayā // SoKss_1,4.10 //",
  "GK21sokss_pu:488": "ahaṃ sadā śarīrāntarvāsinī te sarasvatī /",
  "GK21sokss_pu:489": "tvadduḥkhaṃ notsahe draṣṭum ity uktvāntarhitābhavat // SoKss_1,4.11 //",
  "GK21sokss_pu:490": "tataḥ prabuddho jātāstho gatvātiṣṭhamahaṃ śanaiḥ /",
  "GK21sokss_pu:491": "dayitāmandirāsannabālacūtataroradhaḥ // SoKss_1,4.12 //",
  "GK21sokss_pu:492": "athāgatya samākhyātaṃ tatsakhyā mannibandhanam /",
  "GK21sokss_pu:493": "udgāḍhamupakośāyā navānaṅgavijṛmbhitam // SoKss_1,4.13 //",
  "GK21sokss_pu:494": "tato 'haṃ dviguṇībhūtatāpastāmevamabravam /",
  "GK21sokss_pu:495": "adattāṃ gurubiḥ svecchamupakośāṃ kathaṃ bhaje // SoKss_1,4.14 //",
  "GK21sokss_pu:496": "varaṃ hi mṛtyur nākīrtis tatsakhīhṛdayaṃ tava /",
  "GK21sokss_pu:497": "gurubhiryadi budhyeta tatkadācicchivaṃ bhavet // SoKss_1,4.15 //",
  "GK21sokss_pu:498": "tadetatkuru bhadre tvaṃ tāṃ sakhīṃ māṃ ca jīvaya /",
  "GK21sokss_pu:499": "tacchrutvā sā gatā sakhyā mātuḥ sarvaṃ nyavedayat // SoKss_1,4.16 //",
  "GK21sokss_pu:500": "tayā tatkathitaṃ bhartur upavarṣasya tatkṣaṇam /",
  "GK21sokss_pu:501": "tena bhrātuśca varṣasya tena taccābhinanditam // SoKss_1,4.17 //",
  "GK21sokss_pu:502": "vivāhe niścite gatvā vyāḍirānayati sma tām /",
  "GK21sokss_pu:503": "varṣācāryanideśena kauśāmbyā jananīṃ mama // SoKss_1,4.18 //",
  "GK21sokss_pu:504": "athopakośā vidhivatpitrā me pratipāditā /",
  "GK21sokss_pu:505": "tato mātrā gṛhiṇyā ca samaṃ tatrāvasaṃ sukham // SoKss_1,4.19 //",
  "GK21sokss_pu:506": "atha kālena varṣasya śiṣyavargo mahānabhūt /",
  "GK21sokss_pu:507": "tatraikaḥ pāṇinirnāma jaḍabuddhitaro 'bhavat // SoKss_1,4.20 //",
  "GK21sokss_pu:508": "sa śuśrūṣāparikliṣṭaḥ preṣito varṣabhāryayā /",
  "GK21sokss_pu:509": "agacchattapase khinno vidyākāmo himālayam // SoKss_1,4.21 //",
  "GK21sokss_pu:510": "tatra tīvreṇa tapasā toṣitādinduśekharāt /",
  "GK21sokss_pu:511": "sarvavidyāmukhaṃ tena prāptaṃ vyākaraṇaṃ navam // SoKss_1,4.22 //",
  "GK21sokss_pu:512": "tataścāgatya māmeva vādāyāhvayate sma saḥ /",
  "GK21sokss_pu:513": "pravṛtte cāvayorvāde prayātāḥ sapta vāsarāḥ // SoKss_1,4.23 //",
  "GK21sokss_pu:514": "aṣṭame 'hni mayā tasmiñjite tatsamanantaram /",
  "GK21sokss_pu:515": "nabhaḥ sthena mahāghoro huṃkāraḥ śaṃbhunā kṛtaḥ // SoKss_1,4.24 //",
  "GK21sokss_pu:516": "tena praṇaṣṭam aindraṃ tad asmadvyākaraṇaṃ bhuvi /",
  "GK21sokss_pu:517": "jitāḥ pāṇininā sarve mūrkhībhūtā vayaṃ punaḥ // SoKss_1,4.25 //",
  "GK21sokss_pu:518": "atha saṃjātanirvedaḥ svagṛhasthitaye dhanam /",
  "GK21sokss_pu:519": "haste hiraṇyaguptasya vidhāya vaṇijo nijam // SoKss_1,4.26 //",
  "GK21sokss_pu:520": "uktvā taccopakośāyai gatavānasmi śaṃkaram /",
  "GK21sokss_pu:521": "tapobhirārādhayituṃ nirāhāro himālayam // SoKss_1,4.27 //",
  "GK21sokss_pu:522": "upakośā hi me śreyaḥ kāṅkṣantī nijamandire /",
  "GK21sokss_pu:523": "atiṣṭhatpratyahaṃ snāntī gaṅgāyāṃ niyatavratā // SoKss_1,4.28 //",
  "GK21sokss_pu:524": "ekadā sā madhau prāpte kṣāmā pāṇḍurmanoramā /",
  "GK21sokss_pu:525": "pratipaccandralekheva janalocanahāriṇī // SoKss_1,4.29 //",
  "GK21sokss_pu:526": "snātuṃ tripathagāṃ yāntī dṛṣṭā rājapurodhasā /",
  "GK21sokss_pu:527": "daṇḍādhipatinā caiva kumārasacivena ca // SoKss_1,4.30 //",
  "GK21sokss_pu:528": "tatkṣaṇātte gatāḥ sarve smarasāyakalakṣyatām /",
  "GK21sokss_pu:529": "sāpi tasmindine snāntī kathamapyakarocciram // SoKss_1,4.31 //",
  "GK21sokss_pu:530": "āgacchantīṃ ca sāyaṃ tāṃ kumārasacivo haṭhāt /",
  "GK21sokss_pu:531": "agrahīdatha sāpyenamavocatpratibhāvatī // SoKss_1,4.32 //",
  "GK21sokss_pu:532": "abhipretamidaṃ bhadra yathā tava yathā mama /",
  "GK21sokss_pu:533": "kiṃ tvahaṃ satkulotpannā pravāsasthitabhartṛkā // SoKss_1,4.33 //",
  "GK21sokss_pu:534": "kathamevaṃ pravarteya paśyet ko'pi kadācana /",
  "GK21sokss_pu:535": "tataśca dhruvamaśreyastvayā saha bhavenmama // SoKss_1,4.34 //",
  "GK21sokss_pu:536": "tasmānmadhūtsavākṣiptapauraloke gṛhaṃ mama /",
  "GK21sokss_pu:537": "āgantavaṃ dhruvaṃ rātreḥ prathame prahare tvayā // SoKss_1,4.35 //",
  "GK21sokss_pu:538": "ityuktvā kṛtasaṃdhā sā tena kṣipta vidhervaśāt /",
  "GK21sokss_pu:539": "yāvatkiṃcidgatā tāvanniruddhā sā purodhasā // SoKss_1,4.36 //",
  "GK21sokss_pu:540": "tasyāpi tatraiva dine tadvadeva tayā niśi /",
  "GK21sokss_pu:541": "saṃketakaṃ dvitīyasmin prahare paryakalpyata // SoKss_1,4.37 //",
  "GK21sokss_pu:542": "muktāṃ kathaṃcit tenāpi prayātāṃ kiṃcid antaram /",
  "GK21sokss_pu:543": "daṇḍādhipo ruṇaddhi sma tṛtīyas tāṃ suvihvalām // SoKss_1,4.38 //",
  "GK21sokss_pu:544": "atha tasyāpi divase tasminneva tathaiva sā /",
  "GK21sokss_pu:545": "saṃketakaṃ triyāmāyāṃ tṛtīye prahare vyadhāt // SoKss_1,4.39 //",
  "GK21sokss_pu:546": "daivāttenāpi nirmuktā sakampā gṛhamāgatā /",
  "GK21sokss_pu:547": "kartavyāṃ sā svaceṭīnāṃ saṃvidaṃ svairamabravīt // SoKss_1,4.40 //",
  "GK21sokss_pu:548": "varaṃ patyau pravāsasthe maraṇaṃ kulayoṣitaḥ /",
  "GK21sokss_pu:549": "na tu rūpāramallokalocanāpātapātratā // SoKss_1,4.41 //",
  "GK21sokss_pu:550": "iti saṃcintayantī ca smarantī māṃ nināya sā /",
  "GK21sokss_pu:551": "śocantī svaṃ vapuḥ sādhvī nirāhāraiva tāṃ niśām // SoKss_1,4.42 //",
  "GK21sokss_pu:552": "prātarbrāhmaṇapūjārthaṃ vyasarji vaṇijastayā /",
  "GK21sokss_pu:553": "ceṭī hiraṇyaguptasya kiṃcinmārgayituṃ dhanam // SoKss_1,4.43 //",
  "GK21sokss_pu:554": "āgatyā so 'pi tāmevamekānte vaṇirābravīt /",
  "GK21sokss_pu:555": "bhajasva māṃ tato bhartṛsthāpitaṃ te dadāmi tat // SoKss_1,4.44 //",
  "GK21sokss_pu:556": "tacchrutvā sākṣirahitāṃ matvā bhartṛdhanasthitim /",
  "GK21sokss_pu:557": "vaṇijaṃ pāpamālokya khedāmarṣakadarthitā // SoKss_1,4.45 //",
  "GK21sokss_pu:558": "tasyāmevātra saṃketaṃ rātrau tasyāpi paścime /",
  "GK21sokss_pu:559": "śeṣe pativratā yāme sākarodatha so 'gamat // SoKss_1,4.46 //",
  "GK21sokss_pu:560": "tataḥ sākārayadbhūri ceṭībhiḥ kuṇḍakasthitam /",
  "GK21sokss_pu:561": "kastūrikādisaṃyuktaṃ kajjalaṃ tailamiśritam // SoKss_1,4.47 //",
  "GK21sokss_pu:562": "talliptāścelakhaṇḍāśca catvāro vihitāstayā /",
  "GK21sokss_pu:563": "mañjūṣā kāritā cābhutsthūlā sabahirargalā // SoKss_1,4.48 //",
  "GK21sokss_pu:564": "atha tasminmahāveṣo vasantotsavavāsare /",
  "GK21sokss_pu:565": "āyayau prathame yāme kumārasacivo niśi // SoKss_1,4.49 //",
  "GK21sokss_pu:566": "alakṣitaṃ praviṣṭaṃ tamupakośedamabravīt /",
  "GK21sokss_pu:567": "asnātaṃ na spṛśāmi tvāṃ tatsnāhi praviśāntaram // SoKss_1,4.50 //",
  "GK21sokss_pu:568": "aṅgīkurvansa tanmūḍhaśceṭikābhiḥ praveśitaḥ /",
  "GK21sokss_pu:569": "abhyantaragṛhaṃ guptamandhakāramayaṃ tataḥ // SoKss_1,4.51 //",
  "GK21sokss_pu:570": "gṛhītvā tatra tasyāntarvastrāṇyābharaṇāni ca /",
  "GK21sokss_pu:571": "celakhaṇḍaṃ tamekaṃ ca dattvāntarvāsasaḥ kṛte // SoKss_1,4.52 //",
  "GK21sokss_pu:572": "ā śiraḥ pādamaṅgeṣu tābhistattailakajjalam /",
  "GK21sokss_pu:573": "abhyaṅgabhaṅgyā pāpasya nyastaṃ ghanamapaśyataḥ // SoKss_1,4.53 //",
  "GK21sokss_pu:574": "atiṣṭhanmardayantyastatpratyaṅgaṃ yāvadasya tāḥ /",
  "GK21sokss_pu:575": "tāvaddvitīye prahare sa purodhā upāgamat // SoKss_1,4.54 //",
  "GK21sokss_pu:576": "mittraṃ vararuceḥ prāptaḥ kimapyeṣa purohitaḥ /",
  "GK21sokss_pu:577": "tadiha praviśetyuktvā ceṭyastāstaṃ tathāvidham // SoKss_1,4.55 //",
  "GK21sokss_pu:578": "kumārasacivaṃ nagnaṃ mañjūṣāyāṃ sasaṃbhramam /",
  "GK21sokss_pu:579": "nicikṣipurathābadhnannargalena bahiśca tām // SoKss_1,4.56 //",
  "GK21sokss_pu:580": "so 'pi snānamiṣānnītastamasyantaḥ purohitaḥ /",
  "GK21sokss_pu:581": "tathaiva hṛtavastrādistailakajjalamardanaiḥ // SoKss_1,4.57 //",
  "GK21sokss_pu:582": "celakhaṇḍadharastāvacceṭikābhirvimohitaḥ /",
  "GK21sokss_pu:583": "yāvattṛtīye prahare daṇḍādhipatirāgamat // SoKss_1,4.58 //",
  "GK21sokss_pu:584": "tadāgamanajāccaiva ceṭībhiḥ sahasā bhayāt /",
  "GK21sokss_pu:585": "ādyavatso 'pi nikṣipto mañjūṣāyāṃ purohitaḥ // SoKss_1,4.59 //",
  "GK21sokss_pu:586": "tasya dattvārgalaṃ tābhiḥ snānavyājāt praveśya saḥ /",
  "GK21sokss_pu:587": "daṇḍādhipo 'pi tatraiva tāvatkajjalamardanaiḥ // SoKss_1,4.60 //",
  "GK21sokss_pu:588": "anyavadvipralabdho 'bhūccelakhaṇḍaikakarpaṭaḥ /",
  "GK21sokss_pu:589": "yāvatsa paścime yāme vaṇiktatrāgato 'bhavat // SoKss_1,4.61 //",
  "GK21sokss_pu:590": "taddarśanabhayaṃ dattvā kṣipto daṇḍādhipo 'pyatha /",
  "GK21sokss_pu:591": "mañjūṣāyāṃ sa ceṭībhirdattaṃ ca bahirargalam // SoKss_1,4.62 //",
  "GK21sokss_pu:592": "te ca trayo 'ndhatāmisravasabhyāsodyatā iva /",
  "GK21sokss_pu:593": "mañjūṣāyāṃ bhiyānyonyaṃ sparśaṃ labdhvāpi nālapan // SoKss_1,4.63 //",
  "GK21sokss_pu:594": "dattvātha dīpaṃ gehe 'tra vaṇijaṃ taṃ praveśya sā /",
  "GK21sokss_pu:595": "upakośāvadaddehi tanme bhartrārpitaṃ dhanam // SoKss_1,4.64 //",
  "GK21sokss_pu:596": "tacchrutvā śūnyamālokya gṛhaṃ so 'pyavadacchaṭhaḥ /",
  "GK21sokss_pu:597": "uktaṃ mayā dadāmyeva yadbhartrā sthāpitaṃ dhanam // SoKss_1,4.65 //",
  "GK21sokss_pu:598": "upakośāpi mañjūṣāṃ śrāvayantī tato 'bravīt /",
  "GK21sokss_pu:599": "etaddhiraṇyaguptasya vacaḥ śṛṇuta devatāḥ // SoKss_1,4.66 //",
  "GK21sokss_pu:600": "ity uktvā caiva nirvāpya dīpaṃ so 'py anyavadvaṇik /",
  "GK21sokss_pu:601": "liptaḥ snānāpadeśena ceṭībhiḥ kajjalaiś ciram // SoKss_1,4.67 //",
  "GK21sokss_pu:602": "atha gaccha gatā rātrir ity uktaḥ sa niśākṣaye /",
  "GK21sokss_pu:603": "anicchan galahastena tābhir nirvāsitas tataḥ // SoKss_1,4.68 //",
  "GK21sokss_pu:604": "atha cīraikavasano maṣīliptaḥ pade pade /",
  "GK21sokss_pu:605": "bhakṣyamāṇaḥ śvabhiḥ prāpa lajjamāno nijaṃ gṛham // SoKss_1,4.69 //",
  "GK21sokss_pu:606": "tatra dāsajanasyāpi tāṃ prakṣālayato maṣīm /",
  "GK21sokss_pu:607": "nāśakatsaṃmukhe sthātuṃ kaṣṭo hyavinayakramaḥ // SoKss_1,4.70 //",
  "GK21sokss_pu:608": "upakośāpy atha prātaś ceṭikānugatā gatā /",
  "GK21sokss_pu:609": "gurūṇām anivedyaiva rājño nandasya mandiram // SoKss_1,4.71 //",
  "GK21sokss_pu:610": "vaṇigghiraṇyagupto me bhartrā nyāsīkṛtaṃ dhanam /",
  "GK21sokss_pu:611": "jihīrṣatīti vijñaptas tatra rājā tayā svayam // SoKss_1,4.72 //",
  "GK21sokss_pu:612": "tena tac ca parijñātuṃ tatraivānāyito vaṇik /",
  "GK21sokss_pu:613": "maddhaste kiṃcid apy asyā deva nāstīty abhāṣata // SoKss_1,4.73 //",
  "GK21sokss_pu:614": "upakośā tato 'vādītsanti me deva sākṣiṇaḥ /",
  "GK21sokss_pu:615": "mañjūṣāyāṃ gataḥ kṣiptvā bhartā me gṛhadevatāḥ // SoKss_1,4.74 //",
  "GK21sokss_pu:616": "svavācā puratastāsāmanenāṅgīkṛtaṃ dhanam /",
  "GK21sokss_pu:617": "tāmānāyyeha mañjūṣāṃ pṛcchyantāṃ devatāstvayā // SoKss_1,4.75 //",
  "GK21sokss_pu:618": "tacchrutvā vismayādrājā tadānayanamādiśat /",
  "GK21sokss_pu:619": "tataḥ kṣaṇāt sā mañjūṣā prāpitā bahubhirjanaiḥ // SoKss_1,4.76 //",
  "GK21sokss_pu:620": "athopakośā vakti sma satyaṃ vadata devatāḥ /",
  "GK21sokss_pu:621": "yaduktaṃ vaṇijānena tato yāta nijaṃ gṛham // SoKss_1,4.77 //",
  "GK21sokss_pu:622": "no ceddadāmyahaṃ yuṣmānsadasyudghāṭayāmi vā /",
  "GK21sokss_pu:623": "tacchrutvā bhītabhītāste mañjūṣāsthā babhāṣire // SoKss_1,4.78 //",
  "GK21sokss_pu:624": "satyaṃ samakṣam asmākam anenāṅgīkṛtaṃ dhanam /",
  "GK21sokss_pu:625": "tato niruttaraḥ sarvaṃ sa vaṇik tat prapadyata // SoKss_1,4.79 //",
  "GK21sokss_pu:626": "upakośāmathābhyarthya rājñā tvatikutūhalāt /",
  "GK21sokss_pu:627": "sadasyudghāṭitā tatra mañjūṣā sphoṭitārgalā // SoKss_1,4.80 //",
  "GK21sokss_pu:628": "niṣkṛṣṭāste 'pi puruṣāstamaḥ piṇḍā iva trayaḥ /",
  "GK21sokss_pu:629": "kṛcchrācca pratyabhijñātā mantribhirbhūbhṛtā tathā // SoKss_1,4.81 //",
  "GK21sokss_pu:630": "prahasatsvatha sarveṣu kimetaditi kautukāt /",
  "GK21sokss_pu:631": "rājñā pṛṣṭā satī sarvamupakośā śaśaṃsa tat // SoKss_1,4.82 //",
  "GK21sokss_pu:632": "acintyaṃ śīlaguptānāṃ caritaṃ kulayoṣitām /",
  "GK21sokss_pu:633": "iti cābhinanandustāmupakośāṃ sabhāsadaḥ // SoKss_1,4.83 //",
  "GK21sokss_pu:634": "tatas te hṛtasarvasvāḥ paradāriṣiṇo 'khilāḥ /",
  "GK21sokss_pu:635": "rājñā nirvāsitā deśādaśīlaṃ kasya bhūtaye // SoKss_1,4.84 //",
  "GK21sokss_pu:636": "bhaginī me tvamityuktvā dattvā prītyā dhanaṃ bahu /",
  "GK21sokss_pu:637": "upakośāpi bhūpena preṣitā gṛhamāgamat // SoKss_1,4.85 //",
  "GK21sokss_pu:638": "varṣopavarṣau tadbuddhvā sādhvīṃ tāmabhyanandatām /",
  "GK21sokss_pu:639": "sarvaśca vismayasmeraḥ pure tatrābhavajjanaḥ // SoKss_1,4.86 //",
  "GK21sokss_pu:640": "atrāntare tuṣārādrau kṛtvā tīvrataraṃ tapaḥ /",
  "GK21sokss_pu:641": "ārādhito mayā devo varadaḥ pārvatīpatiḥ // SoKss_1,4.87 //",
  "GK21sokss_pu:642": "tadeva tena śāstraṃ me pāṇinīyaṃ prakāśitam /",
  "GK21sokss_pu:643": "tadicchānugrahādeva mayā pūrṇīkṛtaṃ ca tat // SoKss_1,4.88 //",
  "GK21sokss_pu:644": "tato 'haṃ gṛham āgaccham ajñātādhvapariśramaḥ /",
  "GK21sokss_pu:645": "niśākarakalāmauliprasādāmṛtanirbharaḥ // SoKss_1,4.89 //",
  "GK21sokss_pu:646": "atha mātur gurūṇāṃ ca kṛtapādābhivandanaḥ /",
  "GK21sokss_pu:647": "tatropakośāvṛttāntaṃ tam aśrauṣaṃ mahādbhutam // SoKss_1,4.90 //",
  "GK21sokss_pu:648": "tena me paramāṃ bhūmimātmanyānandavismayau /",
  "GK21sokss_pu:649": "tasyāṃ ca sahajasnehabahumānāvagacchatām // SoKss_1,4.91 //",
  "GK21sokss_pu:650": "varṣo 'tha manmukhādaicchacchrotuṃ vyākaraṇaṃ navam /",
  "GK21sokss_pu:651": "tataḥ prakāśitaṃ svāmikumāreṇaiva tasya tat // SoKss_1,4.92 //",
  "GK21sokss_pu:652": "tato vyāḍīndradattābhyāṃ vijñapto dakṣiṇāṃ prati /",
  "GK21sokss_pu:653": "gururvarṣo 'bravīt svarṇakoṭir me dīyatām iti // SoKss_1,4.93 //",
  "GK21sokss_pu:654": "aṅgīkṛtya gurorvākyaṃ tau ca māmityavocatām /",
  "GK21sokss_pu:655": "ehi rājñaḥ sakhe nandādyācituṃ gurudakṣiṇām // SoKss_1,4.94 //",
  "GK21sokss_pu:656": "gacchāmo nānyato 'smābhiriyatkāñcanamāpyate /",
  "GK21sokss_pu:657": "navādhikāyā navateḥ koṭīnāmadhipo hi saḥ // SoKss_1,4.95 //",
  "GK21sokss_pu:658": "vācā tenopakośā ca prāgdharmabhaginī kṛtā /",
  "GK21sokss_pu:659": "ataḥ śyālaḥ sa te kiṃcittvadguṇaiḥ samavāpyate // SoKss_1,4.96 //",
  "GK21sokss_pu:660": "iti niścitya nandasya bhūpateḥ kaṭakaṃ vayam /",
  "GK21sokss_pu:661": "ayodhyāsthamagacchāma trayaḥ sabrahmacāriṇaḥ // SoKss_1,4.97 //",
  "GK21sokss_pu:662": "prāptamātreṣu cāsmāsu sa rājā pañcatāṃ gataḥ /",
  "GK21sokss_pu:663": "rāṣṭre kolāhalaṃ jātaṃ viṣādena sahaiva naḥ // SoKss_1,4.98 //",
  "GK21sokss_pu:664": "avocadindradatto 'tha tatkṣaṇaṃ yogasiddhimān /",
  "GK21sokss_pu:665": "gatāsorasya bhūpasya śarīraṃ praviśāmyaham // SoKss_1,4.99 //",
  "GK21sokss_pu:666": "arthī vararucirme 'stu dāsyāmyasmai ca kāñcanam /",
  "GK21sokss_pu:667": "vyāḍī rakṣatu me dehaṃ tataḥ pratyāgamāvadhi // SoKss_1,4.100 //",
  "GK21sokss_pu:668": "ityuktvā nandadehāntarindradattaḥ samāviśat /",
  "GK21sokss_pu:669": "pratyujjīvati bhūpe ca rāṣṭre tatrotsavo 'bhavat // SoKss_1,4.101 //",
  "GK21sokss_pu:670": "śūnye devagṛhe dehamindradattasya rakṣitum /",
  "GK21sokss_pu:671": "vyāḍau sthite gato 'bhūvamahaṃ rājakulaṃ tadā // SoKss_1,4.102 //",
  "GK21sokss_pu:672": "praviśya svastikāraṃ ca vidhāya gurudakṣiṇām /",
  "GK21sokss_pu:673": "yoganando mayā tatra hemakoṭiṃ sa yācitaḥ // SoKss_1,4.103 //",
  "GK21sokss_pu:674": "tataḥ sa śakaṭālākhyaṃ satyanandasya mantriṇam /",
  "GK21sokss_pu:675": "suvarṇakoṭimetasmai dāpayeti samādiśat // SoKss_1,4.104 //",
  "GK21sokss_pu:676": "mṛtasya jīvitaṃ dṛṣṭvā sadyaśca prāptimarthinaḥ /",
  "GK21sokss_pu:677": "sa tattvaṃ jñātavānmantrī kimajñeyaṃ hi dhīmatām // SoKss_1,4.105 //",
  "GK21sokss_pu:678": "deva dīyata ityuktvā sa ca mantrītyacintayat /",
  "GK21sokss_pu:679": "nandasya tanayo bālo rājyaṃ ca bahuśatrumat // SoKss_1,4.106 //",
  "GK21sokss_pu:680": "tatsaṃpratyatra rakṣāmi tasya dehamapīdṛśam /",
  "GK21sokss_pu:681": "niścityaitatsa tatkālaṃ śavānsarvānadāhayat // SoKss_1,4.107 //",
  "GK21sokss_pu:682": "cārairanviṣya tanmadhye labdhvā devagṛhāttataḥ /",
  "GK21sokss_pu:683": "vyāḍiṃ vidhūya taddagdhamindradattakalevaram // SoKss_1,4.108 //",
  "GK21sokss_pu:684": "atrāntare ca rājānaṃ hemakoṭisamarpaṇe /",
  "GK21sokss_pu:685": "tvaramāṇamathāha sma śakaṭālo vicārayan // SoKss_1,4.109 //",
  "GK21sokss_pu:686": "utsavākṣiptacitto 'yaṃ sarvaḥ parijanaḥ sthitaḥ /",
  "GK21sokss_pu:687": "kṣaṇaṃ pratīkṣatāmeṣa vipro yāvaddadāmyaham // SoKss_1,4.110 //",
  "GK21sokss_pu:688": "athaitya yoganandasya vyāḍinā kranditaṃ puraḥ /",
  "GK21sokss_pu:689": "abrahmaṇyamanutkrāntajīvo yogasthito dvijaḥ // SoKss_1,4.111 //",
  "GK21sokss_pu:690": "anāthaśava ityadya balāddagdhastavodaye /",
  "GK21sokss_pu:691": "tacchrutvā yoganandasya kāpyavasthābhavacchucā // SoKss_1,4.112 //",
  "GK21sokss_pu:692": "dehadāhātsthire tasmiñjāte nirgatya me dadau /",
  "GK21sokss_pu:693": "suvarṇakoṭiṃ sa tataḥ śakaṭālo mahāmatiḥ // SoKss_1,4.113 //",
  "GK21sokss_pu:694": "yoganando 'tha vijane saśoko vyāḍimabravīt /",
  "GK21sokss_pu:695": "śūdrībhūto 'smi vipro 'pi kiṃ śriyā sthirayāpi me // SoKss_1,4.114 //",
  "GK21sokss_pu:696": "tacchrutvāśvāsya taṃ vyāḍiḥ kālocitamabhāṣata /",
  "GK21sokss_pu:697": "jñāto 'si śakaṭālena tadenaṃ cintayādhunā // SoKss_1,4.115 //",
  "GK21sokss_pu:698": "mahāmantrī hyayaṃ svecchamacirāttvāṃ vināśayet /",
  "GK21sokss_pu:699": "pūrvanandasutaṃ kuryāc candraguptaṃ hi bhūmipam // SoKss_1,4.116 //",
  "GK21sokss_pu:700": "tasmādvararuciṃ mantrimukhyatve kuru yena te /",
  "GK21sokss_pu:701": "etadbuddhyā bhavedrājyaṃ sthiraṃ divyānubhāvayā // SoKss_1,4.117 //",
  "GK21sokss_pu:702": "ityuktaiva gate vyāḍau dātuṃ tāṃ gurudakṣiṇām /",
  "GK21sokss_pu:703": "tadaivānīya dattā me yoganandena mantritā // SoKss_1,4.118 //",
  "GK21sokss_pu:704": "athoktaḥ sa mayā rājā brāhmaṇye hārite 'pi te /",
  "GK21sokss_pu:705": "rājyaṃ naiva sthiraṃ manye śakaṭāle padasthite // SoKss_1,4.119 //",
  "GK21sokss_pu:706": "tasmānnāśaya yuktyainamiti mantre mayodite /",
  "GK21sokss_pu:707": "yoganando 'ndhakūpāntaḥ śakaṭālaṃ tamakṣipat // SoKss_1,4.120 //",
  "GK21sokss_pu:708": "kiṃ ca putraśataṃ tasya tatraiva kṣiptavānasau /",
  "GK21sokss_pu:709": "jīvandvijo 'munā dagdha iti doṣānukīrtanāt // SoKss_1,4.121 //",
  "GK21sokss_pu:710": "ekaḥ śarāvaḥ saktūnāmekaḥ pratyahamambhasaḥ /",
  "GK21sokss_pu:711": "śakaṭālasya tatrāntaḥ saputrasya nyadhīyata // SoKss_1,4.122 //",
  "GK21sokss_pu:712": "sa covāca tataḥ putrānamībhiḥ saktubhiḥ sutāḥ /",
  "GK21sokss_pu:713": "eko 'pi kṛcchrād varteta bahūnāṃ tu kathaiva kā // SoKss_1,4.123 //",
  "GK21sokss_pu:714": "tasmātsaṃbhakṣayatvekaḥ pratyahaṃ sajalānamūn /",
  "GK21sokss_pu:715": "yaḥ śakto yoganandasya kartuṃ vairapratikriyām // SoKss_1,4.124 //",
  "GK21sokss_pu:716": "tvameva śakto bhuṅkṣvaitaditi putrāstamabruvan /",
  "GK21sokss_pu:717": "prāṇebhyo 'pi hi dhīrāṇāṃ priyā śatrupratikriyā // SoKss_1,4.125 //",
  "GK21sokss_pu:718": "tataḥ sa śakaṭālastaiḥ pratyahaṃ saktuvāribhiḥ /",
  "GK21sokss_pu:719": "eka evākarod vṛttiṃ kaṣṭaṃ krūrā jigīṣavaḥ // SoKss_1,4.126 //",
  "GK21sokss_pu:720": "abuddhvā cittam aprāpya visrambhaṃ prabhaviṣṇuṣu /",
  "GK21sokss_pu:721": "na svecchaṃ vyavahartavyam ātmano bhūtim icchatā // SoKss_1,4.127 //",
  "GK21sokss_pu:722": "iti cācintayat tatra śakaṭālo 'ndhakūpagaḥ /",
  "GK21sokss_pu:723": "tanayānāṃ kṣudhārtānāṃ paśyan prāṇodgamavyathām // SoKss_1,4.128 //",
  "GK21sokss_pu:724": "tataḥ sutaśataṃ tasya paśyatastadvyapadyata /",
  "GK21sokss_pu:725": "tatkaraṅkairvṛto jīvannatiṣṭhatsa ca kevalaḥ // SoKss_1,4.129 //",
  "GK21sokss_pu:726": "yoganandaśca sāmrājye baddhamūlo 'bhavattataḥ /",
  "GK21sokss_pu:727": "vyāḍirabhyāyayau taṃ ca gurave dattadakṣiṇaḥ // SoKss_1,4.130 //",
  "GK21sokss_pu:728": "abhyetyaiva ca so 'vādīcciraṃ rājyaṃ sakhe 'stu te /",
  "GK21sokss_pu:729": "āmantrito si gacchāmi tapastaptumahaṃ kvacit // SoKss_1,4.131 //",
  "GK21sokss_pu:730": "tacchrutvā yoganandastaṃ bāṣpakaṇṭho 'pyabhāṣata /",
  "GK21sokss_pu:731": "rājye me bhuṅkṣva bhogāṃstvaṃ bhuktvā māṃ mā sma gā iti // SoKss_1,4.132 //",
  "GK21sokss_pu:732": "vyāḍis tato 'vadad rājañ śarīre kṣaṇanaśvare /",
  "GK21sokss_pu:733": "evaṃprāyeṣv asāreṣu dhīmān ko nāma majjati // SoKss_1,4.133 //",
  "GK21sokss_pu:734": "nahi mohayati prājñaṃ lakṣmīrmarumarīcikā /",
  "GK21sokss_pu:735": "ityuktvaiva sa tatkālaṃ tapase niścito yayau // SoKss_1,4.134 //",
  "GK21sokss_pu:736": "agamad atha yoganandaḥ pāṭaliputraṃ svarājanagaraṃ saḥ /",
  "GK21sokss_pu:737": "bhogāya kāṇabhūte matsahitaḥ sakalasainyayutaḥ // SoKss_1,4.135 //",
  "GK21sokss_pu:738": "tatropakośāparicaryamāṇaḥ samudvahanmantridhurāṃ ca tasya /",
  "GK21sokss_pu:739": "ahaṃ jananyā gurubhiś ca sākam āsādya lakṣmīmavasaṃ cirāya // SoKss_1,4.136 //",
  "GK21sokss_pu:740": "bahu tatra dine dine dyusindhuḥ kanakaṃ mahyamadāttapaḥ prasannā /",
  "GK21sokss_pu:741": "vadati sma śarīriṇī ca sākṣān mama kāryāṇi sarasvatī sadaiva // SoKss_1,4.137 //",
  "GK21sokss_pu:742": "iti mahākaviśrīsomadevabhaṭṭaviracite kathāsaritsāgare kathāpīṭhalambake caturthas taraṅgaḥ /",
  "GK21sokss_pu:743": "pañcamas taraṅgaḥ /",
  "GK21sokss_pu:744": "evamuktvā vararuciḥ punaretadavarṇayat /",
  "GK21sokss_pu:745": "kālena yoganando 'tha kāmādivaśamāyayau // SoKss_1,5.1 //",
  "GK21sokss_pu:746": "gajendra iva mattaśca nāpaikṣata sa kiṃcana /",
  "GK21sokss_pu:747": "akāṇḍapātopanatā kaṃ na lakṣmīr vimohayet // SoKss_1,5.2 //",
  "GK21sokss_pu:748": "acintayaṃ tataścāhaṃ rājā tāvadviśṛṅkhalaḥ /",
  "GK21sokss_pu:749": "tatkāryacintayākrāntaḥ svadharmo me 'vasīdati // SoKss_1,5.3 //",
  "GK21sokss_pu:750": "tasmādvaraṃ sahāyaṃ taṃ śakaṭālaṃ samuddhare /",
  "GK21sokss_pu:751": "kriyetā cedviruddhaṃ ca kiṃ da kuryānmayi sthite // SoKss_1,5.4 //",
  "GK21sokss_pu:752": "niścityaitanmayābhyarthya rājānaṃ so 'ndhakūpataḥ /",
  "GK21sokss_pu:753": "uddhṛtaḥ śakaṭālo 'tha mṛdavo hi dvijātayaḥ // SoKss_1,5.5 //",
  "GK21sokss_pu:754": "durjayo yoganando 'yaṃ sthite vararucāvataḥ /",
  "GK21sokss_pu:755": "āśraye vaitasīṃ vṛttiṃ kālaṃ tāvatpratīkṣitum // SoKss_1,5.6 //",
  "GK21sokss_pu:756": "iti saṃcintya sa prājñaḥ śakaṭālo madicchayā /",
  "GK21sokss_pu:757": "akarodrājakāryāṇi punaḥ saṃprāpya mantritām // SoKss_1,5.7 //",
  "GK21sokss_pu:758": "kadācidyoganando 'tha nirgato nagarādvahiḥ /",
  "GK21sokss_pu:759": "śliṣyatpañcāṅguliṃ hastaṃ gaṅgāmadhye vyalokayat // SoKss_1,5.8 //",
  "GK21sokss_pu:760": "kimetaditi papraccha māmāhūya sa tatkṣaṇam /",
  "GK21sokss_pu:761": "ahaṃ ca dve nijāṅgulyau diśi tasyāmadarśayam // SoKss_1,5.9 //",
  "GK21sokss_pu:762": "tena tasmiṃstirobhūte haste rājātivismayāt /",
  "GK21sokss_pu:763": "bhūyo 'pi tadapṛcchanmāṃ tataścāhaṃ tamabravam // SoKss_1,5.10 //",
  "GK21sokss_pu:764": "pañcabhirmilitaiḥ kiṃ yajjagatīha na sādhyate /",
  "GK21sokss_pu:765": "ityuktavānasau hastaḥ śvāṅgulīḥ pañca darśayan // SoKss_1,5.11 //",
  "GK21sokss_pu:766": "tato 'sya rājan naṅgulyāv ete dve darśite mayā /",
  "GK21sokss_pu:767": "aikacitye dvayoreva kimasādhyaṃ bhavediti // SoKss_1,5.12 //",
  "GK21sokss_pu:768": "ityukte gūḍhavijñāne samatuṣyattato nṛpaḥ /",
  "GK21sokss_pu:769": "śakaṭālo vyaṣīdacca madbuddhiṃ vīkṣya durjayām // SoKss_1,5.13 //",
  "GK21sokss_pu:770": "ekadā yoganandaśca dṛṣṭavānmahiṣīṃ nijām /",
  "GK21sokss_pu:771": "vātāyanāgrāt paśyantīṃ brāhmaṇātithimunmukham // SoKss_1,5.14 //",
  "GK21sokss_pu:772": "tanmātrādeva kupito rājā viprasa tasya saḥ /",
  "GK21sokss_pu:773": "ādiśadbadhamīrṣyā hi vivekaparipanthinī // SoKss_1,5.15 //",
  "GK21sokss_pu:774": "hantuṃ vadhyabhuvaṃ tasmin nīyamāne dvije tadā /",
  "GK21sokss_pu:775": "ahasadgatajīvo 'pi matsyo vipaṇimadhyagaḥ // SoKss_1,5.16 //",
  "GK21sokss_pu:776": "tadaiva rājā tadbuddhvā vadhaṃ tasya nyavārayat /",
  "GK21sokss_pu:777": "viprasya māmapṛcchacca matsyahāsasya kāraṇam // SoKss_1,5.17 //",
  "GK21sokss_pu:778": "nirūpya kathayāmyetadityuktvā nirgataṃ ca mām /",
  "GK21sokss_pu:779": "cintitopasthitaikānte sarasvatyevamabravīt // SoKss_1,5.18 //",
  "GK21sokss_pu:780": "asya tālataroḥ pṛṣṭhe tiṣṭha rātrābalakṣitaḥ /",
  "GK21sokss_pu:781": "atra śroṣyasi matsyasya hāsahetum asaṃśayam // SoKss_1,5.19 //",
  "GK21sokss_pu:782": "tacchrutvā niśi tatrāhaṃ gatvā tālopari sthitaḥ /",
  "GK21sokss_pu:783": "apaśyaṃ rākṣasīṃ ghorāṃ bālaiḥ putraiḥ sahāgatam // SoKss_1,5.20 //",
  "GK21sokss_pu:784": "sā bhakṣyaṃ yācamānāṃstānavādītpratipālyatām /",
  "GK21sokss_pu:785": "prātarvo vipramāṃsāni dāsyāmyadya hato na saḥ // SoKss_1,5.21 //",
  "GK21sokss_pu:786": "kasmātsa na hato 'dyeti pṛṣṭā tairabravītpunaḥ /",
  "GK21sokss_pu:787": "taṃ hi dṛṣṭva mṛto 'pīha matsyo hasitavāniti // SoKss_1,5.22 //",
  "GK21sokss_pu:788": "hasitaṃ kimu teneti pṛṣṭā bhūyaḥ sutaiśca sā /",
  "GK21sokss_pu:789": "avocadrākṣasī rājñaḥ sarvā rājño 'pi viplutāḥ // SoKss_1,5.23 //",
  "GK21sokss_pu:790": "sarvatrāntaḥpure hyatra strīrūpāḥ puruṣāḥ sthitāḥ /",
  "GK21sokss_pu:791": "hanyate 'naparādhas tu vipra ity ahasat timiḥ // SoKss_1,5.24 //",
  "GK21sokss_pu:792": "bhūtānāṃ pārthivātyarthanirvivekatvahāsinām /",
  "GK21sokss_pu:793": "sarvāntaścāriṇāṃ hyetā bhavantyeva ca vikriyāḥ // SoKss_1,5.25 //",
  "GK21sokss_pu:794": "etattasyā vacaḥ śrutvā tato 'pakrāntavāhanam /",
  "GK21sokss_pu:795": "prāptaśca matsyahāsasya hetuṃ rājñe nyavedayam // SoKss_1,5.26 //",
  "GK21sokss_pu:796": "prāpya cāntaḥpurebhyas tān strīrūpān puruṣāṃs tataḥ /",
  "GK21sokss_pu:797": "bahv amanyata māṃ rājā vadhādvipraṃ ca muktavān // SoKss_1,5.27 //",
  "GK21sokss_pu:798": "ityādi ceṣṭitaṃ dṛṣṭvā tasya rājño viśṛṅkhalam /",
  "GK21sokss_pu:799": "khinne mayi kadācicca tatrāgāccitrakṛnnavaḥ // SoKss_1,5.28 //",
  "GK21sokss_pu:800": "alikhat sa mahādevīṃ yoganandaṃ ca taṃ paṭe /",
  "GK21sokss_pu:801": "sajīvam iva taccitraṃ vākceṣṭārahitaṃ tv abhūt // SoKss_1,5.29 //",
  "GK21sokss_pu:802": "taṃ ca citrakaraṃ rājā tuṣṭo vittairapūrayat /",
  "GK21sokss_pu:803": "taṃ ca vāsagṛhe citrapaṭaṃ bhittāvakārayat // SoKss_1,5.30 //",
  "GK21sokss_pu:804": "ekadā ca praviṣṭasya vāsake tatra sā mama /",
  "GK21sokss_pu:805": "saṃpūrṇalakṣaṇā devī pratibhāti sma citragā // SoKss_1,5.31 //",
  "GK21sokss_pu:806": "lakṣaṇāntarasaṃbandhādabhyūhya pratibhāvaśāt /",
  "GK21sokss_pu:807": "athākārṣamahaṃ tasyāstilakaṃ mekhalāpade // SoKss_1,5.32 //",
  "GK21sokss_pu:808": "saṃpūrṇalakṣaṇāṃ tena kṛtvaināṃ gatavānaham /",
  "GK21sokss_pu:809": "praviṣṭo yoganando 'tha tilakaṃ taṃ vyalokayat // SoKss_1,5.33 //",
  "GK21sokss_pu:810": "kenāyaṃ racito 'treti so 'pṛcchacca mahattarān /",
  "GK21sokss_pu:811": "te ca nyavedayaṃstasmai kartāraṃ tilakasya mām // SoKss_1,5.34 //",
  "GK21sokss_pu:812": "devyā guptapradeśasthamimaṃ nānyo mayā vinā /",
  "GK21sokss_pu:813": "vetti tajjñātavānevamasau vararuciḥ katham // SoKss_1,5.35 //",
  "GK21sokss_pu:814": "channaḥ kṛto 'munā nūnaṃ mamāntaḥpuraviplavaḥ /",
  "GK21sokss_pu:815": "dṛṣṭavānata evāyaṃ strīrūpāṃstatra tānnarān // SoKss_1,5.36 //",
  "GK21sokss_pu:816": "iti saṃcintayāmāsa yoganandaḥ krudhā jvalan /",
  "GK21sokss_pu:817": "jāyante bata mūḍhānāṃ saṃvāda api tādṛśāḥ // SoKss_1,5.37 //",
  "GK21sokss_pu:818": "tataḥ svairaṃ samāhūya śakaṭālaṃ samādiśat /",
  "GK21sokss_pu:819": "tvayā vararucirvadhyo devīvidhvaṃsanāditi // SoKss_1,5.38 //",
  "GK21sokss_pu:820": "yathā jñāpayasītyuktvā śakaṭālo 'gamadbahiḥ /",
  "GK21sokss_pu:821": "acintayacca śaktiḥ syāddhantuṃ vararuciṃ na me // SoKss_1,5.39 //",
  "GK21sokss_pu:822": "divyabuddhiprabhāvo 'sābuddhartā ca mamāpadaḥ /",
  "GK21sokss_pu:823": "viprasya tadvaraṃ guptaṃ saṃprati svīkaromi tam // SoKss_1,5.40 //",
  "GK21sokss_pu:824": "iti niścitya so 'bhyetya rājñaḥ kopamakāraṇam /",
  "GK21sokss_pu:825": "vadhāntaṃ kathayitvā me śakaṭālo 'bravīttataḥ // SoKss_1,5.41 //",
  "GK21sokss_pu:826": "anyaṃ kaṃcitpravādāya hanmyahaṃ tvaṃ ca madgṛhe /",
  "GK21sokss_pu:827": "pracchannas tiṣṭha mām asmād rakṣituṃ kopanān nṛpāt // SoKss_1,5.42 //",
  "GK21sokss_pu:828": "iti tadvacanāc channas tadgṛhe 'vasthito 'bhavam /",
  "GK21sokss_pu:829": "sa cānyaṃ hatavān kaṃcin madvadhākhyātaye niśi // SoKss_1,5.43 //",
  "GK21sokss_pu:830": "evaṃ prayuktanītiṃ taṃ prītyāvocamahaṃ tadā /",
  "GK21sokss_pu:831": "eko mantrī bhavānyena hantuṃ māṃ na kṛtā matiḥ // SoKss_1,5.44 //",
  "GK21sokss_pu:832": "nahi hantumahaṃ śakyo rākṣaso mittramasti me /",
  "GK21sokss_pu:833": "dhyātamātrāgato viśvaṃ grasate sa madicchayā // SoKss_1,5.45 //",
  "GK21sokss_pu:834": "rājā tvihendradattākhyaḥ sakhā vadhyo na me dvijaḥ /",
  "GK21sokss_pu:835": "tacchrutvā so 'bravīnmantrī rakṣo me darśyatāmiti // SoKss_1,5.46 //",
  "GK21sokss_pu:836": "tato dhyātāgataṃ tasmi tadrakṣo 'hamadarśayam /",
  "GK21sokss_pu:837": "taddarśanācca vitrasto vismitaśca vabhūva saḥ // SoKss_1,5.47 //",
  "GK21sokss_pu:838": "rakṣasyantarhite tasmiñ śakaṭālaḥ sa māṃ punaḥ /",
  "GK21sokss_pu:839": "kathaṃ te rākṣaso mittraṃ saṃjāta iti pṛṣṭavān // SoKss_1,5.48 //",
  "GK21sokss_pu:840": "tato 'hamavadaṃ pūrvaṃ rakṣārthaṃ nagare bhraman /",
  "GK21sokss_pu:841": "rātrau rātrau kṣayaṃ prāpadekaiko nagarādhipaḥ // SoKss_1,5.49 //",
  "GK21sokss_pu:842": "tacchrutvā yoganando māmakaronnagarādhipam /",
  "GK21sokss_pu:843": "bhramaṃścāpaśyamatrāhaṃ bhramantaṃ rākṣasaṃ niśi // SoKss_1,5.50 //",
  "GK21sokss_pu:844": "sa ca māmavadadbrūhi vidyate nagare 'tra kā /",
  "GK21sokss_pu:845": "surūpā strīti tacchrutvā vihasyāhaṃ tamabravam // SoKss_1,5.51 //",
  "GK21sokss_pu:846": "yā yasyābhimatā mūrkha surūpā tasya sā bhavet /",
  "GK21sokss_pu:847": "tacchrutvaiva tvayaikena jito 'smītyavadatsa mām // SoKss_1,5.52 //",
  "GK21sokss_pu:848": "praśnamokṣādvadhottirṇaṃ māṃ punaścābravīdasau /",
  "GK21sokss_pu:849": "tuṣṭo 'smīti suhṛnme tvaṃ saṃnidhāsye ca te smṛtaḥ // SoKss_1,5.53 //",
  "GK21sokss_pu:850": "ityuktvāntarhite tasminyathāgatamagāmaham /",
  "GK21sokss_pu:851": "evam āpatsahāyo me rākṣaso mittratāṃ gataḥ // SoKss_1,5.54 //",
  "GK21sokss_pu:852": "ityuktavānahaṃ bhūyaḥ śakaṭālena cārthitaḥ /",
  "GK21sokss_pu:853": "gaṅgāmadarśayaṃ tasmai mūrtāṃ dhyānādupasthitām // SoKss_1,5.55 //",
  "GK21sokss_pu:854": "stutibhistoṣitā sā ca mayā devī tirodadhe /",
  "GK21sokss_pu:855": "babhūva śakaṭālaśca sahāyaḥ praṇato mayi // SoKss_1,5.56 //",
  "GK21sokss_pu:856": "ekadā ca sa mantrī māṃ guptasthaṃ khinnamabravīt /",
  "GK21sokss_pu:857": "sarvajñenāpi khedāya kimātmā dīyate tvayā // SoKss_1,5.57 //",
  "GK21sokss_pu:858": "kiṃ na jānāsi yadrājñāmavicāraratā dhiyaḥ /",
  "GK21sokss_pu:859": "acirācca bhavecchuddhistathā cātra kathaṃ śṛṇu // SoKss_1,5.58 //",
  "GK21sokss_pu:860": "ādityavarmanāmātra babhūva nṛpatiḥ purā /",
  "GK21sokss_pu:861": "śivavarmābhidhāno 'sya mantrī cābhūnmahāmatiḥ // SoKss_1,5.59 //",
  "GK21sokss_pu:862": "rājñastasyaikadā caikā rājñī garbhamadhārayat /",
  "GK21sokss_pu:863": "tadbuddhvā sa nṛpo 'pṛcchadityantaḥ purarakṣiṇaḥ // SoKss_1,5.60 //",
  "GK21sokss_pu:864": "varṣadvayaṃ praviṣṭasya vartate 'ntaḥpure 'tra me /",
  "GK21sokss_pu:865": "tadeṣā garbhasaṃbhūtiḥ kutaḥ saṃprati kathyatām // SoKss_1,5.61 //",
  "GK21sokss_pu:866": "athocuste praveśo 'tra puṃso 'nyasyāsti na prabho /",
  "GK21sokss_pu:867": "śivavarmā tu te mantrī praviśatyanivāritaḥ // SoKss_1,5.62 //",
  "GK21sokss_pu:868": "tacchrutvācintayadrājā nūnaṃ drohī sa eva me /",
  "GK21sokss_pu:869": "prakāśaṃ ca hate tasminnapavādo bhavenmama // SoKss_1,5.63 //",
  "GK21sokss_pu:870": "ityālocya sa taṃ yuktyā śivavarmāṇamīśvaraḥ /",
  "GK21sokss_pu:871": "sāmantasyāntikaṃ sakhyuḥ prāhiṇodbhogavarmaṇaḥ // SoKss_1,5.64 //",
  "GK21sokss_pu:872": "tadvadhaṃ tasya lekhena saṃdiśya tadanantaram /",
  "GK21sokss_pu:873": "nigūḍhaṃ sa nṛpastatra lekhahāraṃ vyasarjayat // SoKss_1,5.65 //",
  "GK21sokss_pu:874": "yāte mantriṇi saptāhe gate bhītyā palāyitā /",
  "GK21sokss_pu:875": "sā rājñī rakṣibhirlabdhā puṃsā strīrupiṇā saha // SoKss_1,5.66 //",
  "GK21sokss_pu:876": "ādityavarmā tadbuddhvā sānutāpo 'bhavattadā /",
  "GK21sokss_pu:877": "kiṃ mayā tādṛśo mantrī ghātito 'kāraṇāditi // SoKss_1,5.67 //",
  "GK21sokss_pu:878": "atrāntare sa ca prāpa nikaṭaṃ bhogavarmaṇaḥ /",
  "GK21sokss_pu:879": "śivavarmā sa copāgāllekhamādāya pūruṣaḥ // SoKss_1,5.68 //",
  "GK21sokss_pu:880": "vācayitvā ca taṃ lekhamekānte śivavarmaṇe /",
  "GK21sokss_pu:881": "śaśaṃsa vadhanirdeśaṃ bhogavarmā vidhervaśāt // SoKss_1,5.69 //",
  "GK21sokss_pu:882": "śivavarmāpy avocat taṃ sāmantaṃ mantrisattamaḥ /",
  "GK21sokss_pu:883": "tvaṃ vyāpādaya māṃ no cen nihanmyātmānam ātmanā // SoKss_1,5.70 //",
  "GK21sokss_pu:884": "tacchrutvā vismayāviṣṭo bhogavarmā jagāda tam /",
  "GK21sokss_pu:885": "kimetadbrūhi me vipra śāpito 'si na vakṣi cet // SoKss_1,5.71 //",
  "GK21sokss_pu:886": "atha vakti sma taṃ mantrī hanyeyaṃ yatra bhūpate /",
  "GK21sokss_pu:887": "tatra dvādaśa varṣāṇi deśe devo na varṣati // SoKss_1,5.72 //",
  "GK21sokss_pu:888": "tacchrutvā mantribhiḥ sārdhaṃ bhogavarmā vyacintayat /",
  "GK21sokss_pu:889": "duṣṭaḥ sa rājā deśasya nāśamasmākamicchati // SoKss_1,5.73 //",
  "GK21sokss_pu:890": "kiṃ hi tatra na santyeva vadhakā guptagāminaḥ /",
  "GK21sokss_pu:891": "tasmānmantrī na vadhyo 'sau rakṣyaḥ svātmavadhādapi // SoKss_1,5.74 //",
  "GK21sokss_pu:892": "iti saṃmantrya dattvā ca rakṣakān bhogavarmaṇā /",
  "GK21sokss_pu:893": "śivavarmā tato deśāt preṣito 'bhūt tataḥ kṣaṇāt // SoKss_1,5.75 //",
  "GK21sokss_pu:894": "evaṃ pratyāyayau jīvansa mantrī prajñayā svayā /",
  "GK21sokss_pu:895": "śuddhiścāsyānyato jātā nahi dharmo 'nyathā bhavet // SoKss_1,5.76 //",
  "GK21sokss_pu:896": "itthaṃ tavāpi śuddhiḥ syāttiṣṭha tāvadgṛhe mama /",
  "GK21sokss_pu:897": "kātyāyana nṛpo 'pyeṣa sānutāpo bhaviṣyati // SoKss_1,5.77 //",
  "GK21sokss_pu:898": "ityuktaḥ śakaṭālena cchanno 'haṃ tasya veśmani /",
  "GK21sokss_pu:899": "pratīkṣamāṇo 'vasaraṃ tānyahānyatyavāhayam // SoKss_1,5.78 //",
  "GK21sokss_pu:900": "tasyātha yoganandasya kāṇabhūteḥ kadācana /",
  "GK21sokss_pu:901": "putro hiraṇyaguptākhyo mṛgayāyai gato 'bhavat // SoKss_1,5.79 //",
  "GK21sokss_pu:902": "aśvavegātprayātasya kathaṃciddūramantaram /",
  "GK21sokss_pu:903": "ekākino vane tasya vāsaraḥ paryahīyata // SoKss_1,5.80 //",
  "GK21sokss_pu:904": "tataśca tāṃ niśāṃ netuṃ vṛkṣamārohati sma saḥ /",
  "GK21sokss_pu:905": "kṣaṇāttatraiva cārohadṛkṣaḥ siṃhena bhīṣitaḥ // SoKss_1,5.81 //",
  "GK21sokss_pu:906": "sa dṛṣṭvā rājaputraṃ taṃ bhītaṃ mānuṣabhāṣayā /",
  "GK21sokss_pu:907": "mā bhaiṣīrmama mittraṃ tvamityuktvā nirbhayaṃ vyadhāt // SoKss_1,5.82 //",
  "GK21sokss_pu:908": "visrambhādṛkṣavākyena rājaputro 'tha suptavān /",
  "GK21sokss_pu:909": "ṛkṣastu jāgradevāsīdadhaḥ siṃho 'tha so 'bravīt // SoKss_1,5.83 //",
  "GK21sokss_pu:910": "ṛkṣaṃ mānuṣametaṃ me kṣipa yāvadvrajāmyaham /",
  "GK21sokss_pu:911": "ṛkṣastato 'bravītpāpa na mitraṃ ghātayāmyaham // SoKss_1,5.84 //",
  "GK21sokss_pu:912": "kramādṛkṣe prasupte ca rājaputre ca jāgrati /",
  "GK21sokss_pu:913": "punaḥ siṃho 'bravīdetamṛkṣaṃ me kṣipa mānuṣa // SoKss_1,5.85 //",
  "GK21sokss_pu:914": "tacchrutvātmabhayāttena siṃhasyārādhanāya saḥ /",
  "GK21sokss_pu:915": "kṣipto 'pi nāpataccitramṛkṣo daivaprabodhitaḥ // SoKss_1,5.86 //",
  "GK21sokss_pu:916": "mittradrohin bhavonmatta iti śāpam adāc ca saḥ /",
  "GK21sokss_pu:917": "tasya rājasutasyaitadvṛttāntāvagamāvadhim // SoKss_1,5.87 //",
  "GK21sokss_pu:918": "prāpyaiva svagṛhaṃ prātarunmatto 'bhūnnṛpātmajaḥ /",
  "GK21sokss_pu:919": "yoganandaśca taddṛṣṭvā viṣādaṃ sahasāgamat // SoKss_1,5.88 //",
  "GK21sokss_pu:920": "abravīcca sa kāle 'smiñ jīved vararucir yadi /",
  "GK21sokss_pu:921": "idaṃ jñāyeta tatsarvaṃ dhiṅ me tadvadhapāṭavam // SoKss_1,5.89 //",
  "GK21sokss_pu:922": "tacchrutvā vacanaṃ rājñaḥ śakaṭālo vyacintayat /",
  "GK21sokss_pu:923": "hanta kātyāyanasyāyaṃ labdhaḥ kālaḥ prakāśane // SoKss_1,5.90 //",
  "GK21sokss_pu:924": "na so 'tra mānī tiṣṭheca rājā mayi ca viśvaset /",
  "GK21sokss_pu:925": "ityālocya sa rājānamabravīdyācitābhayaḥ // SoKss_1,5.91 //",
  "GK21sokss_pu:926": "rājannalaṃ viṣādena jīvanvararuciḥ sthitaḥ /",
  "GK21sokss_pu:927": "yoganandastato 'vādīddrutamānīyatāmiti // SoKss_1,5.92 //",
  "GK21sokss_pu:928": "athāhaṃ śakaṭālena yoganandāntikaṃ haṭhāt /",
  "GK21sokss_pu:929": "ānītas taṃ tathābhūtaṃ rājaputraṃ vyalokayam // SoKss_1,5.93 //",
  "GK21sokss_pu:930": "mittradrohaḥ kṛto 'nena devetyuktvā tathaiva saḥ /",
  "GK21sokss_pu:931": "sarasvatīprasādena vṛttāntaḥ kathito mayā // SoKss_1,5.94 //",
  "GK21sokss_pu:932": "tatastacchāpamuktena stuto 'haṃ rājasūnunā /",
  "GK21sokss_pu:933": "tvayā kathamidaṃ jñātamityapṛcchatsa bhūpatiḥ // SoKss_1,5.95 //",
  "GK21sokss_pu:934": "athāham avadaṃ rājaṃl lakṣaṇair anumānataḥ /",
  "GK21sokss_pu:935": "pratibhātaśca paśyanti sarvaṃ prajñāvatāṃ dhiyaḥ // SoKss_1,5.96 //",
  "GK21sokss_pu:936": "tadyathā tilako jñātastathā sarvamidaṃ mayā /",
  "GK21sokss_pu:937": "iti madvacanātso 'bhūdrājā lajjānutāpavān // SoKss_1,5.97 //",
  "GK21sokss_pu:938": "athānādṛtasatkāraḥ pariśuddhyaiva lābhavān /",
  "GK21sokss_pu:939": "svagṛhaṃ gatavānasmi śīlaṃ hi viduṣāṃ dhanam // SoKss_1,5.98 //",
  "GK21sokss_pu:940": "prāptasyaiva ca tatratyo jano 'rodītpuro mama /",
  "GK21sokss_pu:941": "abhyetya māṃ samudbhrāntamupavarṣo 'bravīttataḥ // SoKss_1,5.99 //",
  "GK21sokss_pu:942": "rājā hataṃ niśamya tvāmupakośāgnisādvapuḥ /",
  "GK21sokss_pu:943": "akarodatha mātuste śucā hṛdayamasphuṭat // SoKss_1,5.100 //",
  "GK21sokss_pu:944": "tac chrutvābhinavodbhūtaśokāvegavicetanaḥ /",
  "GK21sokss_pu:945": "sadyo 'ham apataṃ bhūmau vātarugṇa iva drumaḥ // SoKss_1,5.101 //",
  "GK21sokss_pu:946": "kṣaṇācca gatavānasmi pralāpānāṃ rasajñatām /",
  "GK21sokss_pu:947": "priyabandhuvināśotthaḥ śokāgniḥ kaṃ na tāpayet // SoKss_1,5.102 //",
  "GK21sokss_pu:948": "ā saṃsāraṃ jagatyasminnekā nityā hyanityatā /",
  "GK21sokss_pu:949": "tadetāmaiśvarīṃ māyāṃ kiṃ jānannapi muhyasi // SoKss_1,5.103 //",
  "GK21sokss_pu:950": "ityādibhir upāgatya varṣeṇa vacanair aham /",
  "GK21sokss_pu:951": "bodhito 'tha yathātattvaṃ kathaṃciddhṛtimāptavān // SoKss_1,5.104 //",
  "GK21sokss_pu:952": "tato viraktahṛdayastyaktvā sarvaṃ nibandhanam /",
  "GK21sokss_pu:953": "praśamaikasahāyo 'haṃ tapovanamaśiśriyam // SoKss_1,5.105 //",
  "GK21sokss_pu:954": "divaseṣvatha gacchatsu tattapovanamekadā /",
  "GK21sokss_pu:955": "ayodhyāta upāgacchadvipra eko mayi sthite // SoKss_1,5.106 //",
  "GK21sokss_pu:956": "sa mayā yoganandasya rājyavārtām apṛcchyata /",
  "GK21sokss_pu:957": "pratyabhijñāya māṃ so 'tha saśokamidamabravīt // SoKss_1,5.107 //",
  "GK21sokss_pu:958": "śṛṇu nandasya yadvṛttaṃ tatsakāśādgate tvayi /",
  "GK21sokss_pu:959": "labdhvāvakāśas tatrābhūc chakaṭālaś cireṇa saḥ // SoKss_1,5.108 //",
  "GK21sokss_pu:960": "sa cintayanvadhopāyaṃ yoganandasya yuktitaḥ /",
  "GK21sokss_pu:961": "kṣitiṃ khanantamadrākṣīccāṇakyākhyaṃ dvijaṃ pathi // SoKss_1,5.109 //",
  "GK21sokss_pu:962": "kiṃ bhuvaṃ khanasītyukte tena vipro 'tha so 'bravīt /",
  "GK21sokss_pu:963": "darbhamunmūlayāmyatra pādo hyetena me kṣataḥ // SoKss_1,5.110 //",
  "GK21sokss_pu:964": "tacchrutvā sahasā mantrī kopanaṃ krūraniścayam /",
  "GK21sokss_pu:965": "taṃ vipraṃ yoganandasya vadhopāyamamanyata // SoKss_1,5.111 //",
  "GK21sokss_pu:966": "nāma pṛṣṭvābravīttaṃ ca he brahmandāpayāmi te /",
  "GK21sokss_pu:967": "ahaṃ trayodaśīśrāddhaṃ gṛhe nandasya bhūpateḥ // SoKss_1,5.112 //",
  "GK21sokss_pu:968": "dakṣiṇātaḥ suvarṇasya lakṣaṃ tava bhaviṣyati /",
  "GK21sokss_pu:969": "bhokṣyase dhuri cānyeṣāmehi tāvadgṛhaṃ mama // SoKss_1,5.113 //",
  "GK21sokss_pu:970": "ityuktvā śakaṭālastaṃ cāṇakyamanayadgṛham /",
  "GK21sokss_pu:971": "śrāddhāhe 'darśayattaṃ ca rājñe sa śraddadhe ca tam // SoKss_1,5.114 //",
  "GK21sokss_pu:972": "tataḥ sa gatvā cāṇakyo dhuri śrāddha upāviśat /",
  "GK21sokss_pu:973": "subandhunāmā vipraśca tāmaicchaddhuramātmanaḥ // SoKss_1,5.115 //",
  "GK21sokss_pu:974": "tadgatvā śakaṭālena vijñapto nandabhūpatiḥ /",
  "GK21sokss_pu:975": "avādīnnāparo yogyaḥ subandhurdhuri tiṣṭhatu // SoKss_1,5.116 //",
  "GK21sokss_pu:976": "āgatyaitāṃ ca rājājñāṃ śakaṭālo bhayānataḥ /",
  "GK21sokss_pu:977": "na me 'parādha ityuktvā cāṇakyāya nyavedayat // SoKss_1,5.117 //",
  "GK21sokss_pu:978": "so 'tha kopena cāṇakyo jvalanniva samantataḥ /",
  "GK21sokss_pu:979": "nijāṃ muktvā śikhāṃ tatra pratijñāmakarodimām // SoKss_1,5.118 //",
  "GK21sokss_pu:980": "avaśyaṃ hanta nando 'yaṃ saptabhirdivasairmayā /",
  "GK21sokss_pu:981": "vināśyo bandhanīyā ca tato nirbhanyunā śikhā // SoKss_1,5.119 //",
  "GK21sokss_pu:982": "ityuktavantaṃ kupite yoganande palāyitam /",
  "GK21sokss_pu:983": "alakṣitaṃ svagehe taṃ śakaṭālo nyaveśayat // SoKss_1,5.120 //",
  "GK21sokss_pu:984": "tatropakaraṇe datte guptaṃ tenaiva mantriṇā /",
  "GK21sokss_pu:985": "sa cāṇakyo dvijaḥ kvāpi gatvā kṛtyāmasādhayat // SoKss_1,5.121 //",
  "GK21sokss_pu:986": "tadvaśādyoganando 'tha dāhajvaramavāpya saḥ /",
  "GK21sokss_pu:987": "saptame divase prāpte pañcatvaṃ samupāgamat // SoKss_1,5.122 //",
  "GK21sokss_pu:988": "hatvā hiraṇyaguptaṃ ca śakaṭālena tatsutam /",
  "GK21sokss_pu:989": "pūrvanandasute lakṣmīścandragupte niveśitā // SoKss_1,5.123 //",
  "GK21sokss_pu:990": "mantritve tasya cābhyarthya bṛhaspatisamaṃ dhiyā /",
  "GK21sokss_pu:991": "cāṇakyaṃ sthāpayitvā taṃ sa mantrī kṛtakṛtyatām // SoKss_1,5.124 //",
  "GK21sokss_pu:992": "manvāno yoganandasya kṛtavairapratikriyaḥ /",
  "GK21sokss_pu:993": "putraśokena nirviṇṇaḥ praviveśa mahadvanam // SoKss_1,5.125 //",
  "GK21sokss_pu:994": "iti tasya mukhācchrutvā viprasya sutarāmaham /",
  "GK21sokss_pu:995": "kāṇabhūte gataḥ khedaṃ sarvamālokya cañcalam // SoKss_1,5.126 //",
  "GK21sokss_pu:996": "khedāc cāham imāṃ draṣṭum āgato vindhyavāsinīm /",
  "GK21sokss_pu:997": "tatprasādena dṛṣṭvā tvāṃ smṛtā jātirmayā sakhe // SoKss_1,5.127 //",
  "GK21sokss_pu:998": "prāptaṃ divyaṃ ca vijñānaṃ mayoktā te mahākathā /",
  "GK21sokss_pu:999": "idānīṃ kṣīṇaśāpo 'haṃ yatiṣye dehamujjhitum // SoKss_1,5.128 //",
  "GK21sokss_pu:1000": "tvaṃ ca saṃprati tiṣṭheha yāvadāyāti te 'ntikam /",
  "GK21sokss_pu:1001": "śiṣyayukto guṇāḍhyākhyastyaktabhāṣātrayo dvijaḥ // SoKss_1,5.129 //",
  "GK21sokss_pu:1002": "so 'pi hyahamiva krodhāddevyā śapto gaṇottamaḥ /",
  "GK21sokss_pu:1003": "mālyavānnāma matpakṣapātī martyatvamāgataḥ // SoKss_1,5.130 //",
  "GK21sokss_pu:1004": "tasmai maheśvaroktaiṣā kathanīyā mahākathā /",
  "GK21sokss_pu:1005": "tataste śāpanirmuktistasya cāpi bhaviṣyati // SoKss_1,5.131 //",
  "GK21sokss_pu:1006": "evaṃ vararucistatra kāṇabhūternivedya saḥ /",
  "GK21sokss_pu:1007": "pratasthe dehamokṣāya puṇyaṃ badarikāśramam // SoKss_1,5.132 //",
  "GK21sokss_pu:1008": "gacchandadarśa gaṅgāyāṃ so 'tha śākāśinaṃ munim /",
  "GK21sokss_pu:1009": "tatsamakṣaṃ ca tasyarṣeḥ kuśenābhūtkarakṣatiḥ // SoKss_1,5.133 //",
  "GK21sokss_pu:1010": "tato 'sya rudhiraṃ niryattena śākarasīkṛtam /",
  "GK21sokss_pu:1011": "ahaṃkāraparīkṣārthaṃ kautukātsvaprabhāvataḥ // SoKss_1,5.134 //",
  "GK21sokss_pu:1012": "taddṛṣṭvā hanta siddho 'smītyagāddarpamasau muniḥ /",
  "GK21sokss_pu:1013": "tato vararuciḥ kiṃcidvihasyeva jagāda tam // SoKss_1,5.135 //",
  "GK21sokss_pu:1014": "jijñāsanāya raktaṃ te mayā śākarasīkṛtam /",
  "GK21sokss_pu:1015": "yāvannādyāpyahaṃkāraḥ parityaktastvayā mune // SoKss_1,5.136 //",
  "GK21sokss_pu:1016": "jñānamārge hyahaṃkāraḥ parigho duratikramaḥ /",
  "GK21sokss_pu:1017": "jñānaṃ vinā ca nāstyeva mokṣo vrataśatairapi // SoKss_1,5.137 //",
  "GK21sokss_pu:1018": "svargastu na mumukṣūṇāṃ kṣayī cittaṃ vilobhayet /",
  "GK21sokss_pu:1019": "tasmādahaṃkṛtityāgājjñāne yatnaṃ mune kuru // SoKss_1,5.138 //",
  "GK21sokss_pu:1020": "vinīyaivaṃ muniṃ tena praṇatena kṛtastutiḥ /",
  "GK21sokss_pu:1021": "taṃ badaryāśramoddeśaṃ śāntaṃ vararuciryayau // SoKss_1,5.139 //",
  "GK21sokss_pu:1022": "atha sa nibiḍabhaktyā tatra devīṃ śaraṇyāṃ śaraṇamupagato 'sau martyabhāvaṃ mumukṣuḥ /",
  "GK21sokss_pu:1023": "prakaṭitanijamūrtiḥ sāpi tasmai śaśaṃsa svayamanalasamutthāṃ dhāraṇāṃ dehamuktyai // SoKss_1,5.140 //",
  "GK21sokss_pu:1024": "dagdhvā śarīramatha dhāraṇayā tayā taddivyāṃ gatiṃ vararuciḥ sa nijāṃ prapede /",
  "GK21sokss_pu:1025": "vindhyāṭavībhuvi tataḥ sa ca kāṇabhūtir āsīdabhīpsitaguṇāḍhyasamāgamotkaḥ // SoKss_1,5.141 //",
  "GK21sokss_pu:1026": "iti mahākaviśrīsomadevabhaṭṭaviracite kathāsaritsāgare kathāpīṭhalambake pañcamas taraṅgaḥ /",
  "GK21sokss_pu:1027": "ṣaṣṭhas taraṅgaḥ /",
  "GK21sokss_pu:1028": "tataḥ sa martyavapuṣā mālyavānvicaranvane /",
  "GK21sokss_pu:1029": "nāmnā guṇāḍhaḥ sevitvā sātavāhanabhūpatim // SoKss_1,6.1 //",
  "GK21sokss_pu:1030": "saṃskṛtādyāstadagre ca bhāṣāstisraḥ pratijñayā /",
  "GK21sokss_pu:1031": "tyaktvā khinnamanā draṣṭumāyayau vindhyavāsinīm // SoKss_1,6.2 //",
  "GK21sokss_pu:1032": "tadādeśena gatvā ca kāṇabhūtiṃ dadarśa saḥ /",
  "GK21sokss_pu:1033": "tato jātiṃ nijāṃ smṛtvā prabuddhaḥ sahasābhavat // SoKss_1,6.3 //",
  "GK21sokss_pu:1034": "āśritya bhāṣāṃ paiśācīṃ bhāṣātrayavilakṣaṇām /",
  "GK21sokss_pu:1035": "śrāvayitvā nijaṃ nāma kāṇabhūtiṃ ca so 'bravīt // SoKss_1,6.4 //",
  "GK21sokss_pu:1036": "puṣpadantācchrutāṃ divyāṃ śīghraṃ kathaya me kathām /",
  "GK21sokss_pu:1037": "yena śāpaṃ tariṣyāvas tvaṃ cāhaṃ ca samaṃ sakhe // SoKss_1,6.5 //",
  "GK21sokss_pu:1038": "tacchrutvā praṇato hṛṣṭaḥ kāṇabhūtiruvāca tam /",
  "GK21sokss_pu:1039": "kathayāmi kathāṃ kiṃ tu kautukaṃ me mahatprabho // SoKss_1,6.6 //",
  "GK21sokss_pu:1040": "ājanmacaritaṃ tāvacchaṃsa me kurvanugraham /",
  "GK21sokss_pu:1041": "iti tenārthito vaktuṃ guṇāḍhyo 'tha pracakrame // SoKss_1,6.7 //",
  "GK21sokss_pu:1042": "pratiṣṭhāne 'sti nagaraṃ supratiṣṭhitasaṃjñakam /",
  "GK21sokss_pu:1043": "tatrābhūtsomaśarmākhyaḥ ko'pi brāhmaṇasattamaḥ // SoKss_1,6.8 //",
  "GK21sokss_pu:1044": "vatsaś ca gulmakaś caiva tasya dvau tanayau sakhe /",
  "GK21sokss_pu:1045": "jāyete sma tṛtīyā ca śrutārthā nāma kanyakā // SoKss_1,6.9 //",
  "GK21sokss_pu:1046": "kālena brāhmaṇaḥ so 'tha sabhāryaḥ pañcatāṃ gataḥ /",
  "GK21sokss_pu:1047": "tatputrau tau svasāraṃ tāṃ pālayantāvatiṣṭhatām // SoKss_1,6.10 //",
  "GK21sokss_pu:1048": "sā cākasmātsagarbhābhūttadṛṣṭvā vatsagulmayoḥ /",
  "GK21sokss_pu:1049": "tatrānyapuruṣābhāvācchaṅkānyonyamajāyata // SoKss_1,6.11 //",
  "GK21sokss_pu:1050": "tataḥ śrutārthā cittajñā bhrātarau tāvabhāṣata /",
  "GK21sokss_pu:1051": "pāpaśaṅkā na kartavyā śṛṇutaṃ kathayāmi vām // SoKss_1,6.12 //",
  "GK21sokss_pu:1052": "kumāraḥ kīrtisenākhyo nāgarājasya vāsukeḥ /",
  "GK21sokss_pu:1053": "bhrātuḥ putro 'sti tenāhaṃ dṛṣṭā snātuṃ gatā satī // SoKss_1,6.13 //",
  "GK21sokss_pu:1054": "tataḥ sa madanākrānto nivedyānvayanāmanī /",
  "GK21sokss_pu:1055": "gāndharveṇa vivāhena māṃ bhāryāmakarottadā // SoKss_1,6.14 //",
  "GK21sokss_pu:1056": "viprajāterayaṃ tasmānmama garbha iti svasuḥ /",
  "GK21sokss_pu:1057": "śrutvā kaḥ pratyayo 'treti vatsagulmāvavocatām // SoKss_1,6.15 //",
  "GK21sokss_pu:1058": "tato rahasi sasmāra sā taṃ nāgakumārakam /",
  "GK21sokss_pu:1059": "smṛtamātrāgataḥ so 'tha vatsagulmāvabhāṣata // SoKss_1,6.16 //",
  "GK21sokss_pu:1060": "bhāryā kṛtā mayaiveyaṃ śāpabhraṣṭā varāpsarāḥ /",
  "GK21sokss_pu:1061": "yuṣmatsvasā yuvāṃ caiva śāpenaiva cyutau bhuvi // SoKss_1,6.17 //",
  "GK21sokss_pu:1062": "putro janiṣyate cātra yuṣmatsvasurasaṃśayam /",
  "GK21sokss_pu:1063": "tato 'syāḥ śāpanirmuktiryuvayośca bhaviṣyati // SoKss_1,6.18 //",
  "GK21sokss_pu:1064": "ityuktvāntarhitaḥ so 'bhūttataḥ stokaiśca vāsaraiḥ /",
  "GK21sokss_pu:1065": "śrutārthāyāḥ suto jātastaṃ hi jānīhi māṃ sakhe // SoKss_1,6.19 //",
  "GK21sokss_pu:1066": "gaṇāvatāro jāto 'yaṃ guṇāḍhyo nāma brāhmaṇaḥ /",
  "GK21sokss_pu:1067": "iti tatkālam udabhūd antarikṣāt sarasvatī // SoKss_1,6.20 //",
  "GK21sokss_pu:1068": "kṣīṇaśāpāstataste ca jananīmātulā mama /",
  "GK21sokss_pu:1069": "kālena pañcatāṃ prāptā gataścāhamadhīratām // SoKss_1,6.21 //",
  "GK21sokss_pu:1070": "atha śokaṃ samutsṛjya bālo 'pi gatavānaham /",
  "GK21sokss_pu:1071": "svāvaṣṭambhena vidyānāṃ prāptaye dakṣiṇāpatham // SoKss_1,6.22 //",
  "GK21sokss_pu:1072": "kālena tatra saṃprāpya sarvā vidyāḥ prasiddhimān /",
  "GK21sokss_pu:1073": "svadeśam āgato 'bhūvaṃ darśayiṣyan nijān guṇān // SoKss_1,6.23 //",
  "GK21sokss_pu:1074": "praviśaṃśca cirāttatra nagare supratiṣṭhite /",
  "GK21sokss_pu:1075": "apaśyaṃ śiṣyasahitaḥ śobhāṃ kāmapyahaṃ tadā // SoKss_1,6.24 //",
  "GK21sokss_pu:1076": "kvacitsāmāni chandogā gāyanti ca yathāvidhi /",
  "GK21sokss_pu:1077": "kvacidvivādo viprāṇāmabhūdvedavinirṇaye // SoKss_1,6.25 //",
  "GK21sokss_pu:1078": "yo 'tra dyūtakalāṃ vetti tasya hastagato nidhiḥ /",
  "GK21sokss_pu:1079": "ityādikaitavair dyūtam astuvan kitavāḥ kvacit // SoKss_1,6.26 //",
  "GK21sokss_pu:1080": "anyonyaṃ nijavāṇijyakalākauśalavādinām /",
  "GK21sokss_pu:1081": "kvacicca vaṇijāṃ madhye vaṇigeko 'bravīdidam // SoKss_1,6.27 //",
  "GK21sokss_pu:1082": "arthaiḥ saṃyamavān arthān prāpnoti kiyad adbhutam /",
  "GK21sokss_pu:1083": "mayā punar vinaivārthaṃ lakṣmīr āsāditā purā // SoKss_1,6.28 //",
  "GK21sokss_pu:1084": "garbhasthasya ca me pūrvaṃ pitā pañcatvamāgataḥ /",
  "GK21sokss_pu:1085": "manmātuśca tadā pāpairgotrajaiḥ sakalaṃ hṛtam // SoKss_1,6.29 //",
  "GK21sokss_pu:1086": "tataḥ sā tadbhayād gatva rakṣaṇtī garbham ātmanaḥ /",
  "GK21sokss_pu:1087": "tasthau kumāradattasya pitṛmitrasya veśmani // SoKss_1,6.30 //",
  "GK21sokss_pu:1088": "tatra tasyāśca jāto 'haṃ sādhvyā vṛttinibandhanam /",
  "GK21sokss_pu:1089": "tataścāvardhayatsā māṃ kṛcchakarmāṇi kurvatī // SoKss_1,6.31 //",
  "GK21sokss_pu:1090": "upādhyāyamathābhyarcya tayākiṃcanyadīnayā /",
  "GK21sokss_pu:1091": "krameṇa śikṣitaścāhaṃ lipiṃ gaṇitameva ca // SoKss_1,6.32 //",
  "GK21sokss_pu:1092": "vaṇikputro 'si tatputra vāṇijyaṃ kuru sāṃpratam /",
  "GK21sokss_pu:1093": "viśākhilākhyo deśe 'smin vaṇik cāsti mahādhanaḥ // SoKss_1,6.33 //",
  "GK21sokss_pu:1094": "daridrāṇāṃ kulīnānāṃ bhāṇḍamūlyaṃ dadāti saḥ /",
  "GK21sokss_pu:1095": "gaccha yācasva taṃ mūlyamiti mātābravīcca mām // SoKss_1,6.34 //",
  "GK21sokss_pu:1096": "tato 'hamagamaṃ tasya sakāśaṃ so 'pi tatkṣaṇam /",
  "GK21sokss_pu:1097": "ity avocat krudhā kaṃcid vaṇikputraṃ viśākhilaḥ // SoKss_1,6.35 //",
  "GK21sokss_pu:1098": "mūṣako dṛśyate yo 'yaṃ gataprāṇo 'tra bhūtale /",
  "GK21sokss_pu:1099": "etenāpi hi paṇyena kuśalo dhanamarjayet // SoKss_1,6.36 //",
  "GK21sokss_pu:1100": "dattāstava punaḥ pāpa dīnārā bahavo mayā /",
  "GK21sokss_pu:1101": "dūre tiṣṭhatu tadvṛddhistvayā te 'pi na rakṣitāḥ // SoKss_1,6.37 //",
  "GK21sokss_pu:1102": "tacchrutvā sahasaivāhaṃ tamavocaṃ viśākhilam /",
  "GK21sokss_pu:1103": "gṛhīto 'yaṃ mayā tvatto bhāṇḍamulyāya mūṣakaḥ // SoKss_1,6.38 //",
  "GK21sokss_pu:1104": "ityuktvā mūṣakaṃ haste gṛhītvā saṃpuṭe ca tam /",
  "GK21sokss_pu:1105": "likhitvāsya gato 'bhūvam ahaṃ so 'py ahasad vaṇik // SoKss_1,6.39 //",
  "GK21sokss_pu:1106": "caṇakāñjaliyugmena mūlyenā sa ca mūṣakaḥ /",
  "GK21sokss_pu:1107": "mārjārasya kṛte dattaḥ kasyacidvaṇijo mayā // SoKss_1,6.40 //",
  "GK21sokss_pu:1108": "kṛtvā tāṃś caṇakān bhṛṣṭān gṛhītvā jalakumbhikām /",
  "GK21sokss_pu:1109": "atiṣṭhaṃ catvare gatvā chāyāyā nagarādvahiḥ // SoKss_1,6.41 //",
  "GK21sokss_pu:1110": "tatra śrāntāgatāyāmbhaḥ śītalaṃ caṇakāṃśca tān /",
  "GK21sokss_pu:1111": "kāṣṭhabhārikasaṃghāya sapraśrayamadāmaham // SoKss_1,6.42 //",
  "GK21sokss_pu:1112": "ekaikaḥ kāṣṭhikaḥ prītyā kāṣṭhe dve dve dadau mama /",
  "GK21sokss_pu:1113": "cikrītavānahaṃ tāni nītvā kāṣṭhāni cāpaṇe // SoKss_1,6.43 //",
  "GK21sokss_pu:1114": "tataḥ stokena mūlyena krītvā tāṃścaṇakāṃstataḥ /",
  "GK21sokss_pu:1115": "tathaiva kāṣṭhikebhyo 'hamanyedyuḥ kāṣṭhamāharam // SoKss_1,6.44 //",
  "GK21sokss_pu:1116": "evaṃ pratidinaṃ kṛtvā prāpya mūlyaṃ kramānyayā /",
  "GK21sokss_pu:1117": "kāṣṭhikebhyo 'khilaṃ dāru krītaṃ tebhyo dinatrayam // SoKss_1,6.45 //",
  "GK21sokss_pu:1118": "akasmādatha saṃjāte kāṣṭhacchede 'tivṛṣṭibhiḥ /",
  "GK21sokss_pu:1119": "mayā taddāru vikrītaṃ paṇānāṃ bahubhiḥ śataiḥ // SoKss_1,6.46 //",
  "GK21sokss_pu:1120": "tenaiva vipaṇiṃ kṛtvā dhanena nijakauśalāt /",
  "GK21sokss_pu:1121": "kurvanvaṇijyāṃ kramaśaḥ saṃpanno 'smi mahādhanaḥ // SoKss_1,6.47 //",
  "GK21sokss_pu:1122": "sauvarṇo mūṣakaḥ kṛtvā mayā tasmai samarpitaḥ /",
  "GK21sokss_pu:1123": "viśākhilāya so 'pi svāṃ kanyāṃ mahyamadāttataḥ // SoKss_1,6.48 //",
  "GK21sokss_pu:1124": "ata eva ca loke 'smin prasiddho mūṣakākhyayā /",
  "GK21sokss_pu:1125": "evaṃ lakṣmīr iyaṃ prāptā nirdhanena satā mayā // SoKss_1,6.49 //",
  "GK21sokss_pu:1126": "tacchrutvā tatra te 'bhūvanvaṇijo 'nye savismayāḥ /",
  "GK21sokss_pu:1127": "dhīrna citrīyate kasmādabhittau citrakarmaṇā // SoKss_1,6.50 //",
  "GK21sokss_pu:1128": "kvacitpratigrahaprāptahemamāṣāṣṭako dvijaḥ /",
  "GK21sokss_pu:1129": "chandogaḥ kaścidityukto viṭaprāyeṇa kenacit // SoKss_1,6.51 //",
  "GK21sokss_pu:1130": "brāhmaṇyādbhojanaṃ tāvadasti te tattvayāmunā /",
  "GK21sokss_pu:1131": "lokayātrā suvarṇena vaidagdhyāyeha śikṣyatām // SoKss_1,6.52 //",
  "GK21sokss_pu:1132": "ko māṃ śiṣayatītyukte tena mugdhena so 'bravīt /",
  "GK21sokss_pu:1133": "yaiṣā caturikā nāma veśyā tasyā gṛhaṃ vraja // SoKss_1,6.53 //",
  "GK21sokss_pu:1134": "tatra kiṃ karavāṇīti dvijenokto viṭo 'bravīt /",
  "GK21sokss_pu:1135": "svarṇaṃ dattvā prayuñjīthā rañjayansāma kiṃcana // SoKss_1,6.54 //",
  "GK21sokss_pu:1136": "śrutvety agacchac chandogo drutaṃ caturikāgṛham /",
  "GK21sokss_pu:1137": "upāviśat praviśyātra kṛtapratyudgatistayā // SoKss_1,6.55 //",
  "GK21sokss_pu:1138": "māmadya lokayātrāṃ tvaṃ śikṣayaitena sāṃpratam /",
  "GK21sokss_pu:1139": "iti jalpansa tattasyai svarṇamarpitavāndvijaḥ // SoKss_1,6.56 //",
  "GK21sokss_pu:1140": "prahasatyatha tatrasthe jane kiṃcidvicintya saḥ /",
  "GK21sokss_pu:1141": "gokarṇasadṛśau kṛtvā karāvābaddhasāraṇau // SoKss_1,6.57 //",
  "GK21sokss_pu:1142": "tārasvaraṃ tathā sāma gāyati sma jaḍāśayaḥ /",
  "GK21sokss_pu:1143": "yathā tatra milanti sma viṭā hāsyadidṛkṣavaḥ // SoKss_1,6.58 //",
  "GK21sokss_pu:1144": "te cāvocañ śṛgālo 'yaṃ praviṣṭo 'tra kuto 'nyathā /",
  "GK21sokss_pu:1145": "tac chīghram ardhacandro 'sya gale 'smin dīyatām iti // SoKss_1,6.59 //",
  "GK21sokss_pu:1146": "ardhacandraṃ śaraṃ matvā śiraśchedabhayāddrutam /",
  "GK21sokss_pu:1147": "śikṣitā lokayātreti garjansa niragāttataḥ // SoKss_1,6.60 //",
  "GK21sokss_pu:1148": "tatsakāśaṃ tato 'gacchadyenāsu preṣito 'bhavat /",
  "GK21sokss_pu:1149": "vṛttāntaṃ cāvadattasmai so 'pi cainamabhāṣata // SoKss_1,6.61 //",
  "GK21sokss_pu:1150": "sāma sāntvaṃ mayoktaṃ te vedasyāvasaro 'tra kaḥ /",
  "GK21sokss_pu:1151": "kiṃ vā dhārādhirūḍhaṃ hi jāḍyaṃ vedajaḍe jane // SoKss_1,6.62 //",
  "GK21sokss_pu:1152": "evaṃ vihasya gatvā ca tenoktā sā vilāsinī /",
  "GK21sokss_pu:1153": "dvipadasya paśorasya tatsuvarṇatṛṇaṃ tyaja // SoKss_1,6.63 //",
  "GK21sokss_pu:1154": "hasantyā ca tayā tyaktaṃ suvarṇaṃ prāpya sa dvijaḥ /",
  "GK21sokss_pu:1155": "punarjātamivātmānaṃ manvāno gṛhamāgataḥ // SoKss_1,6.64 //",
  "GK21sokss_pu:1156": "evaṃprāyāṇy ahaṃ paśyan kautukāni pade pade /",
  "GK21sokss_pu:1157": "prāptavān rājabhavanaṃ mahendrasadanopamam // SoKss_1,6.65 //",
  "GK21sokss_pu:1158": "tataś cāntaḥ praviṣṭo 'haṃ śiṣyair agre niveditaḥ /",
  "GK21sokss_pu:1159": "āsthānasthitamadrākṣaṃ rājānaṃ sātavāhanam // SoKss_1,6.66 //",
  "GK21sokss_pu:1160": "śarvavarmaprabhṛtibhirmantribhiḥ parivāritam /",
  "GK21sokss_pu:1161": "ratnasiṃhāsanāsīnamamarairiva vāsavam // SoKss_1,6.67 //",
  "GK21sokss_pu:1162": "vihitasvastikāraṃ māmupaviṣṭamathāsane /",
  "GK21sokss_pu:1163": "rājñā kṛtādaraṃ caiva śarvavarmādayo 'stuvan // SoKss_1,6.68 //",
  "GK21sokss_pu:1164": "ayaṃ deva bhuvi khyātaḥ sarvavidyāviśāradaḥ /",
  "GK21sokss_pu:1165": "guṇāḍhya iti nāmāsya yathārthamata eva hi // SoKss_1,6.69 //",
  "GK21sokss_pu:1166": "ityādi tatstutiṃ dṛṣṭvā mantribhiḥ sātavāhanaḥ /",
  "GK21sokss_pu:1167": "prītaḥ sapadi satkṛtya mantritve māṃ nyayojayat // SoKss_1,6.70 //",
  "GK21sokss_pu:1168": "athāhaṃ rājakāryāṇi cintayannavasaṃ sukham /",
  "GK21sokss_pu:1169": "śiṣyānadhyāpayaṃstatra kṛtadāraparigrahaḥ // SoKss_1,6.71 //",
  "GK21sokss_pu:1170": "kadācitkautukādbhrāmyansvairaṃ godāvarītaṭe /",
  "GK21sokss_pu:1171": "devīkṛtiriti khyātamudyānaṃ dṛṣṭavānaham // SoKss_1,6.72 //",
  "GK21sokss_pu:1172": "taccātiramyamālokya kṣitisthamiva nandanam /",
  "GK21sokss_pu:1173": "udyānapālaḥ pṛṣṭo 'bhūnmayā tatra tadāgamam // SoKss_1,6.73 //",
  "GK21sokss_pu:1174": "sa ca māmabravītsvāminvṛddhebhyaḥ śrūyate yathā /",
  "GK21sokss_pu:1175": "pūrvaṃ maunī nirāhāro dvijaḥ kaścitamāyayau // SoKss_1,6.74 //",
  "GK21sokss_pu:1176": "sa divyamidamudyānaṃ sadevabhavanaṃ vyadhāt /",
  "GK21sokss_pu:1177": "tato 'tra brāhmaṇāḥ sarve milanti sma sakautukāḥ // SoKss_1,6.75 //",
  "GK21sokss_pu:1178": "nirbandhāttaiḥ sa pṛṣṭaḥ svaṃ vṛttāntam avadad dvijaḥ /",
  "GK21sokss_pu:1179": "astīha bharukacchākhyo viṣayo narmadātaṭe // SoKss_1,6.76 //",
  "GK21sokss_pu:1180": "tasminn ahaṃ samutpanno viprastasya ca me purā /",
  "GK21sokss_pu:1181": "na bhikṣāmapyadātkaściddaridrasyālasasya ca // SoKss_1,6.77 //",
  "GK21sokss_pu:1182": "atha khedādgṛhaṃ tyaktvā virakto jīvitaṃ prati /",
  "GK21sokss_pu:1183": "bhrāntvā tīrthānyahaṃ draṣṭumagacchaṃ vindhyavāsinīm // SoKss_1,6.78 //",
  "GK21sokss_pu:1184": "dṛṣṭvā tataśca tāṃ devīmiti saṃcintitaṃ mayā /",
  "GK21sokss_pu:1185": "lokaḥ paśūpahāreṇa prīṇāti varadāmimām // SoKss_1,6.79 //",
  "GK21sokss_pu:1186": "ahaṃ tvātmānameveha hanmi mūrkhamimaṃ paśum /",
  "GK21sokss_pu:1187": "niścityeti śiraśchettuṃ mayā śastramagṛhyata // SoKss_1,6.80 //",
  "GK21sokss_pu:1188": "tatkṣaṇaṃ sā prasannā māṃ devī svayamabhāṣata /",
  "GK21sokss_pu:1189": "putra siddho 'si mātmānaṃ vadhīstiṣṭha mamāntike // SoKss_1,6.81 //",
  "GK21sokss_pu:1190": "iti devīvaraṃ labdhvā saṃprāptā divyatā mayā /",
  "GK21sokss_pu:1191": "tataḥ prabhṛti naṣṭā me bubhukṣā ca tṛṣā saha // SoKss_1,6.82 //",
  "GK21sokss_pu:1192": "kadācidatha devī māṃ tatrasthaṃ svayamādiśat /",
  "GK21sokss_pu:1193": "gatvā putra pratiṣṭhāne racayodyānamuttamam // SoKss_1,6.83 //",
  "GK21sokss_pu:1194": "ityuktvā saiva me bījaṃ divyaṃ prādāttato mayā /",
  "GK21sokss_pu:1195": "ihāgatya kṛtaṃ kāntamudyānaṃ tatprabhāvataḥ // SoKss_1,6.84 //",
  "GK21sokss_pu:1196": "pālyametacca yuṣmākamityuktvā sa tirodadhe /",
  "GK21sokss_pu:1197": "iti nirmitam udyānam idaṃ devyā purā prabho // SoKss_1,6.85 //",
  "GK21sokss_pu:1198": "udānapālād ityevaṃ taddeśe devyanugraham /",
  "GK21sokss_pu:1199": "ākarṇya vismayāviṣṭo gṛhāya gatavānaham // SoKss_1,6.86 //",
  "GK21sokss_pu:1200": "evamukte guṇāḍhena kāṇabhūtirabhāṣata /",
  "GK21sokss_pu:1201": "sātavāhana ityasya kasmannāmābhavatprabho // SoKss_1,6.87 //",
  "GK21sokss_pu:1202": "tato 'bravīdguṇāḍhyo 'pi śṛṇvetatkathayāmi te /",
  "GK21sokss_pu:1203": "dīpakarṇiriti khyāto rājābhūtprājyavikramaḥ // SoKss_1,6.88 //",
  "GK21sokss_pu:1204": "tasya śaktimatī nāma bhāryā prāṇādhikābhavat /",
  "GK21sokss_pu:1205": "ratāntasuptām udyāne sarpastāṃ jātu daṣṭavān // SoKss_1,6.89 //",
  "GK21sokss_pu:1206": "gatāyāmatha pañcatvaṃ tasyāṃ tadgatamānasaḥ /",
  "GK21sokss_pu:1207": "aputro 'pi sa jagrāha brahmacaryavrataṃ nṛpaḥ // SoKss_1,6.90 //",
  "GK21sokss_pu:1208": "tataḥ kadācid rājyārhaputrāsadbhāvaduḥkhitam /",
  "GK21sokss_pu:1209": "ityādideśa taṃ svapne bhagavāninduśekharaḥ // SoKss_1,6.91 //",
  "GK21sokss_pu:1210": "aṭavyāṃ drakṣasi bhrāmyansiṃhārūḍhaṃ kumārakam /",
  "GK21sokss_pu:1211": "taṃ gṛhītvā gṛhaṃ gaccheḥ sa te putro bhaviṣyati // SoKss_1,6.92 //",
  "GK21sokss_pu:1212": "atha prabuddhas taṃ svapnaṃ svaranrājā jaharṣa saḥ /",
  "GK21sokss_pu:1213": "kadācicca yayau dūrāmaṭavīṃ mṛgayārasāt // SoKss_1,6.93 //",
  "GK21sokss_pu:1214": "dadarśa tatra madhyāhne siṃhārūḍhaṃ sa bhūpatiḥ /",
  "GK21sokss_pu:1215": "bālakaṃ padmasarasastīre tapanatejasam // SoKss_1,6.94 //",
  "GK21sokss_pu:1216": "atha rājā smaransvapnamavatāritabālakam /",
  "GK21sokss_pu:1217": "jalābhilāṣiṇaṃ siṃhaṃ jaghānaikaśareṇa tam // SoKss_1,6.95 //",
  "GK21sokss_pu:1218": "sa siṃhas tadvapus tyaktvā sadyo 'bhūtpuruṣākṛtiḥ /",
  "GK21sokss_pu:1219": "kaṣṭaṃ kim etad brūhīti rājñā pṛṣṭo jagāda ca // SoKss_1,6.96 //",
  "GK21sokss_pu:1220": "dhanadasya sakhā yakṣaḥ sāto nāmāsmi bhūpate /",
  "GK21sokss_pu:1221": "so 'haṃ snāntīmapaśyaṃ prāggaṅgāyāmṛṣikanyakām // SoKss_1,6.97 //",
  "GK21sokss_pu:1222": "sāpi māṃ vīkṣya saṃjātamanmathābhūdahaṃ tathā /",
  "GK21sokss_pu:1223": "gāndharveṇa vivāhena tato bhāryā kṛtā mayā // SoKss_1,6.98 //",
  "GK21sokss_pu:1224": "tacca tadbāndhavā buddhvā tāṃ ca māṃ cāśapan krudhā /",
  "GK21sokss_pu:1225": "siṃhau bhaviṣyataḥ pāpau svecchācārau yuvām iti // SoKss_1,6.99 //",
  "GK21sokss_pu:1226": "putrajanmāvadhiṃ tasyāḥ śāpāntaṃ munayo vyadhuḥ /",
  "GK21sokss_pu:1227": "mama tu tvaccharāghātaparyantaṃ tadanantaram // SoKss_1,6.100 //",
  "GK21sokss_pu:1228": "athāvāṃ siṃhamithunaṃ saṃjātau sāpi kālataḥ /",
  "GK21sokss_pu:1229": "garbhiṇyabhūttato jāte dārake 'sminvyapadyata // SoKss_1,6.101 //",
  "GK21sokss_pu:1230": "ayaṃ ca vardhito 'nyāsāṃ siṃhīnāṃ payasā mayā /",
  "GK21sokss_pu:1231": "adya cāhaṃ vimukto 'smi śāpādbāṇāhatastvayā // SoKss_1,6.102 //",
  "GK21sokss_pu:1232": "tadgṛhāṇa mahāsattvaṃ mayā dattamamuṃ sutam /",
  "GK21sokss_pu:1233": "ayaṃ hyarthaḥ samādiṣṭastaireva munibhiḥ purā // SoKss_1,6.103 //",
  "GK21sokss_pu:1234": "ityuktvāntarhite tasminsātanāmani guhyake /",
  "GK21sokss_pu:1235": "sa rājā taṃ samādāya bālaṃ pratyāyayau gṛham // SoKss_1,6.104 //",
  "GK21sokss_pu:1236": "sātena yasmād ūḍho 'bhūt tasmāt taṃ sātavāhanam /",
  "GK21sokss_pu:1237": "nāmnā cakāra kālena rājye cainaṃ nyaveśayet // SoKss_1,6.105 //",
  "GK21sokss_pu:1238": "tatas tasmin gate 'raṇyaṃ dīpakarṇau kṣitīśvare /",
  "GK21sokss_pu:1239": "saṃvṛttaḥ sārvabhaumo 'sau bhūpatiḥ sātavāhanaḥ // SoKss_1,6.106 //",
  "GK21sokss_pu:1240": "evamuktvā kathāṃ madhye kāṇabhūtyanuyogataḥ /",
  "GK21sokss_pu:1241": "guṇāḍhyaḥ prakṛtaṃ dhīmānanusmṛtyābravītpunaḥ // SoKss_1,6.107 //",
  "GK21sokss_pu:1242": "tataḥ kadācidadhyāsta vasantasamayotsave /",
  "GK21sokss_pu:1243": "devīkṛtaṃ tadudyānaṃ sa rājā sātavāhanaḥ // SoKss_1,6.108 //",
  "GK21sokss_pu:1244": "viharansuciraṃ tatra mahendra iva nandane /",
  "GK21sokss_pu:1245": "vāpījale 'vatīrṇo 'bhūtkrīḍituṃ kāminīsakhaḥ // SoKss_1,6.109 //",
  "GK21sokss_pu:1246": "asiñcattatra dayitāḥ sahelaṃ karavāribhiḥ /",
  "GK21sokss_pu:1247": "asicyata sa tābhiśca vaśābhiriva vāraṇaḥ // SoKss_1,6.110 //",
  "GK21sokss_pu:1248": "mukhairdhautāñjanātāmranetrairjahnujalāplutaiḥ /",
  "GK21sokss_pu:1249": "aṅgaiḥ saktāmbaravyaktavibhāgaiśca tamaṅganāḥ // SoKss_1,6.111 //",
  "GK21sokss_pu:1250": "vidalatpatratilakāḥ sa cakre vanamadhyagāḥ /",
  "GK21sokss_pu:1251": "cyutābharaṇapuṣpāstā latā vāyuriva priyāḥ // SoKss_1,6.112 //",
  "GK21sokss_pu:1252": "athaikā tasya mahiṣī rājñaḥ stanabharālasā /",
  "GK21sokss_pu:1253": "śirīṣasukumārāṅgī krīḍantī klamamabhyagāt // SoKss_1,6.113 //",
  "GK21sokss_pu:1254": "sā jalairabhiṣiñcantaṃ rājānamasahā satī /",
  "GK21sokss_pu:1255": "abravīnmodakairdeva paritāḍaya māmiti // SoKss_1,6.114 //",
  "GK21sokss_pu:1256": "tac chrutvā modakān rājā drutam ānāyayad bahūn /",
  "GK21sokss_pu:1257": "tato vihasya sā rājñī punar evam abhāṣata // SoKss_1,6.115 //",
  "GK21sokss_pu:1258": "rājannavasaraḥ ko 'tra modakānāṃ jalāntare /",
  "GK21sokss_pu:1259": "udakaiḥ siñca mā tvaṃ māmityuktaṃ hi mayā tava // SoKss_1,6.116 //",
  "GK21sokss_pu:1260": "saṃdhimātraṃ na jānāsi māśabdodakaśabdayoḥ /",
  "GK21sokss_pu:1261": "na ca prakaraṇaṃ vetsi mūrkhastvaṃ kathamīdṛśaḥ // SoKss_1,6.117 //",
  "GK21sokss_pu:1262": "ityuktaḥ sa tayā rājā śabdaśāstravidā nṛpaḥ /",
  "GK21sokss_pu:1263": "parivāre hasatyantarlajjākrānto jhagityabhūt // SoKss_1,6.118 //",
  "GK21sokss_pu:1264": "parityaktajalakrīḍo vītadarpaśca tatkṣaṇam /",
  "GK21sokss_pu:1265": "jātāvamāno nirlakṣaḥ prāviśannijamandiram // SoKss_1,6.119 //",
  "GK21sokss_pu:1266": "tataścintāparo muhyannāharādiparāṅmukhaḥ /",
  "GK21sokss_pu:1267": "citrastha iva pṛṣṭo 'pi naiva kiṃcidabhāṣata // SoKss_1,6.120 //",
  "GK21sokss_pu:1268": "pāṇḍityaṃ śaraṇaṃ vā me mṛtyurveti vicintayan /",
  "GK21sokss_pu:1269": "śayanīyaparityaktagāraḥ saṃtāpavānabhūt // SoKss_1,6.121 //",
  "GK21sokss_pu:1270": "akasmādatha rājñastāṃ dṛṣṭvāvasthāṃ tathāvidhām /",
  "GK21sokss_pu:1271": "kimetaditi saṃbhrāntaḥ sarvaḥ parijano 'bhavat // SoKss_1,6.122 //",
  "GK21sokss_pu:1272": "tato 'haṃ śarvavarmā ca jñātavantau krameṇa tām /",
  "GK21sokss_pu:1273": "atrāntare sa ca prāyaḥ paryahīyata vāsaraḥ // SoKss_1,6.123 //",
  "GK21sokss_pu:1274": "asmin kāle na ca svastho rājety ālocya tatkṣaṇam /",
  "GK21sokss_pu:1275": "āvābhyāṃ rājahaṃsākhya āhūto rājaceṭakaḥ // SoKss_1,6.124 //",
  "GK21sokss_pu:1276": "śarīravārtāṃ bhūpasya sa ca pṛṣṭo 'bravīd idam /",
  "GK21sokss_pu:1277": "nedṛśo durmanāḥ pūrvaṃ dṛṣṭo devaḥ kadācana // SoKss_1,6.125 //",
  "GK21sokss_pu:1278": "viṣṇuśaktiduhitrā ca mithyāpaṇḍitayā tayā /",
  "GK21sokss_pu:1279": "vilakṣīkṛta ityāhurdevyo 'nyāḥ kopanirbharam // SoKss_1,6.126 //",
  "GK21sokss_pu:1280": "etattasya mukhācchrutvā rājaceṭasya durmanāḥ /",
  "GK21sokss_pu:1281": "śarvavarmadvitīyo 'haṃ saṃśayādityacintayam // SoKss_1,6.127 //",
  "GK21sokss_pu:1282": "vyādhiryadi bhavedrājñaḥ praviśeyuścikitsakāḥ /",
  "GK21sokss_pu:1283": "ādhirvā yadi tatrāsya kāraṇaṃ nopalabhyate // SoKss_1,6.128 //",
  "GK21sokss_pu:1284": "nāstyeva hi vipakṣo 'sya rājye nihatakaṇṭake /",
  "GK21sokss_pu:1285": "anuraktāḥ prajāścaitā na hāniḥ paridṛśyate // SoKss_1,6.129 //",
  "GK21sokss_pu:1286": "tatkasmād eṣa khedaḥ syād īdṛśaḥ sahasa prabhoḥ /",
  "GK21sokss_pu:1287": "evaṃ vicintite dhīmāñ śarvavarmedam abravīt // SoKss_1,6.130 //",
  "GK21sokss_pu:1288": "ahaṃ jānāmi rājño 'sya manyurmaurkhyānutāpataḥ /",
  "GK21sokss_pu:1289": "mūrkho 'ham iti pāṇḍityaṃ sadaivāyaṃ hi vāñchati // SoKss_1,6.131 //",
  "GK21sokss_pu:1290": "upalabdho mayā caiṣa pūrvam eva tadāśayaḥ /",
  "GK21sokss_pu:1291": "rājñyāvamānitaś cādya tannimittam iti śrutam // SoKss_1,6.132 //",
  "GK21sokss_pu:1292": "evamanyonyamālocya tāṃ rātrimativāhya ca /",
  "GK21sokss_pu:1293": "prātar āvāma gacchāva vāsaveśma mahīpateḥ // SoKss_1,6.133 //",
  "GK21sokss_pu:1294": "tatra sarvasya ruddhe 'pi praveśe kathamapyaham /",
  "GK21sokss_pu:1295": "prāviśaṃ mama paścācca śarvavarmā laghukramam // SoKss_1,6.134 //",
  "GK21sokss_pu:1296": "upaviśyātha nikaṭe vijñaptaḥ sa mayā nṛpaḥ /",
  "GK21sokss_pu:1297": "akāraṇaṃ kathaṃ deva vartase vimanā iti // SoKss_1,6.135 //",
  "GK21sokss_pu:1298": "tacchrutvāpi tathaivāsītsa tūṣṇīṃ sātavāhanaḥ /",
  "GK21sokss_pu:1299": "śarvavarmā tataścedamadbhutaṃ vākyamabravīt // SoKss_1,6.136 //",
  "GK21sokss_pu:1300": "śrutaṃ mama syāt kāpīti prāguktaṃ deva me tvayā /",
  "GK21sokss_pu:1301": "tenāhaṃ kṛtavānadyā svapnamāṇavakaṃ niśi // SoKss_1,6.137 //",
  "GK21sokss_pu:1302": "svapne tato mayā dṛṣṭaṃ nabhasaścyutamambujam /",
  "GK21sokss_pu:1303": "tacca divyena kenāpi kumāreṇa vikāsitam // SoKss_1,6.138 //",
  "GK21sokss_pu:1304": "tataśca nirgatā tasmāddivyā strī dhavalāmbarā /",
  "GK21sokss_pu:1305": "tava deva mukhaṃ sā ca praviṣṭā samanantaram // SoKss_1,6.139 //",
  "GK21sokss_pu:1306": "iyaddṛṣṭvā prabuddho 'smi manye sā ca sarasvatī /",
  "GK21sokss_pu:1307": "devasya vadane sākṣāt saṃpraviṣṭā na saṃśayaḥ // SoKss_1,6.140 //",
  "GK21sokss_pu:1308": "evaṃ niveditasvapne śarvavarmaṇi tatkṣaṇam /",
  "GK21sokss_pu:1309": "māmastamaunaḥ sākūtamavadatsātavāhanaḥ // SoKss_1,6.141 //",
  "GK21sokss_pu:1310": "śikṣamāṇaḥ prayatnenā kālena kiyatā pumān /",
  "GK21sokss_pu:1311": "adhigacchati pāṇḍityametanme kathyatāṃ tvayā // SoKss_1,6.142 //",
  "GK21sokss_pu:1312": "mama tena vinā hyeṣā lakṣmīrna pratibhāsate /",
  "GK21sokss_pu:1313": "vibhavaiḥ kiṃ nu mūrkhasya kāṣṭhasyābharaṇairiva // SoKss_1,6.143 //",
  "GK21sokss_pu:1314": "tato 'hamavadaṃ rājanvarṣairdvādaśabhiḥ sadā /",
  "GK21sokss_pu:1315": "jñāyate sarvavidyānāṃ mukhaṃ vyākaraṇaṃ naraiḥ // SoKss_1,6.144 //",
  "GK21sokss_pu:1316": "ahaṃ tu śikṣayāmi tvāṃ varṣaṣaṭkena tadvibho /",
  "GK21sokss_pu:1317": "śrutvaitatsahasā serṣyaṃ śarvavarmā kilāvadat // SoKss_1,6.145 //",
  "GK21sokss_pu:1318": "sukhocito janaḥ kleśaṃ kathaṃ kuryadiyacciram /",
  "GK21sokss_pu:1319": "tadahaṃ māsaṣaṭkena deva tvāṃ śikṣayāmi tat // SoKss_1,6.146 //",
  "GK21sokss_pu:1320": "śrutvaivaitad asaṃbhāvyaṃ tam avocam ahaṃ ruṣā /",
  "GK21sokss_pu:1321": "ṣaḍbhir māsais tvayā devaḥ śikṣitaś cet tato mayā // SoKss_1,6.147 //",
  "GK21sokss_pu:1322": "saṃskṛtaṃ prākṛtaṃ tadvaddeśabhāṣā ca sarvadā /",
  "GK21sokss_pu:1323": "bhāṣātrayamidaṃ tyaktaṃ yanmanuṣyeṣu saṃbhavet // SoKss_1,6.148 //",
  "GK21sokss_pu:1324": "śarvavarmā tato 'vādīnna cedevaṃ karomyaham /",
  "GK21sokss_pu:1325": "dvādaśābdānvahāmyeṣa śirasā tava pāduke // SoKss_1,6.149 //",
  "GK21sokss_pu:1326": "ityuktvā nirgate tasminnahamapyagamaṃ gṛham /",
  "GK21sokss_pu:1327": "rājāpyubhayataḥ siddhiṃ matvāśvasto babhūva saḥ // SoKss_1,6.150 //",
  "GK21sokss_pu:1328": "vihastaḥ śarvavarmā ca pratijñāṃ tāṃ sadustarām /",
  "GK21sokss_pu:1329": "paśyansānuśayaḥ sarvaṃ svabhāryāyai śaśaṃsa tat // SoKss_1,6.151 //",
  "GK21sokss_pu:1330": "sāpi taṃ duḥkhitāvocatsaṃkaṭe 'smiṃstava prabho /",
  "GK21sokss_pu:1331": "vinā svāmikumāreṇa gatiranyā na dṛśyate // SoKss_1,6.152 //",
  "GK21sokss_pu:1332": "tatheti niścayaṃ kṛtvā paścime prahare niśi /",
  "GK21sokss_pu:1333": "śarvavarmā nirāhārastatraiva prasthito 'bhavat // SoKss_1,6.153 //",
  "GK21sokss_pu:1334": "tacca cāramukhādbuddhvā mayā prātarniveditam /",
  "GK21sokss_pu:1335": "rājñe so 'pi tadākarṇya kiṃ bhavedityacintayat // SoKss_1,6.154 //",
  "GK21sokss_pu:1336": "tatastaṃ siṃhaguptākhyo rājaputro hito 'bravīt /",
  "GK21sokss_pu:1337": "tvayi khinne tadā deva nirvedo me mahānabhūt // SoKss_1,6.155 //",
  "GK21sokss_pu:1338": "tataḥ śreyonimittaṃ te caṇḍikāgre nijaṃ śiraḥ /",
  "GK21sokss_pu:1339": "chettuṃ prārabdhavānasmi gatvāsmānnagarādvahiḥ // SoKss_1,6.156 //",
  "GK21sokss_pu:1340": "maivaṃ kṛthā nṛpasyecchā setsyatyevetyavārayat /",
  "GK21sokss_pu:1341": "vāgantarikṣādatha māṃ tanmanye siddhirasti te // SoKss_1,6.157 //",
  "GK21sokss_pu:1342": "ityuktvā nṛpamāmantrya satvaraṃ śarvavarmaṇaḥ /",
  "GK21sokss_pu:1343": "paścāccāradvayaṃ so 'tha siṃhagupto vyasarjayat // SoKss_1,6.158 //",
  "GK21sokss_pu:1344": "so 'pi vātaikabhakṣaḥ san kṛtamaunaḥ suniścayaḥ /",
  "GK21sokss_pu:1345": "prāpa svāmikumārasya śarvavarmāntikaṃ kramāt // SoKss_1,6.159 //",
  "GK21sokss_pu:1346": "śarīranirapekṣeṇa tapasā tatra toṣitaḥ /",
  "GK21sokss_pu:1347": "prasādamakarottasya kārtikeyo yathepsitam // SoKss_1,6.160 //",
  "GK21sokss_pu:1348": "āgatyāgre tato rājñe cārābhyāṃ sa niveditaḥ /",
  "GK21sokss_pu:1349": "siṃhaguptavisṛṣṭābhyāmudayaḥ śarvavarmaṇaḥ // SoKss_1,6.161 //",
  "GK21sokss_pu:1350": "tacchrutvā mama rājñaśca viṣādapramadau dvayoḥ /",
  "GK21sokss_pu:1351": "abhūtāṃ mekhamālokya haṃsacātakayoriva // SoKss_1,6.162 //",
  "GK21sokss_pu:1352": "āgatya śarvavarmātha kumāravarasiddhimān /",
  "GK21sokss_pu:1353": "cintitopasthitā rājñe sarvā vidyāḥ pradattavān // SoKss_1,6.163 //",
  "GK21sokss_pu:1354": "prādurāsaṃśca tāstasya sātavāhanabhūpateḥ /",
  "GK21sokss_pu:1355": "tatkṣaṇaṃ kiṃ na kuryāddhi prasādaḥ pārameśvaraḥ // SoKss_1,6.164 //",
  "GK21sokss_pu:1356": "atha tam akhilavidyālābham ākarṇya rājñaḥ pramuditavati rāṣṭre tatra ko 'pyutsavo 'bhūt /",
  "GK21sokss_pu:1357": "api pavanavidhūtāstatkṣaṇollāsyamānāḥ prativasati patākā baddhanṛttā ivāsan // SoKss_1,6.165 //",
  "GK21sokss_pu:1358": "rājārharatnanicayairatha śarvavarmā tenārcito gururiti praṇatena rājñā /",
  "GK21sokss_pu:1359": "svāmīkṛtaśca viṣaye marukacchanāmni kūlopakaṇṭhaviniveśini narmadāyāḥ // SoKss_1,6.166 //",
  "GK21sokss_pu:1360": "yo 'gre cāramukhena ṣaṇmukhavaraprāptiṃ samākarṇayat saṃtuṣyātmasamaṃ śriyā narapatistaṃ siṃhaguptaṃ vyadhāt /",
  "GK21sokss_pu:1361": "rājñīṃ tām api viṣṇuśaktitanayāṃ vidyāgame kāraṇaṃ devīnāmupari prasahya kṛtavān prītyābhiṣicya svayam // SoKss_1,6.167 //",
  "GK21sokss_pu:1362": "iti mahākaviśrīsomadevabhaṭṭaviracite kathāsaritsāgare kathāpīṭhalambake ṣaṣṭhas taraṅgaḥ /",
  "GK21sokss_pu:1363": "saptamas taraṅgaḥ /",
  "GK21sokss_pu:1364": "tato gṛhītamauno 'haṃ rājāntikamupāgamam /",
  "GK21sokss_pu:1365": "tara ca ślokamapaṭhaddvijaḥ kaścitsvayaṃ kṛtam // SoKss_1,7.1 //",
  "GK21sokss_pu:1366": "taṃ cācaṣṭa svayaṃ rājā samyaksaṃskṛtayā girā /",
  "GK21sokss_pu:1367": "tatrālokya ca tatrastho janaḥ pramudito 'bhavat // SoKss_1,7.2 //",
  "GK21sokss_pu:1368": "tataḥ sa śarvavarmāṇaṃ rājā savinayo 'bravīt /",
  "GK21sokss_pu:1369": "svayaṃ kathaya devena kahaṃ te 'nugrahaḥ kṛtaḥ // SoKss_1,7.3 //",
  "GK21sokss_pu:1370": "tacchrutvānugrahaṃ rājñaḥ śarvavarmābhyabhāṣata /",
  "GK21sokss_pu:1371": "ito rājannirāhāro maunastho 'haṃ tadā gataḥ // SoKss_1,7.4 //",
  "GK21sokss_pu:1372": "tato 'dhvani manāk cheṣe jāte tīvratapaḥkṛśaḥ /",
  "GK21sokss_pu:1373": "klāntaḥ patitavān asmi niḥsaṃjño dharaṇītale // SoKss_1,7.5 //",
  "GK21sokss_pu:1374": "uttiṣṭha putra sarvaṃ te saṃpatsyata iti sphuṭam /",
  "GK21sokss_pu:1375": "śaktihastaḥ pumānetya jāne māmabravīttadā // SoKss_1,7.6 //",
  "GK21sokss_pu:1376": "tenāhamamṛtāsārasaṃsikta iva tatkṣaṇam /",
  "GK21sokss_pu:1377": "prabuddhaḥ kṣutpipāsādihīnaḥ svastha ivābhavam // SoKss_1,7.7 //",
  "GK21sokss_pu:1378": "atha devasya nikaṭaṃ prāpya bhaktibharākulaḥ /",
  "GK21sokss_pu:1379": "snātvā garbhagṛhaṃ tasya praviṣṭo 'bhūvamunmanāḥ // SoKss_1,7.8 //",
  "GK21sokss_pu:1380": "tato 'ntaḥ prabhuṇā tena skandena mama darśanam /",
  "GK21sokss_pu:1381": "dattaṃ tataḥ praviṣṭā me mukhe mūrtā sarasvatī // SoKss_1,7.9 //",
  "GK21sokss_pu:1382": "athāsu bhagavān sākṣāt ṣaḍbhir ānanapaṅkajaiḥ /",
  "GK21sokss_pu:1383": "siddho varṇasamāmnāya iti sūtramudairayat // SoKss_1,7.10 //",
  "GK21sokss_pu:1384": "tacchrutvaiva manuṣyatvasulabhācāpalādbata /",
  "GK21sokss_pu:1385": "uttaraṃ sūtramabhyūhya svayameva mayoditam // SoKss_1,7.11 //",
  "GK21sokss_pu:1386": "athābravītsa devo māṃ nāvadiṣyaḥ svayaṃ yadi /",
  "GK21sokss_pu:1387": "abhaviṣyadidaṃ śāstraṃ pāṇinīyopamardakam // SoKss_1,7.12 //",
  "GK21sokss_pu:1388": "adhunā svalpatantratvātkātantrākhyaṃ bhaviṣyati /",
  "GK21sokss_pu:1389": "madvāhanakalāpasya nāmnā kālāpakaṃ tathā // SoKss_1,7.13 //",
  "GK21sokss_pu:1390": "ityuktvā śabdaśāstraṃ tatprakāśyābhinavaṃ laghu /",
  "GK21sokss_pu:1391": "sākṣādeva sa māṃ devaḥ punarevamabhāṣata // SoKss_1,7.14 //",
  "GK21sokss_pu:1392": "yuṣmadīyaḥ sa rājāpi pūrvajanmanyabhūdṛṣiḥ /",
  "GK21sokss_pu:1393": "bharadvājamuneḥ śiṣyaḥ kṛṣṇasaṃjño mahātapāḥ // SoKss_1,7.15 //",
  "GK21sokss_pu:1394": "tulyābhilāṣām ālokya sa caikāṃ munikanyakām /",
  "GK21sokss_pu:1395": "yayāv akasmāt puṣpeṣuśaraghātarasajñatām // SoKss_1,7.16 //",
  "GK21sokss_pu:1396": "ataḥ sa śapto munibhiravatīrṇa ihādhunā /",
  "GK21sokss_pu:1397": "sā cāvatīrṇā devītve tasyaiva munikanyakā // SoKss_1,7.17 //",
  "GK21sokss_pu:1398": "itthamṛṣyavatāro 'yaṃ nṛpatiḥ sātavāhanaḥ /",
  "GK21sokss_pu:1399": "dṛṣṭe tvayyakhilā vidyā prāpsyatyeva tvadicchayā // SoKss_1,7.18 //",
  "GK21sokss_pu:1400": "akleśalabhyā hi bhavantyuttamārthā mahātmanām /",
  "GK21sokss_pu:1401": "janmāntarārjitāḥ sphārasaṃskārākṣiptasiddhayaḥ // SoKss_1,7.19 //",
  "GK21sokss_pu:1402": "ityuktvāntarhite deve niragacchamahaṃ bahiḥ /",
  "GK21sokss_pu:1403": "taṇḍulā me pradattāśca tatra devopajīvibhiḥ // SoKss_1,7.20 //",
  "GK21sokss_pu:1404": "tato 'ham āgato rājaṃs taṇḍulās te ca me pathi /",
  "GK21sokss_pu:1405": "citraṃ tāvanta evāsan bhujyamānā dine dine // SoKss_1,7.21 //",
  "GK21sokss_pu:1406": "evamuktvā svavṛttāntaṃ virate śarvavarmaṇi /",
  "GK21sokss_pu:1407": "udatiṣṭhannṛpaḥ snātuṃ prahṛṣṭaḥ sātavāhanaḥ // SoKss_1,7.22 //",
  "GK21sokss_pu:1408": "tato 'haṃ kṛtamaunatvādvyavahārabahiṣkṛtaḥ /",
  "GK21sokss_pu:1409": "anicchantaṃ tamāmantrya praṇāmenaiva bhūpatim // SoKss_1,7.23 //",
  "GK21sokss_pu:1410": "nirgatya nagarāttasmācchiṣyadvayasamanvitaḥ /",
  "GK21sokss_pu:1411": "tapase niścito draṣṭumāgato vindhyavāsinīm // SoKss_1,7.24 //",
  "GK21sokss_pu:1412": "svapnādeśena devyā ca tayaiva preṣitastataḥ /",
  "GK21sokss_pu:1413": "vindhyāṭavīṃ praviṣṭo 'haṃ tvāṃ draṣṭuṃ bhīṣaṇāmimām // SoKss_1,7.25 //",
  "GK21sokss_pu:1414": "pulindavākyād āsādya sārthaṃ daivātkathaṃcana /",
  "GK21sokss_pu:1415": "iha prāpto 'hamadrākṣaṃ piśācānsubahūnamūn // SoKss_1,7.26 //",
  "GK21sokss_pu:1416": "anyonyālāpameteṣāṃ dūrādākarṇya śikṣitā /",
  "GK21sokss_pu:1417": "mayā piśācabhāṣeyaṃ maunamokṣasya kāraṇam // SoKss_1,7.27 //",
  "GK21sokss_pu:1418": "upagamya tataścaitāṃ tvāṃ śrutvojjayinīgatam /",
  "GK21sokss_pu:1419": "pratipālitavānasmi yāvadabhyāgato bhavān // SoKss_1,7.28 //",
  "GK21sokss_pu:1420": "dṛṣṭvā tvāṃ svāgataṃ kṛtvā caturthyā bhūtabhāṣayā /",
  "GK21sokss_pu:1421": "mayā jātiḥ smṛtetyeṣa vṛttānto me 'tra janmani // SoKss_1,7.29 //",
  "GK21sokss_pu:1422": "evamukte guṇāḍhyena kāṇabhūtiruvāca tam /",
  "GK21sokss_pu:1423": "tvadāgamo mayā jñāto yathādya niśi tacchṛṇu // SoKss_1,7.30 //",
  "GK21sokss_pu:1424": "rākṣaso bhūtivarmākhyo divyadṛṣṭiḥ sakhāsti me /",
  "GK21sokss_pu:1425": "gatavānasmi codyānamujjayinyāṃ tadāspadam // SoKss_1,7.31 //",
  "GK21sokss_pu:1426": "tatrāsau nijaśāpāntaṃ prati pṛṣṭo mayābravīt /",
  "GK21sokss_pu:1427": "divā nāsti prabhāvo nāstiṣṭha rātrau vadāmyataḥ // SoKss_1,7.32 //",
  "GK21sokss_pu:1428": "tatheti cāhaṃ tatrasthaḥ prāptāyāṃ niśi valgatām /",
  "GK21sokss_pu:1429": "tamapṛcchaṃ prasaṅgena bhūtānāṃ harṣakāraṇam // SoKss_1,7.33 //",
  "GK21sokss_pu:1430": "purā viriñcasaṃvāde yaduktaṃ śaṃkareṇa tat /",
  "GK21sokss_pu:1431": "śṛṇu vacmīti māmuktvā bhūtivarmātha so 'bravīt // SoKss_1,7.34 //",
  "GK21sokss_pu:1432": "divā naiṣāṃ prabhāvo 'sti dhvastānāmarkatejasā /",
  "GK21sokss_pu:1433": "yakṣarakṣaḥpiśācānāṃ tena hṛṣyantyamī niśī // SoKss_1,7.35 //",
  "GK21sokss_pu:1434": "na pūjyante surā yatra na ca viprā yathocitam /",
  "GK21sokss_pu:1435": "bhujyate 'vidhinā vāpi tatraite prabhavanti ca // SoKss_1,7.36 //",
  "GK21sokss_pu:1436": "amāṃsabhakṣaḥ sādhvī vā yatra tatra na yāntyamī /",
  "GK21sokss_pu:1437": "śucīñ śūrān prabuddhāṃś ca nākrāmanti kadācana // SoKss_1,7.37 //",
  "GK21sokss_pu:1438": "ityuktvā me sa tatkālaṃ bhūtivarmābravītpunaḥ /",
  "GK21sokss_pu:1439": "gacchāgato guṇāḍhyaste śāpamokṣasya kāraṇam // SoKss_1,7.38 //",
  "GK21sokss_pu:1440": "śrutvaitadāgataścāsmi tvaṃ ca dṛṣṭo mayā prabho /",
  "GK21sokss_pu:1441": "kathayāmyadhunā tāṃ te puṣpadantoditāṃ kathām // SoKss_1,7.39 //",
  "GK21sokss_pu:1442": "kiṃ tvekaṃ kautukaṃ me 'sti kathyatāṃ kena hetunā /",
  "GK21sokss_pu:1443": "sa puṣpadantas tvaṃ cāpi mālyavān iti viśrutaḥ // SoKss_1,7.40 //",
  "GK21sokss_pu:1444": "kāṇabhūteriti śrutvā guṇāḍhyastamabhāṣata /",
  "GK21sokss_pu:1445": "gaṅgātīre 'grahāro 'sti nāmnā bahusuvarṇakaḥ // SoKss_1,7.41 //",
  "GK21sokss_pu:1446": "tatra govindadattākhyo brāhmaṇo 'bhūdbahuśrutaḥ /",
  "GK21sokss_pu:1447": "tasya bhāryāgnidattā ca babhūva patidevatā // SoKss_1,7.42 //",
  "GK21sokss_pu:1448": "sa kālena dvijastasyāṃ pañca putrānajījanat /",
  "GK21sokss_pu:1449": "te ca mūrkhāḥ surūpāśca babhūvurabhimāninaḥ // SoKss_1,7.43 //",
  "GK21sokss_pu:1450": "atha govindadattasya gṛhānatithirāyayau /",
  "GK21sokss_pu:1451": "vipro vaiśvānaro nāma vaiśvānara ivāparaḥ // SoKss_1,7.44 //",
  "GK21sokss_pu:1452": "govindadatte tatkālaṃ gṛhādapi bahiḥ sthite /",
  "GK21sokss_pu:1453": "tatputrāṇāmupāgatya kṛtaṃ tenābhivādanam // SoKss_1,7.45 //",
  "GK21sokss_pu:1454": "hāsamātraṃ ca taistasya kṛtaṃ pratyabhivādanam /",
  "GK21sokss_pu:1455": "tataḥ sa kopān nirgantuṃ prārebhe tadgṛhād dvijaḥ // SoKss_1,7.46 //",
  "GK21sokss_pu:1456": "āgatenātha govindadattena sa tathāvidhaḥ /",
  "GK21sokss_pu:1457": "kruddhaḥ pṛṣṭo 'nunīto 'pi jagādaivaṃ dvijottamaḥ // SoKss_1,7.47 //",
  "GK21sokss_pu:1458": "putrāste patitā mūrkhāstatsaṃparkādbhavānapi /",
  "GK21sokss_pu:1459": "tasmānna bhokṣye tvadgehe prāyaścittaṃ nu me bhavet // SoKss_1,7.48 //",
  "GK21sokss_pu:1460": "atha govindadattastamuvāca śapathottaram /",
  "GK21sokss_pu:1461": "na spṛśāmyapi jātvetānahaṃ kutanayāniti // SoKss_1,7.49 //",
  "GK21sokss_pu:1462": "tadbhāryāpi tathaivaitya tamuvācātithipriyā /",
  "GK21sokss_pu:1463": "tataḥ kathaṃcid ātithyaṃ tatra vaiśvānaro 'grahīt // SoKss_1,7.50 //",
  "GK21sokss_pu:1464": "taddṛṣṭvā devadattākhyastasyaikastanayastadā /",
  "GK21sokss_pu:1465": "abhūdrovindadattasya nairghṛṇyenānutāpavān // SoKss_1,7.51 //",
  "GK21sokss_pu:1466": "vyarthaṃ jīvitamālokya pitṛbhyāmatha dūṣitam /",
  "GK21sokss_pu:1467": "sanirvedaḥ sa tapase toṣayiṣyannumāpatim // SoKss_1,7.52 //",
  "GK21sokss_pu:1468": "tataḥ parṇāśanaḥ pūrvaṃ dhūmapaś cāpy anantaram /",
  "GK21sokss_pu:1469": "tasthau cirāya tapase toṣayiṣyann umāpatim // SoKss_1,7.53 //",
  "GK21sokss_pu:1470": "dadau ca darśanaṃ tasya śaṃbhustīvrataporjitaḥ /",
  "GK21sokss_pu:1471": "tasyaivānucaratvaṃ ca sa vavre varamīśvarāt // SoKss_1,7.54 //",
  "GK21sokss_pu:1472": "vidyāḥ prāpnuhi bhogāṃśca bhuvi bhuṅkṣva tatastava /",
  "GK21sokss_pu:1473": "bhavitābhimataṃ sarvamiti śaṃbhustamādiśat // SoKss_1,7.55 //",
  "GK21sokss_pu:1474": "tataḥ sa gatvā vidyārthī puraṃ pāṭaliputrakam /",
  "GK21sokss_pu:1475": "siṣeve vedakumbhākhyamupādhyāyaṃ yathāvidhi // SoKss_1,7.56 //",
  "GK21sokss_pu:1476": "tatrasthaṃ tamupādhyāyapatnī jātu smarāturā /",
  "GK21sokss_pu:1477": "haṭhādvrave bata strīṇāṃ cañcalāścittavṛttayaḥ // SoKss_1,7.57 //",
  "GK21sokss_pu:1478": "tena saṃtyajya taṃ deśamanaṅgakṛtaviplavaḥ /",
  "GK21sokss_pu:1479": "sa devadattaḥ prayayau pratiṣṭhānamatadritaḥ // SoKss_1,7.58 //",
  "GK21sokss_pu:1480": "tatra vṛddhamupādhyāyaṃ vṛddhayā bhāryayānvitam /",
  "GK21sokss_pu:1481": "mantrasvāmyākhyamabhyarthya vidyāḥ samyagadhītavān // SoKss_1,7.59 //",
  "GK21sokss_pu:1482": "kṛtavidyaṃ ca taṃ tatra dadarśa nṛpateḥ sutā /",
  "GK21sokss_pu:1483": "suśarmākhyasya subhagaṃ śrīrnāma śrīr ivācyutam // SoKss_1,7.60 //",
  "GK21sokss_pu:1484": "so 'pi tāṃ dṛṣṭavān kanyāṃ sthitāṃ vātayanopari /",
  "GK21sokss_pu:1485": "viharantīṃ vimānena candrasyevādhidevatām // SoKss_1,7.61 //",
  "GK21sokss_pu:1486": "baddhāviva tayānyonyaṃ māraśṛṅkhalayā dṛśā /",
  "GK21sokss_pu:1487": "nāpasartuṃ samarthau tau babhūvaturubhāvapi // SoKss_1,7.62 //",
  "GK21sokss_pu:1488": "sātha tasyaikayāṅgulyā mūrtayeva smarājñayā /",
  "GK21sokss_pu:1489": "ito nikaṭamehīti saṃjñāṃ cakre nṛpātmajā // SoKss_1,7.63 //",
  "GK21sokss_pu:1490": "tataḥ samīpaṃ tasyāśca yayāvantaḥpurācca saḥ /",
  "GK21sokss_pu:1491": "sā ca cikṣepa dantena puṣpamādāya taṃ prati // SoKss_1,7.64 //",
  "GK21sokss_pu:1492": "saṃjñāmetāmajānāno gūḍhāṃ rājasutākṛtām /",
  "GK21sokss_pu:1493": "sa kartavyavimūḍhaḥ sann upādhyāyagṛhaṃ yayau // SoKss_1,7.65 //",
  "GK21sokss_pu:1494": "luloṭha tatra dharaṇau na kiṃcidvaktumīśvaraḥ /",
  "GK21sokss_pu:1495": "tāpena dahyamāno 'ntarmūkaḥ prabhuṣito yathā // SoKss_1,7.66 //",
  "GK21sokss_pu:1496": "vitarkya kāmajaiścihnairupādhyāyena dhīmatā /",
  "GK21sokss_pu:1497": "yuktyā pṛṣṭaḥ kathaṃcicca yathāvṛttaṃ śaśaṃsa saḥ // SoKss_1,7.67 //",
  "GK21sokss_pu:1498": "tadbuddhvā tamupādhyāyo vidagdho vākyamabravīt /",
  "GK21sokss_pu:1499": "dantena puṣpaṃ muñcantyā tayā saṃjñā kṛtā tava // SoKss_1,7.68 //",
  "GK21sokss_pu:1500": "yadetatpuṣpadantākhyaṃ puṣpāḍhyaṃ suramandiram /",
  "GK21sokss_pu:1501": "tatrāgatya pratīkṣethāḥ sāṃprataṃ gamyatāmiti // SoKss_1,7.69 //",
  "GK21sokss_pu:1502": "śrutveti jñānasaṃjñārthaḥ sa tatyāja śucaṃ yuvā /",
  "GK21sokss_pu:1503": "tato devagṛhasyāntastasya gatvā sthito 'bhavat // SoKss_1,7.70 //",
  "GK21sokss_pu:1504": "sāpyaṣṭamīṃ samuddiśya tatra rājasutā yayau /",
  "GK21sokss_pu:1505": "ekaiva devaṃ draṣṭuṃ ca garbhāgāramathāviśat // SoKss_1,7.71 //",
  "GK21sokss_pu:1506": "dṛṣṭo 'tra dvārapaṭṭasya paścātso 'tha priyastayā /",
  "GK21sokss_pu:1507": "gṛhītānena cotthāya sā kaṇṭhe sahasā tataḥ // SoKss_1,7.72 //",
  "GK21sokss_pu:1508": "citraṃ tvayā kathaṃ jñātā sā saṃjñetyudite tayā /",
  "GK21sokss_pu:1509": "upādhyāyena sā jñātā na mayeti jagāda saḥ // SoKss_1,7.73 //",
  "GK21sokss_pu:1510": "muñca māmavidagdhastvamityuktvā tatkṣaṇātkrudhā /",
  "GK21sokss_pu:1511": "mantrabhedabhayātsātha rājakanyā tato yayau // SoKss_1,7.74 //",
  "GK21sokss_pu:1512": "so 'pi gatvā vivikte tāṃ dṛṣṭanaṣṭāṃ smaran priyām /",
  "GK21sokss_pu:1513": "devadatto viyogāgnivigalajjīvito 'bhavat // SoKss_1,7.75 //",
  "GK21sokss_pu:1514": "dṛṣṭvā taṃ tādṛśaṃ śaṃbhuḥ prākprasannaḥ kilādiśat /",
  "GK21sokss_pu:1515": "gaṇaṃ pañcaśikhaṃ nāma tasyābhīpsitasiddhaye // SoKss_1,7.76 //",
  "GK21sokss_pu:1516": "sa cagatya samāśvāsya strīveṣaṃ taṃ gaṇottamaḥ /",
  "GK21sokss_pu:1517": "akārayatsvayaṃ cābhūdvṛddhabrāhmaṇarūpadhṛt // SoKss_1,7.77 //",
  "GK21sokss_pu:1518": "tatastena samaṃ gatvā taṃ suśarmamahīpatim /",
  "GK21sokss_pu:1519": "janakaṃ sudṛśastasyāḥ sa jagāda gaṇāgraṇīḥ // SoKss_1,7.78 //",
  "GK21sokss_pu:1520": "putro me proṣitaḥ kvāpi tamanveṣṭuṃ vrajāmyaham /",
  "GK21sokss_pu:1521": "tanme snuṣeyaṃ niḥkṣepo rājansaṃprati rakṣyatām // SoKss_1,7.79 //",
  "GK21sokss_pu:1522": "tacchrutvā śāpabhītena tenādāya suśarmaṇā /",
  "GK21sokss_pu:1523": "svakanyāntaḥpure gupte strīti saṃsthāpite yuvā // SoKss_1,7.80 //",
  "GK21sokss_pu:1524": "tataḥ pañcaśikhe yāte svapriyāntaḥpure vasan /",
  "GK21sokss_pu:1525": "strīveṣaḥ sa dvijastasyāvisrambhāspadatāṃ yayau // SoKss_1,7.81 //",
  "GK21sokss_pu:1526": "ekadā cotsukā rātrau tenātmānaṃ prakāśya sā /",
  "GK21sokss_pu:1527": "guptaṃ gāndharvavidhinā pariṇītā nṛpāmajā // SoKss_1,7.82 //",
  "GK21sokss_pu:1528": "tasyāṃ ca dhṛtagarbhāyāṃ taṃ dvijaṃ sa gaṇottamaḥ /",
  "GK21sokss_pu:1529": "smṛtamātrāgato rātrau tato 'naiṣīdalakṣitam // SoKss_1,7.83 //",
  "GK21sokss_pu:1530": "tatastasya samutsārya yūnaḥ strīveṣamāśu tam /",
  "GK21sokss_pu:1531": "prātaḥ pañcaśikhaḥ so 'bhūtpūrvavadbrāhmaṇākṛtiḥ // SoKss_1,7.84 //",
  "GK21sokss_pu:1532": "tenaiva saha gatvā ca suśarmanṛpam abhyadhāt /",
  "GK21sokss_pu:1533": "adya prāpto mayā rājan putras tad dehi me snuṣām // SoKss_1,7.85 //",
  "GK21sokss_pu:1534": "tataḥ sa rājā tāṃ buddhvā rātrau kvāpi palāyitām /",
  "GK21sokss_pu:1535": "tacchāpabhayasaṃbhrānto mantribhya idamabravīt // SoKss_1,7.86 //",
  "GK21sokss_pu:1536": "na vipro 'yamayaṃ ko'pi devo madvañcanāgataḥ /",
  "GK21sokss_pu:1537": "evaṃprāyā bhavantīha vṛttāntāḥ satataṃ yataḥ // SoKss_1,7.87 //",
  "GK21sokss_pu:1538": "tathā ca pūrvaṃ rājābhūttapasvī karuṇāparaḥ /",
  "GK21sokss_pu:1539": "dātā dhīraḥ śibirnāma sarvasattvābhayapradaḥ // SoKss_1,7.88 //",
  "GK21sokss_pu:1540": "taṃ vañcayitumindro 'tha kṛtvā śyenavapuḥ svayam /",
  "GK21sokss_pu:1541": "māyākapotavapuṣaṃ dharmam anvapatad drutam // SoKss_1,7.89 //",
  "GK21sokss_pu:1542": "kapotaśca bhayādgatvā śiberaṅkamaśiśriyat /",
  "GK21sokss_pu:1543": "manuṣyavācā śyeno 'tha sa taṃ rājānamabravīt // SoKss_1,7.90 //",
  "GK21sokss_pu:1544": "rājan bhakṣyam idaṃ muñca kapotaṃ kṣudhitasya me /",
  "GK21sokss_pu:1545": "anyathā māṃ mṛtaṃ viddhi kas te dharmas tato bhavet // SoKss_1,7.91 //",
  "GK21sokss_pu:1546": "tataḥ śibiruvācainameṣa me śaraṇāgataḥ /",
  "GK21sokss_pu:1547": "atyājyastaddadāmyanyanmāṃsametatsamaṃ tava // SoKss_1,7.92 //",
  "GK21sokss_pu:1548": "śyeno jagāda yadyevamātmamāṃsaṃ prayaccha me /",
  "GK21sokss_pu:1549": "tateti tatprahṛṣṭaḥ sansa rājā pratyapadyata // SoKss_1,7.93 //",
  "GK21sokss_pu:1550": "yathā yathā ca māṃsaṃ svamutkṛtyāropayannṛpaḥ /",
  "GK21sokss_pu:1551": "tathā tathā tulāyāṃ sa kapoto 'bhyadhiko 'bhavat // SoKss_1,7.94 //",
  "GK21sokss_pu:1552": "tataḥ śarīraṃ sakalaṃ tulāṃ rājādhyaropayat /",
  "GK21sokss_pu:1553": "sādhu sādhu śamaṃ tvetaddivyā vāgudabhūttataḥ // SoKss_1,7.95 //",
  "GK21sokss_pu:1554": "indradharmau tatastyaktvā rūpaṃ śyenakapotayoḥ /",
  "GK21sokss_pu:1555": "tuṣṭāvakṣatadehaṃ taṃ rājānaṃ cakratuḥ śibim // SoKss_1,7.96 //",
  "GK21sokss_pu:1556": "dattvā cāsmai varānanyāṃstāvantardhānamīyatuḥ /",
  "GK21sokss_pu:1557": "evaṃ māmapi ko 'pyeṣa devo jijñāsurāgataḥ // SoKss_1,7.97 //",
  "GK21sokss_pu:1558": "ityuktvā sacivānsvairaṃ sa suśarmā mahīpatiḥ /",
  "GK21sokss_pu:1559": "tamuvāca bhayaprahvo viprarūpaṃ gaṇottamam // SoKss_1,7.98 //",
  "GK21sokss_pu:1560": "abhayaṃ dehi sādyaiva snuṣā te hāritā niśi /",
  "GK21sokss_pu:1561": "māyayaiva gatā kvāpi rakṣyamāṇāpyaharniśam // SoKss_1,7.99 //",
  "GK21sokss_pu:1562": "kṛcchrātsa dayayevātha viprarūpo gaṇo 'bravīt /",
  "GK21sokss_pu:1563": "tarhi putrāya rājanme dehi svāṃ tanayāmiti // SoKss_1,7.100 //",
  "GK21sokss_pu:1564": "tacchrutvā śāpabhītena rājñā tasmai nijā sutā /",
  "GK21sokss_pu:1565": "sā dattā devadattāya tataḥ pañcaśikho yayau // SoKss_1,7.101 //",
  "GK21sokss_pu:1566": "devadatto 'pi tāṃ bhūyaḥ prakāśaṃ prāpya vallabhām /",
  "GK21sokss_pu:1567": "jajṛmbhe 'nanyaputrasya śvaśurasya vibhūtiṣu // SoKss_1,7.102 //",
  "GK21sokss_pu:1568": "kālena tasya putraṃ ca dauhitramabiṣicya saḥ /",
  "GK21sokss_pu:1569": "rājye mahīdharaṃ nāma suśarmā śiśriye vanam // SoKss_1,7.103 //",
  "GK21sokss_pu:1570": "tato dṛṣṭvā sutaiśvaryaṃ kṛtārthaḥ sa tapovanam /",
  "GK21sokss_pu:1571": "rājaputryā tayā sākaṃ devadatto 'pyaśiśriyat // SoKss_1,7.104 //",
  "GK21sokss_pu:1572": "tatrārādhyaḥ punaḥ śaṃbhuṃ tyaktvā martyakalevaram /",
  "GK21sokss_pu:1573": "tatprasādena tasyaiva gaṇabhāvamupāgataḥ // SoKss_1,7.105 //",
  "GK21sokss_pu:1574": "priyādantojjhitātpuṣpātsaṃjñāṃ na jñātavānyataḥ /",
  "GK21sokss_pu:1575": "ataḥ sa puṣpadantākhyaḥ saṃpanno gaṇasaṃsadi // SoKss_1,7.106 //",
  "GK21sokss_pu:1576": "tadbhāryā ca pratīhārī devyā jātā jayābhidhā /",
  "GK21sokss_pu:1577": "itthaṃ sa puṣpadantākhyo madākhyāmadhunā śṛṇu // SoKss_1,7.107 //",
  "GK21sokss_pu:1578": "yaḥ sa govindadattākhyo devadattapitā dvijaḥ /",
  "GK21sokss_pu:1579": "tasyaiva somadattākhyaḥ putro 'hamabhavaṃ purā // SoKss_1,7.108 //",
  "GK21sokss_pu:1580": "tenaiva manyunā gatvā tapaścāhaṃ himācale /",
  "GK21sokss_pu:1581": "akārṣaṃ bahubhirmālyaiḥ śaṃkaraṃ nandayansadā // SoKss_1,7.109 //",
  "GK21sokss_pu:1582": "tathaiva prakaṭībhūtātprasannādinduśekharāt /",
  "GK21sokss_pu:1583": "yaktānyabhogalipsena tadgaṇatvaṃ mayā vṛtam // SoKss_1,7.110 //",
  "GK21sokss_pu:1584": "yaḥ pūjito 'smi bhavatā svayamāhṛtena mālyena durgavanabhūmisamudbhavena /",
  "GK21sokss_pu:1585": "tanmālyavāniti bhaviṣyasi me gaṇas tvam ityādiśac ca sa vibhurgirijāpatirmām // SoKss_1,7.111 //",
  "GK21sokss_pu:1586": "atha martyavapurvimucya puṇyāṃ sahasā tadgaṇatāmahaṃ prapannaḥ /",
  "GK21sokss_pu:1587": "iti dhūrjaṭinā kṛtaṃ prasādād abhidhānaṃ mama mālyavānitīdam // SoKss_1,7.112 //",
  "GK21sokss_pu:1588": "so 'haṃ gataḥ punarihādya manuṣyabhāvaṃ śāpena śailaduhiturbata kāṇabhūte /",
  "GK21sokss_pu:1589": "tanme kathāṃ harakṛtāṃ kathayādhunā tvaṃ yenāvayorbhavati śāpadaśopaśāntiḥ // SoKss_1,7.113 //",
  "GK21sokss_pu:1590": "iti mahākaviśrīsomadevabhaṭṭaviracite kathāsaritsāgare kathāpīṭhalambake saptamas taraṅgaḥ /",
  "GK21sokss_pu:1591": "aṣṭamas taraṅgaḥ /",
  "GK21sokss_pu:1592": "evaṃ guṇāḍhyavacasā sātha saptakathāmayi /",
  "GK21sokss_pu:1593": "svabhāṣayā kathā divyā kathitā kāṇabhūtinā // SoKss_1,8.1 //",
  "GK21sokss_pu:1594": "tathaiva ca guṇāḍhyena paiśācyā bhāṣayā tayā /",
  "GK21sokss_pu:1595": "nibaddhā saptabhir varṣair granthalakṣāṇi sapta sā // SoKss_1,8.2 //",
  "GK21sokss_pu:1596": "maitāṃ vidyādharā hārṣuriti tāmātmaśoṇitaiḥ /",
  "GK21sokss_pu:1597": "aṭavyāṃ maṣyabhāvācca lilekha sa mahākaviḥ // SoKss_1,8.3 //",
  "GK21sokss_pu:1598": "tathā ca śrotumāyātaiḥ siddhavidyādharādibhiḥ /",
  "GK21sokss_pu:1599": "nirantaramabhūttatra savitānamivāmbaram // SoKss_1,8.4 //",
  "GK21sokss_pu:1600": "guṇāḍhyena nibaddhāṃ ca tāṃ dṛṣṭvaiva mahākathām /",
  "GK21sokss_pu:1601": "jagāma muktaśāpaḥ san kāṇabhūtir nijāṃ gatim // SoKss_1,8.5 //",
  "GK21sokss_pu:1602": "piśācā ye 'pi tatrāsannanye tatsahacāriṇaḥ /",
  "GK21sokss_pu:1603": "te 'pi prāpurdivaṃ sarve divyamākarṇya tāṃ kathām // SoKss_1,8.6 //",
  "GK21sokss_pu:1604": "pratiṣṭhāṃ prāpaṇīyaiṣā pṛthivyāṃ me bṛhatkathā /",
  "GK21sokss_pu:1605": "ayamartho 'pi me devyā śāpāntoktāvudīritaḥ // SoKss_1,8.7 //",
  "GK21sokss_pu:1606": "tatkathaṃ prāpayāmyenāṃ kasmai tāvatsamarpaye /",
  "GK21sokss_pu:1607": "iti cācintayattatra sa guṇāḍhyo mahākaviḥ // SoKss_1,8.8 //",
  "GK21sokss_pu:1608": "athaiko guṇadevākhyo nandidevābhidhaḥ paraḥ /",
  "GK21sokss_pu:1609": "tamūcaturupādhyāyaṃ śiṣyāvanugatāvubhau // SoKss_1,8.9 //",
  "GK21sokss_pu:1610": "tatkāvyasyārpaṇasthānamekaḥ śrīsātavāhanaḥ /",
  "GK21sokss_pu:1611": "rasiko hi vahetkāvyaṃ puṣpāmodamivānilaḥ // SoKss_1,8.10 //",
  "GK21sokss_pu:1612": "evamastviti tau śiṣyāvantikaṃ tasya bhūpateḥ /",
  "GK21sokss_pu:1613": "prāhiṇotpustakaṃ dattvā guṇāḍhyo guṇaśālinau // SoKss_1,8.11 //",
  "GK21sokss_pu:1614": "svayaṃ ca gatvā tatraiva pratiṣṭhānapurādbahiḥ /",
  "GK21sokss_pu:1615": "kṛtasaṃketa udyāne tasthau devīvinirmite // SoKss_1,8.12 //",
  "GK21sokss_pu:1616": "gacchiṣyābhyāṃ ca gatvā tatsātavāhanabhūpateḥ /",
  "GK21sokss_pu:1617": "guṇāḍhyakṛtireṣeti darśitaṃ kāvyapustakam // SoKss_1,8.13 //",
  "GK21sokss_pu:1618": "piśācabhāṣāṃ tāṃ śrutvā tau ca dṛṣṭvā tadākṛtī /",
  "GK21sokss_pu:1619": "vidyāmadena sāsūyaṃ sa rājaivam abhāṣata // SoKss_1,8.14 //",
  "GK21sokss_pu:1620": "pramāṇaṃ saptalakṣāṇi paiśācaṃ nīrasaṃ vacaḥ /",
  "GK21sokss_pu:1621": "śoṇitenākṣaranyāso dhikpiśācakathāmimām // SoKss_1,8.15 //",
  "GK21sokss_pu:1622": "tataḥ pustakamādāya gatvā tābhyāṃ yathāgatam /",
  "GK21sokss_pu:1623": "śiṣyābhyāṃ tadguṇāḍhyāya yathāvṛttamakathyata // SoKss_1,8.16 //",
  "GK21sokss_pu:1624": "guṇāḍhyo 'pi tadākaṇya sadyaḥ khedavaśo 'bhavat /",
  "GK21sokss_pu:1625": "tattvajñena kṛtāvajñaḥ ko nāmāntarna tapyate // SoKss_1,8.17 //",
  "GK21sokss_pu:1626": "saśiṣyaśca tato gatvā nātidūraṃ śiloccayam /",
  "GK21sokss_pu:1627": "viviktaramyabhūbhāgamagnikuṇḍaṃ vyadhātpuraḥ // SoKss_1,8.18 //",
  "GK21sokss_pu:1628": "tatrāgnau pattramekaikaṃ śiṣyābhyāṃ sāśru vīkṣitaḥ /",
  "GK21sokss_pu:1629": "vācayitvā sa cikṣepa śrāvayanmṛgapakṣiṇaḥ // SoKss_1,8.19 //",
  "GK21sokss_pu:1630": "naravāhanadattasya caritaṃ śiṣyayoḥ kṛte /",
  "GK21sokss_pu:1631": "granthalakṣaṃ kathāmekāṃ varjayitvā tadīpsitām // SoKss_1,8.20 //",
  "GK21sokss_pu:1632": "tasmiṃśca tāṃ kathāṃ divyāṃ paṭhatyapi dahatyapi /",
  "GK21sokss_pu:1633": "parityaktatṛṇāhārāḥ śṛṇvantaḥ sāśrulocanāḥ // SoKss_1,8.21 //",
  "GK21sokss_pu:1634": "āsannabhyetya tatraiva niścalā baddhamaṇḍalāḥ /",
  "GK21sokss_pu:1635": "nikhilāḥ khalu sāraṅgavarāhamahiṣādayaḥ // SoKss_1,8.22 //",
  "GK21sokss_pu:1636": "atrāntare ca rājābhūdasvasthaḥ sātavāhanaḥ /",
  "GK21sokss_pu:1637": "doṣaṃ cāsyāvadanvaidyāḥ śuṣkamāṃsopabhogajam // SoKss_1,8.23 //",
  "GK21sokss_pu:1638": "ākṣiptāstannimittaṃ ca sūpakārā babhāṣire /",
  "GK21sokss_pu:1639": "asmākamīdṛśaṃ māṃsaṃ dadate lubdhakā iti // SoKss_1,8.24 //",
  "GK21sokss_pu:1640": "pṛṣṭāśca lubdhakā ūcurnātidūre girāvitaḥ /",
  "GK21sokss_pu:1641": "paṭhitvā patramekaikaṃ ko 'pyagnau kṣipati dvijaḥ // SoKss_1,8.25 //",
  "GK21sokss_pu:1642": "tatsametya nirāhārāḥ śṛṇvanti prāṇino 'khilāḥ /",
  "GK21sokss_pu:1643": "nānyato yānti tenaiṣāṃ śuṣkaṃ māṃsamidaṃ kṣudhā // SoKss_1,8.26 //",
  "GK21sokss_pu:1644": "iti vyādhavacaḥ śrutvā kṛtvā tāneva cāgrataḥ /",
  "GK21sokss_pu:1645": "svayaṃ sa kautukādrājā guṇāḍhyasyāntikaṃ yayau // SoKss_1,8.27 //",
  "GK21sokss_pu:1646": "dadarśa taṃ samākīrṇaṃ jaṭābhirvanavāsataḥ /",
  "GK21sokss_pu:1647": "praśāntaśeṣaśāpāgnidhūmikābirivābhitaḥ // SoKss_1,8.28 //",
  "GK21sokss_pu:1648": "athainaṃ pratyabhijñāya sabāṣpamṛgamadhyagam /",
  "GK21sokss_pu:1649": "namaskṛtya ca papraccha taṃ vṛttāntaṃ mahīpatiḥ // SoKss_1,8.29 //",
  "GK21sokss_pu:1650": "so 'pi svaṃ puṣpadantasya rājñe śāpādiceṣṭitam /",
  "GK21sokss_pu:1651": "jñānī kathāvatāraṃ tamācakhyau bhūtabhāṣayā // SoKss_1,8.30 //",
  "GK21sokss_pu:1652": "tato gaṇāvatāraṃ taṃ matvā pādānato nṛpaḥ /",
  "GK21sokss_pu:1653": "yayāce tāṃ kathāṃ tasmāddivyāṃ haramukhodgatām // SoKss_1,8.31 //",
  "GK21sokss_pu:1654": "athovāca sa taṃ bhūpaṃ guṇāḍhyaḥ sātavāhanam /",
  "GK21sokss_pu:1655": "rājan ṣaḍgranthalakṣāṇi mayā dagdhāni ṣaṭkathāḥ // SoKss_1,8.32 //",
  "GK21sokss_pu:1656": "lakṣamekamidaṃ tvasti kathaikā saiva gṛhyatām /",
  "GK21sokss_pu:1657": "macchiṣyau tava cātraitau vyākhyātārau bhaviṣyataḥ // SoKss_1,8.33 //",
  "GK21sokss_pu:1658": "ityuktvā nṛpamāmantrya tyaktvā yogena tāṃ tanum /",
  "GK21sokss_pu:1659": "guṇāḍhyaḥ śāpanirmuktaḥ prāpa divyaṃ nijaṃ padam // SoKss_1,8.34 //",
  "GK21sokss_pu:1660": "atha tāṃ guṇāḍhyadattāmādāya kathāṃ bṛhatkathāṃ nāmnā /",
  "GK21sokss_pu:1661": "nṛpatiragānnijanagaraṃ naravāhanadattacaritamayīm // SoKss_1,8.35 //",
  "GK21sokss_pu:1662": "guṇadevanandidevau tatra ca tau tatkathākaveḥ śiṣyau /",
  "GK21sokss_pu:1663": "kṣitikanakavastravāhanabhavanadhanaiḥ saṃvibheje saḥ // SoKss_1,8.36 //",
  "GK21sokss_pu:1664": "tābhyāṃ saha ca kathāṃ tāmāśvāsya sa sātavāhanastasyāḥ /",
  "GK21sokss_pu:1665": "tadbhāṣayāvatāraṃ vaktuṃ cakre kathāpīṭham // SoKss_1,8.37 //",
  "GK21sokss_pu:1666": "sā ca citrarasanirbharā kathā vismṛtāmarakathā kutūhalāt /",
  "GK21sokss_pu:1667": "tadvidhāya nagare nirantarāṃ khyātimatra bhuvanatraye gatā // SoKss_1,8.38 //",
  "GK21sokss_pu:1668": "iti mahākaviśrīsomadevabhaṭṭaviracite kathāsaritsāgare kathāpīṭhalambake 'ṣṭamas taraṅgaḥ /",
  "GK21sokss_pu:1669": "samāptaś cāyaṃ kathāpīṭhalambakaḥ prathamaḥ /",
  "GK21sokss_pu:1670": "// śrīḥ //",
  "GK21sokss_pu:1671": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:1672": "kathāmukhaṃ nāma dvitīyo lambakaḥ /",
  "GK21sokss_pu:1673": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudherudgatam /",
  "GK21sokss_pu:1674": "prasahya rasayanti ye vigatavighnalabdhardhayaḥ puraṃ dadhati vaibudhīṃ bhuvi bhavaprasādena te // SoKss_2,0.1 //",
  "GK21sokss_pu:1675": "prathamas taraṅgaḥ /",
  "GK21sokss_pu:1676": "gaurīnavapariṣvaṅge vibhoḥ svedāmbu pātu vaḥ /",
  "GK21sokss_pu:1677": "netrāgnibhītyā kāmena vāruṇastramivāhitam // SoKss_2,1.1 //",
  "GK21sokss_pu:1678": "kailāse dhūrjaṭervaktrātpuṣpadantaṃ gaṇottamam /",
  "GK21sokss_pu:1679": "tasmādvararucībhūtātkāṇabhūtiṃ ca bhūtale // SoKss_2,1.2 //",
  "GK21sokss_pu:1680": "kāṇabhūterguṇāḍhyaṃ ca guṇāḍhyātsātavāhanam /",
  "GK21sokss_pu:1681": "yatprāptaṃ śṛṇutedaṃ tadvidyādharakathādbhutam // SoKss_2,1.3 //",
  "GK21sokss_pu:1682": "asti vatsa iti khyāto deśo darpopaśāntaye /",
  "GK21sokss_pu:1683": "svargasya nirmito dhātrā pratimalla iva kṣitau // SoKss_2,1.4 //",
  "GK21sokss_pu:1684": "kauśāmbī nāma tatrāsti madhyabhāge mahāpurī /",
  "GK21sokss_pu:1685": "lakṣmīvilāsavasatirbhūtalasyeva karṇikā // SoKss_2,1.5 //",
  "GK21sokss_pu:1686": "tasyāṃ rājā śatānīkaḥ pāṇḍavānvayasaṃbhavaḥ /",
  "GK21sokss_pu:1687": "janamejayaputro 'bhūtpautro rājñaḥ parīkṣitaḥ // SoKss_2,1.6 //",
  "GK21sokss_pu:1688": "abhimanyuprapautraśca yasyādipuruṣo 'rjunaḥ /",
  "GK21sokss_pu:1689": "tripurāribhujastambhadṛṣṭadordaṇḍavikramaḥ // SoKss_2,1.7 //",
  "GK21sokss_pu:1690": "kalatraṃ bhūrabhūttasya rājñī viṣṇumatī tathā /",
  "GK21sokss_pu:1691": "ekā ratnāni suṣuve na tāvadaparā sutam // SoKss_2,1.8 //",
  "GK21sokss_pu:1692": "ekadā mṛgayāsaṅgādbhrāmyataścāsya bhūpateḥ /",
  "GK21sokss_pu:1693": "abhūcchāṇḍilyamuninā samaṃ paricayo vane // SoKss_2,1.9 //",
  "GK21sokss_pu:1694": "so 'sya putrārthino rājñaḥ kauśāmbīmetya sādhitam /",
  "GK21sokss_pu:1695": "mantrapūtaṃ caruṃ rājñīṃ prāśayanmunisattamaḥ // SoKss_2,1.10 //",
  "GK21sokss_pu:1696": "tatastasya suto jajñe sahasrānīkasaṃjñakaḥ /",
  "GK21sokss_pu:1697": "śuśubhe sa pitā tena vinayena guṇo yathā // SoKss_2,1.11 //",
  "GK21sokss_pu:1698": "yuvarājaṃ kramātkṛtvā śatānīko 'tha taṃ sutam /",
  "GK21sokss_pu:1699": "saṃbhogaireva rājābhūnna tu bhūbhāracintanaiḥ // SoKss_2,1.12 //",
  "GK21sokss_pu:1700": "athāsuraiḥ samaṃ yuddhe prāpte sāhāyakecchayā /",
  "GK21sokss_pu:1701": "dūtastasmai visṛṣṭo 'bhūdrājñe śakreṇa mātaliḥ // SoKss_2,1.13 //",
  "GK21sokss_pu:1702": "tato yugaṃdharākhyasya haste dhūryasya mantriṇaḥ /",
  "GK21sokss_pu:1703": "supratīkābhidhānasya mukhyasenāpateśca saḥ // SoKss_2,1.14 //",
  "GK21sokss_pu:1704": "samarpya putraṃ rājyaṃ ca nihantumasurānraṇe /",
  "GK21sokss_pu:1705": "śakrāntikaṃ śatānīkaḥ saha mātalinā yayau // SoKss_2,1.15 //",
  "GK21sokss_pu:1706": "asurān yamadaṃṣṭrādīn bahūn paśyati vāsave /",
  "GK21sokss_pu:1707": "hatvā tatraiva saṅgrāme prāpa mṛtyuṃ sa bhūpatiḥ // SoKss_2,1.16 //",
  "GK21sokss_pu:1708": "mātalyānītadehaṃ ca devī taṃ nṛpamanvagāt /",
  "GK21sokss_pu:1709": "rājalakṣmīśca tatputraṃ sahasrānīkamāśrayat // SoKss_2,1.17 //",
  "GK21sokss_pu:1710": "citraṃ tasminsamārūḍhe pitryaṃ siṃhāsanaṃ nṛpe /",
  "GK21sokss_pu:1711": "bhareṇa sarvato rājñāṃ śirāṃsi natimāyayuḥ // SoKss_2,1.18 //",
  "GK21sokss_pu:1712": "tataḥ śakraḥ suhṛtputraṃ vipakṣavijayotsave /",
  "GK21sokss_pu:1713": "svargaṃ sahasrānīkaṃ taṃ nināya preṣya mātalim // SoKss_2,1.19 //",
  "GK21sokss_pu:1714": "sa tatra nandane devān krīḍataḥ kāminīsakhān /",
  "GK21sokss_pu:1715": "dṛṣṭvā svocitabhāryārthī rājā śokam ivāviśat // SoKss_2,1.20 //",
  "GK21sokss_pu:1716": "vijñāyaitamabhiprāyaṃ tamuvācātha vāsavaḥ /",
  "GK21sokss_pu:1717": "rājannalaṃ viṣādena vāñcheyaṃ tava setsyati // SoKss_2,1.21 //",
  "GK21sokss_pu:1718": "utpannā hi kṣitau bhāryā tulyā te pūrvanirmitā /",
  "GK21sokss_pu:1719": "imaṃ ca śṛṇu vṛttāntamatra te varṇayāmyaham // SoKss_2,1.22 //",
  "GK21sokss_pu:1720": "purā pitāmahaṃ draṣṭumagacchaṃ tatsabhāmaham /",
  "GK21sokss_pu:1721": "vidhūmo nāma paścācca mamaiko vasurāgamat // SoKss_2,1.23 //",
  "GK21sokss_pu:1722": "sthiteṣvasmāsu tatraiva viriñcaṃ draṣṭumapsarāḥ /",
  "GK21sokss_pu:1723": "āgādalambuṣā nāma vātavisraṃsitāṃśukā // SoKss_2,1.24 //",
  "GK21sokss_pu:1724": "tāṃ dṛṣṭvaiva sa kāmasya vaśaṃ vasurupāgamat /",
  "GK21sokss_pu:1725": "sāpyapsarā jhagityāsīttadrūpākṛṣṭalocanā // SoKss_2,1.25 //",
  "GK21sokss_pu:1726": "tad ālokya mamāpaśya nmukhaṃ kamalasaṃbhavaḥ /",
  "GK21sokss_pu:1727": "abhiprāyaṃ viditvāsya tāvahaṃ śaptavān krudhā // SoKss_2,1.26 //",
  "GK21sokss_pu:1728": "martyaloke 'vatāro 'stu yuvayoravinītayoḥ /",
  "GK21sokss_pu:1729": "bhaviṣyathaśca tatraiva yuvāṃ bhāryāpatī iti // SoKss_2,1.27 //",
  "GK21sokss_pu:1730": "sa vasustvaṃ samutpannaḥ sahasrānīkabhūpate /",
  "GK21sokss_pu:1731": "śatānīkasya tanayo bhūṣaṇaṃ śaśinaḥ kule // SoKss_2,1.28 //",
  "GK21sokss_pu:1732": "sāpyapsarā ayodhyāyāṃ kṛtavarmanṛpātmajā /",
  "GK21sokss_pu:1733": "jātā mṛgāvatī nāma sā te bhāryā bhaviṣyati // SoKss_2,1.29 //",
  "GK21sokss_pu:1734": "itīndravākyapavanairudbhūto hṛdi bhūpateḥ /",
  "GK21sokss_pu:1735": "sasnehe tasya jhagiti prājvalanmadanānalaḥ // SoKss_2,1.30 //",
  "GK21sokss_pu:1736": "tataḥ saṃmānya śakreṇa preṣitastadrathena saḥ /",
  "GK21sokss_pu:1737": "saha mātalinā rājā pratasthe svāṃ purīṃ prati // SoKss_2,1.31 //",
  "GK21sokss_pu:1738": "gacchantaṃ cāpsarāḥ prītyā tamuvāca tilottamā /",
  "GK21sokss_pu:1739": "rājanvakṣyāmi te kiṃcitpratīkṣasva manāgiti // SoKss_2,1.32 //",
  "GK21sokss_pu:1740": "tadaśrutvaiva hi yayau sa tāṃ dhyāyanmṛgāvatīm /",
  "GK21sokss_pu:1741": "tataḥ sā lajjitā kopāttaṃ śaśāpa tilottamā // SoKss_2,1.33 //",
  "GK21sokss_pu:1742": "yayā hṛtamanā rājan na śṛṇoṣi vaco mama /",
  "GK21sokss_pu:1743": "tasyāścaturdaśasamā viyogaste bhaviṣyati // SoKss_2,1.34 //",
  "GK21sokss_pu:1744": "mātalistacca śuśrāva sa ca rājā priyotsukaḥ /",
  "GK21sokss_pu:1745": "yayau rathena kauśāmbīmayodhyāṃ manasā punaḥ // SoKss_2,1.35 //",
  "GK21sokss_pu:1746": "tato yugaṃdharādibhyo mantribhyo vāsavācchrutam /",
  "GK21sokss_pu:1747": "mṛgāvatīgataṃ sarvaṃ śaśaṃsotsukayā dhiyā // SoKss_2,1.36 //",
  "GK21sokss_pu:1748": "yācituṃ tāṃ sa kanyāṃ ca tatpituḥ kṛtavarmaṇaḥ /",
  "GK21sokss_pu:1749": "ayodhyāṃ prāhiṇoddūtaṃ kālakṣepāsaho nṛpaḥ // SoKss_2,1.37 //",
  "GK21sokss_pu:1750": "kṛtavarmā ca taddūtācchrutvā saṃdeśamabhyadhāt /",
  "GK21sokss_pu:1751": "harṣāddevyai kalāvatyai tataḥ sāpyenamabravīt // SoKss_2,1.38 //",
  "GK21sokss_pu:1752": "rājan sahasrānīkāya deyāvaśyaṃ mṛgāvatī /",
  "GK21sokss_pu:1753": "imam arthaṃ ca me svapne jāne ko 'py avadad dvijaḥ // SoKss_2,1.39 //",
  "GK21sokss_pu:1754": "atha hṛṣṭo mṛgāvatyā nṛttagītādikauśalam /",
  "GK21sokss_pu:1755": "rūpaṃ cāpratimaṃ tasmai dūtāyādarśayan nṛpaḥ // SoKss_2,1.40 //",
  "GK21sokss_pu:1756": "dadau tāṃ ca sa kāntānāṃ kalānām ekam āspadam /",
  "GK21sokss_pu:1757": "kṛtavarmā sutāṃ tasmai rājñe mūrtim ivaindavīm // SoKss_2,1.41 //",
  "GK21sokss_pu:1758": "parasparaguṇāvāptyai sa śrutaprajñayoriva /",
  "GK21sokss_pu:1759": "abhūt sahasrānīkasya mṛgāvatyāś ca saṃgamaḥ // SoKss_2,1.42 //",
  "GK21sokss_pu:1760": "atha tasyācirādrājño mantriṇāṃ jajñire sutāḥ /",
  "GK21sokss_pu:1761": "jajñe yugaṃdharasyāpi putro yaugandharāyaṇaḥ // SoKss_2,1.43 //",
  "GK21sokss_pu:1762": "supratīkasya putraśca rumaṇvānityajāyata /",
  "GK21sokss_pu:1763": "yo 'sya narmasuhṛttasya putro 'jani vasantakaḥ // SoKss_2,1.44 //",
  "GK21sokss_pu:1764": "tatastasyāpi divasaiḥ sahasrānīkabhūpateḥ /",
  "GK21sokss_pu:1765": "babhāra garbhamāpāṇḍumukhī rājñī mṛgāvatī // SoKss_2,1.45 //",
  "GK21sokss_pu:1766": "yayāce sātha bhartāraṃ darśanātṛptalocanam /",
  "GK21sokss_pu:1767": "dohadaṃ rudhirāpūrṇalīlāvāpīnimajjanam // SoKss_2,1.46 //",
  "GK21sokss_pu:1768": "sa cecchāṃ pūrayan rājñyā lākṣādirasanirbharām /",
  "GK21sokss_pu:1769": "cakāra dhārmiko rājā vāpīṃ raktāvṛtām iva // SoKss_2,1.47 //",
  "GK21sokss_pu:1770": "tasyāṃ snāntīmakasmācca lākṣāliptāṃ nipatya tām /",
  "GK21sokss_pu:1771": "garuḍānvayajaḥ pakṣī jahārāmiṣaśaṅkayā // SoKss_2,1.48 //",
  "GK21sokss_pu:1772": "pakṣiṇā kvāpi nītāṃ tāmanveṣṭumiva tatkṣaṇam /",
  "GK21sokss_pu:1773": "yayau sahasrānīkasya dhairyaṃ vihvalacetasā // SoKss_2,1.49 //",
  "GK21sokss_pu:1774": "priyānuraktaṃ ceto 'pi nūnaṃ tasya patattriṇā /",
  "GK21sokss_pu:1775": "jahre yena sa niḥsaṃjñaḥ papāta bhuvi bhūpatiḥ // SoKss_2,1.50 //",
  "GK21sokss_pu:1776": "kṣaṇācca labdhasaṃjñe 'sminrājñi buddhvā prabhāvataḥ /",
  "GK21sokss_pu:1777": "avatīrya dyumārgeṇa tatra mātalirāyayau // SoKss_2,1.51 //",
  "GK21sokss_pu:1778": "sa rājānaṃ samāśvāsya sāvadhiṃ prāgyathā śrutam /",
  "GK21sokss_pu:1779": "tasmai tilottamāśāpaṃ kathayitvā tato 'gamat // SoKss_2,1.52 //",
  "GK21sokss_pu:1780": "hā priye pūrṇakāmā sā jātā pāpā tilottamā /",
  "GK21sokss_pu:1781": "ityādi ca sa śokārto vilalāpa mahīpatiḥ // SoKss_2,1.53 //",
  "GK21sokss_pu:1782": "vijñātaśāpavṛttānto bodhitaśca sa mantribhiḥ /",
  "GK21sokss_pu:1783": "kathaṃcijjīvitaṃ dadhne punaḥ saṃgamavāñchayā // SoKss_2,1.54 //",
  "GK21sokss_pu:1784": "tāṃ ca rājñīṃ sa pakṣīndraḥ kṣaṇānnītvā mṛgāvatīm /",
  "GK21sokss_pu:1785": "jīvantīṃ vīkṣya tatyāja daivādudayaparvate // SoKss_2,1.55 //",
  "GK21sokss_pu:1786": "tyaktvā tasmin gate cātha rājñī śokabhayākulā /",
  "GK21sokss_pu:1787": "dadarśānātham ātmānaṃ durgamādritaṭasthitam // SoKss_2,1.56 //",
  "GK21sokss_pu:1788": "ekākinīm ekavastrāṃ krandantīm atha tāṃ vane /",
  "GK21sokss_pu:1789": "grāsīkartuṃ pravṛtto 'bhūdutthāyājagaro mahān // SoKss_2,1.57 //",
  "GK21sokss_pu:1790": "nihatyājagaraṃ taṃ ca śubodarkā tathaiva sā /",
  "GK21sokss_pu:1791": "divyena mocitā puṃsāṃ dṛṣṭanaṣṭena kenacit // SoKss_2,1.58 //",
  "GK21sokss_pu:1792": "tato vanagajasyāgre sā svayaṃ maraṇārthinī /",
  "GK21sokss_pu:1793": "ātmānamakṣipatso 'pi rarakṣa dayayeva tām // SoKss_2,1.59 //",
  "GK21sokss_pu:1794": "citraṃ yacchvāpado 'pyenāṃ patitāmapi gocare /",
  "GK21sokss_pu:1795": "nāvadhīdathavā kiṃ hi na bhavedīśvarecchayā // SoKss_2,1.60 //",
  "GK21sokss_pu:1796": "atha prapātābhimukhī bālā garbhabharālasā /",
  "GK21sokss_pu:1797": "smarantī taṃ ca bhartāraṃ muktakaṇṭhaṃ ruroda sā // SoKss_2,1.61 //",
  "GK21sokss_pu:1798": "tacchrutvā muniputro 'tha tatraikastāṃ samāyayau /",
  "GK21sokss_pu:1799": "āgataḥ phalamūlārthaṃ śucaṃ mūrtimatīmiva // SoKss_2,1.62 //",
  "GK21sokss_pu:1800": "sa ca pṛṣṭvā yathāvṛttamāśvāsya ca kathaṃcana /",
  "GK21sokss_pu:1801": "jamadagnyāśramaṃ rājñīṃ nināyaināṃ dayārdradhīḥ // SoKss_2,1.63 //",
  "GK21sokss_pu:1802": "tatra mūrtamivāśvāsaṃ jamadagniṃ dadarśa sā /",
  "GK21sokss_pu:1803": "tejasā sthirabālārkaṃ kurvāṇamudayācalam // SoKss_2,1.64 //",
  "GK21sokss_pu:1804": "so 'pi tāṃ pādapatitāṃ munirāśritavatsalaḥ /",
  "GK21sokss_pu:1805": "rājñīṃ viyogaduḥkhārtāṃ divyadṛṣṭirabhāṣata // SoKss_2,1.65 //",
  "GK21sokss_pu:1806": "iha te janitā putri putro vaṃśadharaḥ pituḥ /",
  "GK21sokss_pu:1807": "bhaviṣyati ca bhartā te saṃgamo mā śucaṃ kṛthāḥ // SoKss_2,1.66 //",
  "GK21sokss_pu:1808": "ityuktā muninā sādhvī sā jagrāha mṛgāvatī /",
  "GK21sokss_pu:1809": "āśrame 'vasthitiṃ tasminnāśāṃ ca priyasaṃgame // SoKss_2,1.67 //",
  "GK21sokss_pu:1810": "tataśca divasaistatra ślāghanīyamaninditā /",
  "GK21sokss_pu:1811": "satsaṃgatirivācāraṃ putraratnamasūta sā // SoKss_2,1.68 //",
  "GK21sokss_pu:1812": "śrīmānudayano nāmnā rājā jāto mahāyaśāḥ /",
  "GK21sokss_pu:1813": "bhaviṣyati ca putro 'sya sarvavidyādharādhipaḥ // SoKss_2,1.69 //",
  "GK21sokss_pu:1814": "ity antarikṣād udabhūt tasmin kāle sarasvatī /",
  "GK21sokss_pu:1815": "ādadhānā mṛgāvatyāś cittavismṛtam utsavam // SoKss_2,1.70 //",
  "GK21sokss_pu:1816": "kramādudayanaḥ so 'tha bālastasmiṃstapovane /",
  "GK21sokss_pu:1817": "avardhata nijaiḥ sārdhaṃ vayasyair iva sadguṇaiḥ // SoKss_2,1.71 //",
  "GK21sokss_pu:1818": "kṛvā kṣatrocitānsarvānsaṃskārāñjamadagninā /",
  "GK21sokss_pu:1819": "vyanīyata sa vidyāsu dhanurvede ca vīryavān // SoKss_2,1.72 //",
  "GK21sokss_pu:1820": "kṛṣṭvā ca svakarānmātā tasya snehānmṛgāvatī /",
  "GK21sokss_pu:1821": "sahasrānīkanāmāṅkaṃ cakāra kaṭakaṃ kare // SoKss_2,1.73 //",
  "GK21sokss_pu:1822": "hariṇākheṭake jātu bhrāmyannudayano 'tha saḥ /",
  "GK21sokss_pu:1823": "śabareṇa haṭhākrāntamaṭavyāṃ sarpamaikṣata // SoKss_2,1.74 //",
  "GK21sokss_pu:1824": "sadayaḥ sundare tasminsarpe taṃ śabaraṃ ca saḥ /",
  "GK21sokss_pu:1825": "uvāca mucyatāmeṣa sarpo madvacanāditi // SoKss_2,1.75 //",
  "GK21sokss_pu:1826": "tataḥ sa śabaro 'vādījjīvikeyaṃ mama prabho /",
  "GK21sokss_pu:1827": "kṛpaṇo 'haṃ hi jīvāmi bhujagaṃ khelayansadā // SoKss_2,1.76 //",
  "GK21sokss_pu:1828": "vipanne pannage pūrvaṃ mantrauṣadhibalādayam /",
  "GK21sokss_pu:1829": "vaṣṭabdhaśca mayā labdhaś cinvataitāṃ mahāṭavīm // SoKss_2,1.77 //",
  "GK21sokss_pu:1830": "śrutvetyudayanasyāgī dattvāsmai śabarāya tam /",
  "GK21sokss_pu:1831": "kaṭakaṃ jananīdattaṃ sa taṃ sarpamamocayat // SoKss_2,1.78 //",
  "GK21sokss_pu:1832": "gṛhītakaṭake yāte śabare purato gatim /",
  "GK21sokss_pu:1833": "kṛtvā sa bhujagaḥ prīto jagādodayanaṃ tadā // SoKss_2,1.79 //",
  "GK21sokss_pu:1834": "vasunemiriti khyāto jyeṣṭho bhrātāsmi vāsukeḥ /",
  "GK21sokss_pu:1835": "imāṃ vīṇāṃ gṛhāṇa tvaṃ mattaḥ saṃrakṣitāttvayā // SoKss_2,1.80 //",
  "GK21sokss_pu:1836": "tantrīnirghoṣaramyāṃ ca śrutibhāgavibhājitām /",
  "GK21sokss_pu:1837": "tāmbūlīśca sahāmlānamālātilakayuktibhiḥ // SoKss_2,1.81 //",
  "GK21sokss_pu:1838": "tadyukto jamadagnestaṃ nāgotkṣiptaḥ sa cāśramam /",
  "GK21sokss_pu:1839": "āgādudayano māturdṛśi varṣannivāmṛtam // SoKss_2,1.82 //",
  "GK21sokss_pu:1840": "atrāntare sa śabaro 'pyaṭavīṃ prāpya paryaṭan /",
  "GK21sokss_pu:1841": "ādāyodayanātprāptaṃ kaṭakaṃ tadvidhervaśāt // SoKss_2,1.83 //",
  "GK21sokss_pu:1842": "vikrīṇānaśca tattatra rājanāmāṅkamāpaṇe /",
  "GK21sokss_pu:1843": "vaṣṭabhya rājapuruṣairninye rājakulaṃ ca saḥ // SoKss_2,1.84 //",
  "GK21sokss_pu:1844": "kutastvayedaṃ kaṭakaṃ saṃprāptamiti tatra saḥ /",
  "GK21sokss_pu:1845": "rājñā sahasrānīkena svayaṃ śokād apṛcchata // SoKss_2,1.85 //",
  "GK21sokss_pu:1846": "athodayādrau sarpasya grahaṇātprabhṛti svakam /",
  "GK21sokss_pu:1847": "kaṭakaprāptivṛttāntaṃ śabaraḥ sa jagāda tam // SoKss_2,1.86 //",
  "GK21sokss_pu:1848": "tadbuddhvā śabarāddṛṣṭvā dayitāvalayaṃ ca tam /",
  "GK21sokss_pu:1849": "vicāra dolām ārohat sahasrānīkabhūpatiḥ // SoKss_2,1.87 //",
  "GK21sokss_pu:1850": "kṣīṇaḥ śāpaḥ sa te rājannudayādrau ca sā sthitā /",
  "GK21sokss_pu:1851": "jamadagnyāśrame jāyā saputrā te mṛgāvatī // SoKss_2,1.88 //",
  "GK21sokss_pu:1852": "iti divyā tadā vāṇī nandayāmāsa taṃ nṛpam /",
  "GK21sokss_pu:1853": "viprayoganidāghārtaṃ vāridhāreva barhiṇam // SoKss_2,1.89 //",
  "GK21sokss_pu:1854": "athotkaṇṭhādīrghe kathamapi dine 'sminnavasite tamevāgre kṛtvā śabaramaparedyuḥ sa nṛpatiḥ /",
  "GK21sokss_pu:1855": "sahasrānīkastāṃ sarabhasamavāptuṃ priyatamāṃ pratasthe tatsainyaiḥ samamudayaśailāśramapadam // SoKss_2,1.90 //",
  "GK21sokss_pu:1856": "iti mahākaviśrīsomadevabhaṭṭaviracite kathāsaritsāgare kathāmukhalambake prathamas taraṅgaḥ /",
  "GK21sokss_pu:1857": "dvitīyas taraṅgaḥ /",
  "GK21sokss_pu:1858": "gatvātha dūramadhvānaṃ rājā vasatimagrahīt /",
  "GK21sokss_pu:1859": "dine tasmin sa kasmiṃścid araṇyasarasastaṭe // SoKss_2,2.1 //",
  "GK21sokss_pu:1860": "śayanīyagataḥ śrāntastatra sevārasāgatam /",
  "GK21sokss_pu:1861": "sāyaṃ saṃgatakaṃ nāma jagāda kathakaṃ nṛpaḥ // SoKss_2,2.2 //",
  "GK21sokss_pu:1862": "kathāmākhyāhi me kāṃciddhṛdayasya vinodinīm /",
  "GK21sokss_pu:1863": "mṛgāvatīmukhāmbhojadarśanotsavakāṅkṣiṇaḥ // SoKss_2,2.3 //",
  "GK21sokss_pu:1864": "atha saṃgatako 'vādīddeva kiṃ tapyase vṛthā /",
  "GK21sokss_pu:1865": "āsanna eva devyāste kṣīṇaśāpaḥ samāgamaḥ // SoKss_2,2.4 //",
  "GK21sokss_pu:1866": "saṃyogā viprayogāśca bhavanti bahavo nṛṇām /",
  "GK21sokss_pu:1867": "tatha cātra kathāmekāṃ kathayāmi śṛṇu prabho // SoKss_2,2.5 //",
  "GK21sokss_pu:1868": "mālave yajñasomākhyo dvijaḥ kaścidabhūtpurā /",
  "GK21sokss_pu:1869": "tasya ca dvau sutau sādhorjāyete sma janapriyau // SoKss_2,2.6 //",
  "GK21sokss_pu:1870": "ekastayorabhūnnāmnā kālanemiriti śrutaḥ /",
  "GK21sokss_pu:1871": "dvitīyaścāpi vigatabhaya ityākhyayābhavat // SoKss_2,2.7 //",
  "GK21sokss_pu:1872": "pitari svargate tau ca bhrātarau tīrṇaśaiśavau /",
  "GK21sokss_pu:1873": "vidyāprāptyai prayayatuḥ puraṃ pāṭaliputrakam // SoKss_2,2.8 //",
  "GK21sokss_pu:1874": "tatraivopāttavidyābhyāmupādhyāyo nije sute /",
  "GK21sokss_pu:1875": "devaśarmā dadau tābhyāṃ mūrte vidye ivāpare // SoKss_2,2.9 //",
  "GK21sokss_pu:1876": "athānyān vīkṣya tānāḍhyān gṛhasthān īrṣyayā śriyam /",
  "GK21sokss_pu:1877": "homaiḥ sa sādhayām āsa kālanemiḥ kṛtavrataḥ // SoKss_2,2.10 //",
  "GK21sokss_pu:1878": "sā ca tuṣṭā satī sākṣādevaṃ śrīstamabhāṣata /",
  "GK21sokss_pu:1879": "bhūri prāpsyasi vittaṃ ca putraṃ ca pṛthivīpatim // SoKss_2,2.11 //",
  "GK21sokss_pu:1880": "kiṃ tvante caurasadṛśo vadhastava bhaviṣyati /",
  "GK21sokss_pu:1881": "hutamagnau tvayā yasmadamarṣakaluṣātmanā // SoKss_2,2.12 //",
  "GK21sokss_pu:1882": "ityuktvāntardadhe lakṣmīḥ kālanemirapi kramāt /",
  "GK21sokss_pu:1883": "mahādhano 'bhūt kiṃ cāsya dinaiḥ putro 'pyajāyata // SoKss_2,2.13 //",
  "GK21sokss_pu:1884": "śrīvarādeṣa saṃprāpta iti nāmnā tamātmajam /",
  "GK21sokss_pu:1885": "śrīdattamakarotso 'pi pitā pūrṇamanorathaḥ // SoKss_2,2.14 //",
  "GK21sokss_pu:1886": "kramātsa vṛddhiṃ saṃprāptaḥ śrīdatto brāhmaṇo 'pi san /",
  "GK21sokss_pu:1887": "astreṃṣu bāhuyuddheṣu babhūvāpratimo bhuvi // SoKss_2,2.15 //",
  "GK21sokss_pu:1888": "kālanemeratha bhrātā tīrthārthī sarpabhakṣitām /",
  "GK21sokss_pu:1889": "bhāryāmuddiśya vigatabhayo deśāntaraṃ yayau // SoKss_2,2.16 //",
  "GK21sokss_pu:1890": "śrīdatto 'pi guṇajñena rājñā vallabhaśaktinā /",
  "GK21sokss_pu:1891": "tatra vikramaśakteḥ sa svaputrasya kṛtaḥ sakhā // SoKss_2,2.17 //",
  "GK21sokss_pu:1892": "rājaputreṇa tenāsya sahavāso 'bhimāninā /",
  "GK21sokss_pu:1893": "bālye duryodhaneneva bhīmasyāsīttarasvinā // SoKss_2,2.18 //",
  "GK21sokss_pu:1894": "dvāvetasyātha mittratvaṃ viprasyāvantideśajau /",
  "GK21sokss_pu:1895": "kṣatriyau bāhuśālī ca vajramuṣṭiśca jagmatuḥ // SoKss_2,2.19 //",
  "GK21sokss_pu:1896": "bāhuyuddhajitāścānye dākṣiṇātyā guṇapriyāḥ /",
  "GK21sokss_pu:1897": "svayaṃvarasuhṛttvena mantriputrāstamāśrayan // SoKss_2,2.20 //",
  "GK21sokss_pu:1898": "mahābalavyāghrabhaṭāvupendrabala ityapi /",
  "GK21sokss_pu:1899": "tathā niṣṭhurako nāma sauhārdaṃ tasya cakrire // SoKss_2,2.21 //",
  "GK21sokss_pu:1900": "kadācidatha varṣāsu vihartuṃ jāhnavītaṭe /",
  "GK21sokss_pu:1901": "śrīdattaḥ saha tairmitrai rājaputrasakho yayau // SoKss_2,2.22 //",
  "GK21sokss_pu:1902": "svabhṛtyāstatra taṃ cakrurnijaṃ rājasutaṃ nṛpam /",
  "GK21sokss_pu:1903": "śrīdatto 'pi sa tatkālaṃ rājā mittrairakalpyata // SoKss_2,2.23 //",
  "GK21sokss_pu:1904": "tāvatā jātaroṣeṇa rājaputreṇa tena saḥ /",
  "GK21sokss_pu:1905": "vipravīro raṇāyāśu samāhūto madaspṛśā // SoKss_2,2.24 //",
  "GK21sokss_pu:1906": "sa tena bāhuyuddhena śrīdattenātha nirjitaḥ /",
  "GK21sokss_pu:1907": "cakāra hṛdi vadhyaṃ tu varddhamānaṃ kalaṅkitam // SoKss_2,2.25 //",
  "GK21sokss_pu:1908": "jñātvā ca tamabhiprāyaṃ rājaputrasya śaṅkitaḥ /",
  "GK21sokss_pu:1909": "śrīdattaḥ saha tairmittraistatsamīpādapāsarat // SoKss_2,2.26 //",
  "GK21sokss_pu:1910": "upasarpansa cāpaśyadgaṅgāmadhyagatāṃ striyam /",
  "GK21sokss_pu:1911": "hriyamāṇāṃ jalaughena sāgarasthāmiva śriyam // SoKss_2,2.27 //",
  "GK21sokss_pu:1912": "tataś cāvatatāraitām uddhartuṃ jalamadhyataḥ /",
  "GK21sokss_pu:1913": "ṣaḍbāhuśālipramukhān sthāpayitvā taṭe sakhīn // SoKss_2,2.28 //",
  "GK21sokss_pu:1914": "tāṃ ca keśeṣvapi prāptāṃ nimagnāṃ dūramambhasi /",
  "GK21sokss_pu:1915": "anusartuṃ striyaṃ so 'pi vīrastatraiva magnavān // SoKss_2,2.29 //",
  "GK21sokss_pu:1916": "nimajjya ca dadarśātra sa śrīdattaḥ kṣaḍāditi /",
  "GK21sokss_pu:1917": "śaivaṃ devakulaṃ divyaṃ na punarvāri na striyam // SoKss_2,2.30 //",
  "GK21sokss_pu:1918": "taddṛṣṭvā mahadāścaryaṃ śrānto natvā vṛṣadhvajam /",
  "GK21sokss_pu:1919": "udyāne sundare tatra tāṃ nināya vibhāvarīm // SoKss_2,2.31 //",
  "GK21sokss_pu:1920": "prāptaśca devamīśānaṃ sā pūjayitumāgatā /",
  "GK21sokss_pu:1921": "dadṛśe tena mūrteva rūpaśrīḥ strīguṇānvitā // SoKss_2,2.32 //",
  "GK21sokss_pu:1922": "īśvaraṃ pūjayitvā ca sā tato nijamandiram /",
  "GK21sokss_pu:1923": "yayāvindumukhī so 'pi śrīdatto 'nujagāma tām // SoKss_2,2.33 //",
  "GK21sokss_pu:1924": "dadarśa mandiraṃ tacca tasyāḥ surapuropamam /",
  "GK21sokss_pu:1925": "praviveśa ca saṃbhrāntā sāvamāneva māninī // SoKss_2,2.34 //",
  "GK21sokss_pu:1926": "sāpyasaṃbhāṣamāṇaiva tamantarvāsaveśmani /",
  "GK21sokss_pu:1927": "tanvī nyapīdat paryaṅke strīsahasropasevitā // SoKss_2,2.35 //",
  "GK21sokss_pu:1928": "śrīdatto 'pi sa tatraiva niṣasāda tadantike /",
  "GK21sokss_pu:1929": "athākasmāt pravavṛtte tayā sādhvyā praroditum // SoKss_2,2.36 //",
  "GK21sokss_pu:1930": "nipetuḥ stanayos tasyāḥ saṃtaptā bāṣpabindavaḥ /",
  "GK21sokss_pu:1931": "śrīdattasya ca tatkālaṃ kāruṇyaṃ hṛdaye gatam // SoKss_2,2.37 //",
  "GK21sokss_pu:1932": "tataḥ sa caināṃ papraccha kā tvaṃ duḥkhaṃ ca kiṃ tava /",
  "GK21sokss_pu:1933": "vada sundari śakto 'haṃ tannivārayituṃ yataḥ // SoKss_2,2.38 //",
  "GK21sokss_pu:1934": "tataḥ kathaṃcit sāvādīd vayaṃ daityapater bale /",
  "GK21sokss_pu:1935": "pautryo daśaśataṃ tāsāṃ jyeṣṭhā vidyutprabhetyaham // SoKss_2,2.39 //",
  "GK21sokss_pu:1936": "sa naḥ pitāmaho nīto viṣṇunā dīrghabandhanam /",
  "GK21sokss_pu:1937": "pitā ca bāhuyuddhena hatastenaiva śauriṇā // SoKss_2,2.40 //",
  "GK21sokss_pu:1938": "taṃ hatvā tena ca nijātpurānnirvāsitā vayam /",
  "GK21sokss_pu:1939": "praveśarodhakṛttatra siṃhaśca sthāpito 'ntare // SoKss_2,2.41 //",
  "GK21sokss_pu:1940": "āvṛtaṃ tatpadaṃ tena duḥkhena hṛdayaṃ ca naḥ /",
  "GK21sokss_pu:1941": "sa ca yakṣaḥ kuberasya śāpāsiṃhatvamāgataḥ // SoKss_2,2.42 //",
  "GK21sokss_pu:1942": "martyaiścābhibhavastasya śāpāntaḥ kathitaḥ purā /",
  "GK21sokss_pu:1943": "purapraveśopāyārthe vijñapto viṣṇur ādiśat // SoKss_2,2.43 //",
  "GK21sokss_pu:1944": "ataḥ sa śatrurasmākaṃ kesarī jīyatāṃ tvayā /",
  "GK21sokss_pu:1945": "tadarthameva cānīto mayā vīra bhavāniha // SoKss_2,2.44 //",
  "GK21sokss_pu:1946": "mṛgāṅkakākhyaṃ khaḍgaṃ ca jitāttasmādavāpsyasi /",
  "GK21sokss_pu:1947": "pṛthivīṃ yatprabhāveṇa jitvā rājā bhaviṣyasi // SoKss_2,2.45 //",
  "GK21sokss_pu:1948": "tacchrutvā sa tathetyatra śrīdatto 'tītataddinaḥ /",
  "GK21sokss_pu:1949": "anyedyurdaityakanyāstāḥ kṛtvāgre tatpuraṃ yayau // SoKss_2,2.46 //",
  "GK21sokss_pu:1950": "jigāya bāhuyuddhena tatra taṃ siṃham uddhatam /",
  "GK21sokss_pu:1951": "so 'pi śāpavimuktaḥ san babhūva puruṣākṛtiḥ // SoKss_2,2.47 //",
  "GK21sokss_pu:1952": "dattvā cāsmai sa khaḍgaṃ svaṃ tuṣṭaḥ śāpāntakāriṇe /",
  "GK21sokss_pu:1953": "sahāsurāṅganāduḥkhabhāreṇādarśanaṃ yayau // SoKss_2,2.48 //",
  "GK21sokss_pu:1954": "so 'tha sānujayā sākaṃ śrīdatto daityakanyayā /",
  "GK21sokss_pu:1955": "bahirgatamivānantaṃ tadviveśa purottamam // SoKss_2,2.49 //",
  "GK21sokss_pu:1956": "aṅgulīyaṃ viṣaghnaṃ ca sāsmai daityasutā dadau /",
  "GK21sokss_pu:1957": "tataḥ so 'tra sthitastasyāṃ sābhilāṣo 'bhavadyuvā // SoKss_2,2.50 //",
  "GK21sokss_pu:1958": "sātha yuktyā jagādainaṃ vāpyāṃ snānamitaḥ kuru /",
  "GK21sokss_pu:1959": "adāyainaṃ ca majjestvaṃ khaḍgaṃ grāhabhayāpaham // SoKss_2,2.51 //",
  "GK21sokss_pu:1960": "tatheti vāpyāṃ magnaḥ sañ śrīdatto jāhnavītaṭāt /",
  "GK21sokss_pu:1961": "tasmād eva samuttasthau yasmāt pūrvam avātarat // SoKss_2,2.52 //",
  "GK21sokss_pu:1962": "khaḍgāṅgulīyake paśyan pātālād utthito 'tha saḥ /",
  "GK21sokss_pu:1963": "viṣaṇṇo vismitaś cāsīd vañcito 'surakanyayā // SoKss_2,2.53 //",
  "GK21sokss_pu:1964": "tatastānsuhṛdo 'nveṣṭuṃ svagṛhābhimukhaṃ yayau /",
  "GK21sokss_pu:1965": "gacchanniṣṭhurakākhyaṃ ca mittraṃ mārge dadarśa saḥ // SoKss_2,2.54 //",
  "GK21sokss_pu:1966": "sa copetya praṇamyātha nītvaikānte ca satvaram /",
  "GK21sokss_pu:1967": "taṃ pṛṣṭasvajanodantamevaṃ niṣṭhurako 'bravīt // SoKss_2,2.55 //",
  "GK21sokss_pu:1968": "gaṅgāntas tvāṃ tadā magnam anviṣya divasān bahūn /",
  "GK21sokss_pu:1969": "svaśirāṃsi śucā chettum abhūma vayam udyatāḥ // SoKss_2,2.56 //",
  "GK21sokss_pu:1970": "na putrāḥ sāhasaṃ kāryaṃ jīvanneṣyati vaḥ sakhā /",
  "GK21sokss_pu:1971": "ity antarikṣā dvāṇī nas tam udyogaṃ nyavārayat // SoKss_2,2.57 //",
  "GK21sokss_pu:1972": "tataśca tvatpituḥ pārśvamasmākaṃ pratigacchatām /",
  "GK21sokss_pu:1973": "mārge satvaramabhyetya pumāneko 'bravīdidam // SoKss_2,2.58 //",
  "GK21sokss_pu:1974": "nagaraṃ na praveṣṭavyaṃ yuṣmābhiriha sāṃpratam /",
  "GK21sokss_pu:1975": "yato vallabhaśaktiḥ sa vipanno 'tra mahīpatiḥ // SoKss_2,2.59 //",
  "GK21sokss_pu:1976": "datto vikramaśaktiśca rājye saṃbhūya mantribhiḥ /",
  "GK21sokss_pu:1977": "prāptarājyaḥ sa cānyedyuḥ kālanemeragādgṛham // SoKss_2,2.60 //",
  "GK21sokss_pu:1978": "śrīdattaḥ kva sa te putra iti cāmarṣanirbharaḥ /",
  "GK21sokss_pu:1979": "tamapṛcchatsa cāpyenaṃ nāhaṃ vedmītyabhāṣata // SoKss_2,2.61 //",
  "GK21sokss_pu:1980": "pracchādito 'munā putra iti tena niṣūditaḥ /",
  "GK21sokss_pu:1981": "kālanemiḥ sa śūlāyāṃ rājñā caura iti krudhā // SoKss_2,2.62 //",
  "GK21sokss_pu:1982": "taddṛṣṭvā tasya bhāryāyāḥ svayaṃ hṛdayamasphuṭat /",
  "GK21sokss_pu:1983": "pāpaṃ pāpāntarākṣepakrūraṃ hi krūrakarmaṇām // SoKss_2,2.63 //",
  "GK21sokss_pu:1984": "tena cānviṣyate hantuṃ so 'pi vikramaśaktinā /",
  "GK21sokss_pu:1985": "śrīdattastadvayasyāśca yūyaṃ tadgamyatāmitaḥ // SoKss_2,2.64 //",
  "GK21sokss_pu:1986": "iti tenoditāḥ puṃsā śokārtāste nijāṃ bhuvam /",
  "GK21sokss_pu:1987": "bāhuśālyādayaḥ pañca saṃmantryojjayinīṃ gatāḥ // SoKss_2,2.65 //",
  "GK21sokss_pu:1988": "pracchannaḥ sthāpitaścāhaṃ tvadarthamiha taiḥ sakhe /",
  "GK21sokss_pu:1989": "tadehi tāvad gacchāvas tatraiva suhṛdantikam // SoKss_2,2.66 //",
  "GK21sokss_pu:1990": "evaṃ niṣṭhurakāc chrutvā pitarāv anuśocya saḥ /",
  "GK21sokss_pu:1991": "nidadhe pratikārāsthām iva khaḍge dṛśaṃ muhuḥ // SoKss_2,2.67 //",
  "GK21sokss_pu:1992": "kālaṃ pratīkṣamāṇo 'tha vīro niṣṭhurakānvitaḥ /",
  "GK21sokss_pu:1993": "pratasthe tān sakhīn prāptuṃ sa tām ujjayinīṃ purīm // SoKss_2,2.68 //",
  "GK21sokss_pu:1994": "āmajjanāntaṃ vṛttāntaṃ sakhyus tasya ca varṇayan /",
  "GK21sokss_pu:1995": "śrīdattaḥ sa dadarśaikāṃ krośantīmabalāṃ pathi // SoKss_2,2.69 //",
  "GK21sokss_pu:1996": "abalā bhraṣṭamārgāhaṃ mālavaṃ prasthiteti tām /",
  "GK21sokss_pu:1997": "bruvantīṃ dayayā so 'tha sahapasthāyinīṃ vyadhāt // SoKss_2,2.70 //",
  "GK21sokss_pu:1998": "tayā dayānurodhācca striyā niṣṭhurakānvitaḥ /",
  "GK21sokss_pu:1999": "kasmiṃścicchūnyanagare dine tasminnuvāsa saḥ // SoKss_2,2.71 //",
  "GK21sokss_pu:2000": "tatra rātrāvakasmācca muktanidro dadarśa tām /",
  "GK21sokss_pu:2001": "striyaṃ niṣṭhurakaṃ hatvā harṣāttanmāṃsamaśnatīm // SoKss_2,2.72 //",
  "GK21sokss_pu:2002": "udatiṣṭhat samākṛṣya so 'tha khaḍgaṃ mṛgāṅkakam /",
  "GK21sokss_pu:2003": "sāpi strī rākṣasīrūpaṃ ghoraṃ svaṃ pratyapadyata // SoKss_2,2.73 //",
  "GK21sokss_pu:2004": "sa ca keśeṣu jagrāha nihantuṃ tāṃ niśācarīm /",
  "GK21sokss_pu:2005": "tatkṣaṇaṃ divyarūpatvaṃ saṃprāptā tamuvāca sā // SoKss_2,2.74 //",
  "GK21sokss_pu:2006": "mā māṃ vadhīrmahābhāga muñca naivāsmi rākṣasī /",
  "GK21sokss_pu:2007": "ayamevaṃvidhaḥ śāpo mamābhūtkauśikānmuneḥ // SoKss_2,2.75 //",
  "GK21sokss_pu:2008": "tapasyato hi tasyāhaṃ dhanādhipatināmunā /",
  "GK21sokss_pu:2009": "vighnāya preṣitā pūrvaṃ tatpadaprāptikāṅkṣiṇaḥ // SoKss_2,2.76 //",
  "GK21sokss_pu:2010": "tataḥ kāntena rūpeṇa taṃ kṣobhayitumakṣamā /",
  "GK21sokss_pu:2011": "lajjitā trāsayantyenamakārṣaṃ bhairavaṃ vapuḥ // SoKss_2,2.77 //",
  "GK21sokss_pu:2012": "taddṛṣṭvā sa muniḥ śāpaṃ sadṛśaṃ mayyatho dadhe /",
  "GK21sokss_pu:2013": "rākṣasī bhava pāpe tvaṃ nighnantī mānuṣāniti // SoKss_2,2.78 //",
  "GK21sokss_pu:2014": "tvattaḥ keśagrahe prāpte śāpāntaṃ me sa cākarot /",
  "GK21sokss_pu:2015": "ityahaṃ rākṣasībhāvamimaṃ kaṣṭamupāgamam // SoKss_2,2.79 //",
  "GK21sokss_pu:2016": "mayaiva nagaraṃ caitadgrastamadya ca me cirāt /",
  "GK21sokss_pu:2017": "tvayā kṛtaḥ sa śāpāntastadgṛhāṇādhunā varam // SoKss_2,2.80 //",
  "GK21sokss_pu:2018": "iti tasyā vacaḥ śrutvā śrīdattaḥ sādaro 'bhyadhāt /",
  "GK21sokss_pu:2019": "kimanyena vareṇādhya jīvatveṣa sakhā mama // SoKss_2,2.81 //",
  "GK21sokss_pu:2020": "evamastviti sā cāsmai varaṃ dattvā tirodhadhe /",
  "GK21sokss_pu:2021": "akṣatāṅgaḥ sa cottasthau jīvanniṣṭhurakaḥ punaḥ // SoKss_2,2.82 //",
  "GK21sokss_pu:2022": "tenaiva saha ca prātaḥ prahṛṣṭo vismitaśca saḥ /",
  "GK21sokss_pu:2023": "tataḥ pratasthe śrīdattaḥ prāpa cojjayinīṃ kramāt // SoKss_2,2.83 //",
  "GK21sokss_pu:2024": "tatra saṃbhāvayāmāsa sakhīnmārgonmukhānsa tān /",
  "GK21sokss_pu:2025": "darśanena yathāyāto nīlakaṇṭhānivāmbudaḥ // SoKss_2,2.84 //",
  "GK21sokss_pu:2026": "kṛtātithyavidhiścāsau svagṛhaṃ bāhuśālinā /",
  "GK21sokss_pu:2027": "nīto 'bhūtkathitāśeṣanijavṛttāntakautukaḥ // SoKss_2,2.85 //",
  "GK21sokss_pu:2028": "tatropacaryamāṇaḥ san pitṛbhyāṃ bāhuśālinaḥ /",
  "GK21sokss_pu:2029": "sa uvāsa samaṃ mittraiḥ śrīdattaḥ svagṛhe yathā // SoKss_2,2.86 //",
  "GK21sokss_pu:2030": "kadācitso 'tha saṃprāpte madhumāsamahotsave /",
  "GK21sokss_pu:2031": "yātrāmupavane draṣṭuṃ jagāma sakhibhiḥ saha // SoKss_2,2.87 //",
  "GK21sokss_pu:2032": "tatra kanyāṃ dadarśaikāṃ rājñaḥ śrībimbakeḥ sutām /",
  "GK21sokss_pu:2033": "āgatāmākṛtimatīṃ sākṣādiva madhuśriyam // SoKss_2,2.88 //",
  "GK21sokss_pu:2034": "sā mṛgāṅkavatī nāma hṛdayaṃ tasya tatkṣaṇam /",
  "GK21sokss_pu:2035": "viveśa dattamārgeva dṛṣṭyāsya savikāsayā // SoKss_2,2.89 //",
  "GK21sokss_pu:2036": "tasyā api muhuḥ snigdhā prathamapremaśaṃsinī /",
  "GK21sokss_pu:2037": "nyastā taṃ prati dūtīva dṛṣṭiścakre gatāgatam // SoKss_2,2.90 //",
  "GK21sokss_pu:2038": "praviṣṭāṃ vṛkṣagahanaṃ tāmapaśyannatha kṣaṇāt /",
  "GK21sokss_pu:2039": "śrīdattaḥ śūnyahṛdayo diśo 'pi na dadarśa saḥ // SoKss_2,2.91 //",
  "GK21sokss_pu:2040": "jñātaṃ mayā te hṛdayaṃ sakhe māpahnavaṃ kṛthāḥ /",
  "GK21sokss_pu:2041": "tadehi tatra gacchāvo yatra rājasutā gatā // SoKss_2,2.92 //",
  "GK21sokss_pu:2042": "ityuktaśceṅgitajñena suhṛdā bāhuśālinā /",
  "GK21sokss_pu:2043": "tatheti sa yayau tasyāḥ saṃnikarṣaṃ suhṛtsakhaḥ // SoKss_2,2.93 //",
  "GK21sokss_pu:2044": "hā kaṣṭamahinā daṣṭā rājaputrīti tatkṣaṇam /",
  "GK21sokss_pu:2045": "ākranda udabhūttatra śrīdattahṛdayajvaraḥ // SoKss_2,2.94 //",
  "GK21sokss_pu:2046": "viṣaghnamaṅgulīyaṃ ca vidyā ca suhṛdo 'sya me /",
  "GK21sokss_pu:2047": "astīti gatvā jagade kañcukī bāhuśālinā // SoKss_2,2.95 //",
  "GK21sokss_pu:2048": "sa ca tatkṣaṇamabhyetya kañcukī caraṇānataḥ /",
  "GK21sokss_pu:2049": "nikaṭaṃ rājaduhituḥ śrīdattamanayaddrutam // SoKss_2,2.96 //",
  "GK21sokss_pu:2050": "so 'pi tasyāstadaṅgulyāṃ nicikṣepāṅgulīyakam /",
  "GK21sokss_pu:2051": "tato jajāpa vidyāṃ ca tena pratyujjijīva sā // SoKss_2,2.97 //",
  "GK21sokss_pu:2052": "atha sarvajane hṛṣṭe śrīdattastutitatpare /",
  "GK21sokss_pu:2053": "tatraiva jñātavṛttānto rājā bimbakirāyayau // SoKss_2,2.98 //",
  "GK21sokss_pu:2054": "tenāsau sakhibhiḥ sārdhamagṛhītāṅgulīyakaḥ /",
  "GK21sokss_pu:2055": "pratyājagāma śrīdatto bhavanaṃ bāhuśālinaḥ // SoKss_2,2.99 //",
  "GK21sokss_pu:2056": "tatra tasmai suvarṇādi yatprītaḥ prāhiṇonnṛpaḥ /",
  "GK21sokss_pu:2057": "tadbāhuśālinaḥ pitre samagraṃ sa samarpayat // SoKss_2,2.100 //",
  "GK21sokss_pu:2058": "atha tāṃ cintayan kāntāṃ sa tathā paryatapyata /",
  "GK21sokss_pu:2059": "yathā kiṃkāryatāmūḍhā vayasyas tasya jajñire // SoKss_2,2.101 //",
  "GK21sokss_pu:2060": "tato bhāvanikā nāma rājaputryāḥ priyā sakhī /",
  "GK21sokss_pu:2061": "aṅgulīyārpaṇavyājāttasyāntikamupāyayau // SoKss_2,2.102 //",
  "GK21sokss_pu:2062": "uvāca cainaṃ matsakhyās tasyāḥ subhaga sāṃpratam /",
  "GK21sokss_pu:2063": "tvaṃ vā prāṇaprado bhartā mṛtyurvāpyeṣa niścayaḥ // SoKss_2,2.103 //",
  "GK21sokss_pu:2064": "ityukte bhāvanikayā śrīdattaḥ sa ca sāpi ca /",
  "GK21sokss_pu:2065": "bāhuśālī ca te 'nye ca mantraṃ saṃbhūya cakrire // SoKss_2,2.104 //",
  "GK21sokss_pu:2066": "harāmo nibhṛtaṃ yuktyā rājaputrīmimāṃ vayam /",
  "GK21sokss_pu:2067": "nivāsahetor guptaṃ ca gacchāmo mathurāmitaḥ // SoKss_2,2.105 //",
  "GK21sokss_pu:2068": "iti saṃmantrite samyakkāyasiddhyai ca saṃvidi /",
  "GK21sokss_pu:2069": "anyonyaṃ sthāpitāyāṃ sā yayau bhāvanikā tataḥ // SoKss_2,2.106 //",
  "GK21sokss_pu:2070": "anyedyurbāhuśālī ca vayasyatritayānvitaḥ /",
  "GK21sokss_pu:2071": "vaṇijyāvyapadeśena jagāma mathurāṃ prati // SoKss_2,2.107 //",
  "GK21sokss_pu:2072": "sa gacchansthāpayāmāsa vāhanāni pade pade /",
  "GK21sokss_pu:2073": "rājaputryabhisārāya gūḍhāni caturāṇi ca // SoKss_2,2.108 //",
  "GK21sokss_pu:2074": "śrīdatto 'pi tataḥ kācmidduhitrā sahitāṃ striyam /",
  "GK21sokss_pu:2075": "sāyaṃ rājasutāvāse pāyayitvā madhu nyadhāt // SoKss_2,2.109 //",
  "GK21sokss_pu:2076": "tato 'tra dīpoddeśena dattvāgniṃ vāsaveśmani /",
  "GK21sokss_pu:2077": "pracchannaṃ bhāvanikayā ninye rājasutā bahiḥ // SoKss_2,2.110 //",
  "GK21sokss_pu:2078": "tatkṣaṇaṃ tāṃ ca saṃprāpya śrīdattaḥ sa bahiḥ sthitaḥ /",
  "GK21sokss_pu:2079": "prākprasthitasya nikaṭaṃ prāhiṇodbāhuśālinaḥ // SoKss_2,2.111 //",
  "GK21sokss_pu:2080": "dadau mitradvayaṃ cāsyāḥ paścādbhāvanikāṃ tathā /",
  "GK21sokss_pu:2081": "tanmandire ca dagdhā sā kṣībā strī sutayā saha // SoKss_2,2.112 //",
  "GK21sokss_pu:2082": "lokastu tāṃ sakhīyuktāṃ mene dagdhāṃ nṛpātmajām /",
  "GK21sokss_pu:2083": "prātaśca pūrvavattatra śrīdatto dadṛśe janaiḥ // SoKss_2,2.113 //",
  "GK21sokss_pu:2084": "tato rātrau dvitīyasyāṃ sa gṛhītamṛgāṅkakaḥ /",
  "GK21sokss_pu:2085": "śrīdattaḥ prayayau pūrvaprasthitāṃ tāṃ priyāṃ prati // SoKss_2,2.114 //",
  "GK21sokss_pu:2086": "tayā ca rātryātikramya dūramadhvānam utsukaḥ /",
  "GK21sokss_pu:2087": "vindhyāṭavīmatha prāpa sa prātaḥ prahare gate // SoKss_2,2.115 //",
  "GK21sokss_pu:2088": "tatrādāvanimittāni paścāt pathi dadarśa tān /",
  "GK21sokss_pu:2089": "sarvān prahārābhihatān sahabhāvanikān sakhīn // SoKss_2,2.116 //",
  "GK21sokss_pu:2090": "te ca dṛṣṭvā nijagadustaṃ saṃbhrāntamupāgatam /",
  "GK21sokss_pu:2091": "muṣitāḥ smo nipatyādya bahvaśvārohasenayā // SoKss_2,2.117 //",
  "GK21sokss_pu:2092": "ekena cāśvāroheṇa rājaputrī bhayākulā /",
  "GK21sokss_pu:2093": "asmāsvetadavastheṣu nītāśvamadhiropya sā // SoKss_2,2.118 //",
  "GK21sokss_pu:2094": "dūraṃ na yāvan nītā ca tāvadgacchānayā diśā /",
  "GK21sokss_pu:2095": "asmākamantike mā sthāḥ sarvathābhyadhikā ca sā // SoKss_2,2.119 //",
  "GK21sokss_pu:2096": "iti taiḥ preṣito mittrairmuhuḥ paśyanvivṛtya saḥ /",
  "GK21sokss_pu:2097": "javena rājatanayāṃ śrīdatto 'nusasāra tām // SoKss_2,2.120 //",
  "GK21sokss_pu:2098": "gatvā sudūraṃ lebhe ca tāmaśvārohavāhinīm /",
  "GK21sokss_pu:2099": "yuvānamekaṃ tanmadhye kṣatriyaṃ sa dadarśa ca // SoKss_2,2.121 //",
  "GK21sokss_pu:2100": "tenopari ruraṃgasya gṛhītāṃ taṃ nṛpātmajām /",
  "GK21sokss_pu:2101": "apaśyacca yayau cāsya kṣatrayūno 'ntikaṃ kramāt // SoKss_2,2.122 //",
  "GK21sokss_pu:2102": "sāntvena rājaputrīṃ tāmamuñcantaṃ ca pādataḥ /",
  "GK21sokss_pu:2103": "aśvādākṣipya dṛṣadi śrīdattastamacūrṇayat // SoKss_2,2.123 //",
  "GK21sokss_pu:2104": "taṃ hatvā ca tam evāśvam āruhya nijaghāna tān /",
  "GK21sokss_pu:2105": "anyān api bahūn kruddhān aśvārohān pradhāvitān // SoKss_2,2.124 //",
  "GK21sokss_pu:2106": "hataśeṣāstataste ca taddṛṣṭvā tasya tādṛśam /",
  "GK21sokss_pu:2107": "vīrasyāmānuṣaṃ vīryaṃ palāyya sabhayaṃ yayuḥ // SoKss_2,2.125 //",
  "GK21sokss_pu:2108": "sa cāpi turagārūḍho rājaputryā tayā saha /",
  "GK21sokss_pu:2109": "mṛgāṅkavatyā śrīdattaḥ prayayau tān sakhīn prati // SoKss_2,2.126 //",
  "GK21sokss_pu:2110": "stokaṃ gatvā ca tasyāśvaḥ saṃgrāme vraṇito bhṛśam /",
  "GK21sokss_pu:2111": "sabhāryasyāvatīrṇasya papāta prāpa pañcatām // SoKss_2,2.127 //",
  "GK21sokss_pu:2112": "tatkālaṃ cāsya tatraiva sā mṛgāṅkavatī priyā /",
  "GK21sokss_pu:2113": "trāsāyāsapariśrāntā tṛṣārtā samapadyata // SoKss_2,2.128 //",
  "GK21sokss_pu:2114": "sthāpayitvā ca tāṃ tatra gatvā dūramitastataḥ /",
  "GK21sokss_pu:2115": "jalamanviṣyataścāsya savitāstamupāyayau // SoKss_2,2.129 //",
  "GK21sokss_pu:2116": "tataḥ sa labdhe 'pi jale mārganāśavaśādbhraman /",
  "GK21sokss_pu:2117": "cakravākavadutkūjaṃstāṃ nināya niśāṃ vane // SoKss_2,2.130 //",
  "GK21sokss_pu:2118": "prātaḥ prāpa ca tatsthānaṃ patitāśvopalakṣitam /",
  "GK21sokss_pu:2119": "na ca tatra kacitkāntāṃ rājaputrīṃ dadarśa tām // SoKss_2,2.131 //",
  "GK21sokss_pu:2120": "tataḥ sa mohād vinyasya bhuvi khaḍgaṃ mṛgāṅkakam /",
  "GK21sokss_pu:2121": "vṛkṣāgramārurohaināmavekṣitumitastataḥ // SoKss_2,2.132 //",
  "GK21sokss_pu:2122": "tatkṣaṇaṃ tena mārgeṇa ko 'pyagācchavarādhipaḥ /",
  "GK21sokss_pu:2123": "sa cāgatyaiva jagrāha vṛkṣamūlānmṛgāṅkakam // SoKss_2,2.133 //",
  "GK21sokss_pu:2124": "taṃ dṛṣṭvāpi sa vṛkṣāgrādavatīryaiva pṛṣṭavān /",
  "GK21sokss_pu:2125": "priyāpravṛttimatyārtaḥ śrīdattaḥ śavarādhipam // SoKss_2,2.134 //",
  "GK21sokss_pu:2126": "itastvaṃ gaccha matpallīṃ jāne sā tatra te gatā /",
  "GK21sokss_pu:2127": "ahaṃ tatraiva caiṣyāmi dāsyāsyasimimaṃ ca te // SoKss_2,2.135 //",
  "GK21sokss_pu:2128": "ityuktvā preṣitastena śabareṇa sa cotsukaḥ /",
  "GK21sokss_pu:2129": "śrīdattastāṃ yayau pallīṃ tadīyaiḥ puruṣaiḥ saha // SoKss_2,2.136 //",
  "GK21sokss_pu:2130": "śramaṃ tāvadvimuñceti tatroktaḥ puruṣaiśca taiḥ /",
  "GK21sokss_pu:2131": "prāpya pallīpatergehaṃ śrānto nidrāṃ kṣaṇādyayau // SoKss_2,2.137 //",
  "GK21sokss_pu:2132": "prabuddhaśca dadarśa svau pādau nigaḍasaṃyutau /",
  "GK21sokss_pu:2133": "alabdhatadgatī kāntāprāptyupāyodyamāviva // SoKss_2,2.138 //",
  "GK21sokss_pu:2134": "atha kṣaṇaṃ dattasukhāṃ kṣaṇāntaravimāthinīm /",
  "GK21sokss_pu:2135": "daivasyeva gatiṃ tatra tasthau śocansa tāṃ priyām // SoKss_2,2.139 //",
  "GK21sokss_pu:2136": "ekadā tamuvācaitya ceṭī mocanikābhidhā /",
  "GK21sokss_pu:2137": "āgato 'si mahābhāga kutreha bata mṛtyave // SoKss_2,2.140 //",
  "GK21sokss_pu:2138": "kāryasiddhyai sa hi kāpi prayātaḥ śabarādhipaḥ /",
  "GK21sokss_pu:2139": "āgatya caṇḍikāyāstvāmupahārīkariṣyati // SoKss_2,2.141 //",
  "GK21sokss_pu:2140": "etadarthaṃ hi tena tvamito vindhyāṭavītaṭāt /",
  "GK21sokss_pu:2141": "prāpya yuktyā visṛjyeha nītaḥ saṃprati bandhanam // SoKss_2,2.142 //",
  "GK21sokss_pu:2142": "bhagavatyupahāratve yata evāsi kalpitaḥ /",
  "GK21sokss_pu:2143": "ata eva sadā vastrairbhojanaiścopacaryase // SoKss_2,2.143 //",
  "GK21sokss_pu:2144": "ekastu muktyupāyaste vidyate yadi manyase /",
  "GK21sokss_pu:2145": "astyasya sundarī nāma śabarādhipateḥ sutā // SoKss_2,2.144 //",
  "GK21sokss_pu:2146": "atyarthaṃ sā ca dṛṣṭvā tvāṃ jāyate madanāturā /",
  "GK21sokss_pu:2147": "tāṃ bhajasva vayasyāṃ me tataḥ kṣemamavāpsyasi // SoKss_2,2.145 //",
  "GK21sokss_pu:2148": "tayetyukto vimuktyarthī sa śrīdattastatheti tām /",
  "GK21sokss_pu:2149": "gāndharvavidhinā guptaṃ bhāryāṃ vyadhita sundarīm // SoKss_2,2.146 //",
  "GK21sokss_pu:2150": "rātrau rātrau ca sā tasya bandhanāni nyavārayat /",
  "GK21sokss_pu:2151": "acirācca sagarbhā sā sundarī samapadyata // SoKss_2,2.147 //",
  "GK21sokss_pu:2152": "tatsarvamatha tanmātā buddhvā mocanikāmukhāt /",
  "GK21sokss_pu:2153": "jāmātṛsnehato gatvā svairaṃ śrīdattamabravīt // SoKss_2,2.148 //",
  "GK21sokss_pu:2154": "putra śrīcaṇḍanāmāsau kopanaḥ sundarīpitā /",
  "GK21sokss_pu:2155": "na tvāṃ kṣameta tadgaccha vismartavyā na sundarī // SoKss_2,2.149 //",
  "GK21sokss_pu:2156": "ityuktvā mocitaḥ śvaśrvā khaḍgaṃ śrīcaṇḍahastagam /",
  "GK21sokss_pu:2157": "sundaryai nijamāvedya śrīdattaḥ prayayau tataḥ // SoKss_2,2.150 //",
  "GK21sokss_pu:2158": "viveśa cādyāṃ tāmeva cintākrānto nijāṭavīm /",
  "GK21sokss_pu:2159": "mṛgāṅkavatyāḥ padavīṃ tasya jijñāsituṃ punaḥ // SoKss_2,2.151 //",
  "GK21sokss_pu:2160": "nimittaṃ ca śubhaṃ dṛṣṭvā tamevoddeśamāyayau /",
  "GK21sokss_pu:2161": "yatrāsyāśvo mṛtaḥ so 'tha yatra sā hāritā vadhūḥ // SoKss_2,2.152 //",
  "GK21sokss_pu:2162": "tatra caikaṃ dadarśārāllubdhakaṃ saṃmukhāgatam /",
  "GK21sokss_pu:2163": "dṛṣṭvā ca pṛṣṭavāṃstasyāḥ pravṛttiṃ hariṇīdṛśaḥ // SoKss_2,2.153 //",
  "GK21sokss_pu:2164": "kiṃ śrīdattastvamityukto lubdhakena ca tatra saḥ /",
  "GK21sokss_pu:2165": "sa eva mandabhāgyo 'hamityuvāca viniḥśvasan // SoKss_2,2.154 //",
  "GK21sokss_pu:2166": "tataḥ sa lubdhako 'vādīttarhi vacmi sakhe śṛṇu /",
  "GK21sokss_pu:2167": "dṛṣṭā sā te mayā bhāryā krandantī tvāmitastataḥ // SoKss_2,2.155 //",
  "GK21sokss_pu:2168": "pṛṣṭvā tataśca vṛttāntamāśvāsya ca kṛpākulaḥ /",
  "GK21sokss_pu:2169": "nijāṃ pallīmito 'raṇyāddīnāṃ tāṃ nītavānaham // SoKss_2,2.156 //",
  "GK21sokss_pu:2170": "tatra cālokya taruṇān pulindān sabhayena sā /",
  "GK21sokss_pu:2171": "mathurānikaṭaṃ grāmaṃ nītā nāgasthalaṃ mayā // SoKss_2,2.157 //",
  "GK21sokss_pu:2172": "tatra ca sthāpitā gehe sthavirasya dvijanmanaḥ /",
  "GK21sokss_pu:2173": "viśvadattābhidhānasya nyāsīkṛtya sagauravam // SoKss_2,2.158 //",
  "GK21sokss_pu:2174": "tataś cāham ihāyāto buddhvā tvannāma tanmukhāt /",
  "GK21sokss_pu:2175": "tām anveṣṭuṃ tato gaccha śīghraṃ nāgasthalaṃ prati // SoKss_2,2.159 //",
  "GK21sokss_pu:2176": "ityukto lubdhakenāśu sa śrīdattastato yayau /",
  "GK21sokss_pu:2177": "taṃ ca nāgasthalaṃ prāpadaparedyurdinātyaye // SoKss_2,2.160 //",
  "GK21sokss_pu:2178": "bhavanaṃ viśvadattasya praviśyātha vilokya tam /",
  "GK21sokss_pu:2179": "yayāce dehi me bhāryāṃ lubdhakasthāpitāmiti // SoKss_2,2.161 //",
  "GK21sokss_pu:2180": "tacchrutvā viśvadattastaṃ śrīdattaṃ nijagāda saḥ /",
  "GK21sokss_pu:2181": "mathurāyāṃ suhṛnme 'sti brāhmaṇo guṇināṃ priyaḥ // SoKss_2,2.162 //",
  "GK21sokss_pu:2182": "upādhyāyaśca mantrī ca śūrasenasya bhūpateḥ /",
  "GK21sokss_pu:2183": "tasya haste tvadīyā sā gṛhiṇī sthāpitā mayā // SoKss_2,2.163 //",
  "GK21sokss_pu:2184": "bhayaṃ hi vijano grāmo na tadrakṣākṣamo bhavet /",
  "GK21sokss_pu:2185": "tatprātastatra gaccha tvamadya viśramyatāmiha // SoKss_2,2.164 //",
  "GK21sokss_pu:2186": "ityukto viśvadattena sa nītvātraiva tāṃ niśām /",
  "GK21sokss_pu:2187": "prātaḥ pratasthe prāpacca mathurāmapare dine // SoKss_2,2.165 //",
  "GK21sokss_pu:2188": "dīrghādhvamalinastasminnagare bahireva saḥ /",
  "GK21sokss_pu:2189": "snānaṃ cakre pariśrānto nirmale dīrghikājale // SoKss_2,2.166 //",
  "GK21sokss_pu:2190": "tata evāmbumadhyācca vastraṃ cauraniveśitam /",
  "GK21sokss_pu:2191": "prāptavānañcalagranthibaddhahāramaśaṅkitam // SoKss_2,2.167 //",
  "GK21sokss_pu:2192": "atha tadvastramādāya sa taṃ hāramalakṣayan /",
  "GK21sokss_pu:2193": "priyāṃ didṛkṣuḥ śrīdatto viveśa mathurāṃ purīm // SoKss_2,2.168 //",
  "GK21sokss_pu:2194": "tatra tatpratyabhijñāya vastraṃ hāramavāpya ca /",
  "GK21sokss_pu:2195": "sa caura ityavaṣṭabhya ninye nagararakṣibhiḥ // SoKss_2,2.169 //",
  "GK21sokss_pu:2196": "darśitaśca tathābhūto nagarādhipateśca taiḥ /",
  "GK21sokss_pu:2197": "tenāpyāvedito rājñe rājāpyasyādiśadvadham // SoKss_2,2.170 //",
  "GK21sokss_pu:2198": "tato vadhyabhuvaṃ hantuṃ nīyamānaṃ dadarśa tam /",
  "GK21sokss_pu:2199": "sā mṛgāṅkavatī dūrātpaścātprahataḍiṇḍimam // SoKss_2,2.171 //",
  "GK21sokss_pu:2200": "so 'yaṃ me nīyate bhartā vadhāyeti sasaṃbhramam /",
  "GK21sokss_pu:2201": "sā gatvā mantrimukhyaṃ tamabravīdyadgṛhe sthitā // SoKss_2,2.172 //",
  "GK21sokss_pu:2202": "nivārya vadhakānso 'tha mantrī vijñapya bhūpatim /",
  "GK21sokss_pu:2203": "śrīdattaṃ mocayitvā taṃ vadhādānāyayadgṛham // SoKss_2,2.173 //",
  "GK21sokss_pu:2204": "kathaṃ so 'yaṃ pitṛvyo me gatvā deśāntaraṃ purā /",
  "GK21sokss_pu:2205": "ihaiva daivādvigatabhayaḥ prāpto 'dya mantritām // SoKss_2,2.174 //",
  "GK21sokss_pu:2206": "iti taṃ mantriṇaṃ so 'tha śrīdattas tadgṛhāgataḥ /",
  "GK21sokss_pu:2207": "pratyabhijñātavān pṛṣṭvā papātāsya ca pādayoḥ // SoKss_2,2.175 //",
  "GK21sokss_pu:2208": "so 'pi taṃ pratyabhijñāya bhrātuḥ putraṃ savismayaḥ /",
  "GK21sokss_pu:2209": "kaṇṭhe jagrāha sarvaṃ ca vṛttāntaṃ paripṛṣṭavān // SoKss_2,2.176 //",
  "GK21sokss_pu:2210": "tatastasmai sa nikhilaṃ śrīdattaḥ svapiturvadhāt /",
  "GK21sokss_pu:2211": "ārabhya nijavṛttāntaṃ pitṛvyāya nyavedayat // SoKss_2,2.177 //",
  "GK21sokss_pu:2212": "so 'pi muktvāśru vijane bhrātuḥ putraṃ tamabhyadhāt /",
  "GK21sokss_pu:2213": "adhṛtiṃ mā kṛthāḥ putra mama siddhā hi yakṣiṇī // SoKss_2,2.178 //",
  "GK21sokss_pu:2214": "pañca vājisahasrāṇi hemakoṭīśca sapta sā /",
  "GK21sokss_pu:2215": "prādānmahyamaputrāya tattavaivākhilaṃ dhanam // SoKss_2,2.179 //",
  "GK21sokss_pu:2216": "ityuktvā sa pitṛvyastāṃ śrīdattāyārpayatpriyām /",
  "GK21sokss_pu:2217": "śrīdatto 'pyāttavibhavastatra tāṃ pariṇītavān // SoKss_2,2.180 //",
  "GK21sokss_pu:2218": "tataśca tasthau tatraiva saṃgataḥ kāntayā tayā /",
  "GK21sokss_pu:2219": "mṛgāṅgavatyā sānando rātryeva kumudākaraḥ // SoKss_2,2.181 //",
  "GK21sokss_pu:2220": "bāhuśālyādicintā tu tasyābhūtpūrṇasaṃpadaḥ /",
  "GK21sokss_pu:2221": "indoḥ kalaṅkalekheva hṛdi mālinyadāyinī // SoKss_2,2.182 //",
  "GK21sokss_pu:2222": "ekadā sa pitṛvyastaṃ rahaḥ śrīdattamabhyadhāt /",
  "GK21sokss_pu:2223": "putra rājñaḥ sutāstyasya śūrasenasya kanyakā // SoKss_2,2.183 //",
  "GK21sokss_pu:2224": "mayā cāvantideśe sā neyā dātuṃ tadājñayā /",
  "GK21sokss_pu:2225": "tattenaivāpadeśena hṛtvā tubhyaṃ dadāmi tām // SoKss_2,2.184 //",
  "GK21sokss_pu:2226": "tatastadanuge prāpte bale sati ca māmake /",
  "GK21sokss_pu:2227": "yadrājyaṃ te śriyādiṣṭaṃ tatprāpsyasyacirāditi // SoKss_2,2.185 //",
  "GK21sokss_pu:2228": "niścityaitacca tāṃ kanyāṃ gṛhītvā yayatustataḥ /",
  "GK21sokss_pu:2229": "śrīdattastatpitṛvyaśca sasainyau saparigrahau // SoKss_2,2.186 //",
  "GK21sokss_pu:2230": "tato vindhyāṭavīm etau prāptamātrāvatarkitau /",
  "GK21sokss_pu:2231": "caurasenātimahatī rurodha śaravarṣiṇī // SoKss_2,2.187 //",
  "GK21sokss_pu:2232": "prahāramūrcchitaṃ baddhvā śrīdattaṃ bhagnasainikam /",
  "GK21sokss_pu:2233": "ninyuścaurāḥ svapallīṃ te svīkṛtya sakalaṃ dhanam // SoKss_2,2.188 //",
  "GK21sokss_pu:2234": "te ca taṃ prāpayāmāsuścaṇḍikāsadma bhīṣaṇam /",
  "GK21sokss_pu:2235": "upahārāya ghaṇṭānāṃ nādairmṛtyurivāhvayat // SoKss_2,2.189 //",
  "GK21sokss_pu:2236": "tatrāpaśyacca taṃ patnī sā pallīpatiputrikā /",
  "GK21sokss_pu:2237": "sundarī draṣṭumāyātā devīṃ bālasutānvitā // SoKss_2,2.190 //",
  "GK21sokss_pu:2238": "niṣiddhavatyā madhyasthāndasyūnānandapūrṇayā /",
  "GK21sokss_pu:2239": "sa śrīdattastayā sākaṃ tanmandiramathāviśat // SoKss_2,2.191 //",
  "GK21sokss_pu:2240": "tadaiva pallīrājyaṃ tat prāpa pitrā yad arpitam /",
  "GK21sokss_pu:2241": "prāg evānanyaputreṇa sundaryai gacchatā divam // SoKss_2,2.192 //",
  "GK21sokss_pu:2242": "taṃ ca caurasamākrāntaṃ sapitṛvyaparicchadam /",
  "GK21sokss_pu:2243": "sakalatraṃ ca lebhe 'sau taṃ khaḍgaṃ ca mṛgāṅkakam // SoKss_2,2.193 //",
  "GK21sokss_pu:2244": "taraiva śūrasenasya sutāṃ tāṃ pariṇīya ca /",
  "GK21sokss_pu:2245": "śrīdatto 'pi mahānrājā nagare samapadyata // SoKss_2,2.194 //",
  "GK21sokss_pu:2246": "prajighāya sa dūtāṃśca tataḥ śvaśurayostayoḥ /",
  "GK21sokss_pu:2247": "bimbakestasya tasyāpi śūrasenasya bhūpateḥ // SoKss_2,2.195 //",
  "GK21sokss_pu:2248": "tamupājagmatustau ca senāsamudayānvitau /",
  "GK21sokss_pu:2249": "taṃ vijñāyaiva saṃbandhaṃ mudā duhitṛvatsalau // SoKss_2,2.196 //",
  "GK21sokss_pu:2250": "te 'pi rūḍhavraṇāḥ svasthāstadviyuktā vayasyakāḥ /",
  "GK21sokss_pu:2251": "bāhuśāliprabhṛtayastadbuddhvā tamupāyayuḥ // SoKss_2,2.197 //",
  "GK21sokss_pu:2252": "atha śvaśurasaṃyukto gatvā taṃ pitṛghātinam /",
  "GK21sokss_pu:2253": "cakre vikramaśaktiṃ sa vīraḥ krodhānalāhutim // SoKss_2,2.198 //",
  "GK21sokss_pu:2254": "tataśca sābdhivalayāṃ śrīdattaḥ prāpya medinīm /",
  "GK21sokss_pu:2255": "nananda virahottīrṇaḥ sa mṛgāṅkavatīsakhaḥ // SoKss_2,2.199 //",
  "GK21sokss_pu:2256": "itthaṃ narapate dīrghaviyogavyasanārṇavam /",
  "GK21sokss_pu:2257": "taranti ca labhante ca kalyāṇaṃ dhīracetasaḥ // SoKss_2,2.200 //",
  "GK21sokss_pu:2258": "iti saṃgatakācchrutvā kathāṃ sa dayitotsukaḥ /",
  "GK21sokss_pu:2259": "tāṃ nināya niśāṃ mārge sahasrānīkabhūpatiḥ // SoKss_2,2.201 //",
  "GK21sokss_pu:2260": "tato manorathārūḍhaḥ puraḥ prahitamānasaḥ /",
  "GK21sokss_pu:2261": "prātaḥ sahasrānīko 'sau pratasthe svāṃ priyāṃ prati // SoKss_2,2.202 //",
  "GK21sokss_pu:2262": "dinaiḥ katipayaistaṃ ca jamadagneravāpa saḥ /",
  "GK21sokss_pu:2263": "mṛgairapi parityaktacāpalaṃ śānamāśramam // SoKss_2,2.203 //",
  "GK21sokss_pu:2264": "dadarśa kalpitātithyaṃ jamadagniṃ ca tatra tam /",
  "GK21sokss_pu:2265": "praṇataḥ pāvanālokamākāraṃ tapasāmiva // SoKss_2,2.204 //",
  "GK21sokss_pu:2266": "sa ca tasmai munī rājñe saputrāṃ tāṃ samarpayat /",
  "GK21sokss_pu:2267": "cirānmṛgāvatīṃ rājñīṃ sānandāmiva nirvṛtim // SoKss_2,2.205 //",
  "GK21sokss_pu:2268": "śāpānte tac ca daṃpatyostayor anyonyadarśanam /",
  "GK21sokss_pu:2269": "ānandabāṣpapūrṇāyāṃ vavarṣevāmṛtaṃ dṛśi // SoKss_2,2.206 //",
  "GK21sokss_pu:2270": "tatpūrvadarśanaṃ putramāliṅgyodayanaṃ sa tam /",
  "GK21sokss_pu:2271": "mumoca nṛpatiḥ kṛcchrādromāñceneva kīlitam // SoKss_2,2.207 //",
  "GK21sokss_pu:2272": "tataḥ sodayanāṃ rājñīṃ tāmādāya mṛgāvatīm /",
  "GK21sokss_pu:2273": "ā tapovanamudvāṣpairanuyāto mṛgairapi // SoKss_2,2.208 //",
  "GK21sokss_pu:2274": "āmantrya jamadagniṃ ca pratasthe svāṃ purīṃ prati /",
  "GK21sokss_pu:2275": "praśāntādāśramāttasmātsahasrānīkabhūpatiḥ // SoKss_2,2.209 //",
  "GK21sokss_pu:2276": "śṛṇvan virahavṛttāni priyāyā varṇayaṃś ca saḥ /",
  "GK21sokss_pu:2277": "uttoraṇapatākāṃ tāṃ kauśāmbīṃ prāptavān kramāt // SoKss_2,2.210 //",
  "GK21sokss_pu:2278": "samaṃ ca patnīputrābhyāṃ praviveśa sa tāṃ purīm /",
  "GK21sokss_pu:2279": "pīyamāna ivotpakṣmarājibhiḥ pauralocanaiḥ // SoKss_2,2.211 //",
  "GK21sokss_pu:2280": "abhyaṣiñcacca taṃ tatra jhagityudayanaṃ sutam /",
  "GK21sokss_pu:2281": "yauvarājye mahārājaḥ preryamāṇaḥ sa tadguṇaiḥ // SoKss_2,2.212 //",
  "GK21sokss_pu:2282": "svamantriputrāṃs tasmai sa mantrahetoḥ samarpayat /",
  "GK21sokss_pu:2283": "vasantakarumaṇvantau tathā yaugandharāyaṇam // SoKss_2,2.213 //",
  "GK21sokss_pu:2284": "ebhirmantrivaraireṣa kṛtsnāṃ prāpsyati medinīm /",
  "GK21sokss_pu:2285": "iti vāgudabhūddivyā puṣpavṛṣṭyā samaṃ tadā // SoKss_2,2.214 //",
  "GK21sokss_pu:2286": "tataḥ sute nyastabharaḥ sa rājā cirakāṅkṣitam /",
  "GK21sokss_pu:2287": "jīvalokasukhaṃ bheje mṛgāvatyā tayā saha // SoKss_2,2.215 //",
  "GK21sokss_pu:2288": "atha tasya jarāṃ praśāntidūtīm upayātāṃ kṣitipasya karṇamūlam /",
  "GK21sokss_pu:2289": "sahasaiva vilokya jātakopā bata dūre viṣayaspṛhā babhūva // SoKss_2,2.216 //",
  "GK21sokss_pu:2290": "tatas taṃ kalyāṇaṃ tanayam anuraktaprakṛtikaṃ niveśya sve rājye jagadudayahetor udayanam /",
  "GK21sokss_pu:2291": "sahasrānīko 'sau sacivasahitaḥ sapriyatamo mahāprasthānāya kṣitipatir agacchad dhimagirim // SoKss_2,2.217 //",
  "GK21sokss_pu:2292": "iti mahākaviśrīsomadevabhaṭṭaviracite kathāsaritsāgare kathāmukhalambake dvitīyas taraṅgaḥ /",
  "GK21sokss_pu:2293": "tṛtīyas taraṅgaḥ /",
  "GK21sokss_pu:2294": "tataḥ sa vatsarājyaṃ ca prāpya pitrā samarpitam /",
  "GK21sokss_pu:2295": "kauśāmbyavasthitaḥ samyakchaśāsodayanaḥ prajāḥ // SoKss_2,3.1 //",
  "GK21sokss_pu:2296": "yaugandharāyaṇādyeṣu bharaṃ vinyasya mantriṣu /",
  "GK21sokss_pu:2297": "babhūva sa śanai rājā sukheṣvekāntatatparaḥ // SoKss_2,3.2 //",
  "GK21sokss_pu:2298": "sadā siṣeve mṛgayāṃ vīṇāṃ ghoṣavatīṃ ca tām /",
  "GK21sokss_pu:2299": "dattāṃ vāsukinā pūrvaṃ naktaṃdinamavādayat // SoKss_2,3.3 //",
  "GK21sokss_pu:2300": "tattantrīkalanirhrādamohamantravaśīkṛtān /",
  "GK21sokss_pu:2301": "anināya ca saṃyamya sadā mattān vanadvipān // SoKss_2,3.4 //",
  "GK21sokss_pu:2302": "sa vāranārīvaktrendupratimālamkṛtāṃ surām /",
  "GK21sokss_pu:2303": "mantriṇāṃ ca mukhacchāyāṃ vatsarājaḥ samaṃ papau // SoKss_2,3.5 //",
  "GK21sokss_pu:2304": "kularūpānurūpā me bhāryā kvāpi na vidyate /",
  "GK21sokss_pu:2305": "ekā vāsavadattākhyā kanyakā śrūyate param // SoKss_2,3.6 //",
  "GK21sokss_pu:2306": "kathaṃ prāpyeta sā ceti cintāmekāmuvāha saḥ /",
  "GK21sokss_pu:2307": "so 'pi caṇḍamahāsena ujjayinyām acintayat // SoKss_2,3.7 //",
  "GK21sokss_pu:2308": "tulyo madduhiturbhartā jagatyasminna vidyate /",
  "GK21sokss_pu:2309": "asti codayano nāma vipakṣaḥ sa ca me sadā // SoKss_2,3.8 //",
  "GK21sokss_pu:2310": "tatkathaṃ nāma jāmātā vaśyaśca niyataṃ bhavet /",
  "GK21sokss_pu:2311": "upāyas tv eka evāsti yad aṭavyāṃ bhramaty asau // SoKss_2,3.9 //",
  "GK21sokss_pu:2312": "ekākī dviradān badhnan mṛgayāvyasanī nṛpaḥ /",
  "GK21sokss_pu:2313": "tena cchidreṇa taṃ yuktyāvaṣṭabhyānāyayāmy aham // SoKss_2,3.10 //",
  "GK21sokss_pu:2314": "gāndharvajñasya tasyaitāṃ sutāṃ śiṣyīkaromi ca /",
  "GK21sokss_pu:2315": "tataś cāsyāṃ svayaṃ tasya cakṣuḥ snihyed asaṃśayam // SoKss_2,3.11 //",
  "GK21sokss_pu:2316": "evaṃ sa mama jāmātā vaśyaś ca niyataṃ bhavet /",
  "GK21sokss_pu:2317": "nānyo 'styupāyaḥ ko 'pyatra yena vaśyo bhavecca saḥ // SoKss_2,3.12 //",
  "GK21sokss_pu:2318": "iti saṃcintya tatsiddhyai sa gatvā caṇḍikāgṛham /",
  "GK21sokss_pu:2319": "caṇḍīmabhyarcya tuṣṭāva cakre 'syā upayācitam // SoKss_2,3.13 //",
  "GK21sokss_pu:2320": "etatsaṃpatsyate rājannacirādvāñchitaṃ tava /",
  "GK21sokss_pu:2321": "iti śuśrāva tatrāsāvaśarīrāṃ sarasvatīm // SoKss_2,3.14 //",
  "GK21sokss_pu:2322": "tatastuṣṭaḥ samāgatya buddhadattena mantriṇā /",
  "GK21sokss_pu:2323": "saha caṇḍamahāsenastamevārthamacintayat // SoKss_2,3.15 //",
  "GK21sokss_pu:2324": "mānoddhato vītalobho raktabhṛtyo mahābalaḥ /",
  "GK21sokss_pu:2325": "asādhyo 'pi sa sāmādeḥ sāmnā tāvannirūpyatām // SoKss_2,3.16 //",
  "GK21sokss_pu:2326": "iti saṃmantrya sa nṛpo dūtamekaṃ samādiśat /",
  "GK21sokss_pu:2327": "gaccha madvacanādbrūhi vatsarājamidaṃ vacaḥ // SoKss_2,3.17 //",
  "GK21sokss_pu:2328": "matputrī tava gāndharve śiṣyā bhavitumicchati /",
  "GK21sokss_pu:2329": "snehas te 'smāsu cettatvaṃ tām ihaivaitya śikṣaya // SoKss_2,3.18 //",
  "GK21sokss_pu:2330": "ityuktvā preṣitastena dūto gatvā nyavedayat /",
  "GK21sokss_pu:2331": "kauśāmbyāṃ vatsarājāya saṃdeśaṃ taṃ tathaiva saḥ // SoKss_2,3.19 //",
  "GK21sokss_pu:2332": "vatsarājo 'pi tacchrutvā dūtādanucitaṃ vacaḥ /",
  "GK21sokss_pu:2333": "yaugandharāyaṇasyedamekānte mantriṇo 'bravīt // SoKss_2,3.20 //",
  "GK21sokss_pu:2334": "kimetattena saṃdiṣṭaṃ sadarpaṃ mama bhūbhujā /",
  "GK21sokss_pu:2335": "evaṃ saṃdiśatastasya ko 'bhiprāyo durātmanaḥ // SoKss_2,3.21 //",
  "GK21sokss_pu:2336": "ityukto vatsarājena tadā yaugandharāyaṇaḥ /",
  "GK21sokss_pu:2337": "uvācainaṃ mahāmantrīṃ sa svāmihitaniṣṭhuraḥ // SoKss_2,3.22 //",
  "GK21sokss_pu:2338": "bhuvi vyasanitākhyātiḥ prarūḍhā te lateva yā /",
  "GK21sokss_pu:2339": "idaṃ tasyā mahārāja kaṣāyakaṭukaṃ phalam // SoKss_2,3.23 //",
  "GK21sokss_pu:2340": "sa hi tvāṃ rāgiṇaṃ matvā kanyāratnena lobhayan /",
  "GK21sokss_pu:2341": "nītvā caṇḍamahāseno baddhvā svīkartumicchati // SoKss_2,3.24 //",
  "GK21sokss_pu:2342": "tanmuñca vyasanāni tvaṃ sukhena hi parairnṛpāḥ /",
  "GK21sokss_pu:2343": "sīdantasteṣu gṛhyante khāteṣviva vanadvipāḥ // SoKss_2,3.25 //",
  "GK21sokss_pu:2344": "ity ukto mantriṇā dhīraḥ pratidūtaṃ vyasarjayat /",
  "GK21sokss_pu:2345": "sa vatsarājas taṃ caṇḍamahāsenanṛpaṃ prati // SoKss_2,3.26 //",
  "GK21sokss_pu:2346": "saṃdideśa ca yadyasti vāñchā macchiṣyatāṃ prati /",
  "GK21sokss_pu:2347": "tvatputryāstadihaivaiṣā bhavatā preṣyatāmiti // SoKss_2,3.27 //",
  "GK21sokss_pu:2348": "evaṃ kṛtvā ca sacivānvatsarājo jagāda saḥ /",
  "GK21sokss_pu:2349": "yāmi caṇḍamahāsenamiha baddhvānayāmi tam // SoKss_2,3.28 //",
  "GK21sokss_pu:2350": "tac chrutvā tam uvācāgryo mantrī yaugandharāyaṇaḥ /",
  "GK21sokss_pu:2351": "na caitac chakyate rājan kartuṃ naiva ca yujyate // SoKss_2,3.29 //",
  "GK21sokss_pu:2352": "sa hi prabhāvavānrājā svīkāryaśca tava prabho /",
  "GK21sokss_pu:2353": "tathā ca tadgataṃ sarvaṃ śṛṇvidaṃ kathayāmi te // SoKss_2,3.30 //",
  "GK21sokss_pu:2354": "astīhojjayinī nāma nagarī bhūṣaṇaṃ bhuvaḥ /",
  "GK21sokss_pu:2355": "hasantīva sudhādhautaiḥ pāsādairamarāvatīm // SoKss_2,3.31 //",
  "GK21sokss_pu:2356": "yasyāṃ vasati viśveśo mahākālavapuḥ svayam /",
  "GK21sokss_pu:2357": "śithilīkṛtakailāsanivāsavyasano haraḥ // SoKss_2,3.32 //",
  "GK21sokss_pu:2358": "tasyāṃ mahendravarmākhyo rājābhūdbhūbhṛtāṃ varaḥ /",
  "GK21sokss_pu:2359": "jayasenābhidhāno 'sya babhūva sadṛśaḥ sutaḥ // SoKss_2,3.33 //",
  "GK21sokss_pu:2360": "jayasenasya tasyātha putro 'pratimadorbalaḥ /",
  "GK21sokss_pu:2361": "samutpanno mahāsenanāmā nṛpatikuñjaraḥ // SoKss_2,3.34 //",
  "GK21sokss_pu:2362": "so 'tha rājā svarājyaṃ tat pālayan samacintayat /",
  "GK21sokss_pu:2363": "na me khaḍgo 'nurūpo 'sti na ca bhāryā kulodgatā // SoKss_2,3.35 //",
  "GK21sokss_pu:2364": "iti saṃcintya sa nṛpaścaṇḍikāgṛhamāgamat /",
  "GK21sokss_pu:2365": "tatrautiṣṭhannirāhāro devīmārādhayaṃściram // SoKss_2,3.36 //",
  "GK21sokss_pu:2366": "utkṛtyātha svamāṃsāni homakarma sa cākarot /",
  "GK21sokss_pu:2367": "tataḥ prasannā sākṣātsa devī caṇḍī tamabhyadhāt // SoKss_2,3.37 //",
  "GK21sokss_pu:2368": "prītāsmi te gṛhāṇemaṃ putra khaḍgottamaṃ mama /",
  "GK21sokss_pu:2369": "etatprabhāvāc chatrūṇām ajeyas tvaṃ bhaviṣyasi // SoKss_2,3.38 //",
  "GK21sokss_pu:2370": "kiṃ cāṅgāravatīṃ nāma kanyāṃ trailokyasundarīm /",
  "GK21sokss_pu:2371": "aṅgārakāsurasutāṃ śīghraṃ bhāryāmavāpsyasi // SoKss_2,3.39 //",
  "GK21sokss_pu:2372": "atīva caṇḍaṃ karmeha kṛtaṃ caitadyatastvayā /",
  "GK21sokss_pu:2373": "ataścaṇḍamahāsena ityākhyā te bhaviṣyati // SoKss_2,3.40 //",
  "GK21sokss_pu:2374": "ityuktvā dattakhaḍgā sā devī tasya tiro 'bhavat /",
  "GK21sokss_pu:2375": "rājñaḥ saṃkalpasaṃpattihṛṣṭirāvirabhūtpunaḥ // SoKss_2,3.41 //",
  "GK21sokss_pu:2376": "sa khaḍgo mattahastīndro naḍāgiririti prabho /",
  "GK21sokss_pu:2377": "dve tasya ratne śakrasya kuliśairāvaṇāviva // SoKss_2,3.42 //",
  "GK21sokss_pu:2378": "tayoḥ prabhāvātsukhitaḥ kadācitso 'tha bhūpatiḥ /",
  "GK21sokss_pu:2379": "agāccaṇḍamahāseno mṛgayāyai mahāṭavīm // SoKss_2,3.43 //",
  "GK21sokss_pu:2380": "atipramāṇaṃ tatraikaṃ varāhaṃ ghoramaikṣata /",
  "GK21sokss_pu:2381": "naiśaṃ tama ivākāṇḍe divā piṇḍatvamāgatam // SoKss_2,3.44 //",
  "GK21sokss_pu:2382": "sa varāhaḥ śarairasya tīkṣṇairapyakṛtavraṇaḥ /",
  "GK21sokss_pu:2383": "āhatya syandanaṃ rājñaḥ palāyya bilamāviśat // SoKss_2,3.45 //",
  "GK21sokss_pu:2384": "rājāpi ratham utsṛjya tam evānusaran krudhā /",
  "GK21sokss_pu:2385": "dhanur dvitīyas tatraiva prāviśat sa bilāntaram // SoKss_2,3.46 //",
  "GK21sokss_pu:2386": "dūraṃ praviśya cāpaśyatkāntaṃ puravaraṃ mahat /",
  "GK21sokss_pu:2387": "savismayo nyaṣīdacca tadantardīrghikātaṭe // SoKss_2,3.47 //",
  "GK21sokss_pu:2388": "tatrasthaḥ kanyakāmekāmapaśyatstrīśatānvitām /",
  "GK21sokss_pu:2389": "saṃcarantīṃ smarasyeva dhairyanirbhedinīmiṣum // SoKss_2,3.48 //",
  "GK21sokss_pu:2390": "sāpi premarasāsāravarṣiṇā cakṣuṣā muhuḥ /",
  "GK21sokss_pu:2391": "snapayantīva rājānaṃ śanakaistamupāgamat // SoKss_2,3.49 //",
  "GK21sokss_pu:2392": "kastvaṃ subhaga kasmācca praviṣṭo 'sīha sāṃpratam /",
  "GK21sokss_pu:2393": "ityuktaḥ sa tayā rājā yathātattvamavarṇayat // SoKss_2,3.50 //",
  "GK21sokss_pu:2394": "tacchrutvā netrayugalātsarāgādaśrusaṃtatim /",
  "GK21sokss_pu:2395": "hṛdayāddhīratāṃ cāpi samaṃ kanyā mumoca sā // SoKss_2,3.51 //",
  "GK21sokss_pu:2396": "kā tvaṃ rodiṣi kasmācca pṛṣṭā teneti bhūbhṛtā /",
  "GK21sokss_pu:2397": "sā taṃ pratyabravīdevaṃ manmahājñānuvartinī // SoKss_2,3.52 //",
  "GK21sokss_pu:2398": "yo varāhaḥ praviṣṭo 'tra sa daityo 'ṅgārakābhidhaḥ /",
  "GK21sokss_pu:2399": "ahaṃ caitasya tanayā nāmnāṅgāravatī nṛpa // SoKss_2,3.53 //",
  "GK21sokss_pu:2400": "vajrasāramayaś cāsau rājaputrīr imāḥ śatam /",
  "GK21sokss_pu:2401": "ācchidya rājñāṃ gehebhyaḥ parivāraṃ vyadhān mama // SoKss_2,3.54 //",
  "GK21sokss_pu:2402": "kiṃ caiṣa rākṣasībhūtaḥ śāpadoṣānmahāsuraḥ /",
  "GK21sokss_pu:2403": "tṛṣṇāśramārtaś cādya tvāṃ prāpyāpi tyaktavānayam // SoKss_2,3.55 //",
  "GK21sokss_pu:2404": "idānīṃ cāstavārāharūpo viśrāmyati svayam /",
  "GK21sokss_pu:2405": "suptotthitaśca niyataṃ tvayi pāpaṃ samācaret // SoKss_2,3.56 //",
  "GK21sokss_pu:2406": "iti me tava kalyāṇamapaśyantyā galantyamī /",
  "GK21sokss_pu:2407": "saṃtāpakvathitāḥ prāṇā iva bāṣpāmbubindavaḥ // SoKss_2,3.57 //",
  "GK21sokss_pu:2408": "ityaṅgāravatīvākyaṃ śrutvā rājā jagāda tām /",
  "GK21sokss_pu:2409": "yadi mayyasti te snehastadidaṃ madvacaḥ kuru // SoKss_2,3.58 //",
  "GK21sokss_pu:2410": "prabuddhasyāsya gatvā tvaṃ rudihi svapituḥ puraḥ /",
  "GK21sokss_pu:2411": "tataśca niyataṃ sa tvāṃ pṛcchedudvegakāraṇam // SoKss_2,3.59 //",
  "GK21sokss_pu:2412": "tvāṃ cennipātayetkaścittato me kā gatirbhavet /",
  "GK21sokss_pu:2413": "etadduḥkhaṃ mametyevaṃ sa ca vācyastvayā tataḥ // SoKss_2,3.60 //",
  "GK21sokss_pu:2414": "evaṃ kṛte 'sti kalyāṇaṃ tavāpi ca mamāpi ca /",
  "GK21sokss_pu:2415": "ityuktā tena sā rājñā tathetyaṅgīcakāra tam // SoKss_2,3.61 //",
  "GK21sokss_pu:2416": "taṃ ca cchannamavasthāpya rājānaṃ pāpaśaṅkinī /",
  "GK21sokss_pu:2417": "agādasurakanyā sa prasuptasyāntikaṃ pituḥ // SoKss_2,3.62 //",
  "GK21sokss_pu:2418": "so 'pi daiyaḥ prabubudhe prārebhe sā ca roditum /",
  "GK21sokss_pu:2419": "kiṃ putri rodiṣītyevaṃ sa ca tāmabravīttataḥ // SoKss_2,3.63 //",
  "GK21sokss_pu:2420": "hanyāttvāṃ ko'pi cettāta tadā me kā gatirbhavet /",
  "GK21sokss_pu:2421": "ityārtyā tamavāditsā sa vihasya tato 'bravīt // SoKss_2,3.64 //",
  "GK21sokss_pu:2422": "ko māṃ vyāpādayetputri sarvo vajramayo hyaham /",
  "GK21sokss_pu:2423": "vāmahaste 'sti me chidraṃ tacca cāpena rakṣyate // SoKss_2,3.65 //",
  "GK21sokss_pu:2424": "itthamāśvāsayāmāsa sa daityastāṃ nijāṃ sutām /",
  "GK21sokss_pu:2425": "etacca nikhilaṃ tena rājñā channena śuśruve // SoKss_2,3.66 //",
  "GK21sokss_pu:2426": "tataḥ kṣaṇādivotthāya kṛtvā snānaṃ sa dānavaḥ /",
  "GK21sokss_pu:2427": "kṛtamaunaḥ pravavṛtte devaṃ pūjayituṃ haram // SoKss_2,3.67 //",
  "GK21sokss_pu:2428": "tatkālaṃ prakaṭībhūya sa rājākṛṣṭakārmukaḥ /",
  "GK21sokss_pu:2429": "upetya prasabhaṃ daityaṃ raṇāyāhvayate sma tam // SoKss_2,3.68 //",
  "GK21sokss_pu:2430": "so 'pyutkṣipya karaṃ vāmaṃ maunasthastasya bhūpateḥ /",
  "GK21sokss_pu:2431": "pratīkṣasva kṣaṇaṃ tāvaditi saṃjñāṃ tadākarot // SoKss_2,3.69 //",
  "GK21sokss_pu:2432": "rājāpi laghuhastatvātkare tatraiva tatkṣaṇam /",
  "GK21sokss_pu:2433": "tasminmarmaṇi taṃ daityaṃ pṛṣatkena jaghāna saḥ // SoKss_2,3.70 //",
  "GK21sokss_pu:2434": "sa ca marmāhato ghoraṃ rāvaṃ kṛtvā mahāsuraḥ /",
  "GK21sokss_pu:2435": "aṅgārako 'patadbhūmau niryajjīvo jagāda ca // SoKss_2,3.71 //",
  "GK21sokss_pu:2436": "tṛṣito 'haṃ hato yena sa māmadbhirna tarpayet /",
  "GK21sokss_pu:2437": "pratyabdaṃ yadi tattasya naśyeyuḥ pañca mantriṇaḥ // SoKss_2,3.72 //",
  "GK21sokss_pu:2438": "ityuktvā pañcatāṃ prāpa sa daityaḥ so 'pi tatsutām /",
  "GK21sokss_pu:2439": "tāmaṅgāravatīṃ rājā gṛhītvojjayinīṃ yayau // SoKss_2,3.73 //",
  "GK21sokss_pu:2440": "pariṇītavatastasya tatra tāṃ daityakanyakām /",
  "GK21sokss_pu:2441": "jātau dvau tanayau caṇḍamahāsenasya bhūpateḥ // SoKss_2,3.74 //",
  "GK21sokss_pu:2442": "eko gopālako nāma dvitīyaḥ pālakastathā /",
  "GK21sokss_pu:2443": "tayorindrotsavaṃ cāsau jātayorakaronnṛpaḥ // SoKss_2,3.75 //",
  "GK21sokss_pu:2444": "tatastaṃ nṛpatiṃ svapne tuṣṭo vakti sma vāsavaḥ /",
  "GK21sokss_pu:2445": "prāpsyasyananyasadṛśīṃ matprasādātsutāmiti // SoKss_2,3.76 //",
  "GK21sokss_pu:2446": "tataḥ kālena jātāsya rājñaḥ kanyā tu tanvyatha /",
  "GK21sokss_pu:2447": "apūrvā nirmitā dhātrā candrasyevāparā tanuḥ // SoKss_2,3.77 //",
  "GK21sokss_pu:2448": "kāmadevāvatāro 'syāḥ putro vidyādharādhipaḥ /",
  "GK21sokss_pu:2449": "bhaviṣyatīti tatkālamudabhūdbhāratī divaḥ // SoKss_2,3.78 //",
  "GK21sokss_pu:2450": "dattā me vāsavenaiṣā tuṣṭeneti sa bhūpatiḥ /",
  "GK21sokss_pu:2451": "nāmnā vāsavadattāṃ tāṃ tanayāmakarottadā // SoKss_2,3.79 //",
  "GK21sokss_pu:2452": "sā ca tasya pitur gehe pradeyā saṃprati sthitā /",
  "GK21sokss_pu:2453": "prāṅmanthād arṇavasyeva kamalā kukṣikoṭare // SoKss_2,3.80 //",
  "GK21sokss_pu:2454": "evaṃvidhaprabhāvaścaṇḍamahāsenabhūpatiḥ sa kila /",
  "GK21sokss_pu:2455": "deva na śakyo jetuṃ yathā tathā durgadeśasthaḥ // SoKss_2,3.81 //",
  "GK21sokss_pu:2456": "kiṃ ca sa rājanvāñchati dātuṃ tubhyaṃ sadaiva tanayāṃ tām /",
  "GK21sokss_pu:2457": "prārthayate tu sa rājā nijapakṣamahodayaṃ mānī // SoKss_2,3.82 //",
  "GK21sokss_pu:2458": "sā cāvaśyaṃ manye vāsavadattā tvayaiva pariṇeyā /",
  "GK21sokss_pu:2459": "sa sapadi vāsavadattāhṛtahṛdayo vatsarājo 'bhūt // SoKss_2,3.83 //",
  "GK21sokss_pu:2460": "iti mahākaviśrīsomadevabhaṭṭaviracite kathāsaritsāgare kathāmukhalambake tṛtīyas taraṅgaḥ /",
  "GK21sokss_pu:2461": "caturthas taraṅgaḥ /",
  "GK21sokss_pu:2462": "atrāntare sa vatseśapratidūtastadabravīt /",
  "GK21sokss_pu:2463": "gatvā prativacaścaṇḍamahāsenāya bhūbhṛte // SoKss_2,4.1 //",
  "GK21sokss_pu:2464": "so 'pi caṇḍamahāsenastacchrutvaiva vyacintayat /",
  "GK21sokss_pu:2465": "sa tāvadiha nāyāti mānī vatseśvaro bhṛśam // SoKss_2,4.2 //",
  "GK21sokss_pu:2466": "kanyā hi tatra na preṣyā bhavedevaṃ hi lāghavam /",
  "GK21sokss_pu:2467": "tasmādbaddhvaiva taṃ yuktyā nṛpamānāyayāmyaham // SoKss_2,4.3 //",
  "GK21sokss_pu:2468": "iti saṃcintya saṃmantrya sa rājā mantribhiḥ saha /",
  "GK21sokss_pu:2469": "akārayatsvasadṛśaṃ mahāntaṃ yantrahastinam // SoKss_2,4.4 //",
  "GK21sokss_pu:2470": "taṃ cāntarvīrapuruṣaiḥ kṛtvā channairadhiṣṭhitam /",
  "GK21sokss_pu:2471": "vindhyāṭavyāṃ sa nidadhe rājā yantramayaṃ gajam // SoKss_2,4.5 //",
  "GK21sokss_pu:2472": "tatra taṃ cārapuruṣāḥ paśyanti sma vidūrataḥ /",
  "GK21sokss_pu:2473": "gajabandharasāsaktavatsarājopajīvinaḥ // SoKss_2,4.6 //",
  "GK21sokss_pu:2474": "te ca tvaritamāgatya vatsarājaṃ vyajijñapan /",
  "GK21sokss_pu:2475": "deva dṛṣṭo gajo 'smābhireko vindhyavane bhraman // SoKss_2,4.7 //",
  "GK21sokss_pu:2476": "asminniyati bhūloke naiva yo 'nyatra dṛśyate /",
  "GK21sokss_pu:2477": "varṣmaṇā vyāptagagano vindhyādririva jaṅgamaḥ // SoKss_2,4.8 //",
  "GK21sokss_pu:2478": "tataścāravacaḥ śrutvā vatsarājo jaharṣa saḥ /",
  "GK21sokss_pu:2479": "tebhyaḥ suvarṇalakṣaṃ ca pradadau pāritoṣikam // SoKss_2,4.9 //",
  "GK21sokss_pu:2480": "taṃ cedgajendraṃ prāpsyāmi pratimallaṃ naḍāgireḥ /",
  "GK21sokss_pu:2481": "tataścaṇḍamahāseno vaśyo bhavati me dhruvam // SoKss_2,4.10 //",
  "GK21sokss_pu:2482": "tato vāsavadattāṃ tāṃ sa svayaṃ me prayacchati /",
  "GK21sokss_pu:2483": "iti saṃcintayanso 'tha rājā tāmanayanniśām // SoKss_2,4.11 //",
  "GK21sokss_pu:2484": "prātaśca mantrivacanaṃ nyakṛtvā gajatṛṣṇayā /",
  "GK21sokss_pu:2485": "puraskṛtyaiva tāṃścārānyayau vindhyāṭavīṃ prati // SoKss_2,4.12 //",
  "GK21sokss_pu:2486": "prasthānalagnasya phalaṃ kanyālābhaṃ sabandhanam /",
  "GK21sokss_pu:2487": "yadūcurgaṇakāstasya tatsa naiva vyacārayat // SoKss_2,4.13 //",
  "GK21sokss_pu:2488": "prāpya vindhyāṭavīṃ tasya gajasya kṣobhaśaṅkayā /",
  "GK21sokss_pu:2489": "vatsarājaḥ sa sainyāni dūrādeva nyavārayat // SoKss_2,4.14 //",
  "GK21sokss_pu:2490": "cāramātrasahāyastu vīṇāṃ ghoṣavatīṃ dadhat /",
  "GK21sokss_pu:2491": "nijavyasanavistīrṇāṃ tāṃ viveśa mahāṭavīm // SoKss_2,4.15 //",
  "GK21sokss_pu:2492": "vindhyasya dakṣiṇe pārśve dūrācāraiḥ pradarśitam /",
  "GK21sokss_pu:2493": "gajaṃ satyagajābhāsaṃ taṃ dadarśa sa bhūpatiḥ // SoKss_2,4.16 //",
  "GK21sokss_pu:2494": "ekākī vādayanvīṇāṃ cintayan bandhanāni saḥ /",
  "GK21sokss_pu:2495": "madhuradhvani gāyaṃś ca śanair upajagāma tam // SoKss_2,4.17 //",
  "GK21sokss_pu:2496": "gāndharvadattacittatvātsaṃdhyādhvāntavaśācca saḥ /",
  "GK21sokss_pu:2497": "na taṃ vanagajaṃ rājā māyāgajamalakṣayat // SoKss_2,4.18 //",
  "GK21sokss_pu:2498": "so 'pi hastī tamutkarṇatālo gītarasādiva /",
  "GK21sokss_pu:2499": "upetyopetya vicalandūramākṛṣṭavānnṛpam // SoKss_2,4.19 //",
  "GK21sokss_pu:2500": "tato 'kasmācca nirgatya tasmādyantramayādgajāt /",
  "GK21sokss_pu:2501": "vatseśvaraṃ taṃ saṃnaddhāḥ puruṣāḥ paryavārayan // SoKss_2,4.20 //",
  "GK21sokss_pu:2502": "tāndṛṣṭvā nṛpatiḥ kopādākṛṣṭacchuriko 'tha saḥ /",
  "GK21sokss_pu:2503": "agrasthānyodhayannanyairetya paścādagṛhyata // SoKss_2,4.21 //",
  "GK21sokss_pu:2504": "saṃketamilitaiścānyairyodhāstaiḥ sainikaiḥ saha /",
  "GK21sokss_pu:2505": "ninyurvatseśvaraṃ caṇḍamahāsenāntikaṃ ca tam // SoKss_2,4.22 //",
  "GK21sokss_pu:2506": "so 'pi caṇḍamahāseno nirgayāgre kṛtādaraḥ /",
  "GK21sokss_pu:2507": "vatseśena samaṃ tena viveśojjayinīṃ purīm // SoKss_2,4.23 //",
  "GK21sokss_pu:2508": "sa tatra tadṛśe paurairavamānakalaṅkitaḥ /",
  "GK21sokss_pu:2509": "śaśīva locanānando vatsarājo navāgataḥ // SoKss_2,4.24 //",
  "GK21sokss_pu:2510": "tato 'sya guṇarāgeṇa vadhamāśaṅkya tatra te /",
  "GK21sokss_pu:2511": "paurāḥ saṃbhūya sakalāścakrurmaraṇaniścayam // SoKss_2,4.25 //",
  "GK21sokss_pu:2512": "na me vatseśvaro vadhyaḥ saṃdheya iti tān bruvan /",
  "GK21sokss_pu:2513": "so 'tha caṇḍamahāsenaḥ paurān kṣobhād avārayat // SoKss_2,4.26 //",
  "GK21sokss_pu:2514": "tato vāsavadattāṃ tāṃ sutāṃ tatraiva bhūpatiḥ /",
  "GK21sokss_pu:2515": "vatsarājāya gāndharvaśikṣāhetoḥ samarpayat // SoKss_2,4.27 //",
  "GK21sokss_pu:2516": "uvāca cainaṃ gāndharvaṃ tvametāṃ śikṣaya prabho /",
  "GK21sokss_pu:2517": "tataḥ prāpsyasi kalyāṇaṃ mā viṣādaṃ kṛthā iti // SoKss_2,4.28 //",
  "GK21sokss_pu:2518": "tasya dṛṣṭvā tu tāṃ kanyāṃ vatsarājasya mānasam /",
  "GK21sokss_pu:2519": "tathā snehāktamabhavanna yahā manyumaikṣata // SoKss_2,4.29 //",
  "GK21sokss_pu:2520": "tasyāś ca cakṣurmanasī saha taṃ prati jagmatuḥ /",
  "GK21sokss_pu:2521": "hriyā cakṣur nivavṛtte manas tu na kathaṃcana // SoKss_2,4.30 //",
  "GK21sokss_pu:2522": "atha vāsavadattāṃ tāṃ gāpayaṃstadgatekṣaṇaḥ /",
  "GK21sokss_pu:2523": "tatra gāndharvaśālāyāṃ vatsarāja uvāsa saḥ // SoKss_2,4.31 //",
  "GK21sokss_pu:2524": "aṅke ghoṣavatī tasya kaṇṭhe gītaśrutistathā /",
  "GK21sokss_pu:2525": "puro vāsavadattā ca tasthau cetovinodinī // SoKss_2,4.32 //",
  "GK21sokss_pu:2526": "sā ca vāsavadattāsya paricaryāparābhavat /",
  "GK21sokss_pu:2527": "takṣmīriva tadekāgrā baddhasyāpyanapāyinī // SoKss_2,4.33 //",
  "GK21sokss_pu:2528": "atrāntare ca kauśāmbyāṃ vatsarājānuge jane /",
  "GK21sokss_pu:2529": "āvṛtte taṃ prabhuṃ buddhvā baddhaṃ rāṣṭraṃ pracukṣubhe // SoKss_2,4.34 //",
  "GK21sokss_pu:2530": "ujjayinyāmavaskandaṃ dātumaicchansamantataḥ /",
  "GK21sokss_pu:2531": "vatseśvarānurāgeṇa kruddhāḥ prakṛtayastadā // SoKss_2,4.35 //",
  "GK21sokss_pu:2532": "naiva caṇḍamahāseno balasādhyo mahān hi saḥ /",
  "GK21sokss_pu:2533": "na caivaṃ vatsarājasya śarīre kuśalaṃ bhavet // SoKss_2,4.36 //",
  "GK21sokss_pu:2534": "tasmānna yukto 'vaskando buddhisādhyamidaṃ punaḥ /",
  "GK21sokss_pu:2535": "iti prakṛtayaḥ kṣobhānnavāryanta rumaṇvatā // SoKss_2,4.37 //",
  "GK21sokss_pu:2536": "tato 'nuraktamālokya rāṣṭramavyabhicāri tat /",
  "GK21sokss_pu:2537": "rumaṇvadādīn āha sma dhīro yaugandharāyaṇaḥ // SoKss_2,4.38 //",
  "GK21sokss_pu:2538": "ihaiva sarvair yuṣmābhiḥ sthātavyaṃ satatodyataiḥ /",
  "GK21sokss_pu:2539": "rakṣaṇīyamidaṃ rāṣṭraṃ kāle kāryaśca vikramaḥ // SoKss_2,4.39 //",
  "GK21sokss_pu:2540": "vasantakadvitīyaśca gatvāhaṃ prajñayā svayā /",
  "GK21sokss_pu:2541": "vatseśaṃ mocayitvā tamānayāmi na saṃśayaḥ // SoKss_2,4.40 //",
  "GK21sokss_pu:2542": "jalāhatau viśeṣeṇa vaidyutāgneriva dyutiḥ /",
  "GK21sokss_pu:2543": "āpadi sphurati prajñā yasya dhīraḥ sa eva hi // SoKss_2,4.41 //",
  "GK21sokss_pu:2544": "prākārabhañjanānyogāṃstathā nigaḍabhañjanān /",
  "GK21sokss_pu:2545": "adarśanaprayogāṃśca jāne 'hamupayoginaḥ // SoKss_2,4.42 //",
  "GK21sokss_pu:2546": "ityuktvā prakṛtīḥ kṛtvā hastanyastā rumaṇvataḥ /",
  "GK21sokss_pu:2547": "yaugandharāyaṇaḥ prāyāt kauśāmbyāḥ savasantakaḥ // SoKss_2,4.43 //",
  "GK21sokss_pu:2548": "praviveśa ca tenaiva saha vindhyamahāṭavīm /",
  "GK21sokss_pu:2549": "svaprajñāmiva sattāḍhyāṃ svanītimiva durgamām // SoKss_2,4.44 //",
  "GK21sokss_pu:2550": "tatra vatseśamittrasya vindhyaprāgbhāravāsinaḥ /",
  "GK21sokss_pu:2551": "gṛhaṃ pulindakākhyasya pulindādhipateragāt // SoKss_2,4.45 //",
  "GK21sokss_pu:2552": "taṃ sajjaṃ sthāpayitvā ca pahā tenāgamiṣyataḥ /",
  "GK21sokss_pu:2553": "vatsarājasya rakṣārthaṃ bhūrisainyasamanvitam // SoKss_2,4.46 //",
  "GK21sokss_pu:2554": "gatvā vasantakasakhastato yaugandharāyaṇaḥ /",
  "GK21sokss_pu:2555": "ujjayinyāṃ mahākālaśmaśānaṃ prāpa sa kramāt // SoKss_2,4.47 //",
  "GK21sokss_pu:2556": "viveśa tacca vetālaiḥ kravyagandhibhirāvṛtam /",
  "GK21sokss_pu:2557": "itastatastamaḥ śyāmaiścitādhūmairivāparaiḥ // SoKss_2,4.48 //",
  "GK21sokss_pu:2558": "tatrainaṃ darśanaprīto mittrabhāvāya tatkṣaṇam /",
  "GK21sokss_pu:2559": "yogeśvarākhyo vṛtavānabhyetya brahmarākṣasaḥ // SoKss_2,4.49 //",
  "GK21sokss_pu:2560": "tenopadiṣṭayā yuktyā tato yaugandharāyaṇaḥ /",
  "GK21sokss_pu:2561": "na cakārātmanaḥ sadyo rūpasya parivartanam // SoKss_2,4.50 //",
  "GK21sokss_pu:2562": "babhūva tena vikṛtaḥ kubjo vṛddhaśca tatkṣaṇāt /",
  "GK21sokss_pu:2563": "unmattaveṣaḥ khalvāṭo hāsyasaṃjananaḥ param // SoKss_2,4.51 //",
  "GK21sokss_pu:2564": "tayaiva yuktyā sa tadā sirānaddhapṛthūdaram /",
  "GK21sokss_pu:2565": "cakre vasantakasyāpi rūpaṃ danturadurmukham // SoKss_2,4.52 //",
  "GK21sokss_pu:2566": "tato rājakuladvāramādau preṣya vasantakam /",
  "GK21sokss_pu:2567": "viveśojjayinīṃ tāṃ sa tādṛgyaugandharāyaṇaḥ // SoKss_2,4.53 //",
  "GK21sokss_pu:2568": "nṛtyan gāyaṃś ca tatrāsau baṭubhiḥ parivāritaḥ /",
  "GK21sokss_pu:2569": "dṛṣṭaḥ sakautukaṃ sarvairyayau rājagṛhaṃ prati // SoKss_2,4.54 //",
  "GK21sokss_pu:2570": "tatra rājāvarodhānāṃ tenāsau kṛtakautukaḥ /",
  "GK21sokss_pu:2571": "agādvāsavadattāyāḥ śanaiḥ śravaṇagocaram // SoKss_2,4.55 //",
  "GK21sokss_pu:2572": "sā tamānāyayāmāsa ceṭikāṃ preṣya satvaram /",
  "GK21sokss_pu:2573": "gāndharvaśālāṃ narmaikasādaraṃ hi navaṃ vayaḥ // SoKss_2,4.56 //",
  "GK21sokss_pu:2574": "sa ca tatra gato vṛddhaṃ vatsarājaṃ dadarśa tam /",
  "GK21sokss_pu:2575": "unmattaveṣo vigaladvāṣpo yaugandharāyaṇaḥ // SoKss_2,4.57 //",
  "GK21sokss_pu:2576": "cakāra tasmai saṃjñāṃ ca vatsarājāya so 'pi tam /",
  "GK21sokss_pu:2577": "pratyabhijñātavānrājā veṣapracchannamāgatam // SoKss_2,4.58 //",
  "GK21sokss_pu:2578": "tato vāsavadattāṃ ca tacceṭīḥ prati cātmanaḥ /",
  "GK21sokss_pu:2579": "adarśanaṃ yuktibalād vyadhād yaugandharāyaṇaḥ // SoKss_2,4.59 //",
  "GK21sokss_pu:2580": "rājā tveko dadarśainaṃ tāśca sarvāḥ savismayam /",
  "GK21sokss_pu:2581": "vadanti sma gato 'kasmādunmattaḥ kvāpyasāviti // SoKss_2,4.60 //",
  "GK21sokss_pu:2582": "tacchrutvā taṃ ca dṛṣṭāgre matvā yogabalena tat /",
  "GK21sokss_pu:2583": "yuktyā vāsavadattāṃ tāṃ vatsarājo 'bravīdidam // SoKss_2,4.61 //",
  "GK21sokss_pu:2584": "gatvā sarasvatīpūjāmādāyāgaccha dārike /",
  "GK21sokss_pu:2585": "tacchrutvā sā tathetyuktvā savayasyā viniryayau // SoKss_2,4.62 //",
  "GK21sokss_pu:2586": "yathocitamupetyātha dadau vatseśvarāya saḥ /",
  "GK21sokss_pu:2587": "yaugandharāyaṇas tasmai yogān nigaḍabhañjanān // SoKss_2,4.63 //",
  "GK21sokss_pu:2588": "anyānvāsavadattāyā vīṇātantrīniyojitān /",
  "GK21sokss_pu:2589": "vaśīkaraṇayogāṃśca rājñe 'smai sa samārpayat // SoKss_2,4.64 //",
  "GK21sokss_pu:2590": "vyajijñapacca taṃ rājannihāyāto vasantakaḥ /",
  "GK21sokss_pu:2591": "dvāri sthito 'nyarūpeṇa taṃ kuruṣvāntike dvijam // SoKss_2,4.65 //",
  "GK21sokss_pu:2592": "yadā vāsavadatteyaṃ tvayi visrambhameṣyati /",
  "GK21sokss_pu:2593": "tadā vakṣyāmi yadahaṃ tatkuryāstiṣṭha sāṃpratam // SoKss_2,4.66 //",
  "GK21sokss_pu:2594": "ityuktvā niryayau śīghraṃ tato yaugandharāyaṇaḥ /",
  "GK21sokss_pu:2595": "agādvāsavadattā ca pūjāmādāya tatkṣaṇāt // SoKss_2,4.67 //",
  "GK21sokss_pu:2596": "so 'tha tāmavadadrājā bahirdvāri dvijaḥ sthitaḥ /",
  "GK21sokss_pu:2597": "sarasvatyarcane so 'smindakṣiṇārthe praveśyatām // SoKss_2,4.68 //",
  "GK21sokss_pu:2598": "tatheti dvāradeśātsa tatra vāsavadattayā /",
  "GK21sokss_pu:2599": "virūpāmākṛtiṃ bibhradānāyyata vasantakaḥ // SoKss_2,4.69 //",
  "GK21sokss_pu:2600": "sa cānītastamālokya vatseśamarudacchucā /",
  "GK21sokss_pu:2601": "tataścāpratibhedāya sa rājā nijagāda tam // SoKss_2,4.70 //",
  "GK21sokss_pu:2602": "he brahmanrogavairūpyaṃ sarvametadahaṃ tava /",
  "GK21sokss_pu:2603": "nivārayāmi mā rodīstiṣṭhehaiva mamāntike // SoKss_2,4.71 //",
  "GK21sokss_pu:2604": "mahān prasādo deveti sa covāca vasantakaḥ /",
  "GK21sokss_pu:2605": "so 'tha taṃ vikṛtaṃ dṛṣṭvā rājā smitamukho 'bhavat // SoKss_2,4.72 //",
  "GK21sokss_pu:2606": "taccālokyāśayaṃ buddhvā tasya so 'pi vasantakaḥ /",
  "GK21sokss_pu:2607": "hasati smādhikodbhūtavirūpānanavaikṛtaḥ // SoKss_2,4.73 //",
  "GK21sokss_pu:2608": "taṃ hasantaṃ tathā dṛṣṭvā krīḍanīyakasaṃnibham /",
  "GK21sokss_pu:2609": "tatra vāsavadattāpi jahāsa ca tutoṣa ca // SoKss_2,4.74 //",
  "GK21sokss_pu:2610": "tataḥ sā narmaṇā bālā taṃ papraccha vasantakam /",
  "GK21sokss_pu:2611": "kiṃ vijñānaṃ vijānāsi bho brahman kathyatām iti // SoKss_2,4.75 //",
  "GK21sokss_pu:2612": "kathāḥ kathayituṃ devi jānāmīti sa cāvadat /",
  "GK21sokss_pu:2613": "kathāṃ kathaya tarhokāmiti sāpi tato 'bravīt // SoKss_2,4.76 //",
  "GK21sokss_pu:2614": "tatastāṃ rājatanayāṃ rañjayansa vasantakaḥ /",
  "GK21sokss_pu:2615": "hāsyavaicitrasarasām imām akathayat kathām // SoKss_2,4.77 //",
  "GK21sokss_pu:2616": "astīha mathurā nāma purī kaṃsārijanmabhūḥ /",
  "GK21sokss_pu:2617": "tasyāṃ rūpaṇiketyāsītkhyātā vāravilāsinī // SoKss_2,4.78 //",
  "GK21sokss_pu:2618": "tasyā makaradaṃṣṭrākhyā mātābhūdvṛddhakuṭṭanī /",
  "GK21sokss_pu:2619": "tadguṇākṛṣyamāṇānāṃ yūnāṃ dṛśi viṣacchaṭā // SoKss_2,4.79 //",
  "GK21sokss_pu:2620": "pūjākāle surakulaṃ svaniyogāya jātu sā /",
  "GK21sokss_pu:2621": "gatā rūpaṇikā dūrādekaṃ puruṣamaikṣata // SoKss_2,4.80 //",
  "GK21sokss_pu:2622": "sa dṛṣṭaḥ subhagastasyā viveśa hṛdayaṃ tathā /",
  "GK21sokss_pu:2623": "yathā mātrā kṛtāste 'smādupadeśā viniryayuḥ // SoKss_2,4.81 //",
  "GK21sokss_pu:2624": "ceṭikāmatha sāvādīdgaccha madvacanādamum /",
  "GK21sokss_pu:2625": "puruṣaṃ brūhi madgehe tvayādyāgamyatāmiti // SoKss_2,4.82 //",
  "GK21sokss_pu:2626": "tatheti ceṭikā sā ca gatvā tasmai tad abravīt /",
  "GK21sokss_pu:2627": "tataḥ sa kiṃcid vimṛśan puruṣas tām abhāṣata // SoKss_2,4.83 //",
  "GK21sokss_pu:2628": "lohajaṅghābhidhāno 'smi brāhmaṇo nāsti me dhanam /",
  "GK21sokss_pu:2629": "tadāḍhyajanalabhye hi ko 'haṃ rūpaṇikāgṛhe // SoKss_2,4.84 //",
  "GK21sokss_pu:2630": "na dhanaṃ vāñchyate tvattaḥ svāminyetyudite tayā /",
  "GK21sokss_pu:2631": "sa lohajaṅghas tadvākyaṃ tatheti pratyapadyata // SoKss_2,4.85 //",
  "GK21sokss_pu:2632": "tataśceṭīmukhādbuddhvā tacca sā gṛhamutsukā /",
  "GK21sokss_pu:2633": "gatvā rūpaṇikā tatsthau tanmārganyastalocanā // SoKss_2,4.86 //",
  "GK21sokss_pu:2634": "kṣaṇācca lohajaṅgho 'tha tasyāmandiramāyayau /",
  "GK21sokss_pu:2635": "kuto 'yamiti kuṭṭanyā dṛṣṭo makaradaṃṣṭrayā // SoKss_2,4.87 //",
  "GK21sokss_pu:2636": "sāpi rūpaṇikā dṛṣṭvā svayamutthāya sādarā /",
  "GK21sokss_pu:2637": "vāsaveśmāntaraṃ hṛṣṭā kaṇṭhe lagnā nināya tam // SoKss_2,4.88 //",
  "GK21sokss_pu:2638": "tatra sā lohajaṅghasya tasya saubhāgyasaṃpadā /",
  "GK21sokss_pu:2639": "vaśīkṛtā satī nānyatphalaṃ janmanyamanyata // SoKss_2,4.89 //",
  "GK21sokss_pu:2640": "tatastayā nivṛttānyapuruṣāsaṅgayā saha /",
  "GK21sokss_pu:2641": "yathāsukhaṃ sa tatraiva tasthau tanmandire yuvā // SoKss_2,4.90 //",
  "GK21sokss_pu:2642": "taddṛṣṭvā śikṣitāśeṣaveṣayoṣijjagāda tām /",
  "GK21sokss_pu:2643": "mātā makaradaṃṣṭrā sā khinnā rūpaṇikāṃ rahaḥ // SoKss_2,4.91 //",
  "GK21sokss_pu:2644": "kimayaṃ nirdhanaḥ putri sevyate puruṣastvayā /",
  "GK21sokss_pu:2645": "śavaṃ spṛśanti sujanā gaṇikā na tu nirdhanam // SoKss_2,4.92 //",
  "GK21sokss_pu:2646": "kānurāgaḥ kva veśyātvamiti te vismṛtaṃ katham /",
  "GK21sokss_pu:2647": "saṃdhyeva rāgiṇī veśyā na ciraṃ putri dīpyate // SoKss_2,4.93 //",
  "GK21sokss_pu:2648": "naṭīva kṛtrimaṃ prema gaṇikārthāya darśayet /",
  "GK21sokss_pu:2649": "tadenaṃ nirdhanaṃ muñca mā kṛthā nāśamātmanaḥ // SoKss_2,4.94 //",
  "GK21sokss_pu:2650": "iti mātṛvacaḥ śrutvā ruṣā rūpaṇikābravīt /",
  "GK21sokss_pu:2651": "maivaṃ vādīrmama hyeṣa prāṇebhyo 'pyadhikaḥ priyaḥ // SoKss_2,4.95 //",
  "GK21sokss_pu:2652": "dhanamasti ca me bhūri kimanyena karomyaham /",
  "GK21sokss_pu:2653": "tadamba naiva vaktavyā bhūyo 'pyevamahaṃ tvayā // SoKss_2,4.96 //",
  "GK21sokss_pu:2654": "tacchrutvā lohajaṅghasya nirvāsanavidhau krudhā /",
  "GK21sokss_pu:2655": "tasthau makaradaṃṣṭrā sā tasyopāyaṃ vicinvatī // SoKss_2,4.97 //",
  "GK21sokss_pu:2656": "atha mārgāgataṃ kaṃcitkṣīṇakoṣaṃ dadarśa sā /",
  "GK21sokss_pu:2657": "rājaputraṃ parivṛtaṃ puruṣaiḥ śastrapāṇibhiḥ // SoKss_2,4.98 //",
  "GK21sokss_pu:2658": "upagamya drutaṃ taṃ ca nītvaikānte jagāda sā /",
  "GK21sokss_pu:2659": "nirdhanena mamaikena kāmukenāvṛtaṃ gṛham // SoKss_2,4.99 //",
  "GK21sokss_pu:2660": "tattvamāgaccha tatrādya tathā ca kuru yena saḥ /",
  "GK21sokss_pu:2661": "gṛhānmama nivarteta madīyāṃ ca sutāṃ bhaja // SoKss_2,4.100 //",
  "GK21sokss_pu:2662": "tatheti rājaputro 'tha praviveśa sa tadgṛham /",
  "GK21sokss_pu:2663": "tasmin kṣaṇe rūpaṇikā tasthau devakule ca sā // SoKss_2,4.101 //",
  "GK21sokss_pu:2664": "lohajaṅghaśca tatkālaṃ bahiḥ kvāpi sthito 'bhavat /",
  "GK21sokss_pu:2665": "kṣaṇāntare ca niḥśaṅkastatraiva samupāyayau // SoKss_2,4.102 //",
  "GK21sokss_pu:2666": "tatkṣaṇaṃ rājaputrasya tasya bhṛtyaiḥ pradhāvya saḥ /",
  "GK21sokss_pu:2667": "dṛḍhaṃ pādaprahārādyaiḥ sarveṣvaṅgeṣv atāḍyata // SoKss_2,4.103 //",
  "GK21sokss_pu:2668": "tatas tair eva cāmedhyapūrṇe kṣiptaḥ sa khātake /",
  "GK21sokss_pu:2669": "lohajaṅghaḥ kathamapi prapalāyitavāṃstataḥ // SoKss_2,4.104 //",
  "GK21sokss_pu:2670": "athāgatā rūpaṇikā tadbuddhvā śokavihvalā /",
  "GK21sokss_pu:2671": "sābhūdvīkṣyātha sa yayau rājaputro yathāgatam // SoKss_2,4.105 //",
  "GK21sokss_pu:2672": "lohajaṅgho 'pi kuṭṭanyā prasahya sa khalīkṛtaḥ /",
  "GK21sokss_pu:2673": "gantuṃ pravavṛte tīrthaṃ prāṇāṃstyaktuṃ viyogavān // SoKss_2,4.106 //",
  "GK21sokss_pu:2674": "gacchannaṭavyāṃ saṃtaptaḥ kuṭṭanīmanyunā hṛdi /",
  "GK21sokss_pu:2675": "tvaci ca grīṣmatāpena cchāyāmabhilalāṣa saḥ // SoKss_2,4.107 //",
  "GK21sokss_pu:2676": "tarumaprāpnuvanso 'tha lebhe hastikalevaram /",
  "GK21sokss_pu:2677": "jaghanena praviśyāntarnirmāṃsaṃ jambukaiḥ kṛtam // SoKss_2,4.108 //",
  "GK21sokss_pu:2678": "carmāvaśeṣe tatrāntaḥ pariśrānaḥ praviśya saḥ /",
  "GK21sokss_pu:2679": "lohajaṅgho yayau nidrāṃ praviśadvātaśītale // SoKss_2,4.109 //",
  "GK21sokss_pu:2680": "athākasmātsamutthāya kṣaṇenaiva samantataḥ /",
  "GK21sokss_pu:2681": "meghaḥ pravavṛte tatra dhārāsāreṇa varṣitum // SoKss_2,4.110 //",
  "GK21sokss_pu:2682": "tena nirvivaraṃ prāpa saṃkocaṃ hasticarma tat /",
  "GK21sokss_pu:2683": "kṣaṇācca tena mārgeṇa jalaugho bhṛśamāyayau // SoKss_2,4.111 //",
  "GK21sokss_pu:2684": "tenāpahṛtya gaṅgāyāmakṣepi gajacarma tat /",
  "GK21sokss_pu:2685": "tajjalaughena nītvā ca samudrāntarnyadhīyata // SoKss_2,4.112 //",
  "GK21sokss_pu:2686": "tatra dṛṣṭvā ca taccarma nipatyāmiṣaśaṅkayā /",
  "GK21sokss_pu:2687": "hṛtvābdheḥ pāramanayatpakṣī garuḍavaṃśajaḥ // SoKss_2,4.113 //",
  "GK21sokss_pu:2688": "tatra cañcvā vidāryaitad gajacarma vilokya ca /",
  "GK21sokss_pu:2689": "antaḥsthaṃ mānuṣaṃ pakṣī palāyya sa tato yayau // SoKss_2,4.114 //",
  "GK21sokss_pu:2690": "tataśca carmaṇastasmātpakṣisaṃrambhabodhitaḥ /",
  "GK21sokss_pu:2691": "taccañcuracitadvārāllohajaṅgho viniryayau // SoKss_2,4.115 //",
  "GK21sokss_pu:2692": "dṛṣṭvā samudrapārasthamātmānaṃ ca savismayaḥ /",
  "GK21sokss_pu:2693": "anidrasvapnamiva tat sa samagram amanyata // SoKss_2,4.116 //",
  "GK21sokss_pu:2694": "atha dvau rākṣasau tatra ghorau bhīto dadarśa saḥ /",
  "GK21sokss_pu:2695": "tau cāpi rākṣasau dūrāccakitau tamapaśyatām // SoKss_2,4.117 //",
  "GK21sokss_pu:2696": "rāmātparābhavaṃ smṛtvā taṃ tathaiva ca mānuṣam /",
  "GK21sokss_pu:2697": "dṛṣṭvā tīrṇāmbudhiṃ bhūyastau bhayaṃ hṛdi cakratuḥ // SoKss_2,4.118 //",
  "GK21sokss_pu:2698": "saṃmantrya ca tayormadhyādeko gatvā tadaiva tam /",
  "GK21sokss_pu:2699": "vibhīṣaṇāya prabhave yathādṛṣṭaṃ nyavedayat // SoKss_2,4.119 //",
  "GK21sokss_pu:2700": "dṛṣṭarāmaprabhāvaḥ sanso 'pi rājā vibhīṣaṇaḥ /",
  "GK21sokss_pu:2701": "mānuṣāgamanādbhīto rākṣasaṃ tamabhāṣata // SoKss_2,4.120 //",
  "GK21sokss_pu:2702": "gaccha madvacanādbhadra prītyā taṃ brūhi mānuṣam /",
  "GK21sokss_pu:2703": "āgamyatāṃ gṛhe 'smākaṃ prasādaḥ kriyatāmiti // SoKss_2,4.121 //",
  "GK21sokss_pu:2704": "tathetyāgatya tattasmai svaprabhuprārthanāvacaḥ /",
  "GK21sokss_pu:2705": "cakito lohajaṅghāya śaśaṃsa sa ca rākṣasaḥ // SoKss_2,4.122 //",
  "GK21sokss_pu:2706": "so 'pyaṅgīkṛtya tadvipro lohajaṅghaḥ praśāntadhīḥ /",
  "GK21sokss_pu:2707": "tenaiva sadvitīyena saha laṅkāṃ tato 'gamat // SoKss_2,4.123 //",
  "GK21sokss_pu:2708": "tasyāṃ ca dṛṣṭasauvarṇatattatprāsādavismitaḥ /",
  "GK21sokss_pu:2709": "praviśya rājabhavanaṃ sa dadarśa vibhīṣaṇam // SoKss_2,4.124 //",
  "GK21sokss_pu:2710": "so 'pi papraccha rājā taṃ kṛtātithyaḥ kṛtāśiṣam /",
  "GK21sokss_pu:2711": "brahman katham imāṃ bhūmim anuprāpto bhavān iti // SoKss_2,4.125 //",
  "GK21sokss_pu:2712": "tataḥ sa dhūrto 'vādīttaṃ lohajaṅgho vibhīṣaṇam /",
  "GK21sokss_pu:2713": "vipro 'haṃ lohajaṅghākhyo mathurāyāṃ kṛtasthitiḥ // SoKss_2,4.126 //",
  "GK21sokss_pu:2714": "so 'haṃ dāridryasaṃtaptastatra nārāyaṇāmataḥ /",
  "GK21sokss_pu:2715": "nirāhāraḥ sthito 'kārṣaṃ gatvā devakulaṃ tapaḥ // SoKss_2,4.127 //",
  "GK21sokss_pu:2716": "vibhīṣaṇāntikaṃ gaccha madbhakaḥ sa hi te dhanam /",
  "GK21sokss_pu:2717": "dāsyatīty ādiśat svapne tato māṃ bhagavān hariḥ // SoKss_2,4.128 //",
  "GK21sokss_pu:2718": "kvāhaṃ vibhīṣaṇaḥ keti mayokte sa punaḥ prabhuḥ /",
  "GK21sokss_pu:2719": "samādiśadvrajādyaiva taṃ drakṣyasi vibhīṣaṇam // SoKss_2,4.129 //",
  "GK21sokss_pu:2720": "ityuktaḥ prabhuṇā sadyaḥ prabuddho 'hamihāmbudheḥ /",
  "GK21sokss_pu:2721": "pāre 'vasthitamātmānamapaśyaṃ vedmi nāparam // SoKss_2,4.130 //",
  "GK21sokss_pu:2722": "ityukto lohajaṅghena laṅkāmālokya durgamām /",
  "GK21sokss_pu:2723": "satyaṃ divyaprabhāvo 'yamiti mene vibhīṣaṇaḥ // SoKss_2,4.131 //",
  "GK21sokss_pu:2724": "tiṣṭha dāsyāmi te vittam ity uktvā brāhmaṇaṃ ca tam /",
  "GK21sokss_pu:2725": "matvā ca rakṣasāṃ haste tamapreṣyaṃ nṛghātinām // SoKss_2,4.132 //",
  "GK21sokss_pu:2726": "tatrasthātsvarṇamūlākhyādgireḥ saṃprekṣya rākṣasān /",
  "GK21sokss_pu:2727": "ānāyayat pakṣipotaṃ garuḍānvayasaṃbhavam // SoKss_2,4.133 //",
  "GK21sokss_pu:2728": "taṃ cāsmai lohajaṅghāyā mathurāyāṃ gamiṣyate /",
  "GK21sokss_pu:2729": "tatkālameva pradadau vaśīkārāya vāhanam // SoKss_2,4.134 //",
  "GK21sokss_pu:2730": "lohajaṅgho 'pi laṅkāyāṃ vāhayannadhiruhya tam /",
  "GK21sokss_pu:2731": "kaṃcitkālaṃ viśaśrāma sa vibhīṣaṇasatkṛtaḥ // SoKss_2,4.135 //",
  "GK21sokss_pu:2732": "ekadā taṃ ca papraccha rākṣasendraṃ sakautukaḥ /",
  "GK21sokss_pu:2733": "laṅkāyāṃ kāṣṭhamayyeṣā kathaṃ sarvaiva bhūriti // SoKss_2,4.136 //",
  "GK21sokss_pu:2734": "tacchrutvā sa ca tadvṛttaṃ tamuvāca vibhīṣaṇaḥ /",
  "GK21sokss_pu:2735": "yadi te kautukaṃ brahmaṃstadidaṃ śṛṇu vacmi te // SoKss_2,4.137 //",
  "GK21sokss_pu:2736": "purā pratijñopanatāṃ nāgānāṃ dāsabhāvataḥ /",
  "GK21sokss_pu:2737": "niṣkraṣṭukāmo jananīṃ garuḍaḥ kaśyapātmajaḥ // SoKss_2,4.138 //",
  "GK21sokss_pu:2738": "tanmūlyabhūtāṃ devebhyaḥ sudhāmāhartumudyataḥ /",
  "GK21sokss_pu:2739": "balasya hetor bhakṣyārthī svapitur nikaṭaṃ yayau // SoKss_2,4.139 //",
  "GK21sokss_pu:2740": "sa cainaṃ yācito 'vādīnmahāntau gajakacchapau /",
  "GK21sokss_pu:2741": "abdhau staḥ putra tau bhuṅkṣva gaccha śāpacutāviti // SoKss_2,4.140 //",
  "GK21sokss_pu:2742": "tataḥ sa garuḍo gatvā bhakṣyāvādāya tāvubhau /",
  "GK21sokss_pu:2743": "mahataḥ kalpavṛkṣasya śākhāyāṃ samupāviśat // SoKss_2,4.141 //",
  "GK21sokss_pu:2744": "tāṃ ca śākhāṃ bharāt sadyo bhagnāṃ cañcvā babhāra saḥ /",
  "GK21sokss_pu:2745": "adhaḥ sthitataponiṣṭhavālakhilyānurodhataḥ // SoKss_2,4.142 //",
  "GK21sokss_pu:2746": "lokopamardabhītena tenātha piturājñayā /",
  "GK21sokss_pu:2747": "ānīya vijane tyaktā sā śākheha garutmatā // SoKss_2,4.143 //",
  "GK21sokss_pu:2748": "tasyāḥ pṛṣṭhe kṛtā laṅkā tena kāṭhamayīha bhūḥ /",
  "GK21sokss_pu:2749": "etadvibhiṣaṇācchrutvā lohajaṅghastutoṣa saḥ // SoKss_2,4.144 //",
  "GK21sokss_pu:2750": "tatas tasmai mahārghāṇi ratnāni subahūni ca /",
  "GK21sokss_pu:2751": "vibhīṣaṇo dadāti sma mathurāṃ gantumicchate // SoKss_2,4.145 //",
  "GK21sokss_pu:2752": "bhaktyā ca devasya harer mathurāvartinaḥ kṛte /",
  "GK21sokss_pu:2753": "haste 'syābjagadāśaṅkhacakrān hemamayān dadau // SoKss_2,4.146 //",
  "GK21sokss_pu:2754": "tadgṛhītvākhilaṃ tasmin vibhīṣaṇasamarpite /",
  "GK21sokss_pu:2755": "āruhya vihage lakṣaṃ yojanānāṃ prayātari // SoKss_2,4.147 //",
  "GK21sokss_pu:2756": "utpatya vyomamārgeṇa laṅkāyāstīrṇavāridhiḥ /",
  "GK21sokss_pu:2757": "sa lohajaṅgho mathurāmakleśenājagāma tām // SoKss_2,4.148 //",
  "GK21sokss_pu:2758": "tasyāṃ śūnye vihāre ca bāhye vyomno 'vatīrya saḥ /",
  "GK21sokss_pu:2759": "sthāpayāmāsa ratnaughaṃ taṃ babandha ca pakṣiṇam // SoKss_2,4.149 //",
  "GK21sokss_pu:2760": "āpaṇe ratnam ekaṃ ca gatvā vikrītavāṃs tataḥ /",
  "GK21sokss_pu:2761": "atha vastrāṅgarāgādi krītavān bhojanaṃ tathā // SoKss_2,4.150 //",
  "GK21sokss_pu:2762": "tadvihāre ca tatraiva bhuktvā dattvā ca pakṣiṇe /",
  "GK21sokss_pu:2763": "vastrāṅgarāgapuṣpādyairātmānaṃ tairabhūṣayat // SoKss_2,4.151 //",
  "GK21sokss_pu:2764": "pradoṣe cāyayau tasyāstatraivāruhya pakṣiṇi /",
  "GK21sokss_pu:2765": "gṛhaṃ rūpaṇikāyāstāḥ śaṅkhacakragadā vahan // SoKss_2,4.152 //",
  "GK21sokss_pu:2766": "tatropari tataḥ sthitvā sthānavitkhe caraṃś ca saḥ /",
  "GK21sokss_pu:2767": "śabdaṃ cakāra gambhīraṃ rahaḥsthāṃ śrāvayan priyām // SoKss_2,4.153 //",
  "GK21sokss_pu:2768": "taṃ ca śrutvaiva niryātā sāpaśyadratnarājitam /",
  "GK21sokss_pu:2769": "enaṃ nārāyaṇākalpaṃ vyomni rūpaṇikā niśi // SoKss_2,4.154 //",
  "GK21sokss_pu:2770": "ahaṃ haririhāyātastvadarthamiti tena sā /",
  "GK21sokss_pu:2771": "uktā praṇamya vakti sma dayāṃ devaḥ karotviti // SoKss_2,4.155 //",
  "GK21sokss_pu:2772": "athāvatīryā saṃyamya lohajaṅgho vihaṃgamam /",
  "GK21sokss_pu:2773": "viveśa vāsabhavanaṃ sa tayā kānayā saha // SoKss_2,4.156 //",
  "GK21sokss_pu:2774": "tatra saṃprāptasaṃbhogaḥ sa niṣkramya kṣaṇāntare /",
  "GK21sokss_pu:2775": "tathaiva vihagārūḍho jagāma nabhasā tataḥ // SoKss_2,4.157 //",
  "GK21sokss_pu:2776": "devatā viṣubhāryāhaṃ martyaiḥ saha na mantraye /",
  "GK21sokss_pu:2777": "iti rūpaṇikā prātas tasthau maunaṃ vidhāya sā // SoKss_2,4.158 //",
  "GK21sokss_pu:2778": "kasmādevaṃvidhaṃ putri vartase kathyatāṃ tvayā /",
  "GK21sokss_pu:2779": "ityapṛcchata sā mātrā tato makaradaṃṣṭrayā // SoKss_2,4.159 //",
  "GK21sokss_pu:2780": "nirbandhapṛṣṭā tasyai ca sā mātre maunakāraṇam /",
  "GK21sokss_pu:2781": "śaśaṃsa rātrivṛttāntaṃ dāpayitvāntare paṭam // SoKss_2,4.160 //",
  "GK21sokss_pu:2782": "sā tacchrutvā sasaṃdehā svayaṃ taṃ kuṭṭanī niśi /",
  "GK21sokss_pu:2783": "dadarśa vihagārūḍhaṃ lohajaṅghaṃ tataḥ kṣaṇam // SoKss_2,4.161 //",
  "GK21sokss_pu:2784": "prabhāte ca paṭāntaḥsthāmetya rūpaṇikāṃ rahaḥ /",
  "GK21sokss_pu:2785": "prahvā makaradaṃṣṭrā sā kuṭṭanīti vyajijñapat // SoKss_2,4.162 //",
  "GK21sokss_pu:2786": "devasyānugrahātputri tvaṃ devītvamihāgatā /",
  "GK21sokss_pu:2787": "ahaṃ ca te 'tra jananī tanme dehi sutāphalam // SoKss_2,4.163 //",
  "GK21sokss_pu:2788": "vṛddhānenaiva dehena yathā svargaṃ vrajāmyaham /",
  "GK21sokss_pu:2789": "tathā devasya vijñaptiṃ kuruṣvānugṛhāṇa mām // SoKss_2,4.164 //",
  "GK21sokss_pu:2790": "tatheti sā rūpaṇikā tamevārthaṃ vyajijñapat /",
  "GK21sokss_pu:2791": "vyājaviṣṇuṃ punarnaktaṃ lohajaṅgahmupāgatam // SoKss_2,4.165 //",
  "GK21sokss_pu:2792": "tataḥ sa devaveṣas tāṃ lohajaṅgho 'bravītpriyām /",
  "GK21sokss_pu:2793": "pāpā te jananī svargaṃ vyaktaṃ netuṃ na yujyate // SoKss_2,4.166 //",
  "GK21sokss_pu:2794": "ekādaśyāṃ punaḥ prātardvāramudghaṭyate divi /",
  "GK21sokss_pu:2795": "tatra ca praviśantyagre bahavaḥ śāṃbhavā gaṇāḥ // SoKss_2,4.167 //",
  "GK21sokss_pu:2796": "tanmadhye kṛtatadveṣā tvanmātāsau praveśyate /",
  "GK21sokss_pu:2797": "tadasyāḥ pañcacūḍaṃ tvaṃ kṣurakḷptaṃ śiraḥ kuru // SoKss_2,4.168 //",
  "GK21sokss_pu:2798": "kaṇṭhaṃ karaṅkamālāḍhyaṃ pārśvaṃ caikaṃ sakajjalam /",
  "GK21sokss_pu:2799": "anyatsindūraliptaṃ ca kurvasyā vītavāsasaḥ // SoKss_2,4.169 //",
  "GK21sokss_pu:2800": "evaṃ hyenāṃ gaṇākārāṃ sukhaṃ svargaṃ nayāmyaham /",
  "GK21sokss_pu:2801": "ityuktvā sa kṣaṇaṃ sthitvā lohajaṅghastato 'gamat // SoKss_2,4.170 //",
  "GK21sokss_pu:2802": "prātaśca sā rūpaṇikā yathoktaṃ tamakārayat /",
  "GK21sokss_pu:2803": "veṣaṃ māturathaipāpi tasthau svargaikasaṃmukhī // SoKss_2,4.171 //",
  "GK21sokss_pu:2804": "āyayau ca punastatra lohajaṅgho niśāmukhe /",
  "GK21sokss_pu:2805": "sā ca rūpaṇikā tasmai mātaraṃ tāṃ samarpayat // SoKss_2,4.172 //",
  "GK21sokss_pu:2806": "tataḥ sa vihagārūḍhastāmādāyaiva kuṭṭanīm /",
  "GK21sokss_pu:2807": "agnāṃ vikṛtaveṣāṃ ca javādudapatannabhaḥ // SoKss_2,4.173 //",
  "GK21sokss_pu:2808": "gaganasthaśca tatraiva prāṃśuṃ devakulāgrataḥ /",
  "GK21sokss_pu:2809": "sa dadarśa śilāstambhaṃ cakreṇopari lāñchitam // SoKss_2,4.174 //",
  "GK21sokss_pu:2810": "tasya pṛṣṭhe sa cakraikasālambe tāṃ nyaveśayat /",
  "GK21sokss_pu:2811": "khalikārapratīkārapatākāmiva kuṭṭanīm // SoKss_2,4.175 //",
  "GK21sokss_pu:2812": "iha tiṣṭha kṣaṇaṃ yāvatsāṃnidhyānugrahaṃ bhuvi /",
  "GK21sokss_pu:2813": "gatvā karomīty uktvā ca tasyā dṛṣṭipathād yayau // SoKss_2,4.176 //",
  "GK21sokss_pu:2814": "tatas tatraiva devāgre dṛṣṭvā jāgaraṇāgatān /",
  "GK21sokss_pu:2815": "rātrau yātrotsave lokān gaganād evam abravīt // SoKss_2,4.177 //",
  "GK21sokss_pu:2816": "he lokā iha yuṣmākamuparyadya patiṣyati /",
  "GK21sokss_pu:2817": "sarvasaṃhāriṇī māri tadeta śaraṇaṃ harim // SoKss_2,4.178 //",
  "GK21sokss_pu:2818": "śrutvaitāṃ gaganādvāṇīṃ bhītāḥ sarve 'pi tatra te /",
  "GK21sokss_pu:2819": "māthurā devamāśritya tasthuḥ svastyayanādṛtāḥ // SoKss_2,4.179 //",
  "GK21sokss_pu:2820": "so 'pi vyomno 'vatīryaiva lohajaṅgho 'valokayan /",
  "GK21sokss_pu:2821": "tasthāv adṛṣṭas tanmadhye devaveṣaṃ nivārya tam // SoKss_2,4.180 //",
  "GK21sokss_pu:2822": "adyāpi nāgato devo na ca svargamahaṃ gatā /",
  "GK21sokss_pu:2823": "iti ca stambhapṛṣṭhasthā kuṭṭanyevamacintayat // SoKss_2,4.181 //",
  "GK21sokss_pu:2824": "akṣamaivopari sthātuṃ śrāvayantī janānadhaḥ /",
  "GK21sokss_pu:2825": "hā hāhaṃ patitāsmīti sā cakranda ca vibhyatī // SoKss_2,4.182 //",
  "GK21sokss_pu:2826": "tacchrutvā patitā seyaṃ mārītyāśaṅkya cākulāḥ /",
  "GK21sokss_pu:2827": "devi mā mā patetyūcaste devāgragatā janāḥ // SoKss_2,4.183 //",
  "GK21sokss_pu:2828": "tataḥ sabālavṛddhāste māthurāstāṃ vibhāvarīm /",
  "GK21sokss_pu:2829": "mārīpātabhayodbhrāntā kathamapyatyavāhayan // SoKss_2,4.184 //",
  "GK21sokss_pu:2830": "prātaśca dṛṣṭvā stambhasthāṃ kuṭṭanīṃ tāṃ tathāvidhām /",
  "GK21sokss_pu:2831": "pratyabhijñātavānsarvaḥ pauralokaḥ sarājakaḥ // SoKss_2,4.185 //",
  "GK21sokss_pu:2832": "atikrāntabhaye tatra jātahāse 'khile jane /",
  "GK21sokss_pu:2833": "āyayau śutavṛttāntā tatra rūpaṇikātha sā // SoKss_2,4.186 //",
  "GK21sokss_pu:2834": "sā ca dṛṣṭvā savailaṣyā stambhāgrājjananīṃ nijām /",
  "GK21sokss_pu:2835": "tāmavātārayatsadyastatrasthaiśca janaiḥ saha // SoKss_2,4.187 //",
  "GK21sokss_pu:2836": "tataḥ sā kuṭṭanī tatra sarvaistaiḥ sakutūhalaiḥ /",
  "GK21sokss_pu:2837": "apṛcchyata yathāvṛttaṃ sāpi tebhyaḥ śaśaṃsa tat // SoKss_2,4.188 //",
  "GK21sokss_pu:2838": "tataḥ siddhādicaritaṃ tanmatvādbhutakārakam /",
  "GK21sokss_pu:2839": "sarājavipravaṇijo janās te vākyam abruvan // SoKss_2,4.189 //",
  "GK21sokss_pu:2840": "yeneyaṃ vipralabdhā hi vañcitānekakāmukā /",
  "GK21sokss_pu:2841": "prakaṭaḥ so 'stu tasyeha paṭṭabandho vidhīyate // SoKss_2,4.190 //",
  "GK21sokss_pu:2842": "tacchrutvā lohajaṅghaḥ sa tatrātmānamadarśayat /",
  "GK21sokss_pu:2843": "pṛṣṭaścāmūlataḥ sarvaṃ vṛttāntaṃ tamavarṇayat // SoKss_2,4.191 //",
  "GK21sokss_pu:2844": "dadau ca tatra devāya śaṅkhacakrādyupāyanam /",
  "GK21sokss_pu:2845": "vibhīṣaṇena prahitaṃ janavismayakārakam // SoKss_2,4.192 //",
  "GK21sokss_pu:2846": "atha tasya sapadi paṭṭaṃ baddhvā saṃtuṣya māthurāḥ sarve /",
  "GK21sokss_pu:2847": "svādhīnāṃ rūpaṇikāṃ rājādeśena tāṃ cakruḥ // SoKss_2,4.193 //",
  "GK21sokss_pu:2848": "tataś ca tatra priyayā samaṃ tadā samṛddhakoṣo bahuratnasaṃcayaiḥ /",
  "GK21sokss_pu:2849": "sa lohajaṅghaḥ pratikṛtya kuṭṭanī nikāramanyuṃ nyavasadyathāsukham // SoKss_2,4.194 //",
  "GK21sokss_pu:2850": "ity anyarūpasya vasantakasya mukhāt samākarṇya kathām avāpi /",
  "GK21sokss_pu:2851": "baddhasya vatsādhipateḥ samīpe toṣaḥ paro vāsavadattayāntaḥ // SoKss_2,4.195 //",
  "GK21sokss_pu:2852": "iti mahākaviśrīsomadevabhaṭṭaviracite kathāsaritsāgare kathāpīṭhalambake caturthas taraṅgaḥ /",
  "GK21sokss_pu:2853": "pañcamas taraṅgaḥ /",
  "GK21sokss_pu:2854": "atha vāsavadattā sā śanairvatseśvaraṃ prati /",
  "GK21sokss_pu:2855": "gāḍhaṃ babandha sadbhāvaṃ pitṛpakṣaparāṅmukhī // SoKss_2,5.1 //",
  "GK21sokss_pu:2856": "tato vatseśanikaṭaṃ punar yaugandharāyaṇaḥ /",
  "GK21sokss_pu:2857": "viveśādarśanaṃ kṛtvā sarvān anyāñ janān prati // SoKss_2,5.2 //",
  "GK21sokss_pu:2858": "vasantakasamakṣaṃ ca vijane taṃ vyajijñapat /",
  "GK21sokss_pu:2859": "rājan baddho bhavāṃś caṇḍamahāsenena māyayā // SoKss_2,5.3 //",
  "GK21sokss_pu:2860": "sutāṃ ca dattvā saṃmānya tvāmayaṃ moktumicchati /",
  "GK21sokss_pu:2861": "tadasyaināṃ svayaṃ hṛtvā gacchāmastanayāṃ vayam // SoKss_2,5.4 //",
  "GK21sokss_pu:2862": "evaṃ hyasya pratīkāro dṛptasya vihito bhavet /",
  "GK21sokss_pu:2863": "apauruṣakṛtaṃ loke naiva syāllāghavaṃ ca vaḥ // SoKss_2,5.5 //",
  "GK21sokss_pu:2864": "asti caitena dattāsyās tanayāyāḥ kareṇukā /",
  "GK21sokss_pu:2865": "rājñā vāsavadattāyā nāmnā bhadravatī nṛpa // SoKss_2,5.6 //",
  "GK21sokss_pu:2866": "sā cānugantuṃ vegena śaktyā nānyena dantinā /",
  "GK21sokss_pu:2867": "muktvā naḍāgiriṃ so 'pi tāṃ dṛṣṭaiva na yudhyate // SoKss_2,5.7 //",
  "GK21sokss_pu:2868": "tasyaścāṣāḍhako nāma hastyāroho 'tra vidyate /",
  "GK21sokss_pu:2869": "sa ca dattvā dhanaṃ bhūri svīkṛtya sthāpito mayā // SoKss_2,5.8 //",
  "GK21sokss_pu:2870": "tadāruhya kareṇuṃ tāṃ saha vāsavadattayā /",
  "GK21sokss_pu:2871": "sāyudhenāpayātavyaṃ naktaṃ guptamitastvayā // SoKss_2,5.9 //",
  "GK21sokss_pu:2872": "ihatyaśca mahāmātro dviradeṅgitavittadā /",
  "GK21sokss_pu:2873": "madyena kṣībatāṃ neyo naitaccetayate yathā // SoKss_2,5.10 //",
  "GK21sokss_pu:2874": "pulindakasya sakhyuste pārśvamagre ca yāmyaham /",
  "GK21sokss_pu:2875": "mārgarakṣārthamityuktvā yayau yaugandharāyaṇaḥ // SoKss_2,5.11 //",
  "GK21sokss_pu:2876": "vatsarājo 'pi tatsarvaṃ kartavyaṃ hṛdaye vyadhāt /",
  "GK21sokss_pu:2877": "atha vāsavadattā sā tasyāntikamupāyayau // SoKss_2,5.12 //",
  "GK21sokss_pu:2878": "tatastāstāḥ savisrambhāḥ kathāḥ kurvaṃstayā saha /",
  "GK21sokss_pu:2879": "yaugandharāyaṇoktaṃ ca tasyai rājā śaśaṃsa saḥ // SoKss_2,5.13 //",
  "GK21sokss_pu:2880": "sā ca tatpratipadyaiva niścitya gamanaṃ prati /",
  "GK21sokss_pu:2881": "ānāyyāṣāḍhakaṃ sajjaṃ hastyārohaṃ cakāra tam // SoKss_2,5.14 //",
  "GK21sokss_pu:2882": "devapūjāpadeśena dattvā madyaṃ madānvitam /",
  "GK21sokss_pu:2883": "sarvadhoraṇasaṃyuktaṃ mahāmāraṃ ca sākarot // SoKss_2,5.15 //",
  "GK21sokss_pu:2884": "tataḥ pradoṣe vilasanmeghaśabdasamākule /",
  "GK21sokss_pu:2885": "āṣāḍhakaḥ kareṇuṃ tāṃ sajjīkṛtyānināya saḥ // SoKss_2,5.16 //",
  "GK21sokss_pu:2886": "sajjyamānā ca sā śabdaṃ cakāra kariṇī kila /",
  "GK21sokss_pu:2887": "taṃ ca hastirutābhijño mahāmātro 'tha so 'śṛṇot // SoKss_2,5.17 //",
  "GK21sokss_pu:2888": "triṣaṣṭiyojanānyadya yāsyāmītyāha hastinī /",
  "GK21sokss_pu:2889": "ityuvāca sa coddāmamadaviskhalitākṣaram // SoKss_2,5.18 //",
  "GK21sokss_pu:2890": "vicārārhaṃ punastasya mattasyābhūnna mānasam /",
  "GK21sokss_pu:2891": "tacca hastipakāḥ kṣībāstadvākyaṃ naiva śuśruvuḥ // SoKss_2,5.19 //",
  "GK21sokss_pu:2892": "tataśca vatsarājo 'tra vīṇāmādāya tāṃ nijām /",
  "GK21sokss_pu:2893": "yaugandharāyaṇātprāptairyogaiḥ sraṃsitabandhanaḥ // SoKss_2,5.20 //",
  "GK21sokss_pu:2894": "upanītapraharaṇaḥ svairaṃ vāsavadattayā /",
  "GK21sokss_pu:2895": "kareṇukāyām ārohat sa tasyāṃ savasantakaḥ // SoKss_2,5.21 //",
  "GK21sokss_pu:2896": "tato vāsavadattāpi saha kāñcanamālayā /",
  "GK21sokss_pu:2897": "sakhyā rahasyadhāriṇyā tasyāmevāruroha sā // SoKss_2,5.22 //",
  "GK21sokss_pu:2898": "athojjayinyā niragātsa hastipakapañcamaḥ /",
  "GK21sokss_pu:2899": "vatseśo niśi mattebhabhinnaprākāravartmanā // SoKss_2,5.23 //",
  "GK21sokss_pu:2900": "tatsthānarakṣiṇau vīrau svairaṃ sa hatavānnṛpaḥ /",
  "GK21sokss_pu:2901": "vīrabāhuṃ tathā tālabhaṭaṃ rājasutāvubhau // SoKss_2,5.24 //",
  "GK21sokss_pu:2902": "tataḥ pratasthe vegena sa rājā dayitāsakhaḥ /",
  "GK21sokss_pu:2903": "hṛṣṭaḥ kareṇukārūḍho dadhatyāṣāḍhake 'ṅkuśam // SoKss_2,5.25 //",
  "GK21sokss_pu:2904": "ujjayinyāṃ ca tau dṛṣṭvā hatau prākārarakṣiṇau /",
  "GK21sokss_pu:2905": "rājñe nyavedayanrātrau kṣubhitāḥ purarakṣiṇaḥ // SoKss_2,5.26 //",
  "GK21sokss_pu:2906": "so 'pyanviṣya kramāccaṇḍamahāsenaḥ palāyitam /",
  "GK21sokss_pu:2907": "hṛtavāsavadattaṃ taṃ vatsarājamabudhyata // SoKss_2,5.27 //",
  "GK21sokss_pu:2908": "tatputraḥ pālakākhyo 'tha jātakolāhale pure /",
  "GK21sokss_pu:2909": "anvadhāvatsa vatseśamadhiruhya naḍāgirim // SoKss_2,5.28 //",
  "GK21sokss_pu:2910": "vatseśo 'pi tamāyāntaṃ pahi bāṇairayodhayat /",
  "GK21sokss_pu:2911": "naḍāgiriḥ kareṇuṃ tāṃ dṛṣṭvā na prajahāra ca // SoKss_2,5.29 //",
  "GK21sokss_pu:2912": "tataḥ sa pālako bhrātrā paścādetya nyavartyata /",
  "GK21sokss_pu:2913": "gopālakena vākyajñaḥ pitṛkāryānurodhinā // SoKss_2,5.30 //",
  "GK21sokss_pu:2914": "vatsarājo 'pi visrabdhaṃ gantuṃ pravavṛte tataḥ /",
  "GK21sokss_pu:2915": "gacchataścātra śanakaiḥ śarvarī paryahīyata // SoKss_2,5.31 //",
  "GK21sokss_pu:2916": "tato vindhyāṭavīṃ prāpya madhyāhne tasya bhūpateḥ /",
  "GK21sokss_pu:2917": "triṣaṣṭiyojanāyātā tṛṣitābhūtkareṇukā // SoKss_2,5.32 //",
  "GK21sokss_pu:2918": "avatīrṇe sabhārye ca rājñi tasmiñjalāni sā /",
  "GK21sokss_pu:2919": "pītvā taddoṣataḥ prāpa pañcatāṃ hastinī kṣaṇāt // SoKss_2,5.33 //",
  "GK21sokss_pu:2920": "viṣaṇṇo 'tha sa vatseśaḥ saha vāsavadattayā /",
  "GK21sokss_pu:2921": "gaganādudgatāmetāṃ śṛṇoti sma sarasvatīm // SoKss_2,5.34 //",
  "GK21sokss_pu:2922": "ahaṃ māyāvatī nāma rājanvidyādharāṅganā /",
  "GK21sokss_pu:2923": "iyantaṃ kālamabhavaṃ śāpadoṣeṇa hastinī // SoKss_2,5.35 //",
  "GK21sokss_pu:2924": "upakāraṃ ca vatseśa tavādya ṛtavatyaham /",
  "GK21sokss_pu:2925": "kariṣyāmi ca bhūyo 'pi tvatputrasya bhaviṣyataḥ // SoKss_2,5.36 //",
  "GK21sokss_pu:2926": "eṣā vāsavadattā ca patnī te naiva mānuṣī /",
  "GK21sokss_pu:2927": "devīyaṃ kāraṇavaśādavatīrṇā kṣitāviti // SoKss_2,5.37 //",
  "GK21sokss_pu:2928": "tataḥ sa hṛṣṭo vyasṛjadvindhyasānuṃ vasantakam /",
  "GK21sokss_pu:2929": "pulindakāya suhṛde vaktuṃ svāgamanaṃ nṛpaḥ // SoKss_2,5.38 //",
  "GK21sokss_pu:2930": "svayaṃ ca pādacārī sansa śanairdayitānvitaḥ /",
  "GK21sokss_pu:2931": "tatraiva gacchann utthāya dasyubhiḥ paryavāryata // SoKss_2,5.39 //",
  "GK21sokss_pu:2932": "dhanurdvitīyo dasyūnāṃ teṣāṃ pañcottaraṃ śatam /",
  "GK21sokss_pu:2933": "puro vāsavadattāyā vatsarājaḥ sa cāvadhīt // SoKss_2,5.40 //",
  "GK21sokss_pu:2934": "tatkṣaṇaṃ so 'sya rājño 'tra mittraṃ cāgātpulindakaḥ /",
  "GK21sokss_pu:2935": "yaugandharāyaṇasakho vasantakapuraḥsaraḥ // SoKss_2,5.41 //",
  "GK21sokss_pu:2936": "sa tāndasyūnnivāryānyānvatseśaṃ praṇipatya tam /",
  "GK21sokss_pu:2937": "nayati sma nijāṃ pallīṃ bhillarājaḥ savallabham // SoKss_2,5.42 //",
  "GK21sokss_pu:2938": "tatra tāṃ rātrimāraṇyadarbhapāṭitapādayā /",
  "GK21sokss_pu:2939": "sa vatseśo viśaśrāsa saha vāsavadattayā // SoKss_2,5.43 //",
  "GK21sokss_pu:2940": "prātaḥ senāpatiś cāsya rumaṇvān prāpadantikam /",
  "GK21sokss_pu:2941": "yaugandharāyaṇena prāgdūtaṃ saṃpreṣya bodhitaḥ // SoKss_2,5.44 //",
  "GK21sokss_pu:2942": "agācca kaṭakaṃ sarvaṃ tathā vyāptadigantaram /",
  "GK21sokss_pu:2943": "yathā vindhyāṭavī prāpa sā saṃbādharasajñatām // SoKss_2,5.45 //",
  "GK21sokss_pu:2944": "praviśya kaṭake tasmiṃstasyāmevāṭavībhuvi /",
  "GK21sokss_pu:2945": "tasthāvujjayinīvārtāṃ jñātuṃ vatseśvaro 'tha saḥ // SoKss_2,5.46 //",
  "GK21sokss_pu:2946": "tatrasthaṃ ca tamabhyāgādujjayinyā vaṇiktadā /",
  "GK21sokss_pu:2947": "yaugandharāyaṇasuhṛtsa cāgatyābravīdidam // SoKss_2,5.47 //",
  "GK21sokss_pu:2948": "deva caṇḍamahāsenaḥ prīto jāmātari tvayi /",
  "GK21sokss_pu:2949": "preṣitaśca pratīhārasteneha bhavadantikam // SoKss_2,5.48 //",
  "GK21sokss_pu:2950": "sa cāgacchansthitaḥ paścādahamagrata eva tu /",
  "GK21sokss_pu:2951": "pracchannaḥ satvaraṃ devaṃ vijñāpayitumāgataḥ // SoKss_2,5.49 //",
  "GK21sokss_pu:2952": "etacchrutvā sa vatseśo jaharṣa ca śaśaṃsa ca /",
  "GK21sokss_pu:2953": "sarvaṃ vāsavadattāyāḥ sāpi harṣamagātparam // SoKss_2,5.50 //",
  "GK21sokss_pu:2954": "kṛtabandhuparityāgā vivāhavidhisatvarā /",
  "GK21sokss_pu:2955": "atha vāsavadattā sā salajjā cotsukā tathā // SoKss_2,5.51 //",
  "GK21sokss_pu:2956": "tataḥ svātmavinodāya nikaṭasthaṃ vasantakam /",
  "GK21sokss_pu:2957": "sā jagāda kathā kācittvayā me varṇyatāmiti // SoKss_2,5.52 //",
  "GK21sokss_pu:2958": "sa ca mugdhadṛśastasyā bhartṛbhaktivivardhinīm /",
  "GK21sokss_pu:2959": "vasantakastadā dhīmānimāmakathayatkathām // SoKss_2,5.53 //",
  "GK21sokss_pu:2960": "astīha nagarī loke tāmraliptīti viśrutā /",
  "GK21sokss_pu:2961": "tasyāṃ ca dhanadattākhyo vaṇigāsīnmadhādhanaḥ // SoKss_2,5.54 //",
  "GK21sokss_pu:2962": "sa cāputro bahūnviprānsaṃghaṭya praṇato 'bravīt /",
  "GK21sokss_pu:2963": "tathā kuruta putro me yathā syādacirāditi // SoKss_2,5.55 //",
  "GK21sokss_pu:2964": "tatas tam ūcur viprāste naitat kiṃcana duṣkaram /",
  "GK21sokss_pu:2965": "sarvaṃ hi sādhayantīha dvijāḥ śrautena karmaṇā // SoKss_2,5.56 //",
  "GK21sokss_pu:2966": "tathā ca pūrvamabhavadrāja kaścidaputrakaḥ /",
  "GK21sokss_pu:2967": "pañcottaraṃ śataṃ cābhūttasyāntaḥpurayoṣitām // SoKss_2,5.57 //",
  "GK21sokss_pu:2968": "putrīyeṣṭyā ca tasyaiko janturnāma suto 'jani /",
  "GK21sokss_pu:2969": "tatpatnīnāmaśeṣāṇāṃ nūtanendūdayo dṛśi // SoKss_2,5.58 //",
  "GK21sokss_pu:2970": "jānubhyāṃ paryaṭantaṃ ca bālaṃ jātu pipīlikā /",
  "GK21sokss_pu:2971": "urūdeśe dadaṃśainaṃ muktacūtkārakātaram // SoKss_2,5.59 //",
  "GK21sokss_pu:2972": "tāvatā tumulākrandamantaḥ puramajāyata /",
  "GK21sokss_pu:2973": "rājāpi putra putreti cikranda prākṛto yathā // SoKss_2,5.60 //",
  "GK21sokss_pu:2974": "kṣaṇāttasminsamāśvaste bāle 'pāstapipīlike /",
  "GK21sokss_pu:2975": "duḥkhaikakāraṇaṃ rājā sa ninindaikaputratām // SoKss_2,5.61 //",
  "GK21sokss_pu:2976": "asti kaścidupāyo me yena syurbahavaḥ sutāḥ /",
  "GK21sokss_pu:2977": "iti tatparitāpena papraccha brāhmaṇāṃśca saḥ // SoKss_2,5.62 //",
  "GK21sokss_pu:2978": "te taṃ pratyabruvanrājannupāyo 'tra tavāstyayam /",
  "GK21sokss_pu:2979": "havaitaṃ tvatsutaṃ vahnau tanmāsaṃ hūyate 'khilam // SoKss_2,5.63 //",
  "GK21sokss_pu:2980": "tadgandhāghrāṇato rājñyaḥ sarvāḥ prāpsyanti te sutān /",
  "GK21sokss_pu:2981": "etac chrutvā sa rājā tat tathā sarvam akārayat // SoKss_2,5.64 //",
  "GK21sokss_pu:2982": "svapatnīsamasaṃkhyāṃś ca sa putrān prāptavān nṛpaḥ /",
  "GK21sokss_pu:2983": "atas tavāpi homena sādhayāmo vayaṃ sutam // SoKss_2,5.65 //",
  "GK21sokss_pu:2984": "ityuktvā dhanadattaṃ te brāhmaṇāḥ kḷptadakṣiṇam /",
  "GK21sokss_pu:2985": "homaṃ cakrustatastasya vaṇijo jātavānsutaḥ // SoKss_2,5.66 //",
  "GK21sokss_pu:2986": "guhasenābhidhānaśca sa balo vavṛdhe kramāt /",
  "GK21sokss_pu:2987": "pitātha dhanadatto 'sya bhāryāmanviṣyati sma saḥ // SoKss_2,5.67 //",
  "GK21sokss_pu:2988": "tataḥ sa tatpitā tena tanayena samaṃ yayau /",
  "GK21sokss_pu:2989": "dvīpāntaraṃ snuṣāhetorvaṇijyāvyapadeśataḥ // SoKss_2,5.68 //",
  "GK21sokss_pu:2990": "tatra devasmitāṃ nāma dharmaguptādvaṇigvarāt /",
  "GK21sokss_pu:2991": "svaputraguhasenasya kṛte kanyāmayācata // SoKss_2,5.69 //",
  "GK21sokss_pu:2992": "dharmaguptastu saṃbandhaṃ na tamaṅgīcakāra saḥ /",
  "GK21sokss_pu:2993": "ālocya tāmraliptīṃ tāṃ durāṃ duhitṛvatsalaḥ // SoKss_2,5.70 //",
  "GK21sokss_pu:2994": "sā tu devasmitā dṛṣṭvā guhasenaṃ tadaiva tam /",
  "GK21sokss_pu:2995": "tadguṇākṛṣṭacittatvādbandhutyāgaikaniścayā // SoKss_2,5.71 //",
  "GK21sokss_pu:2996": "sakhīmukhena kṛtvā ca saṃketaṃ saha tena sā /",
  "GK21sokss_pu:2997": "priyeṇa pitṛyuktena rātrau dvīpāttato yayau // SoKss_2,5.72 //",
  "GK21sokss_pu:2998": "tāmraliptīmatha prāpya tayoḥ kṛtavivāhayoḥ /",
  "GK21sokss_pu:2999": "jāyāpatyormithaḥ premapāśabaddhamabhūnmanaḥ // SoKss_2,5.73 //",
  "GK21sokss_pu:3000": "athāstaṃ pitari prāpte prerito 'bhūtsa bandhubhiḥ /",
  "GK21sokss_pu:3001": "kaṭāhadvīpagamane guhaseno yadṛcchayā // SoKss_2,5.74 //",
  "GK21sokss_pu:3002": "taccāsya gamanaṃ bhāryā tadā nāṅgīcakāra sā /",
  "GK21sokss_pu:3003": "serṣyā devasmitā kāmamanyastrīsaṅgaśaṅkinī // SoKss_2,5.75 //",
  "GK21sokss_pu:3004": "tataḥ patnyāmanicchantyāṃ prerayatsu ca bandhuṣu /",
  "GK21sokss_pu:3005": "kartavyaniścalo mūḍho guhaseno babhūva saḥ // SoKss_2,5.76 //",
  "GK21sokss_pu:3006": "aha gatvā nirāhāraścakre devakule vratam /",
  "GK21sokss_pu:3007": "upāyamiha devo me nirdiśatviti cintayan // SoKss_2,5.77 //",
  "GK21sokss_pu:3008": "sāpi devasmitā tadvattena sārdhaṃ vyadhādvratam /",
  "GK21sokss_pu:3009": "tato 'nayoḥ śivaḥ svapne daṃpatyordarśanaṃ dadau // SoKss_2,5.78 //",
  "GK21sokss_pu:3010": "dve ca raktāmbuje dattvā sa devastāvabhāṣata /",
  "GK21sokss_pu:3011": "haste gṛhṇītamekaikaṃ padmametadubhāvapi // SoKss_2,5.79 //",
  "GK21sokss_pu:3012": "dūrasthatve ca yadyekaḥ śīlatyāgaṃ kariṣyati /",
  "GK21sokss_pu:3013": "tadanyasya kare padmaṃ mlānimeṣyati nānyathā // SoKss_2,5.80 //",
  "GK21sokss_pu:3014": "etacchrutvā prabudhyaiva daṃpatī tāvapaśyatām /",
  "GK21sokss_pu:3015": "anyonyasyeva hṛdayaṃ hastasthaṃ raktamambujam // SoKss_2,5.81 //",
  "GK21sokss_pu:3016": "tataḥ sa cakre prasthānaṃ guhaseno dhṛtāmbujaḥ /",
  "GK21sokss_pu:3017": "sā tu devasmitātatra tasthau padmārpitekṣaṇā // SoKss_2,5.82 //",
  "GK21sokss_pu:3018": "guhaseno 'pi taṃ prāpa kaṭāhadvīpamāśu saḥ /",
  "GK21sokss_pu:3019": "kartuṃ pravavṛte cātra ratnānāṃ krayavikrayau // SoKss_2,5.83 //",
  "GK21sokss_pu:3020": "haste ca tasya taddṛṣṭvā sadaivāmlānamambujam /",
  "GK21sokss_pu:3021": "atra kecidvaṇikputrāścatvāro vismayaṃ yayuḥ // SoKss_2,5.84 //",
  "GK21sokss_pu:3022": "te yuktyā taṃ gṛhaṃ nītvā pāyayitvā bhṛśaṃ madhu /",
  "GK21sokss_pu:3023": "papracchuḥ padmavṛttāntaṃ so 'pi kṣībaḥ śaśaṃsa tam // SoKss_2,5.85 //",
  "GK21sokss_pu:3024": "tatastaṃ ciranirvāhyaratnādikrayavikrayam /",
  "GK21sokss_pu:3025": "vicintya guhasenaṃ te catvāro 'pi vaṇiksutāḥ // SoKss_2,5.86 //",
  "GK21sokss_pu:3026": "saṃmantrya kautukātpāpāstadbhāryāśīlaviplavam /",
  "GK21sokss_pu:3027": "cikīrṣavo yayuḥ śīghraṃ tāmraliptīmalakṣitāḥ // SoKss_2,5.87 //",
  "GK21sokss_pu:3028": "tatropāyaṃ vicinvantaḥ sugatāyatanasthitām /",
  "GK21sokss_pu:3029": "pravrājikāmupājagmurnāmnā yogakaraṇḍikām // SoKss_2,5.88 //",
  "GK21sokss_pu:3030": "prītipūrvaṃ ca tām ūcur bhagavaty asmadīpsitam /",
  "GK21sokss_pu:3031": "sādhyate cet tvayā tat te dāsyāmo 'rthān bahūn iti // SoKss_2,5.89 //",
  "GK21sokss_pu:3032": "sāpyuvāca dhruvaṃ yūnāṃ kāpi strī vāñchiteha vaḥ /",
  "GK21sokss_pu:3033": "tadbhūta sādhayāmyeva dhanalipsā ca nāsti me // SoKss_2,5.90 //",
  "GK21sokss_pu:3034": "asti siddhikarī nāma śiṣyā me buddhiśālinī /",
  "GK21sokss_pu:3035": "atprasādena saṃprāptamasaṃkhyaṃ hi dhanaṃ mayā // SoKss_2,5.91 //",
  "GK21sokss_pu:3036": "kathaṃ śiṣyāprasādena bhūri prāptaṃ dhanaṃ tvayā /",
  "GK21sokss_pu:3037": "iti taiḥ sā vaṇikputraiḥ pṛṣṭā pravrājikābravīt // SoKss_2,5.92 //",
  "GK21sokss_pu:3038": "kautukaṃ yadi tatputrāḥ śrūyatāṃ varṇayāmi vaḥ /",
  "GK21sokss_pu:3039": "iha ko'pi vaṇikpūrvamāyayāvuttarāpathāt // SoKss_2,5.93 //",
  "GK21sokss_pu:3040": "tasyehasthasya macchiṣyā sā gatvā śiśriye gṛhe /",
  "GK21sokss_pu:3041": "yuktyā karmakarībhāvaṃ kṛtarūpavivartanā // SoKss_2,5.94 //",
  "GK21sokss_pu:3042": "viśvāsya vaṇijaṃ taṃ ca tadgṛhātsvarṇasaṃcayam /",
  "GK21sokss_pu:3043": "sarvaṃ muṣitvā pracchannaṃ pratyūṣe sātha niryayau // SoKss_2,5.95 //",
  "GK21sokss_pu:3044": "nagarīnirgatāṃ dṛṣṭvā śaṅkāśīghragatiṃ ca tām /",
  "GK21sokss_pu:3045": "mṛdaṅgahasto moṣāya ḍombaḥ ko 'pyanvagāddrutam // SoKss_2,5.96 //",
  "GK21sokss_pu:3046": "nyagrodhasya talaṃ prāpya sā dṛṣṭvā tamupāgatam /",
  "GK21sokss_pu:3047": "ḍombaṃ siddhikarī dhūrtā sadainyevedamabravīt // SoKss_2,5.97 //",
  "GK21sokss_pu:3048": "bhartrā sahādya kalahaṃ kṛtvāhaṃ nigatā gṛhāt /",
  "GK21sokss_pu:3049": "martuṃ tadbhadra pāśo 'tra tvayā me badhyatāmiti // SoKss_2,5.98 //",
  "GK21sokss_pu:3050": "pāśena mriyatāmeṣā kimenāṃ hanmyahaṃ striyam /",
  "GK21sokss_pu:3051": "matveti tatra vṛkṣe 'sau ḍombaḥ pāśamasajjayat // SoKss_2,5.99 //",
  "GK21sokss_pu:3052": "tataḥ siddhikarī ḍombaṃ sā mugdheva jagāda tam /",
  "GK21sokss_pu:3053": "kriyate kathamudbandhastvayā medarśyatāmiti // SoKss_2,5.100 //",
  "GK21sokss_pu:3054": "tataḥ sa ḍombas taṃ dattvā mṛdaṅgaṃ pādayoradhaḥ /",
  "GK21sokss_pu:3055": "itthaṃ kriyata ityuktvā svakaṇṭhe pāśamarpayat // SoKss_2,5.101 //",
  "GK21sokss_pu:3056": "sāpi siddhikarī sadyastaṃ mṛdaṅgamacūrṇayat /",
  "GK21sokss_pu:3057": "pādāghātena ḍombo 'tha so 'pi pāśe vyapadyata // SoKss_2,5.102 //",
  "GK21sokss_pu:3058": "tatkālamāgato 'nveṣṭuṃ vṛkṣamūle dadarśa saḥ /",
  "GK21sokss_pu:3059": "muṣitāśeṣakoṣāṃ tāṃ dūrātsiddhikarīṃ vaṇik // SoKss_2,5.103 //",
  "GK21sokss_pu:3060": "sāpi dṛṣṭvā tamāyāntaṃ vṛkṣe tasminnalakṣitam /",
  "GK21sokss_pu:3061": "āruhya tasthau śākhāyāṃ pattraughacchannavigrahā // SoKss_2,5.104 //",
  "GK21sokss_pu:3062": "sa cāgatya vaṇigyāvatsabhṛtyaḥ pāśabandhanam /",
  "GK21sokss_pu:3063": "ḍombameva tamadrākṣīnna tu siddhikarīṃ kvacit // SoKss_2,5.105 //",
  "GK21sokss_pu:3064": "mā nāma vṛkṣamārūḍhā sā bhavediti tatkṣaṇam /",
  "GK21sokss_pu:3065": "eko 'sya vaṇijo bhṛtyastarumārohati sma tam // SoKss_2,5.106 //",
  "GK21sokss_pu:3066": "sadā tvayyeva me prītirihārūḍhastvameva ca /",
  "GK21sokss_pu:3067": "tatsundara tavaivedaṃ dhanamehi bhajasva mām // SoKss_2,5.107 //",
  "GK21sokss_pu:3068": "ityuktvāliṅgya cumbantī sāsya siddhikarī mukham /",
  "GK21sokss_pu:3069": "vaṇigbhṛtyasya daśanairjihvāṃ mūḍhadhiyo 'cchinat // SoKss_2,5.108 //",
  "GK21sokss_pu:3070": "sa papāta vyathākrānto mukhena rudhiraṃ vaman /",
  "GK21sokss_pu:3071": "vṛkṣāttasmāllalalleti kimapyaprasphuṭaṃ bruvan // SoKss_2,5.109 //",
  "GK21sokss_pu:3072": "taddṛṣṭvā sa vaṇigbhīto bhūtagrastamavetya tam /",
  "GK21sokss_pu:3073": "svagṛhaṃ bhṛtyasahitaḥ palāyyaiva tato yayau // SoKss_2,5.110 //",
  "GK21sokss_pu:3074": "athāvatīrya vṛkṣāgrāttadvadbhītā ca tāpasī /",
  "GK21sokss_pu:3075": "āgādgṛhaṃ samādāya tatsā siddhikarī dhanam // SoKss_2,5.111 //",
  "GK21sokss_pu:3076": "evaṃvidhā hi macchiṣyā bahuprajñānaśālinī /",
  "GK21sokss_pu:3077": "evaṃ ca tatprasādena putrāḥ prāptaṃ mayā dhanam // SoKss_2,5.112 //",
  "GK21sokss_pu:3078": "ityuktvā tānvaṇikputrānatha pravrājikā nijām /",
  "GK21sokss_pu:3079": "tatkālamāgatāṃ śiṣyāmetebhyastāmadarśayat // SoKss_2,5.113 //",
  "GK21sokss_pu:3080": "jagāda caitāṃs tatputrāḥ sadbhāvaṃ vadatādhunā /",
  "GK21sokss_pu:3081": "kāṃ striyaṃ vāñchatha kṣipraṃ tāmahaṃ sādhayāmi vaḥ // SoKss_2,5.114 //",
  "GK21sokss_pu:3082": "tacchrutvā te ca tāmūcuryaiṣā devasmitābhidhā /",
  "GK21sokss_pu:3083": "guhasenavaṇigbhāryā tayā naḥ saṃgamaṃ kuru // SoKss_2,5.115 //",
  "GK21sokss_pu:3084": "śrutveti pratijajñe tatkāryaṃ pravrājikātha sā /",
  "GK21sokss_pu:3085": "vaṇiksutānāṃ caiteṣāṃ svagṛhaṃ sthitaye dadau // SoKss_2,5.116 //",
  "GK21sokss_pu:3086": "rañjayitvātha tatratyaṃ janaṃ bhakṣyādidānataḥ /",
  "GK21sokss_pu:3087": "guhasenagṛhaṃ tatsā viveśa saha śiṣyayā // SoKss_2,5.117 //",
  "GK21sokss_pu:3088": "tato devasmitāvāsagṛhadvāramupāgatām /",
  "GK21sokss_pu:3089": "tāṃ śunī śṛṅkhalābaddhā rurodhāpūrvarodhinī // SoKss_2,5.118 //",
  "GK21sokss_pu:3090": "tato devasmitā dṛṣṭvā sā tāṃ prāveśayatsvayam /",
  "GK21sokss_pu:3091": "kim āgatā syād eṣeti vicintya preṣya ceṭikām // SoKss_2,5.119 //",
  "GK21sokss_pu:3092": "praviṣṭā cāśiṣaṃ dattvā kṛtvā vyājakṛtādarām /",
  "GK21sokss_pu:3093": "sā tāṃ devasmitāṃ sādhvīṃ pāpā pravrājikābravīt // SoKss_2,5.120 //",
  "GK21sokss_pu:3094": "sadaiva tvaddidṛkṣā me bhavatyadya punarmayā /",
  "GK21sokss_pu:3095": "svapne dṛṣṭāsi tenāhamutkā tvāṃ draṣṭumāgatā // SoKss_2,5.121 //",
  "GK21sokss_pu:3096": "bhartrā vinākṛtāṃ tvāṃ ca dṛṣṭvā me dūyate manaḥ /",
  "GK21sokss_pu:3097": "priyopabhogavandhye hi viphale rūpayauvane // SoKss_2,5.122 //",
  "GK21sokss_pu:3098": "ityādibhirvacobhistāṃ sādhvīmāśvāsya sā ciram /",
  "GK21sokss_pu:3099": "āmantrya cāyayau tāvadgṛhaṃ pravrājikā nijam // SoKss_2,5.123 //",
  "GK21sokss_pu:3100": "dvitīye 'hni gṛhītvā ca maricakṣodanirbharam /",
  "GK21sokss_pu:3101": "māṃsakhaṇḍaṃ punaḥ sā tadyayau devasmitāgṛham // SoKss_2,5.124 //",
  "GK21sokss_pu:3102": "dvāraśunyai dadau tasyai māṃsakhaṇḍaṃ ca tatra tam /",
  "GK21sokss_pu:3103": "sāpi taṃ bhakṣayāmāsa sadyaḥ samaricaṃ śunī // SoKss_2,5.125 //",
  "GK21sokss_pu:3104": "tato maricadoṣeṇa tasyā dṛgbhyāmavāritam /",
  "GK21sokss_pu:3105": "aśru pravavṛte tasyāḥ prasnauti sma ca nāsikā // SoKss_2,5.126 //",
  "GK21sokss_pu:3106": "sāpi pravrājikā tasmin kṣaṇe devasmitāntikam /",
  "GK21sokss_pu:3107": "praviśya tatkṛtātithyā prārebhe rodituṃ śaṭhā // SoKss_2,5.127 //",
  "GK21sokss_pu:3108": "pṛṣṭā ca devasmitayā sā kṛcchrādevamabravīt /",
  "GK21sokss_pu:3109": "putri saṃprati paśyaitāṃ bahiḥ prarudatīṃ śunīm // SoKss_2,5.128 //",
  "GK21sokss_pu:3110": "eṣā hyadya parijñāya māṃ janmāntarasaṃgatām /",
  "GK21sokss_pu:3111": "pravṛttā rodituṃ tena kṛpayāśru mamodgatam // SoKss_2,5.129 //",
  "GK21sokss_pu:3112": "tacchrutvā bahirālokya śunīṃ tāṃ rudatīmiva /",
  "GK21sokss_pu:3113": "kimetaccitramiti sā dadhyau devasmitā kṣaṇam // SoKss_2,5.130 //",
  "GK21sokss_pu:3114": "pravrājikātha sāvādītputri pūrvatra janmani /",
  "GK21sokss_pu:3115": "ahameṣā ca bhārye dve viprasyābhūva kasyacit // SoKss_2,5.131 //",
  "GK21sokss_pu:3116": "sa cāvayoḥ patirdūraṃ deśāntaramitastataḥ /",
  "GK21sokss_pu:3117": "vāraṃ vāraṃ prayāti sma rājādeśena dūtyayā // SoKss_2,5.132 //",
  "GK21sokss_pu:3118": "tatpravāse ca kurvantyā svecchaṃ puruṣasaṃgamam /",
  "GK21sokss_pu:3119": "mayā bhūtendriyagrāmo nopabhogairavañcyata // SoKss_2,5.133 //",
  "GK21sokss_pu:3120": "bhūtendriyānabhidroho dharmo hi paramo mataḥ /",
  "GK21sokss_pu:3121": "ato jātismarā putri jātāhamiha janmani // SoKss_2,5.134 //",
  "GK21sokss_pu:3122": "eṣā tu śīlamevaikaṃ rarakṣājñānatastadā /",
  "GK21sokss_pu:3123": "tena śvayonau patitā kiṃ tu jātiṃ smaratyasau // SoKss_2,5.135 //",
  "GK21sokss_pu:3124": "ko 'yaṃ dharmo dhruvaṃ dhūrtaracaneyaṃ kṛtānayā /",
  "GK21sokss_pu:3125": "iti saṃcintya suprajñā sā tāṃ devasmitābravīt // SoKss_2,5.136 //",
  "GK21sokss_pu:3126": "iyacciraṃ mayā dharmo na jñāto bhagavatyayam /",
  "GK21sokss_pu:3127": "tattvaṃ kenāpi kāntena puṃsā me saṃgamaṃ kuru // SoKss_2,5.137 //",
  "GK21sokss_pu:3128": "tataḥ pravrājikāvādītkeciddvīpāntarāgatāḥ /",
  "GK21sokss_pu:3129": "iha sthitā vaṇikputrāstarhi tānānayāmi te // SoKss_2,5.138 //",
  "GK21sokss_pu:3130": "ityuktvā sā pramuditā yayau pravrājikā gṛham /",
  "GK21sokss_pu:3131": "sā ca devasmitā svairaṃ svaceṭīrityabhāṣata // SoKss_2,5.139 //",
  "GK21sokss_pu:3132": "nūnaṃ dṛṣṭvā tadamlānaṃ haste madbharturambujam /",
  "GK21sokss_pu:3133": "pṛṣṭvā ca taṃ yathāvṛttaṃ madyapaṃ jātu kautukāt // SoKss_2,5.140 //",
  "GK21sokss_pu:3134": "madvidhvaṃsāya ke 'pyete dvīpāttasmādihāgatāḥ /",
  "GK21sokss_pu:3135": "vaṇikputrāḥ śaṭhāstaiśca prayukteyaṃ kutāpasī // SoKss_2,5.141 //",
  "GK21sokss_pu:3136": "taddhattūrakasaṃyuktaṃ madyamānayata drutam /",
  "GK21sokss_pu:3137": "gatvātha kārayadhvaṃ ca śunaḥ pādamayomayam // SoKss_2,5.142 //",
  "GK21sokss_pu:3138": "iti devasmitoktāstāśceṭyaścakrustathaiva tat /",
  "GK21sokss_pu:3139": "ekā ca ceṭī tadrūpaṃ tadvākyādakarottadā // SoKss_2,5.143 //",
  "GK21sokss_pu:3140": "sāpi pravrājikā tasmādvaṇikputracatuṣṭayāt /",
  "GK21sokss_pu:3141": "ahaṃ prathamikādiṣṭādādāyaikamathāyayau // SoKss_2,5.144 //",
  "GK21sokss_pu:3142": "svaśiṣyāveṣasaṃchannaṃ taṃ ca devasmitāgṛhe /",
  "GK21sokss_pu:3143": "tatra sāyaṃ praveśyaiva nirgatyāprakaṭaṃ yayau // SoKss_2,5.145 //",
  "GK21sokss_pu:3144": "tato 'tra taṃ vaṇikputraṃ tatsadhattūrakaṃ madhu /",
  "GK21sokss_pu:3145": "ceṭī devasmitāveṣā sā sādaramapāyayat // SoKss_2,5.146 //",
  "GK21sokss_pu:3146": "tena so 'vinayeneva madhunā hṛtacetanaḥ /",
  "GK21sokss_pu:3147": "hṛtvā vastrādi ceṭībhistatra cakre digambaraḥ // SoKss_2,5.147 //",
  "GK21sokss_pu:3148": "śunaḥ pādena dattvāṅkaṃ lalāṭe tābhireva ca /",
  "GK21sokss_pu:3149": "nītvā so 'śucisaṃpūrṇe kṣipto 'bhūtkhātake niśi // SoKss_2,5.148 //",
  "GK21sokss_pu:3150": "yāme 'tha paścime saṃjñāṃ labdhvātmānaṃ dadarśa saḥ /",
  "GK21sokss_pu:3151": "svapāpopanate magnamavīcāviva khātake // SoKss_2,5.149 //",
  "GK21sokss_pu:3152": "athotthāya kṛtasnāno lalāṭe 'ṅkaṃ parāmṛśan /",
  "GK21sokss_pu:3153": "nagnaḥ sansa vaṇikputro yayau pravrājikāgṛham // SoKss_2,5.150 //",
  "GK21sokss_pu:3154": "mamaivaikasya hāsyatvaṃ mā bhūditi sa tatratān /",
  "GK21sokss_pu:3155": "āgacchanmuṣito 'smīti sakhīnanyānabhāṣata // SoKss_2,5.151 //",
  "GK21sokss_pu:3156": "jāgareṇātipānena śirortiṃ vyapadiśya ca /",
  "GK21sokss_pu:3157": "prātaḥ sa tasthau vastreṇa veṣṭayitvāṅkitaṃ śiraḥ // SoKss_2,5.152 //",
  "GK21sokss_pu:3158": "tathaiva ca punaḥ sāyaṃ dvitīyo 'pi vaṇiksutaḥ /",
  "GK21sokss_pu:3159": "etya devasmitāgehaṃ khalīkāramavāptavān // SoKss_2,5.153 //",
  "GK21sokss_pu:3160": "so 'pyetya nagno vakti sma tatraivābharaṇānyaham /",
  "GK21sokss_pu:3161": "sthāpayitvāpi niryāto muṣitastaskarairiti // SoKss_2,5.154 //",
  "GK21sokss_pu:3162": "prātaḥ so 'pi śiraḥśūlavyapadeśena veṣṭanam /",
  "GK21sokss_pu:3163": "kṛtvā pracchādayāmāsa lalāṭataṭamaṅkitam // SoKss_2,5.155 //",
  "GK21sokss_pu:3164": "evaṃ sāpahnavāḥ sarve vaṇikputrāḥ krameṇa te /",
  "GK21sokss_pu:3165": "prāpuḥ sāṅkaṃ khalīkāramarthanāśaṃ ca lajjitāḥ // SoKss_2,5.156 //",
  "GK21sokss_pu:3166": "asyā api bhavatvevamiti te ca khalīkṛtam /",
  "GK21sokss_pu:3167": "tasyāḥ pravrājikāyāstāmaprakāśya tato yayuḥ // SoKss_2,5.157 //",
  "GK21sokss_pu:3168": "sātha pravrājikānyedyurjagāma saha śiṣyayā /",
  "GK21sokss_pu:3169": "kṛtaprayojanāsmīti hṛṣṭā devasmitāgṛham // SoKss_2,5.158 //",
  "GK21sokss_pu:3170": "tatra devasmitā sā tāṃ kṛtvādaramapāyayat /",
  "GK21sokss_pu:3171": "madhu dhattūrasaṃyuktaṃ paritoṣādivāhṛtam // SoKss_2,5.159 //",
  "GK21sokss_pu:3172": "tena mattāṃ saśiṣyāṃ ca cchinnaśravaṇanāsikām /",
  "GK21sokss_pu:3173": "tāmapyuśucipaṅkāntaḥ kṣepayāmāsa sā satī // SoKss_2,5.160 //",
  "GK21sokss_pu:3174": "gatvā maite vaṇikputrāḥ patiṃ hanyuḥ kadācana /",
  "GK21sokss_pu:3175": "ityākulā ca sā śvaśrvastaṃ vṛttāntamavarṇayat // SoKss_2,5.161 //",
  "GK21sokss_pu:3176": "tataḥ śvaśrūravādīttāṃ putri sādhu kṛtaṃ tvayā /",
  "GK21sokss_pu:3177": "kiṃ tu putrasya me tasya kadācidahitaṃ bhavet // SoKss_2,5.162 //",
  "GK21sokss_pu:3178": "tato devasmitāvocadyathā śaktimatī patim /",
  "GK21sokss_pu:3179": "rarakṣa prajñayā pūrvamamuṃ rakṣāmyahaṃ tathā // SoKss_2,5.163 //",
  "GK21sokss_pu:3180": "kathaṃ śaktimatī putri rarakṣa patimucyatām /",
  "GK21sokss_pu:3181": "iti pṛṣṭā tayā śrvaśrvā sātha devasmitābravīt // SoKss_2,5.164 //",
  "GK21sokss_pu:3182": "asmaddeśe purasyāntarmaṇibhadra iti śrutaḥ /",
  "GK21sokss_pu:3183": "pūrvaiḥ kṛtapratiṣṭho 'sti mahāyakṣaḥ prabhāvitaḥ // SoKss_2,5.165 //",
  "GK21sokss_pu:3184": "tasyopayācitāny etya tatratyāḥ kurvate janāḥ /",
  "GK21sokss_pu:3185": "tat tad vāñchitasaṃsiddhihetos tais tair upāyanaiḥ // SoKss_2,5.166 //",
  "GK21sokss_pu:3186": "yo naraḥ prāpyate tatra rātrau saha parastriyā /",
  "GK21sokss_pu:3187": "sthāpyate so 'sya yakṣasya garbhāgāre tayā samam // SoKss_2,5.167 //",
  "GK21sokss_pu:3188": "prātastathaiva sastrīkaḥ sa nītvā rājasaṃsadi /",
  "GK21sokss_pu:3189": "prakaṭīkṛtya tadvṛttaṃ nigṛhyata iti sthitiḥ // SoKss_2,5.168 //",
  "GK21sokss_pu:3190": "ekadā tatra naktaṃ ca saṃgataḥ parajāyayā /",
  "GK21sokss_pu:3191": "vaṇiksamudradattākhyaḥ prāpto 'bhūtpurarakṣiṇā // SoKss_2,5.169 //",
  "GK21sokss_pu:3192": "nītvā ca tena kṣipto 'bhūtsaparastrīka eva saḥ /",
  "GK21sokss_pu:3193": "yakṣadevagṛhe tasmindṛḍhadattārgale vaṇik // SoKss_2,5.170 //",
  "GK21sokss_pu:3194": "tatkṣaṇaṃ vaṇijaś cāsya mahāprajñā pativratā /",
  "GK21sokss_pu:3195": "bhāryā śaktimatī nāma taṃ vṛttāntamabudhyata // SoKss_2,5.171 //",
  "GK21sokss_pu:3196": "sātha dhīrānyarūpeṇa tadyakṣāyatanaṃ niśi /",
  "GK21sokss_pu:3197": "pūjāmādāya sāśvāsaṃ sakhījanayutā yayau // SoKss_2,5.172 //",
  "GK21sokss_pu:3198": "tatraitya dakṣiṇālobhādetasyā eva pūjakaḥ /",
  "GK21sokss_pu:3199": "dadau praveśamudghāṭya dvāramuktvā purādhipam // SoKss_2,5.173 //",
  "GK21sokss_pu:3200": "sā ca praviśya sastrīke dṛṣṭe patyau vilakṣite /",
  "GK21sokss_pu:3201": "svaṃ veṣaṃ kārayitvā tāṃ niryāhītyavadatstriyam // SoKss_2,5.174 //",
  "GK21sokss_pu:3202": "sā ca nirgatya rātrau strī tadveṣaiva tato yayau /",
  "GK21sokss_pu:3203": "tasthau śaktimatī tatra tena bhartrā samaṃ tu sā // SoKss_2,5.175 //",
  "GK21sokss_pu:3204": "prātaśca rājādhikṛtairetya yāvannirūpyate /",
  "GK21sokss_pu:3205": "tāvatsvapatnyaiva yutaḥ sarvaiḥ sa dadṛśe vaṇik // SoKss_2,5.176 //",
  "GK21sokss_pu:3206": "tadbuddhva yakṣabhavanānmṛtyoriva mukhānnṛpaḥ /",
  "GK21sokss_pu:3207": "daṇḍayitvā purādhyakṣaṃ vaṇijaṃ tamamocayat // SoKss_2,5.177 //",
  "GK21sokss_pu:3208": "evaṃ śaktimatī pūrvaṃ rarakṣa prajñayā patim /",
  "GK21sokss_pu:3209": "ahaṃ tathaiva bhartāraṃ gatvā rakṣāmi yuktitaḥ // SoKss_2,5.178 //",
  "GK21sokss_pu:3210": "iti devasmitā śvaśrūṃ raha uktvā tapasvinī /",
  "GK21sokss_pu:3211": "svaceṭikābhiḥ sahitā vaṇigveṣaṃ cakāra sā // SoKss_2,5.179 //",
  "GK21sokss_pu:3212": "āruhya ca pravahaṇaṃ vaṇijyāvyājatastataḥ /",
  "GK21sokss_pu:3213": "kaṭāhadvīpamagamadyara so 'syāḥ patiḥ sthitaḥ // SoKss_2,5.180 //",
  "GK21sokss_pu:3214": "gatvā taṃ ca patiṃ tatra vaṇiṅ madhye dadarśa sā /",
  "GK21sokss_pu:3215": "guhasenaṃ samāśvāsamiva mūrtidharaṃ bahiḥ // SoKss_2,5.181 //",
  "GK21sokss_pu:3216": "so 'pi tāṃ puruṣākārāṃ dūrāddṛṣṭvā pibanniva /",
  "GK21sokss_pu:3217": "priyāyāḥ sadṛśaḥ ko 'yaṃ vaṇiksyādityacintayat // SoKss_2,5.182 //",
  "GK21sokss_pu:3218": "sā ca devasmitā tatra bhūpaṃ gatvā vyajijñapat /",
  "GK21sokss_pu:3219": "vijñaptirme 'sti tatsarvāḥ saṃghaṭyantāṃ prajā iti // SoKss_2,5.183 //",
  "GK21sokss_pu:3220": "tataḥ sarvānsamānīya rājā paurānsakautukaḥ /",
  "GK21sokss_pu:3221": "kā te vijñaptir astīti vaṇigveṣām uvāca tām // SoKss_2,5.184 //",
  "GK21sokss_pu:3222": "tato devasmitāvādīd iha madhye mama sthitāḥ /",
  "GK21sokss_pu:3223": "palāyya dāsāś catvāras tān me devaḥ prayacchatu // SoKss_2,5.185 //",
  "GK21sokss_pu:3224": "atha tām avadad rājā sarve paurā ime sthitāḥ /",
  "GK21sokss_pu:3225": "tat sarvān pratyabhijñāya nijān dāsān gṛhāṇa tān // SoKss_2,5.186 //",
  "GK21sokss_pu:3226": "tatastayā jagṛhire svagṛhe prākkhalīkṛtāḥ /",
  "GK21sokss_pu:3227": "vaṇiksutāste catvāraḥ śiraḥ svābaddhaśāṭakāḥ // SoKss_2,5.187 //",
  "GK21sokss_pu:3228": "sārthavāhasutā ete kathaṃ dāsā bhavanti te /",
  "GK21sokss_pu:3229": "iti kruddhāśca tāmūcustatrasthā vaṇijastadā // SoKss_2,5.188 //",
  "GK21sokss_pu:3230": "tataḥ pratyabravītsā tānyadi na pratyayo 'sti vaḥ /",
  "GK21sokss_pu:3231": "lalāṭaṃ prekṣyatāmeṣāṃ śunaḥ pādāṅkitaṃ mayā // SoKss_2,5.189 //",
  "GK21sokss_pu:3232": "tatheti teṣām unmocya caturṇāṃ śīrṣapaṭṭakān /",
  "GK21sokss_pu:3233": "sarve 'pi dadṛśustatra śunaḥpādaṃ lalāṭagam // SoKss_2,5.190 //",
  "GK21sokss_pu:3234": "lajjite 'tha vaṇiggrāme rājā saṃjātavismayaḥ /",
  "GK21sokss_pu:3235": "kimetaditi papraccha sa tāṃ devasmitāṃ svayam // SoKss_2,5.191 //",
  "GK21sokss_pu:3236": "sā śaśaṃsa yathāvṛttaṃ sarve 'pi jahasurjanāḥ /",
  "GK21sokss_pu:3237": "nyāyāste bhavatīdāsā iti tāṃ cāvadannṛpaḥ // SoKss_2,5.192 //",
  "GK21sokss_pu:3238": "tato 'nye vaṇijasteṣāṃ caturṇāṃ dāsyamuktaye /",
  "GK21sokss_pu:3239": "dadustasyai dhanaṃ bhūri sādhvyai daṇḍaṃ ca bhūpateḥ // SoKss_2,5.193 //",
  "GK21sokss_pu:3240": "ādāya taddhanamavāpya patiṃ ca taṃ svaṃ devasmitā sakalasajjanapūjitā sā /",
  "GK21sokss_pu:3241": "pratyāyayau nijapurīmatha tāmraliptīṃ nāsyā babhūva ca punaḥ priyaviprayogaḥ // SoKss_2,5.194 //",
  "GK21sokss_pu:3242": "iti striyo devi mahākulodgatā viśuddhadhīraiścaritairupāsate /",
  "GK21sokss_pu:3243": "sadaiva bhartāramananyamānasāḥ patiḥ satīnāṃ paramaṃ hi daivatam // SoKss_2,5.195 //",
  "GK21sokss_pu:3244": "ityākarṇya vasantakasya vadanādetāmudārāṃ kathāṃ mārge vāsavadattayā navaparityakte piturveśmani /",
  "GK21sokss_pu:3245": "tallajjāsadanaṃ vidhāya vidadhe vatseśvare bhartari prākprauḍhapraṇayāvabaddhamapi tadbhaktyekatānaṃ manaḥ // SoKss_2,5.196 //",
  "GK21sokss_pu:3246": "iti mahākaviśrīsomadevabhaṭṭaviracite kathāsaritsāgare kathāmukhalambake pañcamas taraṅgaḥ /",
  "GK21sokss_pu:3247": "ṣaṣṭhas taraṅgaḥ /",
  "GK21sokss_pu:3248": "atha vindhyāntare tatra vatsarājasya tiṣṭhataḥ /",
  "GK21sokss_pu:3249": "pārśvaṃ caṇḍamahāsenapratīhāraḥ samāyayau // SoKss_2,6.1 //",
  "GK21sokss_pu:3250": "sa cāgatya praṇamyainaṃ rājānamidamabravīt /",
  "GK21sokss_pu:3251": "rājā caṇḍamahāsenastava saṃdiṣṭavānidam // SoKss_2,6.2 //",
  "GK21sokss_pu:3252": "yuktaṃ vāsavadattā yatsvayameva tvayā hṛtā /",
  "GK21sokss_pu:3253": "tadarthameva hi mayā tvamānīta ihābhavaḥ // SoKss_2,6.3 //",
  "GK21sokss_pu:3254": "saṃyatasya ca naiveha dattaiṣā te mayā svayam /",
  "GK21sokss_pu:3255": "naivamasmāsu te prītirbhavediti viśaṅkinā // SoKss_2,6.4 //",
  "GK21sokss_pu:3256": "tad idānīm avidhinā mamāsya duhitur yathā /",
  "GK21sokss_pu:3257": "na vivāho bhaved rājan pratīkṣethās tathā manāk // SoKss_2,6.5 //",
  "GK21sokss_pu:3258": "gopālako hi nacirādatraivaiṣyati matsutaḥ /",
  "GK21sokss_pu:3259": "sa cāsyāḥ svasurudvāhaṃ yathāvidhi vidhāsyati // SoKss_2,6.6 //",
  "GK21sokss_pu:3260": "itīmaṃ vatsarājāya saṃdeśamavadhāya saḥ /",
  "GK21sokss_pu:3261": "tattadvāsavadattāyai pratīhāro nyavedayat // SoKss_2,6.7 //",
  "GK21sokss_pu:3262": "tataḥ sānandayā sākaṃ tayā vāsavadattayā /",
  "GK21sokss_pu:3263": "hṛṣṭo vatseśvaraścakre kauśāmbīgamane manaḥ // SoKss_2,6.8 //",
  "GK21sokss_pu:3264": "gopālakasyāgamanaṃ pratīkṣethāṃ yuvāmiha /",
  "GK21sokss_pu:3265": "tenaiva saha paścācca kauśāmbīmāgamiṣyathaḥ // SoKss_2,6.9 //",
  "GK21sokss_pu:3266": "ityuktvā sthāpayāmāsa sa tatraiva mahīpatiḥ /",
  "GK21sokss_pu:3267": "śvāśuraṃ taṃ pratīhāraṃ svamittraṃ ca pulindakam // SoKss_2,6.10 //",
  "GK21sokss_pu:3268": "tatonuyāto nāgendraiḥ sravadbhirmadanirjharān /",
  "GK21sokss_pu:3269": "anurāgāgatairvindhyaprāgbhārairiva jaṅgamaiḥ // SoKss_2,6.11 //",
  "GK21sokss_pu:3270": "turaṃgasainyasaṃghātakhurāghātasaśabdayā /",
  "GK21sokss_pu:3271": "stūyamāna ivotkrāntabandisandarbhayā bhuvā // SoKss_2,6.12 //",
  "GK21sokss_pu:3272": "nabhovilaṅghibhiḥ senārajorāśibhir uddhataiḥ /",
  "GK21sokss_pu:3273": "sapakṣabhūbhṛdullāsaśaṅkāṃ kurvañ śatakratoḥ // SoKss_2,6.13 //",
  "GK21sokss_pu:3274": "sa pratasthe tato devyā saha vāsavadattayā /",
  "GK21sokss_pu:3275": "svapurīṃ rpati rājendraḥ prātarevāpare 'hani // SoKss_2,6.14 //",
  "GK21sokss_pu:3276": "tataśca divasairdvitrairviṣayaṃ tamavāpya saḥ /",
  "GK21sokss_pu:3277": "viśaśrāma niśāmekāṃ rumaṇvanmandire nṛpaḥ // SoKss_2,6.15 //",
  "GK21sokss_pu:3278": "anyedyustāṃ ca kauśāmbīṃ cirātprāptamahotsavaḥ /",
  "GK21sokss_pu:3279": "mārgotsukonmukhajanāṃ praviveśa priyāsakhaḥ // SoKss_2,6.16 //",
  "GK21sokss_pu:3280": "tadā ca strībhirārabdhamaṅgalasnānamaṇḍanā /",
  "GK21sokss_pu:3281": "cirādupāgate patyau babhau nārīva sā purī // SoKss_2,6.17 //",
  "GK21sokss_pu:3282": "dadṛśuścātra paurāstaṃ vatsarājaṃ vadhūsakham /",
  "GK21sokss_pu:3283": "praśāntaśokāḥ śikhinaḥ savidyutamivāmbudam // SoKss_2,6.18 //",
  "GK21sokss_pu:3284": "harmyāgrasthāśca pidadhuḥ pauranāryo mukhairnabhaḥ /",
  "GK21sokss_pu:3285": "vyomagaṅgātaṭotphullahemāmburuhavibhramaiḥ // SoKss_2,6.19 //",
  "GK21sokss_pu:3286": "tataḥ svaṃ rājabhavanaṃ vatsarājo viveśa saḥ /",
  "GK21sokss_pu:3287": "nṛpaśriyevāparayā saha vāsavadattayā // SoKss_2,6.20 //",
  "GK21sokss_pu:3288": "sevāgatanṛpākīrṇaṃ māgadhodgītamaṅgalam /",
  "GK21sokss_pu:3289": "suptaprabuddhamiva tadreje rājagṛhaṃ tadā // SoKss_2,6.21 //",
  "GK21sokss_pu:3290": "atha vāsavadattāyā bhrātā gopālako 'cirāt /",
  "GK21sokss_pu:3291": "āyayau saha kṛtvā tau pratīhārapulindakau // SoKss_2,6.22 //",
  "GK21sokss_pu:3292": "kṛtapratyudgamaṃ rājñā tamānandamivāparam /",
  "GK21sokss_pu:3293": "prāpa vāsavadattā sā praharṣotphullalocanā // SoKss_2,6.23 //",
  "GK21sokss_pu:3294": "amuṃ bhrātarametasyāḥ paśyantyā mā sma bhūttrapā /",
  "GK21sokss_pu:3295": "ity eva tasyās tatkālaṃ rurodhāśru vilocane // SoKss_2,6.24 //",
  "GK21sokss_pu:3296": "pitṛsaṃdeśavākyaiśca tena protsāhitātha sā /",
  "GK21sokss_pu:3297": "mene kṛtārthamātmānaṃ svajanena samāgatam // SoKss_2,6.25 //",
  "GK21sokss_pu:3298": "tato yathāvadvavṛte tasyā vatseśvarasya ca /",
  "GK21sokss_pu:3299": "vyagro gopālako 'nyedyustatrodvāhamahotsave // SoKss_2,6.26 //",
  "GK21sokss_pu:3300": "rativallīnavodbhinnamiva pallavamujjvalam /",
  "GK21sokss_pu:3301": "pāṇiṃ vāsavadattāyāḥ so 'tha vatseśvaro 'grahīt // SoKss_2,6.27 //",
  "GK21sokss_pu:3302": "sāpi priyakarasparśasāndrānandanimīlitā /",
  "GK21sokss_pu:3303": "sakampasvedadigdhāṅgī gāḍharomāñcacarcitā // SoKss_2,6.28 //",
  "GK21sokss_pu:3304": "susaṃmohanavāyavyavāruṇāstrairnirantaraiḥ /",
  "GK21sokss_pu:3305": "vidveva puṣpacāpena tatkṣaṇaṃ samalakṣyata // SoKss_2,6.29 //",
  "GK21sokss_pu:3306": "dṛśi dhūmābhitāmrāyāṃ tasyā vahnipradakṣiṇe /",
  "GK21sokss_pu:3307": "madirā madamādhuryasūtrapātamivākarot // SoKss_2,6.30 //",
  "GK21sokss_pu:3308": "gopālakārpitai ratnai rājñāṃ copāyanaistadā /",
  "GK21sokss_pu:3309": "pūrṇakoṣo dadhau satyāṃ vatseśo rājarājatām // SoKss_2,6.31 //",
  "GK21sokss_pu:3310": "nirvartitavivāhau tāvādau lokasya cakṣuṣi /",
  "GK21sokss_pu:3311": "vadhūvarau viviśatuḥ paścātsve vāsaveśmani // SoKss_2,6.32 //",
  "GK21sokss_pu:3312": "atha saṃmānayāmāsa paṭṭabandhādina svayam /",
  "GK21sokss_pu:3313": "nijotsave vatsarājo gopālakapulindakau // SoKss_2,6.33 //",
  "GK21sokss_pu:3314": "rājñāṃ saṃmānanārthaṃ ca paurāṇāṃ ca yathocitam /",
  "GK21sokss_pu:3315": "yaugandharāyaṇastena rumaṇvāṃśca nyayujyata // SoKss_2,6.34 //",
  "GK21sokss_pu:3316": "tato 'bravīdrumaṇvantamevaṃ yaugandharāyaṇaḥ /",
  "GK21sokss_pu:3317": "rājñā kaṣṭe niyuktau svo lokacittaṃ hi durgraham // SoKss_2,6.35 //",
  "GK21sokss_pu:3318": "arañjitaśca bālo 'pi roṣamutpādayeddhruvam /",
  "GK21sokss_pu:3319": "tathā cā śṛṇvimāṃ bāla vinaṣṭakakathāṃ sakhe // SoKss_2,6.36 //",
  "GK21sokss_pu:3320": "babhūva rudraśarmākhyaḥ kaścana brāhmaṇaḥ purā /",
  "GK21sokss_pu:3321": "babhūvatuśca tasya dve gṛhiṇyau gṛhamedhinaḥ // SoKss_2,6.37 //",
  "GK21sokss_pu:3322": "ekā sutaṃ prasūyaiva tasya pañcatvamāyayau /",
  "GK21sokss_pu:3323": "tatsuto 'paramātuśca haste tenārpito 'tha saḥ // SoKss_2,6.38 //",
  "GK21sokss_pu:3324": "sā ca kiṃcidvivṛddhasya rūkṣaṃ tasyāśanaṃ dadau /",
  "GK21sokss_pu:3325": "so 'pi tenābhavadbālo dhūsarāṅgaḥ pṛthūdaraḥ // SoKss_2,6.39 //",
  "GK21sokss_pu:3326": "mātṛhīnastvayāyaṃ me kathaṃ śiśurupekṣitaḥ /",
  "GK21sokss_pu:3327": "iti tāmaparāṃ patnīṃ rudraśarmātha so 'bhyadhāt // SoKss_2,6.40 //",
  "GK21sokss_pu:3328": "sevyamāno 'pi hi snehairīdṛgeva kimapyasau /",
  "GK21sokss_pu:3329": "kiṃ karomyahamasyeti sāpyevaṃ patimabravīt // SoKss_2,6.41 //",
  "GK21sokss_pu:3330": "nūnamevaṃsvabhāvo 'yamiti mene ca sa dvijaḥ /",
  "GK21sokss_pu:3331": "strīṇāmalīkamugdhaṃ hi vacaḥ ko manyate mṛṣā // SoKss_2,6.42 //",
  "GK21sokss_pu:3332": "bāla eva vinaṣṭo 'yamiti bālavinaṣṭakaḥ /",
  "GK21sokss_pu:3333": "nāmnā sa bālakastatra saṃvṛtto 'bhūtpiturgṛhe // SoKss_2,6.43 //",
  "GK21sokss_pu:3334": "asāvaparamātā māṃ kadarthayati sarvadā /",
  "GK21sokss_pu:3335": "varaṃ pratikriyāṃ kāṃcittadetasyāḥ karomyaham // SoKss_2,6.44 //",
  "GK21sokss_pu:3336": "iti saṃcintayāmāsa so 'tha bālavinaṣṭakaḥ /",
  "GK21sokss_pu:3337": "vyatītapañcavarṣo 'pi vayasā bata buddhimān // SoKss_2,6.45 //",
  "GK21sokss_pu:3338": "athāgataṃ rājakulājjagāda pitaraṃ rahaḥ /",
  "GK21sokss_pu:3339": "tāta dvau mama tātau sta ityavispaṣṭayā girā // SoKss_2,6.46 //",
  "GK21sokss_pu:3340": "evaṃ pratyahamāha sma sa bālaḥ so 'pi tatpitā /",
  "GK21sokss_pu:3341": "tāṃ sopapatimāśaṅkya bhāryāṃ sparśe 'pyavarjayat // SoKss_2,6.47 //",
  "GK21sokss_pu:3342": "sāpi dadhyau vinā doṣaṃ kasmānme kupitaḥ patiḥ /",
  "GK21sokss_pu:3343": "kiṃcidbālavinaṣṭena kṛtaṃ kiṃcidbhavediti // SoKss_2,6.48 //",
  "GK21sokss_pu:3344": "sādaraṃ snapayitvā ca dattvā snigdhaṃ ca bhojanam /",
  "GK21sokss_pu:3345": "kṛtvotsaṅge ca papraccha sā taṃ bālavinaṣṭakam // SoKss_2,6.49 //",
  "GK21sokss_pu:3346": "putra kiṃ roṣitastāto rudraśarmā tvayā mayi /",
  "GK21sokss_pu:3347": "tacchrutvaiva sa tāṃ bālo jagādāparamātaram // SoKss_2,6.50 //",
  "GK21sokss_pu:3348": "ato 'dhikaṃ te kartāsmi na cedadyāpi śāmyasi /",
  "GK21sokss_pu:3349": "svaputrapoṣiṇī kasmāttvaṃ māṃ kliśnāsi sarvadā // SoKss_2,6.51 //",
  "GK21sokss_pu:3350": "tacchrutvā praṇatā sā taṃ babhāṣe śapathottaram /",
  "GK21sokss_pu:3351": "punarnaivaṃ kariṣyāmi tatprasādāya me patim // SoKss_2,6.52 //",
  "GK21sokss_pu:3352": "tataḥ sa bālo 'vādīttāṃ tarhyāyātasya matpituḥ /",
  "GK21sokss_pu:3353": "ādarśaṃ darśayatvekā tvacceṭī vedmyahaṃ param // SoKss_2,6.53 //",
  "GK21sokss_pu:3354": "tathetyuktvā tayā ceṭī niyuktā rudraśarmaṇaḥ /",
  "GK21sokss_pu:3355": "āgatasya kṣaṇāttasya darśayāmāsa darpaṇam // SoKss_2,6.54 //",
  "GK21sokss_pu:3356": "tatra tasyaiva tatkālaṃ pratibimbaṃ sa darśayan /",
  "GK21sokss_pu:3357": "so 'yaṃ dvitīyas tāto me tātetyāha sma bālakaḥ // SoKss_2,6.55 //",
  "GK21sokss_pu:3358": "tacchrutvā vigatāśaṅkastāmakāraṇadūṣitām /",
  "GK21sokss_pu:3359": "patnīṃ prati prasanno 'bhūdrudraśarmā tadaiva saḥ // SoKss_2,6.56 //",
  "GK21sokss_pu:3360": "evamutpādayeddoṣaṃ bālo 'pi vikṛtiṃ gataḥ /",
  "GK21sokss_pu:3361": "tadayaṃ rañjanīyo naḥ samyakparikaro 'khilaḥ // SoKss_2,6.57 //",
  "GK21sokss_pu:3362": "ityuktvā sarumaṇvatkaḥ so 'tha yaugandharāyaṇaḥ /",
  "GK21sokss_pu:3363": "sarvaṃ saṃmānayāmāsa vatsarājotsave janam // SoKss_2,6.58 //",
  "GK21sokss_pu:3364": "tathā ca rājalokaṃ tau rañjayāmāsaturyathā /",
  "GK21sokss_pu:3365": "madekapravaṇāvetāviti sarvo 'pyamanyata // SoKss_2,6.59 //",
  "GK21sokss_pu:3366": "tau cāpyapūjayadrājā sacivau svakarārpitauḥ /",
  "GK21sokss_pu:3367": "vastrāṅgarāgābharaṇairgrāmaiśca savasantakau // SoKss_2,6.60 //",
  "GK21sokss_pu:3368": "kṛtodvāhotsavaḥ so 'tha yukto vatseśvarastayā /",
  "GK21sokss_pu:3369": "manorathaphalānyeva mene vāsavadattayā // SoKss_2,6.61 //",
  "GK21sokss_pu:3370": "cirādunmudritaḥ snehātko 'pyabhūtsatataṃ tayoḥ /",
  "GK21sokss_pu:3371": "niśāntakliṣṭicakrāhvarītihṛdyo rasakramaḥ // SoKss_2,6.62 //",
  "GK21sokss_pu:3372": "yathā yathā ca daṃpatyoḥ prauḍhiṃ paricayo yayau /",
  "GK21sokss_pu:3373": "tayostathā tathā prema navībhāvamivāyayau // SoKss_2,6.63 //",
  "GK21sokss_pu:3374": "gopālako 'tha vivāhakartuḥ saṃdeśataḥ pituḥ /",
  "GK21sokss_pu:3375": "prayayau śīghramāvṛttiṃ vatsarājena yācitaḥ // SoKss_2,6.64 //",
  "GK21sokss_pu:3376": "so 'pi vatseśvaro jātu capalaḥ pūrvasaṃgatām /",
  "GK21sokss_pu:3377": "guptaṃ viracitāṃ nāma bheje 'ntaḥpuracārikām // SoKss_2,6.65 //",
  "GK21sokss_pu:3378": "tadgotraskhalito devīṃ pādalagnaḥ prasādayan /",
  "GK21sokss_pu:3379": "lebhe subhagasāmrājyamabhiṣiktastadaśrubhiḥ // SoKss_2,6.66 //",
  "GK21sokss_pu:3380": "kiṃ ca bandhumatīṃ nāma rājaputrīṃ bhujārjitām /",
  "GK21sokss_pu:3381": "gopālakena prahitāṃ kanyāṃ devyā upāyanam // SoKss_2,6.67 //",
  "GK21sokss_pu:3382": "tayā mañjuliketyeva nāmnānyenaiva gopitām /",
  "GK21sokss_pu:3383": "aparāmiva lāvaṇyajaladherudgatāṃ śriyam // SoKss_2,6.68 //",
  "GK21sokss_pu:3384": "vasantakasahāyaḥ sandṛṣṭvodyānalatāgṛhe /",
  "GK21sokss_pu:3385": "gāndharvavidhinā guptamupayeme sa bhūpatiḥ // SoKss_2,6.69 //",
  "GK21sokss_pu:3386": "tacca vāsavadattāsya dadarśa nibhṛtasthitā /",
  "GK21sokss_pu:3387": "pracukopa ca baddhvā ca sā nināya vasantakam // SoKss_2,6.70 //",
  "GK21sokss_pu:3388": "tataḥ pravrājikāṃ tasyāḥ sakhīṃ pitṛkulāgatām /",
  "GK21sokss_pu:3389": "sa sāṃkṛtyāyanīṃ nāma śaraṇaṃ śiśriye nṛpaḥ // SoKss_2,6.71 //",
  "GK21sokss_pu:3390": "sā tāṃ prasādya mahiṣīṃ tayā saiva kṛtājñayā /",
  "GK21sokss_pu:3391": "dadau bandhumatīṃ rājñe peśalaṃ hi satīmanaḥ // SoKss_2,6.72 //",
  "GK21sokss_pu:3392": "tatastaṃ bandhanāddevī sā mumoca vasantakam /",
  "GK21sokss_pu:3393": "sa cāgatyāgrato rājñīṃ hasanniti jagāda tām // SoKss_2,6.73 //",
  "GK21sokss_pu:3394": "bandhumatyāparāddhaṃ ca kiṃ mayā devi te kṛtam /",
  "GK21sokss_pu:3395": "ḍuṇḍubheṣu praharatha kruddhā yūyam ahīn prati // SoKss_2,6.74 //",
  "GK21sokss_pu:3396": "etattvamupamānaṃ me vyācakṣveti kutūhalāt /",
  "GK21sokss_pu:3397": "devyā pṛṣṭastayā so 'tha punarāha vasantakaḥ // SoKss_2,6.75 //",
  "GK21sokss_pu:3398": "purā ko'pi rururnāma muniputro yadṛcchayā /",
  "GK21sokss_pu:3399": "paribhraman dadarśaikāṃ kanyām adbhutadarśanām // SoKss_2,6.76 //",
  "GK21sokss_pu:3400": "vidyādharātsamutpannāṃ menakāyāṃ dyuyoṣiti /",
  "GK21sokss_pu:3401": "sthūlakeśena muninā vardhitāmāśrame nije // SoKss_2,6.77 //",
  "GK21sokss_pu:3402": "sā ca pramadvarānāma dṛṣṭā tasya rurormanaḥ /",
  "GK21sokss_pu:3403": "jahāra so 'tha gatvā tāṃ sthūlakeśādayācata // SoKss_2,6.78 //",
  "GK21sokss_pu:3404": "sthūlakeśo 'pi tāṃ tasmai pratiśuśrāva kanyakām /",
  "GK21sokss_pu:3405": "āsanne ca vivāhe tāmakasmāddaṣṭavānahiḥ // SoKss_2,6.79 //",
  "GK21sokss_pu:3406": "tato viṣaṇṇahṛdayaḥ śuśrāvemāṃ giraṃ divi /",
  "GK21sokss_pu:3407": "etāṃ kṣīṇāyuṣaṃ brahmansvāyuṣo 'rdhena jīvaya // SoKss_2,6.80 //",
  "GK21sokss_pu:3408": "tacchrutvā sa dadau tasyai tadaivārdhaṃ nijāyuṣaḥ /",
  "GK21sokss_pu:3409": "pratyujjijīva sā tena so 'pi tāṃ pariṇītavān // SoKss_2,6.81 //",
  "GK21sokss_pu:3410": "atha kruddho rururnityaṃ yaṃ yaṃ sarpaṃ dadarśa saḥ /",
  "GK21sokss_pu:3411": "taṃ taṃ jaghāna bhāryā me daṣṭāmībhirbhavediti // SoKss_2,6.82 //",
  "GK21sokss_pu:3412": "athaikas taṃ jighāṃsantaṃ martyavācāha ḍuṇḍubhaḥ /",
  "GK21sokss_pu:3413": "ahibhyaḥ kupito brahman haṃsi tvaṃ ḍuṇḍubhān katham // SoKss_2,6.83 //",
  "GK21sokss_pu:3414": "ahinā te priyā daṣṭā vibhinnau cāhiḍuṇḍubhau /",
  "GK21sokss_pu:3415": "ahayaḥ saviṣāḥ sarve nirviṣā ḍuṇḍubhā iti // SoKss_2,6.84 //",
  "GK21sokss_pu:3416": "tacchrutvā pratyavādīttaṃ sakhe ko nu bhavāniti /",
  "GK21sokss_pu:3417": "ḍuṇḍubho 'pyavadadbrahmannahaṃ śāpacyuto muniḥ // SoKss_2,6.85 //",
  "GK21sokss_pu:3418": "bhavatsaṃvādaparyantaḥ śāpo 'yam abhavac ca me /",
  "GK21sokss_pu:3419": "ity uktvāntarhite tasmin bhūyas tān nāvadhīd guruḥ // SoKss_2,6.86 //",
  "GK21sokss_pu:3420": "tadetadupamānāya tava devi mayoditam /",
  "GK21sokss_pu:3421": "ḍuṇḍubheṣu praharatha kruddhā yūyamahiṣviti // SoKss_2,6.87 //",
  "GK21sokss_pu:3422": "evamabhidhāya vacanaṃ sanarmahāsaṃ vasantake virate /",
  "GK21sokss_pu:3423": "vāsavadattā taṃ prati tutoṣa pārśve sthitāṃ patyuḥ // SoKss_2,6.88 //",
  "GK21sokss_pu:3424": "iti madhumadhurāṇi vatsarājaś caraṇagataḥ kupitānunāthanāni /",
  "GK21sokss_pu:3425": "satatamudayanaścakāra devyā vividhavasantakakauśalāni kāmī // SoKss_2,6.89 //",
  "GK21sokss_pu:3426": "rasanā madirārasaikasaktā kalavīṇāravarāgiṇī śrutiśca /",
  "GK21sokss_pu:3427": "dayitāmukhaniścalā ca dṛṣṭiḥ sukhinas tasya sadā babhūva rājñaḥ // SoKss_2,6.90 //",
  "GK21sokss_pu:3428": "iti mahākaviśrīsomadevabhaṭṭaviracite kathāsaritsāgare kathāmukhalambake ṣaṣṭhas taraṅgaḥ /",
  "GK21sokss_pu:3429": "samāptaś cāyaṃ kathāmukhalambako dvitīyaḥ /",
  "GK21sokss_pu:3430": "// śrīḥ //",
  "GK21sokss_pu:3431": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:3432": "lāvāṇako nāma tṛtīyo lambakaḥ /",
  "GK21sokss_pu:3433": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudherudgatam /",
  "GK21sokss_pu:3434": "prasahya rasayanti ye vigatavighnalabdhardvayo dhuraṃ dadhati vaibudhīṃ bhuvi bhavaprasādena te // SoKss_3,0.1 //",
  "GK21sokss_pu:3435": "prathamas taraṅgaḥ //",
  "GK21sokss_pu:3436": "nirvighnaviśvanirmāṇasiddhaye yadanugraham /",
  "GK21sokss_pu:3437": "manye sa vavre dhātāpi tasmai vighnajite namaḥ // SoKss_3,1.1 //",
  "GK21sokss_pu:3438": "āśliṣyamāṇaḥ priyayā śaṃkaro 'pi yadājñayā /",
  "GK21sokss_pu:3439": "utkampate sa bhuvanaṃ jayatyasamasāyakaḥ // SoKss_3,1.2 //",
  "GK21sokss_pu:3440": "evaṃ sa rājā vatseśaḥ krameṇa sutarāmabhūt /",
  "GK21sokss_pu:3441": "prāptavāsavadattastatsukhāsaktaikamānasaḥ // SoKss_3,1.3 //",
  "GK21sokss_pu:3442": "yaugandharāyaṇaścāsya mahāmantrī divāniśam /",
  "GK21sokss_pu:3443": "senāpatī rumaṇvāṃśca rājyabhāramudūhatuḥ // SoKss_3,1.4 //",
  "GK21sokss_pu:3444": "sa kadācicca cintāvānānīya rajanau gṛham /",
  "GK21sokss_pu:3445": "nijagāda rumaṇvantaṃ mantrī yaugandharāyaṇaḥ // SoKss_3,1.5 //",
  "GK21sokss_pu:3446": "pāṇḍavānvayajāto 'yaṃ vatseśo 'sya ca medinī /",
  "GK21sokss_pu:3447": "kulakramāgatā kṛtsnā puraṃ ca gajasāhvayam // SoKss_3,1.6 //",
  "GK21sokss_pu:3448": "tatsarvamajigīṣeṇa tyaktametena bhūbhṛtā /",
  "GK21sokss_pu:3449": "ihaiva cāsya saṃjātaṃ rājyamekatra maṇḍale // SoKss_3,1.7 //",
  "GK21sokss_pu:3450": "strīmadyamṛgayāsakto niścinto hyeṣa tiṣṭhati /",
  "GK21sokss_pu:3451": "asmāsu rājyacintā ca sarvānena samarpitā // SoKss_3,1.8 //",
  "GK21sokss_pu:3452": "tadasmābhiḥ svabuddhyaiva tathā kāryaṃ yathaiva tat /",
  "GK21sokss_pu:3453": "samagrapṛthivīrājyaṃ prāpnotyeva kramāgatam // SoKss_3,1.9 //",
  "GK21sokss_pu:3454": "evaṃ kṛte hi bhaktiśca mantritā ca kṛtā bhavet /",
  "GK21sokss_pu:3455": "sarvaṃ ca sādhyate buddhyā tathā caitāṃ kathāṃ śṛṇu // SoKss_3,1.10 //",
  "GK21sokss_pu:3456": "āsītkaścinmahāsena iti nāmnā purā nṛpaḥ /",
  "GK21sokss_pu:3457": "sa cānyenābhiyukto 'bhūnnṛpeṇātibalīyasā // SoKss_3,1.11 //",
  "GK21sokss_pu:3458": "tataḥ sametya sacivaiḥ svakāryabhraṃśarakṣibhiḥ /",
  "GK21sokss_pu:3459": "dāpitaḥ sa mahāseno daṇḍaṃ tasmai kila dviṣe // SoKss_3,1.12 //",
  "GK21sokss_pu:3460": "dattadaṇḍaśca rājāsau mānī bhṛśamatapyata /",
  "GK21sokss_pu:3461": "kiṃ mayā vihitaḥ śatroḥ praṇāma iti cintayan // SoKss_3,1.13 //",
  "GK21sokss_pu:3462": "tenaiva cāsya gulmo 'ntaḥ śokena hyudapadyata /",
  "GK21sokss_pu:3463": "gulmākrāntaśca śokena sa mumūrṣarabhūnnṛpaḥ // SoKss_3,1.14 //",
  "GK21sokss_pu:3464": "tatas tadauṣadhāsādhyaṃ matvaiko matimān bhiṣak /",
  "GK21sokss_pu:3465": "mṛtā te deva devīti mithyā vakti sma taṃ nṛpam // SoKss_3,1.15 //",
  "GK21sokss_pu:3466": "tacchrutvā sahasā bhūmau patatastasya bhūpateḥ /",
  "GK21sokss_pu:3467": "śokāvegena balinā sa gulmaḥ svayamasphuṭat // SoKss_3,1.16 //",
  "GK21sokss_pu:3468": "rogottirṇaś ciraṃ devyā tayaiva ca sahepsitān /",
  "GK21sokss_pu:3469": "bhogān sa bubhuje rājā jigāya ca ripūn punaḥ // SoKss_3,1.17 //",
  "GK21sokss_pu:3470": "tadyathā sa bhiṣagbuddhyā cakre rājahitaṃ tathā /",
  "GK21sokss_pu:3471": "vayaṃ rājahitaṃ kurmaḥ sādhayāmo 'sya medinīm // SoKss_3,1.18 //",
  "GK21sokss_pu:3472": "paripanthī ca tatraikaḥ pradyoto magadheśvaraḥ /",
  "GK21sokss_pu:3473": "pārṣṇigrāhaḥ sa hi sadā paścātkopaṃ karoti naḥ // SoKss_3,1.19 //",
  "GK21sokss_pu:3474": "tattasya kanyakāratnamasti padmāvatīti yat /",
  "GK21sokss_pu:3475": "tad asya vatsarājasya kṛte yācāmahe vayam // SoKss_3,1.20 //",
  "GK21sokss_pu:3476": "channāṃ vāsavadattāṃ ca sthāpayitvā svabuddhitaḥ /",
  "GK21sokss_pu:3477": "dattvāgniṃ vāsake brūmo devī dagdheti sarvataḥ // SoKss_3,1.21 //",
  "GK21sokss_pu:3478": "nānyathā tāṃ sutāṃ rājñe dadāti magadhādhipaḥ /",
  "GK21sokss_pu:3479": "etadarthaṃ sa hi mayā prārthitaḥ pūrvamuktavān // SoKss_3,1.22 //",
  "GK21sokss_pu:3480": "nāhaṃ vatseśvarāyaitāṃ dāsyāmyātmādhikāṃ sutām /",
  "GK21sokss_pu:3481": "tasya vāsavadattāyāṃ sneho hi sumahāniti // SoKss_3,1.23 //",
  "GK21sokss_pu:3482": "satyāṃ devyāṃ ca vatseśo naivānyāṃ pariṇeṣyati /",
  "GK21sokss_pu:3483": "devī dagdheti jātāyāṃ khyātau sarvaṃ tu setsyati // SoKss_3,1.24 //",
  "GK21sokss_pu:3484": "padmāvatyāṃ ca labdhāyāṃ saṃbandhī magadhādhipaḥ /",
  "GK21sokss_pu:3485": "paścātkopaṃ na kurute sahāyatvaṃ ca gacchati // SoKss_3,1.25 //",
  "GK21sokss_pu:3486": "tataḥ pūrvā diśaṃ jetuṃ gacchāmo 'nyāśca tatkramāt /",
  "GK21sokss_pu:3487": "itthaṃ vatseśvarasyaitāṃ sādhayāmo 'khilāṃ bhuvam // SoKss_3,1.26 //",
  "GK21sokss_pu:3488": "kṛtodyogeṣu cāsmāsu pṛthivīmeṣa bhūpatiḥ /",
  "GK21sokss_pu:3489": "prāpnuyādeva pūrvaṃ hi divyā vāgevamabravīt // SoKss_3,1.27 //",
  "GK21sokss_pu:3490": "śrutveti mantrivṛṣabhādvaco yaugandharāyaṇāt /",
  "GK21sokss_pu:3491": "sāhasaṃ caitadāśaṅkya rumaṇvāṃstamabhāṣata // SoKss_3,1.28 //",
  "GK21sokss_pu:3492": "vyājaḥ padmāvatīhetoḥ kriyamāṇaḥ kadācana /",
  "GK21sokss_pu:3493": "doṣāyāsmākameva syāttatā hyatra kathāṃ śṛṇu // SoKss_3,1.29 //",
  "GK21sokss_pu:3494": "asti mākandikā nāma nagarī jāhnavītaṭe /",
  "GK21sokss_pu:3495": "tasyāṃ maunavrataḥ kaścidāsītpravrājakaḥ purā // SoKss_3,1.30 //",
  "GK21sokss_pu:3496": "sa ca bhikṣāśano 'nekaparivrāṭparivāritaḥ /",
  "GK21sokss_pu:3497": "āsta devakulasyāntarmaṭhikāyāṃ kṛtasthitiḥ // SoKss_3,1.31 //",
  "GK21sokss_pu:3498": "praviṣṭo jātu bhikṣārthamekasya vaṇijo gṛhe /",
  "GK21sokss_pu:3499": "sa dadarśa śubhāṃ kanyāṃ bhikṣāmādāya nirgatām // SoKss_3,1.32 //",
  "GK21sokss_pu:3500": "dṛṣṭvā cādbhutarūpāṃ tāṃ sa kāmavaśagaḥ śaṭhaḥ /",
  "GK21sokss_pu:3501": "hā hā kaṣṭamiti smāha vaṇijastasya śṛṇvataḥ // SoKss_3,1.33 //",
  "GK21sokss_pu:3502": "gṛhītabhikṣaśca tato jagāma nilayaṃ nijam /",
  "GK21sokss_pu:3503": "tatastaṃ sa vaṇiggatvā rahaḥ papraccha vismayāt // SoKss_3,1.34 //",
  "GK21sokss_pu:3504": "kimadyaivamakasmāttvaṃ maunaṃ tyaktvoktavāniti /",
  "GK21sokss_pu:3505": "tacchrutvā vaṇijaṃ taṃ ca parivrāḍevamabravīt // SoKss_3,1.35 //",
  "GK21sokss_pu:3506": "durlakṣaṇeyaṃ kanyā te vivāho 'syā yadā bhavet /",
  "GK21sokss_pu:3507": "tadā sasutadārasya kṣayaḥ syāt tava niścitam // SoKss_3,1.36 //",
  "GK21sokss_pu:3508": "tad etāṃ vīkṣya duḥkhaṃ me jātaṃ bhakto hi me bhavān /",
  "GK21sokss_pu:3509": "tenaivam uktavān asmi tyaktvā maunaṃ bhavatkṛte // SoKss_3,1.37 //",
  "GK21sokss_pu:3510": "tad eṣā kanyakā naktaṃ mañjūṣāyāṃ niveśitā /",
  "GK21sokss_pu:3511": "upari nyastadīpāyāṃ gaṅgāyāṃ kṣipyatāṃ tvayā // SoKss_3,1.38 //",
  "GK21sokss_pu:3512": "tatheti pratipadyaitadgatvā so 'tha vaṇigbhayāt /",
  "GK21sokss_pu:3513": "naktaṃ cakre tathā sarvaṃ nirvimarśā hi bhīravaḥ // SoKss_3,1.39 //",
  "GK21sokss_pu:3514": "pravrājako 'pi tatkālamuvācānucarānnijān /",
  "GK21sokss_pu:3515": "gaṅgāṃ gacchata tatrāntarvahatīṃ yāṃ ca paśyatha // SoKss_3,1.40 //",
  "GK21sokss_pu:3516": "pṛṣṭhaṃsthadīpāṃ mañjūṣāṃ guptamānayateha tām /",
  "GK21sokss_pu:3517": "udghāṭanīyā na ca sā śrute 'pyantardhvanāviti // SoKss_3,1.41 //",
  "GK21sokss_pu:3518": "tatheti cāgatā yāvadgaṅgāṃ na prāpnuvanti te /",
  "GK21sokss_pu:3519": "rājaputraḥ kimapyekastāvattasyāmavātarat // SoKss_3,1.42 //",
  "GK21sokss_pu:3520": "so 'tra tāṃ vaṇijā kṣiptāṃ mañjūṣāṃ vīkṣya dīpataḥ /",
  "GK21sokss_pu:3521": "bhṛtyairānāyya sahasā kautukādudaghāṭayat // SoKss_3,1.43 //",
  "GK21sokss_pu:3522": "dadarśa cāntaḥ kanyāṃ tāṃ hṛdayonmādakāriṇīm /",
  "GK21sokss_pu:3523": "upameye ca gāndharvavidhinā tāṃ ca tatkṣaṇam // SoKss_3,1.44 //",
  "GK21sokss_pu:3524": "mañjūṣāṃ tāṃ ca gaṅgāyāṃ tathaivordhvasthadīpikām /",
  "GK21sokss_pu:3525": "kṛtvā tatyāja niḥkṣipya ghoraṃ vānaramantare // SoKss_3,1.45 //",
  "GK21sokss_pu:3526": "gate 'tha tasmin saṃprāptakanyāratne nṛpātmaje /",
  "GK21sokss_pu:3527": "āyayustasya cinvantaḥ śiṣyāḥ pravrājakasya te // SoKss_3,1.46 //",
  "GK21sokss_pu:3528": "dadṛśustāṃ ca mañjūṣāṃ gṛhītvā tasya cāntikam /",
  "GK21sokss_pu:3529": "ninyuḥ pravrājakasyaināṃ so 'tha hṛṣṭo jagāda tān // SoKss_3,1.47 //",
  "GK21sokss_pu:3530": "eko 'haṃ sādhaye mantramādāyaitāmihopari /",
  "GK21sokss_pu:3531": "adhastūṣṇīṃ ca yuṣmābhiḥ śayitavyamimāṃ niśām // SoKss_3,1.48 //",
  "GK21sokss_pu:3532": "ity uktvā tāṃ sa mañjūṣām āropya maṭhikopari /",
  "GK21sokss_pu:3533": "sa parivrāḍ vivṛtavān vaṇikkanyābhilāṣukaḥ // SoKss_3,1.49 //",
  "GK21sokss_pu:3534": "tataśca tasyā nirgatya vānaro bhīṣaṇākṛtiḥ /",
  "GK21sokss_pu:3535": "tamabhyadhāvatsvakṛto mūrtimāniva durnayaḥ // SoKss_3,1.50 //",
  "GK21sokss_pu:3536": "sa tasya daśanairnāsāṃ nakhaiḥ karṇau ca tatkṣaṇam /",
  "GK21sokss_pu:3537": "ciccheda pāpasya kapirnigrahajña iva krudhā // SoKss_3,1.51 //",
  "GK21sokss_pu:3538": "tathābhūto 'tha sa tataḥ parivrāḍavatīrṇavān /",
  "GK21sokss_pu:3539": "yatnastambhitasāhāśca śiṣyāstaṃ dadṛśustadā // SoKss_3,1.52 //",
  "GK21sokss_pu:3540": "prātarbuddhvā ca tatsarvaṃ jahāsa sakalo janaḥ /",
  "GK21sokss_pu:3541": "nananda sa vaṇiksā ca tatsutā prāptasampratiḥ // SoKss_3,1.53 //",
  "GK21sokss_pu:3542": "evaṃ yathā sa hāsyatvaṃ gataḥ pravrājakastathā /",
  "GK21sokss_pu:3543": "vyājaprayogasyāsiddhau vayaṃ gacchema jātucit // SoKss_3,1.54 //",
  "GK21sokss_pu:3544": "bahudoṣo hi viraho rājño vāsavadattayā /",
  "GK21sokss_pu:3545": "evaṃ rumaṇvatoktaḥ sannāha yaugandharāyaṇaḥ // SoKss_3,1.55 //",
  "GK21sokss_pu:3546": "nānyathodyogasiddhiḥ syādanudyoge ca niścitam /",
  "GK21sokss_pu:3547": "rājani vyasaninyetannaśyedapi yathāsthitam // SoKss_3,1.56 //",
  "GK21sokss_pu:3548": "labdhāpi mantritākhyātirasmākaṃ cānyathā bhavet /",
  "GK21sokss_pu:3549": "svāmisaṃbhāvanāyāśca bhavema vyabhicāriṇaḥ // SoKss_3,1.57 //",
  "GK21sokss_pu:3550": "svāyattasiddhe rājño hi prajñopakaraṇaṃ matā /",
  "GK21sokss_pu:3551": "sacivaḥ ko bhavetteṣāṃ kṛte vāpyathavākṛte // SoKss_3,1.58 //",
  "GK21sokss_pu:3552": "sacivāyattasiddhestu tatprajñaivārthasādhanam /",
  "GK21sokss_pu:3553": "ta eva cennirutsāhāḥ śriyo datto jalāñjaliḥ // SoKss_3,1.59 //",
  "GK21sokss_pu:3554": "atha devīpituścaṇḍamahāsenādviśaṅkase /",
  "GK21sokss_pu:3555": "sa saputraśca devī ca vacaḥ kuruta eva me // SoKss_3,1.60 //",
  "GK21sokss_pu:3556": "ity uktavantaṃ dhīrāṇāṃ dhuryaṃ yaugandharāyaṇam /",
  "GK21sokss_pu:3557": "pramādaśaṅkihṛdayo rumaṇvān punar abravīt // SoKss_3,1.61 //",
  "GK21sokss_pu:3558": "abhīṣṭastrīviyogārtyā saviveko 'pi bādhyate /",
  "GK21sokss_pu:3559": "kiṃ punarvatsarājo 'yamatra caitāṃ kathāṃ śṛṇu // SoKss_3,1.62 //",
  "GK21sokss_pu:3560": "purābhūddevasenākhyo rājā matimatāṃ varaḥ /",
  "GK21sokss_pu:3561": "śrāvastīti purī tasya rājadhānī babhūva ca // SoKss_3,1.63 //",
  "GK21sokss_pu:3562": "tasyāṃ ca puryām abhavad vaṇig eko mahādhanaḥ /",
  "GK21sokss_pu:3563": "tasyodapadyatānanyasadṛśī duhitā kila // SoKss_3,1.64 //",
  "GK21sokss_pu:3564": "unmādinīti nāmnā ca kanyakā sāpi paprathe /",
  "GK21sokss_pu:3565": "unmādyati gatastasyā rūpaṃ dṛṣṭvākhilo janaḥ // SoKss_3,1.65 //",
  "GK21sokss_pu:3566": "tanayeyamanāvedya rājñe deyā kvacinna me /",
  "GK21sokss_pu:3567": "sa hi kupyediti pitā tasyāḥ so 'cintayadvaṇik // SoKss_3,1.66 //",
  "GK21sokss_pu:3568": "tataśca gatvā rājānaṃ devasenaṃ vyajijñapat /",
  "GK21sokss_pu:3569": "devāsti kanyāratnaṃ me gṛhyatāmupayogi cet // SoKss_3,1.67 //",
  "GK21sokss_pu:3570": "tacchrutvā vyasṛjadrāja so 'tha pratyayitāndvijān /",
  "GK21sokss_pu:3571": "gatvā sulakṣaṇā sā vā na vetyālocyatāmiti // SoKss_3,1.68 //",
  "GK21sokss_pu:3572": "tatheti te dvijā gatvā tāṃ dṛṣṭvaiva vaṇiksutām /",
  "GK21sokss_pu:3573": "unmādinīṃ yayuḥ kṣobhaṃ sadyaḥ saṃjātamanmathāḥ // SoKss_3,1.69 //",
  "GK21sokss_pu:3574": "rājāsyāṃ pariṇītāyāmetadekamanāstyajet /",
  "GK21sokss_pu:3575": "rājakāryāṇi naśyecca sarvaṃ tasmātkimetayā // SoKss_3,1.70 //",
  "GK21sokss_pu:3576": "iti ca prakṛtiṃ prāptā dvijāḥ saṃmantrya te gatāḥ /",
  "GK21sokss_pu:3577": "kulakṣaṇā sā kanyeti mithyā rājānam abruvan // SoKss_3,1.71 //",
  "GK21sokss_pu:3578": "tato rājñā parityaktāṃ sa tāmunmādinīṃ vaṇik /",
  "GK21sokss_pu:3579": "tatsenāpataye prādād antarjātavimānanām // SoKss_3,1.72 //",
  "GK21sokss_pu:3580": "bhartṛveśmani harmyasthā sātha jātu tamāgatam /",
  "GK21sokss_pu:3581": "rājānaṃ tena mārgeṇa buddhvātmānam adarśayat // SoKss_3,1.73 //",
  "GK21sokss_pu:3582": "dṛṣṭvaiva ca sa tāṃ rājā jagatsaṃmohanauṣadhim /",
  "GK21sokss_pu:3583": "prayuktāmiva kāmena jātonmāda ivābhavat // SoKss_3,1.74 //",
  "GK21sokss_pu:3584": "gatvā svabhavanaṃ jñātvā tāṃ ca pūrvāvadhīritām /",
  "GK21sokss_pu:3585": "unmanā jvarasaṃtāpapīḍāṃ gāḍhamavāpa saḥ // SoKss_3,1.75 //",
  "GK21sokss_pu:3586": "sā dāsī na parastrīti gṛhyatāṃ yadi vāpyaham /",
  "GK21sokss_pu:3587": "tyajāmi tāṃ devakule svīkarotu tataḥ prabhuḥ // SoKss_3,1.76 //",
  "GK21sokss_pu:3588": "iti tena ca tadbhartrā svasenāpatinā tataḥ /",
  "GK21sokss_pu:3589": "abhyarthyamāno yatnena jagādaivaṃ sa bhūpatiḥ // SoKss_3,1.77 //",
  "GK21sokss_pu:3590": "nāhaṃ parastrīm ādāsye tvaṃ vā tyakṣyasi tāṃ yadi /",
  "GK21sokss_pu:3591": "tato naṅkṣyati te dharmo daṇḍyo me ca bhaviṣyasi // SoKss_3,1.78 //",
  "GK21sokss_pu:3592": "tacchrutvā mantriṇo 'nye ca tūṣṇīmāsansa ca kramāt /",
  "GK21sokss_pu:3593": "smarajvareṇa tenaiva nṛpaḥ pañcatvamāyayau // SoKss_3,1.79 //",
  "GK21sokss_pu:3594": "evaṃ sa rājā naṣṭo 'bhūd dhīro 'pyunmādinīṃ vinā /",
  "GK21sokss_pu:3595": "vinā vāsavadattāṃ tu vatsarājaḥ kathaṃ bhavet // SoKss_3,1.80 //",
  "GK21sokss_pu:3596": "etadrumaṇvataḥ śrutvā punaryaugandharāyaṇaḥ /",
  "GK21sokss_pu:3597": "uvāca sahyate kleśo rājabhiḥ kāryadarśibhiḥ // SoKss_3,1.81 //",
  "GK21sokss_pu:3598": "rāvaṇocchittaye devaiḥ kṛtvā yuktiṃ viyojitaḥ /",
  "GK21sokss_pu:3599": "sītādevyā na kiṃ rāmo viṣehe virahavyathām // SoKss_3,1.82 //",
  "GK21sokss_pu:3600": "etacchrutvā ca bhūyo 'pi rumaṇvānabhyabhāṣata /",
  "GK21sokss_pu:3601": "te hi rāmādayo devāsteṣāṃ sarvaṃsahaṃ manaḥ // SoKss_3,1.83 //",
  "GK21sokss_pu:3602": "asahaṃ tu manuṣyāṇāṃ tathā ca śrūyatāṃ kathā /",
  "GK21sokss_pu:3603": "astīha bahuratnāḍhyā mathureti mahāpurī // SoKss_3,1.84 //",
  "GK21sokss_pu:3604": "tasyām abhūd vaṇikputraḥ ko'pi nāmnā yaïllakaḥ /",
  "GK21sokss_pu:3605": "tasya cābhūtpriyā bhāryā tadekābaddhamānasā // SoKss_3,1.85 //",
  "GK21sokss_pu:3606": "tayā saha vasanto 'tha kadācitkāryagauravāt /",
  "GK21sokss_pu:3607": "dvīpāntaraṃ vaṇikputro gantuṃ vyavasito 'bhavat // SoKss_3,1.86 //",
  "GK21sokss_pu:3608": "tadbhāryāpi ca tenaiva saha gantumiyeṣa sā /",
  "GK21sokss_pu:3609": "strīṇāṃ bhāvānuraktaṃ hi virahāsahanaṃ manaḥ // SoKss_3,1.87 //",
  "GK21sokss_pu:3610": "tataḥ sa ca vaṇikputraḥ pratasthe kṛtamaṅgalaḥ /",
  "GK21sokss_pu:3611": "na ca tāṃ saha jagrāha bhāryāṃ kḷptaprasādhanām // SoKss_3,1.88 //",
  "GK21sokss_pu:3612": "sātha taṃ prasthitaṃ paścātpaśyantī sāśrulocanā /",
  "GK21sokss_pu:3613": "atiṣṭhatprāṅgaṇadvārakavāṭāntavilambinī // SoKss_3,1.89 //",
  "GK21sokss_pu:3614": "gate dṛṣṭipathāt tasmin sā viyogāsahā tataḥ /",
  "GK21sokss_pu:3615": "niryātuṃ nāśakanmugdhā prāṇās tasyā viniryayuḥ // SoKss_3,1.90 //",
  "GK21sokss_pu:3616": "tadbuddhvā ca vaṇikputraḥ pratyāvṛtyā catatkṣaṇam /",
  "GK21sokss_pu:3617": "dadarśa vihvalāṃ kāntāmetāmutkrāntajīvitām // SoKss_3,1.91 //",
  "GK21sokss_pu:3618": "sundarāpāṇḍuracchāyāṃ vilolālakalāñchanām /",
  "GK21sokss_pu:3619": "bhuvi cāndramasīṃ lakṣmīṃ divaḥ suptacyutāmiva // SoKss_3,1.92 //",
  "GK21sokss_pu:3620": "aṅke kṛtvā ca tāṃ sadyaḥ krandatastasya niryayuḥ /",
  "GK21sokss_pu:3621": "śokāgnijvalitād dehād drutaṃ bhītā ivāsavaḥ // SoKss_3,1.93 //",
  "GK21sokss_pu:3622": "evamanyonyavirahāddaṃpatī tau vineśatuḥ /",
  "GK21sokss_pu:3623": "ato 'sya rājño devyāśca rakṣyānyonyaviyogitā // SoKss_3,1.94 //",
  "GK21sokss_pu:3624": "ity uktvā virate tasmin baddhāśaṅke rumaṇvati /",
  "GK21sokss_pu:3625": "jagāda dhairyajaladhir dhīmān yaugandharāyaṇaḥ // SoKss_3,1.95 //",
  "GK21sokss_pu:3626": "mayaitanniścitaṃ sarvaṃ kāryāṇi ca mahībhṛtām /",
  "GK21sokss_pu:3627": "bhavantyevaṃvidhānyeva tathā cātra kathāṃ śṛṇu // SoKss_3,1.96 //",
  "GK21sokss_pu:3628": "ujjayinyāmabhūtpūrvaṃ puṇyasenābhidho nṛpaḥ /",
  "GK21sokss_pu:3629": "sa jātu balinānyena rājñā gatvābhyayujyata // SoKss_3,1.97 //",
  "GK21sokss_pu:3630": "atha tanmantriṇo dhīrāstamariṃ vīkṣya durjayam /",
  "GK21sokss_pu:3631": "mithyā rājā mṛta iti pravādaṃ sarvato vyadhuḥ // SoKss_3,1.98 //",
  "GK21sokss_pu:3632": "pracchannaṃ sthāpayāmāsuḥ puṇyasenaṃ nṛpaṃ ca te /",
  "GK21sokss_pu:3633": "anyaṃ kaṃcidadhākṣuśca rājārhavidhinā śavam // SoKss_3,1.99 //",
  "GK21sokss_pu:3634": "arājakānām adhunā bhava rājā tvam eva naḥ /",
  "GK21sokss_pu:3635": "iti dūtamukhenātha tamariṃ jagaduśca te // SoKss_3,1.100 //",
  "GK21sokss_pu:3636": "tathetyuktavatastasya ripostuṣṭasya te tataḥ /",
  "GK21sokss_pu:3637": "militvā sainyasahitāḥ kaṭakaṃ bibhiduḥ kramāt // SoKss_3,1.101 //",
  "GK21sokss_pu:3638": "bhinne ca sainye rājānaṃ puṇyasenaṃ prakāśya tam /",
  "GK21sokss_pu:3639": "te saṃprāpabalāḥ śatruṃ taṃ nijaghnuḥ svamantriṇaḥ // SoKss_3,1.102 //",
  "GK21sokss_pu:3640": "īddṛṃśi rājakāryāṇi bhavanti tadidaṃ vayam /",
  "GK21sokss_pu:3641": "devīdāhapravādena kāryaṃ dhairyeṇa kurmahe // SoKss_3,1.103 //",
  "GK21sokss_pu:3642": "ityetanniścitamateḥ śrutvā yaugandharāyaṇāt /",
  "GK21sokss_pu:3643": "rumaṇvānabravīdevaṃ tarhi yadyeṣa niścayaḥ // SoKss_3,1.104 //",
  "GK21sokss_pu:3644": "tadgopālakamānīya devyā bhrātaramādṛtam /",
  "GK21sokss_pu:3645": "saṃmantrya ca samaṃ tena samyaksarvaṃ vidhīyatām // SoKss_3,1.105 //",
  "GK21sokss_pu:3646": "evamastviti vakti sma tato yaugandharāyaṇaḥ /",
  "GK21sokss_pu:3647": "tatpratyayādrumaṇvāṃśca cakre kartavyaniścayam // SoKss_3,1.106 //",
  "GK21sokss_pu:3648": "anyedyurmantrimukhyau tau dūtaṃ vyasṛjatāṃ nijam /",
  "GK21sokss_pu:3649": "gopālakaṃ tamānetumutkaṇṭhāvyapadeśataḥ // SoKss_3,1.107 //",
  "GK21sokss_pu:3650": "kāryahetorgataḥ pūrvaṃ taddūtavacanācca saḥ /",
  "GK21sokss_pu:3651": "āgād gopālakastatra svayaṃ mūrta ivotsavaḥ // SoKss_3,1.108 //",
  "GK21sokss_pu:3652": "āgataṃ tadahaścainaṃ svairaṃ yaugandharāyaṇaḥ /",
  "GK21sokss_pu:3653": "nināya sarumaṇvatkaṃ gṛhaṃ gopālakaṃ niśi // SoKss_3,1.109 //",
  "GK21sokss_pu:3654": "tatra cāsmai tadutsāhaṃ śaśaṃsa svacikīrṣitam /",
  "GK21sokss_pu:3655": "yatpūrvaṃ mantritaṃ tena sarvaṃ saha rumaṇvatā // SoKss_3,1.110 //",
  "GK21sokss_pu:3656": "sa ca rājahitaiṣī sanduḥkhāvahamapi svasuḥ /",
  "GK21sokss_pu:3657": "gopālako 'numene tatkartavyaṃ hi satāṃ vacaḥ // SoKss_3,1.111 //",
  "GK21sokss_pu:3658": "sarvam etat suvihitaṃ devīṃ dagdhām avetya tu /",
  "GK21sokss_pu:3659": "prāṇāṃs tyajan kathaṃ rakṣyo vatseśa iti cintyatām // SoKss_3,1.112 //",
  "GK21sokss_pu:3660": "sadupāyādisāmagrīsaṃbhave kila satyapi /",
  "GK21sokss_pu:3661": "mukhyamaṅgaṃ hi mantrasya vinipātapratikriyā // SoKss_3,1.113 //",
  "GK21sokss_pu:3662": "iti bhūyo 'pi tatkālamukte tatra rumaṇvatā /",
  "GK21sokss_pu:3663": "uvācālocitāśeṣakāryo yaugandharāyaṇaḥ // SoKss_3,1.114 //",
  "GK21sokss_pu:3664": "nāstyatra cintā yadrājaputrī gopālakasya sā /",
  "GK21sokss_pu:3665": "kanīyasī svasā devī prāṇebhyo 'pyadhikā priyā // SoKss_3,1.115 //",
  "GK21sokss_pu:3666": "etasya cālpamālokya śokaṃ vatseśvarastadā /",
  "GK21sokss_pu:3667": "jīvet kadācid devīti matvā dhairyam avāpsyati // SoKss_3,1.116 //",
  "GK21sokss_pu:3668": "api cottamasattvo 'yaṃ śīghraṃ ca pariṇīyate /",
  "GK21sokss_pu:3669": "padmāvatī tato devī darśyate cācirāditi // SoKss_3,1.117 //",
  "GK21sokss_pu:3670": "evametadviniścitya tato yaugandharāyaṇaḥ /",
  "GK21sokss_pu:3671": "gopālako rumaṇvāṃśca tato mantramiti vyadhuḥ // SoKss_3,1.118 //",
  "GK21sokss_pu:3672": "yuktyā lāvāṇakaṃ yāmaḥ saha devyā nṛpeṇa ca /",
  "GK21sokss_pu:3673": "paryanto magadhāsannavartī hi viṣayo 'sti saḥ // SoKss_3,1.119 //",
  "GK21sokss_pu:3674": "subhagākheṭabhūmitvād rājñaś cāsaṃnidhānakṛt /",
  "GK21sokss_pu:3675": "tatrāntaḥ puramādīpya kriyate yadi cintitam // SoKss_3,1.120 //",
  "GK21sokss_pu:3676": "devī ca sthāpyate nītvā yuktyā padmāvatīgṛhe /",
  "GK21sokss_pu:3677": "channasthitāyā yenāsyāḥ saiva syācchīlasākṣiṇī // SoKss_3,1.121 //",
  "GK21sokss_pu:3678": "evaṃ rātrau mithaḥ kṛtvā mantraṃ sarve 'pare 'hani /",
  "GK21sokss_pu:3679": "yaugandharāyaṇādyāste prāviśanrājamandiram // SoKss_3,1.122 //",
  "GK21sokss_pu:3680": "tatraivamatha vijñapto vatsarājo rumaṇvatā /",
  "GK21sokss_pu:3681": "deva lāvāṇake 'smākaṃ gatānāṃ vartate śivam // SoKss_3,1.123 //",
  "GK21sokss_pu:3682": "sa cātiramyo viṣayastatra cākheṭabhūmayaḥ /",
  "GK21sokss_pu:3683": "śobhanāḥ santi te rājannaḍaghāsāśca sugrahāḥ // SoKss_3,1.124 //",
  "GK21sokss_pu:3684": "bādhate taṃ ca naikaṭyāt sarvaṃ sa magadheśvaraḥ /",
  "GK21sokss_pu:3685": "tat tatra rakṣāhetoś ca vinodāya ca gamyatām // SoKss_3,1.125 //",
  "GK21sokss_pu:3686": "etacchrutvā ca vatseśaḥ samaṃ vāsavadattayā /",
  "GK21sokss_pu:3687": "krīḍaikalālasaścakre gantuṃ lāvāṇake matim // SoKss_3,1.126 //",
  "GK21sokss_pu:3688": "niścite gamane 'nyedyurlagne ca parikalpite /",
  "GK21sokss_pu:3689": "akasmānnāradamuniḥ kāntidyotitadiṅmukhaḥ // SoKss_3,1.127 //",
  "GK21sokss_pu:3690": "avatīrya nabhomadhyātpradattanayanotsavaḥ /",
  "GK21sokss_pu:3691": "śaśīva svakulaprītyā taṃ vatseśvaramabhyagāt // SoKss_3,1.128 //",
  "GK21sokss_pu:3692": "gṛhītātithyasatkāraḥ pārijātamayīṃ srajam /",
  "GK21sokss_pu:3693": "prītaḥ sa ca munistasmai dadau prahvāya bhūbhṛte // SoKss_3,1.129 //",
  "GK21sokss_pu:3694": "vidyādharādhipaṃ putraṃ kāmadevāṃśamāpsyasi /",
  "GK21sokss_pu:3695": "iti vāsavadattāṃ ca so 'bhyanandatkṛtādaraḥ // SoKss_3,1.130 //",
  "GK21sokss_pu:3696": "tataścovāca vatseśaṃ sthite yaugandharāyaṇe /",
  "GK21sokss_pu:3697": "rājanvāsavadattāṃ te dṛṣṭvā hanta smṛtaṃ mayā // SoKss_3,1.131 //",
  "GK21sokss_pu:3698": "yudhiṣṭhirādayo 'bhūvan purā te prapitāmahāḥ /",
  "GK21sokss_pu:3699": "pañcānāṃ draupadī teṣām ekā patnī babhūva ca // SoKss_3,1.132 //",
  "GK21sokss_pu:3700": "sā ca vāsavadatteva rūpeṇāpratimābhavat /",
  "GK21sokss_pu:3701": "tatastaddoṣamāśaṅkya tānevamahamabhyadhām // SoKss_3,1.133 //",
  "GK21sokss_pu:3702": "strīvairaṃ rakṣaṇīyaṃ vastaddhi bījamihāpadām /",
  "GK21sokss_pu:3703": "tathāhi śṛṇutaitāṃ ca kathāṃ vaḥ kathayāmyaham // SoKss_3,1.134 //",
  "GK21sokss_pu:3704": "sundopasundanāmānau bhrātarau dvau babhūvatuḥ /",
  "GK21sokss_pu:3705": "asurau vikramākrāntalokatritayadurjayau // SoKss_3,1.135 //",
  "GK21sokss_pu:3706": "tayorvināśakāmaśca dattvājñāṃ viśvakarmaṇā /",
  "GK21sokss_pu:3707": "brahmā nirmāpayāmāsa divyanārīṃ tilottamām // SoKss_3,1.136 //",
  "GK21sokss_pu:3708": "rūpamālokituṃ yasyāścaturdikkaṃ caturmukhaḥ /",
  "GK21sokss_pu:3709": "babhūva kila śarvo 'pi kurvāṇāyaḥ pradakṣiṇam // SoKss_3,1.137 //",
  "GK21sokss_pu:3710": "sā padmayoner ādeśāt pārśvaṃ sundopasundayoḥ /",
  "GK21sokss_pu:3711": "pralobhanāya prayayau kailāsodyānavartinoḥ // SoKss_3,1.138 //",
  "GK21sokss_pu:3712": "tau cāsurau jagṛhatustāṃ dṛṣṭvaivāntikāgatām /",
  "GK21sokss_pu:3713": "ubhāvapyubhayorbāhvoḥ sundarīṃ kāmamohitau // SoKss_3,1.139 //",
  "GK21sokss_pu:3714": "parasparavirodhena harantau tāṃ ca tatkṣaṇam /",
  "GK21sokss_pu:3715": "pravṛttasaṃprahāratvāddvāvapi kṣayamīyatuḥ // SoKss_3,1.140 //",
  "GK21sokss_pu:3716": "evaṃ strīnāma viṣayo nidānaṃ kasya nāpadām /",
  "GK21sokss_pu:3717": "yuṣmākaṃ draupadī caikā bahūnāmiha vallabhā // SoKss_3,1.141 //",
  "GK21sokss_pu:3718": "tattannimittaḥ saṃgharṣaḥ saṃrakṣyo bhavatāṃ kila /",
  "GK21sokss_pu:3719": "madvākyādayametasyāḥ samayaścāstu vaḥ sadā // SoKss_3,1.142 //",
  "GK21sokss_pu:3720": "jyeṣṭhāntikagatā mātā mantavyeyaṃ kanīyasā /",
  "GK21sokss_pu:3721": "jyeṣṭhena ca snuṣā jñeyā kaniṣṭhāntikavartinī // SoKss_3,1.143 //",
  "GK21sokss_pu:3722": "ityetanmadvaco rājaṃstava te prapitāmahāḥ /",
  "GK21sokss_pu:3723": "tatheti pratyapadyanta kalyāṇakṛtabuddhayaḥ // SoKss_3,1.144 //",
  "GK21sokss_pu:3724": "te ca me suhṛdo 'bhūvaṃstatprītyā cāhamāgataḥ /",
  "GK21sokss_pu:3725": "tvāṃ draṣṭumiha vatseśa tadidaṃ śṛṇu vacmi te // SoKss_3,1.145 //",
  "GK21sokss_pu:3726": "yathaitanme kṛtaṃ vākyaṃ kuryāstvaṃ mantriṇāṃ tathā /",
  "GK21sokss_pu:3727": "acireṇa ca kālena mahatīmṛddhimāpsyasi // SoKss_3,1.146 //",
  "GK21sokss_pu:3728": "kaṃcitkālaṃ ca duḥkhaṃ te bhaviṣyati na ca tvayā /",
  "GK21sokss_pu:3729": "tatrātimohaḥ kartavyaḥ sukhāntaṃ bhavitā hi tat // SoKss_3,1.147 //",
  "GK21sokss_pu:3730": "samyagevamabhidhāya tatkṣaṇaṃ vatsarājamudayasya bhāvinaḥ /",
  "GK21sokss_pu:3731": "bhaṅgisūcanavidhau viśārado nārado muniradarśanaṃ yayau // SoKss_3,1.148 //",
  "GK21sokss_pu:3732": "sarve ca tasya vacasā munipuṃgavasya yaugandharāyaṇamukhāḥ sacivāstataste /",
  "GK21sokss_pu:3733": "saṃbhāvya siddhyudayamātmacikīrṣitasya saṃpādanāya sutarāṃ jagṛhuḥ prayatnam // SoKss_3,1.149 //",
  "GK21sokss_pu:3734": "iti mahākaviśrīsomadevabhaṭṭaviracite kathāsaritsāgare lāvāṇakalambake prathamas taraṅgaḥ /",
  "GK21sokss_pu:3735": "dvitīyas taraṅgaḥ /",
  "GK21sokss_pu:3736": "tataḥ pūrvoktayā yuktyā vatsarājaṃ savallabham /",
  "GK21sokss_pu:3737": "yaugandharāyaṇādyās te ninyur lāvāṇakaṃ prati // SoKss_3,2.1 //",
  "GK21sokss_pu:3738": "sa rājā prāpa taṃ deśaṃ sainyaghoṣeṇa mūrcchatā /",
  "GK21sokss_pu:3739": "abhivāñchitasaṃsiddhiṃ vadantamiva mantriṇām // SoKss_3,2.2 //",
  "GK21sokss_pu:3740": "tatra prāptaṃ vidhitvā ca vatseśaṃ saparicchadam /",
  "GK21sokss_pu:3741": "avaskandabhayāśaṅkī cakampe magadheśvaraḥ // SoKss_3,2.3 //",
  "GK21sokss_pu:3742": "yaugandharāyaṇopāntaṃ sadbuddhirvisasarja ca /",
  "GK21sokss_pu:3743": "sa dūtaṃ so 'pi sanmantrī kāryajño 'bhinananda tam // SoKss_3,2.4 //",
  "GK21sokss_pu:3744": "vatseśvaro 'pi nivasaṃstasmindeśe davīyasīm /",
  "GK21sokss_pu:3745": "ākheṭakārthamaṭavīmaṭati sma dine dine // SoKss_3,2.5 //",
  "GK21sokss_pu:3746": "ekasmindivase tasminrājanyākheṭakaṃ gate /",
  "GK21sokss_pu:3747": "kartavyasaṃvidaṃ kṛtvā gopālakasamanvitaḥ // SoKss_3,2.6 //",
  "GK21sokss_pu:3748": "yaugandharāyaṇo dhīmānsarumaṇvadvasantakaḥ /",
  "GK21sokss_pu:3749": "devyā vāsavadattāyā vijane nikaṭaṃ yayau // SoKss_3,2.7 //",
  "GK21sokss_pu:3750": "tatra tāṃ rājakārye 'tra sāhāyye tataduktibhiḥ /",
  "GK21sokss_pu:3751": "prahvām abhyarthayām āsa bhrātrā pūrvaṃ prabodhitām // SoKss_3,2.8 //",
  "GK21sokss_pu:3752": "sānumene ca virahakleśadāyi tadāmanaḥ /",
  "GK21sokss_pu:3753": "kiṃ nāma na sahante hi bhartṛbhaktāḥ kulāṅganāḥ // SoKss_3,2.9 //",
  "GK21sokss_pu:3754": "tatastāṃ brāhmaṇīrūpāṃ devīṃ yaugandharāyaṇaḥ /",
  "GK21sokss_pu:3755": "sa cakāra kṛtī dattvā yogaṃ rūpavivartanam // SoKss_3,2.10 //",
  "GK21sokss_pu:3756": "vasantakaṃ ca kṛtavān kāṇaṃ baṭukarūpiṇam /",
  "GK21sokss_pu:3757": "ātmanā ca tathaivābhūt sthavirabrāhmaṇākṛtiḥ // SoKss_3,2.11 //",
  "GK21sokss_pu:3758": "tathārūpāṃ gṛhītvātha tāṃ devīṃ sa mahāmatiḥ /",
  "GK21sokss_pu:3759": "vasantakasakhaḥ svairaṃ pratasthe magadhān prati // SoKss_3,2.12 //",
  "GK21sokss_pu:3760": "tathā vāsavadattā sā svagṛhānnirgatā satī /",
  "GK21sokss_pu:3761": "agāccittena bhartāraṃ panthānaṃ vapuṣā punaḥ // SoKss_3,2.13 //",
  "GK21sokss_pu:3762": "tanmandiramathādīpya dahanena rumaṇvatā /",
  "GK21sokss_pu:3763": "hā hā vasantakayutā devī dagdhetyaghoṣyata // SoKss_3,2.14 //",
  "GK21sokss_pu:3764": "tathā ca dahanākrandau samaṃ tatrodatiṣṭhatām /",
  "GK21sokss_pu:3765": "śanaiḥ śaśāma dahano na punaḥ kranditadhvaniḥ // SoKss_3,2.15 //",
  "GK21sokss_pu:3766": "yaugandharāyaṇaḥ so 'tha saha vāsavadattayā /",
  "GK21sokss_pu:3767": "vasantakena ca prāpa magadhādhipateḥ puram // SoKss_3,2.16 //",
  "GK21sokss_pu:3768": "tatrodyānagatāṃ dṛṣṭvā samaṃ tābhyāmupāyayau /",
  "GK21sokss_pu:3769": "padmāvatīṃ rājasutāṃ vāryamāṇo 'pi rakṣibhiḥ // SoKss_3,2.17 //",
  "GK21sokss_pu:3770": "padmāvatyāśca dṛṣṭaiva brāhmaṇīrūpadhāriṇim /",
  "GK21sokss_pu:3771": "devīṃ vāsavadattāṃ tāṃ dṛśoḥ prītirajāyata // SoKss_3,2.18 //",
  "GK21sokss_pu:3772": "sā rakṣiṇo niṣidhyaiva tato yaugandharāyaṇam /",
  "GK21sokss_pu:3773": "ānāyayad rājakanyā brāhmaṇākṛtimantikam // SoKss_3,2.19 //",
  "GK21sokss_pu:3774": "papraccha ca mahābrahman kā te bālā bhavaty asau /",
  "GK21sokss_pu:3775": "kim artham āgato 'sīti so 'pi tāṃ prayabhāṣata // SoKss_3,2.20 //",
  "GK21sokss_pu:3776": "ityamāvantikā nāma rājaputrī sutā mama /",
  "GK21sokss_pu:3777": "asyāśca bhartā vyasanī tyaktvemāṃ kutracidgataḥ // SoKss_3,2.21 //",
  "GK21sokss_pu:3778": "tad etāṃ sthāpayāmy adya tava haste yaśasvini /",
  "GK21sokss_pu:3779": "yāvattamānayāmyasyā gatvānviṣyācirātpatim // SoKss_3,2.22 //",
  "GK21sokss_pu:3780": "bhrātā kāṇabaṭuścāyamihaivāsyāḥ samīpagā /",
  "GK21sokss_pu:3781": "tiṣṭhatvekākinībhāvaduḥkhaṃ yena na yātyasau // SoKss_3,2.23 //",
  "GK21sokss_pu:3782": "ityuktvā rājatanayāmaṅgīkṛtavacāstayā /",
  "GK21sokss_pu:3783": "tāmāmantrya sa sanmantrī drutaṃ lāvāṇakaṃ yayau // SoKss_3,2.24 //",
  "GK21sokss_pu:3784": "tato vāsavadattāṃ tāṃ sthitāmāvantikākhyayā /",
  "GK21sokss_pu:3785": "vasantakaṃ cānugataṃ taṃ kāṇabaṭurūpiṇam // SoKss_3,2.25 //",
  "GK21sokss_pu:3786": "sahādāya kṛtodārasatkārā snehaśālinī /",
  "GK21sokss_pu:3787": "padmāvatī svabhavanaṃ viveśa bahukautukam // SoKss_3,2.26 //",
  "GK21sokss_pu:3788": "tatra vāsavadattā ca praviṣṭā citrabhittiṣu /",
  "GK21sokss_pu:3789": "paśyantī rāmacarite sītāṃ sehe nijavyathām // SoKss_3,2.27 //",
  "GK21sokss_pu:3790": "ākṛtyā saukumāryeṇa śayanāsanasauṣṭhavaiḥ /",
  "GK21sokss_pu:3791": "śarīrasaurabheṇāpi nīlotpalasugandhinā // SoKss_3,2.28 //",
  "GK21sokss_pu:3792": "tāmuttamāṃ viniścitya mahārhairātmanaḥ samaiḥ /",
  "GK21sokss_pu:3793": "padmāvatī yathākāmam upacārair upācarat // SoKss_3,2.29 //",
  "GK21sokss_pu:3794": "acintayacca kāpyeṣā channā nūnamiha sthitā /",
  "GK21sokss_pu:3795": "gūḍhā kiṃ draupadī nāsīdvirāṭavasatāviti // SoKss_3,2.30 //",
  "GK21sokss_pu:3796": "atha vāsavadattāsyāścakre devyāḥ prasaṅgataḥ /",
  "GK21sokss_pu:3797": "amlānamālātilakau vatseśātpūrvaśikṣitau // SoKss_3,2.31 //",
  "GK21sokss_pu:3798": "tadbhūṣitāṃ ca dṛṣṭvā tāṃ mātā padmāvatīṃ rahaḥ /",
  "GK21sokss_pu:3799": "papraccha mālātilakau kenemau nirmitāviti // SoKss_3,2.32 //",
  "GK21sokss_pu:3800": "ūce padmāvatī caināmatra manmandire sthitā /",
  "GK21sokss_pu:3801": "kācidāvantikā nāma tayā kṛtamidaṃ mama // SoKss_3,2.33 //",
  "GK21sokss_pu:3802": "tacchrutvā sā babhāṣe tāṃ mātā putri na tarhi sā /",
  "GK21sokss_pu:3803": "mānuṣī kāpi devī sā yasyā vijñānam īdṛśam // SoKss_3,2.34 //",
  "GK21sokss_pu:3804": "devatā munayaścāpi vañcanārthaṃ satāṃ gṛhe /",
  "GK21sokss_pu:3805": "tiṣṭhantyeva tathā caitāmantra putri kathāṃ śṛṇu // SoKss_3,2.35 //",
  "GK21sokss_pu:3806": "babhūva kuntibhojākhyo rājā tasyāpi veśmani /",
  "GK21sokss_pu:3807": "āgatya tasthau durvāsā vañcanaikaraso muniḥ // SoKss_3,2.36 //",
  "GK21sokss_pu:3808": "sa tasya paricaryārthaṃ rājā kuntīṃ nijāṃ sutām /",
  "GK21sokss_pu:3809": "ādideśa muniṃ sāpi yatnenopacacāra tam // SoKss_3,2.37 //",
  "GK21sokss_pu:3810": "ekadā sa muniḥ kuntīṃ jijñāsuḥ sannabhāṣata /",
  "GK21sokss_pu:3811": "paramānnaṃ paceḥ śīghraṃ snātvā yāvadupaimyaham // SoKss_3,2.38 //",
  "GK21sokss_pu:3812": "ityuktvā tvaritaṃ snātva sa carṣirbhoktumāyayau /",
  "GK21sokss_pu:3813": "kuntī tadannapūrṇāṃ ca tasmai pātrīmaḍhaukayat // SoKss_3,2.39 //",
  "GK21sokss_pu:3814": "atitaptena cānnena jvalantīm iva tāṃ muniḥ /",
  "GK21sokss_pu:3815": "mavā hastagrahāyogyāṃ kuntyā pṛṣthe dṛśaṃ dadau // SoKss_3,2.40 //",
  "GK21sokss_pu:3816": "sāpi pṛṣṭhena tāṃ pātrīṃ dadhau labdhāśayā muneḥ /",
  "GK21sokss_pu:3817": "tataḥ sa bubhuje svecchaṃ kuntīpṛṣṭhaṃ tvadahyata // SoKss_3,2.41 //",
  "GK21sokss_pu:3818": "dahyamānāpi gāḍhaṃ sā yattasthāvavikāriṇī /",
  "GK21sokss_pu:3819": "tena tuṣṭo munirbhuktvā dadau tasyāstato varam // SoKss_3,2.42 //",
  "GK21sokss_pu:3820": "ityāsītsa munistatra tadeṣāvantikāpi te /",
  "GK21sokss_pu:3821": "tadvadeva sthitā kāpi tattvamārādhayerimām // SoKss_3,2.43 //",
  "GK21sokss_pu:3822": "iti māturmukhācchrutvā padmāvatyanyarūpiṇīm /",
  "GK21sokss_pu:3823": "tatra vāsavadattāṃ tāṃ sutarāṃ bahvamanyata // SoKss_3,2.44 //",
  "GK21sokss_pu:3824": "sāpi vāsavadattātra nijanāthavinākṛtā /",
  "GK21sokss_pu:3825": "tasthau vidhuravicchāyā niśīthastheva padminī // SoKss_3,2.45 //",
  "GK21sokss_pu:3826": "vasantakavikārāśca te te bālocitā muhuḥ /",
  "GK21sokss_pu:3827": "mukhe tasyā viyoginyāḥ smitasyāvasaraṃ daduḥ // SoKss_3,2.46 //",
  "GK21sokss_pu:3828": "atrāntare 'tidūrāsu bhrāntvākheṭakabhūmiṣu /",
  "GK21sokss_pu:3829": "vatsarājaścirādāgātsāyaṃ lāvāṇakaṃ punaḥ // SoKss_3,2.47 //",
  "GK21sokss_pu:3830": "bhasmīkṛtamapaśyacca tatrāntaḥpuramagninā /",
  "GK21sokss_pu:3831": "devīṃ dagdhāṃ ca śuśrāva mantribhyaḥ savasantakām // SoKss_3,2.48 //",
  "GK21sokss_pu:3832": "śrutvaiva cāpatadbhūmau mohena hṛtacetanaḥ /",
  "GK21sokss_pu:3833": "tadduḥkhānubhavakleśamapākartumivecchatā // SoKss_3,2.49 //",
  "GK21sokss_pu:3834": "kṣaṇācca labdhasaṃjñaḥ sañjajvāla hṛdaye śucā /",
  "GK21sokss_pu:3835": "āviṣṭa iva tatrasthadevīdāhekṣaṇāgninā // SoKss_3,2.50 //",
  "GK21sokss_pu:3836": "vilapann atha duḥkhārto dehatyāgaikasaṃmukhaḥ /",
  "GK21sokss_pu:3837": "kṣaṇāntare sa nṛpatiḥ saṃsmṛtyaitadacintayat // SoKss_3,2.51 //",
  "GK21sokss_pu:3838": "vidyādharādhipaḥ putro devyāstasyā bhaviṣyati /",
  "GK21sokss_pu:3839": "etanme nāradamunirvakti sma na ca tanmṛṣā // SoKss_3,2.52 //",
  "GK21sokss_pu:3840": "kaṃcitkālaṃ ca duḥkhaṃ me tenaiva muninoditam /",
  "GK21sokss_pu:3841": "gopālakasya caitasya śokaḥ svalpa ivekṣyate // SoKss_3,2.53 //",
  "GK21sokss_pu:3842": "yaugandharāyaṇādīnāṃ na caiṣāmatiduḥkhitā /",
  "GK21sokss_pu:3843": "dṛśyate tena jāne sā devī jīvetkathaṃcana // SoKss_3,2.54 //",
  "GK21sokss_pu:3844": "iyaṃ kimapi nītistu pratyuktā mantribhirbhavet /",
  "GK21sokss_pu:3845": "ato mama bhavejjātu tayā devya samāgamaḥ // SoKss_3,2.55 //",
  "GK21sokss_pu:3846": "tatpaśyāmyatra paryantamityālocya sa bhūpatiḥ /",
  "GK21sokss_pu:3847": "nidadhe hṛdaye dhairyaṃ bodhyamānaśca mantribhiḥ // SoKss_3,2.56 //",
  "GK21sokss_pu:3848": "gopālakaśca saṃdiśya tadyathāvastu tatkṣaṇam /",
  "GK21sokss_pu:3849": "prajighāya tataścāraṃ dhṛtihetoralakṣitam // SoKss_3,2.57 //",
  "GK21sokss_pu:3850": "evaṃ gate svavṛttānte lāvāṇakagataistadā /",
  "GK21sokss_pu:3851": "gatvā magadharājāya cāraiḥ sarvaṃ niveditam // SoKss_3,2.58 //",
  "GK21sokss_pu:3852": "sa tadbuddhvaiva kālajño vatsarājāya tāṃ sutām /",
  "GK21sokss_pu:3853": "dātuṃ padmāvatīmaicchatpūrvaṃ tanmantrimārgitām // SoKss_3,2.59 //",
  "GK21sokss_pu:3854": "tato dūtamukhenainamarthaṃ vatseśvarāya saḥ /",
  "GK21sokss_pu:3855": "yaugandharāyaṇāyāpi saṃdideśa yathepsitam // SoKss_3,2.60 //",
  "GK21sokss_pu:3856": "yaugandharāyaṇoktyā ca vatseśo 'ṅgīcakāra tat /",
  "GK21sokss_pu:3857": "pracchāditaitadarthaṃ syāddevī jātviti cintayan // SoKss_3,2.61 //",
  "GK21sokss_pu:3858": "tato lagnaṃ viniścitya tūrṇaṃ yaugandharāyaṇaḥ /",
  "GK21sokss_pu:3859": "tasmai magadharājāya pratidūtaṃ vyasarjayat // SoKss_3,2.62 //",
  "GK21sokss_pu:3860": "tvadicchāṅgīkṛtāsmābhistaditaḥ saptame dine /",
  "GK21sokss_pu:3861": "padmāvatīvivāhāya vatseśo 'trāgamiṣyati // SoKss_3,2.63 //",
  "GK21sokss_pu:3862": "śīghraṃ vāsavadattāṃ ca yenāsau vismariṣyati /",
  "GK21sokss_pu:3863": "iti cāsmai mahāmantrī saṃdideśa sa bhūbhṛte // SoKss_3,2.64 //",
  "GK21sokss_pu:3864": "pratidūtaḥ sa gatvā ca yathāsaṃdiṣṭamabhyaghāt /",
  "GK21sokss_pu:3865": "tato magadharājāya sa cāpyabhinananda tam // SoKss_3,2.65 //",
  "GK21sokss_pu:3866": "tataḥ sa duhitṛsnehanijecchāvibhavocitam /",
  "GK21sokss_pu:3867": "vivāhotsavasaṃbhāraṃ cakāra magadheśvaraḥ // SoKss_3,2.66 //",
  "GK21sokss_pu:3868": "sā cābhīṣṭavaraśrutyā mudaṃ padmāvatī yayau /",
  "GK21sokss_pu:3869": "prāpa vāsavadattā ca tadvārtākarṇanācchucam // SoKss_3,2.67 //",
  "GK21sokss_pu:3870": "sā vārtā karṇamāgatya tasyā vaivarṇyadāyinī /",
  "GK21sokss_pu:3871": "pracchannavāsavairūpyasāhāyakamivākarot // SoKss_3,2.68 //",
  "GK21sokss_pu:3872": "itthaṃ mitrīkṛtaḥ śatrurna ca bhartānyathā tvayi /",
  "GK21sokss_pu:3873": "vasantakoktirityasyāḥ sakhīva vidadhe dhṛtim // SoKss_3,2.69 //",
  "GK21sokss_pu:3874": "athāsannavivāhāyāḥ padmāvatyā manasvinī /",
  "GK21sokss_pu:3875": "amlānamālātilakau divyau bhūyaścakāra sā // SoKss_3,2.70 //",
  "GK21sokss_pu:3876": "tato vatseśvarastatra saṃprāpte saptame 'hani /",
  "GK21sokss_pu:3877": "sasainyo mantribhiḥ sākaṃ pariṇetuṃ kilāyayau // SoKss_3,2.71 //",
  "GK21sokss_pu:3878": "manasāpi tadudyogaṃ virahī sa kathaṃ spṛśet /",
  "GK21sokss_pu:3879": "devīṃ labheya tāmevamityāśā na bhavedyadi // SoKss_3,2.72 //",
  "GK21sokss_pu:3880": "pratyudyayau ca taṃ sadyaḥ sānando magadheśvaraḥ /",
  "GK21sokss_pu:3881": "prajānetrotsavaṃ candramudayasthamivāmbudhiḥ // SoKss_3,2.73 //",
  "GK21sokss_pu:3882": "viveśātha sa vatseśo magadhādhipateḥ puram /",
  "GK21sokss_pu:3883": "samantātpauralokasya mānasaṃ ca mahotsavaḥ // SoKss_3,2.74 //",
  "GK21sokss_pu:3884": "virahakṣāmavapuṣaṃ manaḥsaṃmohadāyinam /",
  "GK21sokss_pu:3885": "dadṛśustatra nāryastaṃ ratihīnamiva smaram // SoKss_3,2.75 //",
  "GK21sokss_pu:3886": "praviśya magadheśasya vatseśo 'pyatha mandiram /",
  "GK21sokss_pu:3887": "sanāthaṃ pativatnībhiḥ kautukāgāramāyayau // SoKss_3,2.76 //",
  "GK21sokss_pu:3888": "tatra padmāvatīmantardadarśa kṛtakautukām /",
  "GK21sokss_pu:3889": "sa rājā pūrṇavaktrendujitapūrṇendumaṇḍalām // SoKss_3,2.77 //",
  "GK21sokss_pu:3890": "tasyāśca mālātilakau divyāvālokya tau nijau /",
  "GK21sokss_pu:3891": "etau kuto 'syā ityevaṃ vimamarśa sa bhūpatiḥ // SoKss_3,2.78 //",
  "GK21sokss_pu:3892": "tataḥ sa vedīm āruhya tasyā jagrāha yatkaram /",
  "GK21sokss_pu:3893": "tad evārambhatāṃ prāpa tasya pṛthvyāḥ karagrahe // SoKss_3,2.79 //",
  "GK21sokss_pu:3894": "priyavāsavadatto 'yamidaṃ śaknoti nekṣitum /",
  "GK21sokss_pu:3895": "itīva vedīdhūmo 'sya vāṣpeṇa pidadhe dṛśau // SoKss_3,2.80 //",
  "GK21sokss_pu:3896": "agnipradakṣiṇe tāmraṃ tadā padmāvatīmukham /",
  "GK21sokss_pu:3897": "vijñātabhartrabhiprāyaṃ kopākulamivābabhau // SoKss_3,2.81 //",
  "GK21sokss_pu:3898": "mumoca sa kṛtodvāhaḥ karādvatseśvaro vadhūm /",
  "GK21sokss_pu:3899": "na tu vāsavadattāṃ tāṃ tatyāja hṛdayātkṣaṇam // SoKss_3,2.82 //",
  "GK21sokss_pu:3900": "tatas tathā dadau tasmai ratnāni magadhādhipaḥ /",
  "GK21sokss_pu:3901": "nirdugdharatnarikteva pṛthivī bubudhe yathā // SoKss_3,2.83 //",
  "GK21sokss_pu:3902": "sākṣīkṛtya ca tatkālamagniṃ yaugandharāyaṇaḥ /",
  "GK21sokss_pu:3903": "adrohapratyayaṃ rājño magadheśamakārayat // SoKss_3,2.84 //",
  "GK21sokss_pu:3904": "pradattavastrābharaṇaḥ pragītavaracāraṇaḥ /",
  "GK21sokss_pu:3905": "pranṛttavaranārīkaḥ prasasāra mahotsavaḥ // SoKss_3,2.85 //",
  "GK21sokss_pu:3906": "udayāpekṣiṇī patyuḥ suptevālakṣitasthitā /",
  "GK21sokss_pu:3907": "tadā vāsavadattābhūddivā kāntirivaindavī // SoKss_3,2.86 //",
  "GK21sokss_pu:3908": "antaḥpuramupāyāte rājñi vatseśvare tataḥ /",
  "GK21sokss_pu:3909": "devīsaṃdarśanāśaṅkī kṛtī yaugandharāyaṇaḥ // SoKss_3,2.87 //",
  "GK21sokss_pu:3910": "mantrabhedamayādevaṃ magadheśvaramabhyadhāt /",
  "GK21sokss_pu:3911": "adyaiva nāha vatseśaḥ prayāti tvadgṛhāditi // SoKss_3,2.88 //",
  "GK21sokss_pu:3912": "tathetyaṅgīkṛtaṃ tena tamevārthaṃ tadaiva saḥ /",
  "GK21sokss_pu:3913": "vyajijñapad vatsarājaṃ so 'pi tacchraddadhe tathā // SoKss_3,2.89 //",
  "GK21sokss_pu:3914": "athoccacāla vatseśo bhuktapītaparicchadaḥ /",
  "GK21sokss_pu:3915": "mantribhiḥ samamādāya vadhūṃ padmāvatīṃ tataḥ // SoKss_3,2.90 //",
  "GK21sokss_pu:3916": "padmāvatyā visṛṣṭaṃ ca sukhamāruhya vāhanam /",
  "GK21sokss_pu:3917": "tayaiva ca samādiṣṭaistanmahattarakaiḥ saha // SoKss_3,2.91 //",
  "GK21sokss_pu:3918": "āgādvāsavadattāpi guptaṃ sainyasya pṛṣṭhataḥ /",
  "GK21sokss_pu:3919": "kṛtarūpavivartaṃ taṃ puraskṛtya vasantakam // SoKss_3,2.92 //",
  "GK21sokss_pu:3920": "kramāllāvāṇakaṃ prāpya vatseśo vasatiṃ nijām /",
  "GK21sokss_pu:3921": "praviveśa samaṃ vadhvā devīcittastu kevalaḥ // SoKss_3,2.93 //",
  "GK21sokss_pu:3922": "etya vāsavadattāpi sā gopālakamandiram /",
  "GK21sokss_pu:3923": "viveśātha niśīthe ca paristhāpya mahattarān // SoKss_3,2.94 //",
  "GK21sokss_pu:3924": "tatra gopālakaṃ dṛṣṭvā bhrātaraṃ darśitādaram /",
  "GK21sokss_pu:3925": "kaṇṭhe jagrāha rudatī bāṣpavyākulalocanam // SoKss_3,2.95 //",
  "GK21sokss_pu:3926": "tatkṣaṇe sthitasaṃvicca tatra yaugandharāyaṇaḥ /",
  "GK21sokss_pu:3927": "āyayau sarumaṇvatkas tayā devyā kṛtādaraḥ // SoKss_3,2.96 //",
  "GK21sokss_pu:3928": "so 'syāḥ protsāhaviśleṣaduḥkhaṃ yāvadvyapohati /",
  "GK21sokss_pu:3929": "tāvatpadmāvatīpārśvaṃ prayayuste mahattarāḥ // SoKss_3,2.97 //",
  "GK21sokss_pu:3930": "āgatāvantikā devi kimapyasmānvihāya tu /",
  "GK21sokss_pu:3931": "praviṣṭā rājaputrasya gṛhaṃ gopālakasya sā // SoKss_3,2.98 //",
  "GK21sokss_pu:3932": "iti padmāvatī sā tairvijñaptā svamahattaraiḥ /",
  "GK21sokss_pu:3933": "vatseśvarāgre sāśaṅkā tanevaṃ pratyabhāṣata // SoKss_3,2.99 //",
  "GK21sokss_pu:3934": "gacchatāvantikāṃ brūtha nikṣepastvaṃ hi me sthitā /",
  "GK21sokss_pu:3935": "tadatra kiṃ te yatrāhaṃ tattraivāgamyatāmiti // SoKss_3,2.100 //",
  "GK21sokss_pu:3936": "tacchrutvā teṣu yāteṣu rājā padmāvatīṃ rahaḥ /",
  "GK21sokss_pu:3937": "papraccha mālātilakau kenemau te kṛtāviti // SoKss_3,2.101 //",
  "GK21sokss_pu:3938": "sāvocadatha madgehe nyastā vipreṇa kenacit /",
  "GK21sokss_pu:3939": "āvantikābhidhā yaiṣā tasyāḥ śilpamidaṃ mahat // SoKss_3,2.102 //",
  "GK21sokss_pu:3940": "tacchrutvaiva cavatseśo gopālagṛhamāyayau /",
  "GK21sokss_pu:3941": "nūnaṃ vāsavadattā sā bhavedatreti cintayan // SoKss_3,2.103 //",
  "GK21sokss_pu:3942": "praviveśa ca gatvā taddvārasthitamahattaram /",
  "GK21sokss_pu:3943": "antasthadevīgopālamantridvayavasantakam // SoKss_3,2.104 //",
  "GK21sokss_pu:3944": "tatra vāsavadattāṃ tāṃ dadarśa proṣitāgatām /",
  "GK21sokss_pu:3945": "upaplavavinirmuktāṃ mūrtiṃ cāndramasīmiva // SoKss_3,2.105 //",
  "GK21sokss_pu:3946": "papātātha mahīpṛṣṭhe sa śokaviṣavihvalaḥ /",
  "GK21sokss_pu:3947": "kampo vāsavadattāyā hṛdaye tūdapadyata // SoKss_3,2.106 //",
  "GK21sokss_pu:3948": "tataḥ sāpyapatadbhūmau gātrairvirahapāṇḍuraiḥ /",
  "GK21sokss_pu:3949": "vilalāpa ca nindantī tadācaritamātmanaḥ // SoKss_3,2.107 //",
  "GK21sokss_pu:3950": "atha tau daṃpatī śokadīnau rurudatustathā /",
  "GK21sokss_pu:3951": "yaugandharāyaṇo 'pyāsīdvāṣpadhautamukho yathā // SoKss_3,2.108 //",
  "GK21sokss_pu:3952": "tathāvidhaṃ ca tacchrutvā kāle kolāhalaṃ tadā /",
  "GK21sokss_pu:3953": "padmāvatyapi tatraiva sākulā tamupāyayau // SoKss_3,2.109 //",
  "GK21sokss_pu:3954": "kramād avagatārthā ca rājavāsavadattayoḥ /",
  "GK21sokss_pu:3955": "tulyāvasthaiva sāpyāsītsnigdhamugdhā hi satstriyaḥ // SoKss_3,2.110 //",
  "GK21sokss_pu:3956": "kiṃ jīvitena me kāryaṃ bhartṛduḥkhapradāyinā /",
  "GK21sokss_pu:3957": "iti vāsavadattā ca jagāda rudatī muhuḥ // SoKss_3,2.111 //",
  "GK21sokss_pu:3958": "magadheśasutālābhāttava sāmrājyakāṅkṣiṇā /",
  "GK21sokss_pu:3959": "kṛtametanmayā deva devyā doṣo na kaścana // SoKss_3,2.112 //",
  "GK21sokss_pu:3960": "iyaṃ tvasyāḥ sapatnyeva pravāse śīlasākṣiṇī /",
  "GK21sokss_pu:3961": "ityuvācātha vatseśaṃ dhīro yaugandharāyaṇaḥ // SoKss_3,2.113 //",
  "GK21sokss_pu:3962": "ahamatra viśāmyagnāvasyāḥ śuddhiprakāśane /",
  "GK21sokss_pu:3963": "iti padmāvatī tatra jagādāmatsarāśayā // SoKss_3,2.114 //",
  "GK21sokss_pu:3964": "ahamevāparādhyāmi yatkṛte sumahānayam /",
  "GK21sokss_pu:3965": "soḍho devyāpi hi kleśa iti rājāpyabhāṣata // SoKss_3,2.115 //",
  "GK21sokss_pu:3966": "agnipraveśaḥ kāryo me rājño hṛdayaśuddhaye /",
  "GK21sokss_pu:3967": "iti vāsavadattā ca babhāṣe baddhaniścayā // SoKss_3,2.116 //",
  "GK21sokss_pu:3968": "tataḥ sa kṛtināṃ dhuryo dhīmānyaugandharāyaṇaḥ /",
  "GK21sokss_pu:3969": "ācamya prāṅmukhaḥ śuddha iti vācamudairayat // SoKss_3,2.117 //",
  "GK21sokss_pu:3970": "yadyahaṃ hitakṛdrājño devī śuddhimatī yadi /",
  "GK21sokss_pu:3971": "brūta bho lokapālāstanna ceddehaṃ tyajāmyaham // SoKss_3,2.118 //",
  "GK21sokss_pu:3972": "ityuktvā virate tasmindivyā vāgudabhūdiyam /",
  "GK21sokss_pu:3973": "dhanyastvaṃ nṛpate yasya mantrī yaugandharāyaṇaḥ // SoKss_3,2.119 //",
  "GK21sokss_pu:3974": "yasya vāsavadattā ca bhāryā prāgjanmadevatā /",
  "GK21sokss_pu:3975": "na doṣaḥ kaścid etasyā ity uktvā vāg upāramat // SoKss_3,2.120 //",
  "GK21sokss_pu:3976": "ākarṇya tanmukharitākhiladigvibhāgamāmandranūtanaghanāghanagarjitaśri /",
  "GK21sokss_pu:3977": "utkaṃdharāśca suciraṃ vihatābhitāpāḥ sarve 'pi te sphuṭaviḍambitanīlakaṇṭhāḥ // SoKss_3,2.121 //",
  "GK21sokss_pu:3978": "gopālakasahito 'pi ca rājā yaugandharāyaṇācaritam /",
  "GK21sokss_pu:3979": "stauti sma vatsarājo mene pṛthvīṃ ca hastagatām // SoKss_3,2.122 //",
  "GK21sokss_pu:3980": "dadhad atha nṛpatiḥ sa mūrtimatyau nikaṭagate ratinirvṛtī ivobhe /",
  "GK21sokss_pu:3981": "anudinasahavāsasānurāge nijadayite paramutsavaṃ babhāra // SoKss_3,2.123 //",
  "GK21sokss_pu:3982": "iti mahākaviśrīsomadevabhaṭṭaviracite kathāsaritsāgare lāvāṇakalambake dvitīyas taraṅgaḥ /",
  "GK21sokss_pu:3983": "tṛtīyas taraṅgaḥ /",
  "GK21sokss_pu:3984": "tato vatseśvaro 'nyedyuḥ saha vāsavadattayā /",
  "GK21sokss_pu:3985": "padmāvatyā ca saṃsaktapānalīlo viviktagaḥ // SoKss_3,3.1 //",
  "GK21sokss_pu:3986": "sagopālakamānīya sarumaṇvadvasantakam /",
  "GK21sokss_pu:3987": "yaugandharāyaṇaṃ tāśca cakre visrambhiṇīḥ kathāḥ // SoKss_3,3.2 //",
  "GK21sokss_pu:3988": "tatra svavirahodghātaprasaṅge ca mahīpatiḥ /",
  "GK21sokss_pu:3989": "sarveṣu teṣu śṛṇvatsu kathāmetāmavarṇayat // SoKss_3,3.3 //",
  "GK21sokss_pu:3990": "āsītpurūravā nāma rajā paramavaiṣṇavaḥ /",
  "GK21sokss_pu:3991": "abhudbhuvīva nāke 'pi yasyāpratihatā gatiḥ // SoKss_3,3.4 //",
  "GK21sokss_pu:3992": "bhramantaṃ nandane jātu taṃ dadarśa kilāpsarāḥ /",
  "GK21sokss_pu:3993": "urvaśī nāma kāmasya mohanāstramivāparam // SoKss_3,3.5 //",
  "GK21sokss_pu:3994": "dṛṣṭamātreṇa tenābhūtsā tathā hṛtacetanā /",
  "GK21sokss_pu:3995": "yathā sabhayarambhādisakhīcetāṃsyakampayat // SoKss_3,3.6 //",
  "GK21sokss_pu:3996": "so 'pi tāṃ vīkṣya lāvaṇyarasanirjhariṇīṃ nṛpaḥ /",
  "GK21sokss_pu:3997": "yanna prāpa pariṣvaṅgaṃ tṛṣākrānto mumūrccha tat // SoKss_3,3.7 //",
  "GK21sokss_pu:3998": "athādideśa sarvajño hariḥ kṣīrāmbudhisthitaḥ /",
  "GK21sokss_pu:3999": "nāradākhyaṃ munivaraṃ darśanārthamupāgatam // SoKss_3,3.8 //",
  "GK21sokss_pu:4000": "devarṣe nandanodyānavartī rājā purūravāḥ /",
  "GK21sokss_pu:4001": "urvaśīhṛtacittaḥ sansthito virahaniḥsahaḥ // SoKss_3,3.9 //",
  "GK21sokss_pu:4002": "tadgatvā mama vākyena bodhayitvā śatakratum /",
  "GK21sokss_pu:4003": "dāpaya tvaritaṃ tasmai rājñe tāmurvaśīṃ mune // SoKss_3,3.10 //",
  "GK21sokss_pu:4004": "ityādiṣṭaḥ sa hariṇā tathetyāgatya nāradaḥ /",
  "GK21sokss_pu:4005": "prabodhya taṃ tathābhūtaṃ purūravasamabravīt // SoKss_3,3.11 //",
  "GK21sokss_pu:4006": "uttiṣṭha tvatkṛte rājan prahito 'smīha viṣṇunā /",
  "GK21sokss_pu:4007": "sa hi nirvyājabhaktānāṃ naivāpadam upekṣate // SoKss_3,3.12 //",
  "GK21sokss_pu:4008": "ityuktvāśvāsitenātha sa purūravasā saha /",
  "GK21sokss_pu:4009": "jagāma devarājasya nikaṭaṃ nārado muniḥ // SoKss_3,3.13 //",
  "GK21sokss_pu:4010": "harer nirdeśam indrāya nivedya praṇatātmane /",
  "GK21sokss_pu:4011": "urvaśīṃ dāpayām āsa sa purūravase tataḥ // SoKss_3,3.14 //",
  "GK21sokss_pu:4012": "tadabhūdurvaśīdānaṃ nirjīvakaraṇaṃ divaḥ /",
  "GK21sokss_pu:4013": "urvaśyāstu tadevāsīnmṛtasaṃjīvanauṣadham // SoKss_3,3.15 //",
  "GK21sokss_pu:4014": "athājagāma bhūlokaṃ tāmādāya purūravāḥ /",
  "GK21sokss_pu:4015": "svarvadhūdarśanāścaryamarpayanmartyacakṣuṣām // SoKss_3,3.16 //",
  "GK21sokss_pu:4016": "tato 'napāyinau tau dvāvurvaśī ca nṛpaśca saḥ /",
  "GK21sokss_pu:4017": "anyonyadṛṣṭipāśena nibaddhāviva tasthatuḥ // SoKss_3,3.17 //",
  "GK21sokss_pu:4018": "ekadā dānavaiḥ sākaṃ prāptayuddhena vajriṇā /",
  "GK21sokss_pu:4019": "sāhāyakārthamāhūto yayau nākaṃ purūravāḥ // SoKss_3,3.18 //",
  "GK21sokss_pu:4020": "tatra tasmin hate māyādharanāmnyasurādhipe /",
  "GK21sokss_pu:4021": "pranṛttasvarvadhūsārthaḥ śakrasyābhavad utsavaḥ // SoKss_3,3.19 //",
  "GK21sokss_pu:4022": "tataśca rambhāṃ nṛtyantīmācārye tumburau sthite /",
  "GK21sokss_pu:4023": "calitābhinayāṃ dṛṣṭvā jahāsa sa purūravāḥ // SoKss_3,3.20 //",
  "GK21sokss_pu:4024": "jāne divyam idaṃ nṛttaṃ kiṃ tvaṃ jānāsi mānuṣa /",
  "GK21sokss_pu:4025": "iti rambhāṇi tatkālaṃ sāsuyaṃ tam abhāṣata // SoKss_3,3.21 //",
  "GK21sokss_pu:4026": "jāne 'hamurvaśī saṅgāttadyadvetti na tumburuḥ /",
  "GK21sokss_pu:4027": "yuṣmadgururapītyenāmuvācātha purūravāḥ // SoKss_3,3.22 //",
  "GK21sokss_pu:4028": "tacchrutvā tumburuḥ kopāttasmai śāpamathādiśat /",
  "GK21sokss_pu:4029": "urvaśyā te viyogaḥ syadā kṛṣṇārādhanāditi // SoKss_3,3.23 //",
  "GK21sokss_pu:4030": "śrutaśāpaśca gatvaiva tamurvaśyai purūravāḥ /",
  "GK21sokss_pu:4031": "akālāśanipātograṃ svavṛttāntaṃ nyavedayat // SoKss_3,3.24 //",
  "GK21sokss_pu:4032": "tato 'kasmānnipatyaiva ninye kvāpyapahṛtya sā /",
  "GK21sokss_pu:4033": "adṛṣṭaistena bhūpena gandharvairurvaśī kila // SoKss_3,3.25 //",
  "GK21sokss_pu:4034": "avetya śāpadoṣaṃ taṃ so 'tha gatvā purūravāḥ /",
  "GK21sokss_pu:4035": "harerārādhanaṃ cakre tato badarikāśrame // SoKss_3,3.26 //",
  "GK21sokss_pu:4036": "urvaśī tu viyogārtā gandharvaviṣayasthitā /",
  "GK21sokss_pu:4037": "āsīnmṛteva supteva likhiteva vicetanā // SoKss_3,3.27 //",
  "GK21sokss_pu:4038": "āścaryaṃ yanna sā prāṇaiḥ śāpāntāśāvalambinī /",
  "GK21sokss_pu:4039": "muktā virahadīrghāsu cakravākīva rātriṣu // SoKss_3,3.28 //",
  "GK21sokss_pu:4040": "purūravāśca tapasā tenācyutamatoṣayat /",
  "GK21sokss_pu:4041": "tatprasādena gandharvā mumucustasya corvaśīm // SoKss_3,3.29 //",
  "GK21sokss_pu:4042": "śāpāntalabdhayā yuktaḥ punar apsarasā tayā /",
  "GK21sokss_pu:4043": "divyān sa rājā bubhuje bhogān bhūtalavarty api // SoKss_3,3.30 //",
  "GK21sokss_pu:4044": "ityuktvā virate rājñi śrutorvaśyanurāgayā /",
  "GK21sokss_pu:4045": "prāpi soḍhaviyogatvādvrīḍā vāsavadattayā // SoKss_3,3.31 //",
  "GK21sokss_pu:4046": "tāṃ dṛṣṭvā yuktyupālabdhāṃ rājñā devīṃ vilakṣitām /",
  "GK21sokss_pu:4047": "athāpyāyayituṃ bhūpamāha yaugandharāyaṇaḥ // SoKss_3,3.32 //",
  "GK21sokss_pu:4048": "na śrutā yadi tad rājan katheyaṃ śrūyatāṃ tvayā /",
  "GK21sokss_pu:4049": "astīha timirānāma nagarī mandiraṃ śriyaḥ // SoKss_3,3.33 //",
  "GK21sokss_pu:4050": "tasyāṃ vihitasenākhyaḥ khyātimānabhavannṛpaḥ /",
  "GK21sokss_pu:4051": "tasya tejovatītyāsīdbhāryā kṣititalāpsarāḥ // SoKss_3,3.34 //",
  "GK21sokss_pu:4052": "tasyāḥ kaṇṭhagrahaikāgraḥ sa rājā sparśalolubhaḥ /",
  "GK21sokss_pu:4053": "na sehe kañcukenāpi kṣipramācchuritaṃ vapuḥ // SoKss_3,3.35 //",
  "GK21sokss_pu:4054": "kadācit tasya rājñaś ca jajñe jīrṇajvarāmayaḥ /",
  "GK21sokss_pu:4055": "vaidyā nivārayāmāsustayā devyāsya saṃgamam // SoKss_3,3.36 //",
  "GK21sokss_pu:4056": "devīsaṃparkahīnasya hṛdaye tasya bhūbhṛtaḥ /",
  "GK21sokss_pu:4057": "auṣadhopakramāsādhyo vyādhiḥ samudapadyata // SoKss_3,3.37 //",
  "GK21sokss_pu:4058": "bhayācchokābhighātādvā rājño rogaḥ kadācana /",
  "GK21sokss_pu:4059": "sphuṭed ayam iti smāhur bhiṣajo mantriṇaṃ rahaḥ // SoKss_3,3.38 //",
  "GK21sokss_pu:4060": "yaḥ purā pṛṣṭhapatite na tatrāsa mahorage /",
  "GK21sokss_pu:4061": "nāntaḥpurapraviṣṭe 'pi parānīke ca cukṣubhe // SoKss_3,3.39 //",
  "GK21sokss_pu:4062": "tasyāsya rājño jāyeta bhayaṃ sattvavataḥ katham /",
  "GK21sokss_pu:4063": "nāstyatropāyabuddhirnaḥ kiṃ kurmastena mantriṇaḥ // SoKss_3,3.40 //",
  "GK21sokss_pu:4064": "iti saṃcintya saṃmantrya te devyā saha mantriṇaḥ /",
  "GK21sokss_pu:4065": "tāṃ pracchādya tamūcuśca mṛtā devīti bhūpatim // SoKss_3,3.41 //",
  "GK21sokss_pu:4066": "tena śokātibhāreṇa mathyamānasya tasya saḥ /",
  "GK21sokss_pu:4067": "pusphoṭa hṛdayavyādhirvihvalasya mahībhṛtaḥ // SoKss_3,3.42 //",
  "GK21sokss_pu:4068": "uttirṇarogavipade tasmai rājñe 'tha mantribhiḥ /",
  "GK21sokss_pu:4069": "arpitā sā mahādevī sukhasaṃpadivāparā // SoKss_3,3.43 //",
  "GK21sokss_pu:4070": "bahu mene ca so 'pyenāṃ rājā prāṇapradāyinīm /",
  "GK21sokss_pu:4071": "na punarmatimānasyai cukrodhācchāditātmane // SoKss_3,3.44 //",
  "GK21sokss_pu:4072": "hitaiṣitā hi yā patyuḥ sā devītvasya kāraṇam /",
  "GK21sokss_pu:4073": "priyakāritvamātreṇa devīśabdo na labhyate // SoKss_3,3.45 //",
  "GK21sokss_pu:4074": "sā mantritā ca yadrājyakāryabhāraikacintanam /",
  "GK21sokss_pu:4075": "cittānuvartanaṃ yattadupajīvakalakṣaṇam // SoKss_3,3.46 //",
  "GK21sokss_pu:4076": "ato magadharājena saṃdhātuṃ paripanthinā /",
  "GK21sokss_pu:4077": "pṛthvīvijayahetos te yatno 'smābhiriyaṃ kṛtaḥ // SoKss_3,3.47 //",
  "GK21sokss_pu:4078": "tena deva bhavadbhaktisoḍhāsahyaviyogayā /",
  "GK21sokss_pu:4079": "devyā naivāparāddhaṃ te pūrṇā tūpakṛtiḥ kṛtā // SoKss_3,3.48 //",
  "GK21sokss_pu:4080": "etacchrutyā vacastasya yathārthaṃ mukhyamantriṇaḥ /",
  "GK21sokss_pu:4081": "mene 'parāddhamātmānaṃ vatsarājastutoṣa ca // SoKss_3,3.49 //",
  "GK21sokss_pu:4082": "uvāca caitaj jāne 'haṃ devyā yuṣmatprayuktayā /",
  "GK21sokss_pu:4083": "ākāravatyā nītyeva mama dattaiva medinī // SoKss_3,3.50 //",
  "GK21sokss_pu:4084": "kiṃ tvatipraṇayādetanmayoktamasamañjasam /",
  "GK21sokss_pu:4085": "anurāgāndhamanasāṃ vicārasahatā kutaḥ // SoKss_3,3.51 //",
  "GK21sokss_pu:4086": "ityādibhiḥ samālāpairvatsarājaḥ sa taddinam /",
  "GK21sokss_pu:4087": "lajjoparāgaṃ devyāśca samamevāpanītavān // SoKss_3,3.52 //",
  "GK21sokss_pu:4088": "anyedyurmagadheśena preṣito jñānavastunā /",
  "GK21sokss_pu:4089": "dūto vatseśamabhyetya tadvākyena vyajijñapat // SoKss_3,3.53 //",
  "GK21sokss_pu:4090": "mantribhiste vayaṃ tāvadvañcitā tattathādhunā /",
  "GK21sokss_pu:4091": "kuryāḥ śokamayo yena jīvaloko bhavenna naḥ // SoKss_3,3.54 //",
  "GK21sokss_pu:4092": "etacchrutvātha saṃmānya vatseśaḥ prajighāya tam /",
  "GK21sokss_pu:4093": "dūtaṃ padmāvatīpārśvaṃ pratisaṃdeśalabdhaye // SoKss_3,3.55 //",
  "GK21sokss_pu:4094": "sāpi vāsavadattaikanamrā tatsaṃnidhau dadau /",
  "GK21sokss_pu:4095": "dūtasya darśanaṃ tasya vinayo hi satīvratam // SoKss_3,3.56 //",
  "GK21sokss_pu:4096": "vyājena putri nītā tvamanyāsaktaśca te patiḥ /",
  "GK21sokss_pu:4097": "iti śokānmayā labdhaṃ kanyājanakatāphalam // SoKss_3,3.57 //",
  "GK21sokss_pu:4098": "ityuktapitṛsaṃdeśaṃ dūtaṃ padmāvatī tadā /",
  "GK21sokss_pu:4099": "jagāda bhadra vijñāpyastāto 'mbā ca girā mama // SoKss_3,3.58 //",
  "GK21sokss_pu:4100": "kiṃ śokenāryaputro hi paramaṃ sadayo mayi /",
  "GK21sokss_pu:4101": "devī vāsavadattā ca sasnehā bhaginīva me // SoKss_3,3.59 //",
  "GK21sokss_pu:4102": "tattātenāryaputrasya bhāvyaṃ naiva vikāriṇā /",
  "GK21sokss_pu:4103": "nijasatyamivātyājyaṃ madīyaṃ jīvitaṃ yadi // SoKss_3,3.60 //",
  "GK21sokss_pu:4104": "ityukte pratisaṃdeśe padmāvatyā yathocite /",
  "GK21sokss_pu:4105": "dūtaṃ vāsavadattā taṃ satkṛtya prāhiṇottataḥ // SoKss_3,3.61 //",
  "GK21sokss_pu:4106": "dūte pratigate tasminsmarantī pitṛveśmanaḥ /",
  "GK21sokss_pu:4107": "kiṃcitpadmāvatī tatsthāvutkaṇṭhāvimanā iva // SoKss_3,3.62 //",
  "GK21sokss_pu:4108": "tatastasya vinodārthamukto vāsavadattayā /",
  "GK21sokss_pu:4109": "vasantako 'ntikaprāptaḥ kathāmitthamavarṇayat // SoKss_3,3.63 //",
  "GK21sokss_pu:4110": "asti pāṭaliputrākhyaṃ puraṃ pṛthvīvibhūṣaṇam /",
  "GK21sokss_pu:4111": "tasmiṃśca dharmaguptākhyo babhūvaiko mahāvaṇik // SoKss_3,3.64 //",
  "GK21sokss_pu:4112": "tasya candraprabhety āsīd bhāryā sā ca kadācana /",
  "GK21sokss_pu:4113": "sagarbhābhūt prasūtātha kanyāṃ sarvāṅgasundarīm // SoKss_3,3.65 //",
  "GK21sokss_pu:4114": "sā kanyā jātamātraiva kāntidyotitavāsakā /",
  "GK21sokss_pu:4115": "cakre savyaktamālāpamutthāyopaviveśa ca // SoKss_3,3.66 //",
  "GK21sokss_pu:4116": "tato vismitavitrastaṃ strījanaṃ jātaveśmani /",
  "GK21sokss_pu:4117": "dṛṣṭvā sa dharmagupto 'tra sabhayaḥ svayamāyayau // SoKss_3,3.67 //",
  "GK21sokss_pu:4118": "papraccha kanyakāṃ tāṃ ca praṇatastatkṣaṇaṃ rahaḥ /",
  "GK21sokss_pu:4119": "bhagavatyavatīrṇāsi kā tvaṃ mama gṛheṣviti // SoKss_3,3.68 //",
  "GK21sokss_pu:4120": "sāpyavādīttvayā naiva deyā kasmaicidapyaham /",
  "GK21sokss_pu:4121": "gṛhasthitā śubhāhaṃ te pṛṣṭenānyena tāta kim // SoKss_3,3.69 //",
  "GK21sokss_pu:4122": "ityuktaḥ sa tayā bhīto dharmaguptaḥ svamandire /",
  "GK21sokss_pu:4123": "guptaṃ tāṃ sthāpayāmāsa mṛteti khyāpitāṃ bahiḥ // SoKss_3,3.70 //",
  "GK21sokss_pu:4124": "tataḥ somaprabhā nāmnā sā kanyā vavṛdhe kramāt /",
  "GK21sokss_pu:4125": "mānuṣeṇa śarīreṇa rūpakāntyā tu divyayā // SoKss_3,3.71 //",
  "GK21sokss_pu:4126": "ekadā tu pramodena madhūtsavavilokinīm /",
  "GK21sokss_pu:4127": "harmyasthāṃ guhacandrākhyo vaṇikputro dadarśa tām // SoKss_3,3.72 //",
  "GK21sokss_pu:4128": "sa manobhavabhallyeva sadyo hṛdayalagnayā /",
  "GK21sokss_pu:4129": "tayā mumūrccheva tadā kṛcchācca gṛhamāyayau // SoKss_3,3.73 //",
  "GK21sokss_pu:4130": "smarārtividhurastatra pitrorasvāsthyakāraṇam /",
  "GK21sokss_pu:4131": "nirbandhapṛṣṭo vakti sma svavayasyamukhena saḥ // SoKss_3,3.74 //",
  "GK21sokss_pu:4132": "tato 'sya guhasenākhyaḥ pitā snehena yācitum /",
  "GK21sokss_pu:4133": "āṃ kanyāṃ dharmaguptasya vaṇijo bhavanaṃ yayau // SoKss_3,3.75 //",
  "GK21sokss_pu:4134": "tatra taṃ kṛtayācñaṃ sa guhasenaṃ snuṣārthinam /",
  "GK21sokss_pu:4135": "kanyā kuto me mūḍheti dharmagupto nirākarot // SoKss_3,3.76 //",
  "GK21sokss_pu:4136": "nihnutāṃ tena kanyāṃ tāṃ matvā gatvā gṛhe sutam /",
  "GK21sokss_pu:4137": "dṛṣṭvā smarajvarākrāntaṃ guhaseno vyacintayat // SoKss_3,3.77 //",
  "GK21sokss_pu:4138": "rājānaṃ prerayāmyatra sa hi me pūrvasevitaḥ /",
  "GK21sokss_pu:4139": "dāpayatyapi putrāya sa kanyāṃ tāṃ mumūrṣave // SoKss_3,3.78 //",
  "GK21sokss_pu:4140": "iti niścitya gatvā ca dattvāsmai ratnamuttamam /",
  "GK21sokss_pu:4141": "nṛpaṃ vijñāpayāmāsa sa vaṇiksvābhikāṅkṣitam // SoKss_3,3.79 //",
  "GK21sokss_pu:4142": "nṛpo 'pi prītimānasya sāhāyye nagarādhipam /",
  "GK21sokss_pu:4143": "dadau tena samaṃ cāsau dharmaguptagṛhaṃ yayau // SoKss_3,3.80 //",
  "GK21sokss_pu:4144": "rurodha ca gṛhaṃ tasya dharmaguptasya tadbalaiḥ /",
  "GK21sokss_pu:4145": "asubhiḥ kaṇṭhadeśaṃ ca sarvanāśaviśaṅkinaḥ // SoKss_3,3.81 //",
  "GK21sokss_pu:4146": "tataḥ somaprabhā sā taṃ dharmaguptamabhāṣata /",
  "GK21sokss_pu:4147": "dehi māṃ tāta mā bhūtte mannimittamupadravaḥ // SoKss_3,3.82 //",
  "GK21sokss_pu:4148": "āropaṇīyā śayyāyāṃ nāhaṃ bhartrā kadācana /",
  "GK21sokss_pu:4149": "īdṛktu vācā niyamo grāhyaḥ saṃbandhināṃ tvayā // SoKss_3,3.83 //",
  "GK21sokss_pu:4150": "ityuktaḥ sa tayā putryā dātuṃ tāṃ patyapadyata /",
  "GK21sokss_pu:4151": "dharmaguptastadābhāṣya śayyāropaṇavarjanam // SoKss_3,3.84 //",
  "GK21sokss_pu:4152": "guhaseno 'numene ca sāntarhāsastathaiva tat /",
  "GK21sokss_pu:4153": "vivāho mama putrasya tāvadatviti cintayan // SoKss_3,3.85 //",
  "GK21sokss_pu:4154": "athādāya kṛtodvāhāṃ tāṃ sa somaprabhāṃ vadhūm /",
  "GK21sokss_pu:4155": "guhasenasutaḥ prāyādguhacandro nijaṃ gṛham // SoKss_3,3.86 //",
  "GK21sokss_pu:4156": "sāyaṃ cainaṃ pitāvādītputra śayyāmimāṃ vadhūm /",
  "GK21sokss_pu:4157": "āropaya svabhāryā hi kasyāśayyā bhaviṣyati // SoKss_3,3.87 //",
  "GK21sokss_pu:4158": "tacchrutvā śvaśuraṃ taṃ sā vadhūḥ somaprabhā krudhā /",
  "GK21sokss_pu:4159": "vilokya bhrāmayāmāsa yamājñāmiva tarjanīm // SoKss_3,3.88 //",
  "GK21sokss_pu:4160": "tāṃ dṛṣṭaivāṅguliṃ tasyāḥ snuṣāyāstasya tatkṣaṇam /",
  "GK21sokss_pu:4161": "vaṇijaḥ prayayuḥ prāṇā anyeṣāmāyayau bhayam // SoKss_3,3.89 //",
  "GK21sokss_pu:4162": "guhacandro 'pi saṃprāpte tasmin pitari pañcatām /",
  "GK21sokss_pu:4163": "mārī mama gṛhe bhāryā praviṣṭeti vyacintayat // SoKss_3,3.90 //",
  "GK21sokss_pu:4164": "tataścānupabhuñjāno bhāryāṃ tāṃ gṛhavartinīm /",
  "GK21sokss_pu:4165": "siṣeve guhacandro 'sāvasidhāramiva vratam // SoKss_3,3.91 //",
  "GK21sokss_pu:4166": "tadduḥkhadahyamāno 'ntarvirakto bhogasaṃpadi /",
  "GK21sokss_pu:4167": "brāhmaṇān bhojayām āsa pratyahaṃ sa kṛtavrataḥ // SoKss_3,3.92 //",
  "GK21sokss_pu:4168": "tadbhāryāpi ca sā tebhyo dvijebhyo maunadhāriṇī /",
  "GK21sokss_pu:4169": "bhuktavadbhyo dadau nityaṃ dakṣiṇāṃ divyarūpadhṛt // SoKss_3,3.93 //",
  "GK21sokss_pu:4170": "ekadā brāhmaṇo vṛddhastāmeko bhojanāgataḥ /",
  "GK21sokss_pu:4171": "dadarśa jagadāścaryajananīṃ rūpasaṃpadā // SoKss_3,3.94 //",
  "GK21sokss_pu:4172": "sakautuko dvijo 'prākṣīdguhacandraṃ rahastadā /",
  "GK21sokss_pu:4173": "kā tebhavati bāleyaṃ tvayā me kathyatāmiti // SoKss_3,3.95 //",
  "GK21sokss_pu:4174": "nirbandhapṛṣṭaḥ so 'pyasmai guhacandro dvijanmane /",
  "GK21sokss_pu:4175": "śaśaṃsa tadgataṃ sarvaṃ vṛttāntaṃ khinnamānasaḥ // SoKss_3,3.96 //",
  "GK21sokss_pu:4176": "tadbuddhvā sa tatastasmai sānukampo dvijottamaḥ /",
  "GK21sokss_pu:4177": "agnerārādhanaṃ mantraṃ dadāvīpsitasiddhaye // SoKss_3,3.97 //",
  "GK21sokss_pu:4178": "tena mantreṇa tasyātha japaṃ rahasi kurvataḥ /",
  "GK21sokss_pu:4179": "udabhūdguhacandrasya puruṣo bahnimadhyataḥ // SoKss_3,3.98 //",
  "GK21sokss_pu:4180": "sa cāgnirdvijarūpī taṃ jagāda caraṇānatam /",
  "GK21sokss_pu:4181": "adyāhaṃ tvadgṛhe bhokṣye rātrau sthāsyāmi tatra ca // SoKss_3,3.99 //",
  "GK21sokss_pu:4182": "darśayitvā ca tattvaṃ te sādhayiṣyāmi vāñchitam /",
  "GK21sokss_pu:4183": "ityuktvā guhacandraṃ sa brāhmaṇastadgṛhaṃ yayau // SoKss_3,3.100 //",
  "GK21sokss_pu:4184": "tatrānyavipravadbhuktvā guhacandrāntike ca saḥ /",
  "GK21sokss_pu:4185": "siṣeve śayanaṃ rātrau yāmamātramatandritaḥ // SoKss_3,3.101 //",
  "GK21sokss_pu:4186": "tāvacca saṃsuptajanātsā tasmāttasya mandirāt /",
  "GK21sokss_pu:4187": "niryayau guhacandrasya bhāryā somaprabhā niśi // SoKss_3,3.102 //",
  "GK21sokss_pu:4188": "tatkālaṃ brāhmaṇaḥ so 'tra guhacandramabodhayat /",
  "GK21sokss_pu:4189": "ehi svabhāryāvṛttāntaṃ paśyety enam uvāca ca // SoKss_3,3.103 //",
  "GK21sokss_pu:4190": "yogena bhṛṅgarūpaṃ ca kṛtvā tasyātmanastathā /",
  "GK21sokss_pu:4191": "nirgatyādarśayattasya bhāryāṃ tāṃ gṛhanirgatām // SoKss_3,3.104 //",
  "GK21sokss_pu:4192": "sā jagāma sudūraṃ ca sundarī nagarādbahiḥ /",
  "GK21sokss_pu:4193": "guhacandreṇa sākaṃ ca dvijo 'pyanujagāma tām // SoKss_3,3.105 //",
  "GK21sokss_pu:4194": "tatastatra mahābhogaṃ sacchāyaskandhasundaram /",
  "GK21sokss_pu:4195": "guhacandro dadarśāsāvekaṃ nyaprodhapādapam // SoKss_3,3.106 //",
  "GK21sokss_pu:4196": "tasyādhastācca śuśrāva vīṇāveṇuravānvitam /",
  "GK21sokss_pu:4197": "ullasadgītamadhuraṃ divyaṃ saṃgītakadhvanim // SoKss_3,3.107 //",
  "GK21sokss_pu:4198": "skandhadeśe ca tasyaikāṃ svabhāryāsadṛśākṛtim /",
  "GK21sokss_pu:4199": "apaśyatkanyakāṃ divyāmupaviṣṭāṃ mahāsane // SoKss_3,3.108 //",
  "GK21sokss_pu:4200": "nijakāntijitajyotsnāṃ śuklacāmaravījitām /",
  "GK21sokss_pu:4201": "indorlāvaṇyasarvasvakoṣasyevādhidevatām // SoKss_3,3.109 //",
  "GK21sokss_pu:4202": "atraivāruhya vṛkṣe ca tasyā ardhāsane tadā /",
  "GK21sokss_pu:4203": "upaviṣṭāṃ svabhāryāṃ tāṃ guhacandro dadarśa saḥ // SoKss_3,3.110 //",
  "GK21sokss_pu:4204": "tatkālaṃ tulyakāntī te saṃgate divyakanyake /",
  "GK21sokss_pu:4205": "paśyatastasya bhāti sma sā tricandreva yāminī // SoKss_3,3.111 //",
  "GK21sokss_pu:4206": "tataḥ sa kautukāviṣṭaḥ kṣaṇam evam acintayat /",
  "GK21sokss_pu:4207": "kiṃ svapno 'yam uta bhrāntir dhig etad athavā dvayam // SoKss_3,3.112 //",
  "GK21sokss_pu:4208": "yā sanmārgataroreṣā vidvatsaṃgatimañjarī /",
  "GK21sokss_pu:4209": "asau puṣpodgatistasyā mamocitaphalonmukhī // SoKss_3,3.113 //",
  "GK21sokss_pu:4210": "iti cintayati svairaṃ tasmiṃste divyakanyake /",
  "GK21sokss_pu:4211": "bhuktvā nijocitaṃ bhojyaṃ divyaṃ papaturāsavam // SoKss_3,3.114 //",
  "GK21sokss_pu:4212": "adyāgato mahātejā dvijaḥ ko'pi gṛheṣu naḥ /",
  "GK21sokss_pu:4213": "tasmādbhagini ceto me śaṅkitaṃ tadvrajāmyaham // SoKss_3,3.115 //",
  "GK21sokss_pu:4214": "ityuktvā tāmathāmantrya dvitīyāṃ divyakanyakām /",
  "GK21sokss_pu:4215": "guhacandrasya gṛhiṇī taroravaruroha sā // SoKss_3,3.116 //",
  "GK21sokss_pu:4216": "taddṛṣṭvā bhṛṅgarūpau tau guhacandro dvijaśca saḥ /",
  "GK21sokss_pu:4217": "pratyāgatyāgrato gehe pūrvavattasthaturniśi // SoKss_3,3.117 //",
  "GK21sokss_pu:4218": "tataḥ sā divyakanyāpi guhacandrasya gehinī /",
  "GK21sokss_pu:4219": "āgatyālakṣitātraiva praviveśa svamandiram // SoKss_3,3.118 //",
  "GK21sokss_pu:4220": "tataḥ sa brāhmaṇaḥ svairaṃ guhacandramabhāṣata /",
  "GK21sokss_pu:4221": "dṛṣṭaṃ tvayā yadeṣā te bhāryā divyā na mānuṣī // SoKss_3,3.119 //",
  "GK21sokss_pu:4222": "dvitīyā sāpi caitasyā dṛṣṭādya bhaginī tvayā /",
  "GK21sokss_pu:4223": "divyā strī tu manuṣyeṇa kathamicchati saṃgamam // SoKss_3,3.120 //",
  "GK21sokss_pu:4224": "tadetatsiddhaye mantraṃ dvārollekhyaṃ dadāmi te /",
  "GK21sokss_pu:4225": "tasyopabṛṃhaṇīṃ bāhyāṃ yuktiṃ copadiśāmyaham // SoKss_3,3.121 //",
  "GK21sokss_pu:4226": "viśuddho 'pi jvalayagnirvātyāyoge tu kā kathā /",
  "GK21sokss_pu:4227": "evaṃ mantro 'rthado 'pyekaḥ kiṃ punaryuktisaṃyutaḥ // SoKss_3,3.122 //",
  "GK21sokss_pu:4228": "ityuktvā guhacandrāya dattvā mantraṃ dvijottamaḥ /",
  "GK21sokss_pu:4229": "upadiśya ca tāṃ yuktiṃ prabhāte sa tirodave // SoKss_3,3.123 //",
  "GK21sokss_pu:4230": "guhacandro 'pi bhāryāyā gṛhadvāre 'bhilikhya tam /",
  "GK21sokss_pu:4231": "mantraṃ punaścakāraivaṃ sāyaṃ yuktiṃ prarocanīm // SoKss_3,3.124 //",
  "GK21sokss_pu:4232": "gatvā sa tasyāḥ paśyantyā kayāpi varayoṣitā /",
  "GK21sokss_pu:4233": "saha cakre samālāpaṃ racitodāramaṇḍanaḥ // SoKss_3,3.125 //",
  "GK21sokss_pu:4234": "taddṛṣṭaiva tamāhūya mantronmudritayā girā /",
  "GK21sokss_pu:4235": "eṣā kāstīti papraccha sā serṣyā divyakanyakā // SoKss_3,3.126 //",
  "GK21sokss_pu:4236": "asau varāṅganā baddhabhāvā mayy aham adya ca /",
  "GK21sokss_pu:4237": "etadgṛhaṃ vrajāmīti praty avocat sa tāṃ mṛṣā // SoKss_3,3.127 //",
  "GK21sokss_pu:4238": "tataḥ sācīkṛtadṛśā mukhena valitabhruṇā /",
  "GK21sokss_pu:4239": "dṛṣṭvā nivārya vāmena kareṇa tamuvāca sā // SoKss_3,3.128 //",
  "GK21sokss_pu:4240": "huṃ jñātametadartho 'yaṃ veṣastatra ca mā sma gāḥ /",
  "GK21sokss_pu:4241": "kiṃ tayā māmuṣehi tvamahaṃ hi tava gehinī // SoKss_3,3.129 //",
  "GK21sokss_pu:4242": "ityuktaḥ pulakotkampasaṃkṣobhākulayā tayā /",
  "GK21sokss_pu:4243": "āviṣṭayeva tanmantradūtadurgrahayāpi saḥ // SoKss_3,3.130 //",
  "GK21sokss_pu:4244": "praviśya vāsake sadyastayaiva samamanvabhūt /",
  "GK21sokss_pu:4245": "martyo 'pi divyasaṃbhogamasaṃspṛṣṭaṃ manorahaiḥ // SoKss_3,3.131 //",
  "GK21sokss_pu:4246": "itthaṃ tāṃ prāpya sapremāṃ mantrasiddhiprasādhitām /",
  "GK21sokss_pu:4247": "tyaktadivyasthitiṃ tasthau guhacandro yathāsukham // SoKss_3,3.132 //",
  "GK21sokss_pu:4248": "evaṃ yāgapradānādisukṛtaiḥ śubhakarmaṇām /",
  "GK21sokss_pu:4249": "divyāḥ śāpacyutā nāryastiṣṭhanti gṛhiṇīpade // SoKss_3,3.133 //",
  "GK21sokss_pu:4250": "devadvijasaparyā hi kāmadhenurmatā satām /",
  "GK21sokss_pu:4251": "kiṃ hi na prāpyate tasyāḥ śaiṣāḥ sāmādivarṇanāḥ // SoKss_3,3.134 //",
  "GK21sokss_pu:4252": "duṣkṛtaṃ tvayi divyānāmatyuccapadajanmanām /",
  "GK21sokss_pu:4253": "pravātamiva puṣpāṇāmadhaḥ pātaikakāraṇam // SoKss_3,3.135 //",
  "GK21sokss_pu:4254": "ityuktvā rājaputryāḥ sa punarāha vasantakaḥ /",
  "GK21sokss_pu:4255": "kiṃ cātra yadahalyāyā vṛttaṃ tacchrūyatāmidam // SoKss_3,3.136 //",
  "GK21sokss_pu:4256": "purābhūd gautamo nāma trikālajño mahāmuniḥ /",
  "GK21sokss_pu:4257": "ahalyeti ca tasyāsīd bhāryā rūpajitāpsarāḥ // SoKss_3,3.137 //",
  "GK21sokss_pu:4258": "ekadā rūpalubdhastāmindraḥ prārthitavānrahaḥ /",
  "GK21sokss_pu:4259": "prabhūṇāṃ hi vibhūtyandhā dhāvatyaviṣaye matiḥ // SoKss_3,3.138 //",
  "GK21sokss_pu:4260": "sānumene ca taṃ mūḍhā vṛṣasyantī śacīpatim /",
  "GK21sokss_pu:4261": "tacca prabhāvato buddhvā tatrāgādgautamo muniḥ // SoKss_3,3.139 //",
  "GK21sokss_pu:4262": "mārjārarūpaṃ cakre ca bhayādindro 'pi tatkṣaṇam /",
  "GK21sokss_pu:4263": "kaḥ sthito 'treti so 'pṛcchadahalyāmatha gautamaḥ // SoKss_3,3.140 //",
  "GK21sokss_pu:4264": "eso ṭhio khu majjāro ity apabhraṣṭavakrayā /",
  "GK21sokss_pu:4265": "girā satyānurodhinyā sā taṃ pratyabravītpatim // SoKss_3,3.141 //",
  "GK21sokss_pu:4266": "[“eṣa sthitaḥ khalu mārjāraḥ” ity apabhraṃśacchāyā]",
  "GK21sokss_pu:4267": "satyaṃ tvajjāra ityuktvā vihasansa tato muniḥ /",
  "GK21sokss_pu:4268": "satyānurodhakḷptāntaṃ śāpaṃ tasyāmapātayat // SoKss_3,3.142 //",
  "GK21sokss_pu:4269": "pāpaśīle śilābhāvaṃ bhūrikālamavāpnuhi /",
  "GK21sokss_pu:4270": "ā vanāntarasaṃcāriraghavālokanāditi // SoKss_3,3.143 //",
  "GK21sokss_pu:4271": "varāṅgalubdhasyāṅge te tatsahasraṃ bhaviṣyati /",
  "GK21sokss_pu:4272": "divyastrīṃ viśvakarmā yāṃ nirmāsyati tilottamām // SoKss_3,3.144 //",
  "GK21sokss_pu:4273": "tāṃ vilokya tadaivākṣṇāṃ sahasraṃ bhavitā ca te /",
  "GK21sokss_pu:4274": "itīndramapi tatkālaṃ śapati sma sa gautamaḥ // SoKss_3,3.145 //",
  "GK21sokss_pu:4275": "dattaśāpo yathākāmaṃ tapase sa muniryayau /",
  "GK21sokss_pu:4276": "ahalyāpi śilābhāvaṃ dāruṇaṃ pratyapadyata // SoKss_3,3.146 //",
  "GK21sokss_pu:4277": "indro 'pyāvṛtasarvāṅgo varāṅgairabhavattataḥ /",
  "GK21sokss_pu:4278": "aśīlaṃ tasya nāma syān na khalīkārakāraṇam // SoKss_3,3.147 //",
  "GK21sokss_pu:4279": "evaṃ kukarma sarvasya phalatyātmani sarvadā /",
  "GK21sokss_pu:4280": "yo yadvapati bījaṃ hi labhate so 'pi tatphalam // SoKss_3,3.148 //",
  "GK21sokss_pu:4281": "tasmātparaviruddheṣu notsahante mahāśayāḥ /",
  "GK21sokss_pu:4282": "etaduttamasattvānāṃ vidhisiddhaṃ hi sadvratam // SoKss_3,3.149 //",
  "GK21sokss_pu:4283": "yuvāṃ pūrvabhaginyau ca devyau śāpacyute ubhe /",
  "GK21sokss_pu:4284": "tadvadanyonyahitakṛnnirdvandvaṃ hṛdayaṃ hi vām // SoKss_3,3.150 //",
  "GK21sokss_pu:4285": "etadvasantakācchrutvā mitho vāsavadattayā /",
  "GK21sokss_pu:4286": "padmāvatyā ca sutarāmīrṣyāleśo 'pyamucyata // SoKss_3,3.151 //",
  "GK21sokss_pu:4287": "devī vāsavadattā ca kṛtvā sādhāraṇaṃ patim /",
  "GK21sokss_pu:4288": "ātmanīva priyaṃ cakre padmāvatyāṃ hitonmukhī // SoKss_3,3.152 //",
  "GK21sokss_pu:4289": "tasyā mahānubhāvatvaṃ tattādṛṅmagadheśvaraḥ /",
  "GK21sokss_pu:4290": "buddhvā padmāvatīsṛṣṭadūtebhyo 'pi tutoṣa saḥ // SoKss_3,3.153 //",
  "GK21sokss_pu:4291": "anyedyuratha vatseśaṃ mantrī yaugandharāyaṇaḥ /",
  "GK21sokss_pu:4292": "upetya saṃnidhau devyāḥ sthiteṣvanyeṣvabhāṣata // SoKss_3,3.154 //",
  "GK21sokss_pu:4293": "udyogāyādhunā deva kauśāmbī kiṃ na gamyate /",
  "GK21sokss_pu:4294": "nāśaṅkā magadheśācca vidyate vañcitādapi // SoKss_3,3.155 //",
  "GK21sokss_pu:4295": "kanyāsaṃbandhanāmnā hi sāmnā samyaksa bādhitaḥ /",
  "GK21sokss_pu:4296": "vigṛhya ca kathaṃ jahyājjīvitādadhikāṃ sutām // SoKss_3,3.156 //",
  "GK21sokss_pu:4297": "satyaṃ tasyānupālyaṃ ca tvayā ca sa na vañcitaḥ /",
  "GK21sokss_pu:4298": "mayā svayaṃ kṛtaṃ hyetanna ca tasyāsukhāvaham // SoKss_3,3.157 //",
  "GK21sokss_pu:4299": "cārebhyaśca mayā jñātaṃ yathā vikurute na saḥ /",
  "GK21sokss_pu:4300": "tadarthameva cāsmābhiḥ sthitaṃ ca divasānamūn // SoKss_3,3.158 //",
  "GK21sokss_pu:4301": "evaṃ vadati nirvyūḍhakārye yaugandharāyaṇe /",
  "GK21sokss_pu:4302": "magadheśvarasaṃbandhī dūto 'tra samupāyayau // SoKss_3,3.159 //",
  "GK21sokss_pu:4303": "tatkṣaṇaṃ sa praviṣṭo 'tra pratihāraniveditaḥ /",
  "GK21sokss_pu:4304": "praṇāmāntaramāsīno vatsarājaṃ vyajijñapat // SoKss_3,3.160 //",
  "GK21sokss_pu:4305": "devīpadmāvatīdattasaṃdeśaparitoṣiṇā /",
  "GK21sokss_pu:4306": "magadheśena nirdiṣṭamidaṃ devasya sāṃpratam // SoKss_3,3.161 //",
  "GK21sokss_pu:4307": "bahunā kiṃ mayā sarvaṃ jñātuṃ prīto 'smi ca tvayi /",
  "GK21sokss_pu:4308": "tadyadartho 'yamārambhastatkuru praṇatā vayam // SoKss_3,3.162 //",
  "GK21sokss_pu:4309": "etaddūtavacaḥ svecchaṃ vatseśo 'bhinananda saḥ /",
  "GK21sokss_pu:4310": "yaugandharāyaṇīyasya puṣpaṃ nayataroriva // SoKss_3,3.163 //",
  "GK21sokss_pu:4311": "tataḥ padmāvatīṃ rājñyā samānāyya samaṃ tayā /",
  "GK21sokss_pu:4312": "taṃ dattaprābhṛtaṃ dūtaṃ sa saṃmānya vyasarjayat // SoKss_3,3.164 //",
  "GK21sokss_pu:4313": "atha caṇḍamahāsenadūto 'pyatra samāyayau /",
  "GK21sokss_pu:4314": "praviśya sa yathāvacca rājānaṃ praṇato 'bravīt // SoKss_3,3.165 //",
  "GK21sokss_pu:4315": "deva caṇḍamahāsenabhūpatiḥ kāryatatvavit /",
  "GK21sokss_pu:4316": "tava vijñātavṛttānto hṛṣṭaḥ saṃdiṣṭavān idam // SoKss_3,3.166 //",
  "GK21sokss_pu:4317": "prāśastyaṃ bhavatastāvadiyataivopavarṇitam /",
  "GK21sokss_pu:4318": "yaugandharāyaṇo yatte manrī kimadhikoktibhiḥ // SoKss_3,3.167 //",
  "GK21sokss_pu:4319": "dhanyā vāsavadattā tu tvadbhaktyā tatkṛtaṃ tayā /",
  "GK21sokss_pu:4320": "yenāsmābhiḥ satāṃ madhye ciramunnamitaṃ śiraḥ // SoKss_3,3.168 //",
  "GK21sokss_pu:4321": "na ca vāsavadattāto bhinnā padmāvatī mama /",
  "GK21sokss_pu:4322": "tayorekaṃ hi hṛdayaṃ tacchīghraṃ kurutodyamam // SoKss_3,3.169 //",
  "GK21sokss_pu:4323": "etan nijaśvaśuradūtavaco niśamya vatseśvarasya hṛdaye sapadi pramodaḥ /",
  "GK21sokss_pu:4324": "devyaṃ ca ko'pi vavṛdhe praṇayaprakarṣo bhūyāṃś ca mantrivṛṣabhe praṇayānubandhaḥ // SoKss_3,3.170 //",
  "GK21sokss_pu:4325": "tatastaṃ devībhyāṃ samamucitasatkāravidhinā kṛtātithyaṃ dūtaṃ sarabhasamanāḥ preṣya muditam /",
  "GK21sokss_pu:4326": "vidhāsyannudyogaṃ tvaritamatha saṃmantrya sacivaiḥ sa cakre kauśāmbīṃ prati gamanabuddhiṃ narapatiḥ // SoKss_3,3.171 //",
  "GK21sokss_pu:4327": "iti mahākaviśrīsomadevabhaṭṭaviracite kathāsaritsāgare lāvāṇakalambake tṛtīyas taraṅgaḥ /",
  "GK21sokss_pu:4328": "caturthas taraṅgaḥ /",
  "GK21sokss_pu:4329": "tato lāvāṇakāt tasmād anyedyuḥ sacivaiḥ saha /",
  "GK21sokss_pu:4330": "vatsarājaḥ sa kauśāmbīṃ pratasthe dayitānvitaḥ // SoKss_3,4.1 //",
  "GK21sokss_pu:4331": "prasasre ca lasannādaistasyāpūritabhūtalaiḥ /",
  "GK21sokss_pu:4332": "balairasamayodvelajalarāśijalairiva // SoKss_3,4.2 //",
  "GK21sokss_pu:4333": "upamā nṛpatestasya gajendrasthasya gacchataḥ /",
  "GK21sokss_pu:4334": "bhavedyadi raviryāyādgagane sodayācalaḥ // SoKss_3,4.3 //",
  "GK21sokss_pu:4335": "sa sitenātapatreṇa kṛtacchāyo babhau nṛpaḥ /",
  "GK21sokss_pu:4336": "jitārkatejaḥprītena sevyamāna ivendunā // SoKss_3,4.4 //",
  "GK21sokss_pu:4337": "tejasvinaṃ svakakṣābhistaṃ sarvoparivartinam /",
  "GK21sokss_pu:4338": "sāmantāḥ parito bhremurdhruvaṃ grahagaṇā iva // SoKss_3,4.5 //",
  "GK21sokss_pu:4339": "paścātkareṇukārūḍhe devyau dve tasya rejatuḥ /",
  "GK21sokss_pu:4340": "śrībhuvāvanurāgeṇa sākṣādanugate iva // SoKss_3,4.6 //",
  "GK21sokss_pu:4341": "tvaṅgatturaṃgasaṃghātakhurāgrāṅkanakhakṣatā /",
  "GK21sokss_pu:4342": "pathi tasyābhavad bhūmir upabhukteva bhūpateḥ // SoKss_3,4.7 //",
  "GK21sokss_pu:4343": "evaṃ vatseśvaro gacchanstūyamānaḥ sa bandibhiḥ /",
  "GK21sokss_pu:4344": "dinaiḥ katipayaiḥ prāpa kauśāmbīṃ vitatotsavām // SoKss_3,4.8 //",
  "GK21sokss_pu:4345": "dhvajaraktāṃśukacchannā gavākṣotphullalocanā /",
  "GK21sokss_pu:4346": "pradvāradarśitottuṅgapūrṇakumbhakucadvayā // SoKss_3,4.9 //",
  "GK21sokss_pu:4347": "janakolāhalānandasaṃlāpā saudhahāsinī /",
  "GK21sokss_pu:4348": "sā pravāsāgate patyau tatkālaṃ śuśubhe purī // SoKss_3,4.10 //",
  "GK21sokss_pu:4349": "devīdvayānuyātaśca sa rājā praviveśa tām /",
  "GK21sokss_pu:4350": "paurastrīṇāṃ ca ko 'pyāsīttatra taddarśanotsavaḥ // SoKss_3,4.11 //",
  "GK21sokss_pu:4351": "apūri hāriharmyastharāmānanaśatairnabhaḥ /",
  "GK21sokss_pu:4352": "devīmukhajitasyendoḥ sainyaiḥ sevāgatairiva // SoKss_3,4.12 //",
  "GK21sokss_pu:4353": "vātāyanagatāścānyāḥ paśyantyo 'nimiṣekṣaṇāḥ /",
  "GK21sokss_pu:4354": "cakruḥ sakautukāyātavimānasthātsarobhramam // SoKss_3,4.13 //",
  "GK21sokss_pu:4355": "kāścidgavākṣajālāgralagnapakṣmalalocanāḥ /",
  "GK21sokss_pu:4356": "asṛjanniva nārācapañjarāṇi manobhuvaḥ // SoKss_3,4.14 //",
  "GK21sokss_pu:4357": "ekasyāḥ srotsukā dṛṣṭirnṛpālokavikasvarā /",
  "GK21sokss_pu:4358": "śruteḥ pārśvamapaśyantyāstadākhyātumivāyayau // SoKss_3,4.15 //",
  "GK21sokss_pu:4359": "drutāgatāyāḥ kasyāścinmuhurucchvasitau stanau /",
  "GK21sokss_pu:4360": "kañcukādiva nirgantum īṣatus taddidṛkṣayā // SoKss_3,4.16 //",
  "GK21sokss_pu:4361": "anyasyāḥ saṃbhramacchinnahāramuktākaṇā babhuḥ /",
  "GK21sokss_pu:4362": "galanto hṛdayasyeva harṣabāṣpāmbusīkarāḥ // SoKss_3,4.17 //",
  "GK21sokss_pu:4363": "yadyasyāmācaretpāpamagnirlāvāṇake tataḥ /",
  "GK21sokss_pu:4364": "prakāśako 'pyasāvandhaṃ tamo jagati pātayet // SoKss_3,4.18 //",
  "GK21sokss_pu:4365": "iti vāsavadattāṃ ca dṛṣṭvā smṛtvā ca tattathā /",
  "GK21sokss_pu:4366": "dāhapravādaṃ sotkaṇṭhā iva kāścidbabhāṣire // SoKss_3,4.19 //",
  "GK21sokss_pu:4367": "diṣṭyā na lajjitā devī sapatnyā sakhitulyayā /",
  "GK21sokss_pu:4368": "iti padmāvatīṃ vīkṣya vayasyā jagade 'nyayā // SoKss_3,4.20 //",
  "GK21sokss_pu:4369": "nūnaṃ haramurāribhyāṃ na dṛṣṭaṃ rūpametayoḥ /",
  "GK21sokss_pu:4370": "kimanyathā bhajetāṃ tau bahumānamumāśriyau // SoKss_3,4.21 //",
  "GK21sokss_pu:4371": "ityūcuraparāste dve dṛṣṭvā devyau parasparam /",
  "GK21sokss_pu:4372": "kṣipantyaḥ pramadotphullalocanendīvarasrajaḥ // SoKss_3,4.22 //",
  "GK21sokss_pu:4373": "evaṃ vatseśvaraḥ kurvañjanatānayanotsavam /",
  "GK21sokss_pu:4374": "svamandiraṃ sadevīkaḥ prāviśatkṛtamaṅgalaḥ // SoKss_3,4.23 //",
  "GK21sokss_pu:4375": "prabhāte yābjasaraso yābdherindūdaye tathā /",
  "GK21sokss_pu:4376": "tatkālaṃ tasya sā kāpi śobhābhūdrājaveśmanaḥ // SoKss_3,4.24 //",
  "GK21sokss_pu:4377": "kṣaṇād apūri sāmantamaṅgalopāyanaiś ca tat /",
  "GK21sokss_pu:4378": "sūcayadbhir ivāśeṣabhūpālopāyanāgamam // SoKss_3,4.25 //",
  "GK21sokss_pu:4379": "saṃmānya rājalokaṃ ca vatsarājaḥ kṛtotsavaḥ /",
  "GK21sokss_pu:4380": "cittaṃ sarvajanasyeva viveśāntaḥpuraṃ tataḥ // SoKss_3,4.26 //",
  "GK21sokss_pu:4381": "devyormadhyasthitastatra ratiprītyoriva smaraḥ /",
  "GK21sokss_pu:4382": "pānādilīlayā rājā dinaśeṣaṃ nināya saḥ // SoKss_3,4.27 //",
  "GK21sokss_pu:4383": "aparedyuśca tasyaiko nṛpasyāsthānavartinaḥ /",
  "GK21sokss_pu:4384": "mantriṇāṃ saṃnidhau vipro dvāri cakranda kaścana // SoKss_3,4.28 //",
  "GK21sokss_pu:4385": "abrahmaṇyamaṭavyāṃ me pāpairgopālakaiḥ prabho /",
  "GK21sokss_pu:4386": "putrasya caraṇocchedo vihitaḥ kāraṇaṃ vinā // SoKss_3,4.29 //",
  "GK21sokss_pu:4387": "tacchrutvā tatkṣaṇaṃ dvitrānvaṣṭabhyānāyya bhūpatiḥ /",
  "GK21sokss_pu:4388": "gopālakānsa papraccha tataste 'pyevamabruvan // SoKss_3,4.30 //",
  "GK21sokss_pu:4389": "deva gopālakā bhūtvā krīḍāmo vijane vayam /",
  "GK21sokss_pu:4390": "tatraiko devasenākhyo madhye gopālako 'sti naḥ // SoKss_3,4.31 //",
  "GK21sokss_pu:4391": "ekadeśe ca so 'ṭavyāmupaviṣṭaḥ śilāsane /",
  "GK21sokss_pu:4392": "rājā yuṣmākamasmīti vaktyasmānanuśāsti ca // SoKss_3,4.32 //",
  "GK21sokss_pu:4393": "asmanmadhye ca kenāpi tasyājñā na vilaṅghyate /",
  "GK21sokss_pu:4394": "evaṃ gopālako 'raṇye rājyaṃ sa kurute prabho // SoKss_3,4.33 //",
  "GK21sokss_pu:4395": "adya caitasya viprasya tanayas tena vartmanā /",
  "GK21sokss_pu:4396": "gacchan gopālarājasya praṇāmaṃ tasya nākarot // SoKss_3,4.34 //",
  "GK21sokss_pu:4397": "mā gās tvam apraṇamyeti rājādeśena jalpataḥ /",
  "GK21sokss_pu:4398": "asmān vidhūya so 'yāsīc chāsito 'pi hasan baṭuḥ // SoKss_3,4.35 //",
  "GK21sokss_pu:4399": "tatastasyāvinītasya pādacchedena nigraham /",
  "GK21sokss_pu:4400": "kartuṃ gopālarājena vayamājñāpitā baṭoḥ // SoKss_3,4.36 //",
  "GK21sokss_pu:4401": "dhāvitvā ca tato 'smābhiśchinno 'sya caraṇaḥ prabho /",
  "GK21sokss_pu:4402": "asmādṛśaḥ prabhorājñāṃ ko 'tilaṅghayituṃ kṣamaḥ // SoKss_3,4.37 //",
  "GK21sokss_pu:4403": "evaṃ gopālakai rajñi vijñapte saṃpradhārya tat /",
  "GK21sokss_pu:4404": "yaugandharāyaṇo dhīmānrājānaṃ vijane 'bravīt // SoKss_3,4.38 //",
  "GK21sokss_pu:4405": "nūnaṃ nidhānādiyutaṃ tatsthānāṃ yatprabhāvataḥ /",
  "GK21sokss_pu:4406": "gopālako 'pi prabhavatyevaṃ tattatra gamyatām // SoKss_3,4.39 //",
  "GK21sokss_pu:4407": "ity ukto mantriṇā rājā kṛtvā gopālakān puraḥ /",
  "GK21sokss_pu:4408": "yayau tadaṭavīsthānaṃ sasainyaḥ saparicchadaḥ // SoKss_3,4.40 //",
  "GK21sokss_pu:4409": "parīkṣya bhūmiṃ yāvacca khanyate tatra karmibhiḥ /",
  "GK21sokss_pu:4410": "adhastāttāvaduttasthau yakṣaḥ śailamayākṛtiḥ // SoKss_3,4.41 //",
  "GK21sokss_pu:4411": "so 'bravīcca mayā rājannidaṃ yadrakṣitaṃ ciram /",
  "GK21sokss_pu:4412": "pitāmahanikhātaṃ te nidhānaṃ svīkuruṣva tat // SoKss_3,4.42 //",
  "GK21sokss_pu:4413": "iti vatseśamuktvā ca tatpūjāṃ pratigṛhya ca /",
  "GK21sokss_pu:4414": "yakṣastiro 'bhūt khāte ca mahānāvirabhūnnidhiḥ // SoKss_3,4.43 //",
  "GK21sokss_pu:4415": "alabhyata mahārhaṃ ca ratnasiṃhāsanaṃ tataḥ /",
  "GK21sokss_pu:4416": "bhavantyudayakāle hi satkalyāṇaparamparāḥ // SoKss_3,4.44 //",
  "GK21sokss_pu:4417": "tataḥ kṛtsnaṃ samādāya nidhānaṃ sa kṛtotsavaḥ /",
  "GK21sokss_pu:4418": "tān praśāsya ca gopālān vatseśaḥ svapurīṃ yayau // SoKss_3,4.45 //",
  "GK21sokss_pu:4419": "tatrāruṇamaṇigrāvakiraṇaprasaraiḥ prabhoḥ /",
  "GK21sokss_pu:4420": "pratāpākramaṇaṃ dikṣu bhaviṣyadiva darśayat // SoKss_3,4.46 //",
  "GK21sokss_pu:4421": "raupyāṅkuramukhaprotamuktāsaṃtatidanturam /",
  "GK21sokss_pu:4422": "muhurhāsamivālocya tanmastrimativismayam // SoKss_3,4.47 //",
  "GK21sokss_pu:4423": "dadṛśustannṛpānītaṃ hemasiṃhāsanaṃ janāḥ /",
  "GK21sokss_pu:4424": "nananduśca hatānandadundubhidhvānasundaram // SoKss_3,4.48 //",
  "GK21sokss_pu:4425": "mantriṇo 'pyutsavaṃ cakrurjayaṃ niścitya bhūpateḥ /",
  "GK21sokss_pu:4426": "āmukhāpātikalyāṇaṃ kāryasiddhiṃ hi śaṃsati // SoKss_3,4.49 //",
  "GK21sokss_pu:4427": "tataḥ patākāvidyudbhir ākīrṇe gaganāntare /",
  "GK21sokss_pu:4428": "vavarṣa rājajaladaḥ kanakaṃ so 'nujīviṣu // SoKss_3,4.50 //",
  "GK21sokss_pu:4429": "utsavena ca nīte 'smindine yaugandharāyaṇaḥ /",
  "GK21sokss_pu:4430": "cittaṃ jijñāsuranyedyurvatseśvaramabhāṣata // SoKss_3,4.51 //",
  "GK21sokss_pu:4431": "etatkulakramāyātaṃ mahāsiṃhāsanaṃ tvayā /",
  "GK21sokss_pu:4432": "yaprāptaṃ tatsamāruhya devālaṃkriyatāmiti // SoKss_3,4.52 //",
  "GK21sokss_pu:4433": "vijitya pṛthvīm ārūḍhā yatra me prapitāmahāḥ /",
  "GK21sokss_pu:4434": "tatrājitvā diśaḥ sarvāḥ kā mamārohataḥ prathā // SoKss_3,4.53 //",
  "GK21sokss_pu:4435": "jitvaivemāṃ samudrāntāṃ pṛhvīṃ pṛthuvibhūṣaṇām /",
  "GK21sokss_pu:4436": "alaṃkaromi pūrveṣāṃ ratnasiṃhāsanaṃ mahat // SoKss_3,4.54 //",
  "GK21sokss_pu:4437": "ityūcivānnarapatirnāruroha sa saṃprati /",
  "GK21sokss_pu:4438": "saṃbhavatyabhijātānāmabhimāno hyakṛtrimaḥ // SoKss_3,4.55 //",
  "GK21sokss_pu:4439": "tataḥ prītastamāha sma nṛpaṃ yaugandharāyaṇaḥ /",
  "GK21sokss_pu:4440": "sādhu deva kuru prācyāṃ tarhi pūrvaṃ jayodyamam // SoKss_3,4.56 //",
  "GK21sokss_pu:4441": "tacchrutvaiva prasaṅgāttaṃ rājā papraccha manriṇam /",
  "GK21sokss_pu:4442": "sthitāsvapyuttarādyāsu prākpācīṃ yānti kiṃ nṛpāḥ // SoKss_3,4.57 //",
  "GK21sokss_pu:4443": "etacchrutvā jagādainaṃ punaryaugandharāyaṇaḥ /",
  "GK21sokss_pu:4444": "sphītāpi rājan kauberī mlecchasaṃsargagarhitā // SoKss_3,4.58 //",
  "GK21sokss_pu:4445": "arkādyastamaye hetuḥ paścimāpi na pūjyate /",
  "GK21sokss_pu:4446": "āsannarākṣasā duṣṭā dakṣiṇāpyanakāśritā // SoKss_3,4.59 //",
  "GK21sokss_pu:4447": "prācyāmudeti sūryastu prācīmindro 'dhitiṣṭhati /",
  "GK21sokss_pu:4448": "jāhnavīṃ yāti ca prācīṃ tena prācī praśasyate // SoKss_3,4.60 //",
  "GK21sokss_pu:4449": "deśeṣvapi ca vindhyādrihimavanmadhyavartiṣu /",
  "GK21sokss_pu:4450": "jāhnavījalapūto yaḥ sa praśasyatamo mataḥ // SoKss_3,4.61 //",
  "GK21sokss_pu:4451": "tasmātprācīṃ prayāntyādau rājāno maṅgalaiṣiṇaḥ /",
  "GK21sokss_pu:4452": "nivasanti ca deśe 'pi surasindhusamāśrite // SoKss_3,4.62 //",
  "GK21sokss_pu:4453": "pūrvajairapi hi prācīprakrameṇa jitā diśaḥ /",
  "GK21sokss_pu:4454": "gaṅgopakaṇṭhe vāsaśca vihito hastināpure // SoKss_3,4.63 //",
  "GK21sokss_pu:4455": "śatānīkastu kauśāmbīṃ ramyabhāvena śiśriye /",
  "GK21sokss_pu:4456": "sāmrājye pauruṣādhīne paśyandeśamakāraṇam // SoKss_3,4.64 //",
  "GK21sokss_pu:4457": "ityuktvā virate tatra tasminyaugandharāyaṇe /",
  "GK21sokss_pu:4458": "rājā puruṣakāraikabahumānādabhāṣata // SoKss_3,4.65 //",
  "GK21sokss_pu:4459": "satyaṃ na deśaniyamaḥ sāmrājyasyeha kāraṇam /",
  "GK21sokss_pu:4460": "saṃpatsu hi susattvānāmekahetuḥ svapauruṣam // SoKss_3,4.66 //",
  "GK21sokss_pu:4461": "eko 'pyāśrayahīno 'pi lakṣmīṃ prāpnoti sattvavān /",
  "GK21sokss_pu:4462": "śrutā kiṃ nātra yuṣmābhiḥ puṃsaḥ sattvavataḥ kathā // SoKss_3,4.67 //",
  "GK21sokss_pu:4463": "evamuktvā sa vatseśaḥ sacivābhyarthitaḥ śubhām /",
  "GK21sokss_pu:4464": "vicitrāṃ saṃnidhau devyorimāmakathayatkathām // SoKss_3,4.68 //",
  "GK21sokss_pu:4465": "asti bhūtalavikhyātā yeyamujjayinī purī /",
  "GK21sokss_pu:4466": "tasyāmādityasenākhyaḥ pūrvamāsīnmahīpatiḥ // SoKss_3,4.69 //",
  "GK21sokss_pu:4467": "ādityasyeva yasyeha na caskhāla kila kvacit /",
  "GK21sokss_pu:4468": "pratāpanilayasyaikacakravartitayā rathaḥ // SoKss_3,4.70 //",
  "GK21sokss_pu:4469": "bhāsayatyucchrite vyoma yaccatre tuhinatviṣi /",
  "GK21sokss_pu:4470": "nyavartantātapatrāṇi rājñāmapagatoṣmaṇām // SoKss_3,4.71 //",
  "GK21sokss_pu:4471": "samastabhūtalābhogasaṃbhavānāṃ babhūva saḥ /",
  "GK21sokss_pu:4472": "bhājanaṃ sarvaratnānāmamburāśirivāmbhasām // SoKss_3,4.72 //",
  "GK21sokss_pu:4473": "sa kadācana kasyāpi hetoryātrāgato nṛpaḥ /",
  "GK21sokss_pu:4474": "sasainyo jāhnavīkūlamāsādyāvasthito 'bhavat // SoKss_3,4.73 //",
  "GK21sokss_pu:4475": "tatra taṃ guṇavarmākhyaḥ ko 'pyāḍhyastatpradeśajaḥ /",
  "GK21sokss_pu:4476": "abhyagānnṛpamādāya kanyāratnamupāyanam // SoKss_3,4.74 //",
  "GK21sokss_pu:4477": "ratnaṃ tribhuvane 'pyeṣā kanyotpannā gṛhe mama /",
  "GK21sokss_pu:4478": "nānyatra dātuṃ śakyā ca devo hi prabhur īdṛśaḥ // SoKss_3,4.75 //",
  "GK21sokss_pu:4479": "ity āvedya pratīhāramukhenātha praviśya saḥ /",
  "GK21sokss_pu:4480": "guṇavarmā nijāṃ tasmai rājñe kanyāmadarśayat // SoKss_3,4.76 //",
  "GK21sokss_pu:4481": "sa tāṃ tejasvatīṃ nāma dīptidyotitadiṅmukhām /",
  "GK21sokss_pu:4482": "anaṅgamaṅgalāvāsaratnadīpaśikhāmiva // SoKss_3,4.77 //",
  "GK21sokss_pu:4483": "paśyansnehamayo rājā śliṣṭastatkāntitejasā /",
  "GK21sokss_pu:4484": "kāmāgnineva saṃtaptaḥ svinno vigalati sma saḥ // SoKss_3,4.78 //",
  "GK21sokss_pu:4485": "svīkṛtyaitāṃ ca tatkālaṃ mahādevīpadocitām /",
  "GK21sokss_pu:4486": "cakāra guṇavarmāṇaṃ parituṣyātmanaḥ samam // SoKss_3,4.79 //",
  "GK21sokss_pu:4487": "tatastāṃ pariṇīyaiva priyāṃ tejasvatīṃ nṛpaḥ /",
  "GK21sokss_pu:4488": "kṛtārthamānī sa tayā sākamujjayinīṃ yayau // SoKss_3,4.80 //",
  "GK21sokss_pu:4489": "tatra tanmukhasaktaikadṛṣtī rājā hy abhūt tathā /",
  "GK21sokss_pu:4490": "dadarśa rājakāryāṇi na yathā sumahānty api // SoKss_3,4.81 //",
  "GK21sokss_pu:4491": "tejasvatīkalālāpakīliteva kila śrutiḥ /",
  "GK21sokss_pu:4492": "nāvasannaprajākrandaistasyākraṣṭumaśakyata // SoKss_3,4.82 //",
  "GK21sokss_pu:4493": "cirapraviṣṭo niragānnaiva so 'ntaḥpurānnṛpaḥ /",
  "GK21sokss_pu:4494": "niragādarivargasya hṛdayāttu rujājvaraḥ // SoKss_3,4.83 //",
  "GK21sokss_pu:4495": "kālena tasya jajñe ca rājñaḥ sarvābhinanditā /",
  "GK21sokss_pu:4496": "kanyā tejasvatīdevyāṃ buddhau ca vijigīṣutā // SoKss_3,4.84 //",
  "GK21sokss_pu:4497": "paramādbhutarūpā sā tṛṇīkṛtya jagattrayam /",
  "GK21sokss_pu:4498": "harṣaṃ tasyākarotkanyā pratāpaṃ ca jigīṣutā // SoKss_3,4.85 //",
  "GK21sokss_pu:4499": "athābhiyoktumutsiktaṃ sāmantaṃ kaṃcidekadā /",
  "GK21sokss_pu:4500": "ādityasenaḥ prayayāvujjayinyāḥ sa bhūpatiḥ // SoKss_3,4.86 //",
  "GK21sokss_pu:4501": "tāṃ ca tejasvatīṃ rājñīṃ samārūḍhakareṇukām /",
  "GK21sokss_pu:4502": "sahaprayāyinīṃ cakre sainyasyevādhidevatām // SoKss_3,4.87 //",
  "GK21sokss_pu:4503": "ārurodhā varāśvaṃ ca darpodyaddharmanirjharam /",
  "GK21sokss_pu:4504": "jaṅgamādrinibhaṃ tuṅgaṃ sa śrīvṛkṣaṃ samekhalam // SoKss_3,4.88 //",
  "GK21sokss_pu:4505": "[parvatapakṣe śrīvṛkṣo bilvavṛkṣaḥ,",
  "GK21sokss_pu:4506": "aśvapakṣe tu “śrīvṛkṣo romāvartaviśeṣaḥ” iti śiśupālavadhaṭīkāyāṃ (5.56)",
  "GK21sokss_pu:4507": "mallināthaḥ]",
  "GK21sokss_pu:4508": "āsṛkkotthitapādābhyāmabhyasyantamivāmbare /",
  "GK21sokss_pu:4509": "gatiṃ garutmato dṛṣṭāṃ vegasabrahmacāriṇaḥ // SoKss_3,4.89 //",
  "GK21sokss_pu:4510": "javasya mama paryāptā kiṃ nu syāditi medinīm /",
  "GK21sokss_pu:4511": "kalayantamivonnamya kaṃdharāṃ dhīrayā dṛśā // SoKss_3,4.90 //",
  "GK21sokss_pu:4512": "kiṃcidgatvā ca saṃprāpya samāṃ bhūmiṃ sa bhūpatiḥ /",
  "GK21sokss_pu:4513": "aśvamuttejayāmāsa tejasvatyāḥ pradarśayan // SoKss_3,4.91 //",
  "GK21sokss_pu:4514": "so 'śvastatpārṣṇighātena yantreṇeveritaḥ śaraḥ /",
  "GK21sokss_pu:4515": "jagāma kvāpyatijavādalakṣyo lokalocanaiḥ // SoKss_3,4.92 //",
  "GK21sokss_pu:4516": "taddṛṣṭvā vihvale sainye hayārohāḥ sahasradhā /",
  "GK21sokss_pu:4517": "anvadhāvanna ca prāpustamaśvāpahṛtaṃ nṛpam // SoKss_3,4.93 //",
  "GK21sokss_pu:4518": "tataścāniṣṭamāśaṅkya sasainyā mantriṇo bhayāt /",
  "GK21sokss_pu:4519": "ādāya devīṃ krandantīṃ nivṛttyojjayinīṃ yayuḥ // SoKss_3,4.94 //",
  "GK21sokss_pu:4520": "tatra te pihitadvārakṛtaprākāraguptayaḥ /",
  "GK21sokss_pu:4521": "rājñaḥ pravṛttiṃ cinvantastasthurāśvāsitaprajāḥ // SoKss_3,4.95 //",
  "GK21sokss_pu:4522": "atrāntare sa rājāpi nīto 'bhūttena vājinā /",
  "GK21sokss_pu:4523": "saraudrasiṃhasaṃcārāṃ durgāṃ vindhyātavīṃ kṣaṇāt // SoKss_3,4.96 //",
  "GK21sokss_pu:4524": "tatra daivātsthite tasminnaśve sa sahasā nṛpaḥ /",
  "GK21sokss_pu:4525": "āsīnmahāṭavīdattadiṅmoho vihvalākulaḥ // SoKss_3,4.97 //",
  "GK21sokss_pu:4526": "gatimanyāmapaśyaṃśca so 'vatīrya praṇamya ca /",
  "GK21sokss_pu:4527": "taṃ jāgādāśvajātijño rājā varaturaṃgamam // SoKss_3,4.98 //",
  "GK21sokss_pu:4528": "devastvaṃ na prabhudrohaṃ tvādṛśaḥ kartumarhati /",
  "GK21sokss_pu:4529": "tanme tvameva śaraṇaṃ śivena naya māṃ pathā // SoKss_3,4.99 //",
  "GK21sokss_pu:4530": "tacchrutvā sānutāpaḥ sanso 'śvo jātismarastadā /",
  "GK21sokss_pu:4531": "tat tathety agrahīd buddhau daivataṃ hi hayottamaḥ // SoKss_3,4.100 //",
  "GK21sokss_pu:4532": "tato rājñi samārūḍhe sa pratasthe turaṃgamaḥ /",
  "GK21sokss_pu:4533": "svacchaśītāmbusarasā mārgeṇādhvaklamacchidā // SoKss_3,4.101 //",
  "GK21sokss_pu:4534": "sāyaṃ ca prāpayāmāsa sa yojanaśatāntaram /",
  "GK21sokss_pu:4535": "ujjayinyāḥ samīpaṃ taṃ rājānaṃ vājisattamaḥ // SoKss_3,4.102 //",
  "GK21sokss_pu:4536": "tadvegavijitānvīkṣya saptāpi nijavājinaḥ /",
  "GK21sokss_pu:4537": "astādrikaṃdarālīne lajjayevāṃśumālini // SoKss_3,4.103 //",
  "GK21sokss_pu:4538": "tamasi prasṛte dvārāṇyujjayinyā vilokya saḥ /",
  "GK21sokss_pu:4539": "pihitāni śmaśānaṃ ca bahistatkālabhīṣaṇam // SoKss_3,4.104 //",
  "GK21sokss_pu:4540": "nināyainaṃ nivāsāya bhūpatiṃ buddhimān hayaḥ /",
  "GK21sokss_pu:4541": "bāhyaikāntasthitaṃ tatra guptaṃ vipramaṭhaṃ niśi // SoKss_3,4.105 //",
  "GK21sokss_pu:4542": "niśātivāhayogyaṃ ca taṃ sa dṛṣṭvā maṭhaṃ nṛpaḥ /",
  "GK21sokss_pu:4543": "ādityasenaḥ prārebhe praveṣṭuṃ śrāntavāhanaḥ // SoKss_3,4.106 //",
  "GK21sokss_pu:4544": "rurudhustasya viprāśca praveśaṃ tannivāsinaḥ /",
  "GK21sokss_pu:4545": "śmaśānapālaś cauro vā ko 'pyasāviti vādinaḥ // SoKss_3,4.107 //",
  "GK21sokss_pu:4546": "niryayuste ca saṃsaktakalahā lolaniṣṭhurāḥ /",
  "GK21sokss_pu:4547": "bhayakārkaśyakopānāṃ gṛhaṃ hi cchāndasā dvijāḥ // SoKss_3,4.108 //",
  "GK21sokss_pu:4548": "raṭatsu teṣu tatraiko nirjagāma tato maṭhāt /",
  "GK21sokss_pu:4549": "vidūṣakākhyo guṇavāndhuryaḥ sattvavatāṃ dvijaḥ // SoKss_3,4.109 //",
  "GK21sokss_pu:4550": "yo yuvā bāhuśālī ca tapasārādhya pāvakam /",
  "GK21sokss_pu:4551": "prāpa khaḍgottamaṃ tasmāddhyātamātropagāminam // SoKss_3,4.110 //",
  "GK21sokss_pu:4552": "sa dṛṣṭvā taṃ niśi prāptaṃ dhīro bhavyākṛtiṃ nṛpam /",
  "GK21sokss_pu:4553": "pracchannaḥ ko'pi devo 'yamiti dadhyau vidūṣakaḥ // SoKss_3,4.111 //",
  "GK21sokss_pu:4554": "vidhūya viprāṃś cānyāṃs tān sa sarvānucitāśayaḥ /",
  "GK21sokss_pu:4555": "nṛpaṃ praveśayāmāsa maṭhāntaḥ praśrayānataḥ // SoKss_3,4.112 //",
  "GK21sokss_pu:4556": "viśrāntasya ca dāsībhir dhūtādhvarajasaḥ kṣaṇāt /",
  "GK21sokss_pu:4557": "āhāraṃ kalpayāmāsa rājñastasya nijocitam // SoKss_3,4.113 //",
  "GK21sokss_pu:4558": "taṃ cāpanītaparyāṇaṃ tadīyaṃ turagottamam /",
  "GK21sokss_pu:4559": "yavasādipradānena cakāra vigataśramam // SoKss_3,4.114 //",
  "GK21sokss_pu:4560": "rakṣāmyahaṃ śarīraṃ te tatsukhaṃ svapihi prabho /",
  "GK21sokss_pu:4561": "ityuvāca ca taṃ śrāntamāstīrṇaśayanaṃ nṛpam // SoKss_3,4.115 //",
  "GK21sokss_pu:4562": "supte ca tasmin dvārastho jāgarāmāsa sa dvijaḥ /",
  "GK21sokss_pu:4563": "cintitopasthitāgneyakhaḍgahasto 'khilāṃ niśām // SoKss_3,4.116 //",
  "GK21sokss_pu:4564": "prātaś ca tasya nṛpateḥ prabuddhasyaiva sa svayam /",
  "GK21sokss_pu:4565": "anukta eva turagaṃ sajjīcakre vidūṣakaḥ // SoKss_3,4.117 //",
  "GK21sokss_pu:4566": "rājāpi sa tam āmantrya samāruhya ca vājinam /",
  "GK21sokss_pu:4567": "viveśojjayinīṃ dūrāddṛṣṭo harṣākulairjanaiḥ // SoKss_3,4.118 //",
  "GK21sokss_pu:4568": "praviṣṭamabhijagmustaṃ sarvāḥ prakṛtayaḥ kṣaṇāt /",
  "GK21sokss_pu:4569": "tadāgamanajānandalasatkalakalāravāḥ // SoKss_3,4.119 //",
  "GK21sokss_pu:4570": "āyayau rājabhavanaṃ sa rājā sacivānvitaḥ /",
  "GK21sokss_pu:4571": "yayau tejasvatīdevyā hṛdayācca mahājvaraḥ // SoKss_3,4.120 //",
  "GK21sokss_pu:4572": "vātāhatotsavākṣiptapatākāṃśukapaṅktibhiḥ /",
  "GK21sokss_pu:4573": "utsāritā ivābhūvannagaryāstatkṣaṇaṃ śucaḥ // SoKss_3,4.121 //",
  "GK21sokss_pu:4574": "akarodā dināntaṃ ca devī tāvanmahotsavam /",
  "GK21sokss_pu:4575": "yāvannagaraloko 'bhūtsārkaḥ sindūrapiṅgalaḥ // SoKss_3,4.122 //",
  "GK21sokss_pu:4576": "anyedyuḥ sa tamādityaseno rājā vidūṣakam /",
  "GK21sokss_pu:4577": "maṭhādānāyayāmāsa tasmātsarvairdvijaiḥ saha // SoKss_3,4.123 //",
  "GK21sokss_pu:4578": "prakhyāpya rātrivṛttāntaṃ dadau tasmai ca tatkṣaṇam /",
  "GK21sokss_pu:4579": "vidūṣakāya grāmāṇāṃ sahasramupakāriṇe // SoKss_3,4.124 //",
  "GK21sokss_pu:4580": "paurohitye ca cakre taṃ pradattacchattravāhanam /",
  "GK21sokss_pu:4581": "vipraṃ kṛtajño nṛpatiḥ kautukālokitaṃ janaiḥ // SoKss_3,4.125 //",
  "GK21sokss_pu:4582": "evaṃ tadaiva sāmantatulyaḥ so 'bhūdvidūṣakaḥ /",
  "GK21sokss_pu:4583": "moghā hi nāma jāyeta mahatsūpakṛtiḥ kutaḥ // SoKss_3,4.126 //",
  "GK21sokss_pu:4584": "yāṃśca prāpa nṛpādgrāmāṃstānsarvānsa mahāśayaḥ /",
  "GK21sokss_pu:4585": "tanmaṭhāśrayibhirvipraiḥ samaṃ sādhāraṇānvyadhāt // SoKss_3,4.127 //",
  "GK21sokss_pu:4586": "tasthau ca sevamānastaṃ rājānaṃ sa tadāśritaḥ /",
  "GK21sokss_pu:4587": "bhuñjānaśca sahānyaistairbrāhmaṇairgrāmasaṃcayam // SoKss_3,4.128 //",
  "GK21sokss_pu:4588": "kāle gacchati cānye te sarve prādhānyamicchavaḥ /",
  "GK21sokss_pu:4589": "naiva taṃ gaṇayām āsur dvijā dhanamadoddhatāḥ // SoKss_3,4.129 //",
  "GK21sokss_pu:4590": "vibhinnaiḥ saptasaṃkhyākairekasthānāśrayairmithaḥ /",
  "GK21sokss_pu:4591": "saṃgharṣāttair abādhyanta grāmā duṣṭair grahair iva // SoKss_3,4.130 //",
  "GK21sokss_pu:4592": "ucchṛṅkhaleṣu teṣvāsīdudāsīno vidūṣakaḥ /",
  "GK21sokss_pu:4593": "alpabhāveṣu dhīrāṇāmavajñaiva hi śobhate // SoKss_3,4.131 //",
  "GK21sokss_pu:4594": "ekadā kalahāsaktāndṛṣṭvā tānabhyupāyayau /",
  "GK21sokss_pu:4595": "kaściccakradharo nāma vipraḥ prakṛtiniṣṭhuraḥ // SoKss_3,4.132 //",
  "GK21sokss_pu:4596": "parārtanyāyavādeṣu kāṇo 'pyamlānadarśanaḥ /",
  "GK21sokss_pu:4597": "kubjo 'pi vāci suspaṣṭo viprastānityabhāṣata // SoKss_3,4.133 //",
  "GK21sokss_pu:4598": "prāptā bhikṣācarairbhūtvā bhavadbhiḥ śrīriyaṃ śaṭhāḥ /",
  "GK21sokss_pu:4599": "tannāśayatha kiṃ grāmānanyonyamasahiṣṇavaḥ // SoKss_3,4.134 //",
  "GK21sokss_pu:4600": "vidūṣakasya doṣo 'yaṃ yena yūyamupekṣitāḥ /",
  "GK21sokss_pu:4601": "tadasaṃdigdhamacirātpunarbhikṣāṃ bhramiṣyatha // SoKss_3,4.135 //",
  "GK21sokss_pu:4602": "varaṃ hi daivāyattaikavṛddhisthānam anāyakam /",
  "GK21sokss_pu:4603": "na tu viplutasarvārthaṃ vibhinnabahunāyakam // SoKss_3,4.136 //",
  "GK21sokss_pu:4604": "tadekaṃ nāyakaṃ dhīraṃ kurudhvaṃ vacasā mama /",
  "GK21sokss_pu:4605": "sthirayā yadi kṛtyaṃ vo dhuryarakṣitayā śriyā // SoKss_3,4.137 //",
  "GK21sokss_pu:4606": "tac chrutvā nāyakatvaṃ te sarve 'py aicchan yadātmanaḥ /",
  "GK21sokss_pu:4607": "tadā vicintya mūḍhāṃs tān punaś cakradharo 'bravīt // SoKss_3,4.138 //",
  "GK21sokss_pu:4608": "saṃgharṣaśālināṃ tarhi samayaṃ vo dadāmyaham /",
  "GK21sokss_pu:4609": "itaḥ śmaśāne śūlāyāṃ trayaścaurā niṣūditāḥ // SoKss_3,4.139 //",
  "GK21sokss_pu:4610": "nāsāsteṣāṃ niśi cchittvā yaḥ susattva ihānayet /",
  "GK21sokss_pu:4611": "sa yuṣmākaṃ pradhānaḥ syādvīro hi svāmyamarhati // SoKss_3,4.140 //",
  "GK21sokss_pu:4612": "iti cakradhareṇoktānviprāṃstānantikasthitaḥ /",
  "GK21sokss_pu:4613": "kurudhvam etat ko doṣa ity uvāca vidūṣakaḥ // SoKss_3,4.141 //",
  "GK21sokss_pu:4614": "tataste 'syāvadanviprā naitatkartuṃ kṣamā vayam /",
  "GK21sokss_pu:4615": "yo vā śaktaḥ sa kurutāṃ samaye ca vayaṃ sthitāḥ // SoKss_3,4.142 //",
  "GK21sokss_pu:4616": "tato vidūṣako 'vādīdahametatkaromi bhoḥ /",
  "GK21sokss_pu:4617": "ānayāmi niśi cchittvā nāsāsteṣāṃ śmaśānataḥ // SoKss_3,4.143 //",
  "GK21sokss_pu:4618": "tatastadduṣkaraṃ matvā te 'pi mūḍhāstamabruvan /",
  "GK21sokss_pu:4619": "evaṃ kṛte tvamasmākaṃ svāmī niyama eṣa naḥ // SoKss_3,4.144 //",
  "GK21sokss_pu:4620": "ity evākhyāpya samayaṃ prāptāyāṃ rajanau ca tān /",
  "GK21sokss_pu:4621": "āmantrya viprān prayayau śmaśānaṃ sa vidūṣakaḥ // SoKss_3,4.145 //",
  "GK21sokss_pu:4622": "praviveśa ca tadvīro nijaṃ karmeva bhīṣaṇam /",
  "GK21sokss_pu:4623": "cintitopasthitāgneyakṛpāṇaikaparigrahaḥ // SoKss_3,4.146 //",
  "GK21sokss_pu:4624": "ḍākinīnādasaṃvṛddhagṛdhravāyasavāśite /",
  "GK21sokss_pu:4625": "ulkāmukhamukholkāgnivisphāritacitānale // SoKss_3,4.147 //",
  "GK21sokss_pu:4626": "dadarśa tatra madhye ca sa tāñ śūlādhiropitān /",
  "GK21sokss_pu:4627": "puruṣān nāsikāchedabhiyevordhvīkṛtānanān // SoKss_3,4.148 //",
  "GK21sokss_pu:4628": "yāvac ca nikaṭaṃ teṣāṃ prāpa tāvat trayo 'pi te /",
  "GK21sokss_pu:4629": "vetālādhiṣṭhitās tasmin praharanti sma muṣṭibhiḥ // SoKss_3,4.149 //",
  "GK21sokss_pu:4630": "niṣkampa eva khaḍgena so 'pi pratijaghāna tān /",
  "GK21sokss_pu:4631": "na śikṣitaḥ prayatno hi dhīrāṇāṃ hṛdaye bhiyā // SoKss_3,4.150 //",
  "GK21sokss_pu:4632": "tenāpagatavetālavikārāṇāṃ sa nāsikāḥ /",
  "GK21sokss_pu:4633": "teṣāṃ cakarta vaddhvā ca kṛtī jagrāha vāsasi // SoKss_3,4.151 //",
  "GK21sokss_pu:4634": "āgacchaṃśca dadarśaikaṃ śavasyopari saṃsthitam /",
  "GK21sokss_pu:4635": "pravrājakaṃ śmaśāne 'tra japantaṃ sa vidūṣakaḥ // SoKss_3,4.152 //",
  "GK21sokss_pu:4636": "tacceṣṭālokanakrīḍākautukādupagamya tam /",
  "GK21sokss_pu:4637": "pracchannaḥ pṛṣṭhatastasya tasthau pravrājakasya saḥ // SoKss_3,4.153 //",
  "GK21sokss_pu:4638": "kṣaṇāt pravrājakasyādhaḥ phūtkāraṃ muktavāñ śavaḥ /",
  "GK21sokss_pu:4639": "niragāc ca mukhāt tasya jvālā nābheś ca sarṣapāḥ // SoKss_3,4.154 //",
  "GK21sokss_pu:4640": "gṛhītvā sarṣapāṃstāṃśca sa parivrājakastataḥ /",
  "GK21sokss_pu:4641": "utthāya tāḍayāmāsa śavaṃ pāṇitalena tam // SoKss_3,4.155 //",
  "GK21sokss_pu:4642": "udatiṣṭhatsa cottālavetālādhiṣṭhitaḥ śavaḥ /",
  "GK21sokss_pu:4643": "āruroha ca tasyaiva skandhe pravrājako 'tha saḥ // SoKss_3,4.156 //",
  "GK21sokss_pu:4644": "tadārūḍhaśca sahasā gantuṃ pravavṛte tataḥ /",
  "GK21sokss_pu:4645": "vidūṣako 'pi taṃ tūṣṇīmanvagacchadalakṣitaḥ // SoKss_3,4.157 //",
  "GK21sokss_pu:4646": "nātidūramatikramya sa dadarśa vidūṣakaḥ /",
  "GK21sokss_pu:4647": "śūnyaṃ kātyāyanīmūrtisanāthaṃ devatāgṛham // SoKss_3,4.158 //",
  "GK21sokss_pu:4648": "[mālatīmādhavapañcamāṅkasthāghoraghaṇṭakapālakuṇḍalāmādhavamālatyādikahānukarotīmāṃ kathām]",
  "GK21sokss_pu:4649": "tatrāvatīrya vetālaskandhātpravrājakastataḥ /",
  "GK21sokss_pu:4650": "viveśa garbhabhavanaṃ vetālo 'pyapatadbhuvi // SoKss_3,4.159 //",
  "GK21sokss_pu:4651": "vidūṣakaśca tatrāsīdyuktyā paśyannalakṣitaḥ /",
  "GK21sokss_pu:4652": "pravrājako 'pi saṃpūjya tatra devīṃ vyajijñapat // SoKss_3,4.160 //",
  "GK21sokss_pu:4653": "tuṣṭāsi yadi taddevi dehi me varamīpsitam /",
  "GK21sokss_pu:4654": "anyathātmopahāreṇa prīṇāmi bhavatīmaham // SoKss_3,4.161 //",
  "GK21sokss_pu:4655": "ityuktavantaṃ taṃ tīvramantrasādhanagarvitam /",
  "GK21sokss_pu:4656": "pravrājakaṃ jagādaivaṃ vāṇī garbhagṛhodgatā // SoKss_3,4.162 //",
  "GK21sokss_pu:4657": "ādityasenanṛpateḥ sutāmānīya kanyakām /",
  "GK21sokss_pu:4658": "upahārīkuruṣveha tataḥ prāpsyasi vāñchitam // SoKss_3,4.163 //",
  "GK21sokss_pu:4659": "etacchrutvā sa nirgatya kareṇāhatya taṃ punaḥ /",
  "GK21sokss_pu:4660": "pravrāḍutthāpayāmāsa vetālaṃ muktaphūtkṛtim // SoKss_3,4.164 //",
  "GK21sokss_pu:4661": "tasya ca skandhamāruhya niryadvaktrānalārciṣaḥ /",
  "GK21sokss_pu:4662": "ānetuṃ rājaputrīṃ tāmutpatya nabhasā yayau // SoKss_3,4.165 //",
  "GK21sokss_pu:4663": "vidūṣako 'pi tatsarvaṃ dṛṣṭvā tatra vyacintayat /",
  "GK21sokss_pu:4664": "kathaṃ rājasutānena hanyate mayi jīvati // SoKss_3,4.166 //",
  "GK21sokss_pu:4665": "ihaiva tāvat tiṣṭhāmi yāvad āyāty asau śaṭhaḥ /",
  "GK21sokss_pu:4666": "ityāllocya sa tatraiva tasthau channo vidūṣakaḥ // SoKss_3,4.167 //",
  "GK21sokss_pu:4667": "pravrājakaśca gatvaiva vātāyanapathena saḥ /",
  "GK21sokss_pu:4668": "praviśyāntaḥpuraṃ prāpa suptāṃ niśi nṛpātmajām // SoKss_3,4.168 //",
  "GK21sokss_pu:4669": "āyayau ca gṛhītvā tāṃ gaganena tamomayaḥ /",
  "GK21sokss_pu:4670": "kāntiprakāśitadiśaṃ rāhuḥ śaśikalāmiva // SoKss_3,4.169 //",
  "GK21sokss_pu:4671": "hā tāta hāmbeti ca tāṃ krandantīṃ kanyakāṃ vahan /",
  "GK21sokss_pu:4672": "tatraiva devībhavane so 'ntarikṣādavātarat // SoKss_3,4.170 //",
  "GK21sokss_pu:4673": "praviveśa ca tatkālaṃ vetālaṃ pravimucya saḥ /",
  "GK21sokss_pu:4674": "kanyāratnaṃ tadādāya devīgarbhagṛhāntaram // SoKss_3,4.171 //",
  "GK21sokss_pu:4675": "tatra yāvannihantuṃ tāṃ rājaputrīmiyeṣa saḥ /",
  "GK21sokss_pu:4676": "tāvadākṛṣṭakhaḍgo 'tra praviveśa vidūṣakaḥ // SoKss_3,4.172 //",
  "GK21sokss_pu:4677": "āḥ pāpa mālatīpuṣpamaśmanā hantumīhase /",
  "GK21sokss_pu:4678": "yadasyāmākṛtau śastraṃ vyāpārayitumicchasi // SoKss_3,4.173 //",
  "GK21sokss_pu:4679": "ityuktvākṛṣya keśeṣu śirastasya vivellataḥ /",
  "GK21sokss_pu:4680": "pravrājakasya ciccheda khaḍgena sa vidūṣakaḥ // SoKss_3,4.174 //",
  "GK21sokss_pu:4681": "āśvāsayāmāsa ca tāṃ rājaputrīṃ bhayākulām /",
  "GK21sokss_pu:4682": "praviśantīmivāṅgāni kiṃcitpratyabhijānatīm // SoKss_3,4.175 //",
  "GK21sokss_pu:4683": "kathamantaḥpuraṃ rājño rājaputrīmimāmitaḥ /",
  "GK21sokss_pu:4684": "nayeyamiti tatkālamasau dhīro vyacintayat // SoKss_3,4.176 //",
  "GK21sokss_pu:4685": "bho vidūṣaka śṛṇvetadyo 'yaṃ pravrāṭ tvayā hataḥ /",
  "GK21sokss_pu:4686": "mahānetasya vetālaḥ siddho 'bhūtsarṣapāstathā // SoKss_3,4.177 //",
  "GK21sokss_pu:4687": "tato 'sya pṛthvīrājye ca vāñchā rājātmajāsu ca /",
  "GK21sokss_pu:4688": "udapadyata tenāyam evaṃ mūḍho 'dya vañcitaḥ // SoKss_3,4.178 //",
  "GK21sokss_pu:4689": "tadgṛhāṇaitadīyāṃstvaṃ sarṣapānvīra yena te /",
  "GK21sokss_pu:4690": "imāmekāṃ niśāmadya bhaviṣyatyambare gatiḥ // SoKss_3,4.179 //",
  "GK21sokss_pu:4691": "ityākāśagatā vāṇī jātaharṣaṃ jagāda tam /",
  "GK21sokss_pu:4692": "anugṛhṇanti hi prāyo devatā api tādṛśam // SoKss_3,4.180 //",
  "GK21sokss_pu:4693": "tato vastrāñcalāt tasya sa parivrājakasya tān /",
  "GK21sokss_pu:4694": "jarāha sarṣapān haste tām aṅke ca nṛpātmajām // SoKss_3,4.181 //",
  "GK21sokss_pu:4695": "yāvacca devībhavanātsa tasmānniryayau bahiḥ /",
  "GK21sokss_pu:4696": "uccacāra punastāvadanyā nabhasi bhāratī // SoKss_3,4.182 //",
  "GK21sokss_pu:4697": "ihaiva devībhavane māsasyānte punastvayā /",
  "GK21sokss_pu:4698": "āgantavyaṃ mahāvīra vismartavyamidaṃ na te // SoKss_3,4.183 //",
  "GK21sokss_pu:4699": "tacchrutvā sa tathetyuktvā sadyo devīprasādataḥ /",
  "GK21sokss_pu:4700": "utpapāta nabho bibhradrājaputrīṃ vidūṣakaḥ // SoKss_3,4.184 //",
  "GK21sokss_pu:4701": "gatvā ca gaganenāśu sa tāmantaḥpurāntaram /",
  "GK21sokss_pu:4702": "prāveśayadrājasutāṃ samāśvastāmuvāca ca // SoKss_3,4.185 //",
  "GK21sokss_pu:4703": "na me bhaviṣyati prātargatirvyomni tataśca mām /",
  "GK21sokss_pu:4704": "sarve drakṣyanti niryāntaṃ tatsaṃpratyeva yāmyaham // SoKss_3,4.186 //",
  "GK21sokss_pu:4705": "iti tenoditā bālā bibhyatī sā jagāda tam /",
  "GK21sokss_pu:4706": "gate tvayi mama prāṇāstrāsākrāntāḥ prayāntyamī // SoKss_3,4.187 //",
  "GK21sokss_pu:4707": "tanmahābhāga mā gāstvaṃ dehi me jīvitaṃ punaḥ /",
  "GK21sokss_pu:4708": "pratipannārthanirvāhaḥ sahajaṃ hi satāṃ vratam // SoKss_3,4.188 //",
  "GK21sokss_pu:4709": "tac chrutvā cintayām āsa sa susattvo vidūṣakaḥ /",
  "GK21sokss_pu:4710": "yad astu me na gacchāmi muñcet prāṇān bhayādiyam // SoKss_3,4.189 //",
  "GK21sokss_pu:4711": "tataśca nṛpaterbhaktiḥ kā mayā vihitā bhavet /",
  "GK21sokss_pu:4712": "ityālocya sa tatraiva tasthāvantaḥpure niśi // SoKss_3,4.190 //",
  "GK21sokss_pu:4713": "vyāyāmajāgaraśrānto yayau nidrāṃ śanaiśca saḥ /",
  "GK21sokss_pu:4714": "rājaputrī tvanidraiva bhītā tāmanayanniśām // SoKss_3,4.191 //",
  "GK21sokss_pu:4715": "viśrāmyatu kṣaṇaṃ tāvaditi premārdramānasā /",
  "GK21sokss_pu:4716": "suptaṃ prabodhayāmāsa sā prabhāte 'pi naiva tam // SoKss_3,4.192 //",
  "GK21sokss_pu:4717": "tataḥ praviṣṭā dadṛśustamantaḥpuracārikāḥ /",
  "GK21sokss_pu:4718": "sasaṃbhramāśca gatvaiva rājānaṃ taṃ vyajijñapan // SoKss_3,4.193 //",
  "GK21sokss_pu:4719": "rājāpy avekṣituṃ tattvaṃ pratīhāraṃ vyasarjayat /",
  "GK21sokss_pu:4720": "pratīhāraśca gatvāntastatrāpaśyadvidūṣakam // SoKss_3,4.194 //",
  "GK21sokss_pu:4721": "śuśrāva ca yathāvṛttaṃ sa tadrājasutāmukhāt /",
  "GK21sokss_pu:4722": "tathaiva gatvā rājñe ca sa samagraṃ nyavedayat // SoKss_3,4.195 //",
  "GK21sokss_pu:4723": "vidūṣakasya sattvajñastacchrutvā sa mahīpatiḥ /",
  "GK21sokss_pu:4724": "kimetatsyāditi kṣipraṃ samudbhrānta ivābhavat // SoKss_3,4.196 //",
  "GK21sokss_pu:4725": "ānāyayacca duhiturmandirāttaṃ vidūṣakam /",
  "GK21sokss_pu:4726": "dattānuyātraṃ manasā tasyāḥ snehānupātinā // SoKss_3,4.197 //",
  "GK21sokss_pu:4727": "papraccha ca yathāvṛttaṃ sa rājā tamupāgatam /",
  "GK21sokss_pu:4728": "ā mūlataśca so 'pyasmai vipro vṛttāntamabravīt // SoKss_3,4.198 //",
  "GK21sokss_pu:4729": "adarśayac ca vastrānte nibaddhāś cauranāsikāḥ /",
  "GK21sokss_pu:4730": "pravrāṭsaṃbandhinas tāṃś ca sarṣapān bhūmibhedinaḥ // SoKss_3,4.199 //",
  "GK21sokss_pu:4731": "tataḥ saṃbhāvya satyaṃ tat tāṃś cānāyya maṭhadvijān /",
  "GK21sokss_pu:4732": "sarvāṃś cakradharopetān pṛṣṭvā tanmūlakāraṇam // SoKss_3,4.200 //",
  "GK21sokss_pu:4733": "svayaṃ śmaśāne gatvā ca dṛṣṭvā tāṃśchinnanāsikān /",
  "GK21sokss_pu:4734": "puruṣāṃstaṃ ca nirlūnakaṇṭhaṃ pravrājakādhamam // SoKss_3,4.201 //",
  "GK21sokss_pu:4735": "utpannapratyayo rājā sa tutoṣa mahāśayaḥ /",
  "GK21sokss_pu:4736": "vidūṣakāya kṛtine sutāprāṇapradāyine // SoKss_3,4.202 //",
  "GK21sokss_pu:4737": "dadau tasmai ca tāmeva tadaiva tanayāṃ nijām /",
  "GK21sokss_pu:4738": "kimadeyamudārāṇāmupakāriṣu tuṣyatām // SoKss_3,4.203 //",
  "GK21sokss_pu:4739": "śrīruvāsāmbujaprītyā nūnaṃ rājasutākare /",
  "GK21sokss_pu:4740": "gṛhītapāṇir yenāsyā lebhe lakṣmīṃ vidūṣakaḥ // SoKss_3,4.204 //",
  "GK21sokss_pu:4741": "tato rājopacāreṇa sa tayā kāntayā saha /",
  "GK21sokss_pu:4742": "ādityasenanṛpatestasthau ślāghyayaśā gṛhe // SoKss_3,4.205 //",
  "GK21sokss_pu:4743": "atha yāteṣu divaseṣvekadā daivacoditā /",
  "GK21sokss_pu:4744": "tamuvāca niśāyāṃ sā rājaputrī vidūṣakam // SoKss_3,4.206 //",
  "GK21sokss_pu:4745": "nātha smarasi yattatra tava devīgṛhe niśi /",
  "GK21sokss_pu:4746": "māsānte tvamihāgaccherityuktaṃ divyayā girā // SoKss_3,4.207 //",
  "GK21sokss_pu:4747": "tatra cādya gato māso bhavatastacca vismṛtam /",
  "GK21sokss_pu:4748": "ity uktaḥ priyayā smṛtvā sa jaharṣa vidūṣakaḥ // SoKss_3,4.208 //",
  "GK21sokss_pu:4749": "sādhu smṛtaṃ tvayā tanvi vismṛtaṃ tanmayā punaḥ /",
  "GK21sokss_pu:4750": "ityuktvāliṅganaṃ cāsyi sa dadau pāritoṣakam // SoKss_3,4.209 //",
  "GK21sokss_pu:4751": "suptāyāṃ ca tatastasyāṃ nirgatyāntaḥpurānniśi /",
  "GK21sokss_pu:4752": "ādāya khaḍgaṃ svasthaḥ saṃstaddevībhavanaṃ yayau // SoKss_3,4.210 //",
  "GK21sokss_pu:4753": "prāpto vidūṣako 'haṃ bhor iti tatra vadan bahiḥ /",
  "GK21sokss_pu:4754": "praviśety aśṛṇod vācam antaḥ kenāpy udīritām // SoKss_3,4.211 //",
  "GK21sokss_pu:4755": "praviśya cāntare so 'tra divyamāvāsamaikṣata /",
  "GK21sokss_pu:4756": "tadantardivyarūpāṃ ca kanyāṃ divyaparicchadām // SoKss_3,4.212 //",
  "GK21sokss_pu:4757": "svaprabhābhinnatimirāṃ rajanijvalitāmiva /",
  "GK21sokss_pu:4758": "harakopāgninirdagdhasmarasaṃjīvanauṣadhim // SoKss_3,4.213 //",
  "GK21sokss_pu:4759": "kimetaditi sāścaryaḥ sa tayā hṛṣṭayā svayam /",
  "GK21sokss_pu:4760": "sasnehabahumānena svāgatenābhyanandyata // SoKss_3,4.214 //",
  "GK21sokss_pu:4761": "upaviṣṭaṃ ca saṃjātavisrambhaṃ premadarśanāt /",
  "GK21sokss_pu:4762": "tatsvarūpaparijñānasotsukaṃ sā tamabravīt // SoKss_3,4.215 //",
  "GK21sokss_pu:4763": "ahaṃ vidyādharī kanyā bhadrānāma mahānvayā /",
  "GK21sokss_pu:4764": "iha kāmacaratvācca tvāmapaśyamahaṃ tadā // SoKss_3,4.216 //",
  "GK21sokss_pu:4765": "tvadguṇākṛṣṭacittā ca tatkālamahameva tām /",
  "GK21sokss_pu:4766": "adṛśyavāṇīmasṛjaṃ punarāgamanāya te // SoKss_3,4.217 //",
  "GK21sokss_pu:4767": "adya vidyāprayogāś ca saṃmohya preritā mayā /",
  "GK21sokss_pu:4768": "sā te rājasutaivāsmin kārye smṛtim ajījanat // SoKss_3,4.218 //",
  "GK21sokss_pu:4769": "tvadarthaṃ ca sthitāsmīha tattubhyamidamarpitam /",
  "GK21sokss_pu:4770": "śarīraṃ sundara mayā kuru pāṇigrahaṃ mama // SoKss_3,4.219 //",
  "GK21sokss_pu:4771": "ityukto bhadrayā bhavyo vidyādharyā vidūṣakaḥ /",
  "GK21sokss_pu:4772": "tatheti pariṇinye tāṃ gāndharvavidinā tadā // SoKss_3,4.220 //",
  "GK21sokss_pu:4773": "atiṣṭhadatha tatraiva divyaṃ bhogamavāpya saḥ /",
  "GK21sokss_pu:4774": "svapauruṣaphalarddhyeva priyayā saṃgatastayā // SoKss_3,4.221 //",
  "GK21sokss_pu:4775": "atrāntare prabuddhā sā rājaputrī niśākṣaye /",
  "GK21sokss_pu:4776": "bhartāraṃ tamapaśyantī viṣādaṃ sahasāgamat // SoKss_3,4.222 //",
  "GK21sokss_pu:4777": "utthāya cāntikaṃ mātuḥ praskhaladbhiḥ padairyayau /",
  "GK21sokss_pu:4778": "vihvalā saṃgaladvāṣpataraṅgitavilocanā // SoKss_3,4.223 //",
  "GK21sokss_pu:4779": "sa patirme gataḥ kvāpi rātrāviti ca mātaram /",
  "GK21sokss_pu:4780": "ātmāparādhasabhayā sānutāpā ca sābhyadhāt // SoKss_3,4.224 //",
  "GK21sokss_pu:4781": "tatastanmātari snehātsaṃbhrāntāyāṃ krameṇa tat /",
  "GK21sokss_pu:4782": "buddhvā rājāpi tatraitya paramākulatāmagāt // SoKss_3,4.225 //",
  "GK21sokss_pu:4783": "jāne śmaśānabāhyaṃ taṃ gato 'sau devatāgṛham /",
  "GK21sokss_pu:4784": "ityukte rājasutayā rājā tatra svayaṃ yayau // SoKss_3,4.226 //",
  "GK21sokss_pu:4785": "tatra vidyādharīvidyāprabhāveṇa tirohitam /",
  "GK21sokss_pu:4786": "vicintyāpi na lebhe taṃ sa kṣitīśo vidūṣakam // SoKss_3,4.227 //",
  "GK21sokss_pu:4787": "tato rājñi parāvṛtte nirāśāṃ tāṃ nṛpātmajām /",
  "GK21sokss_pu:4788": "dehatyāgonmukhīmetya jñānī ko 'pyabravīdidam // SoKss_3,4.228 //",
  "GK21sokss_pu:4789": "nāriṣṭaśaṅkā kartavyā sa hi te vartate patiḥ /",
  "GK21sokss_pu:4790": "yukto divyena bhogena tvāmupaiṣyati cācirāt // SoKss_3,4.229 //",
  "GK21sokss_pu:4791": "tacchrutvā rājaputrī sā dhārayāmāsa jīvitam /",
  "GK21sokss_pu:4792": "hṛdi praviṣṭayā ruddhaṃ tatpratyāgamavāñchayā // SoKss_3,4.230 //",
  "GK21sokss_pu:4793": "vidūṣakasyāpi tatastiṣṭhatastatra tāṃ priyām /",
  "GK21sokss_pu:4794": "bhadrāṃ yageśvarī nāma sakhī kācidupāyayau // SoKss_3,4.231 //",
  "GK21sokss_pu:4795": "upetya sā rahasyenāmidaṃ bhadrāmathābravīt /",
  "GK21sokss_pu:4796": "sakhi mānuṣasaṃsargātkruddhā vidyādharāstvayi // SoKss_3,4.232 //",
  "GK21sokss_pu:4797": "pāpaṃ ca te cikīrṣanti tadito gamyatāṃ tvayā /",
  "GK21sokss_pu:4798": "asti pūrvāmbudheḥ pāre puraṃ kārkoṭakābhidham // SoKss_3,4.233 //",
  "GK21sokss_pu:4799": "tadatikramya ca nadī śītodā nāma pāvanī /",
  "GK21sokss_pu:4800": "tīrtvā tāmudayākhyaśca siddhakṣetraṃ mahāgiriḥ // SoKss_3,4.234 //",
  "GK21sokss_pu:4801": "vidyādharairanākramyastatra tvaṃ gaccha sāṃpratam /",
  "GK21sokss_pu:4802": "priyasya mānuṣasyāsya kṛte cintāṃ ca mā kṛthāḥ // SoKss_3,4.235 //",
  "GK21sokss_pu:4803": "etaddhi sarvametasya kathayitvā gamiṣyasi /",
  "GK21sokss_pu:4804": "yenaiṣa paścāt tatraiva sattvavānāgamiṣyati // SoKss_3,4.236 //",
  "GK21sokss_pu:4805": "ityuktā sā tayā sakhyā bhadrā bhayavaśīkṛtā /",
  "GK21sokss_pu:4806": "vidūṣakānuraktāpi pratipede tatheti tat // SoKss_3,4.237 //",
  "GK21sokss_pu:4807": "uktvā ca tasya tadyuktyā dattvā ca svāṅgulīyakam /",
  "GK21sokss_pu:4808": "vidūṣakasya rātryantasamaye sā tirodadhe // SoKss_3,4.238 //",
  "GK21sokss_pu:4809": "vidūṣakasya pūrvasmiñ śūnye devagṛhe sthitam /",
  "GK21sokss_pu:4810": "kṣaṇād apaśyad ātmānaṃ na bhadrāṃ na ca mandiram // SoKss_3,4.239 //",
  "GK21sokss_pu:4811": "smaranvidyāprapañcaṃ taṃ paśyaṃścaivāṅgulīyakam /",
  "GK21sokss_pu:4812": "viṣādavismayāveśavaśaḥ so 'bhūdvidūṣakaḥ // SoKss_3,4.240 //",
  "GK21sokss_pu:4813": "acintayacca tasyāḥ sa vacaḥ svapnamiva smaran /",
  "GK21sokss_pu:4814": "gatā tāvannivedyaiva sā mamodayaparvatam // SoKss_3,4.241 //",
  "GK21sokss_pu:4815": "tanmayāpyāśu tatraiva gantavyaṃ tadavāptaye /",
  "GK21sokss_pu:4816": "na caivaṃ lokadṛṣṭaṃ māṃ labdhvā rājā parityajet // SoKss_3,4.242 //",
  "GK21sokss_pu:4817": "tasmādyuktiṃ karomīha kāryaṃ siddhyati me yathā /",
  "GK21sokss_pu:4818": "iti saṃcintya matimānrūpamanyatsa śiśriye // SoKss_3,4.243 //",
  "GK21sokss_pu:4819": "jīrṇavāsā rajolipto bhūtvā devīgṛhāttataḥ /",
  "GK21sokss_pu:4820": "niragādatha hā bhadre hā bhadre iti sa bruvan // SoKss_3,4.244 //",
  "GK21sokss_pu:4821": "tatkṣaṇaṃ ca vilokyainaṃ janāstaddeśavartinaḥ /",
  "GK21sokss_pu:4822": "so 'yaṃ vidūṣakaḥ prāpta iti kolāhalaṃ vyadhuḥ // SoKss_3,4.245 //",
  "GK21sokss_pu:4823": "buddhvā ca rājñā nirgatya svayaṃ dṛṣṭvā tathāvidhaḥ /",
  "GK21sokss_pu:4824": "unmattaceṣṭo 'vaṣṭabhya sa nīto 'bhūtsvamandiram // SoKss_3,4.246 //",
  "GK21sokss_pu:4825": "tatra snehākulairyadyadukto 'bhūdbhṛtyabāndhavaiḥ /",
  "GK21sokss_pu:4826": "tatra tatra sa hā bhadre iti pratyuttaraṃ dadau // SoKss_3,4.247 //",
  "GK21sokss_pu:4827": "vaidyopadiṣṭair abhyaṅgair abhyakto 'pi sa tatkṣaṇam /",
  "GK21sokss_pu:4828": "aṅgamuddhūlayāmāsa bhūriṇā bhasmareṇunā // SoKss_3,4.248 //",
  "GK21sokss_pu:4829": "snehena rājaputryā ca svahastābhyāmupāhṛtaḥ /",
  "GK21sokss_pu:4830": "āhārastena sahasā pādenāhatya cikṣipe // SoKss_3,4.249 //",
  "GK21sokss_pu:4831": "evaṃ sa tasthau katiciddivasāṃstatra niḥspṛhaḥ /",
  "GK21sokss_pu:4832": "pāṭayannijavastrāṇi kṛtonmādo vidūṣakaḥ // SoKss_3,4.250 //",
  "GK21sokss_pu:4833": "aśakyapratikāro 'yaṃ tat kimarthaṃ kadarthyate /",
  "GK21sokss_pu:4834": "tyajet kadācana prāṇān brahmahatyā bhavet tataḥ // SoKss_3,4.251 //",
  "GK21sokss_pu:4835": "svacchandacāriṇastvasya kālena kuśalaṃ bhavet /",
  "GK21sokss_pu:4836": "ityālocya sa cādityaseno rājā mumoca tam // SoKss_3,4.252 //",
  "GK21sokss_pu:4837": "tataḥ svacchandacārī sannanyedyuḥ sāṅgulīyakaḥ /",
  "GK21sokss_pu:4838": "vīro bhadrāṃ prati svairaṃ sa pratasthe vidūṣakaḥ // SoKss_3,4.253 //",
  "GK21sokss_pu:4839": "gacchann ahar ahaḥ prācyāṃ diśi prāpa sa ca kramāt /",
  "GK21sokss_pu:4840": "madhye mārgavaśāyātaṃ nagaraṃ pauṇḍravardhanam // SoKss_3,4.254 //",
  "GK21sokss_pu:4841": "mātaratra vasāmyekāṃ rātrimityabhidhāya saḥ /",
  "GK21sokss_pu:4842": "brāhmaṇyāstatra kasyāścidvṛddhāyāḥ prāviśadgṛham // SoKss_3,4.255 //",
  "GK21sokss_pu:4843": "pratipannāśrayā sā ca kṛtātithyā kṣaṇāntare /",
  "GK21sokss_pu:4844": "brāhmaṇī samupetyaivaṃ sāntarduḥkhā jagāda tam // SoKss_3,4.256 //",
  "GK21sokss_pu:4845": "tubhyameva mayā dattaṃ putra sarvamidaṃ gṛham /",
  "GK21sokss_pu:4846": "tadgṛhāṇa yato nāsti jīvitaṃ mama sāṃpratam // SoKss_3,4.257 //",
  "GK21sokss_pu:4847": "kasmādevaṃ bravīṣīti tenoktā vismitena sā /",
  "GK21sokss_pu:4848": "śrūyatāṃ kathayāmyetadityuktvā punarabravīt // SoKss_3,4.258 //",
  "GK21sokss_pu:4849": "astīha devasenākhyo nagare putra bhūpatiḥ /",
  "GK21sokss_pu:4850": "tasya caikā samutpannā kanyā bhūtalabhūṣaṇam // SoKss_3,4.259 //",
  "GK21sokss_pu:4851": "mayā duḥkhena labdheyam iti tāṃ duḥkhalabdhikām /",
  "GK21sokss_pu:4852": "nāmnā cakāraiṣa nṛpastanayāmativatsalaḥ // SoKss_3,4.260 //",
  "GK21sokss_pu:4853": "kālena yauvanārūḍhāmānītāya svaveśmani /",
  "GK21sokss_pu:4854": "rājñe kacchapanāthāya tāṃ prādāccaiṣa bhūpatiḥ // SoKss_3,4.261 //",
  "GK21sokss_pu:4855": "sa kacchapeśvarastasyā vadhvā vāsagṛhaṃ niśi /",
  "GK21sokss_pu:4856": "praviṣṭa eva prathamaṃ tatkālaṃ pañcatāṃ yayau // SoKss_3,4.262 //",
  "GK21sokss_pu:4857": "tato vimanasā rājñā bhūyopyetena sā sutā /",
  "GK21sokss_pu:4858": "dattānyasmai nṛpāyābhūtso 'pi tadvadvyapadyata // SoKss_3,4.263 //",
  "GK21sokss_pu:4859": "tadbhayācca yadānye 'pi nṛpāvāñchanti naiva tām /",
  "GK21sokss_pu:4860": "tadā senāpatiṃ rājā nijamevaṃ samādiśat // SoKss_3,4.264 //",
  "GK21sokss_pu:4861": "ito deśāt tvayaikaikaḥ kramād ekaikato gṛhāt /",
  "GK21sokss_pu:4862": "putrān praty aham āneyo brāhmaṇaḥ kṣatriyo 'thavā // SoKss_3,4.265 //",
  "GK21sokss_pu:4863": "ānīya ca praveśyo 'tra rātrau matputrikāgṛhe /",
  "GK21sokss_pu:4864": "paśyāmo 'tra vipadyante kiyanto 'tra kiyacciram // SoKss_3,4.266 //",
  "GK21sokss_pu:4865": "uttariṣyati yaścātra so 'syā bhartā bhaviṣyati /",
  "GK21sokss_pu:4866": "gatiḥ śakyā paricchetuṃ nahyadbhutavidhervidheḥ // SoKss_3,4.267 //",
  "GK21sokss_pu:4867": "iti senāpatī rājñā samāviṣṭo dine dine /",
  "GK21sokss_pu:4868": "vārakrameṇa gehebhyo nayatyeva narāniha // SoKss_3,4.268 //",
  "GK21sokss_pu:4869": "evaṃ ca tatra yātāni kṣayaṃ naraśatānyapi /",
  "GK21sokss_pu:4870": "mama cākṛtapuṇyāyā ekaḥ putro 'tra vartate // SoKss_3,4.269 //",
  "GK21sokss_pu:4871": "tasya vāro 'dya saṃprāptastatra gantuṃ vipattaye /",
  "GK21sokss_pu:4872": "tadabhāve mayā kāryaṃ prātaragnipraveśanam // SoKss_3,4.270 //",
  "GK21sokss_pu:4873": "tajjīvantī svahastena tubhyaṃ guṇavate gṛham /",
  "GK21sokss_pu:4874": "dadāmi sarvaṃ yena syāṃ na punarduḥkhabhāginī // SoKss_3,4.271 //",
  "GK21sokss_pu:4875": "evamuktavatīṃ dhīrastāmavocadvidūṣakaḥ /",
  "GK21sokss_pu:4876": "yadyevamamba tarhi tvaṃ mā sma viklavatāṃ kṛthāḥ // SoKss_3,4.272 //",
  "GK21sokss_pu:4877": "ahaṃ tatrādya gacchāmi jīvatvekasutastava /",
  "GK21sokss_pu:4878": "kimetaṃ ghātayāmīti kṛpā te mayi mā ca bhūt // SoKss_3,4.273 //",
  "GK21sokss_pu:4879": "siddhiyogāddhi nāstyeva bhayaṃ tatra gatasya me /",
  "GK21sokss_pu:4880": "evaṃ vidūṣakeṇoktā brāhmaṇī sā jagāda tam // SoKss_3,4.274 //",
  "GK21sokss_pu:4881": "tarhi puṇyairmayāyātaḥ ko'pi devo bhavāniha /",
  "GK21sokss_pu:4882": "tatprāṇāndehi naḥ putra kuśalaṃ ca tathātmani // SoKss_3,4.275 //",
  "GK21sokss_pu:4883": "evaṃ tayā so 'nugataḥ sāyaṃ rājasutāgṛham /",
  "GK21sokss_pu:4884": "senāpatiniyuktena kiṃkareṇa samaṃ yayau // SoKss_3,4.276 //",
  "GK21sokss_pu:4885": "tatrāpaśyannṛpasutāṃ tāṃ yauvanamadoddhatām /",
  "GK21sokss_pu:4886": "latāmanuccitasphītapuṣpabhārānatām iva // SoKss_3,4.277 //",
  "GK21sokss_pu:4887": "tato niśāyāṃ śayane rājaputryā tayāśrite /",
  "GK21sokss_pu:4888": "dhyātopanatamāgneyaṃ khaḍgaṃ vibhratkareṇa saḥ // SoKss_3,4.278 //",
  "GK21sokss_pu:4889": "vāsaveśmani tatrāsīj jāgrad eva vidūṣakaḥ /",
  "GK21sokss_pu:4890": "paśyāmi tāvat ko hanti narānatreti cintayan // SoKss_3,4.279 //",
  "GK21sokss_pu:4891": "prasupte ca jane kṣiprādapāvṛtakapāṭakam /",
  "GK21sokss_pu:4892": "sa dvāradeśād āyāntaṃ ghoraṃ rākṣasamaikṣata // SoKss_3,4.280 //",
  "GK21sokss_pu:4893": "sa ca dvāri sthitastatra rākṣaso vāsakāntare /",
  "GK21sokss_pu:4894": "bhujaṃ naraśatākāṇḍayamadaṇḍaṃ nyaveśayat // SoKss_3,4.281 //",
  "GK21sokss_pu:4895": "vidūṣakaśca ciccheda dhāvitvā tasya taṃ krudhā /",
  "GK21sokss_pu:4896": "ekakhaḍgaprahāreṇa bāhuṃ sapadi rakṣasaḥ // SoKss_3,4.282 //",
  "GK21sokss_pu:4897": "chinnabāhuḥ palāyyāśu jagāma sa niśācaraḥ /",
  "GK21sokss_pu:4898": "bhūyo 'nāgamanāyaiva tatsattvotkarṣabhītitaḥ // SoKss_3,4.283 //",
  "GK21sokss_pu:4899": "prabuddhā vīkṣya patitaṃ rakṣobāhuṃ nṛpātmajā /",
  "GK21sokss_pu:4900": "bhītā ca jātaharṣā ca vismitā ca babhūva sā // SoKss_3,4.284 //",
  "GK21sokss_pu:4901": "prātaśca dadṛśe rājñā devasenena tatra saḥ /",
  "GK21sokss_pu:4902": "svasutāntaḥpuradvāri sthitaśchinnacyuto bhujaḥ // SoKss_3,4.285 //",
  "GK21sokss_pu:4903": "itaḥprabhṛti nehānyaiḥ praveṣṭavyaṃ narairiti /",
  "GK21sokss_pu:4904": "datto vidūṣakeṇeva sudīrghaḥ parighārgalaḥ // SoKss_3,4.286 //",
  "GK21sokss_pu:4905": "tato divyaprabhāvāya tasmai prītaḥ sa pārthivaḥ /",
  "GK21sokss_pu:4906": "vidūṣakāya tanayāṃ tāṃ dadau vibhavottaram // SoKss_3,4.287 //",
  "GK21sokss_pu:4907": "tatastayā samaṃ tatra kāntayā sa vidūṣakaḥ /",
  "GK21sokss_pu:4908": "tasthau dināni katicidrūpavatyeva saṃpadā // SoKss_3,4.288 //",
  "GK21sokss_pu:4909": "ekasmiṃśca dine suptāṃ rājaputrīṃ vihāya tām /",
  "GK21sokss_pu:4910": "sa tataḥ prayayau rātrau tāṃ bhadrāṃ prati satvaraḥ // SoKss_3,4.289 //",
  "GK21sokss_pu:4911": "rājaputrī ca sā prātastadadarśanaduḥkhitā /",
  "GK21sokss_pu:4912": "āsīdāśvāsitā pitrā tatpratyāvartanāśayā // SoKss_3,4.290 //",
  "GK21sokss_pu:4913": "so 'pi gacchannaharahaḥ kramātprāpta vidūṣakaḥ /",
  "GK21sokss_pu:4914": "pūrvāmbudheradūrasthāṃ nagarīṃ tāmraliptikām // SoKss_3,4.291 //",
  "GK21sokss_pu:4915": "tatra cakre sa kenāpi vaṇijā saha saṃgatim /",
  "GK21sokss_pu:4916": "skandadāsābhidhānena pāramabdheryiyāsatā // SoKss_3,4.292 //",
  "GK21sokss_pu:4917": "tenaiva saha so 'nalpatadīyadhanasaṃbhṛtam /",
  "GK21sokss_pu:4918": "yānapātraṃ samāruhya pratasthe 'mbudhivartmanā // SoKss_3,4.293 //",
  "GK21sokss_pu:4919": "tataḥ samudramadhye tadyānapātramupāgatam /",
  "GK21sokss_pu:4920": "akasmādabhavadruddhaṃ vyāsaktamiva kenacit // SoKss_3,4.294 //",
  "GK21sokss_pu:4921": "arcite 'pyarṇave ratnairyadā na vicacāla tat /",
  "GK21sokss_pu:4922": "tadā sa vaṇigārtaḥ saskandadāso 'bravīdidam // SoKss_3,4.295 //",
  "GK21sokss_pu:4923": "yo mocayati saṃruddhamidaṃ pravahaṇaṃ mama /",
  "GK21sokss_pu:4924": "tasmai nijadhanārdhaṃ ca svasutāṃ ca dadāmyaham // SoKss_3,4.296 //",
  "GK21sokss_pu:4925": "tacchrutvaiva jagādaivaṃ dhīracetā vidūṣakaḥ /",
  "GK21sokss_pu:4926": "ahamatrāvatīryāntarvicinomyambudherjalam // SoKss_3,4.297 //",
  "GK21sokss_pu:4927": "kṣaṇācca mocayāmyetadbaddhaṃ pravahaṇaṃ tava /",
  "GK21sokss_pu:4928": "yūyaṃ cāpyavalambadhvaṃ baddhvā māṃ pāśurajjubhiḥ // SoKss_3,4.298 //",
  "GK21sokss_pu:4929": "vimukte ca pravahaṇe tatkṣaṇaṃ vārimadhyataḥ /",
  "GK21sokss_pu:4930": "uddhartavyo 'smi yuṣmābhiravalambanarajjubhiḥ // SoKss_3,4.299 //",
  "GK21sokss_pu:4931": "tatheti tena vaṇijā tadvacasyabhinandite /",
  "GK21sokss_pu:4932": "babandhuḥ karṇadhārāstaṃ rajjubandhena kakṣayoḥ // SoKss_3,4.300 //",
  "GK21sokss_pu:4933": "tadbaddho 'vatatāraiva vāridhau sa vidūṣakaḥ /",
  "GK21sokss_pu:4934": "na jātvavasare prāpte sattvavānavasīdati // SoKss_3,4.301 //",
  "GK21sokss_pu:4935": "dhyātopasthitamāgneyaṃ khaḍgaṃ kṛtvā ca taṃ kare /",
  "GK21sokss_pu:4936": "vīraḥ pravahaṇasyādho madhyevāri viveśa saḥ // SoKss_3,4.302 //",
  "GK21sokss_pu:4937": "tatra caikaṃ mahākāyaṃ suptaṃ puruṣamaikṣata /",
  "GK21sokss_pu:4938": "jaṅghāyāṃ tasya ruddhaṃ ca yānapātraṃ vyalokayat // SoKss_3,4.303 //",
  "GK21sokss_pu:4939": "ciccheda tāṃ sa jaṅghāṃ ca tasya khaḍgena tatkṣaṇam /",
  "GK21sokss_pu:4940": "cacāla ca pravahaṇaṃ rodhamuktaṃ tadaiva tat // SoKss_3,4.304 //",
  "GK21sokss_pu:4941": "taddṛṣṭvaiva vaṇikpāpaśchedayāmāsa tasya tat /",
  "GK21sokss_pu:4942": "vidūṣakasya rajjūstāḥ pratipannārthalobhataḥ // SoKss_3,4.305 //",
  "GK21sokss_pu:4943": "vṛttenaiva ca muktena drutaṃ pravahaṇena saḥ /",
  "GK21sokss_pu:4944": "svalobhasyeva mahataḥ pāramambunidheryayau // SoKss_3,4.306 //",
  "GK21sokss_pu:4945": "vidūṣako 'pi sa cchinnarajjvālambo 'mbumadhyagaḥ /",
  "GK21sokss_pu:4946": "unmajjya tattathā dṛṣṭvā dhīraḥ kṣaṇamacintayat // SoKss_3,4.307 //",
  "GK21sokss_pu:4947": "kimidaṃ vaṇijā tena kṛtaṃ kimathavocyate /",
  "GK21sokss_pu:4948": "kṛtaghnā dhanalobhāndhā nopakārekṣaṇakṣamāḥ // SoKss_3,4.308 //",
  "GK21sokss_pu:4949": "tadeṣa kālaḥ sutarāmavaiklavyasya sāṃpratam /",
  "GK21sokss_pu:4950": "nahi sattvāvasādena svalpā vyāpadvilaṅghyate // SoKss_3,4.309 //",
  "GK21sokss_pu:4951": "iti saṃcintya tatkālaṃ jaṅghāṃ tāmāruroha saḥ /",
  "GK21sokss_pu:4952": "yā sāntarjalasuptasya puṃsastasya nyakṛtyata // SoKss_3,4.310 //",
  "GK21sokss_pu:4953": "tayā tatāra nāveva hastavyastāmburambudhim /",
  "GK21sokss_pu:4954": "daivameva hi sāhāyyaṃ kurute sattvaśālinām // SoKss_3,4.311 //",
  "GK21sokss_pu:4955": "taṃ mārutimivāmbhodhipāraṃ rāmārthamāgatam /",
  "GK21sokss_pu:4956": "balavantamuvācaivamantarikṣātsarasvatī // SoKss_3,4.312 //",
  "GK21sokss_pu:4957": "sādhu sādhu susattvo 'sti ko 'nyastvatto vidūṣaka /",
  "GK21sokss_pu:4958": "anena tava dhairyeṇa tuṣṭo 'smi tadidaṃ śṛṇu // SoKss_3,4.313 //",
  "GK21sokss_pu:4959": "prāpto 'si nagnaviṣayamimaṃ saṃpratyato 'pi ca /",
  "GK21sokss_pu:4960": "kārkoṭakākhyaṃ nagaraṃ dinaiḥ prāpsyasi saptabhiḥ // SoKss_3,4.314 //",
  "GK21sokss_pu:4961": "tato labdhadhṛtirgatvā śīghraṃ prāpsyasi cepsitam /",
  "GK21sokss_pu:4962": "ahaṃ cārādhipaḥ pūrvaṃ bhavatā havyakavyabhuk // SoKss_3,4.315 //",
  "GK21sokss_pu:4963": "madvarācca tavedānīṃ kṣuttṛṣṇā ca na vartsyati /",
  "GK21sokss_pu:4964": "tadgaccha siddhyai visrabdhamityuktvā virarāma vāk // SoKss_3,4.316 //",
  "GK21sokss_pu:4965": "vidūṣakaśca tacchrutvā praṇayāgniṃ praharṣitaḥ /",
  "GK21sokss_pu:4966": "pratasthe saptame cāhni prāpa kārkoṭakaṃ puram // SoKss_3,4.317 //",
  "GK21sokss_pu:4967": "tatra ca praviveśaikaṃ maṭhamāryairadhiṣṭhitam /",
  "GK21sokss_pu:4968": "nānādeśodbhavaistaistairdvijairabhyāgatapriyaiḥ // SoKss_3,4.318 //",
  "GK21sokss_pu:4969": "śrīmatā nirmitaṃ rājñā tatratyenāryavarmaṇā /",
  "GK21sokss_pu:4970": "ṛddhaṃ samagrasauvarṇahṛdyadevakulānvitam // SoKss_3,4.319 //",
  "GK21sokss_pu:4971": "tatra sarvaiḥ kṛtātithyamekastaṃ brāhmaṇo 'tithim /",
  "GK21sokss_pu:4972": "snānena bhojanairvastrairnītvā gṛhamupācarat // SoKss_3,4.320 //",
  "GK21sokss_pu:4973": "sāyaṃ ca tanmaṭhasthaḥ san pure śuśrāva tatra saḥ /",
  "GK21sokss_pu:4974": "vidūṣakaḥ sapaṭahaṃ ghoṣyamāṇam idaṃ vacaḥ // SoKss_3,4.321 //",
  "GK21sokss_pu:4975": "brāhmaṇaḥ kṣatriyo vāpi pariṇetuṃ nṛpātmajām /",
  "GK21sokss_pu:4976": "prātaricchati yaḥ so 'dya rātrau vasatu tadgṛhe // SoKss_3,4.322 //",
  "GK21sokss_pu:4977": "tacchrutvā sanimittaṃ sa tadāśaṅkya ca tatkṣaṇam /",
  "GK21sokss_pu:4978": "gantuṃ rājasutāvāsamiyeṣa priyasāhasaḥ // SoKss_3,4.323 //",
  "GK21sokss_pu:4979": "ūcustaṃ maṭhaviprāste brahmanmā sāhasaṃ kṛthāḥ /",
  "GK21sokss_pu:4980": "tanna rājasutāsadma tanmṛtyorvivṛtaṃ mukham // SoKss_3,4.324 //",
  "GK21sokss_pu:4981": "yo hi tatra praviśati kṣapāyāṃ na sa jīvati /",
  "GK21sokss_pu:4982": "gatāḥ subahavaścaivamatra sāhasikāḥ kṣayam // SoKss_3,4.325 //",
  "GK21sokss_pu:4983": "ityukto 'pi sa tair viprair anaṅgīkṛtatadvacāḥ /",
  "GK21sokss_pu:4984": "vidūṣako rājagṛhaṃ yayau tatkiṃkaraiḥ saha // SoKss_3,4.326 //",
  "GK21sokss_pu:4985": "tatrāryavarmaṇā rājñā svayaṃ dṛṣṭvābhinanditaḥ /",
  "GK21sokss_pu:4986": "viveśa tatsutāvāsaṃ naktamarka ivānalam // SoKss_3,4.327 //",
  "GK21sokss_pu:4987": "dadarśa rājakanyāṃ ca tāmākṛtyānurāgiṇīm /",
  "GK21sokss_pu:4988": "nairāśyaduḥkhavidhuraṃ paśyantīṃ sāsrayā dṛśā // SoKss_3,4.328 //",
  "GK21sokss_pu:4989": "āsīcca jāgradevātra sa rātrāvavalokayan /",
  "GK21sokss_pu:4990": "kare kṛpāṇamāgneyaṃ cintitopanataṃ dadhat // SoKss_3,4.329 //",
  "GK21sokss_pu:4991": "akasmācca mahāghoraṃ dadarśa dvāri rākṣasam /",
  "GK21sokss_pu:4992": "chinnadakṣiṇabāhutvātprasāritabhujāntaram // SoKss_3,4.330 //",
  "GK21sokss_pu:4993": "dṛṣṭvā vyacintayac cāsau hanta so 'yaṃ niśācaraḥ /",
  "GK21sokss_pu:4994": "yasya bāhur mayā chinno nagare pauṇḍravardhane // SoKss_3,4.331 //",
  "GK21sokss_pu:4995": "tadadya na punarbāhau prahariṣyāmyasau hi me /",
  "GK21sokss_pu:4996": "palāyya pūrvavadgacchettasmātsādhu nihanmyamum // SoKss_3,4.332 //",
  "GK21sokss_pu:4997": "ityālocya pradhāvyaiva keśeṣvākṛṣya tasya saḥ /",
  "GK21sokss_pu:4998": "rākṣasasya śiraśchettuṃ samārebhe vidūṣakaḥ // SoKss_3,4.333 //",
  "GK21sokss_pu:4999": "tatkṣaṇaṃ bhītabhītaśca tamuvāca sa rākṣasaḥ /",
  "GK21sokss_pu:5000": "mā māṃ vadhīḥ susattvastvaṃ tatkuruṣva kṛpāmiti // SoKss_3,4.334 //",
  "GK21sokss_pu:5001": "kiṃnāma tvaṃ ca keyaṃ ca tava ceṣṭeti tena saḥ /",
  "GK21sokss_pu:5002": "muktvā pṛṣṭaśca vīreṇa punarāha sa rākṣasaḥ // SoKss_3,4.335 //",
  "GK21sokss_pu:5003": "yamadaṃṣṭrābhidhānasya mamābhūtāṃ sute ime /",
  "GK21sokss_pu:5004": "iyam ekā tathānyā ca pauṇḍravardhanavartinī // SoKss_3,4.336 //",
  "GK21sokss_pu:5005": "avīrapuruṣāsaṅgādrakṣaṇīye nṛpātmaje /",
  "GK21sokss_pu:5006": "śaṃkarājñāprasādo hi mamābhūdayamīdṛśaḥ // SoKss_3,4.337 //",
  "GK21sokss_pu:5007": "tatrādau bāhur ekena chinno me pauṇḍravardhane /",
  "GK21sokss_pu:5008": "tvayā cādya jito 'smīha tat samāptam idaṃ mama // SoKss_3,4.338 //",
  "GK21sokss_pu:5009": "tac chrutvā sa vihasyainaṃ pratyuvāca vidūṣakaḥ /",
  "GK21sokss_pu:5010": "mayaiva sa bhujas tatra lūnaste pauṇḍravardhane // SoKss_3,4.339 //",
  "GK21sokss_pu:5011": "rākṣaso 'pyavadattarhi devāṃśastvaṃ na mānuṣaḥ /",
  "GK21sokss_pu:5012": "manye tvadarthamevābhūccharvājñānugrahaḥ sa me // SoKss_3,4.340 //",
  "GK21sokss_pu:5013": "tadidānīṃ suhṛnme tvaṃ yadā māṃ ca smariṣyasi /",
  "GK21sokss_pu:5014": "tadāhaṃ saṃnidhāsye te siddhaye saṃkaṭeṣvapi // SoKss_3,4.341 //",
  "GK21sokss_pu:5015": "evaṃ sa rākṣaso maitryā varayitvā vidūṣakam /",
  "GK21sokss_pu:5016": "tenābhinanditavacā yamadaṃṣṭrastirodadhe // SoKss_3,4.342 //",
  "GK21sokss_pu:5017": "vidūṣako 'pi sānandamabhinanditavikramaḥ /",
  "GK21sokss_pu:5018": "rājaputryā tayā tatra hṛṣṭastāmanayanniśām // SoKss_3,4.343 //",
  "GK21sokss_pu:5019": "prātaśca jñātavṛttāntastuṣṭastasmai dadau nṛpaḥ /",
  "GK21sokss_pu:5020": "vibhavaiḥ saha śauryaikapatākāmiva tāṃ sutām // SoKss_3,4.344 //",
  "GK21sokss_pu:5021": "sa tayā saha tatrāsīdrātrīḥ kāścidvidūṣakaḥ /",
  "GK21sokss_pu:5022": "padātpadamamuñcantyā lakṣmyeva guṇabaddhayā // SoKss_3,4.345 //",
  "GK21sokss_pu:5023": "ekadā ca niśi svairaṃ tataḥ prāyātpriyotsukaḥ /",
  "GK21sokss_pu:5024": "labdhadivyarasāsvādaḥ ko hi rajyedrasāntare // SoKss_3,4.346 //",
  "GK21sokss_pu:5025": "nagarācca vinirgatya sa taṃ sasmāra rākṣasam /",
  "GK21sokss_pu:5026": "smṛtamātrāgataṃ taṃ ca jagāda racitānatim // SoKss_3,4.347 //",
  "GK21sokss_pu:5027": "siddhakṣetre prayātavyamudayādrau mayā sakhe /",
  "GK21sokss_pu:5028": "bhadrāvidyādharīhetoratastvaṃ tatra māṃ naya // SoKss_3,4.348 //",
  "GK21sokss_pu:5029": "tathetuktavatastasya skandhamāruhya rakṣasaḥ /",
  "GK21sokss_pu:5030": "yayau ca sa tayā rātryā durgamāṃ ṣaṣṭiyojanīm // SoKss_3,4.349 //",
  "GK21sokss_pu:5031": "prātaśca tīrtvā śītodāmalaṅghyāṃ mānuṣairnadīm /",
  "GK21sokss_pu:5032": "udayādreratha prāpatsaṃnikarṣamayatnataḥ // SoKss_3,4.350 //",
  "GK21sokss_pu:5033": "ayaṃ sa parvataḥ śrīmānudayākhyaḥ purastava /",
  "GK21sokss_pu:5034": "atropari ca nāstyeva siddhadhāmni gatirmama // SoKss_3,4.351 //",
  "GK21sokss_pu:5035": "ity uktvā rākṣase tasmin prāptānujñe tirohite /",
  "GK21sokss_pu:5036": "dīrghikāṃ sa dadarśaikāṃ ramyāṃ tatra vidūṣakaḥ // SoKss_3,4.352 //",
  "GK21sokss_pu:5037": "vadantyāḥ svāgatamiva bhramadbhramaraguñjitaiḥ /",
  "GK21sokss_pu:5038": "tasyās tīre nyaṣīdac ca phullapadmānanaśriyaḥ // SoKss_3,4.353 //",
  "GK21sokss_pu:5039": "strīṇāmivātra cāpaśyatpadapaṅktiṃ suvistarām /",
  "GK21sokss_pu:5040": "ayaṃ priyāgame mārgastaveti bruvatīmiva // SoKss_3,4.354 //",
  "GK21sokss_pu:5041": "alaṅghyo 'yaṃ girirmartyaistadihaiva varaṃ kṣaṇam /",
  "GK21sokss_pu:5042": "sthito bhavāmi paśyāmi kasyeyaṃ padapaddhatiḥ // SoKss_3,4.355 //",
  "GK21sokss_pu:5043": "iti cintayatastasya tatra toyārthamāyayuḥ /",
  "GK21sokss_pu:5044": "gṛhītakāñcanaghaṭā bhavyāḥ subahavaḥ striyaḥ // SoKss_3,4.356 //",
  "GK21sokss_pu:5045": "vāripūritakumbhāśca tāḥ sa papraccha yoṣitaḥ /",
  "GK21sokss_pu:5046": "kasyedaṃ nīyate toyamiti praṇayapeśalam // SoKss_3,4.357 //",
  "GK21sokss_pu:5047": "āste cidyādharī bhadra bhadrānāmātra parvate /",
  "GK21sokss_pu:5048": "idaṃ snānodakaṃ tasyā iti tāśca tamabruvan // SoKss_3,4.358 //",
  "GK21sokss_pu:5049": "citraṃ dhātaiva dhīrāṇāmārabdhoddāmakarmaṇām /",
  "GK21sokss_pu:5050": "parituṣyeva sāmagrīṃ ghaṭayatyupayoginīm // SoKss_3,4.359 //",
  "GK21sokss_pu:5051": "yadekā sahasaiva strī tāsāṃ madhyāduvāca tam /",
  "GK21sokss_pu:5052": "mahābhāga mama skandhe kumbha utkṣipyatāmiti // SoKss_3,4.360 //",
  "GK21sokss_pu:5053": "tatheti ca ghaṭe tasyāḥ skandhotkṣipte sa buddhimān /",
  "GK21sokss_pu:5054": "nidadhe bhadrayā pūrvaṃ dattaṃ ratnāṅgulīyakam // SoKss_3,4.361 //",
  "GK21sokss_pu:5055": "upāviśacca tatraiva sa punardīrghikātaṭe /",
  "GK21sokss_pu:5056": "tāśca tajjalamādāya yayurbhadrāgṛhaṃ striyaḥ // SoKss_3,4.362 //",
  "GK21sokss_pu:5057": "tatra tābhiśca bhadrāyā yāvatsnānāmbu dīyate /",
  "GK21sokss_pu:5058": "tāvattasyāstadutsaṅge nipapātāṅgulīyakam // SoKss_3,4.363 //",
  "GK21sokss_pu:5059": "taddṛṣṭvā pratyabhijñāya bhadrā papraccha tāḥ sakhīḥ /",
  "GK21sokss_pu:5060": "dṛṣṭaḥ kiṃ ko'pi yuṣmābhirihāpūrvaḥ pumāniti // SoKss_3,4.364 //",
  "GK21sokss_pu:5061": "dṛṣṭa eko yuvāsmābhirmānuṣo vāpikātaṭe /",
  "GK21sokss_pu:5062": "tenotkṣipto ghaṭaścāyamiti pratyabruvaṃśca tāḥ // SoKss_3,4.365 //",
  "GK21sokss_pu:5063": "tato bhadrābravīcchīghraṃ prakḷptasnānamaṇḍanam /",
  "GK21sokss_pu:5064": "ihānayata gatvā taṃ sa hi bhartā mamāgataḥ // SoKss_3,4.366 //",
  "GK21sokss_pu:5065": "ityukte bhadrayā gatvā yathavastu nivedya ca /",
  "GK21sokss_pu:5066": "snātaśca tadvayasyābhistatrāninye vidūṣakaḥ // SoKss_3,4.367 //",
  "GK21sokss_pu:5067": "prāptaśca sa dadarśātra bhadrāṃ mārgonmukhīṃ cirāt /",
  "GK21sokss_pu:5068": "nijasattvataroḥ sākṣātpakvāmiva phalaśriyam // SoKss_3,4.368 //",
  "GK21sokss_pu:5069": "sāpi dṛṣṭvā tamutthāya harṣabāṣpāmbusīkaraiḥ /",
  "GK21sokss_pu:5070": "dattārgheva babandhāsya kaṇṭhe bhujalatāsrajam // SoKss_3,4.369 //",
  "GK21sokss_pu:5071": "parasparāliṅgitayostayoḥ svedacchalādiva /",
  "GK21sokss_pu:5072": "atipīḍanataḥ snehaḥ sasyande cirasaṃbhṛtaḥ // SoKss_3,4.370 //",
  "GK21sokss_pu:5073": "athopaviṣṭāv anyonyam avitṛptau vilokane /",
  "GK21sokss_pu:5074": "ubhau śataguṇībhūtām ivotkaṇṭhām udūhatuḥ // SoKss_3,4.371 //",
  "GK21sokss_pu:5075": "āgato 'si kathaṃ bhūmimimāmiti ca bhadrayā /",
  "GK21sokss_pu:5076": "paripṛṣṭaḥ sa tatkālamuvācedaṃ vidūṣakaḥ // SoKss_3,4.372 //",
  "GK21sokss_pu:5077": "samālambya bhavetsnehamāruhya prāṇasaṃśayān /",
  "GK21sokss_pu:5078": "subahūnāgato 'smīha kimanyadvacmi sundari // SoKss_3,4.373 //",
  "GK21sokss_pu:5079": "tacchrutvā tasya dṛṣṭvā tāmanapekṣitajīvitām /",
  "GK21sokss_pu:5080": "prītiṃ kāṣṭhāgatasnehā sā bhadrā tamabhāṣata // SoKss_3,4.374 //",
  "GK21sokss_pu:5081": "āryaputra na me kāryaṃ sakhibhirna ca siddhibhiḥ /",
  "GK21sokss_pu:5082": "tvaṃ me prāṇā guṇakrītā dāsī cāhaṃ tava prabho // SoKss_3,4.375 //",
  "GK21sokss_pu:5083": "vidūṣakastato 'vādīttarhyāgaccha mayā saha /",
  "GK21sokss_pu:5084": "muktvā divyamimaṃ bhogaṃ vastumujjayinīṃ priye // SoKss_3,4.376 //",
  "GK21sokss_pu:5085": "tatheti pratipede sā bhadrā sapadi tadvacaḥ /",
  "GK21sokss_pu:5086": "tatsaṃkalpaparibhraṣṭā vidyāśca tṛṇavajjahau // SoKss_3,4.377 //",
  "GK21sokss_pu:5087": "tatastayā samaṃ tatra sa viśaśrāma tāṃ niśām /",
  "GK21sokss_pu:5088": "kḷptopacāras tatsakhyā yogeśvaryā vidūṣakaḥ // SoKss_3,4.378 //",
  "GK21sokss_pu:5089": "prātaśca bhadrayā sākamavatīryodayādritaḥ /",
  "GK21sokss_pu:5090": "sasmāra yamadaṃṣṭraṃ taṃ rākṣasaṃ sa punaḥ kṛtī // SoKss_3,4.379 //",
  "GK21sokss_pu:5091": "smṛtamātrāgatasyoktvā gantavyādhvakramaṃ nijam /",
  "GK21sokss_pu:5092": "tasyāruroha sa skandhe bhadrāmāropya tāṃ puraḥ // SoKss_3,4.380 //",
  "GK21sokss_pu:5093": "sāpi sehe tadatyugrarākṣasāṃsādhirohaṇam /",
  "GK21sokss_pu:5094": "anurāgaparāyattāḥ kurvate kiṃ na yoṣitaḥ // SoKss_3,4.381 //",
  "GK21sokss_pu:5095": "rakṣodhirūḍhaśca tataḥ sa pratasthe priyāsakhaḥ /",
  "GK21sokss_pu:5096": "vidūṣakaḥ punaḥ prāpa tacca kārkoṭakaṃ puram // SoKss_3,4.382 //",
  "GK21sokss_pu:5097": "rakṣodarśanasatrāsaṃ tatra cālokito janaiḥ /",
  "GK21sokss_pu:5098": "dṛṣṭvāryavarmanṛpatiṃ svāṃ bhāryāṃ mārgati sma saḥ // SoKss_3,4.383 //",
  "GK21sokss_pu:5099": "dattāṃ tena gṛhītvā ca tatsutāṃ tāṃ bhujarjitām /",
  "GK21sokss_pu:5100": "tathaiva rākṣasārūḍhaḥ sa pratasthe purāttataḥ // SoKss_3,4.384 //",
  "GK21sokss_pu:5101": "gatvāmbudhestaṭe prāpa pāpaṃ taṃ vaṇijaṃ ca saḥ /",
  "GK21sokss_pu:5102": "yenāsya vāridhau pūrvaṃ chinnāḥ kṣiptasya rajjavaḥ // SoKss_3,4.385 //",
  "GK21sokss_pu:5103": "jahāra tasya ca sutāṃ vaṇijaḥ sa dhanaiḥ saha /",
  "GK21sokss_pu:5104": "prāgambudhau pravahaṇapramocanapaṇārjitām // SoKss_3,4.386 //",
  "GK21sokss_pu:5105": "dhanāpahāramevāsya vadhaṃ mene ca pāpmanaḥ /",
  "GK21sokss_pu:5106": "kadaryāṇāṃ pure prāṇāḥ prāyeṇa hyarthasaṃcayāḥ // SoKss_3,4.387 //",
  "GK21sokss_pu:5107": "tato rakṣorathārūḍhastāmānīya vaṇiksutām /",
  "GK21sokss_pu:5108": "sa bhadrārājaputrībhyāṃ sahaivodapatannabhaḥ // SoKss_3,4.388 //",
  "GK21sokss_pu:5109": "darśayannijakāntānāṃ dyumārgeṇa tatāra ca /",
  "GK21sokss_pu:5110": "vilasatsattvasaṃrambhaṃ svapauruṣamivāmbudhim // SoKss_3,4.389 //",
  "GK21sokss_pu:5111": "prāpa tac ca sa bhūyo 'pi nagaraṃ pauṇḍravardhanam /",
  "GK21sokss_pu:5112": "dṛṣṭaḥ savismayaṃ sarvair vāhanīkṛtarākṣasaḥ // SoKss_3,4.390 //",
  "GK21sokss_pu:5113": "tatra tāṃ devasenasya sutāṃ rājñaścirotsukām /",
  "GK21sokss_pu:5114": "bhāryāṃ saṃbhāvayāmāsa rākṣasāvajayārjitām // SoKss_3,4.391 //",
  "GK21sokss_pu:5115": "rudhyamāno 'pi tatpitrā sa svadeśasamutsukaḥ /",
  "GK21sokss_pu:5116": "gṛhītvā tāmapi tataḥ prāyādujjayinīṃ prati // SoKss_3,4.392 //",
  "GK21sokss_pu:5117": "acireṇa ca tāṃ prāpa purīṃ rākṣasayogataḥ /",
  "GK21sokss_pu:5118": "bahirgatāmivātmīyadeśadarśananirvṛtim // SoKss_3,4.393 //",
  "GK21sokss_pu:5119": "athopari sthitastasya mahākāyasya rakṣasaḥ /",
  "GK21sokss_pu:5120": "aṃsasthatadvadhūcakrakāntiprakaṭitātmanaḥ // SoKss_3,4.394 //",
  "GK21sokss_pu:5121": "sa janairdadṛśe tatra śikhare jvalitauṣadhau /",
  "GK21sokss_pu:5122": "śaśāṅka iva pūrvādrerudayastho vidūṣakaḥ // SoKss_3,4.395 //",
  "GK21sokss_pu:5123": "tato vismitavitraste jane buddhvātra bhūpatiḥ /",
  "GK21sokss_pu:5124": "ādityaseno niragācchvaśuro 'sya tadā puraḥ // SoKss_3,4.396 //",
  "GK21sokss_pu:5125": "vidūṣakastu dṛṣṭvā tamavatīryāśu rākṣasāt /",
  "GK21sokss_pu:5126": "praṇamya nṛpamabhyāgānnṛpo 'pyabhinananda tam // SoKss_3,4.397 //",
  "GK21sokss_pu:5127": "avatāryaiva tatskandhāttāḥ svabhāryāstato 'khilāḥ /",
  "GK21sokss_pu:5128": "mumoca kāmacārāya rākṣasaṃ sa vidūṣakaḥ // SoKss_3,4.398 //",
  "GK21sokss_pu:5129": "gate ca rākṣase tasmin sa tena saha bhūbhujā /",
  "GK21sokss_pu:5130": "śvaśureṇa sabhāryaḥ san prāviśad rājamandiram // SoKss_3,4.399 //",
  "GK21sokss_pu:5131": "tatra tāṃ prathamāṃ bhāryāṃ tanayāṃ tasya bhūpateḥ /",
  "GK21sokss_pu:5132": "ānandayadupāgatya cirotkaṇṭhāvaśīkṛtām // SoKss_3,4.400 //",
  "GK21sokss_pu:5133": "kathametāstvayā bhāryāḥ prāptāḥ kaścaiṣa rākṣasaḥ /",
  "GK21sokss_pu:5134": "iti pṛṣṭaḥ sa rājñātra sarvamasmai śaśaṃsa tat // SoKss_3,4.401 //",
  "GK21sokss_pu:5135": "tataḥ prabhāvatuṣṭena tena tasya mahībhṛtā /",
  "GK21sokss_pu:5136": "jāmāturnijarājyārdhaṃ pradattaṃ kāryavedinā // SoKss_3,4.402 //",
  "GK21sokss_pu:5137": "tatkṣaṇācca sa rājābhūdvipro bhūtvā vidūṣakaḥ /",
  "GK21sokss_pu:5138": "samucchritasitacchattro vidhūtobhayacāmaraḥ // SoKss_3,4.403 //",
  "GK21sokss_pu:5139": "tadā ca maṅgalātodyavādyanirhrādanirbharā /",
  "GK21sokss_pu:5140": "praharṣamuktanādeva rarājojjayinī purī // SoKss_3,4.404 //",
  "GK21sokss_pu:5141": "ityāptarājyavibhavaḥ kramaśaḥ sa kṛtsnāṃ jitvā mahīmakhilarājakapūjitāṅghriḥ /",
  "GK21sokss_pu:5142": "tābhiḥ samaṃ vigatamatsaranirvṛtābhir bhadrāsakhaściramaraṃsta nijapriyābhiḥ // SoKss_3,4.405 //",
  "GK21sokss_pu:5143": "ityanukūle daive bhajati nijaṃ sattvam eva dhīrāṇām /",
  "GK21sokss_pu:5144": "lakṣmīrabhasākarṣaṇasiddhamahāmodamantratvam // SoKss_3,4.406 //",
  "GK21sokss_pu:5145": "itthaṃ śrutvā vatsarājasya vaktrāc citrām etām adbhutārthāṃ kathāṃ te /",
  "GK21sokss_pu:5146": "pāśvāsīnā mantriṇaś cāsya sarve devyau cāpi prītimagryāmavāpuḥ // SoKss_3,4.407 //",
  "GK21sokss_pu:5147": "iti mahākaviśrīsomadevabhaṭṭaviracite kathāsaritsāgare lāvāṇakalambake caturthas taraṅgaḥ /",
  "GK21sokss_pu:5148": "pañcamas taraṅgaḥ /",
  "GK21sokss_pu:5149": "tato vatseśvaraṃ prāha tatra yaugandharāyaṇaḥ /",
  "GK21sokss_pu:5150": "rājan daivānukūlyaṃ ca vidyate pauruṣaṃ ca te // SoKss_3,5.1 //",
  "GK21sokss_pu:5151": "nītimārge ca vayam apy atra kiṃcitkṛtaśramāḥ /",
  "GK21sokss_pu:5152": "tad yathācintitaṃ śīghraṃ kuruṣva vijayaṃ diśām // SoKss_3,5.2 //",
  "GK21sokss_pu:5153": "ity ukte mantrimukhyena rājā vatseśvaro 'bravīt /",
  "GK21sokss_pu:5154": "astv etad bahuvighnās tu sadā kalyāṇasiddhayaḥ // SoKss_3,5.3 //",
  "GK21sokss_pu:5155": "atas tadarthaṃ tapasā śaṃbhum ārādhayāmy aham /",
  "GK21sokss_pu:5156": "vinā hi tatprasādena kuto vāñchitasiddhayaḥ // SoKss_3,5.4 //",
  "GK21sokss_pu:5157": "tac chrutvā ca tapas tasya mantriṇo 'py anumenire /",
  "GK21sokss_pu:5158": "setubandhodyatasyābdhau rāmasyeva kapīśvarāḥ // SoKss_3,5.5 //",
  "GK21sokss_pu:5159": "tatas taṃ saha devībhyāṃ sacivaiś ca tapaḥsthitam /",
  "GK21sokss_pu:5160": "trirātropoṣitaṃ bhūpaṃ śivaḥ svapnaṃ samādiśat // SoKss_3,5.6 //",
  "GK21sokss_pu:5161": "tuṣṭo 'smi te tad uttiṣṭha nirvighnaṃ jayam āpsyasi /",
  "GK21sokss_pu:5162": "sarvavidyādharādhīśaṃ putraṃ caivācirād iti // SoKss_3,5.7 //",
  "GK21sokss_pu:5163": "tataḥ sa bubudhe rājā tatprasādahṛtaklamaḥ /",
  "GK21sokss_pu:5164": "arkāṃśuracitāpyāyaḥ pratipaccandramā iva // SoKss_3,5.8 //",
  "GK21sokss_pu:5165": "ānandayac ca sacivān prātaḥ svapnena tena saḥ /",
  "GK21sokss_pu:5166": "vratopavāsaklānte ca devyau dve puṣpakomale // SoKss_3,5.9 //",
  "GK21sokss_pu:5167": "tatsvapnavarṇanenaiva śrotrapeyena tṛptayoḥ /",
  "GK21sokss_pu:5168": "tayoś ca vibhavāyaiva jātaḥ svādvauṣadhakramaḥ // SoKss_3,5.10 //",
  "GK21sokss_pu:5169": "lebhe sa rājā tapasā prabhāvaṃ pūrvajaiḥ samam /",
  "GK21sokss_pu:5170": "puṇyāṃ pativratānāṃ ca tatpatnyau kīrtim āpatuḥ // SoKss_3,5.11 //",
  "GK21sokss_pu:5171": "utsavavyagrapaure ca vihite vratapāraṇe /",
  "GK21sokss_pu:5172": "yaugandharāyaṇo 'nyedyur iti rājānam abravīt // SoKss_3,5.12 //",
  "GK21sokss_pu:5173": "dhanyas tvaṃ yasya caivetthaṃ prasanno bhagavān haraḥ /",
  "GK21sokss_pu:5174": "tad idānīṃ ripūñ jitvā bhaja lakṣmīṃ bhujārjitām // SoKss_3,5.13 //",
  "GK21sokss_pu:5175": "sā hi svadharmasaṃbhūtā bhūbhṛtām anvaye sthirā /",
  "GK21sokss_pu:5176": "nijadharmārjitānāṃ hi vināśo nāsti saṃpadām // SoKss_3,5.14 //",
  "GK21sokss_pu:5177": "tathā ca cirabhūmiṣṭho nidhiḥ pūrvajasaṃbhṛtaḥ /",
  "GK21sokss_pu:5178": "praṇaṣṭo bhavatā prāptaḥ kiṃ cātraitāṃ kathāṃ śṛṇu // SoKss_3,5.15 //",
  "GK21sokss_pu:5179": "babhūva devadāsākhyaḥ pure pāṭaliputrake /",
  "GK21sokss_pu:5180": "purā ko'pi vaṇikputro mahādhanakulodgataḥ // SoKss_3,5.16 //",
  "GK21sokss_pu:5181": "abhavat tasya bhāryā ca nagarāt pauṇḍravardhanāt /",
  "GK21sokss_pu:5182": "pariṇītā samṛddhasya kasyāpi vaṇijaḥ sutā // SoKss_3,5.17 //",
  "GK21sokss_pu:5183": "gate pitari pañcatvaṃ krameṇa vyasanānvitaḥ /",
  "GK21sokss_pu:5184": "sa devadāso dyūtena sarvaṃ dhanam ahārayat // SoKss_3,5.18 //",
  "GK21sokss_pu:5185": "tataś ca tasya sā bhāryā duḥkhadāridryaduḥkhitā /",
  "GK21sokss_pu:5186": "etya nītā nijaṃ gehaṃ svapitrā pauṇḍravardhanam // SoKss_3,5.19 //",
  "GK21sokss_pu:5187": "śanaiḥ so 'pi vipatkhinnaḥ sthātum icchan svakarmaṇi /",
  "GK21sokss_pu:5188": "mūlyārthī devadāsas taṃ śvaśuraṃ yācituṃ yayau // SoKss_3,5.20 //",
  "GK21sokss_pu:5189": "prāptaś ca saṃdhyāsamaye tat puraṃ pauṇḍravardhanam /",
  "GK21sokss_pu:5190": "rajorūkṣaṃ vivastraṃ ca vīkṣyātmānam acintayat // SoKss_3,5.21 //",
  "GK21sokss_pu:5191": "īdṛśaḥ praviśāmīha kathaṃ śvaśuraveśmani /",
  "GK21sokss_pu:5192": "varaṃ hi mānino mṛtyur na dainyaṃ svajanāgrataḥ // SoKss_3,5.22 //",
  "GK21sokss_pu:5193": "ity ālocyāpaṇe gatvā sa kvāpi vipaṇer bahiḥ /",
  "GK21sokss_pu:5194": "naktaṃ saṃkucitas tasthau tatkālaṃ kamalopamaḥ // SoKss_3,5.23 //",
  "GK21sokss_pu:5195": "kṣaṇāc ca tasyāṃ vipaṇau praviśantaṃ vyalokayat /",
  "GK21sokss_pu:5196": "yuvānaṃ vaṇijaṃ kaṃcid udghāṭitakavāṭakam // SoKss_3,5.24 //",
  "GK21sokss_pu:5197": "kṣaṇāntare ca tatraiva niḥśabdapadam āgatām /",
  "GK21sokss_pu:5198": "drutam antaḥ praviṣṭāṃ ca striyam ekāṃ dadarśa saḥ // SoKss_3,5.25 //",
  "GK21sokss_pu:5199": "jvalatpradīpe yāvac ca dadau dṛṣṭiṃ tadantare /",
  "GK21sokss_pu:5200": "pratyabhijñātavāṃs tāvat tāṃ nijām eva gehinīm // SoKss_3,5.26 //",
  "GK21sokss_pu:5201": "tataḥ so 'rgalitadvārāṃ bhāryāṃ tām anyagāminīm /",
  "GK21sokss_pu:5202": "dṛṣṭvā duḥkhāśanihato devadāso vyacintayat // SoKss_3,5.27 //",
  "GK21sokss_pu:5203": "dhanahīnena deho 'pi hāryate strīṣu kā kathā /",
  "GK21sokss_pu:5204": "nisarganiyataṃ vāsāṃ vidyutām iva cāpalam // SoKss_3,5.28 //",
  "GK21sokss_pu:5205": "tad iyaṃ sā vipat puṃsāṃ vyasanārṇavapātinām /",
  "GK21sokss_pu:5206": "gatiḥ seyaṃ svatantrāyāḥ striyāḥ pitṛgṛhasthiteḥ // SoKss_3,5.29 //",
  "GK21sokss_pu:5207": "iti saṃcintayaṃs tasyā bhāryāyāḥ sa bahiḥ sthitaḥ /",
  "GK21sokss_pu:5208": "ratāntavisrambhajuṣaḥ kathālāpam ivāśṛṇot // SoKss_3,5.30 //",
  "GK21sokss_pu:5209": "upetya ca dadau dvāri sa karṇaṃ sāpi tatkṣaṇam /",
  "GK21sokss_pu:5210": "ity abravīd upapatiṃ pāpā taṃ vaṇijaṃ rahaḥ // SoKss_3,5.31 //",
  "GK21sokss_pu:5211": "śṛṇv idaṃ kathayāmy adya rahasyaṃ te 'nurāgiṇī /",
  "GK21sokss_pu:5212": "madbhartur vīravarmākhyaḥ purābhūt prapitāmahaḥ // SoKss_3,5.32 //",
  "GK21sokss_pu:5213": "svagṛhasyāṅgaṇe tena catvāraḥ svarṇapūritāḥ /",
  "GK21sokss_pu:5214": "kumbhāś caturṣu koṇeṣu nigūḍhāḥ sthāpitā bhuvi // SoKss_3,5.33 //",
  "GK21sokss_pu:5215": "tad ekasyāḥ svabhāryāyāḥ sa cakre viditaṃ tadā /",
  "GK21sokss_pu:5216": "tadbhāryā cāntakāle sā snuṣāyai tad avocata // SoKss_3,5.34 //",
  "GK21sokss_pu:5217": "sāpi snuṣāyai macchvaśrve macchvaśrūr abravīc ca me /",
  "GK21sokss_pu:5218": "ity ayaṃ matpatikule śvaśrūkramamukhāgamaḥ // SoKss_3,5.35 //",
  "GK21sokss_pu:5219": "svabhartus tac ca na mayā daridrasyāpi varṇitam /",
  "GK21sokss_pu:5220": "sa hi dyūtarato dveṣyas tvaṃ tu me paramaḥ priyaḥ // SoKss_3,5.36 //",
  "GK21sokss_pu:5221": "tat tatra gatvā madbhartuḥ sakāśāt tadgṛhaṃ dhanaiḥ /",
  "GK21sokss_pu:5222": "krītvā tat prāpya ca svarṇam ihaitya bhaja māṃ sukham // SoKss_3,5.37 //",
  "GK21sokss_pu:5223": "evam uktaḥ kuṭilayā sa tayopapatir vaṇik /",
  "GK21sokss_pu:5224": "tutoṣa tasyai manvāno nidhiṃ labdham ayatnataḥ // SoKss_3,5.38 //",
  "GK21sokss_pu:5225": "devadāso 'pi kuvadhūvākśalyais tair bahir gataḥ /",
  "GK21sokss_pu:5226": "kīlitām iva tatkālaṃ dhanāśāṃ hṛdaye dadhau // SoKss_3,5.39 //",
  "GK21sokss_pu:5227": "jagāma ca tataḥ sadyaḥ puraṃ pāṭaliputrakam /",
  "GK21sokss_pu:5228": "prāpya ca svagṛhaṃ labdhvā nidhānaṃ svīcakāra tat // SoKss_3,5.40 //",
  "GK21sokss_pu:5229": "athājagāma sa vaṇik tadbhāryācchannakāmukaḥ /",
  "GK21sokss_pu:5230": "tam eva deśaṃ vāṇijyavyājena nidhilolupaḥ // SoKss_3,5.41 //",
  "GK21sokss_pu:5231": "devadāsasakāśāc ca krīṇāti sma sa tadgṛham /",
  "GK21sokss_pu:5232": "devadāso 'pi mūlyena bhūyasā tasya tad dadau // SoKss_3,5.42 //",
  "GK21sokss_pu:5233": "tato gṛhasthitiṃ kṛtvā yuktyā śvaśuraveśmanaḥ /",
  "GK21sokss_pu:5234": "sa devadāsaḥ śīghraṃ tām ānināya svagehinīm // SoKss_3,5.43 //",
  "GK21sokss_pu:5235": "evaṃ kṛte ca tadbhāryākāmukaḥ sa vaṇik śaṭhaḥ /",
  "GK21sokss_pu:5236": "alabdhanidhir abhyetya devadāsam uvāca tam // SoKss_3,5.44 //",
  "GK21sokss_pu:5237": "etad bhavadgṛhaṃ jīrṇaṃ mahyaṃ na khalu rocate /",
  "GK21sokss_pu:5238": "tad dehi me nijaṃ mūlyaṃ svagṛhaṃ svīkuruṣva ca // SoKss_3,5.45 //",
  "GK21sokss_pu:5239": "iti jalpaṃś ca sa vaṇig devadāsaś ca vibruvan /",
  "GK21sokss_pu:5240": "ubhau vivādasaktau tau rājāgram upajagmatuḥ // SoKss_3,5.46 //",
  "GK21sokss_pu:5241": "tatra svabhāryāvṛttāntaṃ vakṣaḥsthaviṣaduḥsaham /",
  "GK21sokss_pu:5242": "devadāso narendrāgre kṛtsnam udgirati sma tam // SoKss_3,5.47 //",
  "GK21sokss_pu:5243": "tataś cānāyya tadbhāryāṃ tattvaṃ cānviṣya bhūpatiḥ /",
  "GK21sokss_pu:5244": "adaṇḍayat taṃ sarvasvaṃ vaṇijaṃ pāradārikam // SoKss_3,5.48 //",
  "GK21sokss_pu:5245": "devadāso 'pi kuvadhūṃ kṛtva tāṃ chinnanāsikām /",
  "GK21sokss_pu:5246": "anyāṃ ca pariṇīyātra tasthau labdhanidhiḥ sukham // SoKss_3,5.49 //",
  "GK21sokss_pu:5247": "itthaṃ dharmārjitā lakṣmīr āsaṃtaty anapāyinī /",
  "GK21sokss_pu:5248": "itarā tu jalapātatuṣārakaṇanaśvarī // SoKss_3,5.50 //",
  "GK21sokss_pu:5249": "ato yateta dharmeṇa dhanam arjayituṃ pumān /",
  "GK21sokss_pu:5250": "rājā tu sutarāṃ yena mūlaṃ rājyataror dhanam // SoKss_3,5.51 //",
  "GK21sokss_pu:5251": "tasmād yathāvat saṃmānya siddhaye mantrimaṇḍalam /",
  "GK21sokss_pu:5252": "kuru digvijayaṃ deva labdhuṃ dharmottarāṃ śriyam // SoKss_3,5.52 //",
  "GK21sokss_pu:5253": "śvaśuradvayabandhūnāṃ prasaktānuprasaktitaḥ /",
  "GK21sokss_pu:5254": "vikurvate na bahavo rājānas te milanti ca // SoKss_3,5.53 //",
  "GK21sokss_pu:5255": "yas tv eṣa brahmadattākhyo vārāṇasyāṃ mahīpatiḥ /",
  "GK21sokss_pu:5256": "nityaṃ vairī sa te tasmād vijayasva tam agrataḥ // SoKss_3,5.54 //",
  "GK21sokss_pu:5257": "tasmiñ jite jaya prācīprakrameṇākhilā diśaḥ /",
  "GK21sokss_pu:5258": "uccaiḥ kuruṣva vai pāṇḍor yaśaś ca kumudojjvalam // SoKss_3,5.55 //",
  "GK21sokss_pu:5259": "ity ukto mantrimukhyena tatheti vijayodyataḥ /",
  "GK21sokss_pu:5260": "vatsarājaḥ prakṛtiṣu prayāṇārambham ādiśat // SoKss_3,5.56 //",
  "GK21sokss_pu:5261": "dadau vaidehadeśe ca rājyaṃ gopālakāya saḥ /",
  "GK21sokss_pu:5262": "satkārahetor nṛpatiḥ śvaśuryāyānugacchate // SoKss_3,5.57 //",
  "GK21sokss_pu:5263": "kiṃ ca padmāvatībhrātre prāyacchat siṃhavarmaṇe /",
  "GK21sokss_pu:5264": "saṃmānya cediviṣayaṃ sainyaiḥ samam upeyuṣe // SoKss_3,5.58 //",
  "GK21sokss_pu:5265": "ānāyayac ca sa vibhur bhillarājaṃ pulindakam /",
  "GK21sokss_pu:5266": "mittraṃ balair vyāptadiśaṃ prāvṛṭkālam ivāmbudaiḥ // SoKss_3,5.59 //",
  "GK21sokss_pu:5267": "abhūc ca yātrāsaṃrambho rāṣṭre tasya mahāprabhoḥ /",
  "GK21sokss_pu:5268": "ākulatvaṃ tu śatrūṇāṃ hṛdi citram ajāyata // SoKss_3,5.60 //",
  "GK21sokss_pu:5269": "yaugandharāyaṇaś cāgre cārān vārāṇasīṃ prati /",
  "GK21sokss_pu:5270": "prāhiṇod brahmadattasya rājño jñātuṃ viceṣṭitam // SoKss_3,5.61 //",
  "GK21sokss_pu:5271": "tataḥ śubhe 'hani prīto nimittair jayaśaṃsibhiḥ /",
  "GK21sokss_pu:5272": "brahmadattaṃ prati prācyāṃ pūrvaṃ vatseśvaro yayau // SoKss_3,5.62 //",
  "GK21sokss_pu:5273": "ārūḍhaḥ procchritacchattraṃ prottuṅgaṃ jayakuñjaram /",
  "GK21sokss_pu:5274": "giriṃ praphullaikataruṃ mṛgendra iva durmadaḥ // SoKss_3,5.63 //",
  "GK21sokss_pu:5275": "prāptayā siddhidūtyeva śaradā dattasaṃmadaḥ /",
  "GK21sokss_pu:5276": "darśayantyātisugamaṃ mārgaṃ svalpāmbunimnagam // SoKss_3,5.64 //",
  "GK21sokss_pu:5277": "pūrayan bahunādābhir vāhinībhir bhuvas talam /",
  "GK21sokss_pu:5278": "kurvann akāṇḍanirmeghavarṣāsamayasaṃbhramam // SoKss_3,5.65 //",
  "GK21sokss_pu:5279": "tadā ca sainyanirghoṣapratiśabdākulīkṛtāḥ /",
  "GK21sokss_pu:5280": "parasparam ivācakhyus tadāgamabhayaṃ diśaḥ // SoKss_3,5.66 //",
  "GK21sokss_pu:5281": "celuś ca hemasaṃnāhasaṃbhṛtārkaprabhā hayāḥ /",
  "GK21sokss_pu:5282": "tasya nīrājanaprītapāvakānugatā iva // SoKss_3,5.67 //",
  "GK21sokss_pu:5283": "virejur vāraṇāś cāsya sitaśravaṇacāmarāḥ /",
  "GK21sokss_pu:5284": "vigaladgaṇḍasindūraśoṇadānajalāḥ pathi // SoKss_3,5.68 //",
  "GK21sokss_pu:5285": "śaratpāṇḍupayodāṅkāḥ sadhāturasanirjharāḥ /",
  "GK21sokss_pu:5286": "yātrānupreṣitā bhītair ātmajā iva bhūdharaiḥ // SoKss_3,5.69 //",
  "GK21sokss_pu:5287": "naivaiṣa rājā sahate pareṣāṃ prasṛtaṃ mahaḥ /",
  "GK21sokss_pu:5288": "itīva taccamūreṇur arkatejas tirodadhe // SoKss_3,5.70 //",
  "GK21sokss_pu:5289": "padāt padaṃ ca dve devyau mārge tam anujagmatuḥ /",
  "GK21sokss_pu:5290": "nṛpaṃ nayaguṇākṛṣṭe iva kīrtijayaśriyau // SoKss_3,5.71 //",
  "GK21sokss_pu:5291": "namatātha palāyadhvam ity ūce vidviṣām iva /",
  "GK21sokss_pu:5292": "pavanākṣiptavikṣiptais tasya senādhvajāṃśukaiḥ // SoKss_3,5.72 //",
  "GK21sokss_pu:5293": "evaṃ yayau sa digbhāgān paśyan phullasitāmbujān /",
  "GK21sokss_pu:5294": "mahīmardabhayodbhrāntaśeṣotkṣiptaphaṇān iva // SoKss_3,5.73 //",
  "GK21sokss_pu:5295": "atrāntare ca te cārā dhṛtakāpālikavratāḥ /",
  "GK21sokss_pu:5296": "yaugandharāyaṇādiṣṭāḥ prāpur vārāṇasīṃ purīm // SoKss_3,5.74 //",
  "GK21sokss_pu:5297": "teṣāṃ ca kuhakābhijño jñānitvam upadarśayan /",
  "GK21sokss_pu:5298": "śiśriye gurutām ekaḥ śeṣās tacchiṣyatāṃ yayuḥ // SoKss_3,5.75 //",
  "GK21sokss_pu:5299": "ācāryo 'yaṃ trikālajña iti vyājaguruṃ ca tam /",
  "GK21sokss_pu:5300": "śiṣyās te khyāpayām āsur bhikṣāśinam itas tataḥ // SoKss_3,5.76 //",
  "GK21sokss_pu:5301": "yad uvācāgnidāhādi sa jñānī bhāvi pṛcchatām /",
  "GK21sokss_pu:5302": "tacchiṣyās tat tathā guptaṃ cakrus tena sa paprathe // SoKss_3,5.77 //",
  "GK21sokss_pu:5303": "rañjitaṃ kṣudrasiddhyā ca tatratyaṃ nṛpavallabham /",
  "GK21sokss_pu:5304": "svīcakre sa kam apy ekaṃ rājaputram upāsakam // SoKss_3,5.78 //",
  "GK21sokss_pu:5305": "tanmukhenaiva rājñaś ca brahmadattasya pṛcchataḥ /",
  "GK21sokss_pu:5306": "so 'bhūt tatra rahasyajñaḥ prāpte vatseśavigrahe // SoKss_3,5.79 //",
  "GK21sokss_pu:5307": "athāsya brahmadattasya mantrī yogakaraṇḍakaḥ /",
  "GK21sokss_pu:5308": "cakāra vatsarājasya vyājān āgacchataḥ pathi // SoKss_3,5.80 //",
  "GK21sokss_pu:5309": "adūṣayat pratipathaṃ viṣādidravyayuktibhiḥ /",
  "GK21sokss_pu:5310": "vṛkṣān kusumavalliś ca toyāni ca tṛṇāni ca // SoKss_3,5.81 //",
  "GK21sokss_pu:5311": "vidadhe viṣakanyāś ca sainye paṇyavilāsinīḥ /",
  "GK21sokss_pu:5312": "prāhiṇot puruṣāṃś caiva niśāsu cchadmaghātinaḥ // SoKss_3,5.82 //",
  "GK21sokss_pu:5313": "tac ca vijñāya sa jñānaliṅgī cāro nyavedayat /",
  "GK21sokss_pu:5314": "yaugandharāyaṇāyāśu svasahāyamukhais tadā // SoKss_3,5.83 //",
  "GK21sokss_pu:5315": "yaugandharāyaṇo 'py etad buddhvā pratipadaṃ pathi /",
  "GK21sokss_pu:5316": "dūṣitaṃ tṛṇatoyādi pratiyogair aśodhayat // SoKss_3,5.84 //",
  "GK21sokss_pu:5317": "apūrvastrīsamāyogaṃ kaṭake niṣiṣedha ca /",
  "GK21sokss_pu:5318": "avadhīd vadhakāṃs tāṃś ca labdhvā saha rumaṇvatā // SoKss_3,5.85 //",
  "GK21sokss_pu:5319": "tad buddhvā dhvastamāyaḥ san sainyapūritadiṅmukham /",
  "GK21sokss_pu:5320": "vatseśvaraṃ brahmadatto mene durjayam eva tam // SoKss_3,5.86 //",
  "GK21sokss_pu:5321": "saṃmantrya dattvā dūtaṃ ca śiroviracitāñjaliḥ /",
  "GK21sokss_pu:5322": "tataḥ sa nikaṭībhūtaṃ vatseśaṃ svayam abhyagāt // SoKss_3,5.87 //",
  "GK21sokss_pu:5323": "vatsarājo 'pi taṃ prāptaṃ pradattopāyanaṃ nṛpam /",
  "GK21sokss_pu:5324": "prītyā saṃmānayām āsa śūrā hi praṇatipriyāḥ // SoKss_3,5.88 //",
  "GK21sokss_pu:5325": "itthaṃ tasmiñ jite prācīṃ śamayan namayan mṛdūn /",
  "GK21sokss_pu:5326": "unmūlayaṃś ca kaṭhinān nṛpān vāyur iva drumān // SoKss_3,5.89 //",
  "GK21sokss_pu:5327": "prāpa ca prabalaḥ prācyaṃ caladvīcivighūrṇitam /",
  "GK21sokss_pu:5328": "vaṅgāvajayavitrāsavepamānam ivāmbudhim // SoKss_3,5.90 //",
  "GK21sokss_pu:5329": "tasya velātaṭānte ca jayastambhaṃ cakāra saḥ /",
  "GK21sokss_pu:5330": "pātālābhayayācñārthaṃ nāgarājam ivodgatam // SoKss_3,5.91 //",
  "GK21sokss_pu:5331": "avanamya kare datte kaliṅgair agragais tataḥ /",
  "GK21sokss_pu:5332": "āruroha mahendrādriṃ yaśas tasya yaśasvinaḥ // SoKss_3,5.92 //",
  "GK21sokss_pu:5333": "mahendrābhibhavād bhītair vindhyakūṭair ivāgataiḥ /",
  "GK21sokss_pu:5334": "gajair jitvāṭavīṃ rājñāṃ sa yayau dakṣiṇāṃ diśam // SoKss_3,5.93 //",
  "GK21sokss_pu:5335": "tatra cakre sa niḥsārapāṇḍurān apagarjitān /",
  "GK21sokss_pu:5336": "parvatāśrayiṇaḥ śatrūñ śaratkāla ivāmbudān // SoKss_3,5.94 //",
  "GK21sokss_pu:5337": "ullaṅghyamānā kāverī tena saṃmardakāriṇā /",
  "GK21sokss_pu:5338": "colakeśvarakīrtiś ca kāluṣyaṃ yayatuḥ samam // SoKss_3,5.95 //",
  "GK21sokss_pu:5339": "na paraṃ muralānāṃ sa sehe mūrdhasu nonnatim /",
  "GK21sokss_pu:5340": "karair āhanyamāneṣu yāvat kāntākuceṣv api // SoKss_3,5.96 //",
  "GK21sokss_pu:5341": "yat tasya saptadhā bhinnaṃ papur godāvarīpayaḥ /",
  "GK21sokss_pu:5342": "mātaṅgās tanmadavyājāt saptadhaivāmucann iva // SoKss_3,5.97 //",
  "GK21sokss_pu:5343": "athottirya sa vatseśo revām ujjayinīm agāt /",
  "GK21sokss_pu:5344": "praviveśa ca tāṃ caṇḍamahāsenapuraskṛtaḥ // SoKss_3,5.98 //",
  "GK21sokss_pu:5345": "sa mālyaślathadhammillaśobhād vaiguṇyaśālinām /",
  "GK21sokss_pu:5346": "mālavastrīkaṭākṣāṇāṃ yayau cātraiva lakṣyatām // SoKss_3,5.99 //",
  "GK21sokss_pu:5347": "tasthau ca nirvṛtas tatra tathā śvaśurasatkṛtaḥ /",
  "GK21sokss_pu:5348": "visasmāra yathābhīṣṭān api bhogān svadeśajān // SoKss_3,5.100 //",
  "GK21sokss_pu:5349": "āsīd vāsavadattā ca pituḥ pārśvavivartinī /",
  "GK21sokss_pu:5350": "smarantī bālabhāvasya saukhye 'pi vimanā iva // SoKss_3,5.101 //",
  "GK21sokss_pu:5351": "rājā caṇḍamahāsenas tayā tanayayā yathā /",
  "GK21sokss_pu:5352": "tathaiva padmāvatyāpi nandati sma sam āgataḥ // SoKss_3,5.102 //",
  "GK21sokss_pu:5353": "viśramya ca niśāḥ kāścit prīto vatseśvaras tataḥ /",
  "GK21sokss_pu:5354": "anvitaḥ śvāśuraiḥ sainyaiḥ prayayau paścimāṃ diśam // SoKss_3,5.103 //",
  "GK21sokss_pu:5355": "tasya khaḍgalatā nūnaṃ pratāpānaladhūmikā /",
  "GK21sokss_pu:5356": "yaccakre lāṭanārīṇām udaśrukaluṣā dṛśaḥ // SoKss_3,5.104 //",
  "GK21sokss_pu:5357": "asau mathitum ambhodhiṃ mā mām unmūlayiṣyati /",
  "GK21sokss_pu:5358": "itīva tadgajādhūtavano 'vepata mandaraḥ // SoKss_3,5.105 //",
  "GK21sokss_pu:5359": "satyaṃ sa ko'pi tejasvī bhāsvadādivilakṣaṇaḥ /",
  "GK21sokss_pu:5360": "pratīcyām udayaṃ prāpa prakṛṣṭam api yajjayī // SoKss_3,5.106 //",
  "GK21sokss_pu:5361": "tataḥ kuberatilakām alakāsaṅgaśaṃsinīm /",
  "GK21sokss_pu:5362": "kailāsahāsasubhagām āśām abhisasāra saḥ // SoKss_3,5.107 //",
  "GK21sokss_pu:5363": "sindhurājaṃ vaśīkṛtya harisainyair anudrutaḥ /",
  "GK21sokss_pu:5364": "kṣapayām āsa ca mlecchān rāghavo rākṣasān iva // SoKss_3,5.108 //",
  "GK21sokss_pu:5365": "turuṣkaturagavrātāḥ kṣubdhasyābdher ivormayaḥ /",
  "GK21sokss_pu:5366": "tadgajendraghaṭā velāvaneṣu dalaśo yayuḥ // SoKss_3,5.109 //",
  "GK21sokss_pu:5367": "gṛhītārikaraḥ śrīmān pāpasya puruṣottamaḥ /",
  "GK21sokss_pu:5368": "rāhor iva sa ciccheda pārasīkapateḥ śiraḥ // SoKss_3,5.110 //",
  "GK21sokss_pu:5369": "[pakṣe puruṣottamo viṣṇuḥ,",
  "GK21sokss_pu:5370": "tatpakṣe 'ricakram,",
  "GK21sokss_pu:5371": "gṛhītacakrahasta ity arthaḥ]",
  "GK21sokss_pu:5372": "hūṇahānikṛtas tasya mukharīkṛtadiṅmukhā /",
  "GK21sokss_pu:5373": "kīrtir dvitīyā gaṅgeva vicacāra himācale // SoKss_3,5.111 //",
  "GK21sokss_pu:5374": "nadantīṣv asya senāsu bhayastimitavidviṣaḥ /",
  "GK21sokss_pu:5375": "pratīpaḥ śuśruve nādaḥ śailarandhreṣu kevalam // SoKss_3,5.112 //",
  "GK21sokss_pu:5376": "apacchattreṇa śirasā kāmarūpeśvaro 'pi tam /",
  "GK21sokss_pu:5377": "naman vicchāyatāṃ bheje yat tadā na tad adbhutam // SoKss_3,5.113 //",
  "GK21sokss_pu:5378": "taddattair anvito nāgaiḥ samrāḍ vivavṛte 'tha saḥ /",
  "GK21sokss_pu:5379": "adribhir jaṅgamaiḥ śailaiḥ karīkṛtyārpitair iva // SoKss_3,5.114 //",
  "GK21sokss_pu:5380": "evaṃ vijitya vatseśo vasudhāṃ saparicchadaḥ /",
  "GK21sokss_pu:5381": "padmāvatīpituḥ prāpa puraṃ magadhabhūbhṛtaḥ // SoKss_3,5.115 //",
  "GK21sokss_pu:5382": "magadheśaś ca devībhyāṃ sahite 'sminn upasthite /",
  "GK21sokss_pu:5383": "sotsavo 'bhūn niśājyotsnāvati candra iva smaraḥ // SoKss_3,5.116 //",
  "GK21sokss_pu:5384": "avijñātasthitām ādau punaś ca vyaktim āgatām /",
  "GK21sokss_pu:5385": "mene vāsavadattāṃ ca so 'dhikapraśrayāspadam // SoKss_3,5.117 //",
  "GK21sokss_pu:5386": "tato magadhabhūbhṛtā sanagareṇa tenārcitaḥ samagrajanamānasair anugato 'nurāgāgataiḥ /",
  "GK21sokss_pu:5387": "nigīrṇavasudhātalo balabhareṇa lāvāṇakaṃ jagāma viṣayaṃ nijaṃ sa kila vatsarājo jayī // SoKss_3,5.118 //",
  "GK21sokss_pu:5388": "iti mahākaviśrīsomadevabhaṭṭaviracite kathāsaritsāgare lāvāṇakalambake pañcamas taraṅgaḥ /",
  "GK21sokss_pu:5389": "ṣaṣṭhas taraṅgaḥ /",
  "GK21sokss_pu:5390": "tataḥ sa senāviśrāntyai tatra lāvāṇake sthitaḥ /",
  "GK21sokss_pu:5391": "rahasy uvāca vatseśo rājā yaugandharāyaṇam // SoKss_3,6.1 //",
  "GK21sokss_pu:5392": "tvadbuddhyā nirjitāḥ sarve pṛthivyāṃ bhūbhṛto mayā /",
  "GK21sokss_pu:5393": "upāyasvīkṛtās te ca naiva vyabhicaranti me // SoKss_3,6.2 //",
  "GK21sokss_pu:5394": "vārāṇasīpatis tv eṣa brahmadatto durāśayaḥ /",
  "GK21sokss_pu:5395": "jāne vyabhicaraty eko viśvāsaḥ kuṭileṣu kaḥ // SoKss_3,6.3 //",
  "GK21sokss_pu:5396": "iti vatseśvareṇokta āha yaugandharāyaṇaḥ /",
  "GK21sokss_pu:5397": "na rājan brahmadattas te bhūyo vyabhicariṣyati // SoKss_3,6.4 //",
  "GK21sokss_pu:5398": "ākrāntopanatas tv eṣa bhṛśaṃ saṃmānitas tvayā /",
  "GK21sokss_pu:5399": "śubhācārasya kaḥ kuryād aśubhaṃ hi sacetanaḥ // SoKss_3,6.5 //",
  "GK21sokss_pu:5400": "kurvīta vā yas tasyaiva tadātmany aśubhaṃ bhavet /",
  "GK21sokss_pu:5401": "tathā ca śrūyatām atra kathāṃ te varṇayāmy aham // SoKss_3,6.6 //",
  "GK21sokss_pu:5402": "babhūva padmaviṣaye purā ko'pi dvijottamaḥ /",
  "GK21sokss_pu:5403": "khyātimān agnidattākhyo bhūbhṛddattāgrahārabhuk // SoKss_3,6.7 //",
  "GK21sokss_pu:5404": "tasyaikaḥ somadattākhyaḥ putro jyāyān ajāyata /",
  "GK21sokss_pu:5405": "dvitīyaś cābhavad vaiśvānaradattākhyayā sutaḥ // SoKss_3,6.8 //",
  "GK21sokss_pu:5406": "ādyas tayor abhūn mūrkhaḥ svākṛtir durvinītakaḥ /",
  "GK21sokss_pu:5407": "aparaś cābhavad vidvān vinīto 'dhyayanapriyaḥ // SoKss_3,6.9 //",
  "GK21sokss_pu:5408": "kṛtadārāv ubhau tau ca pitary astaṃ gate tataḥ /",
  "GK21sokss_pu:5409": "tadīyasyāgrahārāder ardham ardhaṃ vibhejatuḥ // SoKss_3,6.10 //",
  "GK21sokss_pu:5410": "tanmadhyāt sa kanīyāṃś ca rājñā saṃmānito 'bhavat /",
  "GK21sokss_pu:5411": "jyeṣṭhas tu somadatto 'bhūc capalaḥ kṣatrakarmakṛt // SoKss_3,6.11 //",
  "GK21sokss_pu:5412": "ekadā baddhagoṣṭhīkaṃ śūdraiḥ saha vilokya tam /",
  "GK21sokss_pu:5413": "somadattaṃ pitṛsuhṛddvijaḥ ko 'py evam abravīt // SoKss_3,6.12 //",
  "GK21sokss_pu:5414": "agnidattasuto bhūtvā śūdravan mūrkha ceṣṭase /",
  "GK21sokss_pu:5415": "nijam evānujaṃ dṛṣṭvā rājapūjyaṃ na lajjase // SoKss_3,6.13 //",
  "GK21sokss_pu:5416": "tac chrutvā kupitaḥ so 'tha somadattaḥ pradhāvya tam /",
  "GK21sokss_pu:5417": "vipraṃ pādaprahāreṇa jaghānojjhitagauravaḥ // SoKss_3,6.14 //",
  "GK21sokss_pu:5418": "tatra vipraḥ sa kṛtvānyān sākṣiṇas tatkṣaṇaṃ dvijān /",
  "GK21sokss_pu:5419": "gatvā pādāhatikruddho rājānaṃ taṃ vyajijñapat // SoKss_3,6.15 //",
  "GK21sokss_pu:5420": "rājāpi somadattasya bandhāya prāhiṇod bhaṭān /",
  "GK21sokss_pu:5421": "te ca nirgatya tanmittrair jaghnire śastrapāṇibhiḥ // SoKss_3,6.16 //",
  "GK21sokss_pu:5422": "tato bhūyo balaṃ preṣyāvaṣṭabdhasyāsya bhūpatiḥ /",
  "GK21sokss_pu:5423": "krodhāndhaḥ somadattasya śūlāropaṇam ādiśat // SoKss_3,6.17 //",
  "GK21sokss_pu:5424": "āropyamāṇaḥ śūlāyām athākasmāt sa ca dvijaḥ /",
  "GK21sokss_pu:5425": "prakṣipta iva kenāpi nipapāta tataḥ kṣitau // SoKss_3,6.18 //",
  "GK21sokss_pu:5426": "rakṣanti bhāvi kalyāṇaṃ bhāgyāny eva yato 'sya te /",
  "GK21sokss_pu:5427": "andhībabhūvur vadhakāḥ punar āropaṇodyatāḥ // SoKss_3,6.19 //",
  "GK21sokss_pu:5428": "tatkṣaṇaṃ śrutavṛttāntas tuṣṭo rājā kanīyasā /",
  "GK21sokss_pu:5429": "bhrātrāsya kṛtavijñaptir vadhād enam amocayat // SoKss_3,6.20 //",
  "GK21sokss_pu:5430": "tato maraṇanistīrṇaḥ somadatto gṛhaiḥ saha /",
  "GK21sokss_pu:5431": "gantuṃ rājāvamānena deśāntaram iyeṣa saḥ // SoKss_3,6.21 //",
  "GK21sokss_pu:5432": "yadā ca naicchan gamanaṃ sametās tasya bāndhavāḥ /",
  "GK21sokss_pu:5433": "tyaktarājāgrahārārdhāṃ pratipede tadā sthitim // SoKss_3,6.22 //",
  "GK21sokss_pu:5434": "tato vṛttyantarābhāvāt kartuṃ sa cakame kṛṣim /",
  "GK21sokss_pu:5435": "tadyogyāṃ ca bhuvaṃ draṣṭuṃ śubhe 'hany aṭavīṃ yayau // SoKss_3,6.23 //",
  "GK21sokss_pu:5436": "tatra lebhe śubhāṃ bhūmiṃ saṃbhāvya phalasaṃpadam /",
  "GK21sokss_pu:5437": "tanmadhye ca mahābhogam aśvatthatarum aikṣata // SoKss_3,6.24 //",
  "GK21sokss_pu:5438": "taṃ kalyāṇaghanacchāyāc channasūryāṃśuśītalam /",
  "GK21sokss_pu:5439": "prāvṛṭkālam ivālokya kṛṣyarthī toṣam āpa saḥ // SoKss_3,6.25 //",
  "GK21sokss_pu:5440": "yo 'dhiṣṭhātātra tasyaiva bhakto 'smīty abhidhāya ca /",
  "GK21sokss_pu:5441": "kṛtapradakṣiṇo 'śvatthavṛkṣaṃ taṃ praṇanāma saḥ // SoKss_3,6.26 //",
  "GK21sokss_pu:5442": "saṃyojyātha balīvardayugaṃ racitamaṅgalaḥ /",
  "GK21sokss_pu:5443": "kṛtvā baliṃ tasya taror ārebhe kṛṣim atra saḥ // SoKss_3,6.27 //",
  "GK21sokss_pu:5444": "tasthau tasyaiva cādhastād drumasya sa divāniśam /",
  "GK21sokss_pu:5445": "bhojanaṃ tasya cāninye tatraiva gṛhiṇī sadā // SoKss_3,6.28 //",
  "GK21sokss_pu:5446": "kāle tatra ca pakveṣu tasya sasyeṣv aśaṅkitam /",
  "GK21sokss_pu:5447": "sā bhūmiḥ pararāṣṭreṇa daivād etya vyaluṇṭhyata // SoKss_3,6.29 //",
  "GK21sokss_pu:5448": "tataḥ parabale yāte naṣṭe sasye sa sattvavān /",
  "GK21sokss_pu:5449": "āśvāsya rudatīṃ bhāryāṃ kiṃcic cheṣaṃ tadādadau // SoKss_3,6.30 //",
  "GK21sokss_pu:5450": "prāgvat kṛtabalis tasthau tatraivātha taror adhaḥ /",
  "GK21sokss_pu:5451": "nisargaḥ sa hi dhīrāṇāṃ yad āpady adhikaṃ dṛḍhāḥ // SoKss_3,6.31 //",
  "GK21sokss_pu:5452": "atha cintāvinidrasya sthitasyaikākino niśi /",
  "GK21sokss_pu:5453": "tasyāśvatthataros tasmād uccacāra sarasvatī // SoKss_3,6.32 //",
  "GK21sokss_pu:5454": "bhoḥ somadatta tuṣṭo 'smi tava tad gaccha bhūpateḥ /",
  "GK21sokss_pu:5455": "ādityaprabhasaṃjñasya rāṣṭraṃ śrīkaṇṭhadeśagam // SoKss_3,6.33 //",
  "GK21sokss_pu:5456": "tatra tasyānavarataṃ dvāradeśe mahīpateḥ /",
  "GK21sokss_pu:5457": "vadeḥ paṭhitvā saṃdhyāgnihotramantrān idaṃ vacaḥ // SoKss_3,6.34 //",
  "GK21sokss_pu:5458": "phalabhūtir ahaṃ nāmnā vipraḥ śṛṇuta vacmi yat /",
  "GK21sokss_pu:5459": "bhadrakṛt prāpnuyād bhadram abhadraṃ cāpy abhadrakṛt // SoKss_3,6.35 //",
  "GK21sokss_pu:5460": "evaṃ vadaṃś ca tatra tvaṃ mahatīm ṛddhim āpsyasi /",
  "GK21sokss_pu:5461": "saṃdhyāgnihotramantrāṃś ca matta eva paṭhādhunā // SoKss_3,6.36 //",
  "GK21sokss_pu:5462": "ahaṃ ca yakṣa ity uktvā svaprabhāveṇa tatkṣaṇam /",
  "GK21sokss_pu:5463": "tam adhyāpya ca tān mantrān vaṭe vāṇī tirodadhe // SoKss_3,6.37 //",
  "GK21sokss_pu:5464": "prātaḥ sa somadattaś ca pratasthe bhāryayā saha /",
  "GK21sokss_pu:5465": "phalabhūtir iti prāpya nāma yakṣakṛtaṃ kṛtī // SoKss_3,6.38 //",
  "GK21sokss_pu:5466": "atikramyāṭavīs tās tā viṣamāḥ parivartinīḥ /",
  "GK21sokss_pu:5467": "durdaśā iva saṃprāpa śrīkaṇṭhaviṣayaṃ ca saḥ // SoKss_3,6.39 //",
  "GK21sokss_pu:5468": "tatra saṃdhyāgnikāryādi paṭhitvā dvāri bhūpateḥ /",
  "GK21sokss_pu:5469": "yathāvan nāma saṃśrāvya phalabhūtir iti svakam // SoKss_3,6.40 //",
  "GK21sokss_pu:5470": "so 'vādīd bhadrakṛd bhadram abhadraṃ cāpy abhadrakṛt /",
  "GK21sokss_pu:5471": "prāpnuyād iti lokasya kautukotpādakaṃ vacaḥ // SoKss_3,6.41 //",
  "GK21sokss_pu:5472": "muhuś ca tadvadantaṃ taṃ tatrādityaprabho nṛpaḥ /",
  "GK21sokss_pu:5473": "buddhvā praveśayām āsa phalabhūtiṃ kutūhalī // SoKss_3,6.42 //",
  "GK21sokss_pu:5474": "so 'pi praviśya tasyāgre tad eva muhur abravīt /",
  "GK21sokss_pu:5475": "jahāsa tena sa nṛpas tadā pārśvasthitaiḥ saha // SoKss_3,6.43 //",
  "GK21sokss_pu:5476": "sasāmantaś ca vastrāṇi dattvā cābharaṇāni saḥ /",
  "GK21sokss_pu:5477": "grāmān rājā dadau tasmai na toṣo mahatāṃ mṛṣā // SoKss_3,6.44 //",
  "GK21sokss_pu:5478": "evaṃ ca tatkṣaṇaṃ prāpa guhyakānugraheṇa saḥ /",
  "GK21sokss_pu:5479": "phalabhūtiḥ kṛśo bhūtvā vibhūtiṃ bhūbhṛdarpitām // SoKss_3,6.45 //",
  "GK21sokss_pu:5480": "sadā tad eva ca vadan pūrvoktaṃ prāpa bhūpateḥ /",
  "GK21sokss_pu:5481": "vāllabhyam īśvarāṇāṃ hi vinodarasikaṃ manaḥ // SoKss_3,6.46 //",
  "GK21sokss_pu:5482": "kramād rājagṛhe cāsmin rāṣṭreṣv antaḥpureṣu ca /",
  "GK21sokss_pu:5483": "rājapriya iti prītiṃ bahumānām avāpa saḥ // SoKss_3,6.47 //",
  "GK21sokss_pu:5484": "kadācid atha so 'ṭavyāḥ kṛtvākheṭakam āgataḥ /",
  "GK21sokss_pu:5485": "ādityaprabhabhūpālaḥ sahasāntaḥpuraṃ yayau // SoKss_3,6.48 //",
  "GK21sokss_pu:5486": "dvāḥsthasaṃbhramasāśaṅkaḥ praviśyaiva dadarśa saḥ /",
  "GK21sokss_pu:5487": "devīṃ devārcanavyagrāṃ nāmnā kuvalayāvalīm // SoKss_3,6.49 //",
  "GK21sokss_pu:5488": "[āśaṅkaḥ em. for āśaṅkāḥ]",
  "GK21sokss_pu:5489": "digambarām ūrdhvakeśīṃ nimīlitavilocanām /",
  "GK21sokss_pu:5490": "sthūlasindūratilakāṃ japaprasphuritādharām // SoKss_3,6.50 //",
  "GK21sokss_pu:5491": "vicitravarṇakanyastamahāmaṇḍalamadhyagām /",
  "GK21sokss_pu:5492": "asṛksurāmahāmāṃsakalpitograbalikriyām // SoKss_3,6.51 //",
  "GK21sokss_pu:5493": "sāpi praviṣṭe nṛpatau saṃbhramākalitāṃśukā /",
  "GK21sokss_pu:5494": "tena pṛṣṭā kṣaṇād evam avocad yācitābhayā // SoKss_3,6.52 //",
  "GK21sokss_pu:5495": "tadaivodayalābhārthaṃ kṛtavaty asmi pūjanam /",
  "GK21sokss_pu:5496": "atra cāgamavṛttāntaṃ siddhiṃ ca śṛṇu me prabho // SoKss_3,6.53 //",
  "GK21sokss_pu:5497": "purāhaṃ pitṛveśmasthā kanyā madhumahotsave /",
  "GK21sokss_pu:5498": "evam uktā vayasyābhiḥ sametyodyānavartinī // SoKss_3,6.54 //",
  "GK21sokss_pu:5499": "astīha pramadodyāne tarumaṇḍalamadhyagaḥ /",
  "GK21sokss_pu:5500": "dṛṣṭaprabhāvo varado devadevo vināyakaḥ // SoKss_3,6.55 //",
  "GK21sokss_pu:5501": "tam upāgatya bhaktyā tvaṃ pūjaya prārthitapradam /",
  "GK21sokss_pu:5502": "yena nirvighnam evāśu svocitaṃ patim āpsyasi // SoKss_3,6.56 //",
  "GK21sokss_pu:5503": "tac chrutvā paryapṛcchyanta sakhyas tā maugdhyato mayā /",
  "GK21sokss_pu:5504": "kanyā labhante bhartāraṃ kiṃ vināyakapūjayā // SoKss_3,6.57 //",
  "GK21sokss_pu:5505": "atha tāḥ pratyavocan māṃ kim etāvat tvayocyate /",
  "GK21sokss_pu:5506": "tasminn apūjite nāsti siddhiḥ kāpīha kasya cit // SoKss_3,6.58 //",
  "GK21sokss_pu:5507": "tathā caitatprabhāvaṃ te varṇayāmo vayaṃ śṛṇu /",
  "GK21sokss_pu:5508": "ity uktvā ca vayasyā me kathām akathayann imām // SoKss_3,6.59 //",
  "GK21sokss_pu:5509": "purā purāres tanayaṃ senānyaṃ prāptum icchati /",
  "GK21sokss_pu:5510": "tārakopadrute śakre dagdhe ca kusumāyudhe // SoKss_3,6.60 //",
  "GK21sokss_pu:5511": "ūrdhvaretasam atyugraṃ sudīrghatapasi sthitam /",
  "GK21sokss_pu:5512": "gaurī kṛtatapāḥ prārthya prāpya ca tryambakaṃ patim // SoKss_3,6.61 //",
  "GK21sokss_pu:5513": "ācakāṅkṣa sutaprāptiṃ madanasya ca jīvitam /",
  "GK21sokss_pu:5514": "na ca sasmāra siddhyarthaṃ sā vighneśvarapūjanam // SoKss_3,6.62 //",
  "GK21sokss_pu:5515": "abhīṣṭābhyarthinīṃ tāṃ ca kāntām ity avadac chivaḥ /",
  "GK21sokss_pu:5516": "priye prajāpateḥ pūrvaṃ mānasād ajani smaraḥ // SoKss_3,6.63 //",
  "GK21sokss_pu:5517": "kaṃ darpayāmīti madāj jātamātro jagāda ca /",
  "GK21sokss_pu:5518": "tena kaṃdarpanāmānaṃ taṃ cakāra caturmukhaḥ // SoKss_3,6.64 //",
  "GK21sokss_pu:5519": "atidṛpto 'si cet putra tat trinetrasya laṅghanam /",
  "GK21sokss_pu:5520": "ekasya rakṣer mā nāma mṛtyuṃ tasmād avāpsyasi // SoKss_3,6.65 //",
  "GK21sokss_pu:5521": "itthaṃ ca vedhasokto 'pi saṃkṣobhāyāgataḥ śaṭhaḥ /",
  "GK21sokss_pu:5522": "mayā dagdho na tasyāsti sadehasyodbhavaḥ punaḥ // SoKss_3,6.66 //",
  "GK21sokss_pu:5523": "bhavatyās tu svaśaktyaiva putram utpādayāmy aham /",
  "GK21sokss_pu:5524": "na hi me madanotsāhahetukā lokavat prajā // SoKss_3,6.67 //",
  "GK21sokss_pu:5525": "evaṃ vadata evāsya pārvatīṃ vṛṣalakṣmaṇaḥ /",
  "GK21sokss_pu:5526": "āvirbabhūva purato brahmā śatamakhānvitaḥ // SoKss_3,6.68 //",
  "GK21sokss_pu:5527": "tena stutvā sa vijñaptas tārakāsuraśāntaye /",
  "GK21sokss_pu:5528": "aṅgīcakre śivaḥ sraṣṭuṃ devyām ātmajam aurasam // SoKss_3,6.69 //",
  "GK21sokss_pu:5529": "anumene ca kāmasya janma cetasi dehinām /",
  "GK21sokss_pu:5530": "sargavicchedarakṣārtham amūrtasyaiva tadgirā // SoKss_3,6.70 //",
  "GK21sokss_pu:5531": "dadau ca nijacitte 'pi so 'vakāśaṃ manobhuvaḥ /",
  "GK21sokss_pu:5532": "tena tuṣṭo yayau dhātā mudaṃ prāpa ca pārvatī // SoKss_3,6.71 //",
  "GK21sokss_pu:5533": "tato yāteṣu divaseṣv ekadā rahasi sthitaḥ /",
  "GK21sokss_pu:5534": "siṣeve suratakrīḍām umayā saha śaṃkaraḥ // SoKss_3,6.72 //",
  "GK21sokss_pu:5535": "yadā nābhūd ratānto 'sya gateṣv abdaśateṣv api /",
  "GK21sokss_pu:5536": "tadā tadupamardena cakampe bhuvanatrayam // SoKss_3,6.73 //",
  "GK21sokss_pu:5537": "tato jagannāśabhayād ratavighnāya śūlinaḥ /",
  "GK21sokss_pu:5538": "vahniṃ smaranti sma surāḥ pitāmahanideśataḥ // SoKss_3,6.74 //",
  "GK21sokss_pu:5539": "so 'py agniḥ smṛtamātraḥ sann adhṛṣyaṃ madanāntakam /",
  "GK21sokss_pu:5540": "matvā palāyya devebhyaḥ praviveśa jalāntaram // SoKss_3,6.75 //",
  "GK21sokss_pu:5541": "tattejodahyamānāś ca tatra bhekā divaukasām /",
  "GK21sokss_pu:5542": "vicinvatāṃ śaśaṃsus tam agnim antarjalasthitam // SoKss_3,6.76 //",
  "GK21sokss_pu:5543": "tatas tān anabhivyaktavācaḥ śāpena tatkṣaṇam /",
  "GK21sokss_pu:5544": "bhekān kṛtvā tirobhūya bhūyo 'gnir mandaraṃ yayau // SoKss_3,6.77 //",
  "GK21sokss_pu:5545": "tatra taṃ koṭarāntasthaṃ devāḥ śambūkarūpiṇam /",
  "GK21sokss_pu:5546": "prāpur gajaśukākhyātaṃ sa caiṣāṃ darśanaṃ dadau // SoKss_3,6.78 //",
  "GK21sokss_pu:5547": "kṛtvā jihvāviparyāsaṃ śāpena śukadantinām /",
  "GK21sokss_pu:5548": "pratipede ca devānāṃ sa kāryaṃ taiḥ kṛtastutiḥ // SoKss_3,6.79 //",
  "GK21sokss_pu:5549": "gatvā ca svoṣmaṇā so 'gnir nivārya suratāc chivam /",
  "GK21sokss_pu:5550": "śāpabhītyā praṇamyāsmai devakāryaṃ nyavedayat // SoKss_3,6.80 //",
  "GK21sokss_pu:5551": "śarvo 'py ārūḍhavego 'gnau tasmin vīryaṃ svam ādadhe /",
  "GK21sokss_pu:5552": "tad dhi dhārayituṃ śakto na vahnir nāmbikāpi vā // SoKss_3,6.81 //",
  "GK21sokss_pu:5553": "na mayā tanayas tvattaḥ saṃprāpta iti vādinīm /",
  "GK21sokss_pu:5554": "khedakopākulāṃ devīm ity uvāca tato haraḥ // SoKss_3,6.82 //",
  "GK21sokss_pu:5555": "vighno 'tra tava jāto 'yaṃ vinā vighneśapūjanam /",
  "GK21sokss_pu:5556": "tad arcayainaṃ yenāśu vahnau no janitā sutaḥ // SoKss_3,6.83 //",
  "GK21sokss_pu:5557": "ity uktā śaṃbhunā devī cakre vighneśvarārcanam /",
  "GK21sokss_pu:5558": "analo 'pi sagarbho 'bhūt tena vīryeṇa dhūrjaṭeḥ // SoKss_3,6.84 //",
  "GK21sokss_pu:5559": "tat tejaḥ śāṃbhavaṃ bibhrat sa tadā divaseṣv api /",
  "GK21sokss_pu:5560": "antaḥpraviṣṭatigmāṃśur iva saptārcir ābabhau // SoKss_3,6.85 //",
  "GK21sokss_pu:5561": "udvavāma ca gaṅgāyāṃ tat tejaḥ so 'tha durdharam /",
  "GK21sokss_pu:5562": "gaṅgainam atyajan merau vahnikuṇḍe harājñayā // SoKss_3,6.86 //",
  "GK21sokss_pu:5563": "tatra saṃrakṣyamāṇaḥ san sa garbhaḥ śāṃbhavair gaṇaiḥ /",
  "GK21sokss_pu:5564": "niḥsṛtyābdasahasreṇa kumāro 'bhūt ṣaḍānanaḥ // SoKss_3,6.87 //",
  "GK21sokss_pu:5565": "tato gaurīniyuktānāṃ kṛttikānāṃ payodharān /",
  "GK21sokss_pu:5566": "ṣaṇṇāṃ ṣaḍbhir mukhaiḥ pītvā svalpaiḥ sa vavṛdhe dinaiḥ // SoKss_3,6.88 //",
  "GK21sokss_pu:5567": "atrāntare devarājas tārakāsuranirjitaḥ /",
  "GK21sokss_pu:5568": "śiśriye meruśṛṅgāṇi durgāṇy ujjhitasaṃgaraḥ // SoKss_3,6.89 //",
  "GK21sokss_pu:5569": "devāś ca sākam ṛṣibhiḥ ṣaṇmukhaṃ śaraṇaṃ yayuḥ /",
  "GK21sokss_pu:5570": "ṣaṇmukho 'pi surān rakṣann āsīt taiḥ parivāritaḥ // SoKss_3,6.90 //",
  "GK21sokss_pu:5571": "tad buddhvā hāritaṃ matvā rājyam indro 'tha cakṣubhe /",
  "GK21sokss_pu:5572": "yodhayām āsa gatvā ca kumāraṃ sa samatsaraḥ // SoKss_3,6.91 //",
  "GK21sokss_pu:5573": "tadvajrābhihatasyāṅgāt ṣaṇmukhasyodbabhūvatuḥ /",
  "GK21sokss_pu:5574": "putrau śākhaviśākhākhyāv ubhāv atulatejasau // SoKss_3,6.92 //",
  "GK21sokss_pu:5575": "saputraṃ ca tam ākrāntaśatakratuparākramam /",
  "GK21sokss_pu:5576": "upetya tanayaṃ śarvaḥ svayaṃ yuddhād avārayat // SoKss_3,6.93 //",
  "GK21sokss_pu:5577": "jāto 'si tārakaṃ hantuṃ rājyaṃ cendrasya rakṣitum /",
  "GK21sokss_pu:5578": "tat kuruṣva nijaṃ kāryam iti cainaṃ śaśāsa saḥ // SoKss_3,6.94 //",
  "GK21sokss_pu:5579": "tataḥ praṇamya prītena tatkṣaṇaṃ vṛtravairiṇā /",
  "GK21sokss_pu:5580": "saināpatyābhiṣeko 'sya kumārasyopacakrame // SoKss_3,6.95 //",
  "GK21sokss_pu:5581": "svayam utkṣiptakalaśastabdhabāhur abhūd yadā /",
  "GK21sokss_pu:5582": "tataḥ śakraḥ śucam agād athainam avadac chivaḥ // SoKss_3,6.96 //",
  "GK21sokss_pu:5583": "na pūjito gajamukhaḥ senānyaṃ vāñchatā tvayā /",
  "GK21sokss_pu:5584": "tenaiṣa vighno jātas te tat kuruṣva tadarcanam // SoKss_3,6.97 //",
  "GK21sokss_pu:5585": "tac chrutvā tat tathā kṛtvā muktabāhuḥ śacīpatiḥ /",
  "GK21sokss_pu:5586": "abhiṣekotsavaṃ samyak senānye niravartayat // SoKss_3,6.98 //",
  "GK21sokss_pu:5587": "tato jaghāna na cirāt senānīs tarakāsuram /",
  "GK21sokss_pu:5588": "nananduḥ siddhakāryāś ca devā gaurī ca putriṇī // SoKss_3,6.99 //",
  "GK21sokss_pu:5589": "tad evaṃ devi devānām api santi na siddhayaḥ /",
  "GK21sokss_pu:5590": "herambe 'narcite tasmāt pūjayainaṃ varārthinī // SoKss_3,6.100 //",
  "GK21sokss_pu:5591": "ity uktāhaṃ vayasyābhir udyānaikāntavartinam /",
  "GK21sokss_pu:5592": "āryaputra purā gatvā vighnarājam apūjayam // SoKss_3,6.101 //",
  "GK21sokss_pu:5593": "pūjāvasāne cāpaśyam akasmād gaganāṅgaṇe /",
  "GK21sokss_pu:5594": "utpatya viharantīs tāḥ svasakhīr nijasiddhitaḥ // SoKss_3,6.102 //",
  "GK21sokss_pu:5595": "tad dṛṣṭvā kautukād vyomnaḥ samāhūyāvatārya ca /",
  "GK21sokss_pu:5596": "mayā siddhisvarūpaṃ tāḥ pṛṣṭāḥ sadyo 'bruvann idam // SoKss_3,6.103 //",
  "GK21sokss_pu:5597": "imā nṛmāṃsāśanajā ḍākinīmantrasiddhayaḥ /",
  "GK21sokss_pu:5598": "kālarātrir iti khyātā brāhmaṇī gurur atra naḥ // SoKss_3,6.104 //",
  "GK21sokss_pu:5599": "evaṃ sakhībhir uktāhaṃ khecarīsiddhilolubhā /",
  "GK21sokss_pu:5600": "nṛmāṃsāśanabhītā ca kṣaṇam āsaṃ sasaṃśayā // SoKss_3,6.105 //",
  "GK21sokss_pu:5601": "atha tatsiddhilubdhatvād avocaṃ tāḥ sakhīr aham /",
  "GK21sokss_pu:5602": "upadeśo mamāpy eṣa yuṣmābhir dāpyatām iti // SoKss_3,6.106 //",
  "GK21sokss_pu:5603": "tato madabhyarthanayā gatvā tatkṣaṇam eva tāḥ /",
  "GK21sokss_pu:5604": "āninyuḥ kālarātriṃ tāṃ tatraiva vikaṭākṛtim // SoKss_3,6.107 //",
  "GK21sokss_pu:5605": "miladbhruvaṃ kātarākṣīṃ nyañcaccipiṭanāsikām /",
  "GK21sokss_pu:5606": "sthūlagaṇḍīṃ karālauṣṭhīṃ danturāṃ dīrghakaṃdharām // SoKss_3,6.108 //",
  "GK21sokss_pu:5607": "lambastanīm udariṇīṃ vidīrṇotphullapādukām /",
  "GK21sokss_pu:5608": "dhātrā vairūpyanirmāṇavaidagdhīṃ darśitām iva // SoKss_3,6.109 //",
  "GK21sokss_pu:5609": "sā māṃ pādānatāṃ snātāṃ kṛtavighneśvarārcanām /",
  "GK21sokss_pu:5610": "vivastrāṃ maṇḍale bhīmāṃ bhairavārcām akārayat // SoKss_3,6.110 //",
  "GK21sokss_pu:5611": "abhiṣicya ca sā mahyaṃ tāṃs tān mantrān nijān dadau /",
  "GK21sokss_pu:5612": "bhakṣaṇāya nṛmāṃsaṃ ca devārcanabalīkṛtam // SoKss_3,6.111 //",
  "GK21sokss_pu:5613": "āttamantragaṇā bhuktamahāmāṃsā ca tatkṣaṇam /",
  "GK21sokss_pu:5614": "nirambaraivotpatitā sasakhīkāham ambaram // SoKss_3,6.112 //",
  "GK21sokss_pu:5615": "kṛtakrīḍāvatīryātha gaganād gurvanujñayā /",
  "GK21sokss_pu:5616": "gatābhūvam ahaṃ deva kanyakāntaḥpuraṃ nijam // SoKss_3,6.113 //",
  "GK21sokss_pu:5617": "evaṃ bālye 'pi jātāhaṃ ḍākinīcakravartinī /",
  "GK21sokss_pu:5618": "bhakṣitās tatra cāsmābhiḥ sametya bahavo narāḥ // SoKss_3,6.114 //",
  "GK21sokss_pu:5619": "asmin kathāntare caitāṃ mahārāja kathāṃ śṛṇu /",
  "GK21sokss_pu:5620": "viṣṇusvāmīty abhūt tasyāḥ kālarātryāḥ patir dvijaḥ // SoKss_3,6.115 //",
  "GK21sokss_pu:5621": "sa ca tasminn upādhyāyo deśe nānādigāgatān /",
  "GK21sokss_pu:5622": "śiṣyān adhyāpayām āsa vedavidyāviśāradaḥ // SoKss_3,6.116 //",
  "GK21sokss_pu:5623": "śiṣyamadhye ca tasyaiko nāmnā sundarako yuvā /",
  "GK21sokss_pu:5624": "babhūva śiṣyaḥ śīlena virājitavapurguṇaḥ // SoKss_3,6.117 //",
  "GK21sokss_pu:5625": "tam upādhyāyapatnī sā kālarātrīḥ kadācana /",
  "GK21sokss_pu:5626": "vavre rahasi kāmārtā patyau kvāpi bahir gate // SoKss_3,6.118 //",
  "GK21sokss_pu:5627": "nūnaṃ virūpair adhikaṃ hāsanaiḥ krīḍati smaraḥ /",
  "GK21sokss_pu:5628": "yat sānavekṣya svaṃ rūpaṃ cakre sundarakaspṛhām // SoKss_3,6.119 //",
  "GK21sokss_pu:5629": "sa tu sarvātmanā naicchad arthyamāno 'pi viplavam /",
  "GK21sokss_pu:5630": "striyo yathā viceṣṭantāṃ niṣkampaṃ tu satāṃ manaḥ // SoKss_3,6.120 //",
  "GK21sokss_pu:5631": "tataḥ sāpasṛte tasmin kālarātriḥ krudhā tadā /",
  "GK21sokss_pu:5632": "svam aṅgaṃ pāṭayām āsa svayaṃ dantanakhakṣataiḥ // SoKss_3,6.121 //",
  "GK21sokss_pu:5633": "vikīrṇavastrakeśāntā rudatī tāvad āsta ca /",
  "GK21sokss_pu:5634": "gṛhaṃ yāvad upādhyāyo viṣṇusvāmī viveśa saḥ // SoKss_3,6.122 //",
  "GK21sokss_pu:5635": "praviṣṭaṃ tam avādīc ca paśya sundarakeṇa me /",
  "GK21sokss_pu:5636": "avasthā vihitā svāmin balātkārābhilāṣiṇā // SoKss_3,6.123 //",
  "GK21sokss_pu:5637": "tac chrutvā sa upādhyāyaḥ krudhā jajvāla tatkṣaṇam /",
  "GK21sokss_pu:5638": "pratyayaḥ strīṣu muṣṇāti vimarśaṃ viduṣām api // SoKss_3,6.124 //",
  "GK21sokss_pu:5639": "sāyaṃ ca taṃ sundarakaṃ gṛhaprāptaṃ pradhāvya saḥ /",
  "GK21sokss_pu:5640": "saśiṣyo muṣṭibhiḥ pādair laguḍaiś cāpy atāḍayat // SoKss_3,6.125 //",
  "GK21sokss_pu:5641": "kiṃ ca prahāraniśceṣṭaṃ śiṣyān ādiśya taṃ bahiḥ /",
  "GK21sokss_pu:5642": "tyājayām āsa rathyāyāṃ nirapekṣatayā niśi // SoKss_3,6.126 //",
  "GK21sokss_pu:5643": "tataḥ śanaiḥ sundarakaḥ sa niśānilavījitaḥ /",
  "GK21sokss_pu:5644": "tathābhibhūtam ātmānaṃ paśyann evam acintayat // SoKss_3,6.127 //",
  "GK21sokss_pu:5645": "aho strīpreraṇā nāma rajasā laṅghitātmanām /",
  "GK21sokss_pu:5646": "puṃsāṃ vātyeva sarasām āśayakṣobhakāriṇī // SoKss_3,6.128 //",
  "GK21sokss_pu:5647": "yenāvicārya vṛddho 'pi vidvān api ca tat tathā /",
  "GK21sokss_pu:5648": "atikrodhād upādhyāyo viruddham akaron mayi // SoKss_3,6.129 //",
  "GK21sokss_pu:5649": "athavā daivasaṃsiddhāv ā sṛṣṭer viduṣām api /",
  "GK21sokss_pu:5650": "kāmakrodhau hi viprāṇāṃ mokṣadvārārgalāv ubhau // SoKss_3,6.130 //",
  "GK21sokss_pu:5651": "tathā hi kiṃ na munayaḥ svadārabhraṃśaśaṅkinaḥ /",
  "GK21sokss_pu:5652": "devadāruvane pūrvam api śarvāya cakrudhuḥ // SoKss_3,6.131 //",
  "GK21sokss_pu:5653": "na cainaṃ vividur devaṃ kṛtakṣapaṇakākṛtim /",
  "GK21sokss_pu:5654": "umāyai darśayiṣyantam ṛṣīṇām apy aśāntatām // SoKss_3,6.132 //",
  "GK21sokss_pu:5655": "dattaśāpāś ca te sadyas trijagatkṣobhakāraṇam /",
  "GK21sokss_pu:5656": "buddhvā taṃ devam īśānaṃ tam eva śaraṇaṃ yayuḥ // SoKss_3,6.133 //",
  "GK21sokss_pu:5657": "tad evaṃ kāmakopādiripuṣaḍvargavañcitāḥ /",
  "GK21sokss_pu:5658": "munayo 'pi vimuhyanti śrotriyeṣu kathaiva kā // SoKss_3,6.134 //",
  "GK21sokss_pu:5659": "iti sundarakas tatra dhyāyan dasyubhayān niśi /",
  "GK21sokss_pu:5660": "āruhya śūnyagovāṭaharmye tasthau samīpage // SoKss_3,6.135 //",
  "GK21sokss_pu:5661": "tatraikadeśe yāvac ca kṣaṇaṃ tiṣṭhaty alakṣitaḥ /",
  "GK21sokss_pu:5662": "tāvat tatraiva harmye sā kālarātrir upāyayau // SoKss_3,6.136 //",
  "GK21sokss_pu:5663": "ākṛṣṭavīracchurikā muktaphūtkārabhīṣaṇā /",
  "GK21sokss_pu:5664": "nayanānanavāntolkā ḍākinīcakrasaṃgatā // SoKss_3,6.137 //",
  "GK21sokss_pu:5665": "tāṃ dṛṣṭvā tādṛśīṃ tatra kālarātrim upāgatām /",
  "GK21sokss_pu:5666": "sasmāra mantrān rakṣoghnān bhītaḥ sundarako 'tha saḥ // SoKss_3,6.138 //",
  "GK21sokss_pu:5667": "tanmantramohitā cātha taṃ dadarśa na sā tadā /",
  "GK21sokss_pu:5668": "bhayasaṃpiṇḍitair aṅgair ekānte nibhṛtasthitam // SoKss_3,6.139 //",
  "GK21sokss_pu:5669": "athotpatanamantraṃ sā paṭhitvā sasakhījanā /",
  "GK21sokss_pu:5670": "kālarātriḥ sagovāṭaharmyaivodapatan nabhaḥ // SoKss_3,6.140 //",
  "GK21sokss_pu:5671": "taṃ ca mantraṃ sa jagrāha śrutvā sundarakas tadā /",
  "GK21sokss_pu:5672": "saharmyā sāpi nabhasā kṣipram ujjayinīṃ yayau // SoKss_3,6.141 //",
  "GK21sokss_pu:5673": "tatrāvatārya harmyaṃ sā mantrataḥ śākavāṭake /",
  "GK21sokss_pu:5674": "gatvā smaśāne cikrīḍa ḍākinīcakramadhyagā // SoKss_3,6.142 //",
  "GK21sokss_pu:5675": "tatkṣaṇaṃ ca kṣudhākrāntaḥ śākavāṭe 'vatīrya saḥ /",
  "GK21sokss_pu:5676": "tatra sundarakaś cakre vṛttim utkhātamūlakaiḥ // SoKss_3,6.143 //",
  "GK21sokss_pu:5677": "kṛtakṣutpratighāte 'smin prāgvad govāṭam āśrite /",
  "GK21sokss_pu:5678": "pratyāyayau kālarātrī rātrimadhye niketanāt // SoKss_3,6.144 //",
  "GK21sokss_pu:5679": "tato 'dhirūḍhagovāṭā pūrvavan mantrasiddhitaḥ /",
  "GK21sokss_pu:5680": "ākāśena saśiṣyā sā niśi svagṛham āyayau // SoKss_3,6.145 //",
  "GK21sokss_pu:5681": "sthāpayitvā yathāsthānaṃ tac ca govāṭavāhanam /",
  "GK21sokss_pu:5682": "visṛjyānucarīs tāś ca śayyāveśma viveśa sā // SoKss_3,6.146 //",
  "GK21sokss_pu:5683": "so 'pi sundarako nītvā tāṃ niśāṃ vighnavismitaḥ /",
  "GK21sokss_pu:5684": "prabhāte tyaktagovāṭo nikaṭaṃ suhṛdāṃ yayau // SoKss_3,6.147 //",
  "GK21sokss_pu:5685": "tatrākhyātasvavṛttānto videśagamanonmukhaḥ /",
  "GK21sokss_pu:5686": "taiḥ samāśvāsito mittrais tanmadhye sthitim agrahīt // SoKss_3,6.148 //",
  "GK21sokss_pu:5687": "upādhyāyagṛhaṃ tyaktvā bhuñjānaḥ sattrasadmani /",
  "GK21sokss_pu:5688": "uvāsa tatra viharan svacchandaḥ sakhibhiḥ saha // SoKss_3,6.149 //",
  "GK21sokss_pu:5689": "ekadā nirgatā kretuṃ gṛhopakaraṇāni sā /",
  "GK21sokss_pu:5690": "dadarśa taṃ sundarakaṃ kālarātriḥ kilāpaṇe // SoKss_3,6.150 //",
  "GK21sokss_pu:5691": "upetya ca jagādainaṃ punar eva smarāturā /",
  "GK21sokss_pu:5692": "bhaja sundarakādyāpi māṃ tvadāyattajīvitām // SoKss_3,6.151 //",
  "GK21sokss_pu:5693": "evam uktas tayā so 'tha sādhuḥ sundarako 'bravīt /",
  "GK21sokss_pu:5694": "maivaṃ vadīr na dharmo 'yaṃ mātā me gurupatny asi // SoKss_3,6.152 //",
  "GK21sokss_pu:5695": "tato 'bravīt kālarātrir dharmaṃ ced vetsi dehi tat /",
  "GK21sokss_pu:5696": "prāṇān me prāṇadānād dhi dharmaḥ ko 'bhyadhiko bhavet // SoKss_3,6.153 //",
  "GK21sokss_pu:5697": "atha sundarako 'vādīn mātar maivaṃ kṛthā hṛdi /",
  "GK21sokss_pu:5698": "gurutalpābhigamanaṃ kutra dharmo bhaviṣyati // SoKss_3,6.154 //",
  "GK21sokss_pu:5699": "evaṃ nirākṛtā tena tarjayantī ca taṃ ruṣā /",
  "GK21sokss_pu:5700": "pāṭayitvā svahastena svottarīyam agād gṛham // SoKss_3,6.155 //",
  "GK21sokss_pu:5701": "paśya sundarakeṇedaṃ dhāvitvā pāṭitaṃ mama /",
  "GK21sokss_pu:5702": "ity uvāca patiṃ tatra darśayitvottarīyakam // SoKss_3,6.156 //",
  "GK21sokss_pu:5703": "sa ca tasyāḥ patiḥ krodhād gatvā vadhyam udīrya ca /",
  "GK21sokss_pu:5704": "sattre sundarakasyāśu vārayām āsa bhojanam // SoKss_3,6.157 //",
  "GK21sokss_pu:5705": "tataḥ sundarakaḥ khedāt taṃ deśaṃ tyaktum udyataḥ /",
  "GK21sokss_pu:5706": "jānann utpatane vyomni mantraṃ govāṭaśikṣitam // SoKss_3,6.158 //",
  "GK21sokss_pu:5707": "tato 'varohe 'py aparaṃ śikṣitaṃ śrutavismṛtam /",
  "GK21sokss_pu:5708": "tad eva śūnyagovāṭaharmyaṃ niśi punar yayau // SoKss_3,6.159 //",
  "GK21sokss_pu:5709": "tatra tasmin sthite prāgvat kālarātrir upetya sā /",
  "GK21sokss_pu:5710": "tathaivotpatya harmyasthā vyomnaivojjayinīṃ yayau // SoKss_3,6.160 //",
  "GK21sokss_pu:5711": "tatrāvatārya mantreṇa govāṭaṃ śākavāṭake /",
  "GK21sokss_pu:5712": "jagāma rātricaryāyai punaḥ sā pitṛkānanam // SoKss_3,6.161 //",
  "GK21sokss_pu:5713": "taṃ ca sundarako mantraṃ bhūyaḥ śrutvāpi nāgrahīt /",
  "GK21sokss_pu:5714": "vinā hi gurvādeśena saṃpūrṇāḥ siddhayaḥ kutaḥ // SoKss_3,6.162 //",
  "GK21sokss_pu:5715": "tato 'tra bhuktvā katicin mūlakāny aparāṇi ca /",
  "GK21sokss_pu:5716": "netuṃ prakṣipya govāṭe tatra tasthau sa pūrvavat // SoKss_3,6.163 //",
  "GK21sokss_pu:5717": "athaityārūḍhagovāṭā sā gatvā nabhasā niśi /",
  "GK21sokss_pu:5718": "viveśa kālarātriḥ svaṃ sadma sthāpitavāhanā // SoKss_3,6.164 //",
  "GK21sokss_pu:5719": "so 'pi sundarakaḥ prātar govāṭān nirgatas tataḥ /",
  "GK21sokss_pu:5720": "yayau bhojanamūlyārthī vipaṇīm āttamūlakaḥ // SoKss_3,6.165 //",
  "GK21sokss_pu:5721": "vikrīṇānasya tasyātra mūlakaṃ rājasevakāḥ /",
  "GK21sokss_pu:5722": "mālavīyā vinā mūlyaṃ jahrur dṛṣṭvā svadeśajam // SoKss_3,6.166 //",
  "GK21sokss_pu:5723": "tataḥ sa kalahaṃ kurvan baddhvā suhṛdanudrutaḥ /",
  "GK21sokss_pu:5724": "pāṣāṇaghatadāyīti rājāgraṃ tair anīyata // SoKss_3,6.167 //",
  "GK21sokss_pu:5725": "mālavāt katham ānīya kānyakubje 'tra mūlakam /",
  "GK21sokss_pu:5726": "vikrīṇīṣe sadety eṣa pṛṣṭo 'smābhir na jalpati // SoKss_3,6.168 //",
  "GK21sokss_pu:5727": "hanti pratyuta pāṣāṇair ity uktas taiḥ śaṭhair nṛpaḥ /",
  "GK21sokss_pu:5728": "taṃ tad adbhutam aprākṣīt tatas tatsuhṛdo 'bruvan // SoKss_3,6.169 //",
  "GK21sokss_pu:5729": "asmābhiḥ saha yady eṣa prāsādam adhiropyate /",
  "GK21sokss_pu:5730": "tadaitat kautukaṃ deva kṛtsnaṃ jalpati nānyathā // SoKss_3,6.170 //",
  "GK21sokss_pu:5731": "tathety āropito rājñā saprāsādo 'sya paśyataḥ /",
  "GK21sokss_pu:5732": "utpapāta sa mantreṇa sadyaḥ sundarako nabhaḥ // SoKss_3,6.171 //",
  "GK21sokss_pu:5733": "samitras tena gatvā ca prayāgaṃ prāpya ca kramāt /",
  "GK21sokss_pu:5734": "śrāntaḥ kam api rājānaṃ snātaṃ tatra dadarśa saḥ // SoKss_3,6.172 //",
  "GK21sokss_pu:5735": "saṃstabhya cātra prāsādaṃ gaṅgāyāṃ khān nipatya ca /",
  "GK21sokss_pu:5736": "vismayodvīkṣitaḥ sarvais taṃ sa rājānam abhyagāt // SoKss_3,6.173 //",
  "GK21sokss_pu:5737": "kas tvaṃ kiṃ cāvatīrṇo 'si gaganād iti śaṃsa naḥ /",
  "GK21sokss_pu:5738": "rājñā prahveṇa pṛṣṭaḥ sann evaṃ sundarako 'bravīt // SoKss_3,6.174 //",
  "GK21sokss_pu:5739": "ahaṃ murajako nāma gaṇo devasya dhūrjaṭeḥ /",
  "GK21sokss_pu:5740": "prāpto mānuṣabhogārthī tvatsakāśaṃ tadājñayā // SoKss_3,6.175 //",
  "GK21sokss_pu:5741": "tac chrutvā satyam āśaṅkya sasyāḍhyaṃ ratnapūritam /",
  "GK21sokss_pu:5742": "sastrīkaṃ sopakaraṇaṃ dadau tasmai puraṃ nṛpaḥ // SoKss_3,6.176 //",
  "GK21sokss_pu:5743": "praviśyātha pure tasminn utpatya divi sānugaḥ /",
  "GK21sokss_pu:5744": "ciraṃ sundarakaḥ svecchaṃ nirdainyaṃ vicacāra saḥ // SoKss_3,6.177 //",
  "GK21sokss_pu:5745": "śayāno hemaparyaṅke vījyamānaś ca cāmaraiḥ /",
  "GK21sokss_pu:5746": "sevyamāno varastrībhir aindraṃ sukham avāpa saḥ // SoKss_3,6.178 //",
  "GK21sokss_pu:5747": "athaikadā dadau tasmai mantraṃ vyomāvarohaṇe /",
  "GK21sokss_pu:5748": "siddhaḥ ko'pi kilākāśacārī saṃjātasaṃstavaḥ // SoKss_3,6.179 //",
  "GK21sokss_pu:5749": "prāptāvatāramantraḥ sa gatvā sundarakas tataḥ /",
  "GK21sokss_pu:5750": "kānyakubje nije deśe vyomamārgād avātarat // SoKss_3,6.180 //",
  "GK21sokss_pu:5751": "sapuraṃ pūrṇalakṣmīkam avatīrṇaṃ nabhastalāt /",
  "GK21sokss_pu:5752": "buddhvā tatra svayaṃ rājā kautukāt tam upāyayau // SoKss_3,6.181 //",
  "GK21sokss_pu:5753": "parijñātaś ca pṛṣṭaś ca rājāgre so 'tha kālavit /",
  "GK21sokss_pu:5754": "kālarātrikṛtaṃ sarvaṃ svavṛttāntaṃ nyavedayat // SoKss_3,6.182 //",
  "GK21sokss_pu:5755": "tataś cānāyya papraccha kālarātriṃ mahīpatiḥ /",
  "GK21sokss_pu:5756": "nirbhayā sāpy avinayaṃ svaṃ sarvaṃ pratyapadyata // SoKss_3,6.183 //",
  "GK21sokss_pu:5757": "kupite ca nṛpe tasyāḥ karṇau ca cchettum udyate /",
  "GK21sokss_pu:5758": "sā gṛhītāpi paśyatsu sarveṣv eva tirodadhe // SoKss_3,6.184 //",
  "GK21sokss_pu:5759": "tataḥ svarāṣṭre vāso 'syās tatra rājñā nyaṣidhyata /",
  "GK21sokss_pu:5760": "tatpūjitaḥ sundarakaḥ śiśriye ca nabhaḥ punaḥ // SoKss_3,6.185 //",
  "GK21sokss_pu:5761": "ity uktvā tatra bhartāram ādityaprabhabhūpatim /",
  "GK21sokss_pu:5762": "ābhāṣata punaś cainaṃ rājñī kuvalayāvalī // SoKss_3,6.186 //",
  "GK21sokss_pu:5763": "bhavanty evaṃvidhā deva ḍākinīmantrasiddhayaḥ /",
  "GK21sokss_pu:5764": "etac ca matpitur deśe vṛttaṃ sarvatra viśrutam // SoKss_3,6.187 //",
  "GK21sokss_pu:5765": "kālarātreś ca śiṣyāham ity ādau varṇitaṃ mayā /",
  "GK21sokss_pu:5766": "pativratātvāt siddhis tu tato 'py abhyadhikā mama // SoKss_3,6.188 //",
  "GK21sokss_pu:5767": "bhavatā cādya dṛṣṭāhaṃ śreyo 'rthaṃ te kṛtārcanā /",
  "GK21sokss_pu:5768": "upahārāya puruṣaṃ mantreṇākraṣṭum udyatā // SoKss_3,6.189 //",
  "GK21sokss_pu:5769": "tad asmadīye 'tra naye tvam api praviśādhunā /",
  "GK21sokss_pu:5770": "siddhiyogajitānāṃ ca rājñāṃ mūrdhni padaṃ kuru // SoKss_3,6.190 //",
  "GK21sokss_pu:5771": "tac chrutvā kva mahāmāṃsabhojanaṃ ḍākinīnaye /",
  "GK21sokss_pu:5772": "kva ca rājatvam ity uktvā sa rājā niṣiṣedha tat // SoKss_3,6.191 //",
  "GK21sokss_pu:5773": "prāṇatyāgodyatāyāṃ tu rājñyāṃ tat pratyapadyata /",
  "GK21sokss_pu:5774": "viṣayākṛṣyamāṇā hi tiṣṭhanti supathe katham // SoKss_3,6.192 //",
  "GK21sokss_pu:5775": "tataḥ sā taṃ praveśyaiva maṇḍale pūrvapūjite /",
  "GK21sokss_pu:5776": "gṛhītasamayaṃ santaṃ rājānam idam abravīt // SoKss_3,6.193 //",
  "GK21sokss_pu:5777": "ya eṣa phalabhūtyākhyaḥ sthito vipras tavāntike /",
  "GK21sokss_pu:5778": "sa mayātropahārārtham ākraṣṭum upakalpitaḥ // SoKss_3,6.194 //",
  "GK21sokss_pu:5779": "ākarṣaṇaṃ ca sāyāsaṃ tat kaścit sūpakṛd varam /",
  "GK21sokss_pu:5780": "naye 'tra sthāpyatāṃ yas taṃ svayaṃ hanti pacaty api // SoKss_3,6.195 //",
  "GK21sokss_pu:5781": "na kāryā ca ghṛṇā yasmāt tanmāsabalibhakṣaṇāt /",
  "GK21sokss_pu:5782": "samāpite 'rcane pūrṇā siddhiḥ syād uttamo hi saḥ // SoKss_3,6.196 //",
  "GK21sokss_pu:5783": "ity uktaḥ priyayā rājā pāpabhīto 'pi tat punaḥ /",
  "GK21sokss_pu:5784": "aṅgīcakāra dhig aho kaṣṭāṃ strīṣv anurodhitām // SoKss_3,6.197 //",
  "GK21sokss_pu:5785": "ānāyya sūpakāraṃ ca tataḥ sāhasikābhidham /",
  "GK21sokss_pu:5786": "viśvāsya dīkṣitaṃ kṛtvā daṃpatī tau sahocatuḥ // SoKss_3,6.198 //",
  "GK21sokss_pu:5787": "rājā devīdvitīyo 'dya bhokṣyate tat tvarāṃ kuru /",
  "GK21sokss_pu:5788": "āhārasyeti yo 'bhyetya tvāṃ brūyāt taṃ nipātayeḥ // SoKss_3,6.199 //",
  "GK21sokss_pu:5789": "tanmāṃsaiś ca rahaḥ kuryāḥ prātar nau svādu bhojanam /",
  "GK21sokss_pu:5790": "iti sūpakṛd ādiṣṭas tathety uktvā gṛhaṃ yayau // SoKss_3,6.200 //",
  "GK21sokss_pu:5791": "prātaś ca phalabhūtiṃ taṃ prāptaṃ rājā jagāda saḥ /",
  "GK21sokss_pu:5792": "gaccha sāhasikaṃ brūhi sūpakāraṃ mahānase // SoKss_3,6.201 //",
  "GK21sokss_pu:5793": "rājā devīdvitīyo 'dya bhokṣyate svādu bhojanam /",
  "GK21sokss_pu:5794": "atas tvaritam āhāram uttamaṃ sādhayer iti // SoKss_3,6.202 //",
  "GK21sokss_pu:5795": "tatheti nirgataṃ taṃ ca phalabhūtiṃ bahis tadā /",
  "GK21sokss_pu:5796": "etya candraprabho nāma rājñaḥ putro 'bravīd idam // SoKss_3,6.203 //",
  "GK21sokss_pu:5797": "anena śīghraṃ hemnā me kārayādyaiva kuṇḍale /",
  "GK21sokss_pu:5798": "yādṛśe bhavatā pūrvam āryatātasya kārite // SoKss_3,6.204 //",
  "GK21sokss_pu:5799": "ity ukto rājaputreṇa phalabhūtis tadaiva saḥ /",
  "GK21sokss_pu:5800": "kṛtānurodhaḥ prahito yayau kuṇḍalayoḥ kṛte // SoKss_3,6.205 //",
  "GK21sokss_pu:5801": "rājaputro 'py agāt svairaṃ kathitaṃ phalabhūtinā /",
  "GK21sokss_pu:5802": "rājādeśaṃ gṛhītvā tam ekāky eva mahānasam // SoKss_3,6.206 //",
  "GK21sokss_pu:5803": "tatroktarājādeśaṃ taṃ sthitasaṃvit sa sūpakṛt /",
  "GK21sokss_pu:5804": "rājaputraṃ churikayā sadyaḥ sāhasiko 'vadhīt // SoKss_3,6.207 //",
  "GK21sokss_pu:5805": "tanmāṃsaiḥ sādhitaṃ tena bhojanaṃ ca kṛtārcanau /",
  "GK21sokss_pu:5806": "abhuñjātām ajānantau tattvaṃ rājñī nṛpas tathā // SoKss_3,6.208 //",
  "GK21sokss_pu:5807": "nītvā ca sānutāpas tāṃ rātriṃ rājā dadarśa saḥ /",
  "GK21sokss_pu:5808": "prātaḥ kuṇḍalahastaṃ taṃ phalabhūtim upāgatam // SoKss_3,6.209 //",
  "GK21sokss_pu:5809": "bibhrāntaḥ kuṇḍaloddeśāt taṃ ca papraccha tatkṣaṇam /",
  "GK21sokss_pu:5810": "tenākhyātasvavṛttāntaḥ papāta ca bhuvas tale // SoKss_3,6.210 //",
  "GK21sokss_pu:5811": "hā putreti ca cakranda nindan bhāryāṃ sahātmanā /",
  "GK21sokss_pu:5812": "pṛṣṭaś ca sacivaiḥ sarvaṃ yathātattvam avarṇayat // SoKss_3,6.211 //",
  "GK21sokss_pu:5813": "uvāca caitad uktaṃ tat pratyahaṃ phalabhūtinā /",
  "GK21sokss_pu:5814": "bhadrakṛt prāpnuyād bhadram abhadraṃ cāpy abhadrakṛt // SoKss_3,6.212 //",
  "GK21sokss_pu:5815": "kanduko bhittiniḥkṣipta iva pratiphalan muhuḥ /",
  "GK21sokss_pu:5816": "āpataty ātmani prāyo doṣo 'nyasya cikīrṣitaḥ // SoKss_3,6.213 //",
  "GK21sokss_pu:5817": "pāpācārair yad asmābhir brahmahatyāṃ cikīrṣubhiḥ /",
  "GK21sokss_pu:5818": "svaputraghātanaṃ kṛtvā prāptaṃ tanmāṃsabhakṣaṇam // SoKss_3,6.214 //",
  "GK21sokss_pu:5819": "ity uktvā bodhayitvā ca mantriṇaḥ svān adhomukhān /",
  "GK21sokss_pu:5820": "tam eva phalabhūtiṃ ca nije rājye 'bhiṣicya saḥ // SoKss_3,6.215 //",
  "GK21sokss_pu:5821": "rājā pradattadānaḥ sann aputraḥ pāpaśuddhaye /",
  "GK21sokss_pu:5822": "sabhāryaḥ praviveśāgniṃ dagdho 'py anuśayāgninā // SoKss_3,6.216 //",
  "GK21sokss_pu:5823": "phalabhūtiś ca tad rājyaṃ prāpya pṛthvīṃ śaśāsa saḥ /",
  "GK21sokss_pu:5824": "evaṃ bhadram abhadraṃ vā kṛtam ātmani kalpyate // SoKss_3,6.217 //",
  "GK21sokss_pu:5825": "iti vatseśvarasyāgre kathayitvā kathām imām /",
  "GK21sokss_pu:5826": "yaugandharāyaṇo bhūyo bhūpatiṃ tam abhāṣata // SoKss_3,6.218 //",
  "GK21sokss_pu:5827": "tasmāt tava sa rājendra jitvāpy ācarataḥ śubham /",
  "GK21sokss_pu:5828": "brahmadatto vikurvīta yadi hanyās tvam eva tam // SoKss_3,6.219 //",
  "GK21sokss_pu:5829": "ity ukto mantrimukhyena tadvākyam abhinandya saḥ /",
  "GK21sokss_pu:5830": "utthāya dinakartavyaṃ vatseśo niravartayat // SoKss_3,6.220 //",
  "GK21sokss_pu:5831": "anyedyuś ca sa saṃpannasarvadigvijayaḥ kṛtī /",
  "GK21sokss_pu:5832": "lāvāṇakād udacalat kauśāmbīṃ svapurīṃ prati // SoKss_3,6.221 //",
  "GK21sokss_pu:5833": "krameṇa nagarīṃ prāpa kṣitīśaḥ saparicchadaḥ /",
  "GK21sokss_pu:5834": "utpatākābhujalatāṃ nṛtyantīm utsavād iva // SoKss_3,6.222 //",
  "GK21sokss_pu:5835": "viveśa caināṃ paurastrīnayanotpalakānane /",
  "GK21sokss_pu:5836": "vitanvānaḥ pratipadaṃ pravātārambhavibhramam // SoKss_3,6.223 //",
  "GK21sokss_pu:5837": "cāraṇodgīyamānaś ca stūyamānaś ca bandibhiḥ /",
  "GK21sokss_pu:5838": "nṛpaiḥ praṇamyamānaś ca rājā mandiram āyayau // SoKss_3,6.224 //",
  "GK21sokss_pu:5839": "tato vinamreṣv adhiropya śāsanaṃ sa vatsarājo 'khiladeśarājasu /",
  "GK21sokss_pu:5840": "pūrvaṃ nidhānādhigataṃ kulocitaṃ prasahya siṃhāsanam āruroha tat // SoKss_3,6.225 //",
  "GK21sokss_pu:5841": "tatkālamaṅgalasamāhatatāradhīra tūryāravapratiravaiś ca nabhaḥ pupūre /",
  "GK21sokss_pu:5842": "tanmantrimukhyaparitoṣitalokapāla dattair iva pratidiśaṃ samasādhuvādaiḥ // SoKss_3,6.226 //",
  "GK21sokss_pu:5843": "vividham atha vitīrya vītalobho vasu vasudhāvijayārjitaṃ dvijebhyaḥ /",
  "GK21sokss_pu:5844": "akṛta kṛtamahotsavaḥ kṛtārthaṃ kṣitipatimaṇḍalam ātmamantriṇaś ca // SoKss_3,6.227 //",
  "GK21sokss_pu:5845": "kṣetreṣu varṣati tadānuguṇaṃ narendre tasmin dhvanadghanamṛdaṅganināditāyām /",
  "GK21sokss_pu:5846": "saṃbhāvya bhāvi bahudhānyaphalaṃ jano 'pi tasyāṃ puri pratigṛhaṃ vihitotsavo 'bhūt // SoKss_3,6.228 //",
  "GK21sokss_pu:5847": "evaṃ vijitya jagatīṃ sa kṛtī rumaṇvady augandharāyaṇaniveśitarājyabhāraḥ /",
  "GK21sokss_pu:5848": "tasthau yatheccham atha vāsavadattayātra padmāvatīsahitayā saha vatsarājaḥ // SoKss_3,6.229 //",
  "GK21sokss_pu:5849": "kīrtiśriyor iva tayor ubhayoś ca devyor madhyasthitaḥ sa varacāraṇagīyamānaḥ /",
  "GK21sokss_pu:5850": "candrodayaṃ nijayaśodhavalaṃ siṣeve śatrupratāpam iva sīdhu papau ca śaśvat // SoKss_3,6.230 //",
  "GK21sokss_pu:5851": "iti mahākaviśrīsomadevabhaṭṭaviracite kathāsaritsāgare lāvāṇakalambake ṣaṣṭhas taraṅgaḥ /",
  "GK21sokss_pu:5852": "samāptaś cāyaṃ lāvāṇakalambakas tṛtīyaḥ /",
  "GK21sokss_pu:5853": "// śrīḥ //",
  "GK21sokss_pu:5854": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:5855": "naravāhanadattajananaṃ nāma caturtho lambakaḥ /",
  "GK21sokss_pu:5856": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:5857": "prasahya sarayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_4,0.1 //",
  "GK21sokss_pu:5858": "prathamas taraṅgaḥ /",
  "GK21sokss_pu:5859": "karṇatālabalāghātasīmantitakulācalaḥ /",
  "GK21sokss_pu:5860": "panthānam iva siddhīnāṃ diśañ jayati vighnajit // SoKss_4,1.1 //",
  "GK21sokss_pu:5861": "tato vatseśvaro rājā sa kauśāmbyām avasthitaḥ /",
  "GK21sokss_pu:5862": "ekātapatrāṃ bubhuje jitām udayano mahīm // SoKss_4,1.2 //",
  "GK21sokss_pu:5863": "vidhāya sarumaṇvatke bhāraṃ yaugandharāyaṇe /",
  "GK21sokss_pu:5864": "vihāraikarasaś cābhūd vasantakasakhaḥ sukhī // SoKss_4,1.3 //",
  "GK21sokss_pu:5865": "svayaṃ sa vādayan vīṇāṃ devyā vāsavadattayā /",
  "GK21sokss_pu:5866": "padmāvatyā ca sahitaḥ saṃgītakam asevata // SoKss_4,1.4 //",
  "GK21sokss_pu:5867": "devīkākaligītasya tadvīṇāninadasya ca /",
  "GK21sokss_pu:5868": "abhede vādanāṅguṣṭhakampo 'bhūd bhedasūcakaḥ // SoKss_4,1.5 //",
  "GK21sokss_pu:5869": "harmyāgre nijakīrtyeva jyotsnayā dhavale ca saḥ /",
  "GK21sokss_pu:5870": "dhārāvigalitaṃ sīdhu papau madam iva dviṣām // SoKss_4,1.6 //",
  "GK21sokss_pu:5871": "ājahruḥ svarṇakalaśais tasya vārāṅganā rahaḥ /",
  "GK21sokss_pu:5872": "smararājyābhiṣekāmbha iva rāgojjvalaṃ madhu // SoKss_4,1.7 //",
  "GK21sokss_pu:5873": "āraktasurasasvaccham antaḥsphuritatanmukham /",
  "GK21sokss_pu:5874": "upaninye dvayor madhye sa svacittam ivāsavam // SoKss_4,1.8 //",
  "GK21sokss_pu:5875": "īrṣyāruṣām abhāve 'pi bhaṅgurabhruṇi rāgiṇi /",
  "GK21sokss_pu:5876": "na mukhe tat tayo rājñyos taddṛṣṭis tṛptim āyayau // SoKss_4,1.9 //",
  "GK21sokss_pu:5877": "samadhusphaṭikānekacaṣakā tasya pānabhūḥ /",
  "GK21sokss_pu:5878": "babhau bālātapāraktasitapadmeva padminī // SoKss_4,1.10 //",
  "GK21sokss_pu:5879": "antarā ca miladvyādhaḥ palāśaśyāmakañcukaḥ /",
  "GK21sokss_pu:5880": "sa sabāṇāsano bheje svopamaṃ mṛgakānanam // SoKss_4,1.11 //",
  "GK21sokss_pu:5881": "jaghāna paṅkakaluṣān varāhanivahāñ śaraiḥ /",
  "GK21sokss_pu:5882": "timiraughān aviralaiḥ karair iva marīcimān // SoKss_4,1.12 //",
  "GK21sokss_pu:5883": "vitrastaprasṛtās tasmin kṛṣṇasārāḥ pradhāvite /",
  "GK21sokss_pu:5884": "babhuḥ pūrvābhibhūtānāṃ kaṭākṣāḥ kakubhām iva // SoKss_4,1.13 //",
  "GK21sokss_pu:5885": "reje raktāruṇā cāsya mahī mahiṣaghātinaḥ /",
  "GK21sokss_pu:5886": "sevāgateva tacchṛṅgapātamuktā vanābjinī // SoKss_4,1.14 //",
  "GK21sokss_pu:5887": "vyāttavaktrapatatprāsaproteṣv api mṛgāriṣu /",
  "GK21sokss_pu:5888": "sāntargarjitaniṣkrāntajīviteṣu tutoṣa saḥ // SoKss_4,1.15 //",
  "GK21sokss_pu:5889": "śvānaḥ śvabhre vane tasmiṃs tasya vartmasu vāgurāḥ /",
  "GK21sokss_pu:5890": "sā svāyudhaikasiddhe 'bhūt prakriyā mṛgayārase // SoKss_4,1.16 //",
  "GK21sokss_pu:5891": "evaṃ sukhopabhogeṣu vartamānaṃ tam ekadā /",
  "GK21sokss_pu:5892": "rājānam āsthānagataṃ nārado munir abhyagāt // SoKss_4,1.17 //",
  "GK21sokss_pu:5893": "nijadehaprabhābaddhamaṇḍalo maṇḍanaṃ divaḥ /",
  "GK21sokss_pu:5894": "kṛtāvatāras tejasvijātiprītyāṃśumān iva // SoKss_4,1.18 //",
  "GK21sokss_pu:5895": "sa tena racitātithyo muhuḥ prahveṇa bhūbhṛtā /",
  "GK21sokss_pu:5896": "prītaḥ kṣaṇam iva sthitvā rājānaṃ tam abhāṣata // SoKss_4,1.19 //",
  "GK21sokss_pu:5897": "śṛṇu saṃkṣiptam etat te vatseśvara vadāmy aham /",
  "GK21sokss_pu:5898": "babhūva pāṇḍur iti te rājā pūrvapitāmahaḥ // SoKss_4,1.20 //",
  "GK21sokss_pu:5899": "taveva tasya dve eva bhavye bhārye babhūvatuḥ /",
  "GK21sokss_pu:5900": "ekā kuntī dvitīyā ca mādrī nāma mahaujasaḥ // SoKss_4,1.21 //",
  "GK21sokss_pu:5901": "sa pāṇḍuḥ pṛthivīm etāṃ jitvā jaladhimekhalām /",
  "GK21sokss_pu:5902": "sukhī kadācit prayayau mṛgayāvyasanī vanam // SoKss_4,1.22 //",
  "GK21sokss_pu:5903": "tatra kindamanāmānaṃ sa muniṃ muktasāyakaḥ /",
  "GK21sokss_pu:5904": "jaghāna mṛgarūpeṇa sabhāryaṃ suratasthitam // SoKss_4,1.23 //",
  "GK21sokss_pu:5905": "sa munir mṛgarūpaṃ tat tyaktvā kaṇṭhavivartibhiḥ /",
  "GK21sokss_pu:5906": "prāṇaiḥ śaśāpa taṃ pāṇḍuṃ viṣaṇṇaṃ muktakārmukam // SoKss_4,1.24 //",
  "GK21sokss_pu:5907": "svairastho nirvimarśena hato 'haṃ yat tvayā tataḥ /",
  "GK21sokss_pu:5908": "bhāryāsaṃbhogakāle te madvan mṛtyur bhaviṣyati // SoKss_4,1.25 //",
  "GK21sokss_pu:5909": "ity āptaśāpas tadbhītyā tyaktabhogaspṛho 'tha saḥ /",
  "GK21sokss_pu:5910": "patnībhyām anvitaḥ pāṇḍus tasthau śānte tapovane // SoKss_4,1.26 //",
  "GK21sokss_pu:5911": "tatrastho 'pi sa śāpena preritas tena caikadā /",
  "GK21sokss_pu:5912": "akasmāc cakame mādrīṃ priyāṃ prāpa ca pañcatām // SoKss_4,1.27 //",
  "GK21sokss_pu:5913": "tad evaṃ mṛgayā nāma pramādo nṛpa bhūbhṛtām /",
  "GK21sokss_pu:5914": "kṣapitā hy anayānye 'pi nṛpās te te mṛgā iva // SoKss_4,1.28 //",
  "GK21sokss_pu:5915": "ghoranādāmiṣaikāgrā rūkṣā dhūmrordhvamūrdhajā /",
  "GK21sokss_pu:5916": "kuntadantā kathaṃ kuryād rākṣasīva hi sā śivam // SoKss_4,1.29 //",
  "GK21sokss_pu:5917": "tasmād viphalam āyāsaṃ jahīhi mṛgayārasam /",
  "GK21sokss_pu:5918": "vanyavāhanahantṝṇāṃ samānaḥ prāṇasaṃśayaḥ // SoKss_4,1.30 //",
  "GK21sokss_pu:5919": "tvaṃ ca tvatpūrvajaprītyā priyaḥ kalyāṇapātra me /",
  "GK21sokss_pu:5920": "putraś ca tava kāmāṃśo yathā bhāvī tathā śṛṇu // SoKss_4,1.31 //",
  "GK21sokss_pu:5921": "purānaṅgāṅgasaṃbhūtyai ratyā stutibhir arcitaḥ /",
  "GK21sokss_pu:5922": "tuṣṭo rahasi saṃkṣepam idaṃ tasyāḥ śivo 'bhyadhāt // SoKss_4,1.32 //",
  "GK21sokss_pu:5923": "avatīrya nijāṃśena bhūmāv ārādhya māṃ svayam /",
  "GK21sokss_pu:5924": "gaurī putrārthinī kāmaṃ janayiṣyaty asāv iti // SoKss_4,1.33 //",
  "GK21sokss_pu:5925": "ataś caṇḍamahāsenasutā devī narendra sā /",
  "GK21sokss_pu:5926": "jātā vāsavadatteyaṃ saṃpannā mahiṣī ca te // SoKss_4,1.34 //",
  "GK21sokss_pu:5927": "tad eṣā śaṃbhum ārādhya kāmāṃśaṃ soṣyate sutam /",
  "GK21sokss_pu:5928": "sarvavidyādharāṇāṃ yaś cakravartī bhaviṣyati // SoKss_4,1.35 //",
  "GK21sokss_pu:5929": "ity uktenādṛtavacā rājñā pṛthvīṃ tadarpitām /",
  "GK21sokss_pu:5930": "pratyarpya tasmai sa yayau nāradarṣir adarśanam // SoKss_4,1.36 //",
  "GK21sokss_pu:5931": "tasmin gate vatsarājaḥ sa tad vāsavadattayā /",
  "GK21sokss_pu:5932": "jātaputrecchayā sākaṃ ninye taccintayā dinam // SoKss_4,1.37 //",
  "GK21sokss_pu:5933": "anyedyus taṃ sa vatseśam upetyāsthānavartinam /",
  "GK21sokss_pu:5934": "nityoditākhyaḥ pravaraḥ pratīhāro vyajijñapat // SoKss_4,1.38 //",
  "GK21sokss_pu:5935": "śiśukadvayasaṃyuktā brāhmaṇī kāpi durgatā /",
  "GK21sokss_pu:5936": "dvāri sthitā mahārāja devadarśanakāṅkṣiṇī // SoKss_4,1.39 //",
  "GK21sokss_pu:5937": "tac chrutvaivābhyanujñāte tatpraveśe mahībhṛtā /",
  "GK21sokss_pu:5938": "brāhmaṇī sā viveśātra kṛśapāṇḍuradhūsarā // SoKss_4,1.40 //",
  "GK21sokss_pu:5939": "māneneva viśīrṇena vāsasā vidhurīkṛtā /",
  "GK21sokss_pu:5940": "duḥkhadainyanibhāv aṅke vibhratī bālakāv ubhau // SoKss_4,1.41 //",
  "GK21sokss_pu:5941": "kṛtocitapraṇāmā ca sā rājānaṃ vyajijñapat /",
  "GK21sokss_pu:5942": "brāhmaṇī kulajā cāham īdṛśīṃ durgatiṃ gatā // SoKss_4,1.42 //",
  "GK21sokss_pu:5943": "daivād yugapad etau ca jātau dvau tanayau mama /",
  "GK21sokss_pu:5944": "tad deva nāsti me stanyam etayor bhojanaṃ vinā // SoKss_4,1.43 //",
  "GK21sokss_pu:5945": "teneha kṛpaṇā nātha śaraṇāgatavatsalam /",
  "GK21sokss_pu:5946": "prāptāsmi devaṃ śaraṇaṃ pramāṇam adhunā prabhuḥ // SoKss_4,1.44 //",
  "GK21sokss_pu:5947": "tac chrutvā sadayo rājā sa pratīhāram ādiśat /",
  "GK21sokss_pu:5948": "iyaṃ vāsavadattāyai devyai nītvārpyatām iti // SoKss_4,1.45 //",
  "GK21sokss_pu:5949": "tataś ca karmaṇā svena śubhenevāgrayāyinā /",
  "GK21sokss_pu:5950": "nītābhūn nikaṭaṃ devyāḥ pratīhāreṇa tena sā // SoKss_4,1.46 //",
  "GK21sokss_pu:5951": "rājñā visṛṣṭāṃ buddhvā tāṃ pratīhārād upāgatām /",
  "GK21sokss_pu:5952": "devī vāsavadattā sā brāhmaṇīṃ śraddadhetarām // SoKss_4,1.47 //",
  "GK21sokss_pu:5953": "yugmāpatyāṃ ca paśyantī dīnām etāṃ vyacintayat /",
  "GK21sokss_pu:5954": "aho vāmaikavṛttitvaṃ kimapy etat prajāpateḥ // SoKss_4,1.48 //",
  "GK21sokss_pu:5955": "aho vastuni mātsaryam aho bhaktir avastuni /",
  "GK21sokss_pu:5956": "nādyāpy eko 'pi me jāto jātau tv asyāṃ yamāv imau // SoKss_4,1.49 //",
  "GK21sokss_pu:5957": "evaṃ saṃcintayantī ca sā devī snānakāṅkṣiṇī /",
  "GK21sokss_pu:5958": "brāhmaṇyāś ceṭikās tasyāḥ snapanādau samādiśat // SoKss_4,1.50 //",
  "GK21sokss_pu:5959": "snapitā dattavastrā ca tābhiḥ svādu ca bhojitā /",
  "GK21sokss_pu:5960": "brāhmaṇī sāmbusikteva taptā bhūḥ samudaśvasat // SoKss_4,1.51 //",
  "GK21sokss_pu:5961": "samāśvastā ca sā yuktyā kathālāpaiḥ parīkṣitum /",
  "GK21sokss_pu:5962": "kṣaṇāntare nijagade devyā vāsavadattayā // SoKss_4,1.52 //",
  "GK21sokss_pu:5963": "bho brāhmaṇi kathā kācit tvayā naḥ kathyatām iti /",
  "GK21sokss_pu:5964": "tac chrutvā sā tathety uktvā kathāṃ vaktuṃ pracakrame // SoKss_4,1.53 //",
  "GK21sokss_pu:5965": "purābhūj jayadattākhyaḥ sāmānyaḥ ko'pi bhūpatiḥ /",
  "GK21sokss_pu:5966": "devadattābhidhānaś ca putras tasyodapadyata // SoKss_4,1.54 //",
  "GK21sokss_pu:5967": "yauvanasthasya tasyātha vivāhaṃ tanayasya saḥ /",
  "GK21sokss_pu:5968": "vidhātum icchan nṛpatir matimān ity acintayat // SoKss_4,1.55 //",
  "GK21sokss_pu:5969": "veśyeva balavadbhogyā rājaśrīr aticañcalā /",
  "GK21sokss_pu:5970": "vaṇijāṃ tu kulastrīva sthirā lakṣmīr ananyagā // SoKss_4,1.56 //",
  "GK21sokss_pu:5971": "tasmād vivāhaṃ putrasya karomi vaṇijāṃ gṛhāt /",
  "GK21sokss_pu:5972": "rājye 'sya bahudāyāde yena nāpad bhaviṣyati // SoKss_4,1.57 //",
  "GK21sokss_pu:5973": "iti niścitya putrasya kṛte vavre sa bhūpatiḥ /",
  "GK21sokss_pu:5974": "vaṇijo vasudattasya kanyāṃ pāṭaliputrakāt // SoKss_4,1.58 //",
  "GK21sokss_pu:5975": "vasudatto 'pi sa dadau ślāghyasaṃbandhavāñchayā /",
  "GK21sokss_pu:5976": "dūradeśāntare 'py asmai rājaputrāya tāṃ sutām // SoKss_4,1.59 //",
  "GK21sokss_pu:5977": "pūrayām āsa ca tathā ratnair jāmātaraṃ sa tam /",
  "GK21sokss_pu:5978": "agalad bahumāno 'sya yathā svapitṛvaibhave // SoKss_4,1.60 //",
  "GK21sokss_pu:5979": "avāptāḍhyavaṇikputrīsahitenātha tena saḥ /",
  "GK21sokss_pu:5980": "tanayena samaṃ tasthau jayadattanṛpaḥ sukham // SoKss_4,1.61 //",
  "GK21sokss_pu:5981": "ekadā tatra cāgatya sotkaḥ saṃbandhisadmani /",
  "GK21sokss_pu:5982": "sa vaṇig vasudattas tāṃ nināya svagṛhaṃ sutām // SoKss_4,1.62 //",
  "GK21sokss_pu:5983": "tato 'kasmāt sa nṛpatir jayadatto divaṃ yayau /",
  "GK21sokss_pu:5984": "udbhūya gotrajais tasya tac ca rājyam adhiṣṭhitam // SoKss_4,1.63 //",
  "GK21sokss_pu:5985": "tadbhītyā tasya tanayo jananyā nijayā niśi /",
  "GK21sokss_pu:5986": "devadattas tu nīto 'bhūd anyadeśam alakṣitaḥ // SoKss_4,1.64 //",
  "GK21sokss_pu:5987": "tatrāha rājaputraṃ taṃ māta duḥkhitamānasā /",
  "GK21sokss_pu:5988": "devo 'sti cakravartī naḥ prabhuḥ pūrvadigīśvaraḥ // SoKss_4,1.65 //",
  "GK21sokss_pu:5989": "tatpārśvaṃ vraja rājyaṃ te sādhayiṣyati vatsa saḥ /",
  "GK21sokss_pu:5990": "ity uktaḥ sa tadā mātrā rājaputro jagāda tām // SoKss_4,1.66 //",
  "GK21sokss_pu:5991": "tatra māṃ niṣparikaraṃ gataṃ ko bahu maṃsyate /",
  "GK21sokss_pu:5992": "tac chrutvā punar apy evaṃ sā mātā tam abhāṣata // SoKss_4,1.67 //",
  "GK21sokss_pu:5993": "śvaśurasya gṛhaṃ gatvā tvaṃ hi prāpya tato dhanam /",
  "GK21sokss_pu:5994": "kṛtvā parikaraṃ gaccha nikaṭaṃ cakravartinaḥ // SoKss_4,1.68 //",
  "GK21sokss_pu:5995": "iti sa prerito mātrā salajjo 'pi nṛpātmajaḥ /",
  "GK21sokss_pu:5996": "kramāt pratasthe sāyaṃ ca prāpa tacchvāśuraṃ gṛham // SoKss_4,1.69 //",
  "GK21sokss_pu:5997": "pitṛhīno vinaṣṭaśrīr bāṣpapātābhiśaṅkayā /",
  "GK21sokss_pu:5998": "akāle nāśakac cātra praveṣṭuṃ lajjayā niśi // SoKss_4,1.70 //",
  "GK21sokss_pu:5999": "nikaṭe sattrabāhye 'tha sthitaḥ śvaśuramandirāt /",
  "GK21sokss_pu:6000": "naktaṃ rajjvāvarohantīm akasmāt striyam aikṣata // SoKss_4,1.71 //",
  "GK21sokss_pu:6001": "kṣaṇāc ca bhāryāṃ svām eva tāṃ ratnadyutibhāsvarām /",
  "GK21sokss_pu:6002": "ulkām ivābhrapatitāṃ parijñāyābhyatapyata // SoKss_4,1.72 //",
  "GK21sokss_pu:6003": "sā tu taṃ dhūsarakṣāmaṃ dṛṣṭvāpy aparijānatī /",
  "GK21sokss_pu:6004": "ko 'sīty apṛcchat tac chrutvā pāntho 'ham iti so 'bravīt // SoKss_4,1.73 //",
  "GK21sokss_pu:6005": "tataḥ sā sattraśālāntaḥ praviveśa vaṇiksutā /",
  "GK21sokss_pu:6006": "anvagād rājaputro 'pi sa tāṃ guptam avekṣitum // SoKss_4,1.74 //",
  "GK21sokss_pu:6007": "sā cātra puruṣaṃ kaṃcid upāgāt puruṣo 'pi tām /",
  "GK21sokss_pu:6008": "tvaṃ cireṇāgatāsīti pādaghātair atāḍayat // SoKss_4,1.75 //",
  "GK21sokss_pu:6009": "tataḥ sā dviguṇībhūtarāgā pāpā prasādya tam /",
  "GK21sokss_pu:6010": "puruṣaṃ tena sahitā tatra tasthau yadṛcchayā // SoKss_4,1.76 //",
  "GK21sokss_pu:6011": "tad dṛṣṭvā tu sa suprajño rājaputro vyacintayat /",
  "GK21sokss_pu:6012": "kopasyāyaṃ na kālo me sādhyam anyad dhi vartate // SoKss_4,1.77 //",
  "GK21sokss_pu:6013": "kathaṃ ca prasaratv etac chastraṃ kṛpaṇayor dvayoḥ /",
  "GK21sokss_pu:6014": "śatruyogyaṃ striyām asyām asmin vā nṛpaśau mama // SoKss_4,1.78 //",
  "GK21sokss_pu:6015": "kim etayā kuvadhvā vā kṛtyam etad dhi durvidheḥ /",
  "GK21sokss_pu:6016": "maddhairyālokanakrīḍānaipuṇye duḥkhavarṣiṇaḥ // SoKss_4,1.79 //",
  "GK21sokss_pu:6017": "atulyakulasaṃbandhaḥ saiṣā kiṃ vāparādhyati /",
  "GK21sokss_pu:6018": "muktvā balibhujaṃ kākī kokile ramate katham // SoKss_4,1.80 //",
  "GK21sokss_pu:6019": "ity ālocya sa tāṃ bhāryām upaikṣata sakāmukām /",
  "GK21sokss_pu:6020": "satāṃ gurujigīṣe hi cetasi strītṛṇaṃ kiyat // SoKss_4,1.81 //",
  "GK21sokss_pu:6021": "tatkālaṃ ca ratāvegavaśāt tasyāḥ kilāpatat /",
  "GK21sokss_pu:6022": "vaṇiksutāyāḥ śravaṇāt san muktāḍhyaṃ vibhūṣaṇam // SoKss_4,1.82 //",
  "GK21sokss_pu:6023": "tac ca sā na dadarśaiva suratānte ca satvarā /",
  "GK21sokss_pu:6024": "yayau yathāgataṃ geham āpṛcchyopapatiṃ tataḥ // SoKss_4,1.83 //",
  "GK21sokss_pu:6025": "tasminn api gate kvāpi drutaṃ pracchannakāmuke /",
  "GK21sokss_pu:6026": "sa rājaputro dṛṣṭvā tadratnābharaṇam agrahīt // SoKss_4,1.84 //",
  "GK21sokss_pu:6027": "sphuradratnaśikhājālaṃ dhātrā mohatamo 'paham /",
  "GK21sokss_pu:6028": "hastadīpam iva prattaṃ praṇaṣṭaśrīgaveṣaṇe // SoKss_4,1.85 //",
  "GK21sokss_pu:6029": "mahārghaṃ ca tad ālokya rājaputraḥ sa tatkṣaṇam /",
  "GK21sokss_pu:6030": "nirgatya siddhakāryaḥ san kānyakubjaṃ tato yayau // SoKss_4,1.86 //",
  "GK21sokss_pu:6031": "tatra bandhāya dattvā tat svarṇalakṣeṇa bhūṣaṇam /",
  "GK21sokss_pu:6032": "krītvā hastyaśvam agamat sa pārśvaṃ cakravartinaḥ // SoKss_4,1.87 //",
  "GK21sokss_pu:6033": "taddattaiś ca balaiḥ sākam etya hatvā ripūn raṇe /",
  "GK21sokss_pu:6034": "prāpa tat paitṛkaṃ rājyaṃ kṛtī mātrābhinanditaḥ // SoKss_4,1.88 //",
  "GK21sokss_pu:6035": "tac ca bandhād vinirmocya bhūṣaṇaṃ śvaśurāntikam /",
  "GK21sokss_pu:6036": "prāhiṇot prakaṭīkartuṃ rahasyaṃ tad aśaṅkitam // SoKss_4,1.89 //",
  "GK21sokss_pu:6037": "so 'pi tacchvaśuro dṛṣṭvā svasutākarṇabhūṣaṇam /",
  "GK21sokss_pu:6038": "tat tathopāgataṃ tasyai saṃbhrāntaḥ samadarśayat // SoKss_4,1.90 //",
  "GK21sokss_pu:6039": "sāpi pūrvaparibhraṣṭaṃ cāritram iva vīkṣya tat /",
  "GK21sokss_pu:6040": "buddhvā ca bhartrā prahitaṃ vyākulaiva samasmarat // SoKss_4,1.91 //",
  "GK21sokss_pu:6041": "idaṃ me patitaṃ tasyāṃ rātrau sattragṛhāntare /",
  "GK21sokss_pu:6042": "yasyāṃ tatra sthito dṛṣṭaḥ sa ko'pi pathiko mayā // SoKss_4,1.92 //",
  "GK21sokss_pu:6043": "tan nūnaṃ so 'tra bhartā me śīlajijñāsayāyayau /",
  "GK21sokss_pu:6044": "mayā tu sa na vijñātas tenedaṃ prāpi bhūṣaṇam // SoKss_4,1.93 //",
  "GK21sokss_pu:6045": "ity evaṃ cintayantyāś ca durnayavyaktiviklavam /",
  "GK21sokss_pu:6046": "vaṇiksutāyā hṛdayaṃ tasyāḥ kātaram asphuṭat // SoKss_4,1.94 //",
  "GK21sokss_pu:6047": "tatas tasyā rahasyajñāṃ pṛṣṭvā ceṭīṃ svayuktitaḥ /",
  "GK21sokss_pu:6048": "tatpitā sa vaṇig buddhvā tattvaṃ tatyāja tacchucam // SoKss_4,1.95 //",
  "GK21sokss_pu:6049": "rājaputro 'tha saṃprāptarājyo labdhvā guṇārjitām /",
  "GK21sokss_pu:6050": "sa cakravartitanayāṃ bhāryāṃ bheje 'parāṃ śriyam // SoKss_4,1.96 //",
  "GK21sokss_pu:6051": "tad itthaṃ sāhase strīṇāṃ hṛdayaṃ vajrakarkaśam /",
  "GK21sokss_pu:6052": "tad eva sādhvasāvegasaṃpāte puṣpapelavam // SoKss_4,1.97 //",
  "GK21sokss_pu:6053": "tās tu kāścana sadvaṃśajātā muktā ivāṅganāḥ /",
  "GK21sokss_pu:6054": "yāḥ suvṛttācchahṛdayā yānti bhūṣaṇatāṃ bhuvi // SoKss_4,1.98 //",
  "GK21sokss_pu:6055": "hariṇīva ca rājaśrīr evaṃ viplavinī sadā /",
  "GK21sokss_pu:6056": "dhairyapāśena banddhuṃ ca tām eke jānate budhāḥ // SoKss_4,1.99 //",
  "GK21sokss_pu:6057": "tasmād āpady api tyājyaṃ na sattvaṃ saṃpadeṣibhiḥ /",
  "GK21sokss_pu:6058": "ayam evātra vṛttānto mamātra ca nidarśanam // SoKss_4,1.100 //",
  "GK21sokss_pu:6059": "yan mayā vidhure 'py asmiṃś cāritraṃ devi rakṣitam /",
  "GK21sokss_pu:6060": "yuṣmaddarśanakalyāṇaprāptyā tat phalitaṃ hi me // SoKss_4,1.101 //",
  "GK21sokss_pu:6061": "iti tasyā mukhāc chrutvā brāhmaṇyās tatkṣaṇaṃ kathām /",
  "GK21sokss_pu:6062": "devī vāsavadattā sā sādarā samacintayat // SoKss_4,1.102 //",
  "GK21sokss_pu:6063": "brāhmaṇī kulavaty eṣā dhruvam asyā hy udāratām /",
  "GK21sokss_pu:6064": "bhaṅgiḥ svaśīlopakṣepe vacaḥprauḍhiś ca śaṃsati // SoKss_4,1.103 //",
  "GK21sokss_pu:6065": "rājasaṃsatpraveśe 'syāḥ prāvīṇyam ata eva ca /",
  "GK21sokss_pu:6066": "iti saṃcintya devī tāṃ brāhmaṇīṃ punar abravīt: // SoKss_4,1.104 //",
  "GK21sokss_pu:6067": "bhāryā tvaṃ kasya ko vā te vṛttāntaḥ kathyatāṃ tvayā /",
  "GK21sokss_pu:6068": "tac chrutvā brāhmaṇī bhūyaḥ sātha vaktuṃ pracakrame // SoKss_4,1.105 //",
  "GK21sokss_pu:6069": "mālave devi ko 'py āsīd agnidatta iti dvijaḥ /",
  "GK21sokss_pu:6070": "nilayaḥ śrīsarasvatyoḥ svayam āttadhano 'rthibhiḥ // SoKss_4,1.106 //",
  "GK21sokss_pu:6071": "tasya ca svānurūpau dvāv utpannau tanayau kramāt /",
  "GK21sokss_pu:6072": "jyeṣṭhaḥ śaṃkaradattākhyo nāmnā śāntikaro 'paraḥ // SoKss_4,1.107 //",
  "GK21sokss_pu:6073": "tayoḥ śāntikaro 'kasmād vidyārthī svapitur gṛhāt /",
  "GK21sokss_pu:6074": "sa bāla eva nirgatya gataḥ kvāpi yaśasvini // SoKss_4,1.108 //",
  "GK21sokss_pu:6075": "dvitīyaś ca sa tadbhrātā jyeṣṭho māṃ pariṇītavān /",
  "GK21sokss_pu:6076": "tanayāṃ yajñadattasya yajñārthabhṛtasaṃpadaḥ // SoKss_4,1.109 //",
  "GK21sokss_pu:6077": "kālena tasya madbhartuḥ so 'gnidattābhidhaḥ pitā /",
  "GK21sokss_pu:6078": "vṛddho lokāntaraṃ yāto bhāryayānugataḥ svayā // SoKss_4,1.110 //",
  "GK21sokss_pu:6079": "tīrthoddeśāc ca madbhartā dhṛtagarbhāṃ vimucya mām /",
  "GK21sokss_pu:6080": "gatvā sarasvatīpūre śokenāndho jahau tanum // SoKss_4,1.111 //",
  "GK21sokss_pu:6081": "vṛttānte kathite cāsminn etya tatsahayāyibhiḥ /",
  "GK21sokss_pu:6082": "svajanebhyo mayā labdhaṃ nānugantuṃ sagarbhayā // SoKss_4,1.112 //",
  "GK21sokss_pu:6083": "tato mayy ārdraśokāyām akasmād etya dasyubhiḥ /",
  "GK21sokss_pu:6084": "asmannivāsaḥ sakalo 'py agrahāro viluṇṭhitaḥ // SoKss_4,1.113 //",
  "GK21sokss_pu:6085": "tatkṣaṇaṃ tisṛbhiḥ sārdhaṃ brāhmaṇībhir ahaṃ tataḥ /",
  "GK21sokss_pu:6086": "śīlabhraṃśabhayād āttasvalpavastrā palāyitā // SoKss_4,1.114 //",
  "GK21sokss_pu:6087": "deśabhaṅgād vidūraṃ ca gatvā deśaṃ tadanvitā /",
  "GK21sokss_pu:6088": "māsamātraṃ sthitābhūvaṃ kṛcchrakarmopajīvinī // SoKss_4,1.115 //",
  "GK21sokss_pu:6089": "śrutvā cānāthaśaraṇaṃ lokād vatseśvaraṃ tataḥ /",
  "GK21sokss_pu:6090": "sabrāhmaṇīkā śīlaikapātheyāham ihāgatā // SoKss_4,1.116 //",
  "GK21sokss_pu:6091": "āgatyaiva prasūtāsmi yugapat tanayāv ubhau /",
  "GK21sokss_pu:6092": "sthitāsu cāsu tisṛṣu brāhmaṇīṣu sakhīṣv api // SoKss_4,1.117 //",
  "GK21sokss_pu:6093": "śoko videśo dāridryaṃ dviguṇaḥ prasavo 'py ayam /",
  "GK21sokss_pu:6094": "aho apāvṛtaṃ dvāram āpadāṃ mama vedhasā // SoKss_4,1.118 //",
  "GK21sokss_pu:6095": "tad etayor gatir nāsti bālayor vardhanāya me /",
  "GK21sokss_pu:6096": "ity ālocya parityajya lajjāṃ yoṣidvibhūṣaṇam // SoKss_4,1.119 //",
  "GK21sokss_pu:6097": "mayā praviśya vatseśo rājā sadasi yācitaḥ /",
  "GK21sokss_pu:6098": "kaḥ śaktaḥ soḍhum āpannabālāpatyārtidarśanam // SoKss_4,1.120 //",
  "GK21sokss_pu:6099": "tadādeśena ca prāptaṃ mayā tvaccaraṇāntikam /",
  "GK21sokss_pu:6100": "vipadaś ca nivṛttā me dvārāt pratihatā iva // SoKss_4,1.121 //",
  "GK21sokss_pu:6101": "ity eṣa mama vṛttānto nāmnā piṅgalikāpy aham /",
  "GK21sokss_pu:6102": "ābālyāgnikriyādhūmair yan me piṅgalite dṛśau // SoKss_4,1.122 //",
  "GK21sokss_pu:6103": "sa tu śāntikaro devi devaro me videśagaḥ /",
  "GK21sokss_pu:6104": "kutra tiṣṭhati deśe 'sāv iti nādyāpi budhyate // SoKss_4,1.123 //",
  "GK21sokss_pu:6105": "evam uktasvavṛttāntāṃ kulīnety avadhārya tām /",
  "GK21sokss_pu:6106": "prītyenāṃ brāhmaṇīṃ devī sā vitarkyaivam abravīt // SoKss_4,1.124 //",
  "GK21sokss_pu:6107": "iha śāntikaro nāma sthito 'smākaṃ purohitaḥ /",
  "GK21sokss_pu:6108": "vaideśikaḥ sa jāne 'haṃ devaras te bhaviṣyati // SoKss_4,1.125 //",
  "GK21sokss_pu:6109": "ity uktvā brāhmaṇīm utkāṃ nītvā rātriṃ tadaiva tām /",
  "GK21sokss_pu:6110": "devī śāntikaraṃ prātar ānāyyāpṛcchad anvayam // SoKss_4,1.126 //",
  "GK21sokss_pu:6111": "uktānvayāya tasmai ca sā saṃjātasuniścayā /",
  "GK21sokss_pu:6112": "iyaṃ te bhrātṛjāyeti brāhmaṇīṃ tām adarśayat // SoKss_4,1.127 //",
  "GK21sokss_pu:6113": "jātāyāṃ ca parijñaptau jñātabandhukṣayo 'tha saḥ /",
  "GK21sokss_pu:6114": "brāhmaṇīṃ bhrātṛjāyāṃ tāṃ ninye śāntikaro gṛham // SoKss_4,1.128 //",
  "GK21sokss_pu:6115": "tatrānuśocya pitarau bhrātaraṃ ca yathocitam /",
  "GK21sokss_pu:6116": "āśvāsayām āsa sa tāṃ bālakadvitayānvitām // SoKss_4,1.129 //",
  "GK21sokss_pu:6117": "devī vāsavadattāpi tasyās tau bālakau sutau /",
  "GK21sokss_pu:6118": "purohitau svaputrasya bhāvinaḥ paryakalpayat // SoKss_4,1.130 //",
  "GK21sokss_pu:6119": "jyeṣṭhas tayoḥ śāntisomo nāmnā vaiśvāgaro 'paraḥ /",
  "GK21sokss_pu:6120": "kṛtas tayaiva devyā ca vitīrṇabahusaṃpadā // SoKss_4,1.131 //",
  "GK21sokss_pu:6121": "andhasyevāsya lokasya phalabhūmiṃ svakarmabhiḥ /",
  "GK21sokss_pu:6122": "purogair nīyamānasya hetumātraṃ svapauruṣam // SoKss_4,1.132 //",
  "GK21sokss_pu:6123": "yad etya labdhavibhavās tatra sarve 'pi saṃgatāḥ /",
  "GK21sokss_pu:6124": "bālakau tau tayoḥ sā ca mātā śāntikaraś ca saḥ // SoKss_4,1.133 //",
  "GK21sokss_pu:6125": "tato gacchatsu divaseṣv ekadā pañcabhiḥ sutaiḥ /",
  "GK21sokss_pu:6126": "sahāgatām upādāya śarāvān kumbhakārikām // SoKss_4,1.134 //",
  "GK21sokss_pu:6127": "dṛṣṭvā svamandire kāṃcid devyā vāsavadattayā /",
  "GK21sokss_pu:6128": "sā brāhmaṇī piṅgalikā jagade pārśvavartinī // SoKss_4,1.135 //",
  "GK21sokss_pu:6129": "pañcaitasyāḥ suto 'dyāpi naiko me sakhi dṛśyatām /",
  "GK21sokss_pu:6130": "puṇyānām īdṛśaṃ pātram īdṛśy api na mādṛśī // SoKss_4,1.136 //",
  "GK21sokss_pu:6131": "tataḥ piṅgalikāvādīd devi duḥkhāya jāyate /",
  "GK21sokss_pu:6132": "prajeyaṃ pāpabhūyiṣṭhā daridreṣv eva bhūyasī // SoKss_4,1.137 //",
  "GK21sokss_pu:6133": "yuṣmādṛśeṣu jāyeta yaḥ sa ko 'py uttamo bhavet /",
  "GK21sokss_pu:6134": "tad alaṃ tvarayā prāpsyasy acirāt svocitaṃ sutam // SoKss_4,1.138 //",
  "GK21sokss_pu:6135": "iti piṅgalikoktāpi sotsukā sutajanmani /",
  "GK21sokss_pu:6136": "abhūd vāsavadattā sā taccintākrāntamānasā // SoKss_4,1.139 //",
  "GK21sokss_pu:6137": "girīśārādhanaprāpyaṃ putraṃ te nārado 'bhyadhāt /",
  "GK21sokss_pu:6138": "tad devi varado 'vaśyam ārādhyaḥ sa śivo 'tra naḥ // SoKss_4,1.140 //",
  "GK21sokss_pu:6139": "ity uktā vatsarājena tatkālaṃ cāgatena sā /",
  "GK21sokss_pu:6140": "devī labdhāśayenāśu cakāra vrataniścayam // SoKss_4,1.141 //",
  "GK21sokss_pu:6141": "tasyām āttavratāyāṃ tu sa rājāpi samantrikaḥ /",
  "GK21sokss_pu:6142": "sarāṣṭraś cāpi vidadhe śaṃkarārādhanavratam // SoKss_4,1.142 //",
  "GK21sokss_pu:6143": "trirātropoṣitau tau ca daṃpatī sa vibhus tataḥ /",
  "GK21sokss_pu:6144": "prasādaprakaṭībhūtaḥ svayaṃ svapne samādiśat // SoKss_4,1.143 //",
  "GK21sokss_pu:6145": "uttiṣṭhataṃ sa yuvayoḥ kāmāṃśo janitā sutaḥ /",
  "GK21sokss_pu:6146": "nātho vidyādharāṇāṃ yo bhavitā matprasādataḥ // SoKss_4,1.144 //",
  "GK21sokss_pu:6147": "iti vacanam udīrya candramaulau sapadi tirohitatāṃ gate prabudhya /",
  "GK21sokss_pu:6148": "adhigatavaram āśu daṃpatī tau pramadam akṛtrimam āpatuḥ kṛtārthau // SoKss_4,1.145 //",
  "GK21sokss_pu:6149": "utthāya coṣasi tataḥ prakṛtīr vidhāya tatsvapnakīrtanasudhārasatarpitās tāḥ /",
  "GK21sokss_pu:6150": "devī ca sā narapatiś ca sabandhubhṛtyau baddhotsavau vidadhatur vratapāraṇāni // SoKss_4,1.146 //",
  "GK21sokss_pu:6151": "katipayadivasāpagame tasyāḥ svapne jaṭādharaḥ puruṣaḥ /",
  "GK21sokss_pu:6152": "ko 'py atha devyā vāsavadattāyāḥ phalam upetya dadau // SoKss_4,1.147 //",
  "GK21sokss_pu:6153": "tataḥ sa viniveditasphuṭatathāvidhasvapnayā saha pramuditas tayā samabhinandito mantribhiḥ /",
  "GK21sokss_pu:6154": "vicintya śaśimaulinā phalanibhena dattaṃ sutaṃ manoratham adūragaṃ gaṇayati sma vatseśvaraḥ // SoKss_4,1.148 //",
  "GK21sokss_pu:6155": "iti mahākaviśrīsomadevabhaṭṭaviracite kathāsaritsāgare naravāhanadattajananalambake prathamas taraṅgaḥ /",
  "GK21sokss_pu:6156": "dvitīyas taraṅgaḥ /",
  "GK21sokss_pu:6157": "atha vāsavadattāyā vatseśahṛdayotsavaḥ /",
  "GK21sokss_pu:6158": "saṃbabhūvācirād garbhaḥ kāmāṃśāvatarojjvalaḥ // SoKss_4,2.1 //",
  "GK21sokss_pu:6159": "sā babhau lolanetreṇa mukhenāpāṇḍukāntinā /",
  "GK21sokss_pu:6160": "śaśāṅkeneva garbhasthakāmapremopagāminā // SoKss_4,2.2 //",
  "GK21sokss_pu:6161": "āsīnāyāḥ patisnehād ratiprītī ivāgate /",
  "GK21sokss_pu:6162": "rejatuḥ pratime tasyā maṇiparyaṅkapārśvayoḥ // SoKss_4,2.3 //",
  "GK21sokss_pu:6163": "bhāvividyādharādhīśagarbhasevārtham iṣṭadāḥ /",
  "GK21sokss_pu:6164": "mūrtā vidyā ivāyātāḥ sakhyas tāṃ paryupāsata // SoKss_4,2.4 //",
  "GK21sokss_pu:6165": "vinīlapallavaśyāmamukhau sātha payodharau /",
  "GK21sokss_pu:6166": "sūnor garbhābhiṣekāya babhāra kalaśāv iva // SoKss_4,2.5 //",
  "GK21sokss_pu:6167": "svacchasphuritasacchāyamaṇikuṭṭimaśobhinaḥ /",
  "GK21sokss_pu:6168": "sukhaśayyāgatā madhye mandirasya rarāja sā // SoKss_4,2.6 //",
  "GK21sokss_pu:6169": "bhāvitattanayākrāntiśaṅkākampitavāribhiḥ /",
  "GK21sokss_pu:6170": "upetya sevyamāneva samantād ratnarāśibhiḥ // SoKss_4,2.7 //",
  "GK21sokss_pu:6171": "tasyā vimānamadhyastharatnotthā pratimā babhau /",
  "GK21sokss_pu:6172": "vidyādharaśrīr nabhasā praṇāmārtham ivāgatā // SoKss_4,2.8 //",
  "GK21sokss_pu:6173": "mantrasādhanasaṃnaddhasādhakendrakathāsu ca /",
  "GK21sokss_pu:6174": "babhūva sā dohadinī prasaṅgopanatāsu ca // SoKss_4,2.9 //",
  "GK21sokss_pu:6175": "sarasārabdhasaṃgītā vidyādharavarāṅganāḥ /",
  "GK21sokss_pu:6176": "svapne tām ambarotsaṅgam ārūḍhām upatasthire // SoKss_4,2.10 //",
  "GK21sokss_pu:6177": "prabuddhā sevituṃ sākṣāt tad evābhilalāṣa sā /",
  "GK21sokss_pu:6178": "nabhaḥkrīḍāvilasitaṃ lakṣyabhūtalakautukam // SoKss_4,2.11 //",
  "GK21sokss_pu:6179": "taṃ ca dohadam etasyā devyā yaugandharāyaṇaḥ /",
  "GK21sokss_pu:6180": "yantramantrendrajālādiprayogaiḥ samapūrayat // SoKss_4,2.12 //",
  "GK21sokss_pu:6181": "vijahāra ca sā tais taiḥ prayogair gaganasthitā /",
  "GK21sokss_pu:6182": "pauranārījanotpakṣmalocanāścaryadāyibhiḥ // SoKss_4,2.13 //",
  "GK21sokss_pu:6183": "ekadā vāsakasthāyās tasyāś ca samajāyata /",
  "GK21sokss_pu:6184": "hṛdi vidyādharodārakathāśravaṇakautukam // SoKss_4,2.14 //",
  "GK21sokss_pu:6185": "tatas tayārthito devyā tatra yaugandharāyaṇaḥ /",
  "GK21sokss_pu:6186": "tasyāḥ sarveṣu śṛṇvatsu nijagāda kathām imām // SoKss_4,2.15 //",
  "GK21sokss_pu:6187": "asty ambikājanayitā nagendro himavān iti /",
  "GK21sokss_pu:6188": "na kevalaṃ girīṇāṃ yo gurur gaurīpater api // SoKss_4,2.16 //",
  "GK21sokss_pu:6189": "vidyādharanivāse ca tasmin vidyādharādhipaḥ /",
  "GK21sokss_pu:6190": "uvāsa rājā jīmūtaketur nāma mahācale // SoKss_4,2.17 //",
  "GK21sokss_pu:6191": "tasyābhūt kalpavṛkṣaś ca gṛhe pitṛkramāgataḥ /",
  "GK21sokss_pu:6192": "nāmnānvarthena vikhyāto yo manorathadāyakaḥ // SoKss_4,2.18 //",
  "GK21sokss_pu:6193": "kadācic ca sa jīmūtaketū rājābhyupetya tam /",
  "GK21sokss_pu:6194": "udyāne devatātmānaṃ kalpadrumam ayācata // SoKss_4,2.19 //",
  "GK21sokss_pu:6195": "sarvadā prāpyate 'smābhis tvattaḥ sarvam abhīpsitam /",
  "GK21sokss_pu:6196": "tad aputrāya me dehi deva putraṃ guṇānvitam // SoKss_4,2.20 //",
  "GK21sokss_pu:6197": "tataḥ kalpadrumo 'vādīd rājann utpatsyate tava /",
  "GK21sokss_pu:6198": "jātismaro dānavīraḥ sarvabhūtahitaḥ sutaḥ // SoKss_4,2.21 //",
  "GK21sokss_pu:6199": "tac chrutvā sa prahṛṣṭaḥ san kalpavṛkṣaṃ praṇamya tam /",
  "GK21sokss_pu:6200": "gatvā nivedya tad rājā nijāṃ devīm anandayat // SoKss_4,2.22 //",
  "GK21sokss_pu:6201": "atha tasyācirād eva rājñaḥ sūnur ajāyata /",
  "GK21sokss_pu:6202": "jīmūtavāhanaṃ taṃ ca nāmnā sa vidadhe pitā // SoKss_4,2.23 //",
  "GK21sokss_pu:6203": "tataḥ sahajayā sākaṃ sarvabhūtānukampayā /",
  "GK21sokss_pu:6204": "jagāma sa mahāsattvo vṛddhiṃ jīmūtavāhanaḥ // SoKss_4,2.24 //",
  "GK21sokss_pu:6205": "kramāc ca yauvarājyasthaḥ paricaryāprasāditam /",
  "GK21sokss_pu:6206": "lokānukampī pitaraṃ vijane sa vyajijñapat // SoKss_4,2.25 //",
  "GK21sokss_pu:6207": "jānāmi tāta yad bhāvā bhave 'smin kṣaṇabhaṅgurāḥ /",
  "GK21sokss_pu:6208": "sthiraṃ tu mahatām ekam ākalpam amalaṃ yaśaḥ // SoKss_4,2.26 //",
  "GK21sokss_pu:6209": "paropakṛtisaṃbhūtaṃ tad eva yadi hanta tat /",
  "GK21sokss_pu:6210": "kim anyat syād udārāṇāṃ dhanaṃ prāṇādhikapriyam // SoKss_4,2.27 //",
  "GK21sokss_pu:6211": "saṃpac ca vidyud iva sā lokalocanakhedakṛt /",
  "GK21sokss_pu:6212": "lolā kvāpi layaṃ yāti yā parānupakāriṇī // SoKss_4,2.28 //",
  "GK21sokss_pu:6213": "tad eṣa kalpaviṭapī kāmado yo 'sti naḥ sa cet /",
  "GK21sokss_pu:6214": "parārthaṃ viniyujyeta tadāptaṃ tat phalaṃ bhavet // SoKss_4,2.29 //",
  "GK21sokss_pu:6215": "tat tathāhaṃ karomīha yathaitasya samṛddhibhiḥ /",
  "GK21sokss_pu:6216": "adaridrā bhavaty eṣa sarvārthijanasaṃhatiḥ // SoKss_4,2.30 //",
  "GK21sokss_pu:6217": "iti vijñāpya pitaraṃ tadanujñām avāpya saḥ /",
  "GK21sokss_pu:6218": "jīmūtavāhano gatvā taṃ kalpadrumam abravīt // SoKss_4,2.31 //",
  "GK21sokss_pu:6219": "deva tvaṃ śaśvad asmākam abhīṣṭaṃ phaladāyakaḥ /",
  "GK21sokss_pu:6220": "tad ekam idam adya tvaṃ mama pūraya vāñchitam // SoKss_4,2.32 //",
  "GK21sokss_pu:6221": "adaridrāṃ kuruṣvaitāṃ pṛthivīm akhilāṃ sakhe /",
  "GK21sokss_pu:6222": "svasty astu te pradatto 'si lokāya draviṇārthine // SoKss_4,2.33 //",
  "GK21sokss_pu:6223": "ity uktas tena dhīreṇa kalpavṛkṣo vavarṣa saḥ /",
  "GK21sokss_pu:6224": "kanakaṃ bhūtale bhūri nananduś cākhilāḥ prajāḥ // SoKss_4,2.34 //",
  "GK21sokss_pu:6225": "dayālur bodhisattvāṃśaḥ ko 'nyo jīmūtavāhanāt /",
  "GK21sokss_pu:6226": "śaknuyād arthisāt kartum api kalpadrumaṃ kṛtī // SoKss_4,2.35 //",
  "GK21sokss_pu:6227": "iti jātānurāgāsu tato dikṣu vidikṣv api /",
  "GK21sokss_pu:6228": "jīmūtavāhanasyoccaiḥ paprathe viśadaṃ yaśaḥ // SoKss_4,2.36 //",
  "GK21sokss_pu:6229": "tataḥ putraprathābaddhamūlaṃ rājyaṃ samatsarāḥ /",
  "GK21sokss_pu:6230": "dṛṣṭvā jīmūtaketos tadgotrajā vikṛtiṃ yayuḥ // SoKss_4,2.37 //",
  "GK21sokss_pu:6231": "dānopayuktasatkalpavṛkṣayuktāspadaṃ ca tat /",
  "GK21sokss_pu:6232": "menire niṣprabhāvatvāj jetuṃ sukaram eva te // SoKss_4,2.38 //",
  "GK21sokss_pu:6233": "[-yuktāspadaṃ em. for -muktāspadaṃ]",
  "GK21sokss_pu:6234": "tataḥ saṃbhūya yuddhāya kṛtabuddhiṣu teṣu ca /",
  "GK21sokss_pu:6235": "pitaraṃ tam uvācaivaṃ dhīro jīmūtavāhanaḥ // SoKss_4,2.39 //",
  "GK21sokss_pu:6236": "yathā śarīram evedaṃ jalabudbudasaṃnibham /",
  "GK21sokss_pu:6237": "pravātadīpacapalās tathā kasya kṛte śriyaḥ // SoKss_4,2.40 //",
  "GK21sokss_pu:6238": "tā apy anyopamardena manasvī ko 'bhivāñchati /",
  "GK21sokss_pu:6239": "tasmāt tata mayā naiva yoddhavyaṃ gotrajaiḥ saha // SoKss_4,2.41 //",
  "GK21sokss_pu:6240": "rājyaṃ tyaktvā tu gantavyam itaḥ kvāpi vanaṃ mayā /",
  "GK21sokss_pu:6241": "āsatāṃ kṛpaṇā ete mā bhūt svakulasaṃkṣayaḥ // SoKss_4,2.42 //",
  "GK21sokss_pu:6242": "ity uktavantaṃ jīmūtavāhanaṃ sa pitā tataḥ /",
  "GK21sokss_pu:6243": "jīmūtaketur apy evaṃ jagāda kṛtaniścayaḥ // SoKss_4,2.43 //",
  "GK21sokss_pu:6244": "mayāpi putra gantavyaṃ kā hi vṛddhasya me spṛhā /",
  "GK21sokss_pu:6245": "rājye tṛṇa iva tyakte yūnāpi kṛpayā tvayā // SoKss_4,2.44 //",
  "GK21sokss_pu:6246": "evam uktavatā sākaṃ sabhāryeṇa tatheti saḥ /",
  "GK21sokss_pu:6247": "pitrā jagāma jīmūtavāhano malayācalam // SoKss_4,2.45 //",
  "GK21sokss_pu:6248": "tatrādhivāse siddhānāṃ candanacchannanirjhare /",
  "GK21sokss_pu:6249": "sa tasthāv āśramapade paricaryāparaḥ pituḥ // SoKss_4,2.46 //",
  "GK21sokss_pu:6250": "atha siddhādhirājasya vaśī viśvāvasoḥ sutaḥ /",
  "GK21sokss_pu:6251": "mittraṃ mittrāvasur nāma tasyātra samapadyata // SoKss_4,2.47 //",
  "GK21sokss_pu:6252": "tatsvasāraṃ ca so 'paśyad ekānte jātu kanyakām /",
  "GK21sokss_pu:6253": "janmāntarapriyatamāṃ jñānī jīmūtavāhanaḥ // SoKss_4,2.48 //",
  "GK21sokss_pu:6254": "tatkālaṃ ca tayos tulyaṃ yūnor anyonyadarśanam /",
  "GK21sokss_pu:6255": "abhūn manomṛgāmandavāgurābandhasaṃnibham // SoKss_4,2.49 //",
  "GK21sokss_pu:6256": "tato 'kasmāt samabhetya trijagatpūjyam ekadā /",
  "GK21sokss_pu:6257": "jīmūtavāhanaṃ prītaḥ sa mittrāvasur abhyadhāt // SoKss_4,2.50 //",
  "GK21sokss_pu:6258": "kanyā malayavatyākhyā svasā me 'sti kanīyasī /",
  "GK21sokss_pu:6259": "tām ahaṃ te prayacchāmi mamecchāṃ mānyathā kṛthāḥ // SoKss_4,2.51 //",
  "GK21sokss_pu:6260": "tac chrutvaiva sa jīmūtavāhano 'pi jagāda tam /",
  "GK21sokss_pu:6261": "yuvarāja mamābhūt sā bhāryā pūrve 'pi janmani // SoKss_4,2.52 //",
  "GK21sokss_pu:6262": "tvaṃ ca tatraiva me jāto dvitīyaṃ hṛdayaṃ suhṛt /",
  "GK21sokss_pu:6263": "jātismaro 'smy ahaṃ sarvaṃ pūrvajanma smarāmi tat // SoKss_4,2.53 //",
  "GK21sokss_pu:6264": "ity uktavantaṃ tatkālaṃ mittrāvasur uvāca tam /",
  "GK21sokss_pu:6265": "janmāntarakathāṃ tāvac chaṃsaitāṃ kautukaṃ hi me // SoKss_4,2.54 //",
  "GK21sokss_pu:6266": "etan mittrāvasoḥ śrutvā tasmai jīmūtavāhanaḥ /",
  "GK21sokss_pu:6267": "sukṛtī kathayām āsa pūrvajanmakathām imām // SoKss_4,2.55 //",
  "GK21sokss_pu:6268": "asti pūrvam ahaṃ vyomacārī vidyādharo 'bhavam /",
  "GK21sokss_pu:6269": "himavacchṛṅgamārgeṇa gato 'bhūvaṃ kadācana // SoKss_4,2.56 //",
  "GK21sokss_pu:6270": "tataś cādhaḥ sthitas tatra krīḍan gauryā samaṃ haraḥ /",
  "GK21sokss_pu:6271": "śaśāpollaṅghanakruddho martyayonau pateti mām // SoKss_4,2.57 //",
  "GK21sokss_pu:6272": "prāpya vidyādharīṃ bhāryāṃ niyojya svapade sutam /",
  "GK21sokss_pu:6273": "punar vaidyādharīṃ yoniṃ smṛtajātiḥ prapatsyase // SoKss_4,2.58 //",
  "GK21sokss_pu:6274": "evaṃ niśamya śāpāntam uktvā śarve tirohite /",
  "GK21sokss_pu:6275": "acireṇaiva jāto 'haṃ bhūtale vaṇijāṃ kule // SoKss_4,2.59 //",
  "GK21sokss_pu:6276": "nagaryāṃ valabhīnāmnyāṃ mahādhanavaṇiksutaḥ /",
  "GK21sokss_pu:6277": "vasudattābhidhānaḥ san vṛddhiṃ ca gatavān aham // SoKss_4,2.60 //",
  "GK21sokss_pu:6278": "kālena yauvanasthaś ca pitrā kṛtaparicchadaḥ /",
  "GK21sokss_pu:6279": "dvīpāntaraṃ gato 'bhūvaṃ vaṇijyāyai tadājñayā // SoKss_4,2.61 //",
  "GK21sokss_pu:6280": "āgacchantaṃ tato 'ṭavyāṃ taskarā vinipatya mām /",
  "GK21sokss_pu:6281": "hṛtasvam anayan baddhvā svapallīṃ caṇḍikāgṛham // SoKss_4,2.62 //",
  "GK21sokss_pu:6282": "viloladīrghayā ghoraṃ raktāṃśukapatākayā /",
  "GK21sokss_pu:6283": "jighatsataḥ paśuprāṇān kṛtāntasyeva jihvayā // SoKss_4,2.63 //",
  "GK21sokss_pu:6284": "tatrāham upahārārtham upanīto nijasya taiḥ /",
  "GK21sokss_pu:6285": "prabhoḥ pulindakākhyasya devīṃ pūjayato 'ntikam // SoKss_4,2.64 //",
  "GK21sokss_pu:6286": "sa dṛṣṭvaivārdrahṛdayaḥ śabaro 'py abhavan mayi /",
  "GK21sokss_pu:6287": "vakti janmāntaraprītiṃ manaḥ snihyad akāraṇam // SoKss_4,2.65 //",
  "GK21sokss_pu:6288": "tato māṃ mocayitvaiva vadhāt sa śabarādhipaḥ /",
  "GK21sokss_pu:6289": "aicchad ātmopahāreṇa kartuṃ pūjāsamāpanam // SoKss_4,2.66 //",
  "GK21sokss_pu:6290": "maivaṃ kṛthāḥ prasannāsmi tava yācasva māṃ varam /",
  "GK21sokss_pu:6291": "ity ukto divyayā vācā prahṛṣṭaś ca jagāda saḥ // SoKss_4,2.67 //",
  "GK21sokss_pu:6292": "tvaṃ prasannā varaḥ ko 'nyas tathāpy etāvad arthaye /",
  "GK21sokss_pu:6293": "janmāntare 'pi me sakhyam anena vaṇijāstv iti // SoKss_4,2.68 //",
  "GK21sokss_pu:6294": "evam astv iti śāntāyāṃ vāci māṃ śabaro 'tha saḥ /",
  "GK21sokss_pu:6295": "pradattasaviśeṣārthaṃ prajighāya nijaṃ gṛham // SoKss_4,2.69 //",
  "GK21sokss_pu:6296": "mṛtyor mukhāt pravāsāc ca tataḥ pratyāgate mayi /",
  "GK21sokss_pu:6297": "akaroj jñātavṛttāntaḥ pitā mama mahotsavam // SoKss_4,2.70 //",
  "GK21sokss_pu:6298": "kālena tatra cāpaśyam ahaṃ sārthāvaluṇṭhanāt /",
  "GK21sokss_pu:6299": "vaṣṭabhyānāyitaṃ rājñā tam eva śabarādhipam // SoKss_4,2.71 //",
  "GK21sokss_pu:6300": "tatkṣaṇaṃ pitur āvedya vijñapya ca mahīpatim /",
  "GK21sokss_pu:6301": "mocitaḥ svarṇalakṣeṇa sa mayā vadhanigrahāt // SoKss_4,2.72 //",
  "GK21sokss_pu:6302": "prāṇadānopakārasya kṛtvaivaṃ pratyupakriyām /",
  "GK21sokss_pu:6303": "ānīya ca gṛhaṃ prītyā pūrṇaṃ saṃmānitaś ciram // SoKss_4,2.73 //",
  "GK21sokss_pu:6304": "satkṛtya preṣitaś cātha hṛdayaṃ premapeśalam /",
  "GK21sokss_pu:6305": "nidhāya mayi pallīṃ svāṃ prāyāt sa śabarādhipaḥ // SoKss_4,2.74 //",
  "GK21sokss_pu:6306": "tatra pratyupakārārthaṃ cintayan prābhṛtaṃ mama /",
  "GK21sokss_pu:6307": "svalpaṃ sa mene svādhīnaṃ muktākastūrikādy api // SoKss_4,2.75 //",
  "GK21sokss_pu:6308": "tataḥ sātiśayaṃ prāptuṃ muktāsāraṃ sa matkṛte /",
  "GK21sokss_pu:6309": "dhanurdvitīyaḥ prayayau gajān hantuṃ himācalam // SoKss_4,2.76 //",
  "GK21sokss_pu:6310": "bhramaṃś ca tatra tīrasthadevāgāraṃ mahat saraḥ /",
  "GK21sokss_pu:6311": "prāpa tulyaiḥ kṛtaprītis tadabjair mittrarāgibhiḥ // SoKss_4,2.77 //",
  "GK21sokss_pu:6312": "tatrāśaṅkyāmbupānārtham āgamaṃ vanyahastinām /",
  "GK21sokss_pu:6313": "channaḥ sa tasthāv ekānte sacāpas tajjighāṃsayā // SoKss_4,2.78 //",
  "GK21sokss_pu:6314": "tāvat tatra sarastīragataṃ pūjayituṃ haram /",
  "GK21sokss_pu:6315": "āgatām adbhutākārāṃ kumārīṃ siṃhavāhanām // SoKss_4,2.79 //",
  "GK21sokss_pu:6316": "sa dadarśa tuṣārādrirājaputrīm ivāparām /",
  "GK21sokss_pu:6317": "paricaryāparāṃ śaṃbhoḥ kanyakābhāvavartinīm // SoKss_4,2.80 //",
  "GK21sokss_pu:6318": "dṛṣṭvā ca vismayākrāntaḥ śabaraḥ sa vyacintayat /",
  "GK21sokss_pu:6319": "keyaṃ syād yadi martyastrī tat kathaṃ siṃhavāhanā // SoKss_4,2.81 //",
  "GK21sokss_pu:6320": "atha divyā kathaṃ dṛśyā mādṛśais tad iyaṃ dhruvam /",
  "GK21sokss_pu:6321": "cakṣuṣoḥ pūrvapuṇyānāṃ mūrtā pariṇatir mama // SoKss_4,2.82 //",
  "GK21sokss_pu:6322": "anayā yadi mittraṃ taṃ yojayeyam ahaṃ tataḥ /",
  "GK21sokss_pu:6323": "kāpy anyaiva mayā tasya kṛtā syāt pratyupakriyā // SoKss_4,2.83 //",
  "GK21sokss_pu:6324": "tad etām upasarpāmi tāvaj jijñāsituṃ varam /",
  "GK21sokss_pu:6325": "ity ālocya sa mittraṃ me śabaras tām upāyayau // SoKss_4,2.84 //",
  "GK21sokss_pu:6326": "tāvac ca sāvatīryaiva siṃhāc chāyāniṣādinaḥ /",
  "GK21sokss_pu:6327": "kanyāgatya saraḥ padmāny avacetuṃ pracakrame // SoKss_4,2.85 //",
  "GK21sokss_pu:6328": "taṃ ca dṛṣṭvāntikaprāptaṃ śabaraṃ sā kṛtānatim /",
  "GK21sokss_pu:6329": "apūrvam atithiprītyā svāgatenānvarañjayat // SoKss_4,2.86 //",
  "GK21sokss_pu:6330": "kas tvaṃ kiṃ cāgato 'sy etāṃ bhūmim atyantadurgamām /",
  "GK21sokss_pu:6331": "iti pṛṣṭavatīṃ tāṃ ca śabaraḥ pratyuvāca saḥ // SoKss_4,2.87 //",
  "GK21sokss_pu:6332": "ahaṃ bhavānīpādaikaśaraṇaḥ śabarādhipaḥ /",
  "GK21sokss_pu:6333": "āgato 'smi ca mātaṅgamuktāhetor idaṃ vanam // SoKss_4,2.88 //",
  "GK21sokss_pu:6334": "tvāṃ ca dṛṣṭvādhunātmīyo devi prāṇapradaḥ suhṛt /",
  "GK21sokss_pu:6335": "sārthavāhasutaḥ śrīmān vasudatto mayā smṛtaḥ // SoKss_4,2.89 //",
  "GK21sokss_pu:6336": "sa hi tvam iva rūpeṇa yauvanena ca sundari /",
  "GK21sokss_pu:6337": "advitīyo 'sya viśvasya nayanāmṛtanirjharaḥ // SoKss_4,2.90 //",
  "GK21sokss_pu:6338": "sā dhanyā kanyakā loke yasyās teneha gṛhyate /",
  "GK21sokss_pu:6339": "maittrīdānadayādhairyanidhinā kaṅkaṇī karaḥ // SoKss_4,2.91 //",
  "GK21sokss_pu:6340": "tat tvadākṛtir eṣā cet tādṛśena na yujyate /",
  "GK21sokss_pu:6341": "vyarthaṃ vahati tat kāmaḥ kodaṇḍam iti me vyathā // SoKss_4,2.92 //",
  "GK21sokss_pu:6342": "iti vyādhendravacanaiḥ sadyo 'pahṛtamānasā /",
  "GK21sokss_pu:6343": "sābhūt kumārī kaṃdarpamohamantrākṣarair iva // SoKss_4,2.93 //",
  "GK21sokss_pu:6344": "uvāca taṃ ca śabaraṃ preryamāṇā manobhuvā /",
  "GK21sokss_pu:6345": "kva sa te suhṛd ānīya tāvan me darśyatām iti // SoKss_4,2.94 //",
  "GK21sokss_pu:6346": "tac chrutvā ca tathety uktā tām āmantrya tadaiva saḥ /",
  "GK21sokss_pu:6347": "kṛtārthamānī muditaḥ pratasthe śabaras tataḥ // SoKss_4,2.95 //",
  "GK21sokss_pu:6348": "prāpya svapallīm ādāya muktāmṛgamadādikam /",
  "GK21sokss_pu:6349": "bhūri bhāraśatair hāryam asmadgṛham athāyayau // SoKss_4,2.96 //",
  "GK21sokss_pu:6350": "sarvaiḥ puraskṛtas tatra praviśya prābhṛtaṃ ca tat /",
  "GK21sokss_pu:6351": "matpitre sa bahusvarṇalakṣamūlyaṃ nyavedayat // SoKss_4,2.97 //",
  "GK21sokss_pu:6352": "utsavena ca yāte 'smin dine rātrau sa me rahaḥ /",
  "GK21sokss_pu:6353": "kanyādarśanavṛttāntaṃ tam āmūlād avarṇayat // SoKss_4,2.98 //",
  "GK21sokss_pu:6354": "ehi tatraiva gacchāva ity uktvā ca samutsukam /",
  "GK21sokss_pu:6355": "mām ādāya niśi svairaṃ sa prāyāc chabarādhipaḥ // SoKss_4,2.99 //",
  "GK21sokss_pu:6356": "prātaś ca māṃ gataṃ kvāpi buddhvā saśabarādhipam /",
  "GK21sokss_pu:6357": "tatprītipratyayāt tasthau dhṛtim ālambya matpitā // SoKss_4,2.100 //",
  "GK21sokss_pu:6358": "ahaṃ ca prāpito 'bhūvaṃ kramāt tena tarasvinā /",
  "GK21sokss_pu:6359": "śabareṇa tuṣārādriṃ kṛtādhvaparikarmaṇā // SoKss_4,2.101 //",
  "GK21sokss_pu:6360": "tac ca prāpya saraḥ sāyaṃ snātvā svāduphalāśanau /",
  "GK21sokss_pu:6361": "ahaṃ ca sa ca tām ekāṃ vane tatroṣitau niśām // SoKss_4,2.102 //",
  "GK21sokss_pu:6362": "latābhiḥ kīrṇakusumaṃ bhṛṅgīsaṃgītasundaram /",
  "GK21sokss_pu:6363": "śubhagandhavahaṃ hāri jvalitauṣadhidīpikam // SoKss_4,2.103 //",
  "GK21sokss_pu:6364": "rates tad vāsaveśmeva viśrāntyai girikānanam /",
  "GK21sokss_pu:6365": "āvayor abhavan naktaṃ pibatos tatsarojalam // SoKss_4,2.104 //",
  "GK21sokss_pu:6366": "tato 'nyedyuḥ pratipadaṃ tattadutkalikābhṛtā /",
  "GK21sokss_pu:6367": "pratyudgateva manasā mama tanmārgadhāvinā // SoKss_4,2.105 //",
  "GK21sokss_pu:6368": "cakṣuṣā dakṣiṇenāpi sūcitāgamanāmunā /",
  "GK21sokss_pu:6369": "didṛkṣayeva sphuratā sā kanyātrāgatābhavat // SoKss_4,2.106 //",
  "GK21sokss_pu:6370": "saṭālasiṃhapṛṣṭhasthā subhrūr dṛṣṭā mayā ca sā /",
  "GK21sokss_pu:6371": "śaradambhodharotsaṅgasaṅginīvendavī kalā // SoKss_4,2.107 //",
  "GK21sokss_pu:6372": "vilasadvismayautsukyasādhvasaṃ paśyataś ca tām /",
  "GK21sokss_pu:6373": "mamāvartata tatkālaṃ na jāne hṛdayaṃ katham // SoKss_4,2.108 //",
  "GK21sokss_pu:6374": "athāvatīrya siṃhāt sā puṣpāṇy uccitya kanyakā /",
  "GK21sokss_pu:6375": "snātvā sarasi tattīragataṃ haram apūjayat // SoKss_4,2.109 //",
  "GK21sokss_pu:6376": "pūjāvasāne copetya sa sakhā śabaro mama /",
  "GK21sokss_pu:6377": "praṇamyātmānam āvedya tām avocat kṛtādarām // SoKss_4,2.110 //",
  "GK21sokss_pu:6378": "ānītaḥ sa mayā devi suhṛd yogyo varas tava /",
  "GK21sokss_pu:6379": "manyase yadi tat tubhyaṃ darśayāmy adhunaiva tam // SoKss_4,2.111 //",
  "GK21sokss_pu:6380": "tac chrutvā darśayety ukte tayā sa śabaras tataḥ /",
  "GK21sokss_pu:6381": "āgatya nikaṭaṃ nītvā māṃ tasyāḥ samadarśayat // SoKss_4,2.112 //",
  "GK21sokss_pu:6382": "sāpi māṃ tiryag ālokya cakṣuṣā praṇayasrutā /",
  "GK21sokss_pu:6383": "madanāveśavaśagā śabareśaṃ tam abhyadhāt // SoKss_4,2.113 //",
  "GK21sokss_pu:6384": "sakhā te mānuṣo nāyaṃ kāmaṃ ko 'py ayam āgataḥ /",
  "GK21sokss_pu:6385": "madvañcanāya devo 'dya martyasyaiṣākṛtiḥ kutaḥ // SoKss_4,2.114 //",
  "GK21sokss_pu:6386": "tad ākarṇyoktavān asmi tāṃ pratyāyayituṃ svayam /",
  "GK21sokss_pu:6387": "satyaṃ sundari martyo 'haṃ kiṃ vyājenārjave jane // SoKss_4,2.115 //",
  "GK21sokss_pu:6388": "ahaṃ hi sārthavāhasya valabhīvāsinaḥ sutaḥ /",
  "GK21sokss_pu:6389": "mahādhanābhidhānasya maheśvaravarārjitaḥ // SoKss_4,2.116 //",
  "GK21sokss_pu:6390": "tapasyan sa hi putrārtham uddiśya śaśiśekharam /",
  "GK21sokss_pu:6391": "samādiśyata tenaivaṃ svapne devena tuṣyatā // SoKss_4,2.117 //",
  "GK21sokss_pu:6392": "uttiṣṭhotpatsyate ko'pi mahātmā tanayas tava /",
  "GK21sokss_pu:6393": "rahasyaṃ paramaṃ caitad alam uktvātra vistaram // SoKss_4,2.118 //",
  "GK21sokss_pu:6394": "etac chrutvā prabuddhasya tasya kālena cātmajaḥ /",
  "GK21sokss_pu:6395": "aham eṣa samutpanno vasudatta iti śrutaḥ // SoKss_4,2.119 //",
  "GK21sokss_pu:6396": "ayaṃ ca śabarādhīśaḥ svayaṃvarasuhṛn mayā /",
  "GK21sokss_pu:6397": "deśāntaragatena prākprāptaḥ kṛcchraikabāndhavaḥ // SoKss_4,2.120 //",
  "GK21sokss_pu:6398": "eṣa me tattvasaṃkṣepa ity uktvā virate mayi /",
  "GK21sokss_pu:6399": "ābhāṣatātha kanyā sa lajjayāvanatānanā // SoKss_4,2.121 //",
  "GK21sokss_pu:6400": "asty etan māṃ ca jāne 'dya svapne 'rcitavatīṃ haraḥ /",
  "GK21sokss_pu:6401": "prātaḥ prāpsyasi bhartāram iti tuṣṭaḥ kilādiśat // SoKss_4,2.122 //",
  "GK21sokss_pu:6402": "tasmāt tvam eva me bhartā bhrātāyaṃ ca bhavatsuhṛt /",
  "GK21sokss_pu:6403": "iti vāksudhayā sā mām ānandya viratābhavat // SoKss_4,2.123 //",
  "GK21sokss_pu:6404": "saṃmantryātha tayā sākaṃ vivāhāya yathāvidhi /",
  "GK21sokss_pu:6405": "akārṣaṃ niścayaṃ gantuṃ samittro 'haṃ nijaṃ gṛham // SoKss_4,2.124 //",
  "GK21sokss_pu:6406": "tataḥ sā siṃham āhūya vāhanaṃ taṃ svasaṃjñayā /",
  "GK21sokss_pu:6407": "atrārohāryaputreti mām abhāṣata sundarī // SoKss_4,2.125 //",
  "GK21sokss_pu:6408": "athāhaṃ tena suhṛdānuyātaḥ śabareṇa tam /",
  "GK21sokss_pu:6409": "siṃham āruhya dayitām utsaṅge tāṃ gṛhītavān // SoKss_4,2.126 //",
  "GK21sokss_pu:6410": "tataḥ prasthitavān asmi kṛtakṛtyo nijaṃ gṛham /",
  "GK21sokss_pu:6411": "kāntayā saha siṃhastho mitre tasmin puraḥsare // SoKss_4,2.127 //",
  "GK21sokss_pu:6412": "tadīyaśaranirbhinnahariṇāmiṣavṛttayaḥ /",
  "GK21sokss_pu:6413": "krameṇa te vayaṃ sarve saṃprāptā valabhīṃ purīm // SoKss_4,2.128 //",
  "GK21sokss_pu:6414": "tatra mām āgataṃ dṛṣṭvā siṃhārūḍhaṃ savallabham /",
  "GK21sokss_pu:6415": "sāścaryas tad drutaṃ gatvā mama pitre 'bravīj janaḥ // SoKss_4,2.129 //",
  "GK21sokss_pu:6416": "so 'pi pratyudgato harṣād avatīrṇaṃ mṛgendrataḥ /",
  "GK21sokss_pu:6417": "pādāvanamraṃ dṛṣṭvā mām abhyanandat savismayaḥ // SoKss_4,2.130 //",
  "GK21sokss_pu:6418": "ananyasadṛśīṃ tāṃ ca kṛtapādābhivandanām /",
  "GK21sokss_pu:6419": "paśyan mamocitāṃ bhāryāṃ na māti sma mudā kvacit // SoKss_4,2.131 //",
  "GK21sokss_pu:6420": "praveśya mandiraṃ cāsmān vṛttāntaṃ paripṛcchya ca /",
  "GK21sokss_pu:6421": "praśaṃsañ śabarādhīśasauhārdaṃ cotsavaṃ vyadhāt // SoKss_4,2.132 //",
  "GK21sokss_pu:6422": "tato mauhūrtikādeśād anyedyur varakanyakā /",
  "GK21sokss_pu:6423": "sā mayā pariṇītābhūn militākhilabandhunā // SoKss_4,2.133 //",
  "GK21sokss_pu:6424": "tad ālokya ca so 'kasmān madvadhūvāhanas tadā /",
  "GK21sokss_pu:6425": "siṃhaḥ sarveṣu paśyatsu saṃpannaḥ puruṣākṛtiḥ // SoKss_4,2.134 //",
  "GK21sokss_pu:6426": "kim etad iti vibhrānte jane tatra sthite 'khile /",
  "GK21sokss_pu:6427": "sa divyavastrābharaṇo naman mām evam abravīt // SoKss_4,2.135 //",
  "GK21sokss_pu:6428": "ahaṃ citrāṅgado nāma vidyādhara iyaṃ ca me /",
  "GK21sokss_pu:6429": "sutā manovatī nāma kanyā prāṇādhikapriyā // SoKss_4,2.136 //",
  "GK21sokss_pu:6430": "etām aṅke sadā kṛtvā vipinena bhramann aham /",
  "GK21sokss_pu:6431": "prāptavān ekadā gaṅgāṃ bhūritīratapovanām // SoKss_4,2.137 //",
  "GK21sokss_pu:6432": "tapasvilaṅghanatrāsāt tasyā madhyena gacchataḥ /",
  "GK21sokss_pu:6433": "apatan mama daivāc ca puṣpamālā tadambhasi // SoKss_4,2.138 //",
  "GK21sokss_pu:6434": "tato 'kasmāt samutthāya nārado 'ntarjalasthitaḥ /",
  "GK21sokss_pu:6435": "pṛṣṭhe tayā patitayā kruddho mām aśapan muniḥ // SoKss_4,2.139 //",
  "GK21sokss_pu:6436": "auddhatyenāmunā pāpa gaccha siṃho bhaviṣyasi /",
  "GK21sokss_pu:6437": "himācale gataś caitāṃ sutāṃ pṛṣṭhena vakṣyasi // SoKss_4,2.140 //",
  "GK21sokss_pu:6438": "yadā ca mānuṣeṇaiṣā sutā te pariṇeṣyate /",
  "GK21sokss_pu:6439": "tadā taddarśanād eva śāpād asmād vimokṣase // SoKss_4,2.141 //",
  "GK21sokss_pu:6440": "ity ahaṃ muninā śaptaḥ siṃhībhūya himācale /",
  "GK21sokss_pu:6441": "atiṣṭhaṃ tanayām etāṃ harapūjāparāṃ vahan // SoKss_4,2.142 //",
  "GK21sokss_pu:6442": "anantaraṃ yathā yatnāc chabarādhipater idam /",
  "GK21sokss_pu:6443": "saṃpannaṃ sarvakalyāṇaṃ tathā viditam eva te // SoKss_4,2.143 //",
  "GK21sokss_pu:6444": "tat sādhayāmi bhadraṃ vas tīrṇaḥ śāpo mayaiṣa saḥ /",
  "GK21sokss_pu:6445": "ity uktvā so 'bhyudapatat sadyo vidyādharo nabhaḥ // SoKss_4,2.144 //",
  "GK21sokss_pu:6446": "tatas tadvismayākrānto nandatsvajanabāndhavaḥ /",
  "GK21sokss_pu:6447": "ślāghyasaṃbandhahṛṣṭo me pitākārṣīn mahotsavam // SoKss_4,2.145 //",
  "GK21sokss_pu:6448": "ko hi nirvyājamittrāṇāṃ caritaṃ cintayiṣyati /",
  "GK21sokss_pu:6449": "suhṛtsu naiva tṛpyanti prāṇair apy upakṛtya ye // SoKss_4,2.146 //",
  "GK21sokss_pu:6450": "iti cātra na ko nāma sacamatkāram abhyadhāt /",
  "GK21sokss_pu:6451": "dhyāyan dhyāyann udāraṃ tac chabarādhipaceṣṭitam // SoKss_4,2.147 //",
  "GK21sokss_pu:6452": "rājāpi tat tathā buddhvā tatratyas tasya sanmateḥ /",
  "GK21sokss_pu:6453": "atuṣyad asmatsnehena śabarādhipateḥ param // SoKss_4,2.148 //",
  "GK21sokss_pu:6454": "tuṣṭaś ca tasmai matpitrā dāpitaḥ sahasaiva ca /",
  "GK21sokss_pu:6455": "aśeṣam aṭavīrājyaṃ ratnopāyanadāyinā // SoKss_4,2.149 //",
  "GK21sokss_pu:6456": "tatas tayā manovatyā patnyā mittreṇa tena ca /",
  "GK21sokss_pu:6457": "kṛtārthaḥ śabarendreṇa tatrātiṣṭham ahaṃ sukhī // SoKss_4,2.150 //",
  "GK21sokss_pu:6458": "sa ca ślathīkṛtātmīyadeśavāsarasas tataḥ /",
  "GK21sokss_pu:6459": "bhūyasāsmadgṛheṣv eva nyavasac chabarādhipaḥ // SoKss_4,2.151 //",
  "GK21sokss_pu:6460": "parasparopakāreṣu sarvakālam atṛptayoḥ /",
  "GK21sokss_pu:6461": "sa dvayor agamat kālo mama tasya ca mittrayoḥ // SoKss_4,2.152 //",
  "GK21sokss_pu:6462": "acirāc ca manovatyāṃ tasyām ajani me sutaḥ /",
  "GK21sokss_pu:6463": "bahiṣkṛtaḥ kulasyeva kṛtsnasya hṛdayotsavaḥ // SoKss_4,2.153 //",
  "GK21sokss_pu:6464": "hiraṇyadattanāmā ca sa śanair vṛddhim āyayau /",
  "GK21sokss_pu:6465": "kṛtavidyo yathāvac ca pariṇīto 'bhavat tataḥ // SoKss_4,2.154 //",
  "GK21sokss_pu:6466": "tad dṛṣṭvā jīvitaphalaṃ pūrṇaṃ matvā ca matpitā /",
  "GK21sokss_pu:6467": "vṛddho bhāgīrathīṃ prāyāt sadāro deham ujjhitum // SoKss_4,2.155 //",
  "GK21sokss_pu:6468": "tato 'haṃ pitṛśokārtaḥ kathaṃcid bāndhavair dhṛtim /",
  "GK21sokss_pu:6469": "grāhito gṛhabhāraṃ svam udvoḍhuṃ pratipannavān // SoKss_4,2.156 //",
  "GK21sokss_pu:6470": "tadā manovatīmugdhamukhadarśanam ekataḥ /",
  "GK21sokss_pu:6471": "anyataḥ śabarendreṇa saṃgamo māṃ vyanodayat // SoKss_4,2.157 //",
  "GK21sokss_pu:6472": "tataḥ satputrasānandāḥ sukalatramanoramāḥ /",
  "GK21sokss_pu:6473": "suhṛtsamāgamasukhā gatās te divasā mama // SoKss_4,2.158 //",
  "GK21sokss_pu:6474": "kālenātha pravṛddhaṃ mām agrahīc cibuke jarā /",
  "GK21sokss_pu:6475": "kiṃ gṛhe 'dyāpi putreti prītyeva bruvatī hitam // SoKss_4,2.159 //",
  "GK21sokss_pu:6476": "tenāhaṃ sahasotpannavairāgyas tanayaṃ nijam /",
  "GK21sokss_pu:6477": "kuṭumbabhārodvahane vanaṃ vāñchann ayojayam // SoKss_4,2.160 //",
  "GK21sokss_pu:6478": "sadāraś ca gato 'bhūvaṃ giriṃ kālañjaraṃ tataḥ /",
  "GK21sokss_pu:6479": "matsnehatyaktarājyena samaṃ śabarabhūbhṛtā // SoKss_4,2.161 //",
  "GK21sokss_pu:6480": "tatra prāptena cātmīyā jātir vaidyādharī mayā /",
  "GK21sokss_pu:6481": "śāpaś ca prāptaparyantaḥ sa śārvaḥ sahasā smṛtaḥ // SoKss_4,2.162 //",
  "GK21sokss_pu:6482": "tac ca patnyai manovatyai tadaivākhyātavān aham /",
  "GK21sokss_pu:6483": "sakhye ca śabarendrāya mumukṣur mānuṣīṃ tanum // SoKss_4,2.163 //",
  "GK21sokss_pu:6484": "bhāryāmittre ime eva bhūyāstāṃ smarato mama /",
  "GK21sokss_pu:6485": "anyajanmany apīty uktvā hṛdi kṛtvā ca śaṃkaram // SoKss_4,2.164 //",
  "GK21sokss_pu:6486": "mayā giritaṭāt tasmān nipatya prasabhaṃ tataḥ /",
  "GK21sokss_pu:6487": "tābhyāṃ svapatnīmittrābhyāṃ saha muktaṃ śarīrakam // SoKss_4,2.165 //",
  "GK21sokss_pu:6488": "so 'haṃ tataḥ samutpanno nāmnā jīmūtavāhanaḥ /",
  "GK21sokss_pu:6489": "vidyādharakule 'muṣminn eṣa jātismaro 'dhunā // SoKss_4,2.166 //",
  "GK21sokss_pu:6490": "sa cāpi śabarendras tvaṃ jāto mittrāvasuḥ punaḥ /",
  "GK21sokss_pu:6491": "tryakṣaprasādāt siddhānāṃ rājño viśvāvasoḥ sutaḥ // SoKss_4,2.167 //",
  "GK21sokss_pu:6492": "sāpi vidyādharī mittra mama bhāryā manovatī /",
  "GK21sokss_pu:6493": "tava svasā samutpannā nāmnā valayavaty asau // SoKss_4,2.168 //",
  "GK21sokss_pu:6494": "evaṃ me pūrvapatny eṣā bhaginī te bhavān api /",
  "GK21sokss_pu:6495": "pūrvamittram ato yuktā pariṇetum asau mama // SoKss_4,2.169 //",
  "GK21sokss_pu:6496": "kiṃ tu pūrvam ito gatvā mama pitror nivedaya /",
  "GK21sokss_pu:6497": "tayoḥ pramāṇīkṛtayoḥ śiddhyaty etat tavepsitam // SoKss_4,2.170 //",
  "GK21sokss_pu:6498": "itthaṃ niśamya jīmūtavāhanāt prītamānasaḥ /",
  "GK21sokss_pu:6499": "gatvā mittrāvasuḥ sarvaṃ tatpitṛbhyāṃ śaśaṃsa tat // SoKss_4,2.171 //",
  "GK21sokss_pu:6500": "abhinanditavākyaś ca tābhyāṃ hṛṣṭas tadaiva saḥ /",
  "GK21sokss_pu:6501": "upagamya tam evārthaṃ svapitṛbhyāṃ nyavedayat // SoKss_4,2.172 //",
  "GK21sokss_pu:6502": "tayor īpsitasaṃpattituṣṭayoḥ satvaraṃ ca saḥ /",
  "GK21sokss_pu:6503": "yuvarājo vivāhāya saṃbhāram akarot svasuḥ // SoKss_4,2.173 //",
  "GK21sokss_pu:6504": "tato jagrāha vidhivat tasyā jīmūtavāhanaḥ /",
  "GK21sokss_pu:6505": "pāṇiṃ malayavatyāḥ sa siddharājapuraskṛtaḥ // SoKss_4,2.174 //",
  "GK21sokss_pu:6506": "babhūva cotsavas tatra cañcaddyucaracāraṇaḥ /",
  "GK21sokss_pu:6507": "saṃmilatsiddhasaṃghāto valgadvidyādharoddhuraḥ // SoKss_4,2.175 //",
  "GK21sokss_pu:6508": "kṛtodvāhas tatas tasthau tasmiñ jīmūtavāhanaḥ /",
  "GK21sokss_pu:6509": "malayādrau mahārheṇa vibhavena vadhūsakhaḥ // SoKss_4,2.176 //",
  "GK21sokss_pu:6510": "ekadā ca śvaśuryeṇa sa mittrāvasunā saha /",
  "GK21sokss_pu:6511": "velāvanāni jaladher avalokayituṃ yayau // SoKss_4,2.177 //",
  "GK21sokss_pu:6512": "tatrāpaśyac ca puruṣaṃ yuvānaṃ vignam āgatam /",
  "GK21sokss_pu:6513": "nivartayantaṃ jananīṃ hā putreti virāviṇīm // SoKss_4,2.178 //",
  "GK21sokss_pu:6514": "apareṇa parityaktaṃ bhaṭenevānuyāyinā /",
  "GK21sokss_pu:6515": "puruṣeṇa pṛthūttuṅgaṃ prāpayyaikaṃ śilātalam // SoKss_4,2.179 //",
  "GK21sokss_pu:6516": "kas tvaṃ kim īhase kiṃ ca mātā tvāṃ śocatīti tam /",
  "GK21sokss_pu:6517": "sa papraccha tataḥ so 'pi tasmai vṛttāntam abravīt // SoKss_4,2.180 //",
  "GK21sokss_pu:6518": "purā kaśyapabhārye dve kadrūś ca vinatā tathā /",
  "GK21sokss_pu:6519": "mithaḥ kathāprasaṅgena vivādaṃ kila cakratuḥ // SoKss_4,2.181 //",
  "GK21sokss_pu:6520": "ādyā śyāmān raver aśvān avādīd aparā sitān /",
  "GK21sokss_pu:6521": "anyonyadāsabhāvaṃ ca paṇam atra babandhatuḥ // SoKss_4,2.182 //",
  "GK21sokss_pu:6522": "tato jayārthinī kadrūḥ svairaṃ nāgair nijātmajaiḥ /",
  "GK21sokss_pu:6523": "viṣaphūtkāramalinān arkasyāśvān akārayat // SoKss_4,2.183 //",
  "GK21sokss_pu:6524": "tādṛśāṃś copadarśyaitān vinatāṃ chadmanā jitām /",
  "GK21sokss_pu:6525": "dāsīcakāra kaṣṭā hi strīṇām anyāsahiṣṇutā // SoKss_4,2.184 //",
  "GK21sokss_pu:6526": "tad buddhvāgatya vinatātanayo garuḍas tadā /",
  "GK21sokss_pu:6527": "sāntvena mātur dāsatvamuktiṃ kadrūm ayācata // SoKss_4,2.185 //",
  "GK21sokss_pu:6528": "tataḥ kadrūsutā nāgā vicintyaivaṃ tam abruvat /",
  "GK21sokss_pu:6529": "bho vainateya kṣīrābdhiḥ prārabdho mathituṃ suraiḥ // SoKss_4,2.186 //",
  "GK21sokss_pu:6530": "tataḥ sudhāṃ samāhṛtya prativastu prayaccha naḥ /",
  "GK21sokss_pu:6531": "mātaraṃ svīkuruṣvātha bhavān hi balināṃ varaḥ // SoKss_4,2.187 //",
  "GK21sokss_pu:6532": "etan nāgavacaḥ śrutvā gatvā ca kṣīravāridhim /",
  "GK21sokss_pu:6533": "sudhārthaṃ darśayām āsa garuḍo guru pauruṣam // SoKss_4,2.188 //",
  "GK21sokss_pu:6534": "tataḥ parākramaprīto devas tatra svayaṃ hariḥ /",
  "GK21sokss_pu:6535": "tuṣṭo 'smi te varaṃ kaṃcid vṛṇīṣvety ādideśa tam // SoKss_4,2.189 //",
  "GK21sokss_pu:6536": "nāgā bhavantu me bhakṣyā iti so 'pi hares tataḥ /",
  "GK21sokss_pu:6537": "vainateyo varaṃ vavre mātur dāsyena kopitaḥ // SoKss_4,2.190 //",
  "GK21sokss_pu:6538": "tatheti hariṇādiṣṭo nijavīryārjitāmṛtaḥ /",
  "GK21sokss_pu:6539": "sa caivam atha śakreṇa gadito jñātavastunā // SoKss_4,2.191 //",
  "GK21sokss_pu:6540": "tathā pakṣīndra kāryaṃ te yathā mūḍhair na bhujyate /",
  "GK21sokss_pu:6541": "nāgaiḥ sudhā yathā caināṃ tebhyaḥ pratyāharāmy aham // SoKss_4,2.192 //",
  "GK21sokss_pu:6542": "etac chrutvā tathety uktvā sa vaiṣṇavavaroddhuraḥ /",
  "GK21sokss_pu:6543": "sudhākalaśam ādāya tārkṣyo nāgān upāyayau // SoKss_4,2.193 //",
  "GK21sokss_pu:6544": "varaprabhāvabhītāṃś ca mugdhān ārāj jagāda tān /",
  "GK21sokss_pu:6545": "idam ānītam amṛtaṃ muktvāmbāṃ mama gṛhyatām // SoKss_4,2.194 //",
  "GK21sokss_pu:6546": "bhayaṃ cet sthāpayāmy etad ahaṃ vo darbhasaṃstare /",
  "GK21sokss_pu:6547": "unmocyāmbāṃ ca gacchāmi svīkurudhvam itaḥ sudhām // SoKss_4,2.195 //",
  "GK21sokss_pu:6548": "tathety ukte ca tair nāgaiḥ sa pavitre kuśāstare /",
  "GK21sokss_pu:6549": "sudhākalaśam ādhatta te cāsya jananīṃ jahuḥ // SoKss_4,2.196 //",
  "GK21sokss_pu:6550": "dāsyamuktāṃ ca kṛtvaivaṃ mātaraṃ garuḍe gate /",
  "GK21sokss_pu:6551": "yāvad ādadate nāgā niḥśaṅkās tat kilāmṛtam // SoKss_4,2.197 //",
  "GK21sokss_pu:6552": "tāvan nipatya sahasā tān vimohya svaśaktitaḥ /",
  "GK21sokss_pu:6553": "taṃ sudhākalaśaṃ śakro jahāra kuśasaṃstarāt // SoKss_4,2.198 //",
  "GK21sokss_pu:6554": "viṣaṇṇās te 'tha nāgās taṃ lilihur darbhasaṃstaram /",
  "GK21sokss_pu:6555": "kadācid amṛtaścyotalepo 'py asmin bhaved iti // SoKss_4,2.199 //",
  "GK21sokss_pu:6556": "tena pāṭitajihvās te vṛthā prāpur dvijihvatām /",
  "GK21sokss_pu:6557": "hāsyād ṛte kim anyat syād atilaulyavatāṃ phalam // SoKss_4,2.200 //",
  "GK21sokss_pu:6558": "athālabdhāmṛtarasān nāgān vairī harer varāt /",
  "GK21sokss_pu:6559": "tārkṣyaḥ pravavṛte bhoktuṃ tān nipatya punaḥ punaḥ // SoKss_4,2.201 //",
  "GK21sokss_pu:6560": "tadāpāte ca pātālaṃ trāsanirjīvarājilam /",
  "GK21sokss_pu:6561": "prabhṛṣṭagarbhiṇīgarbham abhūt kṣapitapannagam // SoKss_4,2.202 //",
  "GK21sokss_pu:6562": "taṃ dṛṣṭvā cānvahaṃ tatra vāsukir bhujageśvaraḥ /",
  "GK21sokss_pu:6563": "kṛtsnam ekapade naṣṭaṃ nāgalokam amanyata // SoKss_4,2.203 //",
  "GK21sokss_pu:6564": "tato durvāravīryasya sadyas tasya vicintya saḥ /",
  "GK21sokss_pu:6565": "samayaṃ prārthanāpūrvaṃ cakāraivaṃ garutmataḥ // SoKss_4,2.204 //",
  "GK21sokss_pu:6566": "ekam ekaṃ pratidinaṃ nāgaṃ te preṣayāmy aham /",
  "GK21sokss_pu:6567": "āhārahetoḥ pakṣīndra payodhipulinācale // SoKss_4,2.205 //",
  "GK21sokss_pu:6568": "ātāle tu praveṣṭavyaṃ na tvayā mardakāriṇā /",
  "GK21sokss_pu:6569": "nāgalokakṣayāt svārthas tavaiva hi vinaśyati // SoKss_4,2.206 //",
  "GK21sokss_pu:6570": "iti vāsukinā proktas tatheti garuḍo 'nvaham /",
  "GK21sokss_pu:6571": "tatpreṣitam ihaikaikaṃ nāgaṃ bhoktuṃ pracakrame // SoKss_4,2.207 //",
  "GK21sokss_pu:6572": "tena krameṇa cāsaṃkhyāḥ phaṇino 'tra kṣayaṃ gatāḥ /",
  "GK21sokss_pu:6573": "ahaṃ ca śaṅkhacūḍākhyo nāgo vāro mamādya ca // SoKss_4,2.208 //",
  "GK21sokss_pu:6574": "ato 'haṃ garuḍāhārahetor vadhyaśilām imām /",
  "GK21sokss_pu:6575": "mātuś ca śocyatāṃ prāpto nāgarājanideśataḥ // SoKss_4,2.209 //",
  "GK21sokss_pu:6576": "iti tasya vacaḥ śrutvā śaṅkhacūḍasya duḥkhitaḥ /",
  "GK21sokss_pu:6577": "sāntaḥkhedaḥ sa jīmūtavāhanas tam abhāṣata // SoKss_4,2.210 //",
  "GK21sokss_pu:6578": "aho kim api niḥsattvaṃ rājatvaṃ bata vāsukeḥ /",
  "GK21sokss_pu:6579": "yat svahastena nīyante ripor āmiṣatāṃ prajāḥ // SoKss_4,2.211 //",
  "GK21sokss_pu:6580": "kiṃ na prathamam ātmaiva tena datto garutmate /",
  "GK21sokss_pu:6581": "klībenābhyarthitā keyaṃ svakulakṣayasākṣitā // SoKss_4,2.212 //",
  "GK21sokss_pu:6582": "utpadya kaśyapāt pāpaṃ tārkṣyo 'pi kurute kiyat /",
  "GK21sokss_pu:6583": "dehamātrakṛte mohaḥ kīdṛśo mahatām api // SoKss_4,2.213 //",
  "GK21sokss_pu:6584": "tad ahaṃ tāvad adyaikaṃ rakṣāmi tvāṃ garutmataḥ /",
  "GK21sokss_pu:6585": "svaśarīrapradānena mā viṣādaṃ kṛthāḥ sakhe // SoKss_4,2.214 //",
  "GK21sokss_pu:6586": "tac chrutvā śaṅkhacūḍo 'pi dhairyād etad uvāca tam /",
  "GK21sokss_pu:6587": "śāntam etan mahāsattva mā smaivaṃ bhāṣathāḥ punaḥ // SoKss_4,2.215 //",
  "GK21sokss_pu:6588": "na kācasya kṛte jātu yuktā muktāmaṇeḥ kṣatiḥ /",
  "GK21sokss_pu:6589": "na cāpy ahaṃ gamiṣyāmi kathāṃ kulakalaṅkitām // SoKss_4,2.216 //",
  "GK21sokss_pu:6590": "ity uktvā taṃ niṣidhy aiva sādhur jīmūtavāhanam /",
  "GK21sokss_pu:6591": "matvā garuḍavelāṃ ca sa kṣaṇāntaragāminīm // SoKss_4,2.217 //",
  "GK21sokss_pu:6592": "śaṅkhacūḍo yayau tatra vāridhes tīravartinam /",
  "GK21sokss_pu:6593": "antakāle namaskartuṃ gokarṇākhyam umāpatim // SoKss_4,2.218 //",
  "GK21sokss_pu:6594": "gate tasmin sa kāruṇyanidhir jīmūtavāhanaḥ /",
  "GK21sokss_pu:6595": "tattrāṇāyātmadānena bubudhe labdham antaram // SoKss_4,2.219 //",
  "GK21sokss_pu:6596": "tatas tadvismṛtam iva kṣipraṃ kṛtvā svayuktitaḥ /",
  "GK21sokss_pu:6597": "kāryāpadeśād vyasṛjan nijaṃ mittrāvasuṃ gṛham // SoKss_4,2.220 //",
  "GK21sokss_pu:6598": "tatkṣaṇaṃ ca samāsannatārkṣyapakṣānilāhatā /",
  "GK21sokss_pu:6599": "tatsattvadarśanāścaryād iva sā bhūr aghūrṇata // SoKss_4,2.221 //",
  "GK21sokss_pu:6600": "tenāhiripum āyāntaṃ matvā jīmūtavāhanaḥ /",
  "GK21sokss_pu:6601": "parānukampī tāṃ vadhyaśilām adhyāruroha saḥ // SoKss_4,2.222 //",
  "GK21sokss_pu:6602": "kṣaṇāc cātra nipatyaiva mahāsattvaṃ jahāra tam /",
  "GK21sokss_pu:6603": "āhatya cañcvā garuḍaḥ svacchāyāc chāditāmbaraḥ // SoKss_4,2.223 //",
  "GK21sokss_pu:6604": "parisravadasṛgdhāraṃ cyutotkhātaśikhāmaṇim /",
  "GK21sokss_pu:6605": "nītvā bhakṣayituṃ cainam ārebhe śikhare gireḥ // SoKss_4,2.224 //",
  "GK21sokss_pu:6606": "tatkālaṃ puṣpavṛṣṭiś ca nipapāta nabhastalāt /",
  "GK21sokss_pu:6607": "taddarśanāc ca kiṃ nv etad iti tārkṣyo visismiye // SoKss_4,2.225 //",
  "GK21sokss_pu:6608": "tāvat sa śaṅkhacūḍo 'tra natvā gokarṇam āgataḥ /",
  "GK21sokss_pu:6609": "dadarśa rudhirāsārasiktaṃ vadhyaśilātalam // SoKss_4,2.226 //",
  "GK21sokss_pu:6610": "hā dhiṅ madarthaṃ tenātmā datto nūnaṃ mahātmanā /",
  "GK21sokss_pu:6611": "tat kutra nītas tārkṣyeṇa kṣaṇe 'smin sa bhaviṣyati // SoKss_4,2.227 //",
  "GK21sokss_pu:6612": "anviṣyāmi drutaṃ tāvat kadācit tam avāpnuyām /",
  "GK21sokss_pu:6613": "iti sādhuḥ sa tadraktadhārām anusaran yayau // SoKss_4,2.228 //",
  "GK21sokss_pu:6614": "atrāntare ca hṛṣṭaṃ taṃ dṛṣṭvā jīmūtavāhanam /",
  "GK21sokss_pu:6615": "garuḍo bhakṣaṇaṃ muktvā savismayam acintayat // SoKss_4,2.229 //",
  "GK21sokss_pu:6616": "kaścit kim anya evāyaṃ bhakṣyamāṇo 'pi yo mayā /",
  "GK21sokss_pu:6617": "vipadyate na tu paraṃ dhīraḥ pratyuta hṛṣyati // SoKss_4,2.230 //",
  "GK21sokss_pu:6618": "ity antar vimṛśantaṃ ca tārkṣyaṃ tādṛgvidho 'pi saḥ /",
  "GK21sokss_pu:6619": "nijagāda nijābhīṣṭasiddhyai jīmūtavāhanaḥ // SoKss_4,2.231 //",
  "GK21sokss_pu:6620": "pakṣirāja mamāsty eva śarīre māṃsaśoṇitam /",
  "GK21sokss_pu:6621": "tad akasmād atṛpto 'pi kiṃ nivṛtto 'si bhakṣaṇāt // SoKss_4,2.232 //",
  "GK21sokss_pu:6622": "tac chrutvāścaryavaśagas taṃ sa papraccha pakṣirāṭ /",
  "GK21sokss_pu:6623": "nāgaḥ sādho na tāvat tvaṃ brūhi tat ko bhavān iti // SoKss_4,2.233 //",
  "GK21sokss_pu:6624": "nāga evāsmi bhuṅkṣva tvaṃ yathārabdhaṃ samāpaya /",
  "GK21sokss_pu:6625": "ārabdhā hy asamāptaiva kiṃ dhīrais tyajyate kriyā // SoKss_4,2.234 //",
  "GK21sokss_pu:6626": "iti yāvac ca jīmūtavāhanaḥ prativakti tam /",
  "GK21sokss_pu:6627": "tāvat sa śaṅkhacūḍo 'tra prāpto dūrād abhāṣata // SoKss_4,2.235 //",
  "GK21sokss_pu:6628": "mā mā garutman naivaiṣa nāgo nāgo hy ahaṃ tava /",
  "GK21sokss_pu:6629": "tad enaṃ muñca ko 'yaṃ te jāto 'kāṇḍe bata bhramaḥ // SoKss_4,2.236 //",
  "GK21sokss_pu:6630": "tac chrutvātīva vibhrānto babhūva sa khageśvaraḥ /",
  "GK21sokss_pu:6631": "vāñchitāsiddhikhedaṃ ca bheje jīmūtavāhanaḥ // SoKss_4,2.237 //",
  "GK21sokss_pu:6632": "tato 'nyonyasamālāpakrandadvidyādharādhipam /",
  "GK21sokss_pu:6633": "buddhvā taṃ bhakṣitaṃ mohād garutmān abhyatapyata // SoKss_4,2.238 //",
  "GK21sokss_pu:6634": "aho bata nṛśaṃsasya pāpam āpatitaṃ mama /",
  "GK21sokss_pu:6635": "kiṃ vā sulabhapāpā hi bhavanty unmārgavṛttayaḥ // SoKss_4,2.239 //",
  "GK21sokss_pu:6636": "ślāghyas tv eṣa mahātmaikaḥ parārthaprāṇadāyinā /",
  "GK21sokss_pu:6637": "mameti mohaikavaśaṃ yena viśvam adhaḥkṛtam // SoKss_4,2.240 //",
  "GK21sokss_pu:6638": "iti taṃ cintayantaṃ ca garuḍaṃ pāpaśuddhaye /",
  "GK21sokss_pu:6639": "vahniṃ vivikṣuṃ jīmūtavāhano 'tha jagāda saḥ // SoKss_4,2.241 //",
  "GK21sokss_pu:6640": "pakṣīndra kiṃ viṣaṇṇo 'si satyaṃ pāpād bibheṣi cet /",
  "GK21sokss_pu:6641": "tad idānīṃ na bhūyas te bhakṣyā hīme bhujaṃgamāḥ // SoKss_4,2.242 //",
  "GK21sokss_pu:6642": "kāryaś cānuśayas teṣu pūrvabhukteṣu bhogiṣu /",
  "GK21sokss_pu:6643": "eṣo 'tra hi pratīkāro vṛthānyac cintitaṃ tava // SoKss_4,2.243 //",
  "GK21sokss_pu:6644": "ity uktas tena sa prītas tārkṣyo bhūtānukampinā /",
  "GK21sokss_pu:6645": "tatheti pratipede tadvākyaṃ tasya guror iva // SoKss_4,2.244 //",
  "GK21sokss_pu:6646": "yayau cāmṛtam ānetuṃ nākāj jīvayituṃ javāt /",
  "GK21sokss_pu:6647": "kṣatāṅgaṃ tatra taṃ cānyān asthiśeṣān ahīn api // SoKss_4,2.245 //",
  "GK21sokss_pu:6648": "tataś ca sākṣād āgatya devyā sikto 'mṛtena saḥ /",
  "GK21sokss_pu:6649": "jīmūtavāhano gauryā tadbhāryābhaktituṣṭayā // SoKss_4,2.246 //",
  "GK21sokss_pu:6650": "tenādhikatarodbhūtakāntīny aṅgāni jajñire /",
  "GK21sokss_pu:6651": "tasya sānandagīrvāṇadundubhidhvanibhiḥ saha // SoKss_4,2.247 //",
  "GK21sokss_pu:6652": "svasthotthite tatas tasminn ānīya garuḍo 'pi tat /",
  "GK21sokss_pu:6653": "kṛtsne velātaṭe 'py atra vavarṣāmṛtam ambarāt // SoKss_4,2.248 //",
  "GK21sokss_pu:6654": "tena sarve samuttasthur jīvantas tatra pannagāḥ /",
  "GK21sokss_pu:6655": "babhau tac ca tadā bhūribhujaṃgakulasaṃkulam // SoKss_4,2.249 //",
  "GK21sokss_pu:6656": "velāvanaṃ vinirmuktavainateyabhayaṃ tataḥ /",
  "GK21sokss_pu:6657": "pātālam iva jīmūtavāhanālokanāgatam // SoKss_4,2.250 //",
  "GK21sokss_pu:6658": "tato kṣayeṇa dehena yaśasā ca virājitam /",
  "GK21sokss_pu:6659": "buddhvābhyanandat taṃ bandhujano jīmūtavāhanam // SoKss_4,2.251 //",
  "GK21sokss_pu:6660": "nananda tasya bhāryā ca sajñātiḥ pitarau tathā /",
  "GK21sokss_pu:6661": "ko na prahṛṣyed dūḥkhena sukhatvaparivartinā // SoKss_4,2.252 //",
  "GK21sokss_pu:6662": "visṛṣṭas tena ca yayau śaṅkhacūḍo rasātalam /",
  "GK21sokss_pu:6663": "svacchandam avisṛṣṭaṃ ca lokāṃs trīn api tadyaśaḥ // SoKss_4,2.253 //",
  "GK21sokss_pu:6664": "tataḥ prītiprahvāmaranikaram āgatya garuḍaṃ praṇemus taṃ vidyādharatilakam abhyetya sabhayāḥ /",
  "GK21sokss_pu:6665": "svadāyādāḥ sarve himagirisutānugrahavaśān mataṅgākhyādyā ye suciram abhajann asya vikṛtim // SoKss_4,2.254 //",
  "GK21sokss_pu:6666": "tair eva cārthyamānaḥ sukṛtī jīmūtavāhanaḥ sa tataḥ /",
  "GK21sokss_pu:6667": "malayācalād agacchan nijanilayaṃ tuhinaśailataṭam // SoKss_4,2.255 //",
  "GK21sokss_pu:6668": "tatra pitṛbhyāṃ sahito mittrāvasunā ca malayavatyā ca /",
  "GK21sokss_pu:6669": "dhīraś cirāya bubhuje vidyādharacakravartipadam // SoKss_4,2.256 //",
  "GK21sokss_pu:6670": "evaṃ sakalajagattrayahṛdayacamatkārakāricaritānām /",
  "GK21sokss_pu:6671": "svayam anudhāvanti sadā kalyāṇaparamparāḥ padavīm // SoKss_4,2.257 //",
  "GK21sokss_pu:6672": "ity ākarṇya kathāṃ kila devī yaugandharāyaṇasya mukhāt /",
  "GK21sokss_pu:6673": "mumude vāsavadattā garbhabharodāradohadinī // SoKss_4,2.258 //",
  "GK21sokss_pu:6674": "tadanu tadanuṣaṅgaprāptayā prītibhājām anavaratanideśapratyayād devatānām /",
  "GK21sokss_pu:6675": "nijapatinikaṭasthā bhāvividyādharendrasvatanayakathayā taṃ vāsaraṃ sā nināya // SoKss_4,2.259 //",
  "GK21sokss_pu:6676": "iti mahākaviśrīsomadevabhaṭṭaviracite kathāsaritsāgare naravāhanadattajananalambake dvitīyas taraṅgaḥ /",
  "GK21sokss_pu:6677": "tṛtīyas taraṅgaḥ /",
  "GK21sokss_pu:6678": "tato vāsavadattā sā vatsarājaṃ samīpagam /",
  "GK21sokss_pu:6679": "vijane sacivair yuktam anyedyur idam abravīt // SoKss_4,3.1 //",
  "GK21sokss_pu:6680": "yataḥ prabhṛti garbho 'yam āryaputra dhṛto mayā /",
  "GK21sokss_pu:6681": "tataḥ prabhṛti tadrakṣā tīvrā māṃ hṛdi bādhate // SoKss_4,3.2 //",
  "GK21sokss_pu:6682": "adya taccintayā cāhaṃ suptā niśi kathaṃcana /",
  "GK21sokss_pu:6683": "jāne dṛṣṭavatī kaṃcit svapne puruṣam āgatam // SoKss_4,3.3 //",
  "GK21sokss_pu:6684": "bhasmāṅgarāgasitayā śekharīkṛtacandrayā /",
  "GK21sokss_pu:6685": "piśaṅgajaṭayā mūrtyā śobhitaṃ śūlahastayā // SoKss_4,3.4 //",
  "GK21sokss_pu:6686": "sa ca mām abhyupetyaiva sānukampa ivāvadat /",
  "GK21sokss_pu:6687": "putri garbhakṛte cintā na kāryā kācana tvayā // SoKss_4,3.5 //",
  "GK21sokss_pu:6688": "ahaṃ tavainaṃ rakṣāmi datto hy eṣa mayaiva te /",
  "GK21sokss_pu:6689": "kiṃcānyac chṛṇu vacmy eva tava pratyayakāraṇam // SoKss_4,3.6 //",
  "GK21sokss_pu:6690": "śvaḥ kāpi nārī vijñaptihetor yuṣmān upaiṣyati /",
  "GK21sokss_pu:6691": "avaṣṭabhyaiva sākṣepam ākarṣantī nijaṃ patim /",
  "GK21sokss_pu:6692": "pañcabhis tanayair yuktā bahubandhujanāvṛtā // SoKss_4,3.7 //",
  "GK21sokss_pu:6693": "sā ca duścāriṇī yoṣit svabāndhavabalāt patim /",
  "GK21sokss_pu:6694": "taṃ ghātayitum icchantī sarvaṃ mithyā bravīti tat // SoKss_4,3.8 //",
  "GK21sokss_pu:6695": "tvaṃ cātra putri vatseśaṃ pūrvaṃ vijñāpayes tathā /",
  "GK21sokss_pu:6696": "tasyāḥ sakāśāt sa yathā sādhur mucyeta kustriyaḥ // SoKss_4,3.9 //",
  "GK21sokss_pu:6697": "ity ādiśya gate tasminn antardhānaṃ mahātmani /",
  "GK21sokss_pu:6698": "prabuddhā sahasaivāhaṃ bibhātā ca vibhāvarī // SoKss_4,3.10 //",
  "GK21sokss_pu:6699": "evam ukte tayā devyā śarvānugrahavādinaḥ /",
  "GK21sokss_pu:6700": "tatrāsan vismitāḥ sarve saṃvādāpekṣimānasāḥ // SoKss_4,3.11 //",
  "GK21sokss_pu:6701": "tasminn eva kṣaṇe cātra praviśyārtānukampinam /",
  "GK21sokss_pu:6702": "vatsarājaṃ pratīhāramukhyo 'kasmād vyajijñapat // SoKss_4,3.12 //",
  "GK21sokss_pu:6703": "āgatā deva vijñaptyai kāpi strī bāndhavair vṛtā /",
  "GK21sokss_pu:6704": "pañcaputrān gṛhītvā svam ākṣipya vivaśaṃ patim // SoKss_4,3.13 //",
  "GK21sokss_pu:6705": "tac chrutvā nṛpatir devīsvapnasaṃvādavismitaḥ /",
  "GK21sokss_pu:6706": "praveśyatām ihaiveti pratīhāraṃ tam ādiśat // SoKss_4,3.14 //",
  "GK21sokss_pu:6707": "svapnasatyatvasaṃjātasatputraprāptiniścayaḥ /",
  "GK21sokss_pu:6708": "devī vāsavadattāpi sā saṃprāpa parāṃ mudam // SoKss_4,3.15 //",
  "GK21sokss_pu:6709": "atha dvāronmukhaiḥ sarvair vīkṣyamāṇā sakautukam /",
  "GK21sokss_pu:6710": "pratīhārājñayā yoṣid bhartṛyuktā viveśa sā // SoKss_4,3.16 //",
  "GK21sokss_pu:6711": "praviśyāśritadainyā ca yathākramakṛtānatiḥ /",
  "GK21sokss_pu:6712": "atha saṃsadi rājānaṃ sadevīkaṃ vyajijñapat // SoKss_4,3.17 //",
  "GK21sokss_pu:6713": "ayaṃ niraparādhāyā mama bhartā bhavann api /",
  "GK21sokss_pu:6714": "na prayacchaty anāthāyā bhojanācchādanādikam // SoKss_4,3.18 //",
  "GK21sokss_pu:6715": "ity uktavatyāṃ tasyāṃ ca sa tadbhartā vyajijñapat /",
  "GK21sokss_pu:6716": "deva mithyā vadaty eṣā sabandhur madvadhaiṣiṇī // SoKss_4,3.19 //",
  "GK21sokss_pu:6717": "ā vatsarāntaṃ sarvaṃ hi dattam asyā mayāgrataḥ /",
  "GK21sokss_pu:6718": "etadbandhava evānye taṭasthā me 'tra sākṣiṇaḥ // SoKss_4,3.20 //",
  "GK21sokss_pu:6719": "evaṃ vijñāpitas tena rājā svayam abhāṣata /",
  "GK21sokss_pu:6720": "devīsvapne kṛtaṃ sākṣyaṃ devenaivātra śūlinā // SoKss_4,3.21 //",
  "GK21sokss_pu:6721": "tat kiṃ sākṣibhir eṣaiva nigrāhyā strī sabandhavā /",
  "GK21sokss_pu:6722": "iti rājñodite 'vādīd dhīmān yaugandharāyaṇaḥ // SoKss_4,3.22 //",
  "GK21sokss_pu:6723": "tathāpi sākṣivacanāt kāryaṃ deva yathocitam /",
  "GK21sokss_pu:6724": "loko hy etad ajānāno na pratīyāt kathaṃcana // SoKss_4,3.23 //",
  "GK21sokss_pu:6725": "tac chrutvā sākṣiṇo rājñā tathety ānāyya tatkṣaṇam /",
  "GK21sokss_pu:6726": "pṛṣṭāḥ śaśaṃsus te cātra tāṃ mithyāvādinīṃ striyam // SoKss_4,3.24 //",
  "GK21sokss_pu:6727": "tataḥ prakhyātasadbhartṛdrohām etāṃ sabāndhavām /",
  "GK21sokss_pu:6728": "saputrāṃ ca sa vatseśaḥ svadeśān niravāsayat // SoKss_4,3.25 //",
  "GK21sokss_pu:6729": "visasarja ca taṃ sādhuṃ tadbhartāraṃ dayārdradhīḥ /",
  "GK21sokss_pu:6730": "vivāhāntaraparyāptaṃ vitīrya vipulaṃ vasu // SoKss_4,3.26 //",
  "GK21sokss_pu:6731": "pumāṃsam ākulaṃ krūrā patitaṃ durdaśāvaṭe /",
  "GK21sokss_pu:6732": "jīvantam eva kuṣṇāti kākīva kukuṭumbinī // SoKss_4,3.27 //",
  "GK21sokss_pu:6733": "snigdhā kulīnā mahatī gṛhiṇī tāpahāriṇī /",
  "GK21sokss_pu:6734": "tarucchāyeva margasthā puṇyaiḥ kasyāpi jāyate // SoKss_4,3.28 //",
  "GK21sokss_pu:6735": "iti caitatprasaṅgena vadantaṃ taṃ mahīpatim /",
  "GK21sokss_pu:6736": "vasantakaḥ sthitaḥ pārśve kathāpaṭur avocata // SoKss_4,3.29 //",
  "GK21sokss_pu:6737": "kiṃ ca deva virodho vā sneho vāpīha dehinām /",
  "GK21sokss_pu:6738": "prāgjanmavāsanābhyāsavaśāt prāyeṇa jāyate // SoKss_4,3.30 //",
  "GK21sokss_pu:6739": "tathā ca śrūyatām atra katheyaṃ varṇyate mayā /",
  "GK21sokss_pu:6740": "āsīd vikramacaṇḍākhyo vārāṇasyāṃ mahīpatiḥ // SoKss_4,3.31 //",
  "GK21sokss_pu:6741": "tasyābhūd vallabho bhṛtyo nāmnā siṃhaparākramaḥ /",
  "GK21sokss_pu:6742": "yo raṇeṣv iva sarveṣu dyūteṣv apy asamo jayī // SoKss_4,3.32 //",
  "GK21sokss_pu:6743": "tasyābhavac ca vikṛtā vapuṣīvāśaye 'py alam /",
  "GK21sokss_pu:6744": "khyātā kalahakārīti nāmnānvarthena gehinī // SoKss_4,3.33 //",
  "GK21sokss_pu:6745": "sa tasyāḥ satataṃ bhūri rājato dyūtatas tathā /",
  "GK21sokss_pu:6746": "prāpya prāpya dhanaṃ dhīraḥ sarvam eva samarpayat // SoKss_4,3.34 //",
  "GK21sokss_pu:6747": "sā tu tasya samutpannaputratrayayutā śaṭhā /",
  "GK21sokss_pu:6748": "tathāpi kṣaṇam apy ekaṃ na tasthau kalahaṃ vinā // SoKss_4,3.35 //",
  "GK21sokss_pu:6749": "bahiḥ pibasi bhuṅkṣe ca naiva kiṃcid dadāsi naḥ /",
  "GK21sokss_pu:6750": "ity āraṭantī sasutā sā taṃ nityam atāpayat // SoKss_4,3.36 //",
  "GK21sokss_pu:6751": "prasādyamānāpy āhārapānavastrair aharniśam /",
  "GK21sokss_pu:6752": "durantā bhogatṛṣṇeva bhṛśaṃ jajvāla tasya sā // SoKss_4,3.37 //",
  "GK21sokss_pu:6753": "tataḥ krameṇa tanmanyukhinnas tyaktvaiva tadgṛham /",
  "GK21sokss_pu:6754": "sa vindhyavāsinīṃ draṣṭum agāt siṃhaparākramaḥ // SoKss_4,3.38 //",
  "GK21sokss_pu:6755": "sā taṃ svapne nirāhārasthitaṃ devī samādiśat /",
  "GK21sokss_pu:6756": "uttiṣṭha putra tām eva gaccha vārāṇasīṃ purīm // SoKss_4,3.39 //",
  "GK21sokss_pu:6757": "tatra sarvamahān eko yo 'sti nyagrodhapādapaḥ /",
  "GK21sokss_pu:6758": "tanmūlāt khanyamānāt tvaṃ svairaṃ nidhim avāpsyasi // SoKss_4,3.40 //",
  "GK21sokss_pu:6759": "tanmadhyāl lapsyase caikaṃ nabhaḥkhaṇḍam iva cyutam /",
  "GK21sokss_pu:6760": "pātraṃ garuḍamāṇikyamayaṃ nistriṃśanirmalam // SoKss_4,3.41 //",
  "GK21sokss_pu:6761": "tatrārpitekṣaṇo drakṣyasy antaḥ pratimitām iva /",
  "GK21sokss_pu:6762": "sarvasya jantoḥ prāgjātiṃ yā syāj jijñāsitā tava // SoKss_4,3.42 //",
  "GK21sokss_pu:6763": "tenaiva buddhvā bhāryāyāḥ pūrvajātiṃ tathātmanaḥ /",
  "GK21sokss_pu:6764": "avāptārthaḥ sukhī tatra gatakhedo nivatsyasi // SoKss_4,3.43 //",
  "GK21sokss_pu:6765": "evam uktaś ca devyā sa prabuddhaḥ kṛtapāraṇaḥ /",
  "GK21sokss_pu:6766": "vārāṇasīṃ prati prāyāt prātaḥ siṃhaparākramaḥ // SoKss_4,3.44 //",
  "GK21sokss_pu:6767": "[devyā em. for devyāḥ]",
  "GK21sokss_pu:6768": "gatvā ca tāṃ purīṃ prāpya tasmān nyagrodhamūlataḥ /",
  "GK21sokss_pu:6769": "lebhe nidhānaṃ tanmadhyāt pātraṃ maṇimayaṃ mahat // SoKss_4,3.45 //",
  "GK21sokss_pu:6770": "apaśyac cātra jijñāsuḥ pātre pūrvatra janmani /",
  "GK21sokss_pu:6771": "ghorām ṛkṣīṃ svabhāryāṃ tām ātmānaṃ ca mṛgādhipam // SoKss_4,3.46 //",
  "GK21sokss_pu:6772": "[ṛkṣīṃ em. for ukṣīṃ]",
  "GK21sokss_pu:6773": "pūrvajātimahāvairavāsanāniścalaṃ tataḥ /",
  "GK21sokss_pu:6774": "buddhvā bhāryātmanor dveṣaṃ śokamohau mumoca saḥ // SoKss_4,3.47 //",
  "GK21sokss_pu:6775": "atha bahvīḥ parijñātās tatra pātraprabhāvataḥ /",
  "GK21sokss_pu:6776": "prāgjanmabhinnajātīyāḥ parihṛtyaiva kanyakāḥ // SoKss_4,3.48 //",
  "GK21sokss_pu:6777": "tulyāṃ janmāntare siṃhīṃ pariṇinye vicintya saḥ /",
  "GK21sokss_pu:6778": "bhāryāṃ dvitīyāṃ siṃhaśrīnāmnīṃ siṃhaparākramaḥ // SoKss_4,3.49 //",
  "GK21sokss_pu:6779": "kṛtvā kalahakārīṃ ca tāṃ sa grāmaikabhāginīm /",
  "GK21sokss_pu:6780": "nidhānaprāptisukhitas tasthau navavadhūsakhaḥ // SoKss_4,3.50 //",
  "GK21sokss_pu:6781": "[grām- em. for grās-]",
  "GK21sokss_pu:6782": "itthaṃ dārādayo 'pīha bhavanti bhuvane nṛṇām /",
  "GK21sokss_pu:6783": "prāksaṃskāravaśāyātavairasnehā mahīpate // SoKss_4,3.51 //",
  "GK21sokss_pu:6784": "ity ākarṇya kathāṃ citrāṃ vatsarājo vasantakāt /",
  "GK21sokss_pu:6785": "bhṛśaṃ tutoṣa sahito devyā vāsavadattayā // SoKss_4,3.52 //",
  "GK21sokss_pu:6786": "evaṃ dineṣu gacchatsu rājñas tasya divāniśam /",
  "GK21sokss_pu:6787": "atṛptasya lasadgarbhadevīvaktrendudarśane // SoKss_4,3.53 //",
  "GK21sokss_pu:6788": "mantriṇām udapadyanta sarveṣāṃ śubhalakṣaṇāḥ /",
  "GK21sokss_pu:6789": "krameṇa tanayās tatra bhāvikalyāṇasūcakāḥ // SoKss_4,3.54 //",
  "GK21sokss_pu:6790": "prathamaṃ mantrimukhyasya jāyate sma kilātmajaḥ /",
  "GK21sokss_pu:6791": "yaugandharāyaṇasyaiva marubhūtir iti śrutaḥ // SoKss_4,3.55 //",
  "GK21sokss_pu:6792": "tato rumaṇvato jajñe suto hariśikhābhidhaḥ /",
  "GK21sokss_pu:6793": "vasantakasyāpy utpede tanayo 'tha tapantakaḥ // SoKss_4,3.56 //",
  "GK21sokss_pu:6794": "tato nityoditākhyasya pratīhārādhikāriṇaḥ /",
  "GK21sokss_pu:6795": "ityakāparasaṃjñasya putro 'jāyata gomukhaḥ // SoKss_4,3.57 //",
  "GK21sokss_pu:6796": "vatsarājasutasyeha bhāvinaś cakravartinaḥ /",
  "GK21sokss_pu:6797": "mantriṇo 'mī bhaviṣyanti vairivaṃśāvamardinaḥ // SoKss_4,3.58 //",
  "GK21sokss_pu:6798": "iti teṣu ca jāteṣu vartamāne mahotsave /",
  "GK21sokss_pu:6799": "tatrāśarīrā nabhaso niḥsasāra sarasvatī // SoKss_4,3.59 //",
  "GK21sokss_pu:6800": "divaseṣv atha yāteṣu vatsarājasya tasya sā /",
  "GK21sokss_pu:6801": "devī vāsavadattābhūd āsannaprasavodayā // SoKss_4,3.60 //",
  "GK21sokss_pu:6802": "adhyāsta sā ca tac citraṃ putriṇībhiḥ pariṣkṛtam /",
  "GK21sokss_pu:6803": "jātavāsagṛhaṃ sārkaśamīguptagavākṣakam // SoKss_4,3.61 //",
  "GK21sokss_pu:6804": "ratnadīpaprabhāsaṅgamaṅgalair vividhāyudhaiḥ /",
  "GK21sokss_pu:6805": "garbharakṣākṣamaṃ tejo jvalayadbhir ivāvṛtam // SoKss_4,3.62 //",
  "GK21sokss_pu:6806": "mantribhis tantritānekamantratantrādirakṣitam /",
  "GK21sokss_pu:6807": "jātaṃ mātṛgaṇasyeva durgaṃ duritadurjayam // SoKss_4,3.63 //",
  "GK21sokss_pu:6808": "tatrāsūta ca sā kāle kumāraṃ kāntadarśanam /",
  "GK21sokss_pu:6809": "dyaur indum iva nirgacchadacchāmṛtamayadyutim // SoKss_4,3.64 //",
  "GK21sokss_pu:6810": "yena jātena na paraṃ mandiraṃ tatprakāśitam /",
  "GK21sokss_pu:6811": "yāvad dhṛdayam apy asyā mātur niḥśokatāmasam // SoKss_4,3.65 //",
  "GK21sokss_pu:6812": "tataḥ pramode prasaraty atrāntaḥpuravāsinām /",
  "GK21sokss_pu:6813": "vatseśaḥ sutajanmaitac chuśrāvābhyāntarāj janāt // SoKss_4,3.66 //",
  "GK21sokss_pu:6814": "tasmai sa rājyam api yatprītaḥ priyanivedine /",
  "GK21sokss_pu:6815": "na dadau tadanaucityabhayena na tu tṛṣṇayā // SoKss_4,3.67 //",
  "GK21sokss_pu:6816": "etya cāntaḥpuraṃ sadyo baddhautsukyena cetasā /",
  "GK21sokss_pu:6817": "cirāt phalitasaṃkalpaḥ sa dadarśa sutaṃ nṛpaḥ // SoKss_4,3.68 //",
  "GK21sokss_pu:6818": "raktāyatādharadalaṃ calorṇācārukesaram /",
  "GK21sokss_pu:6819": "mukhaṃ dadhānaṃ sāmrājyalakṣmīlīlāmbujopamam // SoKss_4,3.69 //",
  "GK21sokss_pu:6820": "prāg evānyanṛpaśrībhir bhityeva nijalāñchanaiḥ /",
  "GK21sokss_pu:6821": "ujjhitair aṅkitaṃ mṛdvoḥ padayoś chattracāmaraiḥ // SoKss_4,3.70 //",
  "GK21sokss_pu:6822": "tato harṣabharāpūrapīḍanotphullayā dṛśā /",
  "GK21sokss_pu:6823": "sāsrayā sravatīvāsmin sutasnehaṃ mahīpatau // SoKss_4,3.71 //",
  "GK21sokss_pu:6824": "nandatsv api ca yaugandharāyaṇādiṣu mantriṣu /",
  "GK21sokss_pu:6825": "gaganād uccacāraivaṃ kāle tasmin sarasvatī // SoKss_4,3.72 //",
  "GK21sokss_pu:6826": "kāmadevāvatāro 'yaṃ rājañ jātas tavātmajaḥ /",
  "GK21sokss_pu:6827": "naravāhanadattaṃ ca jānīhy enam ihākhyayā // SoKss_4,3.73 //",
  "GK21sokss_pu:6828": "anena bhavitavyaṃ ca divyaṃ kalpam atandriṇā /",
  "GK21sokss_pu:6829": "sarvavidyādharendrāṇām acirāc cakravartinā // SoKss_4,3.74 //",
  "GK21sokss_pu:6830": "ity uktvā virataṃ vācā tatkṣaṇaṃ nabhasaḥ kramāt /",
  "GK21sokss_pu:6831": "puṣpavarṣair nipatitaṃ prasṛtaṃ dundubhisvanaiḥ // SoKss_4,3.75 //",
  "GK21sokss_pu:6832": "tataḥ surakṛtārambhajanitābhyadhikādaram /",
  "GK21sokss_pu:6833": "sa rājā sutarāṃ hṛṣṭaś cakāra param utsavam // SoKss_4,3.76 //",
  "GK21sokss_pu:6834": "babhramus tūryaninadā nabhasto mandirodgatāḥ /",
  "GK21sokss_pu:6835": "vidyādharebhyaḥ sarvebhyo rājajanmeva śaṃsitum // SoKss_4,3.77 //",
  "GK21sokss_pu:6836": "saudhāgreṣv aniloddhūtāḥ śoṇarāgāḥ svakāntibhiḥ /",
  "GK21sokss_pu:6837": "patākā api sindūram anyonyam akirann iva // SoKss_4,3.78 //",
  "GK21sokss_pu:6838": "bhuvi sāṅgasmarotpattitoṣād iva surāṅganāḥ /",
  "GK21sokss_pu:6839": "samāgatāḥ pratipadaṃ nanṛtur vārayoṣitaḥ // SoKss_4,3.79 //",
  "GK21sokss_pu:6840": "adṛśyata ca sarvā sā samānavibhavā purī /",
  "GK21sokss_pu:6841": "rājño baddhotsavāt prāptair navavastravibhūṣaṇaiḥ // SoKss_4,3.80 //",
  "GK21sokss_pu:6842": "tadā hy arthān nṛpe tasmin varṣaty arthyanujīviṣu /",
  "GK21sokss_pu:6843": "koṣād ṛte na tatratyo dadhau kaścana riktatām // SoKss_4,3.81 //",
  "GK21sokss_pu:6844": "maṅgalyapūrvāḥ svācāradakṣiṇā nartitāparāḥ /",
  "GK21sokss_pu:6845": "satprābhṛtottarās tais taiḥ surakṣibhir adhiṣṭhitāḥ // SoKss_4,3.82 //",
  "GK21sokss_pu:6846": "prasṛtātodyanirhrādāḥ sākṣād diśa ivākhilāḥ /",
  "GK21sokss_pu:6847": "samantād āyayuś cātra sāmantāntaḥpurāṅganāḥ // SoKss_4,3.83 //",
  "GK21sokss_pu:6848": "ceṣṭā nṛttamayī tatra pūrṇapātramayaṃ vacaḥ /",
  "GK21sokss_pu:6849": "vyavahāro mahātyāgamayas tūryamayo dhvaniḥ // SoKss_4,3.84 //",
  "GK21sokss_pu:6850": "cīnapiṣṭamayo lokaś cāraṇaikamayī ca bhūḥ /",
  "GK21sokss_pu:6851": "ānandamayyāṃ sarvasyām api tasyām abhūt puri // SoKss_4,3.85 //",
  "GK21sokss_pu:6852": "evaṃ mahotsavas tatra bhūrivāsaravardhitaḥ /",
  "GK21sokss_pu:6853": "nivartate sma sa samaṃ pūrṇaiḥ pauramanorathaiḥ // SoKss_4,3.86 //",
  "GK21sokss_pu:6854": "so 'pi vrajatsu divaseṣv atha rājaputro vṛddhiṃ śiśuḥ pratipad indur ivājagāma /",
  "GK21sokss_pu:6855": "pitrā yathāvidhiniveditadivyavāṇīnirdiṣṭapūrvanaravāhanadattanāmnā // SoKss_4,3.87 //",
  "GK21sokss_pu:6856": "yāni sphuranmasṛṇamugdhanakhaprabhāṇi dvitrāṇi yāni ca khacaddaśanāṅkurāṇi /",
  "GK21sokss_pu:6857": "tāni skhalanti dadato vadataś ca tasya dṛṣṭvā niśamya ca padāni pitā tutoṣa // SoKss_4,3.88 //",
  "GK21sokss_pu:6858": "atha tasmai mantrivarāḥ svasutān ānīya rājaputrāya /",
  "GK21sokss_pu:6859": "śiśave śiśūn mahīpatihṛdayānandān samarpayām āsuḥ // SoKss_4,3.89 //",
  "GK21sokss_pu:6860": "yaugandharāyaṇaḥ prāṅ marubhūtiṃ hariśikhaṃ rumaṇvāṃś ca /",
  "GK21sokss_pu:6861": "gomukham ityakanāmā tapantakākhyaṃ vasantakaś ca sutam // SoKss_4,3.90 //",
  "GK21sokss_pu:6862": "śāntikaro 'pi purodhā bhrātṛsutaṃ śāntisomam aparaṃ ca /",
  "GK21sokss_pu:6863": "vaiśvānaram arpitavān piṅgalikāputrakau yamajau // SoKss_4,3.91 //",
  "GK21sokss_pu:6864": "tasmin kṣaṇe ca nabhaso nipapāta divyā nāndīninādasubhagā surapuṣpavṛṣṭiḥ /",
  "GK21sokss_pu:6865": "rājā nananda ca tadā mahiṣīsametaḥ satkṛtya tatra sacivātmajamaṇḍalaṃ tat // SoKss_4,3.92 //",
  "GK21sokss_pu:6866": "bālye 'pi tair abhimatair atha mantriputraiḥ ṣaḍbhis tadekanirataiś ca sa rājaputraḥ /",
  "GK21sokss_pu:6867": "yuktaḥ sadaiva naravāhanadatta āsīd yukto guṇair iva mahodayahetubhūtaiḥ // SoKss_4,3.93 //",
  "GK21sokss_pu:6868": "taṃ ca krīḍākalitalalitāvyaktanarmābhilāṣaṃ yāntaṃ prītipravaṇamanasām aṅkato 'ṅkaṃ nṛpāṇām /",
  "GK21sokss_pu:6869": "putraṃ smerānanasarasijaṃ sādaraṃ paśyatas te baddhvānandāḥ kim api divasā vatsarājasya jagmuḥ // SoKss_4,3.94 //",
  "GK21sokss_pu:6870": "iti mahākaviśrīsomadevabhaṭṭaviracite kathāsaritsāgare naravāhanadattajananalambake tṛtīyas taraṅgaḥ /",
  "GK21sokss_pu:6871": "samāptaś cāyaṃ naravāhanadattajananalambakaś caturthaḥ /",
  "GK21sokss_pu:6872": "// śrīḥ //",
  "GK21sokss_pu:6873": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:6874": "caturdārikā nāma pañcamo lambakaḥ /",
  "GK21sokss_pu:6875": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:6876": "prasahya sarayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_5,0.1 //",
  "GK21sokss_pu:6877": "prathamas taraṅgaḥ /",
  "GK21sokss_pu:6878": "madaghūrṇitavakrotthaiḥ sindūraiś churayan mahīm /",
  "GK21sokss_pu:6879": "herambaḥ pātu vo vighnān svatejobhir dahann iva // SoKss_5,1.1 //",
  "GK21sokss_pu:6880": "evaṃ sa devīsahitas tasthau vatseśvaras tadā /",
  "GK21sokss_pu:6881": "naravāhanadattaṃ tam ekaputraṃ vivardhayan // SoKss_5,1.2 //",
  "GK21sokss_pu:6882": "tadrakṣākātaraṃ taṃ ca dṛṣṭvā rājānam ekadā /",
  "GK21sokss_pu:6883": "yaugandharāyaṇo mantrī vijanasthitam abravīt // SoKss_5,1.3 //",
  "GK21sokss_pu:6884": "rājan na rājaputrasya kṛte cintādhunā tvayā /",
  "GK21sokss_pu:6885": "naravāhanadattasya vidhātavyā kadācana // SoKss_5,1.4 //",
  "GK21sokss_pu:6886": "asau bhagavatā bhāvī bhargeṇa hi bhavadgṛhe /",
  "GK21sokss_pu:6887": "sarvavidyādharādhīśacakravartī vinirmitaḥ // SoKss_5,1.5 //",
  "GK21sokss_pu:6888": "vidyāprabhāvād etac ca buddhvā vidyādharādhipāḥ /",
  "GK21sokss_pu:6889": "gatāḥ pāpecchavaḥ kṣobhaṃ hṛdayair asahiṣṇavaḥ // SoKss_5,1.6 //",
  "GK21sokss_pu:6890": "tad viditvā ca devena rakṣārthaṃ śaśimaulinā /",
  "GK21sokss_pu:6891": "etasya stambhako nāma gaṇeśaḥ sthāpito nijaḥ // SoKss_5,1.7 //",
  "GK21sokss_pu:6892": "sa ca tiṣṭhaty alakṣyaḥ san rakṣann etaṃ sutaṃ tava /",
  "GK21sokss_pu:6893": "etac ca kṣipram abhyetya nārado me nyavedayat // SoKss_5,1.8 //",
  "GK21sokss_pu:6894": "iti tasmin vadaty eva mantriṇi vyomamadhyataḥ /",
  "GK21sokss_pu:6895": "kirīṭī kuṇḍalī divyaḥ khaḍgī cāvātarat pumān // SoKss_5,1.9 //",
  "GK21sokss_pu:6896": "praṇataṃ kalpitātithyaṃ kṣaṇād vatseśvaro 'tha tam /",
  "GK21sokss_pu:6897": "kas tvaṃ kim iha te kāryam ity apṛcchat sakautukam // SoKss_5,1.10 //",
  "GK21sokss_pu:6898": "so 'py avādīd ahaṃ martyo bhūtvā vidyādharādhipaḥ /",
  "GK21sokss_pu:6899": "saṃpannaḥ śaktivegākhyaḥ prabhūtāś ca mamārayaḥ // SoKss_5,1.11 //",
  "GK21sokss_pu:6900": "so 'haṃ prabhāvād vijñāya bhāvy asmaccakravartinam /",
  "GK21sokss_pu:6901": "bhavatas tanayaṃ draṣṭum āgato 'smy avanīpate // SoKss_5,1.12 //",
  "GK21sokss_pu:6902": "ity uktavantaṃ taṃ dṛṣṭabhaviṣyaccakravartinam /",
  "GK21sokss_pu:6903": "prītaṃ vatseśvaro hṛṣṭaḥ punaḥ papraccha vismayāt // SoKss_5,1.13 //",
  "GK21sokss_pu:6904": "vidyādharatvaṃ prāpyeta kathaṃ kīdṛgvidhaṃ ca tat /",
  "GK21sokss_pu:6905": "tvayā ca tat kathaṃ prāptam etat kathaya naḥ sakhe // SoKss_5,1.14 //",
  "GK21sokss_pu:6906": "tac chrutvā vacanaṃ rājñaḥ sa tadā vinayānataḥ /",
  "GK21sokss_pu:6907": "vidyādharaḥ śaktivegas tam evaṃ pratyavocata // SoKss_5,1.15 //",
  "GK21sokss_pu:6908": "rājann ihaiva pūrve vā janmany ārādhya śaṃkaram /",
  "GK21sokss_pu:6909": "vidyādharapadaṃ dhīrā labhante tadanugrahāt // SoKss_5,1.16 //",
  "GK21sokss_pu:6910": "tac cānekavidhaṃ vidyākhaḍgamālādisādhanam /",
  "GK21sokss_pu:6911": "mayā ca tad yathā prāptaṃ kathayāmi tathā śṛṇu // SoKss_5,1.17 //",
  "GK21sokss_pu:6912": "evam uktvā svasaṃbaddhāṃ śaktivegaḥ sa saṃnidhau /",
  "GK21sokss_pu:6913": "devyā vāsavadattāyāḥ kathām ākhyātavān imām // SoKss_5,1.18 //",
  "GK21sokss_pu:6914": "abhavad vardhamānākhye pure bhūtalabhūṣaṇe /",
  "GK21sokss_pu:6915": "nāmnā paropakārīti purā rājā paraṃtapaḥ // SoKss_5,1.19 //",
  "GK21sokss_pu:6916": "tasyonnatimataś cābhūn mahiṣī kanakaprabhā /",
  "GK21sokss_pu:6917": "vidyuddhārādharasyeva sā tu nirmuktacāpalā // SoKss_5,1.20 //",
  "GK21sokss_pu:6918": "tasyāṃ tasya ca kālena devyām ajani kanyakā /",
  "GK21sokss_pu:6919": "rūpadarpopaśāntyai yā lakṣmyā dhātreva nirmitā // SoKss_5,1.21 //",
  "GK21sokss_pu:6920": "avardhata śanaiḥ sā ca lokalocanacandrikā /",
  "GK21sokss_pu:6921": "pitrā kanakarekheti mātṛnāmnā kṛtātmajā // SoKss_5,1.22 //",
  "GK21sokss_pu:6922": "ekadā yauvanasthāyāṃ tasyāṃ rājā sa tatpitā /",
  "GK21sokss_pu:6923": "vijanopasthitāṃ devīṃ jagāda kanakaprabhām // SoKss_5,1.23 //",
  "GK21sokss_pu:6924": "vardhamānā sahaivaitatsamānodvāhacintayā /",
  "GK21sokss_pu:6925": "eṣā kanakarekhā me hṛdayaṃ devi bādhate // SoKss_5,1.24 //",
  "GK21sokss_pu:6926": "sthānaprāptivihīnā hi gītivat kulakanyakā /",
  "GK21sokss_pu:6927": "udvejinī parasyāpi śrūyamāṇaiva karṇayoḥ // SoKss_5,1.25 //",
  "GK21sokss_pu:6928": "vidyeva kanyakā mohād apātre pratipāditā /",
  "GK21sokss_pu:6929": "yaśase na na dharmāya jāyetānuśayāya tu // SoKss_5,1.26 //",
  "GK21sokss_pu:6930": "tat kasmai dīyate hy eṣā mayā nṛpataye sutā /",
  "GK21sokss_pu:6931": "ko 'syāḥ samaḥ syād iti me devi cintā garīyasī // SoKss_5,1.27 //",
  "GK21sokss_pu:6932": "tac chrutvā sā vihasyaivaṃ babhāṣe kanakaprabhā /",
  "GK21sokss_pu:6933": "tvam evam āttha kanyā tu necchaty udvāham eva sā // SoKss_5,1.28 //",
  "GK21sokss_pu:6934": "adyaiva narmaṇā sā hi kṛtakṛtrimaputrakā /",
  "GK21sokss_pu:6935": "vatse kadā vivāhaṃ te drakṣyāmīty uditā mayā // SoKss_5,1.29 //",
  "GK21sokss_pu:6936": "sā tac chrutvaiva sākṣepam evaṃ māṃ pratyavocata /",
  "GK21sokss_pu:6937": "mā maivam amba dātavyā naiva kasmaicid apy aham // SoKss_5,1.30 //",
  "GK21sokss_pu:6938": "madviyogo na cādiṣṭaḥ kanyaivāsmi suśobhanā /",
  "GK21sokss_pu:6939": "anyathā māṃ mṛtāṃ viddhi kiṃcid asty atra kāraṇam // SoKss_5,1.31 //",
  "GK21sokss_pu:6940": "evaṃ tayoktā tvatpārśvaṃ rājan vignāham āgatā /",
  "GK21sokss_pu:6941": "tanniṣiddhavivāhāyāḥ kā varasya vicāraṇā // SoKss_5,1.32 //",
  "GK21sokss_pu:6942": "iti rājñīmukhāc chrutvā samudbhrāntaḥ sa bhūpatiḥ /",
  "GK21sokss_pu:6943": "kanyakāntaḥpuraṃ gatvā tām avādīt tadā sutām // SoKss_5,1.33 //",
  "GK21sokss_pu:6944": "prārthayante 'pi tapasā yaṃ surāsurakanyakāḥ /",
  "GK21sokss_pu:6945": "bhartṛlābhaḥ kathaṃ vatse sa niṣiddhaḥ kila tvayā // SoKss_5,1.34 //",
  "GK21sokss_pu:6946": "etat pitur vacaḥ śrutvā bhūtalanyastalocanā /",
  "GK21sokss_pu:6947": "tadā kanakarekhā sā nijagāda nṛpātmajā // SoKss_5,1.35 //",
  "GK21sokss_pu:6948": "tāta naivepsitas tāvad vivāho mama sāṃpratam /",
  "GK21sokss_pu:6949": "tat tātasyāpi kiṃ tena kāryaṃ kaś cātra vo grahaḥ // SoKss_5,1.36 //",
  "GK21sokss_pu:6950": "ity uktaḥ sa tayā rājā duhitrā dhīmatāṃ varaḥ /",
  "GK21sokss_pu:6951": "paropakārī sa punar evam etām abhāṣata // SoKss_5,1.37 //",
  "GK21sokss_pu:6952": "kanyādānād ṛte putri kiṃ syāt kilbiṣaśāntaye /",
  "GK21sokss_pu:6953": "na ca bandhuparādhīnā kanyā svātantryam arhati // SoKss_5,1.38 //",
  "GK21sokss_pu:6954": "jātaiva hi parasyārthe kanyakā nāma rakṣyate /",
  "GK21sokss_pu:6955": "bālyād ṛte vinā bhartuḥ kīdṛk tasyāḥ pitur gṛham // SoKss_5,1.39 //",
  "GK21sokss_pu:6956": "ṛtumatyāṃ hi kanyāyāṃ bāndhavā yānty adhogatim /",
  "GK21sokss_pu:6957": "vṛṣalī sā varaś cāsyā vṛṣalīpatir ucyate // SoKss_5,1.40 //",
  "GK21sokss_pu:6958": "iti tenoditā pitrā rājaputrī manogatām /",
  "GK21sokss_pu:6959": "vācaṃ kanakarekhā sā tatkṣaṇaṃ samudairayat // SoKss_5,1.41 //",
  "GK21sokss_pu:6960": "yady evaṃ tāta tad yena vipreṇa kṣatriyeṇa vā /",
  "GK21sokss_pu:6961": "dṛṣṭā kanakapuryākhyā nagarī kṛtinā kila // SoKss_5,1.42 //",
  "GK21sokss_pu:6962": "tasmai tvayāhaṃ dātavyā sa me bhartā bhaviṣyati /",
  "GK21sokss_pu:6963": "nānyathā tāta mithyaiva kartavyā me kadarthanā // SoKss_5,1.43 //",
  "GK21sokss_pu:6964": "evaṃ tayokte sutayā sa rājā samacintayat /",
  "GK21sokss_pu:6965": "diṣṭyodvāhasya tat tāvat prasaṅgo 'ṅgīkṛto 'nayā // SoKss_5,1.44 //",
  "GK21sokss_pu:6966": "nūnaṃ ca kāraṇotpannā devīyaṃ kāpi madgṛhe /",
  "GK21sokss_pu:6967": "iyat kathaṃ vijānāti bālā bhūtvānyathā hy asau // SoKss_5,1.45 //",
  "GK21sokss_pu:6968": "iti saṃcintya tatkālaṃ tathety uktvā ca tāṃ sutām /",
  "GK21sokss_pu:6969": "utthāya dinakartavyaṃ sa cakāra mahīpatiḥ // SoKss_5,1.46 //",
  "GK21sokss_pu:6970": "anyedyur āsthānagato jagāda sa ca pārśvagān /",
  "GK21sokss_pu:6971": "dṛṣṭā kanakapuryākhyā purī yuṣmāsu kenacit // SoKss_5,1.47 //",
  "GK21sokss_pu:6972": "yena dṛṣṭā ca sā tasmai viprāya kṣatriyāya vā /",
  "GK21sokss_pu:6973": "mayā kanakarekhā ca yauvarājyaṃ ca dīyate // SoKss_5,1.48 //",
  "GK21sokss_pu:6974": "śrutāpi naiva sāsmābhir darśane deva kā kathā /",
  "GK21sokss_pu:6975": "iti te cāvadan sarve anyonyānanadarśinaḥ // SoKss_5,1.49 //",
  "GK21sokss_pu:6976": "tato rājā pratīhāram ānīyādiśati sma saḥ /",
  "GK21sokss_pu:6977": "gaccha bhramaya kṛtsne 'tra pure paṭahaghoṣaṇām // SoKss_5,1.50 //",
  "GK21sokss_pu:6978": "jānīhi yadi kenāpi dṛṣṭā sā nagarī na vā /",
  "GK21sokss_pu:6979": "ity ādiṣṭaḥ pratīhāraḥ sa tatheti viniryayau // SoKss_5,1.51 //",
  "GK21sokss_pu:6980": "nirgatya ca samādiśya tatkṣaṇaṃ rājapūruṣān /",
  "GK21sokss_pu:6981": "bhrāmayām āsa paṭahaṃ kṛtaśravaṇakautukam // SoKss_5,1.52 //",
  "GK21sokss_pu:6982": "vipraḥ kṣatrayuvā vā kanakapurīṃ yo 'tra dṛṣṭavān nagarīm /",
  "GK21sokss_pu:6983": "vadatu sa tasmai rājā dadāti tanayāṃ ca yauvarajyaṃ ca // SoKss_5,1.53 //",
  "GK21sokss_pu:6984": "iti cetas tatas tatra nagare dattavismayam /",
  "GK21sokss_pu:6985": "tad aghoṣyata sarvatra paṭahānantaraṃ vacaḥ // SoKss_5,1.54 //",
  "GK21sokss_pu:6986": "keyaṃ pure 'smin kanakapurīnāmādya ghoṣyate /",
  "GK21sokss_pu:6987": "yā vṛddhair api nāsmābhir dṛṣṭā jātu na ca śrutā // SoKss_5,1.55 //",
  "GK21sokss_pu:6988": "ity evaṃ cāvadan paurāḥ śrutvā tāṃ tatra ghoṣaṇām /",
  "GK21sokss_pu:6989": "na punaḥ kaścid eko 'pi mayā dṛṣṭety abhāṣata // SoKss_5,1.56 //",
  "GK21sokss_pu:6990": "tāvac ca tannivāsy ekaḥ śaktideva iti dvijaḥ /",
  "GK21sokss_pu:6991": "baladevatanūjas tām aśṛṇot tatra ghoṣaṇām // SoKss_5,1.57 //",
  "GK21sokss_pu:6992": "sa yuvā vyasanī sadyo dyūtena vidhanīkṛtaḥ /",
  "GK21sokss_pu:6993": "acintayad rājasutāpradānākarṇanonmanāḥ // SoKss_5,1.58 //",
  "GK21sokss_pu:6994": "dyūtahāritaniḥśeṣavittasya mama nādhunā /",
  "GK21sokss_pu:6995": "praveśo 'sti pitur gehe nāpi paṇyāṅganāgṛhe // SoKss_5,1.59 //",
  "GK21sokss_pu:6996": "tasmād agatikas tāvad varaṃ mithyā bravīmy aham /",
  "GK21sokss_pu:6997": "mayā sā nagarī dṛṣṭety evaṃ paṭahaghoṣakān // SoKss_5,1.60 //",
  "GK21sokss_pu:6998": "ko māṃ pratyety avijñānaṃ kena dṛṣṭā kadā hi sā /",
  "GK21sokss_pu:6999": "syād evaṃ ca kadācin me rājaputryā samāgamaḥ // SoKss_5,1.61 //",
  "GK21sokss_pu:7000": "iti saṃcintya gatvā tān sa rājapuruṣāṃs tadā /",
  "GK21sokss_pu:7001": "śaktidevo mayā dṛṣṭā sā purīty avadan mṛṣā // SoKss_5,1.62 //",
  "GK21sokss_pu:7002": "diṣṭyā tarhi pratīhārapārśvam ehīti tatkṣaṇam /",
  "GK21sokss_pu:7003": "uktavadbhiś ca taiḥ sākaṃ sa pratīhāram abhyagāt // SoKss_5,1.63 //",
  "GK21sokss_pu:7004": "[īti em. for īhi]",
  "GK21sokss_pu:7005": "tasmai tathaiva cāśaṃsat tatpurīdarśanaṃ mṛṣā /",
  "GK21sokss_pu:7006": "tenāpi satkṛtya tato rājāntikam anīyata // SoKss_5,1.64 //",
  "GK21sokss_pu:7007": "rājāgre 'py avikalpaḥ saṃs tathaiva ca tad abravīt /",
  "GK21sokss_pu:7008": "dyūtatāntasya kiṃ nāma kitavasya hi duṣkaram // SoKss_5,1.65 //",
  "GK21sokss_pu:7009": "rājāpi niścayaṃ jñātuṃ brāhmaṇaṃ taṃ visṛṣṭavān /",
  "GK21sokss_pu:7010": "tasyāḥ kanakarekhāyā duhitur nikaṭaṃ tadā // SoKss_5,1.66 //",
  "GK21sokss_pu:7011": "tayā ca sa pratīhāramukhāj jñātvāntikāgataḥ /",
  "GK21sokss_pu:7012": "kaccit tvayā sā kanakapurī dṛṣṭety apṛcchyata // SoKss_5,1.67 //",
  "GK21sokss_pu:7013": "bāḍhaṃ mayā sā nagarī dṛṣṭā vidyārthinā satā /",
  "GK21sokss_pu:7014": "bhramatā bhuvam ity evaṃ so 'pi tāṃ pratyabhāṣata // SoKss_5,1.68 //",
  "GK21sokss_pu:7015": "kena mārgeṇa tatra tvaṃ gatavān kīdṛśī ca sā /",
  "GK21sokss_pu:7016": "iti bhūyas tayā pṛṣṭaḥ sa vipro 'py evam abravīt // SoKss_5,1.69 //",
  "GK21sokss_pu:7017": "ito harapuraṃ nāma nagaraṃ gatavān aham /",
  "GK21sokss_pu:7018": "tato 'pi prāptavān asmi purīṃ vārāṇasīṃ kramāt // SoKss_5,1.70 //",
  "GK21sokss_pu:7019": "vārāṇasyāś ca divasair nagaraṃ pauṇḍravardhanam /",
  "GK21sokss_pu:7020": "tasmāt kanakapuryākhyāṃ nagarīṃ tāṃ gato 'bhavam // SoKss_5,1.71 //",
  "GK21sokss_pu:7021": "dṛṣṭā mayā ca sā bhogabhūmiḥ sukṛtakarmaṇām /",
  "GK21sokss_pu:7022": "animeṣekṣaṇāsvādyaśobhā śakrapurī yathā // SoKss_5,1.72 //",
  "GK21sokss_pu:7023": "tatrādhigatavidyaś ca kālenāham ihāgamam /",
  "GK21sokss_pu:7024": "iti tenāsmi gatavān pathā sāpi purīdṛśī // SoKss_5,1.73 //",
  "GK21sokss_pu:7025": "evaṃ viracitoktau ca dhūrte tasmin dvijanmani /",
  "GK21sokss_pu:7026": "śaktideve sahāsaṃ sā vyājahāra nṛpātmajā // SoKss_5,1.74 //",
  "GK21sokss_pu:7027": "aho satyaṃ mahābrahman dṛṣṭā sā nagarī tvayā /",
  "GK21sokss_pu:7028": "brūhi brūhi punas tāvat kenāsi gatavān pathā // SoKss_5,1.75 //",
  "GK21sokss_pu:7029": "tac chrutvā sa yadā dhārṣṭyaṃ śaktidevo 'karot punaḥ /",
  "GK21sokss_pu:7030": "tadā taṃ rājaputrī sā ceṭībhir niravāsayat // SoKss_5,1.76 //",
  "GK21sokss_pu:7031": "nirvāsite yayau cāsmin pituḥ pārśvaṃ tadaiva sā /",
  "GK21sokss_pu:7032": "kiṃ satyam āha vipro 'sāv iti pitrāpy apṛcchyata // SoKss_5,1.77 //",
  "GK21sokss_pu:7033": "tataś ca sā rājasutā janakaṃ nijagāda tam /",
  "GK21sokss_pu:7034": "tāta rājāpi bhūtvā tvam avicāryaiva ceṣṭase // SoKss_5,1.78 //",
  "GK21sokss_pu:7035": "kiṃ na jānāsi dhūrtā yad vañcayante janān ṛjūn /",
  "GK21sokss_pu:7036": "sa hi mithyaiva vipro māṃ pratārayitum īhate // SoKss_5,1.79 //",
  "GK21sokss_pu:7037": "na punar nagarī tena dṛṣṭā sālīkavādinā /",
  "GK21sokss_pu:7038": "dhūrtair anekākārāś ca kriyante bhuvi vañcanāḥ // SoKss_5,1.80 //",
  "GK21sokss_pu:7039": "śivamādhavavṛttāntaṃ tathā hi śṛṇu vacmi te /",
  "GK21sokss_pu:7040": "ity uktvā rājakanyā sā vyājahāra kathām imām // SoKss_5,1.81 //",
  "GK21sokss_pu:7041": "asti ratnapuraṃ nāma yathārthaṃ nagarottamam /",
  "GK21sokss_pu:7042": "śivamādhavasaṃjñau ca dhūrtau tatra babhūvatuḥ // SoKss_5,1.82 //",
  "GK21sokss_pu:7043": "parivārīkṛtānekadhūrtau tau cakratuś ciram /",
  "GK21sokss_pu:7044": "māyāprayoganiḥśeṣamuṣitāḍhyajanaṃ puram // SoKss_5,1.83 //",
  "GK21sokss_pu:7045": "ekadā dvau ca tāv evaṃ mantraṃ vidadhatur mithaḥ /",
  "GK21sokss_pu:7046": "idaṃ nagaram āvābhyāṃ kṛtsnaṃ tāvad viluṇṭhitam // SoKss_5,1.84 //",
  "GK21sokss_pu:7047": "ataḥ saṃprati gacchāmo vastum ujjayinīṃ purīm /",
  "GK21sokss_pu:7048": "tatra tu śrūyate rājñaḥ purodhāḥ sumahādhanaḥ // SoKss_5,1.85 //",
  "GK21sokss_pu:7049": "śaṃkarasvāmināmā ca tasmād yuktyā hṛtair dhanaiḥ /",
  "GK21sokss_pu:7050": "mālavastrīvilāsānāṃ yāsyāmo 'tra rasajñatām // SoKss_5,1.86 //",
  "GK21sokss_pu:7051": "āskandī dakṣinārdhasya sa tatra bhrukuṭīmukhaḥ /",
  "GK21sokss_pu:7052": "saptakumbhīnidhāno hi kīnāśo gīyate dvijaiḥ // SoKss_5,1.87 //",
  "GK21sokss_pu:7053": "kanyāratnaṃ ca tasyāsti viprasyaikam iti śrutam /",
  "GK21sokss_pu:7054": "tad apy etatprasaṅgena dhruvaṃ tasmād avāpsyate // SoKss_5,1.88 //",
  "GK21sokss_pu:7055": "iti niścitya kṛtvā ca mithaḥ kartavyasaṃvidam /",
  "GK21sokss_pu:7056": "śivamādhavadhūrtau tu purāt prayayatus tataḥ // SoKss_5,1.89 //",
  "GK21sokss_pu:7057": "śanaiś cojjayinīṃ prāpya mādhavaḥ saparicchadaḥ /",
  "GK21sokss_pu:7058": "rājaputrasya veṣeṇa tasthau grāme kvacid bahiḥ // SoKss_5,1.90 //",
  "GK21sokss_pu:7059": "śivas tv avikalaṃ kṛtvā varṇiveṣaṃ viveśa tām /",
  "GK21sokss_pu:7060": "nagarīm eka evāgre bahumāyāvicakṣaṇaḥ // SoKss_5,1.91 //",
  "GK21sokss_pu:7061": "tatrādhyuvāsa siprāyā maṭhikāṃ tīrasīmani /",
  "GK21sokss_pu:7062": "dṛśyasthāpitamṛddarbhabhikṣābhāṇḍamṛgājinām // SoKss_5,1.92 //",
  "GK21sokss_pu:7063": "sa ca prabhātakāleṣu ghanayāṅgaṃ mṛdālipat /",
  "GK21sokss_pu:7064": "avīcikardamālepasūtrapātam ivācaran // SoKss_5,1.93 //",
  "GK21sokss_pu:7065": "sarittoye ca sa ciraṃ nimajjyāsīd avāṅmukhaḥ /",
  "GK21sokss_pu:7066": "kukarmajām ivābhyasyan bhaviṣyantīm adhogatim // SoKss_5,1.94 //",
  "GK21sokss_pu:7067": "snānotthito 'rkābhimukhas tasthāv ūrdhvaṃ ciraṃ ca saḥ /",
  "GK21sokss_pu:7068": "śūlādhiropaṇaucityam ātmano darśayann iva // SoKss_5,1.95 //",
  "GK21sokss_pu:7069": "tato devāgrato gatvā kuśakūrcakaro japan /",
  "GK21sokss_pu:7070": "āsta padmāsanāsīnaḥ sadambhacaturānanaḥ // SoKss_5,1.96 //",
  "GK21sokss_pu:7071": "antarā hṛdayānīva sādhūnāṃ kaitavena saḥ /",
  "GK21sokss_pu:7072": "svacchāny āhṛtya puṣpāṇi purāriṃ paryapūjayat // SoKss_5,1.97 //",
  "GK21sokss_pu:7073": "kṛtapūjaś ca bhūyo 'pi mithyā japaparo 'bhavat /",
  "GK21sokss_pu:7074": "dattāvadhānaḥ kusṛtiṣv iva dhyānaṃ tatāna saḥ // SoKss_5,1.98 //",
  "GK21sokss_pu:7075": "aparāhṇe ca bhikṣārthī kṛṣṇasārājināmbaraḥ /",
  "GK21sokss_pu:7076": "puri tadvañcanāmāyākaṭākṣa iva so 'bhramat // SoKss_5,1.99 //",
  "GK21sokss_pu:7077": "ādāya dvijagehebhyo maunī bhikṣātrayaṃ tataḥ /",
  "GK21sokss_pu:7078": "sadaṇḍājinakaś cakre triḥ satyam iva khaṇḍaśaḥ // SoKss_5,1.100 //",
  "GK21sokss_pu:7079": "bhāgaṃ dadau ca kākebhyo bhāgam abhyāgatāya ca /",
  "GK21sokss_pu:7080": "bhāgena dambhabījena kukṣibhastrām apūrayat // SoKss_5,1.101 //",
  "GK21sokss_pu:7081": "punaḥ sa sarvapāpāni nijāni gaṇayann iva /",
  "GK21sokss_pu:7082": "japann āvartayām āsa ciraṃ mithyākṣamālikām // SoKss_5,1.102 //",
  "GK21sokss_pu:7083": "rajanyām advitīyaś ca sa tasthau maṭhikāntare /",
  "GK21sokss_pu:7084": "api sūkṣmāṇi lokasya marmasthānāni cintayan // SoKss_5,1.103 //",
  "GK21sokss_pu:7085": "[marma- em. for tarka-]",
  "GK21sokss_pu:7086": "evaṃ pratidinaṃ kurvan kaṣṭaṃ vyājamayaṃ tapaḥ /",
  "GK21sokss_pu:7087": "sa tatrāvarjayām āsa nagarīvāsināṃ manaḥ // SoKss_5,1.104 //",
  "GK21sokss_pu:7088": "aho tapasvī śānto 'yam iti khyātiś ca sarvataḥ /",
  "GK21sokss_pu:7089": "udapadyata tatrāsya bhaktinamre 'khile jane // SoKss_5,1.105 //",
  "GK21sokss_pu:7090": "tāvac ca sa dvitīyo 'sya sakhā cāramukhena tam /",
  "GK21sokss_pu:7091": "vijñāya mādhavo 'py etannagarīṃ praviveśa tām // SoKss_5,1.106 //",
  "GK21sokss_pu:7092": "gṛhītvā vasatiṃ cātra dūre devakulāntare /",
  "GK21sokss_pu:7093": "sa rājaputracchadmā san snātuṃ siprātaṭaṃ yayau // SoKss_5,1.107 //",
  "GK21sokss_pu:7094": "snātvā sānucaro dṛṣṭvā devāgre japatatparam /",
  "GK21sokss_pu:7095": "taṃ śivaṃ paramaprahvo nipapātāsya pādayoḥ // SoKss_5,1.108 //",
  "GK21sokss_pu:7096": "jagāda ca janasyāgre nāstīdṛk tāpaso 'paraḥ /",
  "GK21sokss_pu:7097": "asakṛd dhi mayā dṛṣṭas tīrthāny eṣa bhramann iti // SoKss_5,1.109 //",
  "GK21sokss_pu:7098": "śivas tu taṃ vilokyāpi dambhastambhitakaṃdharaḥ /",
  "GK21sokss_pu:7099": "tathaivāsīt tataḥ so 'pi mādhavo vasatiṃ yayau // SoKss_5,1.110 //",
  "GK21sokss_pu:7100": "rātrau militvā caikatra bhuktvā pītvā ca tāv ubhau /",
  "GK21sokss_pu:7101": "mantrayām āsatuḥ śeṣaṃ kartavyaṃ yad ataḥ param // SoKss_5,1.111 //",
  "GK21sokss_pu:7102": "yāme ca paścime svairam āgāt svamaṭhikāṃ śivaḥ /",
  "GK21sokss_pu:7103": "mādhavo 'pi prabhāte svaṃ dhūrtam ekaṃ samādiśat // SoKss_5,1.112 //",
  "GK21sokss_pu:7104": "etad gṛhītvā gaccha tvaṃ vastrayugmam upāyanam /",
  "GK21sokss_pu:7105": "śaṃkarasvāminaḥ pārśvam iha rājapurodhasaḥ // SoKss_5,1.113 //",
  "GK21sokss_pu:7106": "rājaputraḥ parābhūto mādhavo nāma gotrajaiḥ /",
  "GK21sokss_pu:7107": "pitryaṃ bahu gṛhītvārtham āgato dakṣiṇāpathāt // SoKss_5,1.114 //",
  "GK21sokss_pu:7108": "samaiḥ katipayair anyai rājaputrair anudrutaḥ /",
  "GK21sokss_pu:7109": "sa ceha yuṣmadīyasya rājñaḥ sevāṃ kariṣyati // SoKss_5,1.115 //",
  "GK21sokss_pu:7110": "tena tvaddarśanāyāhaṃ preṣito yaśasāṃ nidhe /",
  "GK21sokss_pu:7111": "iti tvayā savinayaṃ sa ca vācyaḥ purohitaḥ // SoKss_5,1.116 //",
  "GK21sokss_pu:7112": "evaṃ sa mādhavenoktvā dhūrtaḥ saṃpreṣitas tadā /",
  "GK21sokss_pu:7113": "jagāmopāyanakaro gṛhaṃ tasya purodhasaḥ // SoKss_5,1.117 //",
  "GK21sokss_pu:7114": "upetyāvasare dattvā prābhūtaṃ vijane ca tat /",
  "GK21sokss_pu:7115": "tasmai mādhavasaṃdeśaṃ śaṃsati sma yathocitam // SoKss_5,1.118 //",
  "GK21sokss_pu:7116": "so 'py upāyanalobhāt tac chraddadhe kalpitāyatiḥ /",
  "GK21sokss_pu:7117": "upapradānaṃ lipsūnām ekaṃ hy ākarṣaṇauṣadham // SoKss_5,1.119 //",
  "GK21sokss_pu:7118": "tataḥ pratyāgate tasmin dhūrte 'nyedyuḥ sa mādhavaḥ /",
  "GK21sokss_pu:7119": "labdhāvakāśas tam agāt svayaṃ draṣṭuṃ purohitam // SoKss_5,1.120 //",
  "GK21sokss_pu:7120": "dhṛtakārpaṭikākārai rājaputrāpadeśibhiḥ /",
  "GK21sokss_pu:7121": "vṛtaḥ pārśvacarair āttakāṣṭhakhaṇḍakalāñchanaiḥ // SoKss_5,1.121 //",
  "GK21sokss_pu:7122": "purogāveditaś cainam abhyagāt sa purohitam /",
  "GK21sokss_pu:7123": "tenāpy abhyudgamānandasvāgatair abhyanandyata // SoKss_5,1.122 //",
  "GK21sokss_pu:7124": "tatas tena saha sthitvā kathālāpaiḥ kṣaṇaṃ ca saḥ /",
  "GK21sokss_pu:7125": "āyayau tadanujñāto mādhavo vasatiṃ nijām // SoKss_5,1.123 //",
  "GK21sokss_pu:7126": "dvitīye 'hni punaḥ preṣya prābhṛtaṃ vastrayor yugam /",
  "GK21sokss_pu:7127": "bhūyo 'pi tam upāgacchat purohitam uvāca ca // SoKss_5,1.124 //",
  "GK21sokss_pu:7128": "parivārānurodhena kila sevārthino vayam /",
  "GK21sokss_pu:7129": "tena tvam āśrito 'smābhir arthamātrāsti naḥ punaḥ // SoKss_5,1.125 //",
  "GK21sokss_pu:7130": "tac chrutvā prāptim āśaṅkya tasmāt so 'tha purohitaḥ /",
  "GK21sokss_pu:7131": "pratiśuśrāva tat tasmai mādhavāya samīhitam // SoKss_5,1.126 //",
  "GK21sokss_pu:7132": "kṣaṇāc ca gatvā rājānam etadarthaṃ vyajijñapat /",
  "GK21sokss_pu:7133": "tadgauraveṇa rājāpi tat tathā pratyapadyata // SoKss_5,1.127 //",
  "GK21sokss_pu:7134": "apare 'hni ca nītvā taṃ mādhavaṃ saparicchadam /",
  "GK21sokss_pu:7135": "nṛpāyādarśayat tasmai sa purodhāḥ sagauravam // SoKss_5,1.128 //",
  "GK21sokss_pu:7136": "nṛpo 'pi mādhavaṃ dṛṣṭvā rājaputropamākṛtim /",
  "GK21sokss_pu:7137": "ādareṇānujagrāha vṛttiṃ cāsya pradiṣṭavān // SoKss_5,1.129 //",
  "GK21sokss_pu:7138": "tato 'tra sevamānas taṃ nṛpaṃ tasthau sa mādhavaḥ /",
  "GK21sokss_pu:7139": "rātrau rātrau ca mantrāya śivena samagacchata // SoKss_5,1.130 //",
  "GK21sokss_pu:7140": "ihaiva vasa madgehe iti tena purodhasā /",
  "GK21sokss_pu:7141": "so 'rthitaś cābhaval lobhād upacāropajīvinā // SoKss_5,1.131 //",
  "GK21sokss_pu:7142": "tataḥ sahacaraiḥ sākaṃ tasyaivāśiśriyad gṛham /",
  "GK21sokss_pu:7143": "vināśahetur vāsāya madguḥ skandhaṃ taror iva // SoKss_5,1.132 //",
  "GK21sokss_pu:7144": "[alternative reading for cd:",
  "GK21sokss_pu:7145": "vināśaheturvāṃso 'yam ākhoḥ skandhe taror iva]",
  "GK21sokss_pu:7146": "kṛtvā kṛtrimamāṇikyamayair ābharaṇair bhṛtam /",
  "GK21sokss_pu:7147": "bhāṇḍaṃ ca sthāpayām āsa tadīye koṣaveśmani // SoKss_5,1.133 //",
  "GK21sokss_pu:7148": "antarā ca tad udghāṭya tais tair vyājārdhadarśitaiḥ /",
  "GK21sokss_pu:7149": "jahārābharaṇais tasya śaṣpair iva paśor manaḥ // SoKss_5,1.134 //",
  "GK21sokss_pu:7150": "viśvaste ca tatas tasmin purodhasi cakāra saḥ /",
  "GK21sokss_pu:7151": "māndyam alpatarāhārakṛśīkṛtatanur mṛṣā // SoKss_5,1.135 //",
  "GK21sokss_pu:7152": "yāte katipayāhne ca taṃ śayyopāntavartinam /",
  "GK21sokss_pu:7153": "purohitaṃ sa vakti sma dhūrtarājo 'lpayā girā // SoKss_5,1.136 //",
  "GK21sokss_pu:7154": "[-āhne em. for -āhe]",
  "GK21sokss_pu:7155": "mama tāvac charīre 'smin vartate viṣamā daśā /",
  "GK21sokss_pu:7156": "tad vipravara kaṃcit tvaṃ brāhmaṇottamam ānaya // SoKss_5,1.137 //",
  "GK21sokss_pu:7157": "yasmai dāsyāmi sarvasvam ihāmutra ca śarmaṇe /",
  "GK21sokss_pu:7158": "asthire jīvite hy āsthā kā dhaneṣu manasvinaḥ // SoKss_5,1.138 //",
  "GK21sokss_pu:7159": "ity uktaḥ sa purodhāś ca tena dānopajīvakaḥ /",
  "GK21sokss_pu:7160": "evaṃ karomīty āha sma so 'patac cāsya pādayoḥ // SoKss_5,1.139 //",
  "GK21sokss_pu:7161": "tataḥ sa brāhmaṇaṃ yaṃ yam ānināya purohitaḥ /",
  "GK21sokss_pu:7162": "viśeṣecchānibhāt taṃ taṃ śraddadhe na sa mādhavaḥ // SoKss_5,1.140 //",
  "GK21sokss_pu:7163": "tad dṛṣṭvā tasya pārśvastho dhūrta eko 'bravīd idam /",
  "GK21sokss_pu:7164": "na tāvad asmai sāmānyo vipraḥ prāyeṇa rocate // SoKss_5,1.141 //",
  "GK21sokss_pu:7165": "tad ya eṣa śivo nāma śiprātīre mahātapāḥ /",
  "GK21sokss_pu:7166": "sthitaḥ saṃprati bhāty asya na vety etan nirūpyatām // SoKss_5,1.142 //",
  "GK21sokss_pu:7167": "[śiprā em. for siprā]",
  "GK21sokss_pu:7168": "tac chrutvā mādhavo 'vādīt kṛtārtis taṃ purohitam /",
  "GK21sokss_pu:7169": "hanta prasīdānaya taṃ vipro nānyo hi tādṛśaḥ // SoKss_5,1.143 //",
  "GK21sokss_pu:7170": "ity uktas tena ca yayau sa śivasyāntikaṃ tataḥ /",
  "GK21sokss_pu:7171": "purodhās tam apaśyac ca racitadhyānaniścalam // SoKss_5,1.144 //",
  "GK21sokss_pu:7172": "upāviśac ca tasyāgre tataḥ kṛtvā pradakṣiṇam /",
  "GK21sokss_pu:7173": "tatkṣaṇaṃ so 'pi dhūrto 'bhūc chanair utmīlitekṣaṇaḥ // SoKss_5,1.145 //",
  "GK21sokss_pu:7174": "tataḥ praṇamya taṃ prahvaḥ sa uvāca purohitaḥ /",
  "GK21sokss_pu:7175": "na cet kupyasi tat kiṃcit prabho vijñāpayāmy aham // SoKss_5,1.146 //",
  "GK21sokss_pu:7176": "tan niśamya ca tenoṣṭhapuṭonnamanasaṃjñayā /",
  "GK21sokss_pu:7177": "anujñātaḥ śivenaivaṃ tam avādīt purohitaḥ // SoKss_5,1.147 //",
  "GK21sokss_pu:7178": "iha sthito dākṣiṇātyo rājaputro mahādhanaḥ /",
  "GK21sokss_pu:7179": "mādhavākhyaḥ sa cāsvasthaḥ sarvasvaṃ dātum udyataḥ // SoKss_5,1.148 //",
  "GK21sokss_pu:7180": "manyase yadi tat tubhyaṃ sa sarvaṃ tat prayacchati /",
  "GK21sokss_pu:7181": "nānānarghamahāratnamayālaṃkaraṇojjvalam // SoKss_5,1.149 //",
  "GK21sokss_pu:7182": "tac chrutvā sa śanair muktamaunaḥ kila śivo 'bravīt /",
  "GK21sokss_pu:7183": "brahman bhikṣāśanasyārthaiḥ ko 'rtho me brahmacāriṇaḥ // SoKss_5,1.150 //",
  "GK21sokss_pu:7184": "tataḥ purohito 'py evaṃ sa taṃ punar abhāṣata /",
  "GK21sokss_pu:7185": "maivaṃ vādīr mahābrahman kiṃ na vetsy āśramakramam // SoKss_5,1.151 //",
  "GK21sokss_pu:7186": "kṛtadāro gṛhe kurvan devapitratithikriyāḥ /",
  "GK21sokss_pu:7187": "dhanais trivargaṃ prāpnoti gṛhī hy āśramiṇāṃ varaḥ // SoKss_5,1.152 //",
  "GK21sokss_pu:7188": "tataḥ so 'pi śivo 'vādīt kuto me dārasaṃgrahaḥ /",
  "GK21sokss_pu:7189": "na hy ahaṃ pariṇeṣyāmi kulād yādṛśatādṛśāt // SoKss_5,1.153 //",
  "GK21sokss_pu:7190": "tac chrutvā sukhabhogyaṃ ca matvā tasya tathā dhanam /",
  "GK21sokss_pu:7191": "sa prāptāvasaro lubdhaḥ purodhās tam abhāṣata // SoKss_5,1.154 //",
  "GK21sokss_pu:7192": "asti tarhi sutā kanyā vinayasvāminīti me /",
  "GK21sokss_pu:7193": "atirūpavatī sā ca tāṃ ca tubhyaṃ dadāmy aham // SoKss_5,1.155 //",
  "GK21sokss_pu:7194": "yac ca pratigrahadhanaṃ tasmāt prāpnoṣi mādhavāt /",
  "GK21sokss_pu:7195": "tad ahaṃ tava rakṣāmi tad bhajasva gṛhāśramam // SoKss_5,1.156 //",
  "GK21sokss_pu:7196": "ity ākarṇya sa saṃpannayatheṣṭārthaḥ śivo 'bravīt /",
  "GK21sokss_pu:7197": "brahman grahas tavāyaṃ cet tat karomi vacas tava // SoKss_5,1.157 //",
  "GK21sokss_pu:7198": "hemaratnasvarūpe tu mugdha evāsmi tāpasaḥ /",
  "GK21sokss_pu:7199": "tvadvācaiva pravarte 'haṃ yathā vetsi tathā kuru // SoKss_5,1.158 //",
  "GK21sokss_pu:7200": "etac chivavacaḥ śrutvā parituṣṭas tatheti tam /",
  "GK21sokss_pu:7201": "mūḍho nināya gehaṃ svaṃ tathaiva sa purohitaḥ // SoKss_5,1.159 //",
  "GK21sokss_pu:7202": "saṃniveśya ca tatrainaṃ śivākhyam aśivaṃ tataḥ /",
  "GK21sokss_pu:7203": "yathākṛtaṃ śaśaṃsaitan mādhavāyābhinandate // SoKss_5,1.160 //",
  "GK21sokss_pu:7204": "tadaiva ca dadau tasmai sutāṃ kleśavivardhitām /",
  "GK21sokss_pu:7205": "nijāṃ śivāya saṃpattim iva mūḍhatvahāritām // SoKss_5,1.161 //",
  "GK21sokss_pu:7206": "kṛtodvāhaṃ tṛtīye 'hni pratigrahakṛte ca tam /",
  "GK21sokss_pu:7207": "nināya vyājamandasya mādhavasya tato 'ntikam // SoKss_5,1.162 //",
  "GK21sokss_pu:7208": "atarkyatapasaṃ vande tvām ity avitathaṃ vadan /",
  "GK21sokss_pu:7209": "mādhavo 'py apatat tasya śivasyotthāya pādayoḥ // SoKss_5,1.163 //",
  "GK21sokss_pu:7210": "dadau ca tasmai vidhivat koṣāgārāt tadāhṛtam /",
  "GK21sokss_pu:7211": "bhūrikṛtrimamāṇikyamayābharaṇabhāṇḍakam // SoKss_5,1.164 //",
  "GK21sokss_pu:7212": "śivo 'pi pratigṛhyaitat tasya haste purodhasaḥ /",
  "GK21sokss_pu:7213": "nāhaṃ vedmi tvam evaitad vetsīty uktvā samarpayat // SoKss_5,1.165 //",
  "GK21sokss_pu:7214": "aṅgīkṛtam idaṃ pūrvaṃ mayā cintā tavātra kā /",
  "GK21sokss_pu:7215": "ity uktvā tac ca jagrāha tatkṣaṇaṃ sa purohitaḥ // SoKss_5,1.166 //",
  "GK21sokss_pu:7216": "kṛtāśiṣi tato yāte svavadhūvāsakaṃ śive /",
  "GK21sokss_pu:7217": "nītvā sa sthāpayām āsa tan nije koṣaveśmani // SoKss_5,1.167 //",
  "GK21sokss_pu:7218": "mādhavo 'pi tad anyedyur māndyavyājaṃ śanais tyajan /",
  "GK21sokss_pu:7219": "rogopaśāntiṃ vakti sma mahādānaprabhāvataḥ // SoKss_5,1.168 //",
  "GK21sokss_pu:7220": "tvayā dharmasahāyena samuttirṇo 'ham āpadaḥ /",
  "GK21sokss_pu:7221": "iti cāntikam āyāntaṃ praśaśaṃsa purohitam // SoKss_5,1.169 //",
  "GK21sokss_pu:7222": "etatprabhāvād etan me śarīram iti kīrtayan /",
  "GK21sokss_pu:7223": "prakāśam eva cakre ca śivena saha mitratām // SoKss_5,1.170 //",
  "GK21sokss_pu:7224": "śivo 'pi yāteṣu dineṣv avādīt taṃ purohitam /",
  "GK21sokss_pu:7225": "evam eva bhavadgehe bhokṣyate ca kiyan mayā // SoKss_5,1.171 //",
  "GK21sokss_pu:7226": "tat kiṃ tvam eva mūlyena gṛhṇāsy ābharaṇaṃ na tat /",
  "GK21sokss_pu:7227": "mahārgham iti cen mūlyaṃ yathāsaṃbhavi dehi me // SoKss_5,1.172 //",
  "GK21sokss_pu:7228": "tac chrutvā tad anarghaṃ ca matvā tanniṣkrayaṃ dadau /",
  "GK21sokss_pu:7229": "tatheti tasmai sarvasvaṃ śivāya sa purohitaḥ // SoKss_5,1.173 //",
  "GK21sokss_pu:7230": "tadarthaṃ ca svahastena jīvaṃ lekhyam akārayat /",
  "GK21sokss_pu:7231": "svayaṃ cāpy akarod buddhvā tad dhanaṃ svadhanādhikam // SoKss_5,1.174 //",
  "GK21sokss_pu:7232": "anyonyalikhitaṃ haste gṛhītvā sa purohitaḥ /",
  "GK21sokss_pu:7233": "pṛthag āsīt pṛthak so 'pi śivo bheje gṛhasthitim // SoKss_5,1.175 //",
  "GK21sokss_pu:7234": "tataś ca sa śivaḥ so 'pi mādhavaḥ saṃgatāv ubhau /",
  "GK21sokss_pu:7235": "purohitārthān bhuñjānau yathecchaṃ tatra tasthatuḥ // SoKss_5,1.176 //",
  "GK21sokss_pu:7236": "gate kāle ca mūlyārthī sa purodhāḥ kilāpaṇe /",
  "GK21sokss_pu:7237": "tato 'laṃkāraṇād ekaṃ vikretuṃ kaṭakaṃ yayau // SoKss_5,1.177 //",
  "GK21sokss_pu:7238": "tatraitad ratnatattvajñāḥ parīkṣya vaṇijo 'bruvan /",
  "GK21sokss_pu:7239": "aho kasyāsti vijñānaṃ yenaitat kṛtrimaṃ kṛtam // SoKss_5,1.178 //",
  "GK21sokss_pu:7240": "kācasphaṭikakhaṇḍā hi nānārāgoparañjitāḥ /",
  "GK21sokss_pu:7241": "rītibaddhā ime naite maṇayo na ca kāñcanam // SoKss_5,1.179 //",
  "GK21sokss_pu:7242": "tac chrutvā vihvalo gatvā sa purodhās tadaiva tat /",
  "GK21sokss_pu:7243": "ānīyābharaṇaṃ gehāt kṛtsnaṃ teṣām adarśayat // SoKss_5,1.180 //",
  "GK21sokss_pu:7244": "te dṛṣṭvā tadvad evāsya sarvaṃ kṛtrimam eva tat /",
  "GK21sokss_pu:7245": "ūcire ca sa tac chrutvā vajrāhata ivābhavat // SoKss_5,1.181 //",
  "GK21sokss_pu:7246": "tataś ca gatvā tatkālaṃ sa mūḍhaḥ śivam abhyadhāt /",
  "GK21sokss_pu:7247": "gṛhṇīṣva svān alaṃkārāṃs tan me dehi nijaṃ dhanam // SoKss_5,1.182 //",
  "GK21sokss_pu:7248": "kuto mamādyāpi dhanaṃ tad dhy aśeṣaṃ gṛhe mayā /",
  "GK21sokss_pu:7249": "kālena bhuktam iti taṃ śivo 'pi pratyabhāṣata // SoKss_5,1.183 //",
  "GK21sokss_pu:7250": "tato vivadamānau tau pārśvāvasthitamādhavam /",
  "GK21sokss_pu:7251": "purodhaś ca śivaś cobhau rājānam upajagmatuḥ // SoKss_5,1.184 //",
  "GK21sokss_pu:7252": "kācasphaṭikayoḥ khaṇḍai rītibaddhaiḥ surañjitaiḥ /",
  "GK21sokss_pu:7253": "racitaṃ deva dattvaiva vyājālaṃkaraṇaṃ mahat // SoKss_5,1.185 //",
  "GK21sokss_pu:7254": "[dattvā em. Tawney for tatrā]",
  "GK21sokss_pu:7255": "śivena mama sarvasvam ajānānasya bhakṣitam /",
  "GK21sokss_pu:7256": "iti vijñāpayām āsa nṛpatiṃ sa purohitaḥ // SoKss_5,1.186 //",
  "GK21sokss_pu:7257": "tataḥ śivo 'bravīd rājann ā bālyāt tāpaso 'bhavam /",
  "GK21sokss_pu:7258": "anenaiva tad abhyarthya grāhito 'haṃ pratigraham // SoKss_5,1.187 //",
  "GK21sokss_pu:7259": "tadaiva bhāṣitaṃ cāsya mugdhenāpi satā mayā /",
  "GK21sokss_pu:7260": "ratnādiṣv anabhijñasya pramāṇaṃ me bhavān iti // SoKss_5,1.188 //",
  "GK21sokss_pu:7261": "ahaṃ sthitas tavātreti pratyapadyata caiṣa tat /",
  "GK21sokss_pu:7262": "pratigṛhya ca tat sarvaṃ haste 'syaiva mayārpitam // SoKss_5,1.189 //",
  "GK21sokss_pu:7263": "[tat em. for sat]",
  "GK21sokss_pu:7264": "tato 'nena gṛhītaṃ tat svecchaṃ mūlyena me prabho /",
  "GK21sokss_pu:7265": "vidyate cāvayor atra svahastalikhitaṃ mithaḥ // SoKss_5,1.190 //",
  "GK21sokss_pu:7266": "idānīṃ caiva sāhāyyaṃ paraṃ jānāty ataḥ prabhuḥ /",
  "GK21sokss_pu:7267": "evaṃ śive samāptoktāv uvāca sa ca mādhavaḥ // SoKss_5,1.191 //",
  "GK21sokss_pu:7268": "maivam ādiśa mānyas tvam aparādho mamātra kaḥ /",
  "GK21sokss_pu:7269": "na gṛhītaṃ mayā kiṃcid bhavato vā śivasya vā // SoKss_5,1.192 //",
  "GK21sokss_pu:7270": "paitṛkaṃ dhanam anyatra ciraṃ nyāsīkṛtaṃ sthitam /",
  "GK21sokss_pu:7271": "tadā tad eva cānītaṃ mayā dattaṃ dvijanmane // SoKss_5,1.193 //",
  "GK21sokss_pu:7272": "satyaṃ yadi na tat svarṇaṃ na ca ratnāni tāni tat /",
  "GK21sokss_pu:7273": "rītisphaṭikakācānāṃ pradānād astu me phalam // SoKss_5,1.194 //",
  "GK21sokss_pu:7274": "nirvyājahṛdayatvena dāne ca pratyayo mama /",
  "GK21sokss_pu:7275": "dṛṣṭa evāvatīrṇo 'smi yad rogam atidustaram // SoKss_5,1.195 //",
  "GK21sokss_pu:7276": "ity abhinnamukhacchāyam uktavaty atra mādhave /",
  "GK21sokss_pu:7277": "jahāsa mantrisahito rājā tasmai tutoṣa ca // SoKss_5,1.196 //",
  "GK21sokss_pu:7278": "naivam anyāyataḥ kiṃcin mādhavasya śivasya vā /",
  "GK21sokss_pu:7279": "iti tatra sabhāsadbhiḥ sāntarhāsam udīrite // SoKss_5,1.197 //",
  "GK21sokss_pu:7280": "purohitaḥ so 'tha yayau hāritārtho vilajjitaḥ /",
  "GK21sokss_pu:7281": "kāsāṃ hi nāpadāṃ hetur atilobhāndhabuddhitā // SoKss_5,1.198 //",
  "GK21sokss_pu:7282": "tau ca dhūrtau tatas tatra tasthatuḥ śivamādhavau /",
  "GK21sokss_pu:7283": "parituṣṭanṛpāvāptaprasādasukhitau ciram // SoKss_5,1.199 //",
  "GK21sokss_pu:7284": "evaṃ sūtraśatais tais tair jihvājālāni tanvate /",
  "GK21sokss_pu:7285": "jālopajīvino dhūrtā dhārāyāṃ dhīvarā iva // SoKss_5,1.200 //",
  "GK21sokss_pu:7286": "tat tāta mithyā kanakapurīṃ dṛṣṭām iva bruvan /",
  "GK21sokss_pu:7287": "eṣo 'pi vañcayitvā tvāṃ vipro matprāptim icchati // SoKss_5,1.201 //",
  "GK21sokss_pu:7288": "ataḥ saṃprati mā bhūt te madvivāhakṛte tvarā /",
  "GK21sokss_pu:7289": "sthitāsmi tāvat kanyaiva paśyāmo bhavitātra kim // SoKss_5,1.202 //",
  "GK21sokss_pu:7290": "ity uktaḥ sutayā rājā tayā kanakarekhayā /",
  "GK21sokss_pu:7291": "paropakārī sa tadā tām evaṃ pratyabhāṣata // SoKss_5,1.203 //",
  "GK21sokss_pu:7292": "yauvane kanyakābhāvaś ciraṃ putri na yujyate /",
  "GK21sokss_pu:7293": "mithyā vadanti doṣaṃ hi durjanā guṇamatsarāḥ // SoKss_5,1.204 //",
  "GK21sokss_pu:7294": "uttamasya viśeṣeṇa kalaṅkotpādako janaḥ /",
  "GK21sokss_pu:7295": "harasvāmikathām atra śṛṇv etāṃ kathayāmi te // SoKss_5,1.205 //",
  "GK21sokss_pu:7296": "gaṅgopakaṇṭhe kusumapuraṃ nāmāsti yat puram /",
  "GK21sokss_pu:7297": "harasvāmīti ko 'py āsīt tīrthārthī tatra tāpasaḥ // SoKss_5,1.206 //",
  "GK21sokss_pu:7298": "sa bhaikṣavṛttir vipro 'tra gaṅgātīrakṛtoṭajaḥ /",
  "GK21sokss_pu:7299": "tapaḥprakarṣāl lokasya gauravāspadatāṃ yayau // SoKss_5,1.207 //",
  "GK21sokss_pu:7300": "kadācic cātra taṃ dṛṣṭvā dūrād bhikṣāvinirgatam /",
  "GK21sokss_pu:7301": "janamadhye jagādaikas tadguṇāsahanaḥ khalaḥ // SoKss_5,1.208 //",
  "GK21sokss_pu:7302": "api jānītha jāto 'yaṃ kīdṛk kapaṭatāpasaḥ /",
  "GK21sokss_pu:7303": "anenaivārbhakāḥ sarve nagare 'mutra bhakṣitāḥ // SoKss_5,1.209 //",
  "GK21sokss_pu:7304": "tac chrutvā ca dvitīyo 'tra tatrāvocata tādṛśaḥ /",
  "GK21sokss_pu:7305": "satyaṃ śrutaṃ mayāpy etad ucyamānaṃ janair iti // SoKss_5,1.210 //",
  "GK21sokss_pu:7306": "evam etad iti smāha tṛtīyo 'pi samarthayan /",
  "GK21sokss_pu:7307": "badhnāty āryaparīvādaṃ khalasaṃvādaśṛṅkhalā // SoKss_5,1.211 //",
  "GK21sokss_pu:7308": "tenaiva ca krameṇaiva gataḥ karṇaparaṃparām /",
  "GK21sokss_pu:7309": "pravādo bahulībhāvaṃ sarvatrātra pure yayau // SoKss_5,1.212 //",
  "GK21sokss_pu:7310": "paurāś ca sarve gehebhyo balād bālān na tatyajuḥ /",
  "GK21sokss_pu:7311": "harasvāmī śiśūn nītvā bhakṣayaty akhilān iti // SoKss_5,1.213 //",
  "GK21sokss_pu:7312": "tataś ca brāhmaṇās tatra saṃtatikṣayabhīravaḥ /",
  "GK21sokss_pu:7313": "saṃbhūya mantrayām āsuḥ purāt tasya pravāsanam // SoKss_5,1.214 //",
  "GK21sokss_pu:7314": "graseta kupitaḥ so 'smān iti sākṣād bhayān na te /",
  "GK21sokss_pu:7315": "yadā tasyāśakan vaktuṃ dūtān visasṛjus tadā // SoKss_5,1.215 //",
  "GK21sokss_pu:7316": "te ca gatvā tadā dūtā dūrād eva tam abruvan /",
  "GK21sokss_pu:7317": "nagarād gamyatām asmād ity āhus tvāṃ dvijātayaḥ // SoKss_5,1.216 //",
  "GK21sokss_pu:7318": "kiṃ nimittam iti proktā vismitenātha tena te /",
  "GK21sokss_pu:7319": "punar ūcus tvam aśnāsi bāladarśam iheti tam // SoKss_5,1.217 //",
  "GK21sokss_pu:7320": "tac chrutvā sa harasvāmī svayaṃ pratyāyanecchayā /",
  "GK21sokss_pu:7321": "viprāṇāṃ nikaṭaṃ teṣāṃ bhītinaśyajjano yayau // SoKss_5,1.218 //",
  "GK21sokss_pu:7322": "viprāś cāruruhus trāsāt taṃ dṛṣṭvaiva maṭhopari /",
  "GK21sokss_pu:7323": "pravādamohitaḥ prāyo na vicārakṣamo janaḥ // SoKss_5,1.219 //",
  "GK21sokss_pu:7324": "atha dvijān harasvāmī tān ekaikam adhaḥ sthitaḥ /",
  "GK21sokss_pu:7325": "nāmagrāhaṃ samāhūya sa jagādopari sthitān // SoKss_5,1.220 //",
  "GK21sokss_pu:7326": "ko 'yaṃ moho 'dya vo viprā nāvekṣadhvaṃ parasparam /",
  "GK21sokss_pu:7327": "kiyanto bālakāḥ kasya mayā kutra ca bhakṣitāḥ // SoKss_5,1.221 //",
  "GK21sokss_pu:7328": "tac chrutvā yāvad anyonyaṃ viprāḥ parimṛśanti te /",
  "GK21sokss_pu:7329": "tāvat sarve 'pi sarveṣāṃ jīvanto bālakāḥ sthitāḥ // SoKss_5,1.222 //",
  "GK21sokss_pu:7330": "kramān niyuktāś cānye 'pi paurās tatra tathaiva tat /",
  "GK21sokss_pu:7331": "pratyapadyanta sarve 'pi savipravaṇijo 'bruvan // SoKss_5,1.223 //",
  "GK21sokss_pu:7332": "aho vimūḍhair asmābhiḥ sādhur mithyaiva dūṣitaḥ /",
  "GK21sokss_pu:7333": "jīvanti bālāḥ sarveṣāṃ tat kasyānena bhakṣitāḥ // SoKss_5,1.224 //",
  "GK21sokss_pu:7334": "ity uktavatsu sarveṣu harasvāmī tadaiva saḥ /",
  "GK21sokss_pu:7335": "saṃpannaśuddhir nagarād gantuṃ pravavṛte tataḥ // SoKss_5,1.225 //",
  "GK21sokss_pu:7336": "durjanotpāditāvadyaviraktīkṛtacetasi /",
  "GK21sokss_pu:7337": "avivekini durdeśe ratiḥ kā hi manasvinaḥ // SoKss_5,1.226 //",
  "GK21sokss_pu:7338": "tato vaṇigbhir vipraiś ca prārthitaś caraṇānataiḥ /",
  "GK21sokss_pu:7339": "kathaṃcit sa harasvāmī tatra vastum amanyata // SoKss_5,1.227 //",
  "GK21sokss_pu:7340": "itthaṃ saccaritāvalokanalasadvidveṣavācālitā mithyādūṣaṇam evam eva dadati prāyaḥ satāṃ durjanāḥ /",
  "GK21sokss_pu:7341": "kiṃcit kiṃ punar āpnuvanti yadi te tatrāvakāśaṃ manāg draṣṭuṃ tajjvalite 'nale nipatitaḥ prājyājyadhārotkaraḥ // SoKss_5,1.228 //",
  "GK21sokss_pu:7342": "tasmād viśalyayitum icchasi māṃ yadi tvaṃ vatse tad unmiṣati nūtanayauvane 'smin /",
  "GK21sokss_pu:7343": "na sveccham arhasi ciraṃ khalu kanyakātvam āsevituṃ sulabhadurjanaduṣpravādam // SoKss_5,1.229 //",
  "GK21sokss_pu:7344": "ity uktā narapatinā pitrā prāyeṇa kanakarekhā sā /",
  "GK21sokss_pu:7345": "nijagāda rājatanayā tam avasthitaniścayā bhūyaḥ // SoKss_5,1.230 //",
  "GK21sokss_pu:7346": "dṛṣṭā kanakapurī sā vipreṇa kṣatriyeṇa vā yena /",
  "GK21sokss_pu:7347": "tarhi tam āsu gaveṣaya tasmai māṃ dehi bhāṣitaṃ hi mayā // SoKss_5,1.231 //",
  "GK21sokss_pu:7348": "tac chrutvā dṛḍhaniścayāṃ vigaṇayañ jātismarāṃ tāṃ sutāṃ nāsyāś cānyam abhīṣṭabhartṛghaṭane paśyann upāyakramam /",
  "GK21sokss_pu:7349": "deśe tatra tataḥ prabhṛty anudinaṃ praṣṭuṃ navāgantukān bhūyo bhūmipatiḥ sa nityapaṭahaprodghoṣaṇām ādiśat // SoKss_5,1.232 //",
  "GK21sokss_pu:7350": "yo vipraḥ kṣatriyo vā nanu kanakapurīṃ dṛṣṭavān so 'bhidhattām tasmai rājā kila svāṃ vitarati tanayāṃ yauvarājyena sākam /",
  "GK21sokss_pu:7351": "sarvatrāghoṣyataivaṃ punar api paṭahānantaraṃ cātra śaśvan na tv ekaḥ ko'pi tāvat kṛtakanakapurīdarśano labhyate sma // SoKss_5,1.233 //",
  "GK21sokss_pu:7352": "iti mahākaviśrīsomadevabhaṭṭaviracite kathāsaritsāgare caturdārikālambake prathamas taraṅgaḥ /",
  "GK21sokss_pu:7353": "dvitīyas taraṅgaḥ /",
  "GK21sokss_pu:7354": "atrāntare dvijayuvā śaktidevaḥ sa durmanāḥ /",
  "GK21sokss_pu:7355": "acintayad abhipretarājakanyāvamānitaḥ // SoKss_5,2.1 //",
  "GK21sokss_pu:7356": "mayeha mithyākanakapurīdarśanavādinā /",
  "GK21sokss_pu:7357": "vimānanā paraṃ prāptā na tv asau rājakanyakā // SoKss_5,2.2 //",
  "GK21sokss_pu:7358": "tad etatprāptaye tāvad bhramaṇīyā mahī mayā /",
  "GK21sokss_pu:7359": "yāvat sā nagarī dṛṣṭā prāṇair vāpi gataṃ mama // SoKss_5,2.3 //",
  "GK21sokss_pu:7360": "tāṃ hi dṛṣṭvā purīm etya tatpaṇopārjitaṃ na cet /",
  "GK21sokss_pu:7361": "labheya rājatanayām enāṃ kiṃ jīvitena tat // SoKss_5,2.4 //",
  "GK21sokss_pu:7362": "evaṃ kṛtapratijñaḥ san vardhamānapurāt tataḥ /",
  "GK21sokss_pu:7363": "dakṣiṇāṃ diśam ālambya sa pratasthe tadā dvijaḥ // SoKss_5,2.5 //",
  "GK21sokss_pu:7364": "krameṇa gacchaṃś ca prāpa so 'tha vindhyamahāṭavīm /",
  "GK21sokss_pu:7365": "viveśa ca nijāṃ vāñchām iva tāṃ gahanāyatām // SoKss_5,2.6 //",
  "GK21sokss_pu:7366": "tasyāṃ ca mārutādhūtamṛdupādapapallavaiḥ /",
  "GK21sokss_pu:7367": "vījayantyām ivātmānaṃ taptam arkakarotkaraiḥ // SoKss_5,2.7 //",
  "GK21sokss_pu:7368": "bhūricauraparābhūtiduḥkhād iva divāniśam /",
  "GK21sokss_pu:7369": "krośantyāṃ tīvrasiṃhādihanyamānamṛgāravaiḥ // SoKss_5,2.8 //",
  "GK21sokss_pu:7370": "svacchandīcchaladuddāmamahāmarumarīcibhiḥ /",
  "GK21sokss_pu:7371": "jigīṣantyām ivātyugrāṇy api tejāṃsi bhāsvataḥ // SoKss_5,2.9 //",
  "GK21sokss_pu:7372": "jalasaṃhatihīnāyām apy aho sulabhāpadi /",
  "GK21sokss_pu:7373": "satatollaṅghyamānāyām api dūrībhavadbhuvi // SoKss_5,2.10 //",
  "GK21sokss_pu:7374": "[saṃhati em. for saṃgati]",
  "GK21sokss_pu:7375": "divasair dūram adhvānam atikramya dadarśa saḥ /",
  "GK21sokss_pu:7376": "ekānte śītalasvacchasalilaṃ sumahat saraḥ // SoKss_5,2.11 //",
  "GK21sokss_pu:7377": "puṇḍarīkocchritacchattraṃ prollasaddhaṃsacāmaram /",
  "GK21sokss_pu:7378": "kurvāṇam iva sarveṣāṃ sarasām adhirājatām // SoKss_5,2.12 //",
  "GK21sokss_pu:7379": "tasmin snānādi kṛtvā ca tatpārśve punar uttare /",
  "GK21sokss_pu:7380": "apaśyad āśramapadaṃ saphalasnigdhapādapam // SoKss_5,2.13 //",
  "GK21sokss_pu:7381": "tatrāśvatthataror mūle niṣaṇṇaṃ tāpasair vṛtam /",
  "GK21sokss_pu:7382": "sa sūryatapasaṃ nāma sthaviraṃ munim aikṣata // SoKss_5,2.14 //",
  "GK21sokss_pu:7383": "svavayobdaśatagranthisaṃkhyayevākṣamālayā /",
  "GK21sokss_pu:7384": "jarādhavalakarṇāgrasaṃśrayiṇyā virājitam // SoKss_5,2.15 //",
  "GK21sokss_pu:7385": "praṇāmapūrvakaṃ taṃ ca munim abhyājagāma saḥ /",
  "GK21sokss_pu:7386": "tenāpy atithisatkārair muninā so 'bhyanandyata // SoKss_5,2.16 //",
  "GK21sokss_pu:7387": "apṛcchyata ca tenaiva saṃvibhajya phalādibhiḥ /",
  "GK21sokss_pu:7388": "kutaḥ prāpto 'si gantāsi kva ca bhadrocyatām iti // SoKss_5,2.17 //",
  "GK21sokss_pu:7389": "vardhamānapurāt tāvad bhagavann aham āgataḥ /",
  "GK21sokss_pu:7390": "gantuṃ pravṛttaḥ kanakapurīm asmi pratijñayā // SoKss_5,2.18 //",
  "GK21sokss_pu:7391": "na jāne kva bhavet sā tu bhagavān vaktu vetti cet /",
  "GK21sokss_pu:7392": "iti taṃ śaktidevo 'pi sa prahvo munim abhyadhāt // SoKss_5,2.19 //",
  "GK21sokss_pu:7393": "vatsa varṣaśatāny aṣṭau mamāśramapade tv iha /",
  "GK21sokss_pu:7394": "atikrāntāni na ca sā śrutāpi nagarī mayā // SoKss_5,2.20 //",
  "GK21sokss_pu:7395": "iti tenāpi muninā gaditaḥ sa viṣādavān /",
  "GK21sokss_pu:7396": "punar evābravīt tarhi mṛto 'smi kṣmāṃ bhramann iha // SoKss_5,2.21 //",
  "GK21sokss_pu:7397": "tataḥ krameṇa jñātārthaḥ sa munis tam abhāṣata /",
  "GK21sokss_pu:7398": "yadi te niścayas tarhi yad ahaṃ vacmi tat kuru // SoKss_5,2.22 //",
  "GK21sokss_pu:7399": "asti kāmpilyaviṣayo yojanānāṃ śateṣv itaḥ /",
  "GK21sokss_pu:7400": "triṣu tatrottarākhyaś ca giris tatrāpi cāśramaḥ // SoKss_5,2.23 //",
  "GK21sokss_pu:7401": "tatrāryo 'sti mama bhrātā jyeṣṭho dīrghatapā iti /",
  "GK21sokss_pu:7402": "tatpārśvaṃ vraja jānīyāt sa vṛddho jātu tāṃ purīm // SoKss_5,2.24 //",
  "GK21sokss_pu:7403": "etac chrutvā tathety uktvā jātāsthas tatra tāṃ niśām /",
  "GK21sokss_pu:7404": "nītvā pratasthe sa prātaḥ śaktidevo drutaṃ tataḥ // SoKss_5,2.25 //",
  "GK21sokss_pu:7405": "kleśātikrāntakāntāraśataś cāsādya taṃ cirāt /",
  "GK21sokss_pu:7406": "kāmpilyaviṣayaṃ tasminn ārurohottare girau // SoKss_5,2.26 //",
  "GK21sokss_pu:7407": "tatra taṃ dīrghatapasaṃ munim āśramavartinam /",
  "GK21sokss_pu:7408": "dṛṣṭvā praṇamya ca prītaḥ kṛtātithyam upāyayau // SoKss_5,2.27 //",
  "GK21sokss_pu:7409": "vyajijñapac ca kanakapurīṃ rājasutoditām /",
  "GK21sokss_pu:7410": "prasthito 'haṃ na jānāmi bhagavan kvāsti sā purī // SoKss_5,2.28 //",
  "GK21sokss_pu:7411": "sā ca me 'vaśyagantavyā tatas tadupalabdhaye /",
  "GK21sokss_pu:7412": "ṛṣiṇā sūryatapasā preṣito 'smi tavāntikam // SoKss_5,2.29 //",
  "GK21sokss_pu:7413": "ity uktavantaṃ taṃ śaktidevaṃ so 'py abravīn muniḥ /",
  "GK21sokss_pu:7414": "iyatā vayasā putra purī sādya śrutā mayā // SoKss_5,2.30 //",
  "GK21sokss_pu:7415": "deśāntarāgataiḥ kaiḥ kair jātaḥ paricayo ca me /",
  "GK21sokss_pu:7416": "na ca tāṃ śrutavān asmi dūre taddarśanaṃ punaḥ // SoKss_5,2.31 //",
  "GK21sokss_pu:7417": "[ca me em. for na me]",
  "GK21sokss_pu:7418": "jānāmy ahaṃ ca niyataṃ davīyasi tayā kvacit /",
  "GK21sokss_pu:7419": "bhāvyaṃ dvīpāntare vatsa tatropāyaṃ ca vacmi te // SoKss_5,2.32 //",
  "GK21sokss_pu:7420": "asti vārinidher madhye dvīpam utsthalasaṃjñakam /",
  "GK21sokss_pu:7421": "tatra satyavratākhyo 'sti niṣādādhipatir dhanī // SoKss_5,2.33 //",
  "GK21sokss_pu:7422": "tasya dvīpāntareṣv asti sarveṣv api gatāgatam /",
  "GK21sokss_pu:7423": "tena sā nagarī jātu bhaved dṛṣṭā śrutāpi vā // SoKss_5,2.34 //",
  "GK21sokss_pu:7424": "tasmāt prayāhi jaladher upakaṇṭhapratiṣṭhitam /",
  "GK21sokss_pu:7425": "nagaraṃ prathamaṃ tāvad viṭaṅkapurasaṃjñakam // SoKss_5,2.35 //",
  "GK21sokss_pu:7426": "tataḥ kenāpi vaṇijā samaṃ pravahaṇena tat /",
  "GK21sokss_pu:7427": "niṣādasyāspadaṃ gaccha dvīpaṃ tasyeṣṭasiddhaye // SoKss_5,2.36 //",
  "GK21sokss_pu:7428": "ity uktas tena muninā śaktidevaḥ sa tatkṣaṇam /",
  "GK21sokss_pu:7429": "tathety uktvā tam āmantrya prayāti sma tadāśramāt // SoKss_5,2.37 //",
  "GK21sokss_pu:7430": "kālena prāpya collaṅghya deśān krośān vahaṃś ca saḥ /",
  "GK21sokss_pu:7431": "vāridhes tīratilakaṃ tad viṭaṅkapuraṃ param // SoKss_5,2.38 //",
  "GK21sokss_pu:7432": "tasmin samudradattākhyam utsthaladvīpayāyinam /",
  "GK21sokss_pu:7433": "anviṣya vaṇijaṃ tena saha sakhyaṃ cakāra saḥ // SoKss_5,2.39 //",
  "GK21sokss_pu:7434": "tadīyaṃ yānapātraṃ ca samaṃ tenādhiruhya saḥ /",
  "GK21sokss_pu:7435": "tatprītipūrṇapātheyaḥ pratasthe 'mbudhivartmanā // SoKss_5,2.40 //",
  "GK21sokss_pu:7436": "tato 'lpadeśe gantavye samuttasthāv aśaṅkitam /",
  "GK21sokss_pu:7437": "kālo vidyullatājihvo garjan parjanyarākṣasaḥ // SoKss_5,2.41 //",
  "GK21sokss_pu:7438": "laghūn unnamayan bhāvān gurūn apy avapātayan /",
  "GK21sokss_pu:7439": "vavau vidher ivārambhaḥ pracaṇḍaś ca prabhañjanaḥ // SoKss_5,2.42 //",
  "GK21sokss_pu:7440": "vātāhatāś ca jaladher udatiṣṭhan mahormayaḥ /",
  "GK21sokss_pu:7441": "āśrayābhibhavakrodhād iva śailāḥ sapakṣakāḥ // SoKss_5,2.43 //",
  "GK21sokss_pu:7442": "yayau ca tat pravahaṇaṃ kṣaṇam ūrdhvam adhaḥ kṣaṇam /",
  "GK21sokss_pu:7443": "ucchrāyapātaparyāyaṃ darśayad dhaninām iva // SoKss_5,2.44 //",
  "GK21sokss_pu:7444": "kṣaṇāntare ca vaṇijām ākrandais tīvrapūritam /",
  "GK21sokss_pu:7445": "bharād iva tad utpatya vahanaṃ samabhajyata // SoKss_5,2.45 //",
  "GK21sokss_pu:7446": "bhagne ca tasmiṃs tatsvāmī sa vaṇik patito 'mbudhau /",
  "GK21sokss_pu:7447": "tīrṇaś ca phalakārūḍhaḥ prāpyānyad vahanaṃ cirāt // SoKss_5,2.46 //",
  "GK21sokss_pu:7448": "śaktidevaṃ patantaṃ tu taṃ vyāttamukhakandaraḥ /",
  "GK21sokss_pu:7449": "aparikṣatasarvāṅgaṃ mahāmatsyo nigīrṇavān // SoKss_5,2.47 //",
  "GK21sokss_pu:7450": "sa ca matsyo 'bdhimadhyena tatkālaṃ svecchayā caran /",
  "GK21sokss_pu:7451": "utsthaladvīpanikaṭaṃ jagāma vidhiyogataḥ // SoKss_5,2.48 //",
  "GK21sokss_pu:7452": "tatra tasyaiva kaivartapateḥ satyavratasya saḥ /",
  "GK21sokss_pu:7453": "śapharagrāhibhir bhṛtyaiḥ prāpya daivād agṛhyata // SoKss_5,2.49 //",
  "GK21sokss_pu:7454": "te ca taṃ sumahākāyaṃ ninyur ākṛṣya kautukāt /",
  "GK21sokss_pu:7455": "tadaiva dhīvarās tasya nijasya svāmino 'ntikam // SoKss_5,2.50 //",
  "GK21sokss_pu:7456": "so 'pi taṃ tādṛśaṃ dṛṣṭvā tair eva sakutūhalaḥ /",
  "GK21sokss_pu:7457": "pāṭhīnaṃ pāṭayām āsa bhṛtyaiḥ satyavrato nijaiḥ // SoKss_5,2.51 //",
  "GK21sokss_pu:7458": "pāṭitasyodarāj jīvañ śaktidevo 'tha tasya saḥ /",
  "GK21sokss_pu:7459": "anubhūtāparāścaryagarbhavāso viniryayau // SoKss_5,2.52 //",
  "GK21sokss_pu:7460": "niryātaṃ ca kṛtasvastikāraṃ taṃ ca savismayaḥ /",
  "GK21sokss_pu:7461": "yuvānaṃ vīkṣya papraccha dāśaḥ satyavratas tataḥ // SoKss_5,2.53 //",
  "GK21sokss_pu:7462": "kas tvaṃ kathaṃ kutaś caiṣā śapharodaraśāyitā /",
  "GK21sokss_pu:7463": "brahmaṃs tvayāptā ko 'yaṃ te vṛttānto 'tyantam adbhutaḥ // SoKss_5,2.54 //",
  "GK21sokss_pu:7464": "tac chrutvā śaktidevas taṃ dāśendraṃ pratyabhāṣata /",
  "GK21sokss_pu:7465": "brāhmaṇaḥ śaktidevākhyo vardhamānapurād aham // SoKss_5,2.55 //",
  "GK21sokss_pu:7466": "avaśyagamyā kanakapurī ca nagarī mayā /",
  "GK21sokss_pu:7467": "ajānānaś ca tāṃ dūrād bhrānto 'smi suciraṃ bhuvam // SoKss_5,2.56 //",
  "GK21sokss_pu:7468": "tato dīrghatapovākyāt saṃbhāvya dvīpagāṃ ca tām /",
  "GK21sokss_pu:7469": "tajjñaptaye dāśapater utsthaladvīpavāsinaḥ // SoKss_5,2.57 //",
  "GK21sokss_pu:7470": "pārśvaṃ satyavratasyāhaṃ gacchan vahanabhaṅgataḥ /",
  "GK21sokss_pu:7471": "magno 'mbudhau nigīrṇo 'haṃ matsyena prāpito 'dhunā // SoKss_5,2.58 //",
  "GK21sokss_pu:7472": "ity uktavantaṃ taṃ śaktidevaṃ satyavrato 'bravīt /",
  "GK21sokss_pu:7473": "satyavrato 'ham evaitad dvīpaṃ tac cedam eva te // SoKss_5,2.59 //",
  "GK21sokss_pu:7474": "kiṃ tu dṛṣṭā bahudvīpadṛśvanāpi na sā mayā /",
  "GK21sokss_pu:7475": "nagarī tvadabhipretā dvīpānteṣu śrutā punaḥ // SoKss_5,2.60 //",
  "GK21sokss_pu:7476": "ity uktvā śaktidevaṃ ca viṣaṇṇaṃ vīkṣya tatkṣaṇam /",
  "GK21sokss_pu:7477": "punar abhyāgataprītyā taṃ sa satyavrato 'bhyadhāt // SoKss_5,2.61 //",
  "GK21sokss_pu:7478": "brahman mā gā viṣādaṃ tvam ihaivādya niśāṃ vasa /",
  "GK21sokss_pu:7479": "prātaḥ kaṃcid upāyaṃ te vidhāsyāmīṣṭasiddhaye // SoKss_5,2.62 //",
  "GK21sokss_pu:7480": "ity āśvāsya sa tenaiva dāśena prahitas tataḥ /",
  "GK21sokss_pu:7481": "sulabhātithisatkāraṃ dvijo vipramaṭhaṃ yayau // SoKss_5,2.63 //",
  "GK21sokss_pu:7482": "tatra tadvāsinaikena kṛtāhāro dvijanmanā /",
  "GK21sokss_pu:7483": "viṣṇudattābhidhānena saha cakre kathākramam // SoKss_5,2.64 //",
  "GK21sokss_pu:7484": "tatprasaṅgāc ca tenaiva pṛṣṭas tasmai samāsataḥ /",
  "GK21sokss_pu:7485": "nijaṃ deśaṃ kulaṃ kṛtsnaṃ vṛttāntaṃ ca śaśaṃsa saḥ // SoKss_5,2.65 //",
  "GK21sokss_pu:7486": "tad buddhvā parirabhyainaṃ viṣṇudattaḥ sa tatkṣaṇam /",
  "GK21sokss_pu:7487": "babhāṣe harṣabāṣpāmbughargharākṣarajarjaram // SoKss_5,2.66 //",
  "GK21sokss_pu:7488": "diṣṭyā mātulaputras tvam ekadeśabhavaś ca me /",
  "GK21sokss_pu:7489": "ahaṃ ca bālya eva prāk tasmād deśād ihāgataḥ // SoKss_5,2.67 //",
  "GK21sokss_pu:7490": "tad ihaivāsva nacirāt sādhayiṣyati cātra te /",
  "GK21sokss_pu:7491": "iṣṭaṃ dvīpāntarāgacchadvaṇikkarṇaparamparā // SoKss_5,2.68 //",
  "GK21sokss_pu:7492": "ity uktvānvayam āvedya viṣṇudatto yathocitaiḥ /",
  "GK21sokss_pu:7493": "taṃ śaktidevaṃ tatkālam upacārair upācarat // SoKss_5,2.69 //",
  "GK21sokss_pu:7494": "śaktidevo 'pi saṃprāpa vismṛtādhvaklamo mudam /",
  "GK21sokss_pu:7495": "videśe bandhulābho hi marāv amṛtanirjharaḥ // SoKss_5,2.70 //",
  "GK21sokss_pu:7496": "amaṃsta ca nijābhīṣṭasiddhim abhyarṇavartinīm /",
  "GK21sokss_pu:7497": "antarāpāti hi śreyaḥ kāryasaṃpattisūcakam // SoKss_5,2.71 //",
  "GK21sokss_pu:7498": "tato rātrāv anidrasya śayanīye niṣeduṣaḥ /",
  "GK21sokss_pu:7499": "abhivāñchitasaṃprāptigatacittasya tasya saḥ // SoKss_5,2.72 //",
  "GK21sokss_pu:7500": "śaktidevasya pārśvastho viṣṇudattaḥ samarthanam /",
  "GK21sokss_pu:7501": "vinodapūrvakaṃ kurvan kathāṃ kathitavān imām // SoKss_5,2.73 //",
  "GK21sokss_pu:7502": "purābhūt sumahāvipro govindasvāmisaṃjñakaḥ /",
  "GK21sokss_pu:7503": "mahāgrahāre kālindyā upakaṇṭhaniveśini // SoKss_5,2.74 //",
  "GK21sokss_pu:7504": "jāyete sma ca tasya dvau sadṛśau guṇaśālinaḥ /",
  "GK21sokss_pu:7505": "aśokadatto vijayadattaś ceti sutau kramāt // SoKss_5,2.75 //",
  "GK21sokss_pu:7506": "kālena tatra vasatāṃ teṣām ajani dāruṇam /",
  "GK21sokss_pu:7507": "durbhikṣaṃ tena govindasvāmī bhāryām uvāca saḥ // SoKss_5,2.76 //",
  "GK21sokss_pu:7508": "ayaṃ durbhikṣadoṣeṇa deśas tāvad vināśitaḥ /",
  "GK21sokss_pu:7509": "tan na śaknomy ahaṃ draṣṭuṃ suhṛdbāndhavadurgatim // SoKss_5,2.77 //",
  "GK21sokss_pu:7510": "dīyate ca kiyat kasya tasmād annaṃ yad asti naḥ /",
  "GK21sokss_pu:7511": "tad dattvā mittrabandhubhyo vrajāmo viṣayād itaḥ // SoKss_5,2.78 //",
  "GK21sokss_pu:7512": "vārāṇasīṃ ca vāsāya sakuṭumbāḥ śrayāmahe /",
  "GK21sokss_pu:7513": "ity uktayā so 'numato bhāryayānnam adān nijam // SoKss_5,2.79 //",
  "GK21sokss_pu:7514": "sadārasutabhṛtyaś ca sa deśāt prayayau tataḥ /",
  "GK21sokss_pu:7515": "utsahante na hi draṣṭum uttamāḥ svajanāpadam // SoKss_5,2.80 //",
  "GK21sokss_pu:7516": "gacchaṃś ca mārge jaṭilaṃ bhasmapāṇḍuṃ kapālinam /",
  "GK21sokss_pu:7517": "sārdhacandram ivīśānaṃ mahāvratinam aikṣata // SoKss_5,2.81 //",
  "GK21sokss_pu:7518": "upetya jñāninaṃ taṃ ca natvā snehena putrayoḥ /",
  "GK21sokss_pu:7519": "śubhāśubhaṃ sa papraccha so 'tha yogī jagāda tam // SoKss_5,2.82 //",
  "GK21sokss_pu:7520": "putrau te bhāvikalyāṇau kiṃ tv etena kanīyasā /",
  "GK21sokss_pu:7521": "brahman vijayadattena viyogas te bhaviṣyati // SoKss_5,2.83 //",
  "GK21sokss_pu:7522": "tato 'syāśokadattasya dvitīyasya prabhāvataḥ /",
  "GK21sokss_pu:7523": "etena saha yuṣmākaṃ bhūyo bhāvī samāgamaḥ // SoKss_5,2.84 //",
  "GK21sokss_pu:7524": "ity uktas tena govindasvāmī sa jñāninā tadā /",
  "GK21sokss_pu:7525": "sukhaduḥkhādbhutākrāntas tam āmantrya tato yayau // SoKss_5,2.85 //",
  "GK21sokss_pu:7526": "prāpya vārāṇasīṃ tāṃ ca tadbāhye caṇḍikāgṛhe /",
  "GK21sokss_pu:7527": "dinaṃ tatrāticakrāma devīpūjādikarmaṇā // SoKss_5,2.86 //",
  "GK21sokss_pu:7528": "sāyaṃ ca tatraiva bahiḥ sakuṭumbas taros tale /",
  "GK21sokss_pu:7529": "samāvasat kārpaṭikaiḥ so 'nyadeśāgataiḥ saha // SoKss_5,2.87 //",
  "GK21sokss_pu:7530": "rātrau ca tatra supteṣu sarveṣv adhigatādhvasu /",
  "GK21sokss_pu:7531": "śrānteṣv āstīrṇaparṇādipānthaśayyāniṣādiṣu // SoKss_5,2.88 //",
  "GK21sokss_pu:7532": "tadīyasya vibuddhasya tasyākasmāt kanīyasaḥ /",
  "GK21sokss_pu:7533": "sūnor vijayadattasya mahāñ śītajvaro 'jani // SoKss_5,2.89 //",
  "GK21sokss_pu:7534": "sa tena sahasā bhāvibandhuviśleṣahetunā /",
  "GK21sokss_pu:7535": "bhayeneva jvareṇābhūd ūrdhvaromā savepathuḥ // SoKss_5,2.90 //",
  "GK21sokss_pu:7536": "śītārtaś ca prabodhyaiva pitaraṃ svam uvāca tam /",
  "GK21sokss_pu:7537": "bādhate tāta tīvro mām iha śītajvaro 'dhunā // SoKss_5,2.91 //",
  "GK21sokss_pu:7538": "tan me samidham ānīya śītaghnaṃ jvalayānalam /",
  "GK21sokss_pu:7539": "nānyathā mama śāntiḥ syān nayeyaṃ na ca yāminīm // SoKss_5,2.92 //",
  "GK21sokss_pu:7540": "tac chrutvā taṃ sa govindasvāmī tadvedanākulaḥ /",
  "GK21sokss_pu:7541": "tāvat kuto 'dhunā vahnir vatseti ca samabhyadhāt // SoKss_5,2.93 //",
  "GK21sokss_pu:7542": "nanv ayaṃ nikaṭe tāta dṛśyate 'gnir jvalann itaḥ /",
  "GK21sokss_pu:7543": "bhūyiṣṭhe 'traiva tad gatvā kiṃ nāṅgaṃ tāpayāmy aham // SoKss_5,2.94 //",
  "GK21sokss_pu:7544": "tasmāt sakampaṃ haste māṃ gṛhītvā prāpaya drutam /",
  "GK21sokss_pu:7545": "ity uktas tena putreṇa punar vipro 'pi so 'bravīt // SoKss_5,2.95 //",
  "GK21sokss_pu:7546": "śmaśānam etad eṣā ca citā jvalati tat katham /",
  "GK21sokss_pu:7547": "gamyate 'tra piśācādibhīṣaṇe tvaṃ hi bālakaḥ // SoKss_5,2.96 //",
  "GK21sokss_pu:7548": "etac chrutvā pitur vākyaṃ vatsalasya vihasya saḥ /",
  "GK21sokss_pu:7549": "vīro vijayadattas taṃ sāvaṣṭambham abhāṣata // SoKss_5,2.97 //",
  "GK21sokss_pu:7550": "kiṃ piśācādibhis tāta varākaiḥ kriyate mama /",
  "GK21sokss_pu:7551": "kim alpasattvaḥ ko 'py asmi tad aśaṅkaṃ nayātra mām // SoKss_5,2.98 //",
  "GK21sokss_pu:7552": "ity āgrahād vadantaṃ taṃ sa pitā tatra nītavān /",
  "GK21sokss_pu:7553": "so 'py aṅgaṃ tāpayan bālaś citām upasasarpa tām // SoKss_5,2.99 //",
  "GK21sokss_pu:7554": "jvalantīm analajvālādhūmavyākulamūrdhajām /",
  "GK21sokss_pu:7555": "nṛmāṃsagrāhiṇīṃ sākṣād iva rakṣo 'dhidevatām // SoKss_5,2.100 //",
  "GK21sokss_pu:7556": "kṣaṇāt tatra samāśvasya so 'rbhakaḥ pitaraṃ ca tam /",
  "GK21sokss_pu:7557": "citāntar dṛśyate vṛttaṃ kim etad iti pṛṣṭavān // SoKss_5,2.101 //",
  "GK21sokss_pu:7558": "kapālaṃ mānuṣasyaitac citāyāṃ putra dahyate /",
  "GK21sokss_pu:7559": "iti taṃ pratyavādīc ca so 'pi pārśvasthitaḥ pitā // SoKss_5,2.102 //",
  "GK21sokss_pu:7560": "tataḥ svasāhaseneva dīptāgreṇa nihatya tam /",
  "GK21sokss_pu:7561": "kapālaṃ sphoṭayām āsa kāṣṭhenaikena so 'rbhakaḥ // SoKss_5,2.103 //",
  "GK21sokss_pu:7562": "tenoccaiḥ prasṛtā tasmān mukhe tasyāpatad vasā /",
  "GK21sokss_pu:7563": "śmaśānavahninā naktaṃcarīsiddhir ivārpitā // SoKss_5,2.104 //",
  "GK21sokss_pu:7564": "tadāsvādena bālaś ca saṃpanno 'bhūt sa rākṣasaḥ /",
  "GK21sokss_pu:7565": "ūrdhvakeśaḥ śikhotkhātakhaḍgo daṃṣṭrāviśaṅkaṭaḥ // SoKss_5,2.105 //",
  "GK21sokss_pu:7566": "ākṛṣya ca kapālaṃ tad vasāṃ pītvā lileha saḥ /",
  "GK21sokss_pu:7567": "asthilagnānalajvālālolayā nijajihvayā // SoKss_5,2.106 //",
  "GK21sokss_pu:7568": "tatas tyaktakapālaḥ san pitaraṃ nijam eva tam /",
  "GK21sokss_pu:7569": "govindasvāminaṃ hantum udyatāsir iyeṣa saḥ // SoKss_5,2.107 //",
  "GK21sokss_pu:7570": "kapālasphoṭa bho deva na hantavyaḥ pitā tava /",
  "GK21sokss_pu:7571": "iti ehīti tatkālaṃ śmaśānād udabhūd vacaḥ // SoKss_5,2.108 //",
  "GK21sokss_pu:7572": "tac chrutvā nāma labdhvā ca kapālasphoṭa ity adaḥ /",
  "GK21sokss_pu:7573": "sa baṭuḥ pitaraṃ muktvā rakṣobhūtas tirodadhe // SoKss_5,2.109 //",
  "GK21sokss_pu:7574": "tatpitā so 'pi govindasvāmī hā putra hā guṇin /",
  "GK21sokss_pu:7575": "hā hā vijayadatteti muktākrandas tato yayau // SoKss_5,2.110 //",
  "GK21sokss_pu:7576": "etya caṇḍīgṛhaṃ tac ca prātaḥ patnyai sutāya ca /",
  "GK21sokss_pu:7577": "jyāyase 'sokadattāya yathāvṛttaṃ śaśaṃsa saḥ // SoKss_5,2.111 //",
  "GK21sokss_pu:7578": "tatas tābhyāṃ sahānabhravidyudāpātadāruṇam /",
  "GK21sokss_pu:7579": "yathā śokānalāveśam ājagāma sa tāpasaḥ // SoKss_5,2.112 //",
  "GK21sokss_pu:7580": "tathā vārāṇasīsaṃstho devīsaṃdarśanāgataḥ /",
  "GK21sokss_pu:7581": "tatropetya jano 'py anyo yayau tatsamaduḥkhatām // SoKss_5,2.113 //",
  "GK21sokss_pu:7582": "[tathā em. for yathā]",
  "GK21sokss_pu:7583": "tāvac ca devīpūjārtham āgatyaiko mahāvaṇik /",
  "GK21sokss_pu:7584": "apaśyad atra govindasvāminaṃ taṃ tathāvidham // SoKss_5,2.114 //",
  "GK21sokss_pu:7585": "samudradattanāmāsāv upetyāśvāsya taṃ dvijam /",
  "GK21sokss_pu:7586": "tadaiva svagṛhaṃ sādhur nināya saparicchadam // SoKss_5,2.115 //",
  "GK21sokss_pu:7587": "snānādinopacāreṇa tatra cainam upācarat /",
  "GK21sokss_pu:7588": "nisargo hy eṣa mahatāṃ yadāpannānukampanam // SoKss_5,2.116 //",
  "GK21sokss_pu:7589": "so 'pi jagrāha govindasvāmī patnyā samaṃ dhṛtim /",
  "GK21sokss_pu:7590": "mahāvrativacaḥ śrutvā jātāsthaḥ sutasaṃgame // SoKss_5,2.117 //",
  "GK21sokss_pu:7591": "tataḥ prabhṛti caitasyāṃ vārāṇasyām uvāsa saḥ /",
  "GK21sokss_pu:7592": "abhyarthito mahāḍhyasya tasy aiva vaṇijo gṛhe // SoKss_5,2.118 //",
  "GK21sokss_pu:7593": "tatraivādhītavidyo 'sya sa sutaḥ prāptayauvanaḥ /",
  "GK21sokss_pu:7594": "dvitīyo 'śokadattākhyo bāhuyuddham aśikṣata // SoKss_5,2.119 //",
  "GK21sokss_pu:7595": "krameṇa ca yayau tatra prakarṣaṃ sa tathā yathā /",
  "GK21sokss_pu:7596": "ajīyata na kenāpi pratimallena bhūtale // SoKss_5,2.120 //",
  "GK21sokss_pu:7597": "ekadā devayātrāyāṃ tatra mallasamāgame /",
  "GK21sokss_pu:7598": "āgād eko mahāmallaḥ khyātimān dakṣiṇāpathāt // SoKss_5,2.121 //",
  "GK21sokss_pu:7599": "tenātra nikhilā mallā rājño vārāṇasīpateḥ /",
  "GK21sokss_pu:7600": "pratāpamukuṭākhyasya purato 'nye parājitāḥ // SoKss_5,2.122 //",
  "GK21sokss_pu:7601": "tataḥ sa rājā mallasya yuddhe tasya samādiśat /",
  "GK21sokss_pu:7602": "ānāyyāśokadattaṃ taṃ śrutaṃ tasmād vaṇigvarāt // SoKss_5,2.123 //",
  "GK21sokss_pu:7603": "so 'pi mallo bhujaṃ hatvā hastenārabhatāhavam /",
  "GK21sokss_pu:7604": "mallaṃ cāśokadattas tu bhujaṃ hatvā nyapātayat // SoKss_5,2.124 //",
  "GK21sokss_pu:7605": "tatas tatra mahāmallanipātotthitaśabdayā /",
  "GK21sokss_pu:7606": "yuddhabhūmyāpi saṃtuṣya sādhuvāda ivodite // SoKss_5,2.125 //",
  "GK21sokss_pu:7607": "sa rājāśokadattaṃ taṃ tuṣṭo ratnair apūrayat /",
  "GK21sokss_pu:7608": "cakāra cātmanaḥ pārśvavartinaṃ dṛṣṭavikramam // SoKss_5,2.126 //",
  "GK21sokss_pu:7609": "so 'pi rājñaḥ priyo bhūtvā dinaiḥ prāpa parāṃ śriyam /",
  "GK21sokss_pu:7610": "śevadhiḥ śūravidyasya viśeṣajño viśāṃpatiḥ // SoKss_5,2.127 //",
  "GK21sokss_pu:7611": "so 'tha jātu yayau rājā caturdaśyāṃ bahiḥ pure /",
  "GK21sokss_pu:7612": "supratiṣṭhāpitaṃ dūre devam arcayituṃ śivam // SoKss_5,2.128 //",
  "GK21sokss_pu:7613": "kṛtārcanas tato naktaṃ śmaśānasyāntikena saḥ /",
  "GK21sokss_pu:7614": "āgacchann aśṛṇod etāṃ tanmadhyād udgatāṃ giram // SoKss_5,2.129 //",
  "GK21sokss_pu:7615": "ahaṃ daṇḍādhipeneha mithyā badhyānukīrtanāt /",
  "GK21sokss_pu:7616": "dveṣeṇa viddhaḥ śūlāyāṃ tṛtīyaṃ divasaṃ prabho // SoKss_5,2.130 //",
  "GK21sokss_pu:7617": "adyāpi na ca niryānti prāṇā me 'pāpakarmaṇaḥ /",
  "GK21sokss_pu:7618": "tad deva tṛṣito 'tyartham ahaṃ dāpaya me jalam // SoKss_5,2.131 //",
  "GK21sokss_pu:7619": "[em. - not in ed]",
  "GK21sokss_pu:7620": "tac chrutvā kṛpayā rājā sa pārśvastham uvāca tam /",
  "GK21sokss_pu:7621": "aśokadattam asyāmbhaḥ prahiṇotu bhavān iti // SoKss_5,2.132 //",
  "GK21sokss_pu:7622": "ko 'tra rātrau vrajed deva tad gacchāmy aham ātmanā /",
  "GK21sokss_pu:7623": "ity uktvāśokadattaḥ sa gṛhītvāmbhas tato yayau // SoKss_5,2.133 //",
  "GK21sokss_pu:7624": "yāte ca svapurīṃ rājñi sa vīro gahanāntaram /",
  "GK21sokss_pu:7625": "mahattareṇa tamasā sarvato 'ntaradhiṣṭhitam // SoKss_5,2.134 //",
  "GK21sokss_pu:7626": "śivāvakīrṇapiśitaprattasaṃdhyāmahābali /",
  "GK21sokss_pu:7627": "kvacitkvaciccitājyotirdīpradīpaprakāśitam // SoKss_5,2.135 //",
  "GK21sokss_pu:7628": "lasaduttālavetālatālavādyaṃ viveśa tat /",
  "GK21sokss_pu:7629": "śmaśānaṃ kṛṣṇarajanīnivāsabhavanopamam // SoKss_5,2.136 //",
  "GK21sokss_pu:7630": "kenāmbho yācitaṃ bhūpād ity uccais tatra sa bruvan /",
  "GK21sokss_pu:7631": "mayā yācitam ity evam aśṛṇod vācam ekataḥ // SoKss_5,2.137 //",
  "GK21sokss_pu:7632": "gatvā tadanusāreṇa nikaṭasthaṃ citānalam /",
  "GK21sokss_pu:7633": "dadarśa tatra śūlāgre viddhaṃ kaṃcit sa pūruṣam // SoKss_5,2.138 //",
  "GK21sokss_pu:7634": "adhaś ca tasya rudatīṃ sadalaṃkārabhūṣitām /",
  "GK21sokss_pu:7635": "adṛṣṭapūrvāṃ sarvāṅgasundarīṃ striyam aikṣata // SoKss_5,2.139 //",
  "GK21sokss_pu:7636": "kṛṣṇapakṣaparikṣīṇe gate 'staṃ rajanīpatau /",
  "GK21sokss_pu:7637": "citārohāya tadraśmiramyāṃ rātrim ivāgatām // SoKss_5,2.140 //",
  "GK21sokss_pu:7638": "kā tvam amba kathaṃ ceha rudaty evam avasthitā /",
  "GK21sokss_pu:7639": "iti pṛṣṭā ca sā tena yoṣid evaṃ tam abravīt // SoKss_5,2.141 //",
  "GK21sokss_pu:7640": "asyāhaṃ śūlaviddhasya bhāryā vigatalakṣaṇā /",
  "GK21sokss_pu:7641": "niścitāśā sthitāsmīha citārohe sahāmunā // SoKss_5,2.142 //",
  "GK21sokss_pu:7642": "kaṃcit kālaṃ pratīkṣe ca prāṇānām asya niṣkramam /",
  "GK21sokss_pu:7643": "tṛtīye 'hni gate 'py adya yānty etasya hi nāsavaḥ // SoKss_5,2.143 //",
  "GK21sokss_pu:7644": "yācate ca muhus toyam ānītaṃ ca mayeha tat /",
  "GK21sokss_pu:7645": "kiṃ tv ahaṃ nonnate śūle prāpnomy asya mukhaṃ sakhe // SoKss_5,2.144 //",
  "GK21sokss_pu:7646": "iti tasyā vacaḥ śrutvā sa pravīro 'py uvāca tām /",
  "GK21sokss_pu:7647": "idaṃ tv asya nṛpeṇāpi haste me preṣitaṃ jalam // SoKss_5,2.145 //",
  "GK21sokss_pu:7648": "tan me pṛṣṭhe padaṃ dattvā dehy etasyaitadānane /",
  "GK21sokss_pu:7649": "na parasparśamātraṃ hi strīṇām āpadi dūṣaṇam // SoKss_5,2.146 //",
  "GK21sokss_pu:7650": "etac chrutvā tathety āttajalā dattvā padadvayam /",
  "GK21sokss_pu:7651": "śūlamūlāvanamrasya pṛṣṭhaṃ tasyāruroha sā // SoKss_5,2.147 //",
  "GK21sokss_pu:7652": "kṣaṇād bhuvi svapṛṣṭhe ca raktabinduṣv aśaṅkitam /",
  "GK21sokss_pu:7653": "patatsu mukham unnamya sa vīro yāvad īkṣate // SoKss_5,2.148 //",
  "GK21sokss_pu:7654": "tāvat striyam apaśyat tāṃ chittvā churikayā muhuḥ /",
  "GK21sokss_pu:7655": "khādantīṃ tasya māṃsāni puṃsaḥ śūlāgravartinaḥ // SoKss_5,2.149 //",
  "GK21sokss_pu:7656": "tatas tāṃ vikṛtiṃ matvā krodhād ākṛṣya sa kṣitau /",
  "GK21sokss_pu:7657": "āsphoṭayiṣyañ jagrāha pāde raṇitanūpure // SoKss_5,2.150 //",
  "GK21sokss_pu:7658": "sāpi taṃ tarasā pādam ākṣipyaiva svamāyayā /",
  "GK21sokss_pu:7659": "kṣipraṃ gaganam utpatya jagāma kvāpy adarśanam // SoKss_5,2.151 //",
  "GK21sokss_pu:7660": "tasya cāśokadattasya tatpādān maṇinūpuram /",
  "GK21sokss_pu:7661": "tasmād ākarṣaṇasrastam avatasthe karāntare // SoKss_5,2.152 //",
  "GK21sokss_pu:7662": "tatas tāṃ peśalām ādāv adhaḥkartrīṃ ca madhyataḥ /",
  "GK21sokss_pu:7663": "ante vikāraghorāṃ ca durjanair iva saṃgatim // SoKss_5,2.153 //",
  "GK21sokss_pu:7664": "naṣṭāṃ vicintayan paśyan haste divyaṃ ca nūpuram /",
  "GK21sokss_pu:7665": "savismayaḥ sābhitāpaḥ saharṣaś ca babhūva saḥ // SoKss_5,2.154 //",
  "GK21sokss_pu:7666": "tataḥ śmaśānatas tasmāt sa jagāmāttanūpuraḥ /",
  "GK21sokss_pu:7667": "nijagehaṃ prabhāte ca snāto rājakulaṃ yayau // SoKss_5,2.155 //",
  "GK21sokss_pu:7668": "kiṃ tasya śūlaviddhasya dattaṃ vārīti pṛcchate /",
  "GK21sokss_pu:7669": "rājñe sa ca tathety uktvā taṃ nūpuram upānayat // SoKss_5,2.156 //",
  "GK21sokss_pu:7670": "etat kuta iti svairaṃ pṛṣṭas tena sa bhūbhṛtā /",
  "GK21sokss_pu:7671": "tasmai svarātrivṛttāntaṃ śaśaṃsādbhutabhīṣaṇam // SoKss_5,2.157 //",
  "GK21sokss_pu:7672": "tataś cānanyasāmānyaṃ sattvaṃ tasyāvadhārya saḥ /",
  "GK21sokss_pu:7673": "tuṣṭo 'py anyaguṇotkarṣāt tutoṣa sutarāṃ nṛpaḥ // SoKss_5,2.158 //",
  "GK21sokss_pu:7674": "gṛhītvā nūpuraṃ taṃ ca gatvā devyai dadau svayam /",
  "GK21sokss_pu:7675": "hṛṣṭas tatprāptivṛttāntaṃ tasyai ca samavarṇayat // SoKss_5,2.159 //",
  "GK21sokss_pu:7676": "sā tad buddhvā ca dṛṣṭvā ca taṃ divyaṃ maṇinūpuram /",
  "GK21sokss_pu:7677": "aśokadattaślāghaikatatparā mumude rahaḥ // SoKss_5,2.160 //",
  "GK21sokss_pu:7678": "tato jagāda tāṃ rājā devi jātyeva vidyayā /",
  "GK21sokss_pu:7679": "satyeneva ca rūpeṇa mahatām apy ayaṃ mahān // SoKss_5,2.161 //",
  "GK21sokss_pu:7680": "aśokadatto bhavyāyā bhartā ca duhitur yadi /",
  "GK21sokss_pu:7681": "bhaven madanalekhāyās tad bhadram iti me matiḥ // SoKss_5,2.162 //",
  "GK21sokss_pu:7682": "varasyāmī guṇāḥ prekṣyā na lakṣmīḥ kṣaṇabhaṅginī /",
  "GK21sokss_pu:7683": "tad etasmai pravīrāya dadāmy etāṃ sutām aham // SoKss_5,2.163 //",
  "GK21sokss_pu:7684": "iti bhartur vacaḥ śrutvā devī sā sādarāvadat /",
  "GK21sokss_pu:7685": "yuktam etad asau hy asyā yuvā bhartānurūpakaḥ // SoKss_5,2.164 //",
  "GK21sokss_pu:7686": "sā ca tena madhūdyānadṛṣṭena hṛtamānasā /",
  "GK21sokss_pu:7687": "śūnyāśayā dineṣv eṣu na śṛṇoti na paśyati // SoKss_5,2.165 //",
  "GK21sokss_pu:7688": "tatsakhītaś ca tad buddhvā sacintāhaṃ niśākṣaye /",
  "GK21sokss_pu:7689": "suptā jāne striyā svapne kayāpy uktāsmi divyayā // SoKss_5,2.166 //",
  "GK21sokss_pu:7690": "vatse madanalekheyaṃ deyānyasmai na kanyakā /",
  "GK21sokss_pu:7691": "eṣa hy aśokadattasya bhāryā janmāntarārjitā // SoKss_5,2.167 //",
  "GK21sokss_pu:7692": "tac ca śrutvā prabuddhyaiva gatvā pratyūṣa eva ca /",
  "GK21sokss_pu:7693": "svayaṃ tatpratyayād vatsāṃ samāśvāsitavaty aham // SoKss_5,2.168 //",
  "GK21sokss_pu:7694": "idānīṃ cāryaputreṇa svayam eva mamoditam /",
  "GK21sokss_pu:7695": "tasmāt sametu tenāsau vṛkṣeṇevārtavī latā // SoKss_5,2.169 //",
  "GK21sokss_pu:7696": "ity uktaḥ priyayā prītaḥ sa rājā racitotsavaḥ /",
  "GK21sokss_pu:7697": "āhūyāśokadattāya tasmai tāṃ tanayāṃ dadau // SoKss_5,2.170 //",
  "GK21sokss_pu:7698": "tayoś ca so 'bhūd rājendraputrīviprendraputrayoḥ /",
  "GK21sokss_pu:7699": "saṃgamo 'nyonyaśobhāyai lakṣmīvinayayor iva // SoKss_5,2.171 //",
  "GK21sokss_pu:7700": "tataḥ kadācid rājānaṃ taṃ devī vadati sma sā /",
  "GK21sokss_pu:7701": "aśokadattānītaṃ tad uddiśya maṇinūpuram // SoKss_5,2.172 //",
  "GK21sokss_pu:7702": "āryaputrāyam ekākī nūpuro na virājate /",
  "GK21sokss_pu:7703": "anurūpas tad etasya dvitīyaḥ parikalpyatām // SoKss_5,2.173 //",
  "GK21sokss_pu:7704": "tac chrutvā hemakārādīn ādideśa sa bhūpatiḥ /",
  "GK21sokss_pu:7705": "nūpurasyāsya sadṛśo dvitīyaḥ kriyatām iti // SoKss_5,2.174 //",
  "GK21sokss_pu:7706": "te tan nirūpya jagadur nedṛśo deva śakyate /",
  "GK21sokss_pu:7707": "aparaḥ kartum etad dhi divyaṃ śilpaṃ na mānuṣam // SoKss_5,2.175 //",
  "GK21sokss_pu:7708": "ratnānīdṛṃśi bhūyāṃsi na bhavanty eva bhūtale /",
  "GK21sokss_pu:7709": "tasmād eṣa yataḥ prāptas tatraivānyo gaveṣyatām // SoKss_5,2.176 //",
  "GK21sokss_pu:7710": "etac chrutvā sadevīke viṣaṇṇe rājñi tatkṣaṇam /",
  "GK21sokss_pu:7711": "aśokadattas tatrasthas tad dṛṣṭvā sahasābravīt // SoKss_5,2.177 //",
  "GK21sokss_pu:7712": "aham evānayāmy asya dvitīyaṃ nūpurasya te /",
  "GK21sokss_pu:7713": "evaṃ kṛtapratijñaś ca rājñā sāhasaśaṅkinā // SoKss_5,2.178 //",
  "GK21sokss_pu:7714": "snehān nivāryamāṇo 'pi niścayān na cacāla saḥ /",
  "GK21sokss_pu:7715": "gṛhītvā nūpuraṃ tac ca śmaśānaṃ sa punar yayau // SoKss_5,2.179 //",
  "GK21sokss_pu:7716": "niśi kṛṣṇacaturdaśyāṃ yatraiva tam avāptavān /",
  "GK21sokss_pu:7717": "praviśya tatra ca prājyacitādhūmamalīmasaiḥ // SoKss_5,2.180 //",
  "GK21sokss_pu:7718": "pāśopaveṣṭitagalaskandhollambitamānuṣaiḥ /",
  "GK21sokss_pu:7719": "pādapair iva rakṣobhir ākīrṇe pitṛkānane // SoKss_5,2.181 //",
  "GK21sokss_pu:7720": "[“pādapairiva-” ity asmātpūrvam,",
  "GK21sokss_pu:7721": "“antargatūlkāhutabhukprajvalat koṭarānanaiḥ” ity ardhaślokaḥ pustakāntare 'dhikaḥ]",
  "GK21sokss_pu:7722": "apaśyan pūrvadṛṣṭāṃ tāṃ striyaṃ tannūpurāptaye /",
  "GK21sokss_pu:7723": "upāyam ekaṃ bubudhe sa mahāmāṃsavikrayam // SoKss_5,2.182 //",
  "GK21sokss_pu:7724": "tarupāśād gṛhītvātha śavaṃ babhrāma tatra saḥ /",
  "GK21sokss_pu:7725": "vikrīṇāno mahāmāṃsaṃ gṛhyatām iti ghoṣayan // SoKss_5,2.183 //",
  "GK21sokss_pu:7726": "mahāsattva gṛhītvaitad ehi tāvan mayā saha /",
  "GK21sokss_pu:7727": "iti kṣaṇāc ca jagade sa dūrād ekayā striyā // SoKss_5,2.184 //",
  "GK21sokss_pu:7728": "tac chrutvā sa tathaivaitām upetyānusaran striyam /",
  "GK21sokss_pu:7729": "ārāt tarutale divyarūpāṃ yoṣitam aikṣata // SoKss_5,2.185 //",
  "GK21sokss_pu:7730": "strībhir vṛtām āsanasthāṃ ratnābharaṇabhāsurām /",
  "GK21sokss_pu:7731": "asaṃbhāvyasthitiṃ tatra marāv ambhojinīm iva // SoKss_5,2.186 //",
  "GK21sokss_pu:7732": "striyā tayopanītaś ca tām upetya tathāsthitām /",
  "GK21sokss_pu:7733": "nṛmāṃsam asmi vikrīṇe gṛhyatām ity uvāca saḥ // SoKss_5,2.187 //",
  "GK21sokss_pu:7734": "bho mahāsattva mūlyena kenaitad dīyate tvayā /",
  "GK21sokss_pu:7735": "iti sāpi tadāha sma divyarūpā kilāṅganā // SoKss_5,2.188 //",
  "GK21sokss_pu:7736": "tataḥ sa vīro hastasthaṃ tam ekaṃ maṇinūpuram /",
  "GK21sokss_pu:7737": "saṃdarśya skandhapṛṣṭhasthapretakāyo jagāda tām // SoKss_5,2.189 //",
  "GK21sokss_pu:7738": "yo dadāty asya sadṛśaṃ dvitīyaṃ nūpurasya me /",
  "GK21sokss_pu:7739": "māṃsaṃ tasya dadāmy etad asty asau yadi gṛhyatām // SoKss_5,2.190 //",
  "GK21sokss_pu:7740": "tac chrutvā sāpy avādīt tam asty anyo nūpuro mama /",
  "GK21sokss_pu:7741": "asau madīya evaiko nūpuro hi hṛtas tvayā // SoKss_5,2.191 //",
  "GK21sokss_pu:7742": "saivāhaṃ yā tvayā dṛṣṭā śūlaviddhasya pārśvataḥ /",
  "GK21sokss_pu:7743": "kṛtānyarūpā bhavatā parijñātāsmi nādhunā // SoKss_5,2.192 //",
  "GK21sokss_pu:7744": "tat kiṃ māṃsena yad ahaṃ vacmi te tat karoṣi cet /",
  "GK21sokss_pu:7745": "tad dvitīyaṃ dadāmy asya tulyaṃ tubhyaṃ svanūpuram // SoKss_5,2.193 //",
  "GK21sokss_pu:7746": "ity uktaḥ sa tadā vīraḥ pratipadya tad abravīt /",
  "GK21sokss_pu:7747": "yat tvaṃ vadasi tat sarvaṃ karomy eva kṣaṇād iti // SoKss_5,2.194 //",
  "GK21sokss_pu:7748": "tatas tasmai jagādaivam ā mūlāt sā manīṣitam /",
  "GK21sokss_pu:7749": "asti bhadra trighaṇṭākhyaṃ himavacchikhare puram // SoKss_5,2.195 //",
  "GK21sokss_pu:7750": "tatrāsīl lambajihvākhyaḥ pravīro rākṣasādhipaḥ /",
  "GK21sokss_pu:7751": "tasya vidyucchikhā nāma bhāryāhaṃ kāmarūpiṇī // SoKss_5,2.196 //",
  "GK21sokss_pu:7752": "sa caikasyāṃ sutāyāṃ me jātāyāṃ daivataḥ patiḥ /",
  "GK21sokss_pu:7753": "prabhoḥ kapālasphoṭasya purato nihato raṇe // SoKss_5,2.197 //",
  "GK21sokss_pu:7754": "tato nijapuraṃ tan me prabhuṇā tena tuṣyatā /",
  "GK21sokss_pu:7755": "pradattaṃ tena ca sukhaṃ sthitāsmi sasutādhunā // SoKss_5,2.198 //",
  "GK21sokss_pu:7756": "sā ca madduhitedānīm ārūḍhā navayauvanam /",
  "GK21sokss_pu:7757": "tatpravīravaraprāpticintā ca mama mānasam // SoKss_5,2.199 //",
  "GK21sokss_pu:7758": "atas tadā samaṃ rājñā yāntaṃ tvām amunā pathā /",
  "GK21sokss_pu:7759": "dṛṣṭvā naktaṃ caturdaśyām ihasthāham acintayam // SoKss_5,2.200 //",
  "GK21sokss_pu:7760": "ayaṃ bhavyo yuvā vīro yogyo me duhituḥ patiḥ /",
  "GK21sokss_pu:7761": "tad etatprāptaye kaṃcid upāyaṃ kiṃ na kalpaye // SoKss_5,2.201 //",
  "GK21sokss_pu:7762": "iti saṃkalpya yācitvā śūlaviddhavacomiṣāt /",
  "GK21sokss_pu:7763": "jalaṃ madhye śmaśānaṃ tvam ānīto 'bhūr mayā mṛṣā // SoKss_5,2.202 //",
  "GK21sokss_pu:7764": "māyādarśitarūpādiprapañcālīkavādinī /",
  "GK21sokss_pu:7765": "vipralabdhavatī cāsmi tatra tvāṃ kṣaṇamātrakam // SoKss_5,2.203 //",
  "GK21sokss_pu:7766": "ākarṣaṇāya bhūyas te yuktyā caikaṃ svanūpuram /",
  "GK21sokss_pu:7767": "saṃtyajya śṛṅkhalāpāśam iva yātā tato 'py aham // SoKss_5,2.204 //",
  "GK21sokss_pu:7768": "adya cetthaṃ mayā prāpto bhavāṃs tad gṛham etya naḥ /",
  "GK21sokss_pu:7769": "bhajasva me sutāṃ kiṃ ca gṛhāṇāparanūpuram // SoKss_5,2.205 //",
  "GK21sokss_pu:7770": "ity uktaḥ sa niśācaryā tathety uktvā tayā saha /",
  "GK21sokss_pu:7771": "vīro gaganamārgeṇa tatsiddhyā tatpuraṃ yayau // SoKss_5,2.206 //",
  "GK21sokss_pu:7772": "sauvarṇaṃ tad apaśyac ca śṛṅge himavataḥ puram /",
  "GK21sokss_pu:7773": "nabho 'dhvakhedaviśrāntam arkabimbam ivācalam // SoKss_5,2.207 //",
  "GK21sokss_pu:7774": "rakṣo 'dhipasutāṃ tatra nāmnā vidyutprabhāṃ sa tām /",
  "GK21sokss_pu:7775": "svasāhasamahāsiddhim iva mūrtām avāptavān // SoKss_5,2.208 //",
  "GK21sokss_pu:7776": "tayā ca saha tatraiva kaṃcit kālam uvāsa saḥ /",
  "GK21sokss_pu:7777": "aśokadattaḥ priyayā śvaśrūvibhavanirvṛtaḥ // SoKss_5,2.209 //",
  "GK21sokss_pu:7778": "tato jagāda tāṃ śvaśrūṃ mahyaṃ tad dehi nūpuram /",
  "GK21sokss_pu:7779": "yataḥ saṃprati gantavyā purī vārāṇasī mayā // SoKss_5,2.210 //",
  "GK21sokss_pu:7780": "tatra hy etat pratijñātaṃ svayaṃ narapateḥ puraḥ /",
  "GK21sokss_pu:7781": "ekatvannūpuraspardhidvitīyānayanaṃ mayā // SoKss_5,2.211 //",
  "GK21sokss_pu:7782": "ity uktā tena sā śvaśrūr dvitīyaṃ taṃ svanūpuram /",
  "GK21sokss_pu:7783": "tasmai dattvā punaś caikaṃ suvarṇakamalaṃ dadau // SoKss_5,2.212 //",
  "GK21sokss_pu:7784": "prāptābjanūpuras tasmāt sa purān niryayau tataḥ /",
  "GK21sokss_pu:7785": "aśokadatto vacasā niyamyāgamanaṃ punaḥ // SoKss_5,2.213 //",
  "GK21sokss_pu:7786": "tayā śvaśrvaiva cākāśapathena punar eva tam /",
  "GK21sokss_pu:7787": "śmaśānaṃ prāpitaḥ so 'bhūn nijasiddhiprabhāvataḥ // SoKss_5,2.214 //",
  "GK21sokss_pu:7788": "tarumūle ca tatraiva sthitvā sā taṃ tato 'bravīt /",
  "GK21sokss_pu:7789": "sadā kṛṣṇacaturdaśyām iha rātrāv upaimy aham // SoKss_5,2.215 //",
  "GK21sokss_pu:7790": "tasyāṃ niśi ca bhūyo 'pi tvam eṣyasi yadā yadā /",
  "GK21sokss_pu:7791": "tadā tadā vaṭataror mūlāt prāpsyasi mām itaḥ // SoKss_5,2.216 //",
  "GK21sokss_pu:7792": "[tasyāṃ em. Tawney for tasmāt]",
  "GK21sokss_pu:7793": "etac chrutvā tathety uktvā tām āmantrya niśācarīm /",
  "GK21sokss_pu:7794": "aśokadattaḥ sa tato yayau tāvat pitur gṛham // SoKss_5,2.217 //",
  "GK21sokss_pu:7795": "kanīyaḥsutaviśleṣaduḥkhadvaiguṇyadāyinā /",
  "GK21sokss_pu:7796": "tādṛśā tatpravāsena pitarau tatra duḥkhitau // SoKss_5,2.218 //",
  "GK21sokss_pu:7797": "atarkitāgato yāvad ānandayati tatkṣaṇāt /",
  "GK21sokss_pu:7798": "tāvat sa buddhvā śvaśuras tatraivāsyāyayau nṛpaḥ // SoKss_5,2.219 //",
  "GK21sokss_pu:7799": "sa taṃ sāhasikasparśabhītair iva sakaṇṭakaiḥ /",
  "GK21sokss_pu:7800": "aṅgaiḥ praṇatam āliṅgya mumude bhūpatiś ciram // SoKss_5,2.220 //",
  "GK21sokss_pu:7801": "tatas tena samaṃ rājñā viveśa nṛpamandiram /",
  "GK21sokss_pu:7802": "aśokadattaḥ sa tadā pramodo mūrtimān iva // SoKss_5,2.221 //",
  "GK21sokss_pu:7803": "dadau rājñe sa saṃyuktaṃ tad divyaṃ nūpuradvayam /",
  "GK21sokss_pu:7804": "kurvāṇam iva tadvīryastutiṃ jhaṇajhaṇāravaiḥ // SoKss_5,2.222 //",
  "GK21sokss_pu:7805": "arpayām āsa tac cāsmai kāntaṃ kanakapaṅkajam /",
  "GK21sokss_pu:7806": "rakṣaḥkoṣaśriyo hastāl līlāmbujam ivāhṛtam // SoKss_5,2.223 //",
  "GK21sokss_pu:7807": "pṛṣṭo 'tha kautukāt tena rājñā devīyutena saḥ /",
  "GK21sokss_pu:7808": "avarṇayad yathāvṛttaṃ svaṃ karṇānandadāyi tat // SoKss_5,2.224 //",
  "GK21sokss_pu:7809": "vicitracaritollekhacamatkāritacetanam /",
  "GK21sokss_pu:7810": "prāpyate kiṃ yaśaḥ śubhram anaṅgīkṛtya sāhasam // SoKss_5,2.225 //",
  "GK21sokss_pu:7811": "evaṃ vadaṃs tatas tena jāmātrā kṛtakṛtyatām /",
  "GK21sokss_pu:7812": "mene sa rājā devī ca prāptanūpurayugmakā // SoKss_5,2.226 //",
  "GK21sokss_pu:7813": "utsavātodyanirhrādi tadā rājagṛhaṃ ca tat /",
  "GK21sokss_pu:7814": "aśokadattasya guṇānudgāyad iva nirbabhau // SoKss_5,2.227 //",
  "GK21sokss_pu:7815": "anyedyuś ca sa rājā tat svakṛte surasadmani /",
  "GK21sokss_pu:7816": "hemābjaṃ sthāpayām āsa sadraupyakalaśopari // SoKss_5,2.228 //",
  "GK21sokss_pu:7817": "ubhau kalaśapadmau ca śuśubhāte sitāruṇau /",
  "GK21sokss_pu:7818": "yaśaḥpratāpāv iva tau bhūpālāśokadattayoḥ // SoKss_5,2.229 //",
  "GK21sokss_pu:7819": "tādṛśau ca vilokyaitau sa harṣotphullalocanaḥ /",
  "GK21sokss_pu:7820": "rājā māheśvaro bhaktirasāveśād abhāṣata // SoKss_5,2.230 //",
  "GK21sokss_pu:7821": "aho vibhāti padmena tuṅgo 'yaṃ kalaśo 'munā /",
  "GK21sokss_pu:7822": "bhūtiśubhraḥ kapardīva jaṭājūṭena babhruṇā // SoKss_5,2.231 //",
  "GK21sokss_pu:7823": "abhaviṣyad dvitīyaṃ ced īdṛśaṃ kanakāmbujam /",
  "GK21sokss_pu:7824": "asthāpayiṣyatāmuṣmin dvitīye kalaśe 'pi tat // SoKss_5,2.232 //",
  "GK21sokss_pu:7825": "iti rājavacaḥ śrutvāśokadattas tato 'bravīt /",
  "GK21sokss_pu:7826": "āneṣyāmy aham ambhojaṃ dvitīyam api deva te // SoKss_5,2.233 //",
  "GK21sokss_pu:7827": "tac chrutvā na mamānyena paṅkajena prayojanam /",
  "GK21sokss_pu:7828": "alaṃ te sāhaseneti rājāpi pratyuvāca tam // SoKss_5,2.234 //",
  "GK21sokss_pu:7829": "divaseṣv atha yāteṣu hemābjaharaṇaiṣiṇi /",
  "GK21sokss_pu:7830": "aśokadatte sā bhūyo 'py agāt kṛṣṇacaturdaśī // SoKss_5,2.235 //",
  "GK21sokss_pu:7831": "tasyāṃ cāsya suvarṇābjavāñchāṃ buddhvā bhayād iva /",
  "GK21sokss_pu:7832": "dyusaraḥsvarṇakamale yāte 'staśikharaṃ ravau // SoKss_5,2.236 //",
  "GK21sokss_pu:7833": "saṃdhyāruṇābhrapiśitagrāsagarvād iva kṣaṇāt /",
  "GK21sokss_pu:7834": "tamorakṣaḥsu dhāvatsu dhūmadhūmreṣu sarvataḥ // SoKss_5,2.237 //",
  "GK21sokss_pu:7835": "sphuraddīpāvalīdantamālābhāsvarabhīṣaṇe /",
  "GK21sokss_pu:7836": "jṛmbhamāṇe mahāraudre niśānaktaṃcarīmukhe // SoKss_5,2.238 //",
  "GK21sokss_pu:7837": "prasuptarājaputrīkāt svairaṃ nirgatya mandirāt /",
  "GK21sokss_pu:7838": "aśokadattaḥ sa yayau śmaśānaṃ punar eva tat // SoKss_5,2.239 //",
  "GK21sokss_pu:7839": "tatra tasmin vaṭataror mūle tāṃ punar āgatām /",
  "GK21sokss_pu:7840": "dadarśa rākṣasīṃ śvaśrūṃ vihitasvāgatādarām // SoKss_5,2.240 //",
  "GK21sokss_pu:7841": "tayā ca saha bhūyas tad agamat tanniketanam /",
  "GK21sokss_pu:7842": "sa yuvā himavacchṛṅgaṃ mārgonmukhavadhūjanam // SoKss_5,2.241 //",
  "GK21sokss_pu:7843": "kaṃcit kālaṃ samaṃ vadhvā tatra sthitvābravīc ca tām /",
  "GK21sokss_pu:7844": "śvaśrūṃ dehi dvitīyaṃ me kutaścit kanakāmbujam // SoKss_5,2.242 //",
  "GK21sokss_pu:7845": "tac chrutvā sāpy avādīt taṃ kuto 'nyat paṅkajaṃ mama /",
  "GK21sokss_pu:7846": "etat kapālasphoṭasya vidyate 'smatprabhoḥ saraḥ // SoKss_5,2.243 //",
  "GK21sokss_pu:7847": "atredṛśāni jāyante hemābjāni samantataḥ /",
  "GK21sokss_pu:7848": "tasmāt tad ekaṃ madbhartre prītyā padmaṃ sa dattavān // SoKss_5,2.244 //",
  "GK21sokss_pu:7849": "evaṃ tayokte so 'vādīt tarhi tan māṃ sarovaram /",
  "GK21sokss_pu:7850": "naya yāvat svayaṃ tasmād ādāsye kanakāmbujam // SoKss_5,2.245 //",
  "GK21sokss_pu:7851": "na śakyam etad rakṣobhir dāruṇais tad dhi rakṣyate /",
  "GK21sokss_pu:7852": "evaṃ niṣiddho 'pi tayā nirbandhaṃ na sa taṃ jahau // SoKss_5,2.246 //",
  "GK21sokss_pu:7853": "tataḥ kathaṃcin nītaś ca tayā śvaśrvā dadarśa tat /",
  "GK21sokss_pu:7854": "dūrāt sarovaraṃ divyaṃ tuṅgādrikaṭakāśritam // SoKss_5,2.247 //",
  "GK21sokss_pu:7855": "channaṃ nirantaroddaṇḍadīptahemasaroruhaiḥ /",
  "GK21sokss_pu:7856": "satatonmukhatāpītasaṃkrāntārkaprabhair iva // SoKss_5,2.248 //",
  "GK21sokss_pu:7857": "gatvaiva tatra yāvac ca padmāny avacinoti saḥ /",
  "GK21sokss_pu:7858": "tāvat tadrakṣiṇo ghorā rurudhus taṃ niśācarāḥ // SoKss_5,2.249 //",
  "GK21sokss_pu:7859": "saśastraḥ so 'vadhīc cainān anyān anye palāyya ca /",
  "GK21sokss_pu:7860": "gatvā kapālasphoṭāya svāmine tan nyavedayan // SoKss_5,2.250 //",
  "GK21sokss_pu:7861": "sa tad buddhvaiva kupitas tatra rakṣaḥpatiḥ svayam /",
  "GK21sokss_pu:7862": "āgatyāśokadattaṃ tam apaśyal luṇṭhitāmbujam // SoKss_5,2.251 //",
  "GK21sokss_pu:7863": "kathaṃ bhrātā mamāśokadattaḥ so 'yam ihāgataḥ /",
  "GK21sokss_pu:7864": "iti pratyabhyajānāc ca tatkṣaṇaṃ taṃ savismayaḥ // SoKss_5,2.252 //",
  "GK21sokss_pu:7865": "tataḥ śastraṃ samutsṛjya harṣabāṣpāplutekṣaṇaḥ /",
  "GK21sokss_pu:7866": "dhāvitvā pādayoḥ sadyaḥ patitvā ca jagāda tam // SoKss_5,2.253 //",
  "GK21sokss_pu:7867": "ahaṃ vijayadattākhyaḥ sodaryaḥ sa tavānujaḥ /",
  "GK21sokss_pu:7868": "āvāṃ dvijavarasyobhau govindasvāminaḥ sutau // SoKss_5,2.254 //",
  "GK21sokss_pu:7869": "iyac ciraṃ ca jāto 'haṃ daivād īdṛṅ niśācaraḥ /",
  "GK21sokss_pu:7870": "citākapāladalanāt kapālasphoṭanāmakaḥ // SoKss_5,2.255 //",
  "GK21sokss_pu:7871": "tvaddarśanād idānīṃ ca brāhmaṇyaṃ tat smṛtaṃ mayā /",
  "GK21sokss_pu:7872": "gataṃ ca rākṣasatvaṃ me mohācchāditacetanam // SoKss_5,2.256 //",
  "GK21sokss_pu:7873": "evaṃ vijayadattasya vadataḥ parirabhya saḥ /",
  "GK21sokss_pu:7874": "yāvat kṣālayatīvāṅgaṃ rākṣasībhāvadūṣitam // SoKss_5,2.257 //",
  "GK21sokss_pu:7875": "aśokadatto bāṣpāmbupūrais tāvad avātarat /",
  "GK21sokss_pu:7876": "prajñaptikauśiko nāma vidyādharagurur divaḥ // SoKss_5,2.258 //",
  "GK21sokss_pu:7877": "sa tau dvāv apy upetyaiva bhrātarau gurur abravīt /",
  "GK21sokss_pu:7878": "yūyaṃ vidyādharāḥ sarve śāpād etāṃ daśāṃ gatāḥ // SoKss_5,2.259 //",
  "GK21sokss_pu:7879": "adhunā ca sa śāpo vaḥ sarveṣāṃ śāntim āgataḥ /",
  "GK21sokss_pu:7880": "tad gṛhṇīta nijā vidyā bandhusādhāraṇīr imāḥ // SoKss_5,2.260 //",
  "GK21sokss_pu:7881": "vrajataṃ ca nijaṃ dhāma svīkṛtasvajanau yuvām /",
  "GK21sokss_pu:7882": "ity uktvā dattavidyo 'sau tayor dyām udyayau guruḥ // SoKss_5,2.261 //",
  "GK21sokss_pu:7883": "tau ca vidyādharībhūtau prabuddhau jagmatus tataḥ /",
  "GK21sokss_pu:7884": "vyomnā tad dhimavacchṛṅgaṃ gṛhītakanakāmbujau // SoKss_5,2.262 //",
  "GK21sokss_pu:7885": "tatra cāśokadattas tāṃ rakṣaḥpatisutāṃ priyām /",
  "GK21sokss_pu:7886": "upāgāt sāpy abhūt kṣīṇaśāpā vidyādharī tadā // SoKss_5,2.263 //",
  "GK21sokss_pu:7887": "tayā ca sākaṃ sudṛśā bhrātarau tāv ubhāv api /",
  "GK21sokss_pu:7888": "vārāṇasīṃ prayayatuḥ kṣaṇād gaganagāminau // SoKss_5,2.264 //",
  "GK21sokss_pu:7889": "tatra copetya pitarau viprayogāgnitāpitau /",
  "GK21sokss_pu:7890": "niravāpayatāṃ sadyo darśanāmṛtavarṣiṇau // SoKss_5,2.265 //",
  "GK21sokss_pu:7891": "adehabhede 'py ākrāntacitrajanmāntarau ca tau /",
  "GK21sokss_pu:7892": "na pitror eva lokasyāpy utsavāya babhūvatuḥ // SoKss_5,2.266 //",
  "GK21sokss_pu:7893": "cirād vijayadattaś ca gāḍham āśliṣyataḥ pituḥ /",
  "GK21sokss_pu:7894": "bhujamadhyam ivātyarthaṃ manoratham apūrayat // SoKss_5,2.267 //",
  "GK21sokss_pu:7895": "tatas tatraiva tad buddhvā pratāpamukuṭo 'pi saḥ /",
  "GK21sokss_pu:7896": "aśokadattaśvaśuro rājā harṣād upāyayau // SoKss_5,2.268 //",
  "GK21sokss_pu:7897": "tatsatkṛtaś ca tadrājadhānīṃ sotkasthitapriyām /",
  "GK21sokss_pu:7898": "aśokadattaḥ svajanaiḥ sārdhaṃ baddhotsavām agāt // SoKss_5,2.269 //",
  "GK21sokss_pu:7899": "dadau ca kanakābjāni rājñe tasmai bahūni saḥ /",
  "GK21sokss_pu:7900": "abhyarthitādhikaprāptihṛṣṭaḥ so 'py abhavan nṛpaḥ // SoKss_5,2.270 //",
  "GK21sokss_pu:7901": "tato vijayadattaṃ taṃ sarveṣv atra sthiteṣu saḥ /",
  "GK21sokss_pu:7902": "pitā papraccha govindasvāmī sāścaryakautukaḥ // SoKss_5,2.271 //",
  "GK21sokss_pu:7903": "tadā śmaśāne yāminyāṃ rākṣasatvaṃ gatasya te /",
  "GK21sokss_pu:7904": "abhavat kīdṛśo vatsa vṛttānto varṇyatām iti // SoKss_5,2.272 //",
  "GK21sokss_pu:7905": "tato vijayadattas taṃ babhāṣe tāta cāpalāt /",
  "GK21sokss_pu:7906": "prasphoṭitacitādīptakapālo 'haṃ vidher vaśāt // SoKss_5,2.273 //",
  "GK21sokss_pu:7907": "mukhapraviṣṭayā sadyas tadvasāchaṭayā tadā /",
  "GK21sokss_pu:7908": "rakṣobhūtas tvayā tāvad dṛṣṭo māyāvimohitaḥ // SoKss_5,2.274 //",
  "GK21sokss_pu:7909": "kapālasphoṭa ity evaṃ nāma kṛtvā hi rākṣasaiḥ /",
  "GK21sokss_pu:7910": "tato 'nyair aham āhūtas tanmadhye milito 'bhavam // SoKss_5,2.275 //",
  "GK21sokss_pu:7911": "taiś ca nīto nijasyāsmi pārśvaṃ rakṣaḥpateḥ kramāt /",
  "GK21sokss_pu:7912": "so 'pi dṛṣṭvaiva māṃ prītaḥ senāpatye nyayojayat // SoKss_5,2.276 //",
  "GK21sokss_pu:7913": "tataḥ kadācid gandharvān abhiyoktuṃ madena saḥ /",
  "GK21sokss_pu:7914": "gato rakṣaḥpatis tatra saṅgrāme nihato 'ribhiḥ // SoKss_5,2.277 //",
  "GK21sokss_pu:7915": "tadaiva pratipannaṃ ca tadbhṛtyair mama śāsanam /",
  "GK21sokss_pu:7916": "tato 'haṃ rakṣasāṃ rājyam akārṣaṃ tatpure sthitaḥ // SoKss_5,2.278 //",
  "GK21sokss_pu:7917": "[tad em. for mad,",
  "GK21sokss_pu:7918": "following Tawney's translation]",
  "GK21sokss_pu:7919": "tatrākasmāc ca hemābjahetoḥ prāptasya darśanāt /",
  "GK21sokss_pu:7920": "āryasyāśokadattasya praśāntā sā daśā mama // SoKss_5,2.279 //",
  "GK21sokss_pu:7921": "anantaraṃ yathāsmābhiḥ śāpamokṣavaśān nijāḥ /",
  "GK21sokss_pu:7922": "vidyāḥ prāptās tathāryo vaḥ kṛtsnam āvedayiṣyati // SoKss_5,2.280 //",
  "GK21sokss_pu:7923": "evaṃ vijayadattena tena tatra nivedite /",
  "GK21sokss_pu:7924": "aśokadattaḥ sa tadā tad ā mūlād avarṇayat // SoKss_5,2.281 //",
  "GK21sokss_pu:7925": "purā vidyādharau santau gaganād gālavāśrame /",
  "GK21sokss_pu:7926": "āvāṃ snāntīr apaśyāva gaṅgāyāṃ munikanyakāḥ // SoKss_5,2.282 //",
  "GK21sokss_pu:7927": "tulyābhilāṣās tāś cātra vāñchantau sahasā rahaḥ /",
  "GK21sokss_pu:7928": "buddhvā tadbandhubhiḥ krodhāc chaptau svo divyadṛṣṭibhiḥ // SoKss_5,2.283 //",
  "GK21sokss_pu:7929": "pāpācārau prajāyethāṃ martyayonau yuvām ubhau /",
  "GK21sokss_pu:7930": "tatrāpi viprayogaś ca vicitro vāṃ bhaviṣyati // SoKss_5,2.284 //",
  "GK21sokss_pu:7931": "mānuṣāgocare deśe viprakṛṣṭe 'py upāgatam /",
  "GK21sokss_pu:7932": "ekaṃ dṛṣṭvā dvitīyo vāṃ yadā prajñānam āpsyati // SoKss_5,2.285 //",
  "GK21sokss_pu:7933": "tadā vidyādharaguror vidyāṃ prāpya bhaviṣyathaḥ /",
  "GK21sokss_pu:7934": "punar vidyādharau yuktau śāpamuktau svabandhubhiḥ // SoKss_5,2.286 //",
  "GK21sokss_pu:7935": "evaṃ tair munibhiḥ śaptau jātāv āvām ubhāv iha /",
  "GK21sokss_pu:7936": "viyogo 'tra yathā bhūtas tat sarvaṃ viditaṃ ca vaḥ // SoKss_5,2.287 //",
  "GK21sokss_pu:7937": "idānīṃ padmahetoś ca śvaśrūsiddhiprabhāvataḥ /",
  "GK21sokss_pu:7938": "rakṣaḥpateḥ puraṃ gatvā prāpto 'yaṃ cānujo mayā // SoKss_5,2.288 //",
  "GK21sokss_pu:7939": "tatraiva ca guroḥ prāpya vidyāḥ prajñaptikauśikāt /",
  "GK21sokss_pu:7940": "sadyo vidyādharībhūya vayaṃ kṣipram ihāgatāḥ // SoKss_5,2.289 //",
  "GK21sokss_pu:7941": "ity uktvā pitarau ca tau priyatamāṃ tāṃ cātmajāṃ bhūpateḥ sadyaḥ śāpatamovimokṣamudito vidyāviśeṣair nijaiḥ /",
  "GK21sokss_pu:7942": "tais taiḥ saṃvyabhajad vicitracaritaḥ so 'śokadattas tadā yenaite sapadi prabuddhamanaso 'jāyanta vidyādharāḥ // SoKss_5,2.290 //",
  "GK21sokss_pu:7943": "tatas tam āmantrya nṛpaṃ sa sākaṃ mātāpitṛbhyāṃ dayitādvayena /",
  "GK21sokss_pu:7944": "utpatya dhanyo nijacakravartidhāma dyumārgeṇa javī jagāma // SoKss_5,2.291 //",
  "GK21sokss_pu:7945": "tatrālokya tam ājñāṃ prāpya ca tasmād aśokavega iti /",
  "GK21sokss_pu:7946": "nāma sa bibhrat so 'pi ca tadbhrātā vijayavega iti // SoKss_5,2.292 //",
  "GK21sokss_pu:7947": "vidyādharavarataruṇau svajanānugatāv ubhau nijanivāsam /",
  "GK21sokss_pu:7948": "govindakūṭasaṃjñakam acalavaraṃ bhrātarau yayatuḥ // SoKss_5,2.293 //",
  "GK21sokss_pu:7949": "so 'py āścaryavaśaḥ pratāpamukuṭo vārāṇasībhūpatiḥ svasmin devakule dvitīyakalaśanyastaikahemāmbujaḥ /",
  "GK21sokss_pu:7950": "taddattair aparaiḥ suvarṇakamalair abhyarcitatryambakas tatsaṃbandhamahattayā pramudito mene kṛtārthaṃ kulam // SoKss_5,2.294 //",
  "GK21sokss_pu:7951": "evaṃ divyāḥ kāraṇenāvatīrṇā jāyante 'smiñ jantavo jīvaloke /",
  "GK21sokss_pu:7952": "sattvotsāhau svocitau te dadhānā duṣprāpām apy arthasiddhiṃ labhante // SoKss_5,2.295 //",
  "GK21sokss_pu:7953": "tat sattvasāgara bhavān api ko'pi jāne devāṃśa eva bhavitā ca yatheṣṭasiddhiḥ /",
  "GK21sokss_pu:7954": "prāyaḥ kriyāsu mahatām api duṣkarāsu sotsāhatā kathayati prakṛter viśeṣam // SoKss_5,2.296 //",
  "GK21sokss_pu:7955": "sāpi tvadīpsitā nanu divyā rājātmajā kanakarekhā /",
  "GK21sokss_pu:7956": "bālānyathā hi vāñchati kanakapurīdarśinaṃ kathaṃ hi patim // SoKss_5,2.297 //",
  "GK21sokss_pu:7957": "iti rahasi niśamya viṣṇudattāt sarasakathāprakaraṃ sa śaktidevaḥ /",
  "GK21sokss_pu:7958": "hṛdi kanakapurīvilokanaiṣī dhṛtim avalambya nināya ca triyāmām // SoKss_5,2.298 //",
  "GK21sokss_pu:7959": "iti mahākaviśrīsomadevabhaṭṭaviracite kathāsaritsāgare caturdārikālambake dvitīyas taraṅgaḥ /",
  "GK21sokss_pu:7960": "tṛtīyas taraṅgaḥ /",
  "GK21sokss_pu:7961": "tatas tatrotsthaladvīpe prabhāte taṃ maṭhasthitam /",
  "GK21sokss_pu:7962": "śaktidevaṃ sa dāśendraḥ satyavrata upāyayau // SoKss_5,3.1 //",
  "GK21sokss_pu:7963": "sa ca prākpratipannaḥ sann upetyainam abhāṣata /",
  "GK21sokss_pu:7964": "brahmaṃs tvadiṣṭasiddhyartham upāyaś cintito mayā // SoKss_5,3.2 //",
  "GK21sokss_pu:7965": "asti dvīpavaraṃ madhye ratnakūṭākhyam ambudheḥ /",
  "GK21sokss_pu:7966": "kṛtapratiṣṭhas tatrāste bhagavān harir abdhinā // SoKss_5,3.3 //",
  "GK21sokss_pu:7967": "āṣāḍhaśukladvādaśyāṃ tatra yātrotsave sadā /",
  "GK21sokss_pu:7968": "āyānti sarvadvīpebhyaḥ pūjāyai yatnato janāḥ // SoKss_5,3.4 //",
  "GK21sokss_pu:7969": "tatra jñāyeta kanakapurī sā jātucit purī /",
  "GK21sokss_pu:7970": "tad ehi tatra gacchāvaḥ pratyāsannā hi sā tithiḥ // SoKss_5,3.5 //",
  "GK21sokss_pu:7971": "iti satyavratenoktaḥ śaktidevas tatheti saḥ /",
  "GK21sokss_pu:7972": "jagrāha hṛṣṭaḥ pātheyaṃ viṣṇudattopakalpitam // SoKss_5,3.6 //",
  "GK21sokss_pu:7973": "tato vahanam āruhya sa satyavrataḍhaukitam /",
  "GK21sokss_pu:7974": "tenaiva sākaṃ tvaritaḥ prāyād vāridhivartmanā // SoKss_5,3.7 //",
  "GK21sokss_pu:7975": "gacchaṃś ca tatra sa dvīpanibhanakre 'dbhutālaye /",
  "GK21sokss_pu:7976": "satyavrataṃ taṃ papraccha karṇadhāratayā sthitam // SoKss_5,3.8 //",
  "GK21sokss_pu:7977": "ito dūraṃ mahābhogaṃ kim etad dṛśyate 'mbudhau /",
  "GK21sokss_pu:7978": "yadṛcchāprodgatodagrasapakṣagirivibhramam // SoKss_5,3.9 //",
  "GK21sokss_pu:7979": "tataḥ satyavrato 'vādīd asau devo vaṭadrumaḥ /",
  "GK21sokss_pu:7980": "asyāhuḥ sumahāvartam adhastād vaḍavāmukham // SoKss_5,3.10 //",
  "GK21sokss_pu:7981": "etaṃ ca parihṛtyaiva pradeśam iha gamyate /",
  "GK21sokss_pu:7982": "atrāvarte gatānāṃ hi na bhavaty āgamaḥ punaḥ // SoKss_5,3.11 //",
  "GK21sokss_pu:7983": "iti satyavrate tasmin vadaty evāmbuvegataḥ /",
  "GK21sokss_pu:7984": "tasyām eva pravavṛte gantuṃ tadvahanaṃ diśi // SoKss_5,3.12 //",
  "GK21sokss_pu:7985": "tad dṛṣṭvā śaktidevaṃ sa punaḥ satyavrato 'bravīt /",
  "GK21sokss_pu:7986": "brahman vināśakālo 'yaṃ dhruvam asmākam āgataḥ // SoKss_5,3.13 //",
  "GK21sokss_pu:7987": "yad akasmāt pravahaṇaṃ paśyātraiva prayāty adaḥ /",
  "GK21sokss_pu:7988": "śakyate naiva roddhuṃ ca katham apy adhunā mayā // SoKss_5,3.14 //",
  "GK21sokss_pu:7989": "tad āvarte gabhīre 'tra vayaṃ mṛtyor ivānane /",
  "GK21sokss_pu:7990": "kṣiptā evāmbunākṛṣya karmaṇeva balīyasā // SoKss_5,3.15 //",
  "GK21sokss_pu:7991": "etac ca naiva me duḥkhaṃ śarīraṃ kasya hi sthiram /",
  "GK21sokss_pu:7992": "duḥkhaṃ tu yan na siddhas te kṛcchreṇāpi manorathaḥ // SoKss_5,3.16 //",
  "GK21sokss_pu:7993": "tad yāvad vārayāmy etad ahaṃ pravahaṇaṃ manāk /",
  "GK21sokss_pu:7994": "tāvad asyāvalambethāḥ śākhāṃ vaṭataror drutam // SoKss_5,3.17 //",
  "GK21sokss_pu:7995": "kadācij jīvitopāyo bhaved bhavyākṛtes tava /",
  "GK21sokss_pu:7996": "vidher vilāsān abdheś ca taraṅgān ko hi tarkayet // SoKss_5,3.18 //",
  "GK21sokss_pu:7997": "iti satyavratasyāsya dhīrasattvasya jalpataḥ /",
  "GK21sokss_pu:7998": "babhūva nikaṭe tasya taroḥ pravahaṇaṃ tataḥ // SoKss_5,3.19 //",
  "GK21sokss_pu:7999": "tatkṣaṇaṃ sa kṛtotphālaḥ śaktidevo visādhvasaḥ /",
  "GK21sokss_pu:8000": "pṛthulām agrahīc chākhāṃ tasyābdhivaṭaśākhinaḥ // SoKss_5,3.20 //",
  "GK21sokss_pu:8001": "satyavratas tu vahatā dehena vahanena ca /",
  "GK21sokss_pu:8002": "parārthakalpitenātra viveśa vaḍavāmukham // SoKss_5,3.21 //",
  "GK21sokss_pu:8003": "śaktidevaś ca śākhābhiḥ pūritāśasya tasya saḥ /",
  "GK21sokss_pu:8004": "āśrityāpi taroḥ śākhāṃ nirāśaḥ samacintayat // SoKss_5,3.22 //",
  "GK21sokss_pu:8005": "na tāvat sā ca kanakapurī dṛṣṭā mayā purī /",
  "GK21sokss_pu:8006": "apade naśyatā tāvad dāśendro 'py eṣa nāśitaḥ // SoKss_5,3.23 //",
  "GK21sokss_pu:8007": "yadi vā satatanyastapadā sarvasya mūrdhani /",
  "GK21sokss_pu:8008": "kāmaṃ bhagavatī kena bhajyate bhavitavyatā // SoKss_5,3.24 //",
  "GK21sokss_pu:8009": "ity avasthocitaṃ tasya tataś cintayatas tadā /",
  "GK21sokss_pu:8010": "viprayūnas taruskandhe dinaṃ tat paryahīyata // SoKss_5,3.25 //",
  "GK21sokss_pu:8011": "sāyaṃ ca sarvatas tasmin sa mahāvihagān bahūn /",
  "GK21sokss_pu:8012": "vaṭavṛkṣe praviśataḥ śabdāpūritadiktaṭān // SoKss_5,3.26 //",
  "GK21sokss_pu:8013": "apaśyat pṛthutatpakṣavātadhūtārṇavūrmibhiḥ /",
  "GK21sokss_pu:8014": "gṛdhrān paricayaprītyā kṛtapratyudgamān iva // SoKss_5,3.27 //",
  "GK21sokss_pu:8015": "tataḥ śākhāvilīnānāṃ sa teṣāṃ pakṣiṇāṃ mithaḥ /",
  "GK21sokss_pu:8016": "manuṣyavācā saṃlāpaṃ pattraughaiś chādito 'śṛṇot // SoKss_5,3.28 //",
  "GK21sokss_pu:8017": "kaścid dvīpāntaraṃ kaścid giriṃ kaścid digantaram /",
  "GK21sokss_pu:8018": "tad ahaścaraṇasthānam ekaikaḥ samavarṇayat // SoKss_5,3.29 //",
  "GK21sokss_pu:8019": "ekaś ca vṛddhavihagas teṣāṃ madhyād abhāṣata /",
  "GK21sokss_pu:8020": "ahaṃ vihartuṃ kanakapurīm adya gato 'bhavam // SoKss_5,3.30 //",
  "GK21sokss_pu:8021": "prātaḥ punaś ca tatraiva gantāsmi carituṃ sukham /",
  "GK21sokss_pu:8022": "śramāvahena ko 'rtho me vidūragamanena hi // SoKss_5,3.31 //",
  "GK21sokss_pu:8023": "ity akāṇḍasudhāsārasadṛśenāsya pakṣiṇaḥ /",
  "GK21sokss_pu:8024": "vacasā śāntatāpaḥ sañ śaktidevo vyacintayat // SoKss_5,3.32 //",
  "GK21sokss_pu:8025": "diṣṭyā sāsty eva nagarī tatprāptyai cāyam eva me /",
  "GK21sokss_pu:8026": "upāyaḥ sumahākāyo vihago vāhanīkṛtaḥ // SoKss_5,3.33 //",
  "GK21sokss_pu:8027": "ity ālocya śanair etya tasya suptasya pakṣiṇaḥ /",
  "GK21sokss_pu:8028": "pṛṣṭhapakṣāntare so 'tha śaktidevo vyalīyata // SoKss_5,3.34 //",
  "GK21sokss_pu:8029": "prātaś cetas tatas teṣu gateṣv anyeṣu pakṣiṣu /",
  "GK21sokss_pu:8030": "sa pakṣī darśitāścarya pakṣapāto vidhir yathā // SoKss_5,3.35 //",
  "GK21sokss_pu:8031": "dattāskando vahan pṛṣṭhe śaktidevam alakṣitam /",
  "GK21sokss_pu:8032": "kṣaṇād agacchat kanakapurīṃ tāṃ carituṃ punaḥ // SoKss_5,3.36 //",
  "GK21sokss_pu:8033": "tatrodyānāntare tasminn ūpaviṣṭe vihaṃgame /",
  "GK21sokss_pu:8034": "sa śaktidevo nibhṛtaṃ tasya pṛṣṭhād avātarat // SoKss_5,3.37 //",
  "GK21sokss_pu:8035": "apasṛtya sa tatpārśvād yāvad bhrāmyati tatra saḥ /",
  "GK21sokss_pu:8036": "dve puṣpāvacayavyagre tāvad aikṣata yoṣitau // SoKss_5,3.38 //",
  "GK21sokss_pu:8037": "upagamya śanais te ca tadvilokanavismite /",
  "GK21sokss_pu:8038": "so 'pṛcchat kaḥ pradeśo 'yaṃ ke ca bhadre yuvām iti // SoKss_5,3.39 //",
  "GK21sokss_pu:8039": "iyaṃ kanakapuryākhyā purī vidyādharāspadam /",
  "GK21sokss_pu:8040": "candraprabheti caitasyām āste vidyādharī sakhe // SoKss_5,3.40 //",
  "GK21sokss_pu:8041": "tasyāś cāvām ihodyāne jānīhy udyānapālike /",
  "GK21sokss_pu:8042": "puṣpoccayas tadartho 'yam iti te ca tam ūcatuḥ // SoKss_5,3.41 //",
  "GK21sokss_pu:8043": "tataḥ so 'py avadad vipro yuvāṃ me kurutaṃ tathā /",
  "GK21sokss_pu:8044": "yathāham api paśyāmi tāṃ yuṣmatsvāminīm iha // SoKss_5,3.42 //",
  "GK21sokss_pu:8045": "etac chrutvā tathety uktvā nītavatyāv ubhe ca te /",
  "GK21sokss_pu:8046": "striyāv antar nagaryās taṃ yuvānaṃ rājamandiram // SoKss_5,3.43 //",
  "GK21sokss_pu:8047": "so 'pi prāptas tad adrākṣīn maṇikyastambhabhāsvaram /",
  "GK21sokss_pu:8048": "sauvarṇabhitti saṃketaketanaṃ saṃpadām iva // SoKss_5,3.44 //",
  "GK21sokss_pu:8049": "tatrāgataṃ ca dṛṣṭvā taṃ sarvaḥ parijano 'bravīt /",
  "GK21sokss_pu:8050": "gatvā candraprabhāyās tan mānuṣāgamanādbhutam // SoKss_5,3.45 //",
  "GK21sokss_pu:8051": "sāpy ādiśya pratīhāram avilambitam eva tam /",
  "GK21sokss_pu:8052": "abhyantaraṃ svanikaṭaṃ vipraṃ prāveśayat tataḥ // SoKss_5,3.46 //",
  "GK21sokss_pu:8053": "praviṣṭaḥ so 'py apaśyat tāṃ tatra netrotsavapradām /",
  "GK21sokss_pu:8054": "dhātur adbhutanirmāṇaparyāptim iva rūpiṇīm // SoKss_5,3.47 //",
  "GK21sokss_pu:8055": "sā ca sadratnaparyaṅkād dūrād utthāya taṃ svayam /",
  "GK21sokss_pu:8056": "svāgatenādṛtavatī taddarśanavaśīkṛtā // SoKss_5,3.48 //",
  "GK21sokss_pu:8057": "upaviṣṭam apṛcchac ca kalyāṇin kas tvam īdṛśaḥ /",
  "GK21sokss_pu:8058": "kathaṃ ca mānuṣāgamyām imāṃ prāpto bhavān bhuvam // SoKss_5,3.49 //",
  "GK21sokss_pu:8059": "ity uktaḥ sa tayā candraprabhayā sakutūhalam /",
  "GK21sokss_pu:8060": "śaktidevo nijaṃ deśaṃ jātiṃ cāvedya nāma ca // SoKss_5,3.50 //",
  "GK21sokss_pu:8061": "tatpurīdarśanapaṇāt prāptuṃ taṃ rājakanyakām /",
  "GK21sokss_pu:8062": "yathā kanakarekhākhyām āgatas tad avarṇayat // SoKss_5,3.51 //",
  "GK21sokss_pu:8063": "tad buddhvā kim api dhyātvā dīrghaṃ niḥśvasya sā tataḥ /",
  "GK21sokss_pu:8064": "candraprabhā taṃ vijane śaktidevam abhāṣata // SoKss_5,3.52 //",
  "GK21sokss_pu:8065": "śrūyatāṃ vacmi te kiṃcid idaṃ subhaga saṃprati /",
  "GK21sokss_pu:8066": "asty asyāṃ śaśikhaṇḍākhyo vidyādharapatir bhuvi // SoKss_5,3.53 //",
  "GK21sokss_pu:8067": "vayaṃ tasya catāsraś ca jātā duhitaraḥ kramāt /",
  "GK21sokss_pu:8068": "jyeṣṭhā candraprabhety asmi candrarekheti cāparā // SoKss_5,3.54 //",
  "GK21sokss_pu:8069": "śaśirekhā tṛtīyā ca caturthī ca śaśiprabhā /",
  "GK21sokss_pu:8070": "tā vayaṃ kramaśaḥ prāptā vṛddhim atra pitur gṛhe // SoKss_5,3.55 //",
  "GK21sokss_pu:8071": "ekadā ca bhaginyo me snātuṃ tisro 'pi tāḥ samam /",
  "GK21sokss_pu:8072": "mayi kanyāvratasthāyāṃ jagmur mandākinītaṭam // SoKss_5,3.56 //",
  "GK21sokss_pu:8073": "tatrāgryatapasaṃ nāma muniṃ yauvanadarpataḥ /",
  "GK21sokss_pu:8074": "toyair jalastham asicann ārabdhajalakelayaḥ // SoKss_5,3.57 //",
  "GK21sokss_pu:8075": "atinirbandhinīs tāś ca muniḥ kruddhaḥ śaśāpa saḥ /",
  "GK21sokss_pu:8076": "kukanyakāḥ prajāyadhvaṃ martyaloke 'khilā iti // SoKss_5,3.58 //",
  "GK21sokss_pu:8077": "tad buddhvā so 'smadīyena pitrā gatvā prasāditaḥ /",
  "GK21sokss_pu:8078": "pṛthak pṛthak sa śāpāntam uktvā tāsāṃ yathāyatham // SoKss_5,3.59 //",
  "GK21sokss_pu:8079": "jātismaratvaṃ divyena vijñānenopabṛṃhitam /",
  "GK21sokss_pu:8080": "martyabhāvena sarvāsām ādideśa mahāmuniḥ // SoKss_5,3.60 //",
  "GK21sokss_pu:8081": "tatas tāsu tanūs tyaktvā martyalokaṃ gatāsu saḥ /",
  "GK21sokss_pu:8082": "dattvā me nagarīm etāṃ pitā khedād gato vanam // SoKss_5,3.61 //",
  "GK21sokss_pu:8083": "atheha nivasantīṃ māṃ devī svapne kilāmbikā /",
  "GK21sokss_pu:8084": "mānuṣaḥ putri bhartā te bhaviteti samādiśat // SoKss_5,3.62 //",
  "GK21sokss_pu:8085": "tena vidyādharāṃs tāṃs tān varān uddiśato bahūn /",
  "GK21sokss_pu:8086": "pitur vidhāraṇaṃ kṛtvā kanyaivādyāpy ahaṃ sthitā // SoKss_5,3.63 //",
  "GK21sokss_pu:8087": "idānīṃ cāmunāścaryamayenāgamanena te /",
  "GK21sokss_pu:8088": "vapuṣā ca vaśīkṛtya tubhyam evāham arpitā // SoKss_5,3.64 //",
  "GK21sokss_pu:8089": "tad vrajāmi caturdaśyām āgāminyāṃ bhavatkṛte /",
  "GK21sokss_pu:8090": "kartuṃ tātasya vijñaptim ṛṣabhākhyaṃ mahāgirim // SoKss_5,3.65 //",
  "GK21sokss_pu:8091": "tatra tasyāṃ tithau sarve milanti prativatsaram /",
  "GK21sokss_pu:8092": "devaṃ haraṃ pūjayituṃ digbhyo vidyādharottamāḥ // SoKss_5,3.66 //",
  "GK21sokss_pu:8093": "tātas tatraiva cāyāti tadanujñām avāpya ca /",
  "GK21sokss_pu:8094": "ihāgacchāmy ahaṃ tūrṇaṃ tataḥ pariṇayasva mām // SoKss_5,3.67 //",
  "GK21sokss_pu:8095": "tat tiṣṭha tāvad ity uktvā sā taṃ vidyādharocitaiḥ /",
  "GK21sokss_pu:8096": "candraprabhā śaktidevaṃ tais tair bhogair upācarat // SoKss_5,3.68 //",
  "GK21sokss_pu:8097": "tasya cābhūt tathety atra tiṣṭhatas tat tadā sukham /",
  "GK21sokss_pu:8098": "yaddāvānalataptasya sudhāhradanimajjane // SoKss_5,3.69 //",
  "GK21sokss_pu:8099": "prāptāyāṃ ca caturdaśyāṃ sā taṃ candraprabhābravīt /",
  "GK21sokss_pu:8100": "adya gacchāmi vijñaptyai tātasyāhaṃ bhavatkṛte // SoKss_5,3.70 //",
  "GK21sokss_pu:8101": "sarvaḥ parijanaś cāyaṃ mayaiva saha yāsyati /",
  "GK21sokss_pu:8102": "tvayā caikākinā duḥkhaṃ na bhāvyaṃ divasadvayam // SoKss_5,3.71 //",
  "GK21sokss_pu:8103": "ekena punar etasmin mandire 'py avatiṣṭhatā /",
  "GK21sokss_pu:8104": "madhyamā bhavatā bhūmir nāroḍhavyā kathaṃcana // SoKss_5,3.72 //",
  "GK21sokss_pu:8105": "ity uktvā sā yuvānaṃ taṃ nyastacittā tadantike /",
  "GK21sokss_pu:8106": "tadīyacittānugatā yayau candraprabhā tataḥ // SoKss_5,3.73 //",
  "GK21sokss_pu:8107": "so 'py ekākī tatas tatra sthitaś ceto vinodayan /",
  "GK21sokss_pu:8108": "sthānasthāneṣu babhrāma śaktidevo maharddhiṣu // SoKss_5,3.74 //",
  "GK21sokss_pu:8109": "kiṃsvid atra niṣiddhaṃ me tayā pṛṣṭhe 'dhirohaṇam /",
  "GK21sokss_pu:8110": "vidyādharaduhitreti jātakautūhalo 'tha saḥ // SoKss_5,3.75 //",
  "GK21sokss_pu:8111": "tasyaiva madhyamāṃ bhūmiṃ mandirasyāruroha tām /",
  "GK21sokss_pu:8112": "prāyo vāritavāmā hi pravṛttir manaso nṛṇām // SoKss_5,3.76 //",
  "GK21sokss_pu:8113": "ārūḍhas tatra cāpaśyad guptāṃs trīn ratnamaṇḍapān /",
  "GK21sokss_pu:8114": "ekaṃ codghāṭitadvāraṃ tanmadhyāt praviveśa saḥ // SoKss_5,3.77 //",
  "GK21sokss_pu:8115": "praviśya cāntaḥ sadratnaparyaṅke nyastatūlike /",
  "GK21sokss_pu:8116": "paṭāvaguṇṭhitatanuṃ śayānaṃ kaṃcid aikṣata // SoKss_5,3.78 //",
  "GK21sokss_pu:8117": "vīkṣate yāvad utkṣipya paṭaṃ tāvan mṛtāṃ tathā /",
  "GK21sokss_pu:8118": "paropakārinṛpates tanayāṃ varakanyakām // SoKss_5,3.79 //",
  "GK21sokss_pu:8119": "dṛṣṭvā cācintayat so 'tha kim idaṃ mahad adbhutam /",
  "GK21sokss_pu:8120": "kim aprabodhasupteyaṃ kiṃ vā bhrāntir abādhakā // SoKss_5,3.80 //",
  "GK21sokss_pu:8121": "yasyāḥ kṛte pravāso 'yaṃ mama saiveha tiṣṭhati /",
  "GK21sokss_pu:8122": "asāv apagataprāṇā tatra deśe ca jīvati // SoKss_5,3.81 //",
  "GK21sokss_pu:8123": "amlānakāntir asyāś ca tad vidhātrā mama dhruvam /",
  "GK21sokss_pu:8124": "kenāpi kāraṇenedam indrajālaṃ vitanyate // SoKss_5,3.82 //",
  "GK21sokss_pu:8125": "iti saṃcintya nirgatya tāv anyau maṇḍapau kramāt /",
  "GK21sokss_pu:8126": "praviśyāntaḥ sa dadṛśe tadvad anye ca kanyake // SoKss_5,3.83 //",
  "GK21sokss_pu:8127": "tato 'pi nirgatas tasya sāścaryo mandirasya saḥ /",
  "GK21sokss_pu:8128": "upaviṣṭaḥ sthito 'paśyad vāpīm atyuttamām adhaḥ // SoKss_5,3.84 //",
  "GK21sokss_pu:8129": "tattīre ratnaparyāṇaṃ dadarśaikaṃ ca vājinam /",
  "GK21sokss_pu:8130": "tenāvatīryaiva tatas tatpārśvaṃ kautukād yayau // SoKss_5,3.85 //",
  "GK21sokss_pu:8131": "iyeṣa ca tam āroḍhuṃ śūnyaṃ dṛṣṭvā sa tena ca /",
  "GK21sokss_pu:8132": "aśvenāhatya pādena tasyāṃ vāpyāṃ nicikṣape // SoKss_5,3.86 //",
  "GK21sokss_pu:8133": "tannimagnaḥ sa ca kṣipraṃ vardhamānapurān nijāt /",
  "GK21sokss_pu:8134": "udyānadīrghikāmadhyād unmamajja sasaṃbhramaḥ // SoKss_5,3.87 //",
  "GK21sokss_pu:8135": "dadarśa janmabhūmau ca sadyo vāpījale sthitam /",
  "GK21sokss_pu:8136": "ātmānaṃ kumudais tulyaṃ dīnaṃ candraprabhāṃ vinā // SoKss_5,3.88 //",
  "GK21sokss_pu:8137": "vardhamānapuraṃ kvedaṃ kva sā vaidyādharī purī /",
  "GK21sokss_pu:8138": "aho kim etad āścaryamāyāḍambarajṛmbhitam // SoKss_5,3.89 //",
  "GK21sokss_pu:8139": "kaṣṭaṃ kim api kenāpi mandabhāgyo 'smi vañcitaḥ /",
  "GK21sokss_pu:8140": "yadi vā ko 'tra jānāti kīdṛśī bhavitavyatā // SoKss_5,3.90 //",
  "GK21sokss_pu:8141": "ity ādi cintayan so 'tha vāpīmadhyāt samutthitaḥ /",
  "GK21sokss_pu:8142": "savismayaḥ śaktidevo yayau pitṛgṛhaṃ nijam // SoKss_5,3.91 //",
  "GK21sokss_pu:8143": "tatrāpadiṣṭapaṭahabhramaṇaḥ kṛtakaitavaḥ /",
  "GK21sokss_pu:8144": "pitrābhinanditas tasthau sotsavaiḥ svajanaiḥ saha // SoKss_5,3.92 //",
  "GK21sokss_pu:8145": "dvitīye 'hni bahir gehān nirgataś cāśṛṇot punaḥ /",
  "GK21sokss_pu:8146": "ghoṣyamāṇaṃ sapaṭahaṃ pure tasminn idaṃ vacaḥ // SoKss_5,3.93 //",
  "GK21sokss_pu:8147": "viprakṣatriyamadhyāt kanakapurī yena tattvato dṛṣṭā /",
  "GK21sokss_pu:8148": "vaktu sa tasmai tanayāṃ sayauvarājyāṃ dadāti nṛpaḥ // SoKss_5,3.94 //",
  "GK21sokss_pu:8149": "tac chrutvaiva sa gatvā tān paṭahodghoṣakān kṛtī /",
  "GK21sokss_pu:8150": "mayā dṛṣṭā purī seti śaktidevo 'bravīt punaḥ // SoKss_5,3.95 //",
  "GK21sokss_pu:8151": "tais tūrṇaṃ nṛpater agraṃ sa nīto 'bhūn nṛpo 'pi tam /",
  "GK21sokss_pu:8152": "prāgvan mene parijñāya punar vitathavādinam // SoKss_5,3.96 //",
  "GK21sokss_pu:8153": "mithyā ced vacmi na mayā dṛṣṭa sā nagarī yadi /",
  "GK21sokss_pu:8154": "tad idānīṃ śarīrasya nigraheṇa paṇo mama // SoKss_5,3.97 //",
  "GK21sokss_pu:8155": "adya sā rājaputrī māṃ pṛcchatv ity udite tataḥ /",
  "GK21sokss_pu:8156": "gatvā cānucarai rājā tatraivānāyayat sutām // SoKss_5,3.98 //",
  "GK21sokss_pu:8157": "sā dṛṣṭā dṛṣṭapūrvaṃ taṃ vipraṃ rājānam abhyadhāt /",
  "GK21sokss_pu:8158": "tāta mithyaiva bhūyo 'pi kiṃcid vakṣyaty asāv iti // SoKss_5,3.99 //",
  "GK21sokss_pu:8159": "śaktidevas tato 'vādīd ahaṃ satyaṃ mṛṣaiva vā /",
  "GK21sokss_pu:8160": "vacmi rājasute tvaṃ tu vadaivaṃ mama kautukam // SoKss_5,3.100 //",
  "GK21sokss_pu:8161": "mayā kanakapuryāṃ tvaṃ paryaṅke gatajīvitā /",
  "GK21sokss_pu:8162": "dṛṣṭā ceha ca paśyāmi jīvantīṃ bhavatīṃ katham // SoKss_5,3.101 //",
  "GK21sokss_pu:8163": "ity uktā śaktidevena sābhijñānaṃ nṛpātmajā /",
  "GK21sokss_pu:8164": "sadyaḥ kanakarekhā sā jagādaivaṃ pituḥ puraḥ // SoKss_5,3.102 //",
  "GK21sokss_pu:8165": "tāta dṛṣṭāmunā satyaṃ nagarī sā mahātmanā /",
  "GK21sokss_pu:8166": "acirāc caiṣa bhartā me tatrasthāyā bhaviṣyati // SoKss_5,3.103 //",
  "GK21sokss_pu:8167": "tatra madbhaginīś cānyās tisro 'yaṃ pariṇeṣyati /",
  "GK21sokss_pu:8168": "vidyādharādhirājyaṃ ca tasyāṃ puri kariṣyati // SoKss_5,3.104 //",
  "GK21sokss_pu:8169": "mayā tv adya praveṣṭavyā svā tanuś ca purī ca sā /",
  "GK21sokss_pu:8170": "muneḥ śāpād ahaṃ hy atra jātābhūvaṃ bhavadgṛhe // SoKss_5,3.105 //",
  "GK21sokss_pu:8171": "yadā kanakapuryāṃ te deham ālokya mānuṣaḥ /",
  "GK21sokss_pu:8172": "martyabhāvabhṛtas tattvapratibhedaṃ kariṣyati // SoKss_5,3.106 //",
  "GK21sokss_pu:8173": "tadā te śāpamuktiś ca sa ca syān mānuṣaḥ patiḥ /",
  "GK21sokss_pu:8174": "iti me ca sa śāpāntaṃ punar evādiśan muniḥ // SoKss_5,3.107 //",
  "GK21sokss_pu:8175": "jātismarā ca mānuṣye 'py ahaṃ jñānavatī tathā /",
  "GK21sokss_pu:8176": "tad vrajāmy adhunā siddhyai nijaṃ vaidyādharaṃ padam // SoKss_5,3.108 //",
  "GK21sokss_pu:8177": "ity uktvā rājaputrī sā tanuṃ tyaktvā tirodadhe /",
  "GK21sokss_pu:8178": "tumulaś codabhūt tasminn ākrando rājamandire // SoKss_5,3.109 //",
  "GK21sokss_pu:8179": "śaktidevo 'py ubhayato bhraṣṭas tais tair duruttaraiḥ /",
  "GK21sokss_pu:8180": "kleśaiḥ prāpyāpi na prāpte dhyāyaṃs te dve api priye // SoKss_5,3.110 //",
  "GK21sokss_pu:8181": "nindan khinno 'pi cātmānam asaṃpūrṇamanorathaḥ /",
  "GK21sokss_pu:8182": "nirgatya rājabhavanāt kṣaṇād evam acintayat // SoKss_5,3.111 //",
  "GK21sokss_pu:8183": "abhīṣṭaṃ bhāvi me tāvad uktaṃ kanakarekhayā /",
  "GK21sokss_pu:8184": "tat kimarthaṃ viṣīdāmi sattvādhīnā hi siddhayaḥ // SoKss_5,3.112 //",
  "GK21sokss_pu:8185": "pathā tenaiva kanakapurīṃ gacchāmi tāṃ punaḥ /",
  "GK21sokss_pu:8186": "bhūyo 'py avaśyaṃ daivaṃ me tatropāyaṃ kariṣyati // SoKss_5,3.113 //",
  "GK21sokss_pu:8187": "ity ālocyaiva sa prāyāc chaktidevaḥ purāt tataḥ /",
  "GK21sokss_pu:8188": "asiddhārthā nivartante na hi dhīrāḥ kṛtodyamāḥ // SoKss_5,3.114 //",
  "GK21sokss_pu:8189": "gacchaṃś cirāc ca saṃprāpa jaladheḥ pulinasthitam /",
  "GK21sokss_pu:8190": "tad viṭaṅkapuraṃ nāma nagaraṃ punar eva saḥ // SoKss_5,3.115 //",
  "GK21sokss_pu:8191": "tatrāpaśyac ca vaṇijaṃ taṃ saṃmukham upāgatam /",
  "GK21sokss_pu:8192": "yena sākaṃ gatasyābdhiṃ potam ādāv abhajyata // SoKss_5,3.116 //",
  "GK21sokss_pu:8193": "so 'yaṃ samudradattaḥ syāt kathaṃ ca patito 'mbudhau /",
  "GK21sokss_pu:8194": "uttīrṇo 'yaṃ na vā citram aham eva nidarśanam // SoKss_5,3.117 //",
  "GK21sokss_pu:8195": "ity ālocya sa yāvat tam abhyeti vaṇijaṃ dvijaḥ /",
  "GK21sokss_pu:8196": "tāvat sa taṃ parijñāya hṛṣṭaḥ kaṇṭhe 'grahīd vaṇik // SoKss_5,3.118 //",
  "GK21sokss_pu:8197": "anaiṣīc ca nijaṃ gehaṃ kṛtātithyaś ca pṛṣṭavān /",
  "GK21sokss_pu:8198": "potabhaṅge tvam ambhodheḥ katham uttirṇavān iti // SoKss_5,3.119 //",
  "GK21sokss_pu:8199": "śaktidevo 'pi vṛttāntaṃ tathā taṃ kṛtsnam abravīt /",
  "GK21sokss_pu:8200": "yathā matsyanigīrṇaḥ prāg utsthaladvīpam āpa saḥ // SoKss_5,3.120 //",
  "GK21sokss_pu:8201": "anantaraṃ ca tam api pratyapṛcchad vaṇigvaram /",
  "GK21sokss_pu:8202": "kathaṃ tadā tvam apy abdhim uttirṇo varṇyatām iti // SoKss_5,3.121 //",
  "GK21sokss_pu:8203": "athābravīt so 'pi vaṇik tadāhaṃ patito 'mbudhau /",
  "GK21sokss_pu:8204": "dinatrayaṃ bhramann āsam ekaṃ phalahakaṃ śritaḥ // SoKss_5,3.122 //",
  "GK21sokss_pu:8205": "tatas tena pathākasmād ekaṃ vahanam āgatam /",
  "GK21sokss_pu:8206": "tatrasthaiś cāham ākrandan dṛṣṭvā cātrādhiropitaḥ // SoKss_5,3.123 //",
  "GK21sokss_pu:8207": "ārūḍhaś cātra pitaraṃ svam apaśyam ahaṃ tadā /",
  "GK21sokss_pu:8208": "gatvā dvīpāntaraṃ pūrvaṃ cirāt tatkālam āgatam // SoKss_5,3.124 //",
  "GK21sokss_pu:8209": "sa māṃ dṛṣṭvā parijñāya kṛtakaṇṭhagrahaḥ pitā /",
  "GK21sokss_pu:8210": "rudann apṛcchad vṛttāntam ahaṃ caivaṃ tam abruvam // SoKss_5,3.125 //",
  "GK21sokss_pu:8211": "cirakālaprayāte 'pi tāta tvayy anupāgate /",
  "GK21sokss_pu:8212": "svadharma iti vāṇijye svayam asmi pravṛttavān // SoKss_5,3.126 //",
  "GK21sokss_pu:8213": "tato dvīpāntaraṃ gacchann ahaṃ vahanabhaṅgataḥ /",
  "GK21sokss_pu:8214": "adyāmbudhau nimagnaḥ san prāpya yuṣmābhir uddhṛtaḥ // SoKss_5,3.127 //",
  "GK21sokss_pu:8215": "evaṃ mayoktas tāto māṃ sopālambham abhāṣata /",
  "GK21sokss_pu:8216": "ārohasi kim arthaṃ tvam īdṛśān prāṇasaṃśayān // SoKss_5,3.128 //",
  "GK21sokss_pu:8217": "dhanam asti hi me putra sthitaś cāhaṃ tadarjane /",
  "GK21sokss_pu:8218": "paśyānītaṃ mayedaṃ te vahanaṃ hemapūritam // SoKss_5,3.129 //",
  "GK21sokss_pu:8219": "ity uktvāśvāsya tenaiva vahanena nijaṃ gṛham /",
  "GK21sokss_pu:8220": "viṭaṅkapuram ānītas tenaivedam ahaṃ tataḥ // SoKss_5,3.130 //",
  "GK21sokss_pu:8221": "ity etad vaṇijas tasmāc chaktidevo niśamya saḥ /",
  "GK21sokss_pu:8222": "viśramya sa triyāmāṃ tām anyedyus tam abhāṣata // SoKss_5,3.131 //",
  "GK21sokss_pu:8223": "gantavyam utsthaladvīpaṃ sārthavāha punar mayā /",
  "GK21sokss_pu:8224": "tat kathaṃ tatra gacchāmi sāṃprataṃ kathyatām iti // SoKss_5,3.132 //",
  "GK21sokss_pu:8225": "gantuṃ pravṛttās tatrādya madīyā vyavahāriṇaḥ /",
  "GK21sokss_pu:8226": "tadyānapātram āruhya prayātu saha tair bhavān // SoKss_5,3.133 //",
  "GK21sokss_pu:8227": "ity uktas tena vaṇijā sa tais tadvyavahāribhiḥ /",
  "GK21sokss_pu:8228": "sākaṃ tad utsthaladvīpaṃ śaktidevo yayau tataḥ // SoKss_5,3.134 //",
  "GK21sokss_pu:8229": "yaḥ sa bandhur mahātmā me viṣṇudatto 'tra tiṣṭhati /",
  "GK21sokss_pu:8230": "prāgvat tasyaiva nikaṭaṃ vastum icchāmi tan maṭham // SoKss_5,3.135 //",
  "GK21sokss_pu:8231": "iti saṃprāpya ca dvīpaṃ tatkālaṃ ca vicintya saḥ /",
  "GK21sokss_pu:8232": "vipaṇīmadhyamārgeṇa gantuṃ prāvartata dvijaḥ // SoKss_5,3.136 //",
  "GK21sokss_pu:8233": "tāvac ca tatra daivāt taṃ dṛṣṭvā dāśapateḥ sutāḥ /",
  "GK21sokss_pu:8234": "satyavratasya tasyārāt parijñāyaivam abruvan // SoKss_5,3.137 //",
  "GK21sokss_pu:8235": "tātena sākaṃ kanakapurīṃ cinvann itas tadā /",
  "GK21sokss_pu:8236": "brahmann agās tvam ekaś ca katham adyāgato bhavān // SoKss_5,3.138 //",
  "GK21sokss_pu:8237": "[tātena em. for pātena]",
  "GK21sokss_pu:8238": "śaktidevas tato 'vādīd amburāśau sa vaḥ pitā /",
  "GK21sokss_pu:8239": "patito 'mbubhir ākṛṣṭavahano vaḍavāmukhe // SoKss_5,3.139 //",
  "GK21sokss_pu:8240": "tac chrutvā dāśaputrās te kruddhā bhṛtyān babhāṣire /",
  "GK21sokss_pu:8241": "badhnītainaṃ durātmānaṃ hato 'nena sa naḥ pitā // SoKss_5,3.140 //",
  "GK21sokss_pu:8242": "anyathā katham ekasmin sati pravahaṇe dvayoḥ /",
  "GK21sokss_pu:8243": "vaḍavāgnau pated eko dvitīyaś cottaret tataḥ // SoKss_5,3.141 //",
  "GK21sokss_pu:8244": "tad eṣa caṇḍikādevyāḥ purastāt pitṛghātakaḥ /",
  "GK21sokss_pu:8245": "asmābhir upahantavyaḥ śvaḥ prabhāte paśūkṛtaḥ // SoKss_5,3.142 //",
  "GK21sokss_pu:8246": "ity uktvā dāśaputrās te bhṛtyān baddhvaiva taṃ tadā /",
  "GK21sokss_pu:8247": "śaktidevaṃ tato ninyur bhayakṛccaṇḍikāgṛham // SoKss_5,3.143 //",
  "GK21sokss_pu:8248": "śaśvatkavalitānekajīvaṃ pravitatodaram /",
  "GK21sokss_pu:8249": "khacadghaṇṭāvalīdantamālaṃ mṛtyor ivānanam // SoKss_5,3.144 //",
  "GK21sokss_pu:8250": "tatra baddhaḥ sthito rātrau saṃśayānaḥ svajīvite /",
  "GK21sokss_pu:8251": "sa śaktidevo devīṃ tāṃ caṇḍīm evaṃ vyajijñapat // SoKss_5,3.145 //",
  "GK21sokss_pu:8252": "bālārkabimbanibhyā bhagavati mūrtyā tvayā paritrātam /",
  "GK21sokss_pu:8253": "nirbharapītapravisṛtarurudānavakaṇṭharudhirayeva jagat // SoKss_5,3.146 //",
  "GK21sokss_pu:8254": "tan māṃ satatapraṇataṃ niṣkāraṇavidhuravargahastagatam /",
  "GK21sokss_pu:8255": "rakṣasva sudūrāgatam iṣṭajanaprāptitṛṣṇayā varade // SoKss_5,3.147 //",
  "GK21sokss_pu:8256": "iti devīṃ sa vijñapya prāpya nidrāṃ kathaṃcana /",
  "GK21sokss_pu:8257": "apaśyad yoṣitaṃ svapne tadgarbhagṛhanirgatām // SoKss_5,3.148 //",
  "GK21sokss_pu:8258": "sā divyākṛtir abhyetya sadayeva jagāda tam /",
  "GK21sokss_pu:8259": "bhoḥ śaktideva mā bhaiṣīr na te 'niṣṭaṃ bhaviṣyati // SoKss_5,3.149 //",
  "GK21sokss_pu:8260": "asty eṣāṃ dāśaputrāṇāṃ nāmnā bindumatī svasā /",
  "GK21sokss_pu:8261": "sā prātar vīkṣya kanyā tvāṃ bhartṛtve 'bhyarthayiṣyati // SoKss_5,3.150 //",
  "GK21sokss_pu:8262": "tac ca tvaṃ pratipadyethāḥ saiva tvāṃ mocayiṣyati /",
  "GK21sokss_pu:8263": "na ca sā dhīvarī sā hi divyā strī śāpataś cyutā // SoKss_5,3.151 //",
  "GK21sokss_pu:8264": "etac chrutvā prabuddhasya tasya netrāmṛtacchaṭā /",
  "GK21sokss_pu:8265": "prabhāte dāśakanyā sā taddevīgṛham āyayau // SoKss_5,3.152 //",
  "GK21sokss_pu:8266": "babhāṣe cainam abhyetya nivedyātmānam utsukā /",
  "GK21sokss_pu:8267": "ito 'haṃ mocayāmi tvāṃ tat kuruṣvepsitaṃ mama // SoKss_5,3.153 //",
  "GK21sokss_pu:8268": "bhrātṝṇāṃ saṃmatā hy ete pratyākhyātā varā mayā /",
  "GK21sokss_pu:8269": "tvayi dṛṣṭe tu me prītiḥ saṃjātā tad bhajasva mām // SoKss_5,3.154 //",
  "GK21sokss_pu:8270": "ity uktaḥ sa tayā bindumatyā dāśendrakanyayā /",
  "GK21sokss_pu:8271": "śaktidevaḥ smarasvapnaṃ hṛṣṭas tat pratyapadyata // SoKss_5,3.155 //",
  "GK21sokss_pu:8272": "tayaiva mocitas tāṃ ca sumukhīṃ pariṇītavān /",
  "GK21sokss_pu:8273": "svapnalabdhāmbikādeśair bhrātṛbhir vihitepsitām // SoKss_5,3.156 //",
  "GK21sokss_pu:8274": "tasthau ca sukhasiddhyeva tatra puṇyaikalabdhayā /",
  "GK21sokss_pu:8275": "rūpāntaropāgatayā sa tayā saha divyayā // SoKss_5,3.157 //",
  "GK21sokss_pu:8276": "ekadā harmyapṛṣṭhastho dhṛtagomāṃsabhārakam /",
  "GK21sokss_pu:8277": "mārgāgataṃ sa caṇḍālaṃ dṛṣṭvā tām abravīt priyām // SoKss_5,3.158 //",
  "GK21sokss_pu:8278": "vandyās trijagato 'py etā yāḥ kṛśodari dhenavaḥ /",
  "GK21sokss_pu:8279": "tāsāṃ piśitam aśnāti paśyāyaṃ pāpakṛt katham // SoKss_5,3.159 //",
  "GK21sokss_pu:8280": "tac chrutvā sāpy avādīt taṃ patiṃ bindumatī tadā /",
  "GK21sokss_pu:8281": "acintyam āryaputraitat pāpam atra kim ucyate // SoKss_5,3.160 //",
  "GK21sokss_pu:8282": "ahaṃ gavāṃ prabhāveṇa svalpād apy aparādhataḥ /",
  "GK21sokss_pu:8283": "jātā dāśakule 'muṣmin kā tv etasyātra niṣkṛtiḥ // SoKss_5,3.161 //",
  "GK21sokss_pu:8284": "evam uktavatīm eva śaktidevo jagāda tām /",
  "GK21sokss_pu:8285": "citraṃ brūhi priye kā tvaṃ dāśajanma kathaṃ ca te // SoKss_5,3.162 //",
  "GK21sokss_pu:8286": "atinirbandhataś caivaṃ pṛcchantaṃ tam uvāca sā /",
  "GK21sokss_pu:8287": "vadāmi gopyam apy etadvacanaṃ me karoṣi cet // SoKss_5,3.163 //",
  "GK21sokss_pu:8288": "bāḍhaṃ priye karomīti tenokte śapathottaram /",
  "GK21sokss_pu:8289": "sā tadainaṃ jagādaivam ādau tāvat samīhitam // SoKss_5,3.164 //",
  "GK21sokss_pu:8290": "asmin dvīpe dvitīyāpi bhāryā te bhavitādhunā /",
  "GK21sokss_pu:8291": "sā cāryaputra nacirād dhṛtagarbhā bhaviṣyati // SoKss_5,3.165 //",
  "GK21sokss_pu:8292": "aṣṭame garbhamāse ca pāṭayitvodaraṃ tvayā /",
  "GK21sokss_pu:8293": "tasyāḥ sa garbhaḥ kraṣṭavyo naiva kāryā ghṛṇātra ca // SoKss_5,3.166 //",
  "GK21sokss_pu:8294": "evam uktavatī tasmin kim etad iti vismite /",
  "GK21sokss_pu:8295": "lasadghṛṇe ca bhūyaḥ sā dāśendratanayābravīt // SoKss_5,3.167 //",
  "GK21sokss_pu:8296": "[ghṛṇe em. for dhṛṇe]",
  "GK21sokss_pu:8297": "ity etat tava kartavyaṃ hetoḥ kasyāpi madvacaḥ /",
  "GK21sokss_pu:8298": "athedaṃ śṛṇu yā cāhaṃ dāśajanma yathā ca me // SoKss_5,3.168 //",
  "GK21sokss_pu:8299": "ahaṃ janmāntare 'bhūvaṃ kāpi vidyādharī purā /",
  "GK21sokss_pu:8300": "martyaloke ca śāpena paribhraṣṭāsmi sāṃpratam // SoKss_5,3.169 //",
  "GK21sokss_pu:8301": "vidyādharatve ca yadā chittvā dantair ayojayam /",
  "GK21sokss_pu:8302": "vīṇāsu tantrīs teneha jātāhaṃ dāśaveśmani // SoKss_5,3.170 //",
  "GK21sokss_pu:8303": "tad evaṃ vadane spṛṣṭe śuṣkeṇa snāyunā gavām /",
  "GK21sokss_pu:8304": "īdṛśy adhogatiḥ kā tu vārtā tanmāṃsabhakṣaṇe // SoKss_5,3.171 //",
  "GK21sokss_pu:8305": "ity evaṃ kathayantyāṃ ca tatra tasyāṃ sasaṃbhramam /",
  "GK21sokss_pu:8306": "eko 'bhyupetya tadbhrātā śaktidevam abhāṣata // SoKss_5,3.172 //",
  "GK21sokss_pu:8307": "uttiṣṭha sumahān eṣa kuto 'py utthāya sūkaraḥ /",
  "GK21sokss_pu:8308": "hatānekajano darpād ito 'bhimukham āgataḥ // SoKss_5,3.173 //",
  "GK21sokss_pu:8309": "tac chrutvā so 'vatīryaiva śaktidevaḥ svaharmyataḥ /",
  "GK21sokss_pu:8310": "āruhya śaktihasto 'śvam adhāvat sūkaraṃ prati // SoKss_5,3.174 //",
  "GK21sokss_pu:8311": "prajahāra ca dṛṣṭvaiva tasmin vīre 'bhidhāvati /",
  "GK21sokss_pu:8312": "palāyya vraṇitaḥ so 'pi varāhaḥ prāviśad bilam // SoKss_5,3.175 //",
  "GK21sokss_pu:8313": "śaktidevo 'pi tatraiva tadanveṣī praviśya ca /",
  "GK21sokss_pu:8314": "kṣaṇād apaśyat sāvāsam udyānagahanaṃ mahat // SoKss_5,3.176 //",
  "GK21sokss_pu:8315": "tatrasthaś ca dadarśaikāṃ kanyām atyadbhutākṛtim /",
  "GK21sokss_pu:8316": "sasaṃbhramam upāyātāṃ prītyeva vanadevatām // SoKss_5,3.177 //",
  "GK21sokss_pu:8317": "tām apṛcchac ca kalyāṇi kā tvaṃ kiṃ saṃbhramaś ca te /",
  "GK21sokss_pu:8318": "tac chrutvā sāpi sumukhī tam evaṃ pratyabhāṣata // SoKss_5,3.178 //",
  "GK21sokss_pu:8319": "asti dakṣiṇadiṅnātho nṛpatiś caṇḍavikramaḥ /",
  "GK21sokss_pu:8320": "tasyāhaṃ bindurekhākhyā sutā subhaga kanyakā // SoKss_5,3.179 //",
  "GK21sokss_pu:8321": "ihākasmāc ca pāpo māṃ daityo jvalitalocanaḥ /",
  "GK21sokss_pu:8322": "apahṛtya cchalenādya pitur ānītavān gṛhāt // SoKss_5,3.180 //",
  "GK21sokss_pu:8323": "sa cāmiṣārthī vārāhaṃ rūpaṃ kṛtvā bahir gataḥ /",
  "GK21sokss_pu:8324": "viddho 'dyaiva kṣudhārtaḥ sañ śaktyā vīreṇa kenacit // SoKss_5,3.181 //",
  "GK21sokss_pu:8325": "viddhamātraḥ praviśyeha pañcatām āgataś ca saḥ /",
  "GK21sokss_pu:8326": "tadadūṣitakaumārā palāyyāhaṃ ca nirgatā // SoKss_5,3.182 //",
  "GK21sokss_pu:8327": "tac chrutvā śaktidevas tām ūce kas tarhi saṃbhramaḥ /",
  "GK21sokss_pu:8328": "mayaiva sa varāho hi hataḥ śaktyā nṛpātmaje // SoKss_5,3.183 //",
  "GK21sokss_pu:8329": "tataḥ sāpy avadat tarhi brūhi me ko bhavān iti /",
  "GK21sokss_pu:8330": "vipro 'haṃ śaktidevākhya iti pratyabravīc ca saḥ // SoKss_5,3.184 //",
  "GK21sokss_pu:8331": "tarhi tvam eva me bhartety uditaḥ sa tayā tataḥ /",
  "GK21sokss_pu:8332": "tathety ādāya tāṃ vīro biladvāreṇa niryayau // SoKss_5,3.185 //",
  "GK21sokss_pu:8333": "gṛhaṃ gatvā ca bhāryāyai bindumatyai nivedya tat /",
  "GK21sokss_pu:8334": "tacchraddhitaḥ kumārīṃ tāṃ bindurekhām udūḍhavān // SoKss_5,3.186 //",
  "GK21sokss_pu:8335": "tatas tasya dvibhāryasya śaktidevasya tiṣṭhataḥ /",
  "GK21sokss_pu:8336": "tatraikā bindurekhā sā bhāryā garbham adhārayat // SoKss_5,3.187 //",
  "GK21sokss_pu:8337": "aṣṭame garbhamāse ca tasyāḥ svairam upetya tam /",
  "GK21sokss_pu:8338": "ādyā bindumatī bhāryā śaktidevam uvāca sā // SoKss_5,3.188 //",
  "GK21sokss_pu:8339": "vīra tat smara yan mahyaṃ pratiśrutam abhūt tvayā /",
  "GK21sokss_pu:8340": "so 'yaṃ dvitīyabhāryāyā garbhamāso 'ṣṭamas tava // SoKss_5,3.189 //",
  "GK21sokss_pu:8341": "tad gatvā garbham etasyā vipāṭyodaram āhara /",
  "GK21sokss_pu:8342": "anatikramaṇīyaṃ hi nijaṃ satyavacas tava // SoKss_5,3.190 //",
  "GK21sokss_pu:8343": "evam uktas tayā śaktidevaḥ snehakṛpākulaḥ /",
  "GK21sokss_pu:8344": "pratijñāparatantraś ca kṣaṇam āsīd anuttaraḥ // SoKss_5,3.191 //",
  "GK21sokss_pu:8345": "jātodvegaś ca nirgatya bindurekhāntikaṃ yayau /",
  "GK21sokss_pu:8346": "sāpi khinnam upāyāntaṃ taṃ vilokyaivam abravīt // SoKss_5,3.192 //",
  "GK21sokss_pu:8347": "āryaputra viṣaṇṇo 'si kim adya nanu vedmy aham /",
  "GK21sokss_pu:8348": "bindumatyā niyuktas tvaṃ garbhasyotpāṭane mama // SoKss_5,3.193 //",
  "GK21sokss_pu:8349": "tac ca te 'vaśyakartavyaṃ kāryaṃ kiṃcid dhi vidyate /",
  "GK21sokss_pu:8350": "nṛśaṃsatā ca nāsty atra kācit tan mā ghṛṇāṃ kṛthāḥ // SoKss_5,3.194 //",
  "GK21sokss_pu:8351": "tathā hi śṛṇu nāthātra devadattakathām imām /",
  "GK21sokss_pu:8352": "purābhūd dharidattākhyaḥ kambukākhye pure dvijaḥ // SoKss_5,3.195 //",
  "GK21sokss_pu:8353": "tasya ca śrīmataḥ putraḥ kṛtavidyo 'pi śaiśave /",
  "GK21sokss_pu:8354": "devadattābhidhāno 'bhūd dyūtaikavyasanī yuvā // SoKss_5,3.196 //",
  "GK21sokss_pu:8355": "dyūtahāritavastrādir gantuṃ nālaṃ pitur gṛham /",
  "GK21sokss_pu:8356": "ekadā ca viveśaikaṃ sa śūnyaṃ devatāgṛham // SoKss_5,3.197 //",
  "GK21sokss_pu:8357": "tatra cāpaśyad ekākī sādhitānekakārmaṇam /",
  "GK21sokss_pu:8358": "japantaṃ jālapādākhyaṃ mahāvratinam ekakam // SoKss_5,3.198 //",
  "GK21sokss_pu:8359": "cakāra ca śanais tasya praṇāmam upagamya saḥ /",
  "GK21sokss_pu:8360": "tenāpy apāstamaunena svāgatenābhyanandyata // SoKss_5,3.199 //",
  "GK21sokss_pu:8361": "sthitaḥ kṣaṇāc ca tenaiva pṛṣṭo vaidhuryakāraṇam /",
  "GK21sokss_pu:8362": "śaśaṃsāsmai svavipadaṃ vyasanakṣīṇavittajām // SoKss_5,3.200 //",
  "GK21sokss_pu:8363": "tatas taṃ sa jagādaivaṃ devadattaṃ mahāvratī /",
  "GK21sokss_pu:8364": "nāsti vyasanināṃ vatsa bhuvi paryāptaye dhanam // SoKss_5,3.201 //",
  "GK21sokss_pu:8365": "icchā ca vipadaṃ hātuṃ yadi te kuru madvacaḥ /",
  "GK21sokss_pu:8366": "vidyādharatvaṃ prāptuṃ yatkṛtaḥ parikaro mayā // SoKss_5,3.202 //",
  "GK21sokss_pu:8367": "[prāptuṃ em. for prāptaṃ]",
  "GK21sokss_pu:8368": "tat sādhaya tvam apy etan mayā saha sulakṣaṇa /",
  "GK21sokss_pu:8369": "macchāsanaṃ tu pālyaṃ te naśyantu vipadas tava // SoKss_5,3.203 //",
  "GK21sokss_pu:8370": "ity ukto vratinā tena pratiśrutya tatheti tat /",
  "GK21sokss_pu:8371": "sa devadattas tatpārśve tadaiva sthitim agrahīt // SoKss_5,3.204 //",
  "GK21sokss_pu:8372": "anyedyuś ca śmaśānānte gatvā vaṭataror adhaḥ /",
  "GK21sokss_pu:8373": "vidhāya rajanau pūjāṃ paramānnaṃ nivedya ca // SoKss_5,3.205 //",
  "GK21sokss_pu:8374": "balīn dikṣu ca vikṣipya saṃpāditatadarcanaḥ /",
  "GK21sokss_pu:8375": "taṃ pārśvavartinaṃ vipram uvāca sa mahāvratī // SoKss_5,3.206 //",
  "GK21sokss_pu:8376": "evam eva tvayā kāryam iha pratyaham arcanam /",
  "GK21sokss_pu:8377": "vidyutprabhe gṛhāṇemāṃ pūjām ity abhidhāyinā // SoKss_5,3.207 //",
  "GK21sokss_pu:8378": "ataḥ paraṃ ca jāne 'haṃ siddhiś caivaṃ dhruvāvayoḥ /",
  "GK21sokss_pu:8379": "ity uktvā sa yayau tena samaṃ svanilayaṃ vratī // SoKss_5,3.208 //",
  "GK21sokss_pu:8380": "so 'pi nityaṃ taros tasya mūle gatvā tathaiva tat /",
  "GK21sokss_pu:8381": "devadatto 'rcanaṃ cakre tathaiva vidhinā tataḥ // SoKss_5,3.209 //",
  "GK21sokss_pu:8382": "ekadā ca saparyānte dvidhābhūtāt taros tataḥ /",
  "GK21sokss_pu:8383": "akasmāt paśyatas tasya divyā nārī viniryayau // SoKss_5,3.210 //",
  "GK21sokss_pu:8384": "ehy asmatsvāminī bhadra vakti tvām iti vādinī /",
  "GK21sokss_pu:8385": "sā taṃ praveśayām āsa tasyaivābhyantaraṃ taroḥ // SoKss_5,3.211 //",
  "GK21sokss_pu:8386": "sa praviśya dadarśātra divyaṃ maṇimayaṃ gṛham /",
  "GK21sokss_pu:8387": "paryaṅkavartinīm ekāṃ tatra cāntar varastriyam // SoKss_5,3.212 //",
  "GK21sokss_pu:8388": "rūpiṇī siddhir asmākam iyaṃ syād iti sa kṣaṇāt /",
  "GK21sokss_pu:8389": "yāvad dhyāyati tāvat sā kṛtātithyā varāṅganā // SoKss_5,3.213 //",
  "GK21sokss_pu:8390": "raṇitābharaṇair aṅgair vihitasvāgatair iva /",
  "GK21sokss_pu:8391": "utthāya nijaparyaṅke tam upāveśayat svayam // SoKss_5,3.214 //",
  "GK21sokss_pu:8392": "jagāda ca mahābhāga sutā yakṣapater aham /",
  "GK21sokss_pu:8393": "kanyā hi ratnavarṣasya khyātā vidyutprabhākhyayā // SoKss_5,3.215 //",
  "GK21sokss_pu:8394": "ārādhayac ca mām eṣa jālapādo mahāvratī /",
  "GK21sokss_pu:8395": "tasyārthasiddhidaivāsmi tvaṃ prāṇeṣv api me prabhuḥ // SoKss_5,3.216 //",
  "GK21sokss_pu:8396": "tasmād dṛṣṭānurāgiṇyāḥ kuru pāṇigrahaṃ mama /",
  "GK21sokss_pu:8397": "ity uktaḥ sa tayā cakre devadattas tatheti tat // SoKss_5,3.217 //",
  "GK21sokss_pu:8398": "sthitvā ca kaṃcit kālaṃ sa garbhabhāre tayā dhṛte /",
  "GK21sokss_pu:8399": "jagāma punar āgantuṃ taṃ mahāvratinaṃ prati // SoKss_5,3.218 //",
  "GK21sokss_pu:8400": "śaśaṃsa ca yathāvṛttaṃ taṃ tasmai sabhayaṃ tataḥ /",
  "GK21sokss_pu:8401": "so 'py evam ātmasiddhyarthī jagādainaṃ mahāvratī // SoKss_5,3.219 //",
  "GK21sokss_pu:8402": "bhadra sādhu kṛtaṃ kiṃ tu gatvāsyā yakṣayoṣitaḥ /",
  "GK21sokss_pu:8403": "vipāṭyodaram ākṛṣya śīghraṃ garbhaṃ tam ānaya // SoKss_5,3.220 //",
  "GK21sokss_pu:8404": "ity uktvā smārayitvā ca vratinā pūrvasaṃgaram /",
  "GK21sokss_pu:8405": "preṣitas tena bhūyas tāṃ devadatto 'py agāt priyām // SoKss_5,3.221 //",
  "GK21sokss_pu:8406": "tatra tiṣṭhati yāvac ca tadvibhāvanadurmanāḥ /",
  "GK21sokss_pu:8407": "tāvad vidyutprabhā sā taṃ yakṣī svayam abhāṣata // SoKss_5,3.222 //",
  "GK21sokss_pu:8408": "āryaputra viṣaṇṇo 'si kimarthaṃ viditaṃ mayā /",
  "GK21sokss_pu:8409": "ādiṣṭaṃ jālapādena tava madgarbhapāṭanam // SoKss_5,3.223 //",
  "GK21sokss_pu:8410": "tad garbham etam ākarṣa pāṭayitvā mamodaram /",
  "GK21sokss_pu:8411": "na cet svayaṃ karomy etat kāryaṃ hy asty atra kiṃcana // SoKss_5,3.224 //",
  "GK21sokss_pu:8412": "evaṃ tayoktaḥ sa yadā kartuṃ tan nāśakad dvijaḥ /",
  "GK21sokss_pu:8413": "tad ākṛṣṭavatī garbhaṃ sā svayaṃ pāṭitodarā // SoKss_5,3.225 //",
  "GK21sokss_pu:8414": "taṃ ca kṛṣṭaṃ puras tyaktvā devadattaṃ tam abhyadhāt /",
  "GK21sokss_pu:8415": "bhoktur vidyādharatvasya kāraṇaṃ gṛhyatām ayam // SoKss_5,3.226 //",
  "GK21sokss_pu:8416": "ahaṃ ca śāpād yakṣītve jātā vidyādharī satī /",
  "GK21sokss_pu:8417": "ayam īdṛk ca śāpānto mama jātismarā hy aham // SoKss_5,3.227 //",
  "GK21sokss_pu:8418": "idānīṃ yāmi dhāma svaṃ saṃgamaś cāvayoḥ punaḥ /",
  "GK21sokss_pu:8419": "tatraivety abhidhāyaiṣā kvāpi vidyutprabhā yayau // SoKss_5,3.228 //",
  "GK21sokss_pu:8420": "devadatto 'pi taṃ garbhaṃ gṛhītvā khinnamānasaḥ /",
  "GK21sokss_pu:8421": "jagāma jālapādasya tasya sa vratino 'ntikam // SoKss_5,3.229 //",
  "GK21sokss_pu:8422": "upānayac ca taṃ garbhaṃ tasmai siddhipradāyinam /",
  "GK21sokss_pu:8423": "bhajanty ātmaṃbharitvaṃ hi durlabhe 'pi na sādhavaḥ // SoKss_5,3.230 //",
  "GK21sokss_pu:8424": "so 'pi tat pācayitvaiva garbhamāṃsaṃ mahāvratī /",
  "GK21sokss_pu:8425": "vyasṛjad devadattaṃ taṃ bhairavārcākṛte 'ṭavīm // SoKss_5,3.231 //",
  "GK21sokss_pu:8426": "tato dattabalir yāvad etya paśyati sa dvijaḥ /",
  "GK21sokss_pu:8427": "tāvan māṃsam aśeṣaṃ tad vratinā tena bhakṣitam // SoKss_5,3.232 //",
  "GK21sokss_pu:8428": "kathaṃ sarvaṃ tvayā bhuktam iti cātrāsya jalpataḥ /",
  "GK21sokss_pu:8429": "jihmo vidyādharo bhūtvā jālapādaḥ kham udyayau // SoKss_5,3.233 //",
  "GK21sokss_pu:8430": "vyomaśyāmalanistriṃśe hārakeyūrarājite /",
  "GK21sokss_pu:8431": "tasminn utpatite so 'tha devadatto vyacintayat // SoKss_5,3.234 //",
  "GK21sokss_pu:8432": "kaṣṭaṃ kīdṛg anenāhaṃ vañcitaḥ pāpabuddhinā /",
  "GK21sokss_pu:8433": "yadi vātyantam ṛjutā na kasya paribhūtaye // SoKss_5,3.235 //",
  "GK21sokss_pu:8434": "tad etasyāpakārasya katham adya pratikriyām /",
  "GK21sokss_pu:8435": "kuryāṃ vidyādharībhūtam apy enaṃ prāpnuyāṃ katham // SoKss_5,3.236 //",
  "GK21sokss_pu:8436": "tan nāsty upāyo vetālasādhanād aparo 'tra me /",
  "GK21sokss_pu:8437": "iti niścitya sa yayau rātrau pitṛvanaṃ tataḥ // SoKss_5,3.237 //",
  "GK21sokss_pu:8438": "tatrāhūya taror mūle vetālaṃ nṛkalevare /",
  "GK21sokss_pu:8439": "pūjayitvākarot tasya nṛmāṃsabalitarpaṇam // SoKss_5,3.238 //",
  "GK21sokss_pu:8440": "atṛpyantaṃ ca vetālaṃ tam anyānayanāsaham /",
  "GK21sokss_pu:8441": "tarpayiṣyan svamāṃsāni cchettum ārabhate sma saḥ // SoKss_5,3.239 //",
  "GK21sokss_pu:8442": "tatkṣaṇaṃ taṃ sa vetālo mahāsattvam abhāṣata /",
  "GK21sokss_pu:8443": "sattvenānena tuṣṭo 'smi tava mā sāhasaṃ kṛthāḥ // SoKss_5,3.240 //",
  "GK21sokss_pu:8444": "tad bhadra kim abhipretaṃ tava yat sādhayāmi te /",
  "GK21sokss_pu:8445": "ity uktavantaṃ vetālaṃ sa vīraḥ pratyuvāca tam // SoKss_5,3.241 //",
  "GK21sokss_pu:8446": "viśvastavañcako yatra jālapādo vratī sthitaḥ /",
  "GK21sokss_pu:8447": "vidyādharanivāsaṃ taṃ naya tannigrahāya mām // SoKss_5,3.242 //",
  "GK21sokss_pu:8448": "tathety uktavatā tena vetālena sa tatkṣaṇāt /",
  "GK21sokss_pu:8449": "skandhe 'dhiropya nabhasā ninye vaidyādharaṃ padam // SoKss_5,3.243 //",
  "GK21sokss_pu:8450": "tatrāpaśyac ca taṃ jālapādaṃ prāsādavartinam /",
  "GK21sokss_pu:8451": "sa vidyādhararājatvadṛptaṃ ratnāsanasthitam // SoKss_5,3.244 //",
  "GK21sokss_pu:8452": "pratārayantaṃ tām eva labdhavidyādharīpadām /",
  "GK21sokss_pu:8453": "vidyutprabhām anicchantīṃ bhāryātve tattaduktibhiḥ // SoKss_5,3.245 //",
  "GK21sokss_pu:8454": "dṛṣṭvaiva ca savetālo 'py abhyadhāvat sa taṃ yuvā /",
  "GK21sokss_pu:8455": "hṛṣyadvidyutprabhānetracakorāmṛtacandramāḥ // SoKss_5,3.246 //",
  "GK21sokss_pu:8456": "jālapādo 'pi so 'kasmāt taṃ dṛṣṭvaivāgataṃ tathā /",
  "GK21sokss_pu:8457": "vitrāsād bhraṣṭanistriṃśo nipapātāsanād bhuvi // SoKss_5,3.247 //",
  "GK21sokss_pu:8458": "devadatto 'pi tat khaḍgaṃ sa labdhvāpy avadhīn na tam /",
  "GK21sokss_pu:8459": "ripuṣv api hi bhīteṣu sānukampā mahāśayāḥ // SoKss_5,3.248 //",
  "GK21sokss_pu:8460": "jighāṃsantaṃ ca vetālaṃ taṃ jagāda sa vārayan /",
  "GK21sokss_pu:8461": "pākhaṇḍinā kim etena kṛpaṇena hatena naḥ // SoKss_5,3.249 //",
  "GK21sokss_pu:8462": "sthāpyatāṃ bhuvi nītvāyaṃ tasmāt svanilaye tvayā /",
  "GK21sokss_pu:8463": "āstāṃ tatraiva bhūyo 'pi pāpaḥ kāpālikā varam // SoKss_5,3.250 //",
  "GK21sokss_pu:8464": "ity evaṃ vadatas tasya devadattasya tatkṣaṇam /",
  "GK21sokss_pu:8465": "divo 'vatīrya śarvāṇī devī pratyakṣatāṃ yayau // SoKss_5,3.251 //",
  "GK21sokss_pu:8466": "sā jagāda ca taṃ prahvaṃ putra tuṣṭāsmi te 'dhunā /",
  "GK21sokss_pu:8467": "ananyasadṛśeneha sattvotkarṣeṇa saṃprati // SoKss_5,3.252 //",
  "GK21sokss_pu:8468": "tad vidyādhararājatvaṃ mayā dattam ihaiva te /",
  "GK21sokss_pu:8469": "ity uktvārpitavidyā sā devī sadyas tiro 'bhavat // SoKss_5,3.253 //",
  "GK21sokss_pu:8470": "jālapādaś ca nītvaiva vetālena sa bhūtale /",
  "GK21sokss_pu:8471": "vibhraṣṭasiddhir nidadhe nādharmaś ciram ṛddhaye // SoKss_5,3.254 //",
  "GK21sokss_pu:8472": "devadatto 'pi sahitaḥ sa vidyutprabhayā tayā /",
  "GK21sokss_pu:8473": "vidyādharādhirājyaṃ tat prāpya tatra vyajṛmbhata // SoKss_5,3.255 //",
  "GK21sokss_pu:8474": "ity ākhyāya kathāṃ patye śaktidevāya satvarā /",
  "GK21sokss_pu:8475": "sā bindurekhā bhūyas taṃ babhāṣe mṛdubhāṣiṇī // SoKss_5,3.256 //",
  "GK21sokss_pu:8476": "itīdṛṃśi bhavanty eva kāryāṇi tad idaṃ mama /",
  "GK21sokss_pu:8477": "bindumatyuditaṃ garbhaṃ muktaśokaṃ vipāṭaya // SoKss_5,3.257 //",
  "GK21sokss_pu:8478": "ity evaṃ bindurekhāyāṃ vadantyāṃ pāpaśaṅkite /",
  "GK21sokss_pu:8479": "śaktideve ca gaganād udabhūt tatra bhāratī // SoKss_5,3.258 //",
  "GK21sokss_pu:8480": "bhoḥ śaktideva niḥśaṅkaṃ garbho 'syāḥ kṛṣyatāṃ tvayā /",
  "GK21sokss_pu:8481": "kaṇṭhe muṣṭyā gṛhīto hi khaḍgo 'sau te bhaviṣyati // SoKss_5,3.259 //",
  "GK21sokss_pu:8482": "iti divyāṃ giraṃ śrutva pāṭitodaram āśu saḥ /",
  "GK21sokss_pu:8483": "garbhaṃ tasyāḥ samākṛṣya pāṇinā kaṇṭhato 'grahīt // SoKss_5,3.260 //",
  "GK21sokss_pu:8484": "gṛhītamātro jajñe ca sa khaḍgas tasya hastagaḥ /",
  "GK21sokss_pu:8485": "ākṛṣṭaḥ sattvataḥ siddheḥ keśapāśa ivāyataḥ // SoKss_5,3.261 //",
  "GK21sokss_pu:8486": "tato vidyādharaḥ kṣiprāt sa vipraḥ samajāyata /",
  "GK21sokss_pu:8487": "bindurekhā ca tatkālam adarśanam iyāya sā // SoKss_5,3.262 //",
  "GK21sokss_pu:8488": "tad dṛṣṭvā ca sa gatvaiva dāśaputryai nyavedayat /",
  "GK21sokss_pu:8489": "bindumatyai dvitiyasyai patnyai sarvaṃ tathāvidhaḥ // SoKss_5,3.263 //",
  "GK21sokss_pu:8490": "sā tam āha vayaṃ nātha vidyādharapateḥ sutāḥ /",
  "GK21sokss_pu:8491": "tisro bhaginyaḥ kanakapurītaḥ śāpataś cyutāḥ // SoKss_5,3.264 //",
  "GK21sokss_pu:8492": "ekā kanakarekhā sā vardhamānapure tvayā /",
  "GK21sokss_pu:8493": "yasyā dṛṣṭaḥ sa śāpāntaḥ sā ca tāṃ svāṃ purīṃ gatā // SoKss_5,3.265 //",
  "GK21sokss_pu:8494": "śāpānto hīdṛśas tasyā vicitro vidhiyogataḥ /",
  "GK21sokss_pu:8495": "aham eva tṛtīyā ca śāpāntaś cādhunaiva me // SoKss_5,3.266 //",
  "GK21sokss_pu:8496": "mayā cādyaiva gantavyā nagarī sā nijā priya /",
  "GK21sokss_pu:8497": "vidyādharaśarīrāṇi tatraivāsmākam āsate // SoKss_5,3.267 //",
  "GK21sokss_pu:8498": "[“mayā cādy aiva-” ity asmātpūrvaṃ pustakāntare,",
  "GK21sokss_pu:8499": "“vidyāvijñānavatyaś ca mānuṣye 'py akhilā vayam” iti ślokārthamadhikam]",
  "GK21sokss_pu:8500": "candraprabhā ca bhaginī jyāyasī hi sthitātra naḥ /",
  "GK21sokss_pu:8501": "tad āyāhi tvam apy āśu khaḍgasiddhiprabhāvataḥ // SoKss_5,3.268 //",
  "GK21sokss_pu:8502": "tatra hy asmāṃś catasro 'pi bhāryāḥ saṃprāpya cādhikāḥ /",
  "GK21sokss_pu:8503": "vanasthenārpitāḥ pitrā puri rājyaṃ kariṣyasi // SoKss_5,3.269 //",
  "GK21sokss_pu:8504": "iti nijaparamārtham uktavatyā samam anayā punar eva bindumatyā /",
  "GK21sokss_pu:8505": "atha kanakapurīṃ sa śaktidevo gaganapathena tatheti tāṃ jagāma // SoKss_5,3.270 //",
  "GK21sokss_pu:8506": "tasyāṃ ca yāni yoṣidvapūṃṣi paryaṅkatalpavartīni /",
  "GK21sokss_pu:8507": "nirjīvitāny apaśyat pūrvaṃ triṣu maṇḍapeṣu divyāni // SoKss_5,3.271 //",
  "GK21sokss_pu:8508": "tāni yathāvat svātmabhir anupraviṣṭāḥ sa kanakarekhādyāḥ /",
  "GK21sokss_pu:8509": "prāpto bhūyaḥ praṇatā adrākṣīt tā nijapriyās tisraḥ // SoKss_5,3.272 //",
  "GK21sokss_pu:8510": "tāṃ ca caturthīm aikṣata tajjyeṣṭhāṃ racitamaṅgalāṃ tatra /",
  "GK21sokss_pu:8511": "candraprabhāṃ pibantīṃ ciradarśanasotkayā dṛṣṭyā // SoKss_5,3.273 //",
  "GK21sokss_pu:8512": "svasvaniyogavyāpṛtaparijanavanitābhinanditāgamanaḥ /",
  "GK21sokss_pu:8513": "vāsagṛhāntaḥ prāptaś candraprabhayā tayā jagade // SoKss_5,3.274 //",
  "GK21sokss_pu:8514": "yā tatra kanakarekhā rājasutā subhaga vardhamānapure /",
  "GK21sokss_pu:8515": "dṛṣṭā bhavatā seyaṃ bhaginī me candrarekhākhyā // SoKss_5,3.275 //",
  "GK21sokss_pu:8516": "yā dāśādhipaputrī bindumatī prathamam utsthaladvīpe /",
  "GK21sokss_pu:8517": "pariṇītābhūd bhavatā śaśirekhā matsvasā seyam // SoKss_5,3.276 //",
  "GK21sokss_pu:8518": "yā tadanu bindurekhā rājasutā tatra dānavānītā /",
  "GK21sokss_pu:8519": "bhāryā ca te tad ābhūc chaśiprabhā seyam anujā me // SoKss_5,3.277 //",
  "GK21sokss_pu:8520": "tad idānīm ehi kṛtinn asmatpitur antikaṃ sahāsmābhiḥ /",
  "GK21sokss_pu:8521": "tena prattāś caitā drutam akhilāḥ pariṇayasvāsmān // SoKss_5,3.278 //",
  "GK21sokss_pu:8522": "iti kusumaśarājñāsapragalbhaṃ ca tasyāṃ tvaritam uditavatyām atra candraprabhāyām /",
  "GK21sokss_pu:8523": "api catasṛbhir ābhiḥ sākam etatpitus tan nikaṭam anuvanāntaṃ śaktidevo jagāma // SoKss_5,3.279 //",
  "GK21sokss_pu:8524": "sa ca caraṇanatābhis tābhir āveditārtho duhitṛbhir akhilābhir divyavākpreritaś ca /",
  "GK21sokss_pu:8525": "yugapad atha dadau tāḥ śaktidevāya tasmai muditamatir aśeṣās tatra vidyādharendraḥ // SoKss_5,3.280 //",
  "GK21sokss_pu:8526": "tadanu kanakapuryām ṛddham asyāṃ svarājyaṃ sapadi sa vitatāra svāś ca vidyāḥ samastāḥ /",
  "GK21sokss_pu:8527": "api ca kṛtinam enaṃ śaktivegaṃ svanāmnā vyadhita samucitena sveṣu vidyādhareṣu // SoKss_5,3.281 //",
  "GK21sokss_pu:8528": "anyo na jeṣyati bhavantam atiprabhāvād vatseśvarāt punar udeṣyati cakravartī /",
  "GK21sokss_pu:8529": "yuṣmāsu yo 'tra naravāhanadattanāmā bhāvī vibhuḥ sa tava tasya natiṃ vidadhyāḥ // SoKss_5,3.282 //",
  "GK21sokss_pu:8530": "ity ūcivāṃś ca visasarja mahāprabhāvo vidyādharādhipatir ātmatapovanāt tam /",
  "GK21sokss_pu:8531": "satkṛtya sapriyatamaṃ nijarājadhānīṃ jāmātaraṃ sa śaśikhaṇḍapadābhidhānaḥ // SoKss_5,3.283 //",
  "GK21sokss_pu:8532": "atha so 'pi śaktivego rājā bhūtvā viveśa kanakapurīm /",
  "GK21sokss_pu:8533": "svavadhūbhiḥ saha gatvā vidyādharalokavaijayantīṃ tām // SoKss_5,3.284 //",
  "GK21sokss_pu:8534": "tasyāṃ tiṣṭhan kanakaracanāvisphuranmandirāyām atyaunnatyād iva paṭupatatpiṇḍitārkaprabhāyām /",
  "GK21sokss_pu:8535": "vāmākṣībhiś catasṛbhir asau ratnasopānavāpīhṛdyodyāneṣv alabhata tarāṃ nirvṛtiṃ preyasībhiḥ // SoKss_5,3.285 //",
  "GK21sokss_pu:8536": "iti kathayitvā caritaṃ nijam eva vicitram eṣa tatkālam /",
  "GK21sokss_pu:8537": "nijagāda śaktivego vāgmī vatseśvaraṃ bhūyaḥ // SoKss_5,3.286 //",
  "GK21sokss_pu:8538": "taṃ māṃ śaśāṅkakulabhūṣaṇa śaktivegaṃ jānīhy upāgatam imaṃ khalu vatsarāja /",
  "GK21sokss_pu:8539": "utpannabhāvinijanūtanacakravarti yuṣmatsutāṅghriyugadarśanasābhilāṣam // SoKss_5,3.287 //",
  "GK21sokss_pu:8540": "itthaṃ mayeha manujena satāpi labdhā vidyādharādhipatitā purajitprasādāt /",
  "GK21sokss_pu:8541": "gacchāmi cāham adhunā nṛpate svadhāma dṛṣṭaprabhur bhavatu bhadram abhaṅguraṃ vaḥ // SoKss_5,3.288 //",
  "GK21sokss_pu:8542": "[dṛṣṭa em. for dṛṣṭaḥ]",
  "GK21sokss_pu:8543": "ity uktvā racitāñjalau ca vadati prāptābhyanujñe tatas tasminn utpatite mṛgāṅkamahasi dyāṃ śaktivege kṣaṇāt /",
  "GK21sokss_pu:8544": "devībhyāṃ sahitaḥ sabālatanayo vatseśvaro mantribhiḥ sākaṃ kām api tatra saṃmadamayīṃ bheje tadānīṃ daśām // SoKss_5,3.289 //",
  "GK21sokss_pu:8545": "iti mahākaviśrīsomadevabhaṭṭaviracite kathāsaritsāgare caturdārikālambake tṛtīyas taraṅgaḥ /",
  "GK21sokss_pu:8546": "samāpto 'yaṃ caturdārikālambakaḥ pañcamaḥ /",
  "GK21sokss_pu:8547": "// śrīḥ //",
  "GK21sokss_pu:8548": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:8549": "madanamañcukā nāma ṣaṣṭho lambakaḥ /",
  "GK21sokss_pu:8550": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:8551": "prasahya sarayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_6,0.1 //",
  "GK21sokss_pu:8552": "prathamas taraṅgaḥ /",
  "GK21sokss_pu:8553": "tarjayann iva vighnaughān namitonnamitena yaḥ /",
  "GK21sokss_pu:8554": "muhur vibhāti śirasā sa pāyād vo gajānanaḥ // SoKss_6,1.1 //",
  "GK21sokss_pu:8555": "namaḥ kāmāya yadbāṇapātair iva nirantaram /",
  "GK21sokss_pu:8556": "bhāti kaṇṭakitaṃ śaṃbhor apy umāliṅgitaṃ vapuḥ // SoKss_6,1.2 //",
  "GK21sokss_pu:8557": "ityādidivyacaritaṃ kṛtvātmānaṃ kilānyavat /",
  "GK21sokss_pu:8558": "prāptavidyādharaiśvaryo yad ā mūlāt svayaṃ jagau // SoKss_6,1.3 //",
  "GK21sokss_pu:8559": "naravāhanadatto 'tra sapatnīkair maharṣibhiḥ /",
  "GK21sokss_pu:8560": "pṛṣṭaḥ prasaṅge kutrāpi tad idaṃ śṛṇutādhunā // SoKss_6,1.4 //",
  "GK21sokss_pu:8561": "atha saṃvardhyamāno 'tra pitrā vatseśvareṇa saḥ /",
  "GK21sokss_pu:8562": "naravāhanadatto 'bhūd vyutkrāntāṣṭamavatsaraḥ // SoKss_6,1.5 //",
  "GK21sokss_pu:8563": "vinīyamāno vidyāsu krīḍann upavaneṣu ca /",
  "GK21sokss_pu:8564": "saha mantrisutair āsīd rājaputras tadā ca saḥ // SoKss_6,1.6 //",
  "GK21sokss_pu:8565": "devī vāsavadattā ca rājñī padmāvatī tathā /",
  "GK21sokss_pu:8566": "āstām ekatamasnehāt tadekāgre divāniśam // SoKss_6,1.7 //",
  "GK21sokss_pu:8567": "ārohadguṇanamreṇa reje sadvaṃśajanmanā /",
  "GK21sokss_pu:8568": "śanair āpūryamāṇena vapuṣā dhanuṣā ca saḥ // SoKss_6,1.8 //",
  "GK21sokss_pu:8569": "pitā vatseśvaraś cāśya vivāhādimanorathaiḥ /",
  "GK21sokss_pu:8570": "āsannaphalasaṃpattikāntaiḥ kālaṃ nināya tam // SoKss_6,1.9 //",
  "GK21sokss_pu:8571": "atrāntare kathāsaṃdhau yad abhūt tan niśamyatām /",
  "GK21sokss_pu:8572": "āsīt takṣaśilā nāma vitastāpuline purī // SoKss_6,1.10 //",
  "GK21sokss_pu:8573": "tadambhasi babhau yasyāḥ pratimā saudhasaṃtateḥ /",
  "GK21sokss_pu:8574": "pātālanagarīvādhastacchobhālokanāgatā // SoKss_6,1.11 //",
  "GK21sokss_pu:8575": "tasyāṃ kaliṅgadattākhyo rājā paramasaugataḥ /",
  "GK21sokss_pu:8576": "abhūt tārāvarasphītajinabhaktākhilaprajaḥ // SoKss_6,1.12 //",
  "GK21sokss_pu:8577": "rarāja sā purī yasya caityaratnair nirantaraiḥ /",
  "GK21sokss_pu:8578": "mattulyā nāma nāstīti madaśṛṅgair ivoditaḥ // SoKss_6,1.13 //",
  "GK21sokss_pu:8579": "prajānāṃ na paraṃ cakre yaḥ pitevānupālanam /",
  "GK21sokss_pu:8580": "yāvad gurur iva jñānam api svayam upādiśat // SoKss_6,1.14 //",
  "GK21sokss_pu:8581": "tathā ca tasyāṃ ko 'py āsin nagaryāṃ saugato vaṇik /",
  "GK21sokss_pu:8582": "dhanī vitastādattākhyo bhikṣupūjaikatatparaḥ // SoKss_6,1.15 //",
  "GK21sokss_pu:8583": "ratnadattābhidhānaś ca tasyābhūt tanayo yuvā /",
  "GK21sokss_pu:8584": "sa ca taṃ pitaraṃ śaśvat pāpa ity ājugupsata // SoKss_6,1.16 //",
  "GK21sokss_pu:8585": "putra nindasi kasmān mām iti pitrā ca tena saḥ /",
  "GK21sokss_pu:8586": "pṛcchyamāno vaṇikputraḥ sābhyasūyam abhāṣata // SoKss_6,1.17 //",
  "GK21sokss_pu:8587": "tāta tyaktatrayīdharmas tvam adharmaṃ niṣevase /",
  "GK21sokss_pu:8588": "yad brāhmaṇān parityajya śramaṇāñ śaśvad arcasi // SoKss_6,1.18 //",
  "GK21sokss_pu:8589": "snānādiyantraṇāhīnāḥ svakālāśanalolupāḥ /",
  "GK21sokss_pu:8590": "apāstasaśikhāśeṣakeśakaupīnasusthitāḥ // SoKss_6,1.19 //",
  "GK21sokss_pu:8591": "vihārāspadalābhāya sarve 'py adhamajātayaḥ /",
  "GK21sokss_pu:8592": "yam āśrayanti kiṃ tena saugatena nayena te // SoKss_6,1.20 //",
  "GK21sokss_pu:8593": "[lābhāya em. for lobhāya]",
  "GK21sokss_pu:8594": "tac chrutvā sa vaṇik prāha na dharmasyaikarūpatā /",
  "GK21sokss_pu:8595": "anyo lokottaraḥ putra dharmo 'nyaḥ sārvalaukikaḥ // SoKss_6,1.21 //",
  "GK21sokss_pu:8596": "brāhmaṇyam api tat prāhur yad rāgādivivarjanam /",
  "GK21sokss_pu:8597": "satyaṃ dayā ca bhūteṣu na mṛṣā jātivigrahaḥ // SoKss_6,1.22 //",
  "GK21sokss_pu:8598": "kiṃ ca darśanam etat tvaṃ sarvasattvābhayapradam /",
  "GK21sokss_pu:8599": "prāyaḥ puruṣadoṣeṇa na dūṣayitum arhasi // SoKss_6,1.23 //",
  "GK21sokss_pu:8600": "upakārasya dharmatve vivādo nāsti kasyacit /",
  "GK21sokss_pu:8601": "bhūteṣv abhayadānena nānyā copakṛtir mama // SoKss_6,1.24 //",
  "GK21sokss_pu:8602": "tad ahiṃsāpradhāne 'smin vatsa mokṣapradāyini /",
  "GK21sokss_pu:8603": "darśane 'tiratiś cen me tad adharmo mamātra kaḥ // SoKss_6,1.25 //",
  "GK21sokss_pu:8604": "iti tenoditaḥ pitrā vaṇikputraḥ prasahya saḥ /",
  "GK21sokss_pu:8605": "na tathā pratipede tanninindābhyadhikaṃ punaḥ // SoKss_6,1.26 //",
  "GK21sokss_pu:8606": "tataḥ sa tatpitā khedād gatvā dharmānuśāsituḥ /",
  "GK21sokss_pu:8607": "rājñaḥ kaliṅgadattasya purataḥ sarvam abravīt // SoKss_6,1.27 //",
  "GK21sokss_pu:8608": "so 'pi rājā tam āsthāne yuktyānāyya vaṇiksutam /",
  "GK21sokss_pu:8609": "mṛṣāracitakopaḥ sann evaṃ kṣattāram ādiśat // SoKss_6,1.28 //",
  "GK21sokss_pu:8610": "śrutaṃ mayā vaṇikputraḥ pāpo 'yam atiduṣkṛtī /",
  "GK21sokss_pu:8611": "nirvicāraṃ tad eṣo 'dya hanyatāṃ deśadūṣakaḥ // SoKss_6,1.29 //",
  "GK21sokss_pu:8612": "ity ūcivāṃs tataḥ pitrā kṛtavijñāpanaḥ kila /",
  "GK21sokss_pu:8613": "nṛpatir dharmacaryārthaṃ dvau māsau vadhanigraham // SoKss_6,1.30 //",
  "GK21sokss_pu:8614": "saṃvidhārya tadante ca punar ānayanāya saḥ /",
  "GK21sokss_pu:8615": "tasyaiva tatpitur haste nyastavāṃs taṃ vaṇiksutam // SoKss_6,1.31 //",
  "GK21sokss_pu:8616": "so 'pi pitrā gṛhaṃ nīto vaṇikputro bhayākulaḥ /",
  "GK21sokss_pu:8617": "kiṃ mayāpakṛtaṃ rājño bhaved iti vicintayan // SoKss_6,1.32 //",
  "GK21sokss_pu:8618": "akāraṇaṃ dvimāsānte maraṇaṃ bhāvi bhāvayan /",
  "GK21sokss_pu:8619": "anidro 'pacitāhāraklāntas tasthau divāniśam // SoKss_6,1.33 //",
  "GK21sokss_pu:8620": "tato māsadvaye yāte rājāgre kṛśapāṇḍuraḥ /",
  "GK21sokss_pu:8621": "punaḥ svapitrā tenāsau vaṇiksūnur anīyata // SoKss_6,1.34 //",
  "GK21sokss_pu:8622": "rājā taṃ ca tathābhūtaṃ vīkṣyāpannam abhāṣata /",
  "GK21sokss_pu:8623": "kim īdṛk tvaṃ kṛśībhūtaḥ kiṃ ruddhaṃ te mayāśanam // SoKss_6,1.35 //",
  "GK21sokss_pu:8624": "tac chrutvā sa vaṇikputro rājānaṃ tam abhāṣata /",
  "GK21sokss_pu:8625": "ātmāpi vismṛto bhītyā mama kā tv aśane kathā // SoKss_6,1.36 //",
  "GK21sokss_pu:8626": "yuṣmadādiṣṭanidhanaśravaṇāt prabhṛti prabho /",
  "GK21sokss_pu:8627": "mṛtyum āyāntam āyāntam anvahaṃ cintayāmy aham // SoKss_6,1.37 //",
  "GK21sokss_pu:8628": "ity uktavantaṃ taṃ rājā sa vaṇikputram abravīt /",
  "GK21sokss_pu:8629": "bodhito 'si mayā vatsa yuktyā prāṇabhayaṃ svataḥ // SoKss_6,1.38 //",
  "GK21sokss_pu:8630": "īdṛg eva hi sarvasya jantor mṛtyubhayaṃ bhavet /",
  "GK21sokss_pu:8631": "tadrakṣaṇopakārāc ca dharmaḥ ko 'bhyadhiko vada // SoKss_6,1.39 //",
  "GK21sokss_pu:8632": "tad etat tava dharmāya mumukṣāyai ca darśitam /",
  "GK21sokss_pu:8633": "mṛtyubhīto hi yatate naro mokṣāya buddhimān // SoKss_6,1.40 //",
  "GK21sokss_pu:8634": "ato na garhaṇīyo 'yam etaddharmā pitā tvayā /",
  "GK21sokss_pu:8635": "iti rājavacaḥ śrutvā prahvo 'vādīd vaṇiksutaḥ // SoKss_6,1.41 //",
  "GK21sokss_pu:8636": "dharmopadeśād devena kṛtī tāvad ahaṃ kṛtaḥ /",
  "GK21sokss_pu:8637": "mokṣāyecchā prajātā me tam apy upadiśa prabho // SoKss_6,1.42 //",
  "GK21sokss_pu:8638": "tac chrutvā taṃ vaṇikputraṃ prāpte tatra purotsave /",
  "GK21sokss_pu:8639": "tailapūrṇaṃ kare pātraṃ dattvā rājā jagāda saḥ // SoKss_6,1.43 //",
  "GK21sokss_pu:8640": "idaṃ pātraṃ gṛhītvā tvam ehi bhrāntvā purīm imām /",
  "GK21sokss_pu:8641": "tailabindunipātaś ca rakṣaṇīyas tvayā suta // SoKss_6,1.44 //",
  "GK21sokss_pu:8642": "nipatiṣyati yady ekas tailabindur itas tava /",
  "GK21sokss_pu:8643": "sadyo nipātayiṣyanti tvām ete puruṣās tataḥ // SoKss_6,1.45 //",
  "GK21sokss_pu:8644": "evaṃ kiloktvā vyasṛjat taṃ bhrāmāya vaṇiksutam /",
  "GK21sokss_pu:8645": "utkhātakhaḍgān puruṣān dattvā paścāt sa bhūpatiḥ // SoKss_6,1.46 //",
  "GK21sokss_pu:8646": "vaṇikputro 'pi sa bhayād rakṣaṃs tailalavacyutim /",
  "GK21sokss_pu:8647": "purīṃ tām abhito bhrāntvā kṛcchrād āgān nṛpāntikam // SoKss_6,1.47 //",
  "GK21sokss_pu:8648": "nṛpo 'py agalitānītatailaṃ dṛṣṭvā tam abhyadhāt /",
  "GK21sokss_pu:8649": "kaścit purabhrame 'py adya dṛṣṭo 'tra bhramatā tvayā // SoKss_6,1.48 //",
  "GK21sokss_pu:8650": "['tra em. for 'tre]",
  "GK21sokss_pu:8651": "tac chrutvā sa vaṇikputraḥ provāca racitāñjaliḥ /",
  "GK21sokss_pu:8652": "yat satyaṃ na mayā deva dṛṣṭaṃ kiṃcin na ca śrutam // SoKss_6,1.49 //",
  "GK21sokss_pu:8653": "ahaṃ hy ekāvadhānena tailaleśaparicyutam /",
  "GK21sokss_pu:8654": "khaḍgapātabhayād rakṣaṃs tadānīm abhramaṃ purīm // SoKss_6,1.50 //",
  "GK21sokss_pu:8655": "evaṃ vaṇiksutenokte sa rājā nijagāda tam /",
  "GK21sokss_pu:8656": "dṛśyatailaikacittena na tvayā kiṃcid īkṣitam // SoKss_6,1.51 //",
  "GK21sokss_pu:8657": "tat tenaivāvadhānena parānudhyānam ācara /",
  "GK21sokss_pu:8658": "ekāgro hi bahirvṛttinivṛttas tattvam īkṣate // SoKss_6,1.52 //",
  "GK21sokss_pu:8659": "dṛṣṭatattvaś ca na punaḥ karmajālena badhyate /",
  "GK21sokss_pu:8660": "eṣa mokṣopadeśas te saṃkṣepāt kathito mayā // SoKss_6,1.53 //",
  "GK21sokss_pu:8661": "ity uktvā prahito rājñā patitvā tasya pādayoḥ /",
  "GK21sokss_pu:8662": "kṛtārthaḥ sa vaṇikputro hṛṣṭaḥ pitṛgṛhaṃ yayau // SoKss_6,1.54 //",
  "GK21sokss_pu:8663": "evaṃ kaliṅgadattasya prajās tasyānuśāsataḥ /",
  "GK21sokss_pu:8664": "tārādattābhidhānābhūd rājñī rājñaḥ kulocitā // SoKss_6,1.55 //",
  "GK21sokss_pu:8665": "yayā sa rājā śuśubhe rītimatyā suvṛttayā /",
  "GK21sokss_pu:8666": "nānādṛṣṭāntarasiko bhāratyā sukavir yathā // SoKss_6,1.56 //",
  "GK21sokss_pu:8667": "yā prakāśaguṇaślāghyā jyotsneva śaśalakṣmaṇaḥ /",
  "GK21sokss_pu:8668": "tasyāmṛtamayasyābhūd avibhinnaiva bhūpateḥ // SoKss_6,1.57 //",
  "GK21sokss_pu:8669": "tayā devyā samaṃ tatra sukhinas tasya tiṣṭhataḥ /",
  "GK21sokss_pu:8670": "nṛpasya jagmur divasāḥ śacyeva divi vajriṇaḥ // SoKss_6,1.58 //",
  "GK21sokss_pu:8671": "atrāntare kilaitasmin kathāsaṃdhau śatakratoḥ /",
  "GK21sokss_pu:8672": "kuto 'pi hetos tridive vartate sma mahotsavaḥ // SoKss_6,1.59 //",
  "GK21sokss_pu:8673": "tatrāpsaraḥsu sarvāsu nartituṃ militāsv api /",
  "GK21sokss_pu:8674": "ekā surabhidattākhyā nādṛśyata varāpsarāḥ // SoKss_6,1.60 //",
  "GK21sokss_pu:8675": "praṇidhānāt tataḥ śakras tāṃ dadarśa rahaḥsthitām /",
  "GK21sokss_pu:8676": "vidyādhareṇa kenāpi sahitāṃ nandanāntare // SoKss_6,1.61 //",
  "GK21sokss_pu:8677": "tad dṛṣṭvā jātakopo 'ntaḥ sa vṛtrārir acintayat /",
  "GK21sokss_pu:8678": "aho etau durācārau madanāndhāv ubhāv api // SoKss_6,1.62 //",
  "GK21sokss_pu:8679": "ekā yad ācaraty eva vismṛtyāsmān svatantravat /",
  "GK21sokss_pu:8680": "karoty avinayaṃ cānyo devabhūmau praviśya yat // SoKss_6,1.63 //",
  "GK21sokss_pu:8681": "athavāsya varākasya doṣo vidyādharasya kaḥ /",
  "GK21sokss_pu:8682": "ākṛṣṭo hi vaśīkṛtya rūpeṇāyam ihānayā // SoKss_6,1.64 //",
  "GK21sokss_pu:8683": "kāntayāntaḥ kilāpūrṇatuṅgastanataṭāntayā /",
  "GK21sokss_pu:8684": "lāvaṇyāmbutaraṅgiṇyā hṛtaḥ syād ātmanaḥ prabhuḥ // SoKss_6,1.65 //",
  "GK21sokss_pu:8685": "cakṣubhe kiṃ na śarvo 'pi purā dṛṣṭvā tilottamām /",
  "GK21sokss_pu:8686": "dhātrā gṛhītvā racitām uttamebhyas tilaṃ tilam // SoKss_6,1.66 //",
  "GK21sokss_pu:8687": "tapaś ca menakāṃ dṛṣṭvā viśvāmitro na kiṃ jahau /",
  "GK21sokss_pu:8688": "śarmiṣṭhārūpalobhāc ca yayātir nāptavāñ jarām // SoKss_6,1.67 //",
  "GK21sokss_pu:8689": "ato vidyādharayuvā naivāyam aparādhyati /",
  "GK21sokss_pu:8690": "trijagatkṣobhaśaktena rūpeṇāpsarasā hṛtaḥ // SoKss_6,1.68 //",
  "GK21sokss_pu:8691": "iyaṃ tu svarvadhūḥ pāpā hīnāsaktāparādhinī /",
  "GK21sokss_pu:8692": "praveśitaḥ surān hitvā yayāyam iha nandane // SoKss_6,1.69 //",
  "GK21sokss_pu:8693": "ity ālocya vimucyainaṃ vidyādharakumārakam /",
  "GK21sokss_pu:8694": "ahalyākāmukaḥ so 'syai śāpam apsarase dadau // SoKss_6,1.70 //",
  "GK21sokss_pu:8695": "pāpe prayāhi mānuṣyaṃ prāpya cāyonijāṃ sutām /",
  "GK21sokss_pu:8696": "divyaṃ kṛtvā ca kartavyam eṣyasi dyām imām iti // SoKss_6,1.71 //",
  "GK21sokss_pu:8697": "atrāntare ca sā tasya rājñas takṣaśilāpuri /",
  "GK21sokss_pu:8698": "rājñī kaliṅgadattasya tārādattā yayāv ṛtum // SoKss_6,1.72 //",
  "GK21sokss_pu:8699": "tasyāḥ surabhidattā sā śakraśāpacyutāpsarāḥ /",
  "GK21sokss_pu:8700": "saṃbabhūvodare devyā dehasaundaryadāyinī // SoKss_6,1.73 //",
  "GK21sokss_pu:8701": "tadā ca nabhaso bhraṣṭāṃ jvālāṃ devī dadarśa sā /",
  "GK21sokss_pu:8702": "tārādattā kila svapne praviśantīṃ nijodare // SoKss_6,1.74 //",
  "GK21sokss_pu:8703": "prātaś cāvarṇayat svapnaṃ bhartre taṃ sā savismayā /",
  "GK21sokss_pu:8704": "rājñe kaliṅgadattāya so 'pi prīto jagāda tām // SoKss_6,1.75 //",
  "GK21sokss_pu:8705": "devi divyāḥ patanty eva śāpān mānuṣyayoniṣu /",
  "GK21sokss_pu:8706": "taj jāne devajātīyaḥ ko'pi garbhe tavārpitaḥ // SoKss_6,1.76 //",
  "GK21sokss_pu:8707": "vicitrasadasatkarmanibaddhāḥ saṃcaranti hi /",
  "GK21sokss_pu:8708": "jantavas trijagaty asmiñ śubhāśubhaphalāptaye // SoKss_6,1.77 //",
  "GK21sokss_pu:8709": "ity uktā bhūbhṛtā rājñī sā prasaṅgād uvāca tam /",
  "GK21sokss_pu:8710": "satyaṃ karmaiva balavad bhogadāyi śubhāśubham // SoKss_6,1.78 //",
  "GK21sokss_pu:8711": "tathā cedam upodghātaṃ śrutaṃ vacmy atra te śṛṇu /",
  "GK21sokss_pu:8712": "abhavad dharmadattākhyaḥ kośalādhipatir nṛpaḥ // SoKss_6,1.79 //",
  "GK21sokss_pu:8713": "nāgaśrīr iti tasyāsīd rājñī yā patidevatā /",
  "GK21sokss_pu:8714": "bhūmāv arundhatī khyātā rundhanty api satīdhuram // SoKss_6,1.80 //",
  "GK21sokss_pu:8715": "kāle gacchati tasyāṃ ca devyāṃ tasya ca bhūpateḥ /",
  "GK21sokss_pu:8716": "aham eṣā samutpannā duhitāhitasūdana // SoKss_6,1.81 //",
  "GK21sokss_pu:8717": "tato mayy atibālāyāṃ deva sā jananī mama /",
  "GK21sokss_pu:8718": "akasmāt pūrvajātiṃ svāṃ smṛtvā svapatim abravīt // SoKss_6,1.82 //",
  "GK21sokss_pu:8719": "rājann akāṇḍa evādya pūrvajanma smṛtaṃ mayā /",
  "GK21sokss_pu:8720": "aprītyai tad anākhyātam ākhyātaṃ mṛtaye ca me // SoKss_6,1.83 //",
  "GK21sokss_pu:8721": "aśaṅkitaṃ smṛtā jātiḥ syād ākhyātaiva mṛtyave /",
  "GK21sokss_pu:8722": "iti hy āhur ato deva mayy atīva viṣāditā // SoKss_6,1.84 //",
  "GK21sokss_pu:8723": "ity uktaḥ sa tayā patnyā rājā tāṃ pratyabhāṣata /",
  "GK21sokss_pu:8724": "priye mayāpi prāg janma tvayeva sahasā smṛtam // SoKss_6,1.85 //",
  "GK21sokss_pu:8725": "tan mamācakṣva tāvat tvaṃ kathayiṣyāmy ahaṃ ca te /",
  "GK21sokss_pu:8726": "yad astu ko 'nyathā kartuṃ śakto hi bhavitavyatām // SoKss_6,1.86 //",
  "GK21sokss_pu:8727": "iti sā preritā tena bhartrā rājñī jagāda tam /",
  "GK21sokss_pu:8728": "nirbandho yadi te rājañ śṛṇu tarhi vadāmy aham // SoKss_6,1.87 //",
  "GK21sokss_pu:8729": "ihaiva deśe viprasya mādhavākhyasya kasyacit /",
  "GK21sokss_pu:8730": "gṛhe 'ham abhavaṃ dāsī suvṛttā pūrvajanmani // SoKss_6,1.88 //",
  "GK21sokss_pu:8731": "devadāsābhidhānaś ca patir atra mamābhavat /",
  "GK21sokss_pu:8732": "kasyāpy ekasya vaṇijaḥ sādhuḥ karmakaro gṛhe // SoKss_6,1.89 //",
  "GK21sokss_pu:8733": "tāv āvām avasāvātra kṛtvā gehaṃ nijocitam /",
  "GK21sokss_pu:8734": "svasvasvāmigṛhānītapakvānnakṛtavartanau // SoKss_6,1.90 //",
  "GK21sokss_pu:8735": "vāridhānī ca kumbhaś ca mārjanī mañcakas tathā /",
  "GK21sokss_pu:8736": "ahaṃ ca matpatiś ceti yugmatritayam eva nau // SoKss_6,1.91 //",
  "GK21sokss_pu:8737": "akaliprasare gehe saṃtoṣaḥ sukhinor abhūt /",
  "GK21sokss_pu:8738": "devapitratithiprattaśeṣaṃ pramitam aśnatoḥ // SoKss_6,1.92 //",
  "GK21sokss_pu:8739": "ekaikato 'dhikaṃ kiṃcid yad ācchādanam apy abhūt /",
  "GK21sokss_pu:8740": "sudurgatāya kasmaicit tad āvābhyām adīyata // SoKss_6,1.93 //",
  "GK21sokss_pu:8741": "athātrodabhavat tīvro durbhikṣas tena cāvayoḥ /",
  "GK21sokss_pu:8742": "bhṛtyannam anvahaṃ prāpyam alpam alpam upānamat // SoKss_6,1.94 //",
  "GK21sokss_pu:8743": "tataḥ kṣutkṣāmavapuṣoḥ śanair nāv avasīdatoḥ /",
  "GK21sokss_pu:8744": "kadācid āgād āhārakāle klānto 'tithir dvijaḥ // SoKss_6,1.95 //",
  "GK21sokss_pu:8745": "tasmai niḥśeṣam āvābhyāṃ dvābhyām api nijāśanam /",
  "GK21sokss_pu:8746": "prāṇasaṃśayakāle 'pi dattaṃ yāvac ca yac ca tat // SoKss_6,1.96 //",
  "GK21sokss_pu:8747": "bhuktvā tasmin gate prāṇā bhartāraṃ me tam atyajan /",
  "GK21sokss_pu:8748": "arthiny asyādaro nāsmāsv iti manyuvaśād iva // SoKss_6,1.97 //",
  "GK21sokss_pu:8749": "tataś cāhaṃ samādhāya patye samucitāṃ citām /",
  "GK21sokss_pu:8750": "ārūḍhā cāvarūḍhaś ca vipadbhāro mamātmanaḥ // SoKss_6,1.98 //",
  "GK21sokss_pu:8751": "atha rājagṛhe jātā jātāhaṃ mahiṣī tava /",
  "GK21sokss_pu:8752": "acintyaṃ hi phalaṃ sūte sadyaḥ sukṛtapādapaḥ // SoKss_6,1.99 //",
  "GK21sokss_pu:8753": "ity uktaḥ sa tayā rājñā dharmadatto nṛpo 'bravīt /",
  "GK21sokss_pu:8754": "ehi priye sa evāhaṃ pūrvajanmapatis tava // SoKss_6,1.100 //",
  "GK21sokss_pu:8755": "vaṇikkarmakaro 'bhūvaṃ devadāso 'ham eva saḥ /",
  "GK21sokss_pu:8756": "etad eva mayāpy adya prāktanaṃ janma hi smṛtam // SoKss_6,1.101 //",
  "GK21sokss_pu:8757": "ity uktvā svāny abhijñānāny udīrya sa tayā saha /",
  "GK21sokss_pu:8758": "devyā viṣaṇṇo hṛṣṭaś ca rājā sadyo divaṃ gataḥ // SoKss_6,1.102 //",
  "GK21sokss_pu:8759": "evaṃ tayoś ca matpitror lokāntaram upeyuṣoḥ /",
  "GK21sokss_pu:8760": "mātuḥ svasā vardhayituṃ mām anaiṣīn nijaṃ gṛham // SoKss_6,1.103 //",
  "GK21sokss_pu:8761": "kanyāyāṃ mayi cābhyāgād ekas tatrātithir muniḥ /",
  "GK21sokss_pu:8762": "mātṛsvasā ca māṃ tasya śuśrūṣāyai samādiśat // SoKss_6,1.104 //",
  "GK21sokss_pu:8763": "sa ca kunty eva durvāsā yatnenārādhito mayā /",
  "GK21sokss_pu:8764": "tadvarāc ca mayā prāpto dhārmikas tvaṃ patiḥ prabho // SoKss_6,1.105 //",
  "GK21sokss_pu:8765": "evaṃ bhavanti bhadrāṇi dharmād eva yad ādarāt /",
  "GK21sokss_pu:8766": "pitṛbhyāṃ saha saṃprāpya rājyaṃ jātir api smṛtā // SoKss_6,1.106 //",
  "GK21sokss_pu:8767": "etat sa tārādattāyā devyāḥ śrutvā vaco nṛpaḥ /",
  "GK21sokss_pu:8768": "kaliṅgadatto dharmaikasādaro nijagāda tām // SoKss_6,1.107 //",
  "GK21sokss_pu:8769": "satyaṃ samyakkṛto 'lpo 'pi dharmo bhūriphalo bhavet /",
  "GK21sokss_pu:8770": "tathā ca prāktanīṃ devi saptadvijakathāṃ śṛṇu // SoKss_6,1.108 //",
  "GK21sokss_pu:8771": "kuṇḍinākhye pure pūrvam upādhyāyasya kasyacit /",
  "GK21sokss_pu:8772": "brāhmaṇasyābhavañ śiṣyāḥ sapta brāhmaṇaputrakāḥ // SoKss_6,1.109 //",
  "GK21sokss_pu:8773": "sa tāñ śiṣyān upādhyāyo dhenuṃ durbhikṣadoṣataḥ /",
  "GK21sokss_pu:8774": "gomataḥ śvaśurād ekāṃ yācituṃ prāhiṇot tataḥ // SoKss_6,1.110 //",
  "GK21sokss_pu:8775": "te ca gatvānyadeśasthaṃ durbhikṣakṣāmakukṣayaḥ /",
  "GK21sokss_pu:8776": "taṃ tadgirā tacchvaśuraṃ tacchiṣyā gāṃ yayācire // SoKss_6,1.111 //",
  "GK21sokss_pu:8777": "so 'pi vṛttikarīm ekāṃ dhenuṃ tebhyaḥ samarpayat /",
  "GK21sokss_pu:8778": "kṛpaṇaḥ kṣudhitebhyo 'pi na tu tebhyo 'śanaṃ dadau // SoKss_6,1.112 //",
  "GK21sokss_pu:8779": "tatas te tāṃ gṛhītvā gām āyānto 'rdhapathe kṣudhā /",
  "GK21sokss_pu:8780": "udgāḍhapīḍitāḥ klāntā nipetur dharaṇītale // SoKss_6,1.113 //",
  "GK21sokss_pu:8781": "upādhyāyagṛhaṃ dūraṃ dūre cāpadgatā vayam /",
  "GK21sokss_pu:8782": "durlabhaṃ sarvataś cānnaṃ tat prāṇair gatam eva naḥ // SoKss_6,1.114 //",
  "GK21sokss_pu:8783": "evaṃ ca dhenur apy eṣā nistoyavanamānuṣe /",
  "GK21sokss_pu:8784": "araṇye 'smin vipannaiva gurvartho 'lpo 'pi kas tataḥ // SoKss_6,1.115 //",
  "GK21sokss_pu:8785": "tad asyāḥ piśitaiḥ prāṇān saṃdhāryāśu gurūn api /",
  "GK21sokss_pu:8786": "saṃbhāvayām astaccheṣair āpatkālo hi vartate // SoKss_6,1.116 //",
  "GK21sokss_pu:8787": "iti saṃmantrya saptāpi jaghnuḥ sabrahmacāriṇaḥ /",
  "GK21sokss_pu:8788": "śāstroktavidhinā dhenuṃ tāṃ paśūkṛtya tatra te // SoKss_6,1.117 //",
  "GK21sokss_pu:8789": "iṣṭvā devān pitṝn bhuktvā tanmāṃsaṃ vidhivac ca tat /",
  "GK21sokss_pu:8790": "jagmur ādāya taccheṣam upādhyāyasya cāntikam // SoKss_6,1.118 //",
  "GK21sokss_pu:8791": "tasmai praṇamya sarvaṃ te śasaṃsus tad yathā kṛtam /",
  "GK21sokss_pu:8792": "sa tebhyaḥ sāparādhebhyo 'py atuṣyat satyabhāṣaṇāt // SoKss_6,1.119 //",
  "GK21sokss_pu:8793": "dinaiḥ saptāpi durbhikṣadoṣāt te ca vipedire /",
  "GK21sokss_pu:8794": "jātismarāś ca bhūyo 'pi tena satyena jajñire // SoKss_6,1.120 //",
  "GK21sokss_pu:8795": "itthaṃ phalati śuddhena siktaṃ saṃkalpavāriṇā /",
  "GK21sokss_pu:8796": "puṇyabījam api svalpaṃ puṃsāṃ kṛṣikṛtām iva // SoKss_6,1.121 //",
  "GK21sokss_pu:8797": "tad eva dūṣitaṃ devi duṣṭasaṃkalpapāthasā /",
  "GK21sokss_pu:8798": "phalaty aniṣṭam atredaṃ vacmy anyad api tac chṛṇu // SoKss_6,1.122 //",
  "GK21sokss_pu:8799": "gaṅgāyāṃ tulyakālau dvau tapasy anaśane janau /",
  "GK21sokss_pu:8800": "eko vipro dvitīyaś ca caṇḍālas tasthatuḥ purā // SoKss_6,1.123 //",
  "GK21sokss_pu:8801": "tayor vipraḥ kṣudhākrānto niṣādān vīkṣya tatragān /",
  "GK21sokss_pu:8802": "matsyān ādāya bhuñjānān evaṃ mūḍho vyacintayat // SoKss_6,1.124 //",
  "GK21sokss_pu:8803": "aho dāsyāḥ sutā ete dhanyā jagati dhīvarāḥ /",
  "GK21sokss_pu:8804": "ye yathākāmam aśnanti pratyahaṃ śapharāmiṣam // SoKss_6,1.125 //",
  "GK21sokss_pu:8805": "dvitīyas tu sa cāṇḍālo dṛṣṭvā tān eva dhīvarān /",
  "GK21sokss_pu:8806": "acintayad dhigas tv etān kravyādān prāṇighātinaḥ // SoKss_6,1.126 //",
  "GK21sokss_pu:8807": "tat kim evaṃ sthitasyeha dṛṣṭair eṣāṃ mukhair mama /",
  "GK21sokss_pu:8808": "iti saṃmīlya netre sa tatrāsīt svātmani sthitaḥ // SoKss_6,1.127 //",
  "GK21sokss_pu:8809": "kramāc cānaśanenobhau vipannau tau dvijāntyajau /",
  "GK21sokss_pu:8810": "dvijas tatra śvabhir bhuktaḥ śīrṇo gaṅgājale 'ntyajaḥ // SoKss_6,1.128 //",
  "GK21sokss_pu:8811": "tato 'kṛtātmā kaivartakula evātra sa dvijaḥ /",
  "GK21sokss_pu:8812": "abhyajāyata tīrthasya guṇāj jātismaras tv abhūt // SoKss_6,1.129 //",
  "GK21sokss_pu:8813": "caṇḍālo 'pi sa tatraiva gaṅgātīre mahībhujaḥ /",
  "GK21sokss_pu:8814": "gṛhe jātismaro jajñe dhīro 'nupahatātmakaḥ // SoKss_6,1.130 //",
  "GK21sokss_pu:8815": "jātayoś ca tayor evaṃ prāgjanmasmarator dvayoḥ /",
  "GK21sokss_pu:8816": "eko 'nutepe dāsaḥ san rājā san mumude 'paraḥ // SoKss_6,1.131 //",
  "GK21sokss_pu:8817": "iti dharmataror mūlam aśuddhaṃ yasya mānasam /",
  "GK21sokss_pu:8818": "śuddhaṃ yasya ca tadrūpaṃ phalaṃ tasya na saṃśayaḥ // SoKss_6,1.132 //",
  "GK21sokss_pu:8819": "ity etad uktvā devīṃ tāṃ tārādattāṃ sa bhūpatiḥ /",
  "GK21sokss_pu:8820": "kaliṅgadattaḥ punar apy uvācaināṃ prasaṅgataḥ // SoKss_6,1.133 //",
  "GK21sokss_pu:8821": "kiṃ ca sattvādhikaṃ karma devī yan nāma yādṛśam /",
  "GK21sokss_pu:8822": "phalāya tad yataḥ sattvam anudhāvanti saṃpadaḥ // SoKss_6,1.134 //",
  "GK21sokss_pu:8823": "tathā ca kathayāmy atra śṛṇu citrām imāṃ kathām /",
  "GK21sokss_pu:8824": "astīha bhuvanakhyātāvantīṣūjjayinī purī // SoKss_6,1.135 //",
  "GK21sokss_pu:8825": "rājate sitaharmyair yā mahākālanivāsabhūḥ /",
  "GK21sokss_pu:8826": "tatsevārasasaṃprāptakailāsaśikharair iva // SoKss_6,1.136 //",
  "GK21sokss_pu:8827": "saccakravartipānīyaḥ praviśad vāhinīśataḥ /",
  "GK21sokss_pu:8828": "yadābhogo 'bdhigambhīraḥ sapakṣakṣmābhṛdāśritaḥ // SoKss_6,1.137 //",
  "GK21sokss_pu:8829": "tasyāṃ vikramasiṃhākhyo babhūvānvarthayākhyayā /",
  "GK21sokss_pu:8830": "rājā vairimṛgā yasya naiva san saṃmukhāḥ kvacit // SoKss_6,1.138 //",
  "GK21sokss_pu:8831": "sa ca niṣpratipakṣatvād alabdhasamarotsavaḥ /",
  "GK21sokss_pu:8832": "astreṣu bāhuvīrye ca sāvajño 'ntar atapyata // SoKss_6,1.139 //",
  "GK21sokss_pu:8833": "atha so 'maraguptena tadabhirpāyavedinā /",
  "GK21sokss_pu:8834": "kathāntare prasaṅgena mantriṇā jagade nṛpaḥ // SoKss_6,1.140 //",
  "GK21sokss_pu:8835": "deva dordaṇḍadarpeṇa śastravidyāmadena ca /",
  "GK21sokss_pu:8836": "āśaṃsatām api ripūn rājñāṃ doṣo na durlabhaḥ // SoKss_6,1.141 //",
  "GK21sokss_pu:8837": "tathā ca pūrvaṃ bāṇena yuddhayogyam ariṃ haraḥ /",
  "GK21sokss_pu:8838": "darpād bhujasahasrasya tāvad ārādhya yācitaḥ // SoKss_6,1.142 //",
  "GK21sokss_pu:8839": "yāvat prāpta tathābhūtatadvaraḥ sa murāriṇā /",
  "GK21sokss_pu:8840": "devena vairiṇā saṃkhye lūnabāhuvanaḥ kṛtaḥ // SoKss_6,1.143 //",
  "GK21sokss_pu:8841": "tasmāt tvayāpi kartavyo nāsaṃtoṣo yudhaṃ vinā /",
  "GK21sokss_pu:8842": "kāṅkṣaṇīyo na cāniṣṭo vipakṣo 'pi kadācana // SoKss_6,1.144 //",
  "GK21sokss_pu:8843": "śastraśikṣā svavīryaṃ ca darśanīyaṃ taveha cet /",
  "GK21sokss_pu:8844": "yogyabhūmāv aṭavyāṃ tanmṛgayāyāṃ ca darśaya // SoKss_6,1.145 //",
  "GK21sokss_pu:8845": "rājñāṃ cākheṭakam api vyāyāmādikṛte matam /",
  "GK21sokss_pu:8846": "yuddhādhvani na śasyante rājāno hy akṛtaśramāḥ // SoKss_6,1.146 //",
  "GK21sokss_pu:8847": "āraṇyāś ca mṛgā duṣṭāḥ śūnyām icchanti medinīm /",
  "GK21sokss_pu:8848": "tena te nṛpater vadhyā ity apy ākheṭam iṣyate // SoKss_6,1.147 //",
  "GK21sokss_pu:8849": "na cāti te niṣevyante tatsevāvyasanena hi /",
  "GK21sokss_pu:8850": "gatā nṛpatayaḥ pūrvam api pāṇḍvādayaḥ kṣayam // SoKss_6,1.148 //",
  "GK21sokss_pu:8851": "ity ukto 'maraguptena mantriṇā sa sumedhasā /",
  "GK21sokss_pu:8852": "rājā vikramasiṃho 'tra tatheti tad amanyata // SoKss_6,1.149 //",
  "GK21sokss_pu:8853": "anyedyuś cāśvapādātasārameyamayīṃ bhuvam /",
  "GK21sokss_pu:8854": "vicitravāgurocchrāyamayīś ca sakalā diśaḥ // SoKss_6,1.150 //",
  "GK21sokss_pu:8855": "saharṣamṛgayugrāmaninādamayam ambaram /",
  "GK21sokss_pu:8856": "kurvan sa mṛgayāhetor nagaryā niryayau nṛpaḥ // SoKss_6,1.151 //",
  "GK21sokss_pu:8857": "nirgacchan gajapṛṣṭhastho bāhye śūnye surālaye /",
  "GK21sokss_pu:8858": "puruṣau dvāv apaśyac ca vijane sahitasthitau // SoKss_6,1.152 //",
  "GK21sokss_pu:8859": "svairaṃ mantrayamāṇau ca mithaḥ kim api tāv ubhau /",
  "GK21sokss_pu:8860": "dūrāt sa tarkayan rājā jagāma mṛgayāvanam // SoKss_6,1.153 //",
  "GK21sokss_pu:8861": "tatra protkhātakhaḍgeṣu vṛddhavyāghreṣu ca vyadhāt /",
  "GK21sokss_pu:8862": "toṣaṃ sa siṃhanādeṣu bhūbhāgeṣu nageṣu ca // SoKss_6,1.154 //",
  "GK21sokss_pu:8863": "tāṃ sa vikramabījābhair mahīṃ tastāra mauktikaiḥ /",
  "GK21sokss_pu:8864": "siṃhānāṃ hastihantṝṇāṃ nihatānāṃ nakhacyutaiḥ // SoKss_6,1.155 //",
  "GK21sokss_pu:8865": "tiryañcas tiryag evāsya petur vakraplutā mṛgaḥ /",
  "GK21sokss_pu:8866": "laghu nirbhidya tān pūrvaṃ harṣaṃ prāpad avakragaḥ // SoKss_6,1.156 //",
  "GK21sokss_pu:8867": "kṛtākheṭaś ca suciraṃ rājāsau śrāntasevakaḥ /",
  "GK21sokss_pu:8868": "āgāc chithilitajyena cāpenojjayinīṃ punaḥ // SoKss_6,1.157 //",
  "GK21sokss_pu:8869": "tasyāṃ devakule tasmiṃs tāvat kālaṃ tathaiva tau /",
  "GK21sokss_pu:8870": "sthitau dadarśa puruṣau nirgacchanyau sa dṛṣṭavān // SoKss_6,1.158 //",
  "GK21sokss_pu:8871": "kāv etau mantrayete ca kiṃ svid evam iyac ciram /",
  "GK21sokss_pu:8872": "nūnaṃ cārāv imau dīrgharahasyālāpasevinau // SoKss_6,1.159 //",
  "GK21sokss_pu:8873": "ity ālocya pratīhāraṃ visṛjyānāyayat sa tau /",
  "GK21sokss_pu:8874": "puruṣau dvāv avaṣṭabhya rājā baddhau cakāra ca // SoKss_6,1.160 //",
  "GK21sokss_pu:8875": "dvitīye 'hani cāsthānaṃ tāv ānāyya sa pṛṣṭavān /",
  "GK21sokss_pu:8876": "kau yuvāṃ suciraṃ kaś ca mantrastāvān sa vāmiti // SoKss_6,1.161 //",
  "GK21sokss_pu:8877": "tatas tayoḥ svayaṃ rājñā tatra paryanuyuktayoḥ /",
  "GK21sokss_pu:8878": "yācitābhayayor eko yuvā vaktuṃ pracakrame // SoKss_6,1.162 //",
  "GK21sokss_pu:8879": "śrūyatāṃ varṇayāmy etad yathāvad adhunā prabho /",
  "GK21sokss_pu:8880": "abhūt karabhako nāma vipro 'syām eva vaḥ puri // SoKss_6,1.163 //",
  "GK21sokss_pu:8881": "tasya pravīraputrecchakṛtāgnyārādhanodbhavaḥ /",
  "GK21sokss_pu:8882": "aham eṣa mahārāja vedavidyāvidaḥ sutaḥ // SoKss_6,1.164 //",
  "GK21sokss_pu:8883": "tasmiṃś ca bhāryānugate pitari svargate śiśuḥ /",
  "GK21sokss_pu:8884": "adhītavidyo 'py ānāthyāt svamārgaṃ tyaktavān aham // SoKss_6,1.165 //",
  "GK21sokss_pu:8885": "pravṛttaś cābhavaṃ dyūtaṃ śastravidyāś ca sevitum /",
  "GK21sokss_pu:8886": "kasya nocchṛṅkhalaṃ bālyaṃ guruśāsanavarjitam // SoKss_6,1.166 //",
  "GK21sokss_pu:8887": "tena krameṇa cottīrṇe śaiśave jātadormadaḥ /",
  "GK21sokss_pu:8888": "aṭavīm ekadā bāṇān ahaṃ kṣeptuṃ gato 'bhavam // SoKss_6,1.167 //",
  "GK21sokss_pu:8889": "tāvat tena pathā caikā nagaryā nirgatā vadhūḥ /",
  "GK21sokss_pu:8890": "āgāt karṇīrathārūḍhā janyair bahubhir anvitā // SoKss_6,1.168 //",
  "GK21sokss_pu:8891": "akasmāc ca tadaivātra karī troṭitaśṛṅkhalaḥ /",
  "GK21sokss_pu:8892": "kuto 'py āgatya tām eva vadhūm abhyāpatan madāt // SoKss_6,1.169 //",
  "GK21sokss_pu:8893": "tadbhayena ca sarve 'pi tyaktvā tām anuyāyinaḥ /",
  "GK21sokss_pu:8894": "tadbhartrāpi saha klībāḥ palāyyetas tato gatāḥ // SoKss_6,1.170 //",
  "GK21sokss_pu:8895": "tad dṛṣṭvā sahasaivāhaṃ sasaṃbhramam acintayam /",
  "GK21sokss_pu:8896": "hā kathaṃ kātarair ebhis tyaktaikeyaṃ tapasvinī // SoKss_6,1.171 //",
  "GK21sokss_pu:8897": "tad ahaṃ vāraṇād asmād rakṣyāmy aśaraṇām imām /",
  "GK21sokss_pu:8898": "āpannatrāṇavikalaiḥ kiṃ prāṇaiḥ pauruṣeṇa vā // SoKss_6,1.172 //",
  "GK21sokss_pu:8899": "ity ahaṃ muktanādas taṃ gajendraṃ prati dhāvitaḥ /",
  "GK21sokss_pu:8900": "gajo 'pi tāṃ striyaṃ hitvā sa mām evābhyadudruvat // SoKss_6,1.173 //",
  "GK21sokss_pu:8901": "tato 'haṃ bhītayā nāryā vīkṣyamāṇas tayā nadan /",
  "GK21sokss_pu:8902": "palāyamānaś ca gajaṃ taṃ dūram apakṛṣṭavān // SoKss_6,1.174 //",
  "GK21sokss_pu:8903": "kramāt patraghanāṃ bhagnāṃ prāpya śākhāṃ mahātaroḥ /",
  "GK21sokss_pu:8904": "ātmānaṃ ca tayācchādya tarumadhyamagām aham // SoKss_6,1.175 //",
  "GK21sokss_pu:8905": "tatrāgre sthāpayitvā tāṃ śākhāṃ tiryak sulāghavāt /",
  "GK21sokss_pu:8906": "palāyito 'haṃ hastī ca sa tāṃ śākhām acūrṇayat // SoKss_6,1.176 //",
  "GK21sokss_pu:8907": "tato 'haṃ yoṣitas tasyāḥ samīpam agamaṃ drutam /",
  "GK21sokss_pu:8908": "śarīrakuśalaṃ caitām apṛccham iha bhīṣitām // SoKss_6,1.177 //",
  "GK21sokss_pu:8909": "sāpi māṃ vīkṣya duḥkhārtā saharṣā cāvadattadā /",
  "GK21sokss_pu:8910": "kiṃ me kuśalametasmai dattā kāpuruṣāya yā // SoKss_6,1.178 //",
  "GK21sokss_pu:8911": "īdṛśe saṃkaṭe yo māṃ tyaktvā kvāpi gataḥ prabho /",
  "GK21sokss_pu:8912": "etat tu kuśalaṃ yat tvam akṣataḥ punar īkṣitaḥ // SoKss_6,1.179 //",
  "GK21sokss_pu:8913": "tan me sa katamo bhartā tvam idānīṃ patir mama /",
  "GK21sokss_pu:8914": "yenātmanirapekṣeṇa hṛtā mṛtyumukhād aham // SoKss_6,1.180 //",
  "GK21sokss_pu:8915": "sa caiṣa dṛśyate bhṛtyaiḥ sahāgacchan patir mama /",
  "GK21sokss_pu:8916": "ataḥ svairaṃ tvam asmākaṃ paścād āgaccha sāṃpratam // SoKss_6,1.181 //",
  "GK21sokss_pu:8917": "labdhe 'ntare hi milita yāsyāmo yatrakutracit /",
  "GK21sokss_pu:8918": "evaṃ tayoktas tad ahaṃ tatheti pratipannavān // SoKss_6,1.182 //",
  "GK21sokss_pu:8919": "surūpāpy arpitātmāpi parastrīyaṃ kim etayā /",
  "GK21sokss_pu:8920": "iti dhairyasya mārgo 'yaṃ na tāruṇyasya saṅginaḥ // SoKss_6,1.183 //",
  "GK21sokss_pu:8921": "kṣaṇād etya ca sā bhartrā bālā saṃbhāvitā satī /",
  "GK21sokss_pu:8922": "tena sākaṃ sabhṛtyena gantuṃ prāvartata kramāt // SoKss_6,1.184 //",
  "GK21sokss_pu:8923": "ahaṃ ca gupta taddattapātheyaḥ paravartmanā /",
  "GK21sokss_pu:8924": "paścād alakṣitas tasya dūram adhvānam abhyagām // SoKss_6,1.185 //",
  "GK21sokss_pu:8925": "sā ca hastibhayabhraṣṭabhaṅgāṅgajanitāṃ rujam /",
  "GK21sokss_pu:8926": "pathi mithyā vadantī taṃ patiṃ sparśe 'py avarjayat // SoKss_6,1.186 //",
  "GK21sokss_pu:8927": "kasya raktonmukhī gāḍharūḍhāntarviṣaduḥsahā /",
  "GK21sokss_pu:8928": "tiṣṭhed anapakṛtya strī bhujagīva vikāritā // SoKss_6,1.187 //",
  "GK21sokss_pu:8929": "kramāc ca lohanagaraṃ prāptāḥ smas te puraṃ vayam /",
  "GK21sokss_pu:8930": "vaṇijyājīvino yatra bhartus tasya gṛhaṃ striyāḥ // SoKss_6,1.188 //",
  "GK21sokss_pu:8931": "sthitāḥ smas tad ahaś cātra sarve bāhye surālaye /",
  "GK21sokss_pu:8932": "tatra saṃmilitaś caiṣa dvitīyo brāhmaṇaḥ sakhā // SoKss_6,1.189 //",
  "GK21sokss_pu:8933": "nave 'pi darśane 'nyonyam āśvāsaḥ samabhūc ca nau /",
  "GK21sokss_pu:8934": "cittaṃ jānāti jantūnāṃ prema janmāntarārjitam // SoKss_6,1.190 //",
  "GK21sokss_pu:8935": "tato rahasyam ātmīyaṃ sarvam asmai mayoditam /",
  "GK21sokss_pu:8936": "tad buddhvaiva tadā svairaṃ mām evam ayam abravīt // SoKss_6,1.191 //",
  "GK21sokss_pu:8937": "tuṣṇīṃ bhavāsty upāyo 'tra yatkṛte tvam ihāgataḥ /",
  "GK21sokss_pu:8938": "etasyā bhartṛbhaginī vidyate 'tra vaṇikstriyāḥ // SoKss_6,1.192 //",
  "GK21sokss_pu:8939": "gṛhītārthā mayā sākam itaḥ sā gantum udyatā /",
  "GK21sokss_pu:8940": "tat kariṣye tadīyena sāhāyyena tavepsitam // SoKss_6,1.193 //",
  "GK21sokss_pu:8941": "ity uktvā mām ayaṃ vipro gatvā tasyās tadā rahaḥ /",
  "GK21sokss_pu:8942": "vaṇigvadhū nanāndus tad yathāvastu nyavedayat // SoKss_6,1.194 //",
  "GK21sokss_pu:8943": "anyedyuḥ kṛtasaṃvic ca sā nanāndā sametya tām /",
  "GK21sokss_pu:8944": "prāveśayad bhrātṛjāyāṃ tatra devagṛhāntare // SoKss_6,1.195 //",
  "GK21sokss_pu:8945": "tatrāntaḥ sthitayor nau ca madhyād etaṃ tadaiva sā /",
  "GK21sokss_pu:8946": "mittraṃ me bhrātṛjāyāyās tasyā veṣam akārayat // SoKss_6,1.196 //",
  "GK21sokss_pu:8947": "kṛtatadveṣam enaṃ ca gṛhītvā nagarāntaram /",
  "GK21sokss_pu:8948": "bhrātrā sahāviśad gehaṃ kṛtvā naḥ kāryasaṃvidam // SoKss_6,1.197 //",
  "GK21sokss_pu:8949": "ahaṃ ca nirgatya tatas tayā puruṣaveṣayā /",
  "GK21sokss_pu:8950": "vaṇigvadhvā samaṃ prāptaḥ krameṇojjayinīm imām // SoKss_6,1.198 //",
  "GK21sokss_pu:8951": "tan nanāndā ca sā rātrau tad ahaḥ sotsavāt tataḥ /",
  "GK21sokss_pu:8952": "mattasuptajanād gehād anena saha nirgatā // SoKss_6,1.199 //",
  "GK21sokss_pu:8953": "tataś cāyaṃ gṛhītvā tāṃ vipracchannaiḥ prayāṇakaiḥ /",
  "GK21sokss_pu:8954": "āgato nagarīm etām athāvāṃ militāv iha // SoKss_6,1.200 //",
  "GK21sokss_pu:8955": "ity āvābhyām ubhe bhārye prāpte pratyagrayauvane /",
  "GK21sokss_pu:8956": "nanāndṛbhrātṛjāye te svānurāgasamarpite // SoKss_6,1.201 //",
  "GK21sokss_pu:8957": "ato nivāse sarvatra deva śaṅkāmahe vayam /",
  "GK21sokss_pu:8958": "kasyāśvasiti ceto hi vihitasvairasāhasam // SoKss_6,1.202 //",
  "GK21sokss_pu:8959": "tadavasthānahetoś ca vittārthaṃ ca rahaś ciram /",
  "GK21sokss_pu:8960": "āvāṃ mantrayamāṇau hy o dṛṣṭau devena dūrataḥ // SoKss_6,1.203 //",
  "GK21sokss_pu:8961": "dṛṣṭvānāyya ca saṃyamya sthāpitau cāraśaṅkayā /",
  "GK21sokss_pu:8962": "adya pṛṣṭau ca vṛttāntaṃ sa caiṣa kathito mayā // SoKss_6,1.204 //",
  "GK21sokss_pu:8963": "devaḥ prabhavatīdānīm ity anenodite tadā /",
  "GK21sokss_pu:8964": "rājā vikramasiṃhas tau viprau dvāv apy abhāṣata // SoKss_6,1.205 //",
  "GK21sokss_pu:8965": "tuṣṭo 'smi vāṃ bhayaṃ mā bhūd ihaiva puri tiṣṭhatam /",
  "GK21sokss_pu:8966": "aham eva ca dāsyāmi paryāptaṃ yuvayor dhanam // SoKss_6,1.206 //",
  "GK21sokss_pu:8967": "ity uktvā sa dadau rājā yatheṣṭaṃ jīvanaṃ tayoḥ /",
  "GK21sokss_pu:8968": "tau ca bhāryānvitau tasya nikaṭe tasthatuḥ sukham // SoKss_6,1.207 //",
  "GK21sokss_pu:8969": "itthaṃ kriyāsu nivasanty api yāsu tāsu puṃsāṃ śriyaḥ prabalasattvabahiṣkṛtāsu /",
  "GK21sokss_pu:8970": "evaṃ ca sāhasadhaneṣv atha buddhimatsu saṃtuṣya dānaniratāḥ kṣitipā bhavanti // SoKss_6,1.208 //",
  "GK21sokss_pu:8971": "ity aihikena ca purāvihitena cāpi svenaiva karmavibhavena śubhāśubhena /",
  "GK21sokss_pu:8972": "śaśvad bhavet tadanurūpavicitrabhogaḥ sarvo hi nāma sasurāsura eṣa sargaḥ // SoKss_6,1.209 //",
  "GK21sokss_pu:8973": "tat svapnavṛttanibhato nabhasaś cyutā yā jvālā tvayāntar udaraṃ viśatīha dṛṣṭā /",
  "GK21sokss_pu:8974": "sā kāpi devi surajātir asaṃśayaṃ te garbhaṃ kuto 'pi khalu karmavaśāt prapannā // SoKss_6,1.210 //",
  "GK21sokss_pu:8975": "iti nijabhartur vadanāc chrutvā nṛpateḥ kaliṅgadattasya /",
  "GK21sokss_pu:8976": "devī tārādattā prāpa sagarbhā paraṃ pramadam // SoKss_6,1.211 //",
  "GK21sokss_pu:8977": "iti mahākaviśrīsomadevabhaṭṭaviracite kathāsaritsāgare madanamañcukālambake prathamas taraṅgaḥ /",
  "GK21sokss_pu:8978": "dvitīyas taraṅgaḥ /",
  "GK21sokss_pu:8979": "tataḥ kaliṅgadattasya rājño garbhabharālasā /",
  "GK21sokss_pu:8980": "rājñī takṣaśilāyāṃ sā tārādattā śanair abhūt // SoKss_6,2.1 //",
  "GK21sokss_pu:8981": "udeṣyac candralekhāṃ ca prācīm anucakāra sā /",
  "GK21sokss_pu:8982": "āsannaprasavā pāṇḍumukhī taralatārakā // SoKss_6,2.2 //",
  "GK21sokss_pu:8983": "jajñe ca tasyā nacirād ananyasadṛśī sutā /",
  "GK21sokss_pu:8984": "vedhasaḥ sarvasaundaryasargavarṇakasaṃnibhā // SoKss_6,2.3 //",
  "GK21sokss_pu:8985": "īdṛk putro na kiṃ jāta itīva snehaśālinaḥ /",
  "GK21sokss_pu:8986": "rakṣāpradīpās tatkrāntijitā vicchāyatāṃ yayuḥ // SoKss_6,2.4 //",
  "GK21sokss_pu:8987": "pitā kaliṅgadattaś ca jātāṃ tāṃ tādṛśīm api /",
  "GK21sokss_pu:8988": "dṛṣṭvā tadrūpaputrāśāvaiphalyavimanā abhūt // SoKss_6,2.5 //",
  "GK21sokss_pu:8989": "divyāṃ tām api saṃbhāvya sa putrecchur adūyata /",
  "GK21sokss_pu:8990": "śokakandaḥ ka kanyā hi kānandaḥ kāyavān sutaḥ // SoKss_6,2.6 //",
  "GK21sokss_pu:8991": "tataś cetovinodāya khinno nirgatya mandirāt /",
  "GK21sokss_pu:8992": "yayau nānājinākāraṃ vihāraṃ sa mahīpatiḥ // SoKss_6,2.7 //",
  "GK21sokss_pu:8993": "tatraikadeśe śuśrāva dharmapāṭhakabhikṣuṇā /",
  "GK21sokss_pu:8994": "janamadhyopaviṣṭena kathyamānam idaṃ vacaḥ // SoKss_6,2.8 //",
  "GK21sokss_pu:8995": "arthapradānam evāhuḥ saṃsāre sumahattapaḥ /",
  "GK21sokss_pu:8996": "arthadaḥ prāṇadaḥ proktaḥ prāṇā hy artheṣu kīlitāḥ // SoKss_6,2.9 //",
  "GK21sokss_pu:8997": "buddhena ca parasyārthe karuṇākulacetasā /",
  "GK21sokss_pu:8998": "ātmāpi tṛṇavaddattaḥ kā varāke dhane kathā // SoKss_6,2.10 //",
  "GK21sokss_pu:8999": "tādṛśena ca dhīreṇa tapasā sa gataspṛhaḥ /",
  "GK21sokss_pu:9000": "saṃprāptadivyavijñāno buddho buddhatvam āgataḥ // SoKss_6,2.11 //",
  "GK21sokss_pu:9001": "ā śarīram ataḥ sarveṣv iṣṭeṣv āśānivartanāt /",
  "GK21sokss_pu:9002": "prājñaḥ sattvahitaṃ kuryāt samyaksaṃbodhalabdhaye // SoKss_6,2.12 //",
  "GK21sokss_pu:9003": "tathā ca pūrvaṃ kasyāpi kṛtanāmno mahīpateḥ /",
  "GK21sokss_pu:9004": "ajāyantātisubhagaḥ kramāt sapta kumārikāḥ // SoKss_6,2.13 //",
  "GK21sokss_pu:9005": "bālā eva ca tās tyaktvā vairāgyeṇa pitur gṛham /",
  "GK21sokss_pu:9006": "śmaśānaṃ śiśriyuḥ pṛṣṭā jagaduś ca paricchadam // SoKss_6,2.14 //",
  "GK21sokss_pu:9007": "asāraṃ viśvam evaitat tatrāpīdaṃ śarīrakam /",
  "GK21sokss_pu:9008": "tatrāpy abhīṣṭasaṃyogasukhādi svapnavibhramaḥ // SoKss_6,2.15 //",
  "GK21sokss_pu:9009": "ekaṃ parihitaṃ tv atra saṃsāre sāram ucyate /",
  "GK21sokss_pu:9010": "tadenenāpi dehena kurmaḥ sattvahitaṃ vayam // SoKss_6,2.16 //",
  "GK21sokss_pu:9011": "kṣipāmo jīvadevaitaccharīraṃ pitṛkānane /",
  "GK21sokss_pu:9012": "kravyād gaṇopayogāya kāntenāpi hy anena kim // SoKss_6,2.17 //",
  "GK21sokss_pu:9013": "tathā ca rājaputro 'tra viraktaḥ ko 'py abhūt purā /",
  "GK21sokss_pu:9014": "sa yuvāpi sukānto 'pi parivrajyām aśiśriyat // SoKss_6,2.18 //",
  "GK21sokss_pu:9015": "sa jātu bhikṣuḥ kasyāpi praviṣṭo vaṇijo gṛham /",
  "GK21sokss_pu:9016": "dṛṣṭas taruṇyā tatpatnyā padmapatrāyatekṣaṇaḥ // SoKss_6,2.19 //",
  "GK21sokss_pu:9017": "sā tallocanalāvaṇyahṛtacittā tam abravīt /",
  "GK21sokss_pu:9018": "katham āttam idaṃ kaṣṭam īdṛśena tvayā vratam // SoKss_6,2.20 //",
  "GK21sokss_pu:9019": "sā dhanyā strī tavānena cakṣuṣā yā nirīkṣyate /",
  "GK21sokss_pu:9020": "pratyuktaḥ sa tayā bhikṣuś cakṣur ekam apāṭayat // SoKss_6,2.21 //",
  "GK21sokss_pu:9021": "ūce ca haste kṛtvā tanmātaḥ paśyed amīdṛśam /",
  "GK21sokss_pu:9022": "jugupsitam asṛṅmāṃsaṃ gṛhyatāṃ yadi rocate // SoKss_6,2.22 //",
  "GK21sokss_pu:9023": "īdṛg eva dvitīyaṃ ca vada ramyaṃ kim etayoḥ /",
  "GK21sokss_pu:9024": "ity uktā tena tad dṛṣṭvā vyaṣīdat sā vaṇigvadhūḥ // SoKss_6,2.23 //",
  "GK21sokss_pu:9025": "uvāca ca hahā pāpaṃ mayā kṛtam abhavyayā /",
  "GK21sokss_pu:9026": "yad ahaṃ hetutāṃ prāptā locanotpāṭane tava // SoKss_6,2.24 //",
  "GK21sokss_pu:9027": "tac chrutvā bhikṣur avadan mā bhūd amba tava vyathā /",
  "GK21sokss_pu:9028": "mama tvayā hy upakṛtaṃ yataḥ śṛṇu nidarśanam // SoKss_6,2.25 //",
  "GK21sokss_pu:9029": "āsīt ko'pi purā kānte kutrāpy upavane yatiḥ /",
  "GK21sokss_pu:9030": "anujāhnavi vairāgyaniḥśeṣanikaṣecchayā // SoKss_6,2.26 //",
  "GK21sokss_pu:9031": "tapasyataś ca ko 'py asya rājā tatraiva daivataḥ /",
  "GK21sokss_pu:9032": "vihartum āgataḥ sākam avarodhavadhūjanaiḥ // SoKss_6,2.27 //",
  "GK21sokss_pu:9033": "vihṛtya pānasuptasya pārśvād utthāya tasya ca /",
  "GK21sokss_pu:9034": "nṛpasya cāpalād rājñyas tadudyāne kilābhraman // SoKss_6,2.28 //",
  "GK21sokss_pu:9035": "dṛṣṭvā tatraikadeśe ca taṃ samādhisthitaṃ munim /",
  "GK21sokss_pu:9036": "atiṣṭhan parivāryainaṃ kim etad iti kautukāt // SoKss_6,2.29 //",
  "GK21sokss_pu:9037": "cirasthitāsu tāsv atra prabuddhaḥ so 'tha bhūpatiḥ /",
  "GK21sokss_pu:9038": "apaśyan dayitāḥ pārśve tata babhrāma sarvataḥ // SoKss_6,2.30 //",
  "GK21sokss_pu:9039": "dadarśa cātra rājñīs tāḥ parivārya muniṃ sthitāḥ /",
  "GK21sokss_pu:9040": "kupitaś cerṣyayā tasmin khaḍgena prāharan munau // SoKss_6,2.31 //",
  "GK21sokss_pu:9041": "aiśvaryam īrṣyā nairghṛṇyaṃ kṣībatvaṃ nirvivekitā /",
  "GK21sokss_pu:9042": "ekaikaṃ kiṃ na yat kuryāt pañcāṅgitve tu kā kathā // SoKss_6,2.32 //",
  "GK21sokss_pu:9043": "tato gate nṛpe tasmin kṛttāṅgam api taṃ munim /",
  "GK21sokss_pu:9044": "akruddhaṃ prakaṭībhūya kāpy uvācātra devatā // SoKss_6,2.33 //",
  "GK21sokss_pu:9045": "mahātman yena pāpena krodhenaitat kṛtaṃ tvayi /",
  "GK21sokss_pu:9046": "svaśaktyā tam ahaṃ hanmi manyate yadi tad bhavān // SoKss_6,2.34 //",
  "GK21sokss_pu:9047": "tac chrutvā sa jagādarṣidevi mā smaivam ādiśaḥ /",
  "GK21sokss_pu:9048": "sa hi dharmasahāyo me na viprīyakaraḥ punaḥ // SoKss_6,2.35 //",
  "GK21sokss_pu:9049": "tatprasādāt kṣamādharmaṃ bhagavatyāptavāhanam /",
  "GK21sokss_pu:9050": "kasya kṣameya kiṃ devi naivaṃ cet sa samācaret // SoKss_6,2.36 //",
  "GK21sokss_pu:9051": "kaḥ kopo naśvarasyāsya dehasyārthe manasvinaḥ /",
  "GK21sokss_pu:9052": "priyāpriyeṣu sāmyena kṣamā hi brahmaṇaḥ padam // SoKss_6,2.37 //",
  "GK21sokss_pu:9053": "ity uktā muninā sātha tapasā tasya toṣitā /",
  "GK21sokss_pu:9054": "aṅgāni devatā kṛtvā nirvraṇāni tirodadhe // SoKss_6,2.38 //",
  "GK21sokss_pu:9055": "tad yathā so 'pi tasyarṣer upakārī mato nṛpaḥ /",
  "GK21sokss_pu:9056": "netrotkhananahetos tvaṃ tapovṛddhyā tathāmba me // SoKss_6,2.39 //",
  "GK21sokss_pu:9057": "ity uktvā sa vaśī bhikṣur vinamrāṃ tāṃ vaṇigvadhūm /",
  "GK21sokss_pu:9058": "kānte 'pi vapuṣi svasminn anāsthaḥ siddhaye yayau // SoKss_6,2.40 //",
  "GK21sokss_pu:9059": "tasmād bāle 'pi ramye 'pi kaḥ kāye gatvare grahaḥ /",
  "GK21sokss_pu:9060": "sattvopakāras tv etasmād ekaḥ prājñasya śasyate // SoKss_6,2.41 //",
  "GK21sokss_pu:9061": "tad imā vayam etasmin nisargasukhasadmani /",
  "GK21sokss_pu:9062": "śmaśāne prāṇinām arthe vinyasyama śarīrakam // SoKss_6,2.42 //",
  "GK21sokss_pu:9063": "ity uktvā parivāraṃ vāḥ sapta rājakumārikāḥ /",
  "GK21sokss_pu:9064": "tathaiva cakruḥ prāpuś ca saṃsiddhiṃ paramāṃ tataḥ // SoKss_6,2.43 //",
  "GK21sokss_pu:9065": "evaṃ nije śarīre 'pi mamatvaṃ nāsti dhīmatām /",
  "GK21sokss_pu:9066": "kiṃ punaḥ sutadārādiparigrahatṛṇotkare // SoKss_6,2.44 //",
  "GK21sokss_pu:9067": "ity ādi sa nṛpaḥ śrutvā vihāre dharmapāṭhakāt /",
  "GK21sokss_pu:9068": "kaliṅgadatto nītvā ca dinaṃ prāyāt svamandiram // SoKss_6,2.45 //",
  "GK21sokss_pu:9069": "tatrānubādhyamānaś ca kanyājanmaśucā punaḥ /",
  "GK21sokss_pu:9070": "sa rājā gṛhavṛddhena kenāpy ūce dvijanmanā // SoKss_6,2.46 //",
  "GK21sokss_pu:9071": "rājan kiṃ kanyakāratnajanmanā paritapyase /",
  "GK21sokss_pu:9072": "putre 'bhyo 'py uttamāḥ kanyāḥ śivāś ceha paratra ca // SoKss_6,2.47 //",
  "GK21sokss_pu:9073": "rājyalubdheṣu kā teṣu putreṣv āsthā mahībhujām /",
  "GK21sokss_pu:9074": "ye bhakṣayanti janakaṃ bata markaṭakā iva // SoKss_6,2.48 //",
  "GK21sokss_pu:9075": "nṛpās tu kuntibhojād yaḥ kuntyāditanayāguṇaiḥ /",
  "GK21sokss_pu:9076": "tīrṇā duḥsahadurvāsaḥprabhṛtibhyaḥ parābhavam // SoKss_6,2.49 //",
  "GK21sokss_pu:9077": "phalaṃ yac ca sutādānāt kutaḥ putrāt paratra tat /",
  "GK21sokss_pu:9078": "sulocanākathām atra kiṃ ca vacmi niśamyatām // SoKss_6,2.50 //",
  "GK21sokss_pu:9079": "āsīd rājā suṣeṇākhyaś citrakūṭācale yuvā /",
  "GK21sokss_pu:9080": "kāmo 'nya iva yo dhātrā nirmitas tryambakerṣyayā // SoKss_6,2.51 //",
  "GK21sokss_pu:9081": "sa cakre divyam ārāmaṃ mūle tasya mahāgireḥ /",
  "GK21sokss_pu:9082": "suraṇāṃ nandanodyānavāsavairasyadāyinam // SoKss_6,2.52 //",
  "GK21sokss_pu:9083": "tanmadhye ca cakāraikāṃ vāpīm utphallapaṅkajām /",
  "GK21sokss_pu:9084": "lakṣmīlīlāravindānāṃ navākaramahīm iva // SoKss_6,2.53 //",
  "GK21sokss_pu:9085": "tasyās tasthau ca sadratnasopānāyās taṭe sadā /",
  "GK21sokss_pu:9086": "patnīnaṃ svānurūpāṇām abhāvād avadhūsakhaḥ // SoKss_6,2.54 //",
  "GK21sokss_pu:9087": "ekadā tena mārgeṇa nabhasā surasundarī /",
  "GK21sokss_pu:9088": "rambhā jambhāribhavanād ājagāma yadṛcchayā // SoKss_6,2.55 //",
  "GK21sokss_pu:9089": "sā taṃ dadarśa rājānaṃ tatrodyāne vihāriṇam /",
  "GK21sokss_pu:9090": "sākṣān madhum ivotphullapuṣpakānanamadhyagam // SoKss_6,2.56 //",
  "GK21sokss_pu:9091": "vāpikāpadmapatitāṃ divo 'nu patitaḥ śriyam /",
  "GK21sokss_pu:9092": "candraḥ kim eṣa naitad vā śrīr asya hy anapāyinī // SoKss_6,2.57 //",
  "GK21sokss_pu:9093": "nūnaṃ puṣpeṣur udyānaṃ puṣpecchuḥ so 'yam āgataḥ /",
  "GK21sokss_pu:9094": "kiṃ tu sā ratir etasya kva gatā sahacāriṇī // SoKss_6,2.58 //",
  "GK21sokss_pu:9095": "ity autsukyakṛtollekhā sāvatīrya nabhontarāt /",
  "GK21sokss_pu:9096": "rambhā mānuṣarūpeṇa rājānaṃ tam upāgamat // SoKss_6,2.59 //",
  "GK21sokss_pu:9097": "upetāṃ tāṃ ca sahasa dṛṣṭvā rājā savismayaḥ /",
  "GK21sokss_pu:9098": "acintayad aho keyam asaṃbhavyavapur bhavet // SoKss_6,2.60 //",
  "GK21sokss_pu:9099": "na tāvan mānuṣī yena pādau nāsya rajaḥspṛśau /",
  "GK21sokss_pu:9100": "na cakṣuḥ sanimeṣaṃ vā tasmād divyaiva kāpy asau // SoKss_6,2.61 //",
  "GK21sokss_pu:9101": "praṣṭavyā tu mayā neyaṃ palāyeta hi jātucit /",
  "GK21sokss_pu:9102": "ratibhedāsahāḥ prāyo divyāḥ kāraṇasaṃgatāḥ // SoKss_6,2.62 //",
  "GK21sokss_pu:9103": "iti dhyāyan sa nṛpatiḥ kṛtasaṃbhāṣaṇas tayā /",
  "GK21sokss_pu:9104": "tatkrameṇaiva tatkālaṃ tatkaṇṭhāśleṣam āptavān // SoKss_6,2.63 //",
  "GK21sokss_pu:9105": "cikrīḍa ca ciraṃ so 'tra sākam apsarasā tayā /",
  "GK21sokss_pu:9106": "divaṃ sāpi na sasmāra ramyaṃ prema na janmabhūḥ // SoKss_6,2.64 //",
  "GK21sokss_pu:9107": "tatsakhīyakṣiṇīvṛṣṭair apūri svarṇarāśibhiḥ /",
  "GK21sokss_pu:9108": "sāsya bhūmir narendrasya dyaur meruśikharair iva // SoKss_6,2.65 //",
  "GK21sokss_pu:9109": "kālena cāsya rājñaḥ sā suṣeṇasya varāpsarāḥ /",
  "GK21sokss_pu:9110": "asūtānanyasadṛśīṃ dhṛtagarbhā satī sutām // SoKss_6,2.66 //",
  "GK21sokss_pu:9111": "prasūtamātraiva ca sā jagādainaṃ mahīpatim /",
  "GK21sokss_pu:9112": "rājan śāpo 'yam īdṛṅ me kṣīṇo jātaḥ sa cādhunā // SoKss_6,2.67 //",
  "GK21sokss_pu:9113": "ahaṃ hi rambhā nākastrī tvayi dṛṣṭe 'nurāgiṇī /",
  "GK21sokss_pu:9114": "jāte ca garbhe muktvā taṃ gacchāmas tatkṣaṇaṃ vayam // SoKss_6,2.68 //",
  "GK21sokss_pu:9115": "samayo hīdṛśo 'smākaṃ tadrakṣeḥ kanyakām imām /",
  "GK21sokss_pu:9116": "etadvivāhān nāke nau bhūyo bhāvī samāgamaḥ // SoKss_6,2.69 //",
  "GK21sokss_pu:9117": "evam uktvāpsarā rambhā vivaśā sā tirodadhe /",
  "GK21sokss_pu:9118": "tadduḥkhāc ca sa rājābhūt tadā prāṇavyayodyataḥ // SoKss_6,2.70 //",
  "GK21sokss_pu:9119": "nirāsthenāpi kiṃ tyaktaṃ viśvāmitreṇa jīvitam /",
  "GK21sokss_pu:9120": "menakāyāṃ prayātāyāṃ prasūyaiva śakuntalām // SoKss_6,2.71 //",
  "GK21sokss_pu:9121": "ity ādi sacivair ukto jñātārthaḥ sa nṛpo dhṛtim /",
  "GK21sokss_pu:9122": "śanair ādatta kanyāṃ ca punaḥ saṃgamakāraṇam // SoKss_6,2.72 //",
  "GK21sokss_pu:9123": "tāṃ ca bālāṃ tadekāgraḥ pitā sarvāṅgasundarīm /",
  "GK21sokss_pu:9124": "so 'tilocanasaundaryān nāmnā cakre sulocanām // SoKss_6,2.73 //",
  "GK21sokss_pu:9125": "kālena yauvanaprāptām udyānasthaṃ dadarśa tām /",
  "GK21sokss_pu:9126": "yuvā yadṛcchayā bhrāmyan vatsākhyaḥ kāśyapo muniḥ // SoKss_6,2.74 //",
  "GK21sokss_pu:9127": "sa taporāśirūpo 'pi dṛṣṭvaivaitāṃ nṛpātmajām /",
  "GK21sokss_pu:9128": "anurāgarasajño 'bhūd iti cātra vyacintayat // SoKss_6,2.75 //",
  "GK21sokss_pu:9129": "aho rūpaṃ kim apy asyāḥ kanyāyāḥ paramādbhutam /",
  "GK21sokss_pu:9130": "nemāṃ prāpnoti ced bhāryāṃ kim anyat tapasaḥ phalam // SoKss_6,2.76 //",
  "GK21sokss_pu:9131": "iti dhyāyan muniyuvā sa sulocanayā tayā /",
  "GK21sokss_pu:9132": "adarśi prajvalattejā vidhūma iva pāvakaḥ // SoKss_6,2.77 //",
  "GK21sokss_pu:9133": "taṃ vīkṣya sāpi sapremā sākṣasūtrakamaṇḍalum /",
  "GK21sokss_pu:9134": "śāntaś ca kamanīyaś ca ko 'yaṃ syād ity acintayat // SoKss_6,2.78 //",
  "GK21sokss_pu:9135": "varaṇāyeva copetya nayanotpalamālikām /",
  "GK21sokss_pu:9136": "kṣipantī tasya vapuṣi praṇāmam akaron muneḥ // SoKss_6,2.79 //",
  "GK21sokss_pu:9137": "patiṃ samāpnuhīty āśīs tasyās tenābhyadhīyata /",
  "GK21sokss_pu:9138": "surāsuradurullaṅghyamanmathājñāvaśātmanā // SoKss_6,2.80 //",
  "GK21sokss_pu:9139": "tato 'sāmānyatadrūpalobhaluṇṭhitalajjayā /",
  "GK21sokss_pu:9140": "tayāpy ūce sa vinamadvaktrayā munipuṃgavaḥ // SoKss_6,2.81 //",
  "GK21sokss_pu:9141": "eṣā yadīcchā bhavato nirmālāpo na ced ayam /",
  "GK21sokss_pu:9142": "tad deva dātā nṛpatiḥ pitā me yacyatām iti // SoKss_6,2.82 //",
  "GK21sokss_pu:9143": "athānvayaṃ parijanān munis tasyā niśamya saḥ /",
  "GK21sokss_pu:9144": "gatvā nṛpaṃ tatpitaraṃ suṣeṇaṃ tām ayācata // SoKss_6,2.83 //",
  "GK21sokss_pu:9145": "so 'pi taṃ vīkṣya tapasā vapuṣā cātibhūmigam /",
  "GK21sokss_pu:9146": "uvāca racitātithyo rājā munikumārakam // SoKss_6,2.84 //",
  "GK21sokss_pu:9147": "jātāpsarasi rambhāyāṃ kanyaiṣā bhagavan mama /",
  "GK21sokss_pu:9148": "asyā vivāhān nāke me tayā bhāvī samāgamaḥ // SoKss_6,2.85 //",
  "GK21sokss_pu:9149": "evaṃ tayā vrajantyā dyāṃ rambhayaiva mamoditam /",
  "GK21sokss_pu:9150": "etat kathaṃ mahābhāga bhaved iti nirūpyatām // SoKss_6,2.86 //",
  "GK21sokss_pu:9151": "tac chrutvā muniputro 'sau kṣaṇam evam acintayat /",
  "GK21sokss_pu:9152": "kiṃ purā menakodbhūtā sarpadaṣṭā pramadvarā // SoKss_6,2.87 //",
  "GK21sokss_pu:9153": "dattvāyuṣo 'rdhaṃ muninā na bhāryā ruruṇā kṛtā /",
  "GK21sokss_pu:9154": "triśaṅkuḥ kiṃ na nīto dyāṃ viśvāmitreṇa lubdhakaḥ // SoKss_6,2.88 //",
  "GK21sokss_pu:9155": "tad idaṃ svatapobhāgavyayāt kiṃ na karomy aham /",
  "GK21sokss_pu:9156": "ity alocya na bhāro 'yam ity uktvā so 'bravīn muniḥ // SoKss_6,2.89 //",
  "GK21sokss_pu:9157": "he devatās tapoṃśena madīyenaiṣa bhūpatiḥ /",
  "GK21sokss_pu:9158": "saśarīro divaṃ yātu rambhāsaṃbhogasiddhaye // SoKss_6,2.90 //",
  "GK21sokss_pu:9159": "ity ukte tena muninā śṛṇvantyāṃ rājasaṃsadi /",
  "GK21sokss_pu:9160": "evam astv iti suvyaktā divyā vāg udabhūt tataḥ // SoKss_6,2.91 //",
  "GK21sokss_pu:9161": "tataḥ sulocanāṃ tasmai munaye kāśyapāya tām /",
  "GK21sokss_pu:9162": "vatsāya dattvā tanayāṃ sa rājā divam udyayau // SoKss_6,2.92 //",
  "GK21sokss_pu:9163": "tatra divyatvam āsādya tayā śakraniyuktayā /",
  "GK21sokss_pu:9164": "sa reme rambhayā sākaṃ bhūyo divyānubhāvayā // SoKss_6,2.93 //",
  "GK21sokss_pu:9165": "itthaṃ kṛtārthatāṃ deva suṣeṇaḥ prāpa kanyayā /",
  "GK21sokss_pu:9166": "kanyā yuṣmādṛśāṃ geheṣv īdṛśyo 'vataranti hi // SoKss_6,2.94 //",
  "GK21sokss_pu:9167": "tad eṣā kāpi divyā te jāta śāpacyutā gṛhe /",
  "GK21sokss_pu:9168": "kanyā nūnam ato mā gāḥ śucaṃ taj janmanā vibho // SoKss_6,2.95 //",
  "GK21sokss_pu:9169": "iti śrutvā kathāṃ rājā gṛhavṛddhād dvijanmanaḥ /",
  "GK21sokss_pu:9170": "kaliṅgadatto nṛpatir jahau cintāṃ tutoṣa ca // SoKss_6,2.96 //",
  "GK21sokss_pu:9171": "tāṃ ca cakre nijasutāṃ nayanānandadāyinīm /",
  "GK21sokss_pu:9172": "nāmnā kaliṅgaseneti bālām indukalopamām // SoKss_6,2.97 //",
  "GK21sokss_pu:9173": "sāpi tasya pitur gehe rājaputrī tataḥ kramāt /",
  "GK21sokss_pu:9174": "kaliṅgasenā vavṛdhe vayasyāmadhyavartinī // SoKss_6,2.98 //",
  "GK21sokss_pu:9175": "vijahāra ca harmyeṣu sā gṛheṣu vaneṣu ca /",
  "GK21sokss_pu:9176": "krīḍārasamayasyeva laharī śaiśavāmbudheḥ // SoKss_6,2.99 //",
  "GK21sokss_pu:9177": "kadācid atha harmyasthāṃ kelisaktāṃ dadarśa tām /",
  "GK21sokss_pu:9178": "māyāsurasutā yāntī vyomnā somaprabhābhidhā // SoKss_6,2.100 //",
  "GK21sokss_pu:9179": "sā tām ālokya rūpeṇa munimānasamohinīm /",
  "GK21sokss_pu:9180": "somaprabhā nabhaḥsthaiva jātaprītir acintayat // SoKss_6,2.101 //",
  "GK21sokss_pu:9181": "keyaṃ kim aindavī mūrtiḥ kāntis tasyā divā kutaḥ /",
  "GK21sokss_pu:9182": "ratir vā yadi kāmaḥ kva kanyakā tad avaimy aham // SoKss_6,2.102 //",
  "GK21sokss_pu:9183": "atra rājagṛhe kāpi divyā śāpacyutā bhavet /",
  "GK21sokss_pu:9184": "jāne janmāntare cābhūn nūnaṃ sakhyaṃ mamaitayā // SoKss_6,2.103 //",
  "GK21sokss_pu:9185": "etad dhi me vadaty asyām atisnehākulaṃ manaḥ /",
  "GK21sokss_pu:9186": "tadyuktaṃ kartum etāṃ me svayaṃ varasakhīṃ punaḥ // SoKss_6,2.104 //",
  "GK21sokss_pu:9187": "iti saṃcintya bālāyās tasyāḥ saṃtrāsaśaṅkayā /",
  "GK21sokss_pu:9188": "somaprabhā sā aganādalakṣitam avātarat // SoKss_6,2.105 //",
  "GK21sokss_pu:9189": "manuṣyakanyakābhāvam āśrityāśvāsakāraṇam /",
  "GK21sokss_pu:9190": "sāsyāḥ kaliṅgasenāyāḥ śanair upasasarpa ca // SoKss_6,2.106 //",
  "GK21sokss_pu:9191": "diṣṭyā rājasutā kāpi svayam atyadbhutākṛtiḥ /",
  "GK21sokss_pu:9192": "asau samāgatā pārśvam uciteyaṃ sakhī mama // SoKss_6,2.107 //",
  "GK21sokss_pu:9193": "iti taddarśanād eva vicintyotthāya cādarāt /",
  "GK21sokss_pu:9194": "kaliṅgasenāpy āliṅgat sā tāṃ somaprabhāṃ tadā // SoKss_6,2.108 //",
  "GK21sokss_pu:9195": "upaveśya ca papraccha kṣaṇād anvayanāmanī /",
  "GK21sokss_pu:9196": "vakṣyāmi sarvaṃ tiṣṭheti tāṃ ca somaprabhābravīt // SoKss_6,2.109 //",
  "GK21sokss_pu:9197": "tataḥ kathākrameṇaiva vācā sakhyam abadhyata /",
  "GK21sokss_pu:9198": "tābhyām ubhābhyam anyonyahastagrahapuraḥsaram // SoKss_6,2.110 //",
  "GK21sokss_pu:9199": "atha somaprabhāvādīt sakhi tvaṃ rājakanyakā /",
  "GK21sokss_pu:9200": "rājaputraiḥ samaṃ sakhyaṃ kṛcchrād apy ativāhyate // SoKss_6,2.111 //",
  "GK21sokss_pu:9201": "alpenāpy aparādhena te hi kupyanty amātrayā /",
  "GK21sokss_pu:9202": "rājaputravaṇikputrakathāṃ śṛṇv atra vacmi te // SoKss_6,2.112 //",
  "GK21sokss_pu:9203": "nagaryāṃ puṣkarāvatyāṃ gūḍhasenābhidho nṛpaḥ /",
  "GK21sokss_pu:9204": "āsīt tasya ca jāto 'bhūd eka eva kilātmajaḥ // SoKss_6,2.113 //",
  "GK21sokss_pu:9205": "sa rājaputro dṛptaḥ sann ekaputratayā śubham /",
  "GK21sokss_pu:9206": "aśubhaṃ vāpi yac cakre pitā tasyāsahiṣṭa tat // SoKss_6,2.114 //",
  "GK21sokss_pu:9207": "bhrāmyatopavane jātu dṛṣṭas tenaikaputrakaḥ /",
  "GK21sokss_pu:9208": "vaṇijo brahmadattasya svatulyavibhavākṛtiḥ // SoKss_6,2.115 //",
  "GK21sokss_pu:9209": "dṛṣṭvā ca sadyaḥ so 'nena svayaṃvarasuhṛtkṛtaḥ /",
  "GK21sokss_pu:9210": "tadaiva caikarūpau tau jātau rājavaṇiksutau // SoKss_6,2.116 //",
  "GK21sokss_pu:9211": "sthātuṃ na śekatuḥ kṣipraṃ tāv anyonyam adarśanam /",
  "GK21sokss_pu:9212": "āśu badhnāti hi prema prāgjanmāntarasaṃstavaḥ // SoKss_6,2.117 //",
  "GK21sokss_pu:9213": "nopabhuṅkte sma taṃ bhogaṃ rājaputraḥ kadācana /",
  "GK21sokss_pu:9214": "vaṇikputrasya yas tasya nādāv evopakalpitaḥ // SoKss_6,2.118 //",
  "GK21sokss_pu:9215": "ekadā suhṛdas tasya niścityodvāham āditaḥ /",
  "GK21sokss_pu:9216": "ahicchatraṃ vivāhāya sa pratasthe nṛpātmajaḥ // SoKss_6,2.119 //",
  "GK21sokss_pu:9217": "mittreṇa tena sākaṃ ca gajārūḍhaḥ sasainikaḥ /",
  "GK21sokss_pu:9218": "gacchann ikṣumatītīraṃ prāpya sāyaṃ samāvasat // SoKss_6,2.120 //",
  "GK21sokss_pu:9219": "tatra candrodaye pānam āsevya śayanaṃ śritaḥ /",
  "GK21sokss_pu:9220": "arthito nijayā dhātryā kathāṃ vaktuṃ pracakrame // SoKss_6,2.121 //",
  "GK21sokss_pu:9221": "upakrāntakatho jahre śrānto mattaś ca nidrayā /",
  "GK21sokss_pu:9222": "dhātrī ca tadvat so 'py āsīt snehāj jāgradvaṇiksutaḥ // SoKss_6,2.122 //",
  "GK21sokss_pu:9223": "tataḥ supteṣu cānyeṣu strīṇām iva mithaḥ kathā /",
  "GK21sokss_pu:9224": "gagane śuśruve tena vaṇikputreṇa jāgratā // SoKss_6,2.123 //",
  "GK21sokss_pu:9225": "anākhyāya kathāṃ suptaḥ pāpo 'yaṃ tac chapāmy aham /",
  "GK21sokss_pu:9226": "paridrakṣyaty asau hāraṃ prātastaṃ ced grahīṣyati // SoKss_6,2.124 //",
  "GK21sokss_pu:9227": "kaṇṭhalagnena tenaiṣa tatkṣaṇaṃ mṛtyum āpsyati /",
  "GK21sokss_pu:9228": "ity uktvā virarāmaikā dvitīyā ca tato 'bravīt // SoKss_6,2.125 //",
  "GK21sokss_pu:9229": "ato yady ayam uttīrṇas tad drakṣyaty āmrapādapam /",
  "GK21sokss_pu:9230": "viyokṣyate phalāny asya tataḥ prāṇair vimokṣyate // SoKss_6,2.126 //",
  "GK21sokss_pu:9231": "ity uktvā vyaramat sāpi tṛtīyābhidhadhe tataḥ /",
  "GK21sokss_pu:9232": "yady etad api tīrṇo 'yaṃ tadvivāhakṛte gṛham // SoKss_6,2.127 //",
  "GK21sokss_pu:9233": "praviṣṭaś cet tad evāsya hantuṃ pṛṣṭhe patiṣyati /",
  "GK21sokss_pu:9234": "uktveti nyavṛtat sāpi caturthī vyāharat tataḥ // SoKss_6,2.128 //",
  "GK21sokss_pu:9235": "ato 'pi yadi nistīrṇas tan naktaṃ vāsaveśmani /",
  "GK21sokss_pu:9236": "praviṣṭaḥ śatakṛtvo 'yaṃ kṣutaṃ sadyaḥ kariṣyati // SoKss_6,2.129 //",
  "GK21sokss_pu:9237": "śatakṛtvo 'pi yady asya jīveti na vadiṣyati /",
  "GK21sokss_pu:9238": "kaścid atra tataś caiṣa mṛtyor vaśam upaiṣyati // SoKss_6,2.130 //",
  "GK21sokss_pu:9239": "yena cedaṃ śrutaṃ so 'sya rakṣārthaṃ yadi vakṣyati /",
  "GK21sokss_pu:9240": "tasyāpi bhavitā mṛtyur ity uktvā sā nyavartata // SoKss_6,2.131 //",
  "GK21sokss_pu:9241": "vaṇiksutaś ca tat sarvaṃ śrutvā nirghātadāruṇam /",
  "GK21sokss_pu:9242": "sa tasya rājaputrasya snehodvigno vyacintayat // SoKss_6,2.132 //",
  "GK21sokss_pu:9243": "upakrantām anākhyātāṃ dhik kathāṃ yady alakṣitāḥ /",
  "GK21sokss_pu:9244": "devataḥ śrotum āyātāḥ śapantyas tu kutūhalāt // SoKss_6,2.133 //",
  "GK21sokss_pu:9245": "tad etasmin mṛte rājasute ko 'rtho mamāsubhiḥ /",
  "GK21sokss_pu:9246": "ato 'yaṃ rakṣaṇīyo mety uktyā prāṇasamaḥ suhṛt // SoKss_6,2.134 //",
  "GK21sokss_pu:9247": "vṛttānto 'pi na vācyo 'sya mā bhūd doṣo mamāpy ataḥ /",
  "GK21sokss_pu:9248": "ity ālocya niśāṃ ninye sa kṛcchreṇa vaṇiksutaḥ // SoKss_6,2.135 //",
  "GK21sokss_pu:9249": "rājaputro 'pi sa prātaḥ prasthitas tatsakhaḥ pathi /",
  "GK21sokss_pu:9250": "dadarśa purato hāraṃ tam ādātum iyeṣa ca // SoKss_6,2.136 //",
  "GK21sokss_pu:9251": "tato 'bravīd vaṇikputro hāraṃ mā sma grahīḥ sakhe /",
  "GK21sokss_pu:9252": "māyeyam anyathā naite paśyeyuḥ sainikāḥ katham // SoKss_6,2.137 //",
  "GK21sokss_pu:9253": "tac chrutvā taṃ parityajya gacchann agre dadarśa saḥ /",
  "GK21sokss_pu:9254": "āmravṛkṣaṃ phalāny asya bhoktuṃ caicchan nṛpātmajaḥ // SoKss_6,2.138 //",
  "GK21sokss_pu:9255": "vaṇikputreṇa ca prāgvat tato 'pi sa nivāritaḥ /",
  "GK21sokss_pu:9256": "sāntaḥkhedaḥ śanair gacchan prāpa śvaśuraveśma tat // SoKss_6,2.139 //",
  "GK21sokss_pu:9257": "tatrodvāhakṛte veśma viśan dvārān nivartitaḥ /",
  "GK21sokss_pu:9258": "tenaiva sakhyā yāvac ca tāvat tatpatitaṃ gṛham // SoKss_6,2.140 //",
  "GK21sokss_pu:9259": "tataḥ kathaṃcid uttīrṇaḥ kiṃcit sapratyayo niśi /",
  "GK21sokss_pu:9260": "nivāsakaṃ viveśānyaṃ rājaputro vadhūsakhaḥ // SoKss_6,2.141 //",
  "GK21sokss_pu:9261": "tatra tasmin vaṇikputre praviśyālakṣitasthite /",
  "GK21sokss_pu:9262": "śatakṛtvaḥ kṣutaṃ cakre śayanīyāśrito 'tha saḥ // SoKss_6,2.142 //",
  "GK21sokss_pu:9263": "śatakṛtvo 'pi tasyātra nīcair jīvety udīrya saḥ /",
  "GK21sokss_pu:9264": "kṛtakāryo vaṇikputro hṛṣṭaḥ svairaṃ bahir yayau // SoKss_6,2.143 //",
  "GK21sokss_pu:9265": "niryāntaṃ tam apaśyac ca rājaputro vadhūsakhaḥ /",
  "GK21sokss_pu:9266": "īrṣyāvismṛtatatsnehaḥ kruddho dvāḥsthān uvāca ca // SoKss_6,2.144 //",
  "GK21sokss_pu:9267": "pāpātmāyaṃ rahaḥsthasya praviṣṭo 'ntaḥpuraṃ mama /",
  "GK21sokss_pu:9268": "tad baddhvā sthāpyatāṃ yāvat prabhāte 'sau nigṛhyate // SoKss_6,2.145 //",
  "GK21sokss_pu:9269": "tad buddhvā rakṣibhir baddho niśāṃ ninye vaṇiksutaḥ /",
  "GK21sokss_pu:9270": "prātar vadhyabhuvaṃ taiś ca nīyamāno 'bravītsa tān // SoKss_6,2.146 //",
  "GK21sokss_pu:9271": "ādau nayata māṃ tāvad rājaputrāntikaṃ yataḥ /",
  "GK21sokss_pu:9272": "vakṣyāmi kāraṇaṃ kiṃcit tataḥ kuruta me vadham // SoKss_6,2.147 //",
  "GK21sokss_pu:9273": "ity uktais tena tair gatvā vijñaptaḥ sa nṛpātmajaḥ /",
  "GK21sokss_pu:9274": "sacivair bodhitaś cānyais tasyānayanam ādiśat // SoKss_6,2.148 //",
  "GK21sokss_pu:9275": "ānītaḥ so 'bravīt tasmai vṛttāntaṃ rājasūnave /",
  "GK21sokss_pu:9276": "pratyayād gṛhapātotthān mene satyaṃ ca so 'pi tat // SoKss_6,2.149 //",
  "GK21sokss_pu:9277": "tatas tuṣṭaḥ samaṃ sakhya vadhamuktena tena saḥ /",
  "GK21sokss_pu:9278": "āyayau rājatanayaḥ kṛtadāro nijāṃ purīm // SoKss_6,2.150 //",
  "GK21sokss_pu:9279": "tatra so 'pi suhṛt tasya kṛtadāro vaṇiksutaḥ /",
  "GK21sokss_pu:9280": "stūyamānaguṇaḥ sarvair janair āsīd yathāsukham // SoKss_6,2.151 //",
  "GK21sokss_pu:9281": "evam ucchṛṅkhalā bhūtvā svaniyantṛpramāthinaḥ /",
  "GK21sokss_pu:9282": "rājaputrā na manyante hitaṃ mattā gajā iva // SoKss_6,2.152 //",
  "GK21sokss_pu:9283": "vetālais taiś ca kā maittrī ye vihasya haranty asūn /",
  "GK21sokss_pu:9284": "tad rājaputri sakhyaṃ me ma sma vyabhicaraḥ sadā // SoKss_6,2.153 //",
  "GK21sokss_pu:9285": "iti śrutvā kathām etāṃ harmye somaprabhāmukhāt /",
  "GK21sokss_pu:9286": "kaliṅgasenā sasnehaṃ tāṃ sakhīṃ pratyabhāṣata // SoKss_6,2.154 //",
  "GK21sokss_pu:9287": "ete piśācā na tv ete rājaputrā matāḥ sakhi /",
  "GK21sokss_pu:9288": "piśācadurgrahakathām aham ākhyāmi te śṛṇu // SoKss_6,2.155 //",
  "GK21sokss_pu:9289": "yajñasthalākhye ko 'py āsīd agrahāre purā dvijaḥ /",
  "GK21sokss_pu:9290": "sa jātu durgataḥ kāṣṭhāny āhartum aṭavīṃ yayau // SoKss_6,2.156 //",
  "GK21sokss_pu:9291": "tatra kāṣṭhaṃ kuṭhāreṇa pāṭyamānaṃ vidher vaśāt /",
  "GK21sokss_pu:9292": "āpatya tasya jaṅghāyāṃ bhittvāntaḥ praviveśa tat // SoKss_6,2.157 //",
  "GK21sokss_pu:9293": "tataḥ sa prasravadrakto dṛṣṭvā kenāpi mūrcchitaḥ /",
  "GK21sokss_pu:9294": "utkṣipyānīyata gṛhaṃ puṃsāṃ pratyabhijānatā // SoKss_6,2.158 //",
  "GK21sokss_pu:9295": "tatra vihvalayā patnyā tasya prakṣālya śoṇitam /",
  "GK21sokss_pu:9296": "āśvāsya tasya jaṅghāyāṃ nibaddho vraṇapaṭṭakaḥ // SoKss_6,2.159 //",
  "GK21sokss_pu:9297": "tataś cikitsyamānaḥ san vraṇas tasya dine dine /",
  "GK21sokss_pu:9298": "na paraṃ na rurohaiva yāvan nāḍītvam āyayau // SoKss_6,2.160 //",
  "GK21sokss_pu:9299": "tato nāḍīvraṇāt khinno daridro maraṇodyataḥ /",
  "GK21sokss_pu:9300": "abhyetya sakhyā vipreṇa kenāpi jagade rahaḥ // SoKss_6,2.161 //",
  "GK21sokss_pu:9301": "sakhā me yajñadattākhyaś ciraṃ bhūtvātidurgataḥ /",
  "GK21sokss_pu:9302": "piśācasādhanaṃ kṛtvā dhanaṃ prāpya sukhī sthitaḥ // SoKss_6,2.162 //",
  "GK21sokss_pu:9303": "tac ca tatsādhanaṃ tena mamāpy uktaṃ tvam apy ataḥ /",
  "GK21sokss_pu:9304": "piśācaṃ sādhaya sakhe sa te ropayitā vraṇam // SoKss_6,2.163 //",
  "GK21sokss_pu:9305": "ity uktvākhyātamantro 'sāv uvācāsya kriyām imām /",
  "GK21sokss_pu:9306": "utthāya paścime yāme muktakeśo digambaraḥ // SoKss_6,2.164 //",
  "GK21sokss_pu:9307": "anācāntaś ca muṣṭī dvau taṇḍulānāṃ yathākṣamam /",
  "GK21sokss_pu:9308": "dvābhyām ādāya hastābhyāṃ japan gaccheś catuṣpatham // SoKss_6,2.165 //",
  "GK21sokss_pu:9309": "tatra taṇḍulamuṣṭī dvau sthāpayitvā tataḥ sakhe /",
  "GK21sokss_pu:9310": "maunenaiva tvam āgaccher mā vīkṣiṣṭhāś ca pṛṣṭhataḥ // SoKss_6,2.166 //",
  "GK21sokss_pu:9311": "evaṃ kuru sadā yāvat piśāco vyaktatāṃ gataḥ /",
  "GK21sokss_pu:9312": "ahaṃ hi hanmi te vyādhim iti tvāṃ vakṣyati svayam // SoKss_6,2.167 //",
  "GK21sokss_pu:9313": "tato 'bhinandes taṃ so 'tha tava rogaṃ hariṣyati /",
  "GK21sokss_pu:9314": "ity uktas tena mittreṇa sa dvijas tat tathākarot // SoKss_6,2.168 //",
  "GK21sokss_pu:9315": "tataḥ siddhaḥ piśācaḥ sa tasyārtasya mahauṣadhīḥ /",
  "GK21sokss_pu:9316": "himācalendrād ānīya ropayām āsa taṃ vraṇam // SoKss_6,2.169 //",
  "GK21sokss_pu:9317": "jagāda ca prahṛṣṭaṃ taṃ so 'tha lagnagraho dvijam /",
  "GK21sokss_pu:9318": "dehi vraṇaṃ dvitīyaṃ me yāvat taṃ ropayāmy aham // SoKss_6,2.170 //",
  "GK21sokss_pu:9319": "na cet sṛjāmy anarthaṃ te śarīraṃ saṃharāmi vā /",
  "GK21sokss_pu:9320": "tac chrutvā sa dvijo bhītaḥ sadyo muktyai tam abhyadhāt // SoKss_6,2.171 //",
  "GK21sokss_pu:9321": "vraṇaṃ dvitīyaṃ dāsyāmi saptabhis te dinair iti /",
  "GK21sokss_pu:9322": "tatas tenojjhitaḥ so 'bhūn nirāśo jīvite dvijaḥ // SoKss_6,2.172 //",
  "GK21sokss_pu:9323": "ity uktvā viratā madhyād aślīlākhyānalajjayā /",
  "GK21sokss_pu:9324": "kaliṅgasenā bhūyaḥ sāvādīt somaprabhām idam // SoKss_6,2.173 //",
  "GK21sokss_pu:9325": "tato vraṇāntarālābhād ārtaṃ vipram uvāca tam /",
  "GK21sokss_pu:9326": "dṛṣṭvā pṛṣṭvā ca duhitā vidagdhā mṛtabhartṛkā // SoKss_6,2.174 //",
  "GK21sokss_pu:9327": "vañcaye 'haṃ piśācaṃ taṃ gaccha tvaṃ brūhi taṃ punaḥ /",
  "GK21sokss_pu:9328": "nāḍīvraṇo madduhitur bhavatā ropyatām iti // SoKss_6,2.175 //",
  "GK21sokss_pu:9329": "tac chrutvā mudito gatvā tathaivoktvā ca sa dvijaḥ /",
  "GK21sokss_pu:9330": "anaiṣīd duhitus tasyāḥ piśācaṃ taṃ tato 'ntikam // SoKss_6,2.176 //",
  "GK21sokss_pu:9331": "sā ca tasya piśācasya varāṅgaṃ svam adarśayat /",
  "GK21sokss_pu:9332": "ropayemaṃ vraṇaṃ bhadra mameti bruvatī rahaḥ // SoKss_6,2.177 //",
  "GK21sokss_pu:9333": "sa ca mūḍhaḥ piśāco 'syā varāṅge satataṃ dadau /",
  "GK21sokss_pu:9334": "piṇḍīlepādi na tv āsīt sa taṃ ropayituṃ kṣamaḥ // SoKss_6,2.178 //",
  "GK21sokss_pu:9335": "dinaiś ca khinnas tasyāḥ sa kṛtvā jaṅghe nijāṃsayoḥ /",
  "GK21sokss_pu:9336": "kiṃsvin na rohatīty evaṃ tadvarāṅgaṃ vyalokayat // SoKss_6,2.179 //",
  "GK21sokss_pu:9337": "yāvad dvitīyaṃ tasyādhaḥ sa payuvraṇam aikṣata /",
  "GK21sokss_pu:9338": "taṃ dṛṣṭvaiva ca saṃbhrāntaḥ sa piśāco vyacintayat // SoKss_6,2.180 //",
  "GK21sokss_pu:9339": "eko na ropito yāvad utpanno 'yaṃ vraṇo 'paraḥ /",
  "GK21sokss_pu:9340": "satyaḥ pravādo yacchidreṣv anarthā yānti bhūritām // SoKss_6,2.181 //",
  "GK21sokss_pu:9341": "prabhavanti yato lokāḥ pralayaṃ yānti yena ca /",
  "GK21sokss_pu:9342": "saṃsāravartma vivṛtaṃ kaḥ pidhātuṃ tad īśvaraḥ // SoKss_6,2.182 //",
  "GK21sokss_pu:9343": "ity ālocya viruddhārthasiddhyā bandhanaśaṅkayā /",
  "GK21sokss_pu:9344": "sa piśācas tato mūrkhaḥ palāyyādarśanaṃ yayau // SoKss_6,2.183 //",
  "GK21sokss_pu:9345": "evaṃ ca vañcayitvā taṃ piśācaṃ mocitas tayā /",
  "GK21sokss_pu:9346": "duhitrā sa dvijas tasthau rogottīrṇo yathāsukham // SoKss_6,2.184 //",
  "GK21sokss_pu:9347": "itthaṃ piśācās tat tulyā bālā rājasutāś ca ye /",
  "GK21sokss_pu:9348": "te siddhā apy anarthāya sakhi rakṣyās tu buddhibhiḥ // SoKss_6,2.185 //",
  "GK21sokss_pu:9349": "rājaputryaḥ kulīnās tu naitādṛśyaḥ śrutāḥ kvacit /",
  "GK21sokss_pu:9350": "ato 'nyathā na bhāvyaṃ te sakhi matsaṃgataṃ prati // SoKss_6,2.186 //",
  "GK21sokss_pu:9351": "evaṃ kaliṅgasenāyā mukhāc chrutvā yathākramam /",
  "GK21sokss_pu:9352": "sahāsacitramadhuraṃ toṣaṃ somaprabhā yayau // SoKss_6,2.187 //",
  "GK21sokss_pu:9353": "ito me ṣaṣṭiyojanyāṃ gṛhaṃ yāti ca vāsaraḥ /",
  "GK21sokss_pu:9354": "ciraṃ sthitāsmi tat tanvi yāmīty etām uvāca ca // SoKss_6,2.188 //",
  "GK21sokss_pu:9355": "tato 'stagiriśekharaṃ vrajati vāsareśe śanaiḥ sakhīṃ punar upāgamat praṇayinīṃ samāpṛcchya tām /",
  "GK21sokss_pu:9356": "kṣaṇaṃ janitavismayā gaganamārgam utpatya sā jagāma vasatiṃ nijāṃ prasabham eva somaprabhā // SoKss_6,2.189 //",
  "GK21sokss_pu:9357": "vilokya ca tad adbhutaṃ bahuvitarkam atyadbhutaṃ praviśya samacintayat kila kaliṅgasenā ca sā /",
  "GK21sokss_pu:9358": "na vedmi kim asāv aho mama sakhī hi siddhāṅganā bhavet kim athavāpsarāḥ kim athavāpi vidyādharī // SoKss_6,2.190 //",
  "GK21sokss_pu:9359": "divyā tāvad iyaṃ bhavaty avitathaṃ vyomāgrasaṃcāriṇī divyā yānti ca mānuṣībhir asamasnehāhṛtāḥ saṃgatim /",
  "GK21sokss_pu:9360": "bheje kiṃ nṛpateḥ pṛthos tanayayā sakhyaṃ na sārundhatī tatprītyā pṛthur ānināya surabhiṃ svargān na kiṃ bhūtale // SoKss_6,2.191 //",
  "GK21sokss_pu:9361": "tatkṣīrāśanato na kiṃ punar asau bhraṣṭo 'pi yāto divaṃ saṃbhūtāś ca tataḥ prabhṛty avikalā gāvo na kiṃ bhūtale /",
  "GK21sokss_pu:9362": "tad dhanyāsmi śubhodayād upanatā divyā sakhīyaṃ mama prātaś cānvayanāmanī sunipuṇaṃ prakṣyāmi tām āgatām // SoKss_6,2.192 //",
  "GK21sokss_pu:9363": "ity ādi rājatanayā hṛdi cintayantī tāṃ yāminīm anayad atra kaliṅgasenā /",
  "GK21sokss_pu:9364": "somaprabhā ca nijaveśmani bhūya eva taddarśanotsukamanā rajanīṃ nināya // SoKss_6,2.193 //",
  "GK21sokss_pu:9365": "iti mahākaviśrīsomadevabhaṭṭaviracite kathāsaritsāgare madanamañcukālambake dvitīyas taraṅgaḥ /",
  "GK21sokss_pu:9366": "tṛtīyas taraṅgaḥ /",
  "GK21sokss_pu:9367": "tataḥ somaprabhā prātas tadvinodopapādinīm /",
  "GK21sokss_pu:9368": "nyastadārumayānekam āyasadyantraputrikām // SoKss_6,3.1 //",
  "GK21sokss_pu:9369": "karaṇḍināṃ samādāya sā nabhastalacāriṇī /",
  "GK21sokss_pu:9370": "tasyāḥ kaliṅgasenāyā nikaṭaṃ punar āyayau // SoKss_6,3.2 //",
  "GK21sokss_pu:9371": "kaliṅgasenāpy ālokya tām ānandāśrunirbharā /",
  "GK21sokss_pu:9372": "utthāya kaṇṭhe jagrāha pārśvāsīnām uvāca ca // SoKss_6,3.3 //",
  "GK21sokss_pu:9373": "tvadīyamukhapūrṇendudarśanena vinā sakhi /",
  "GK21sokss_pu:9374": "tamomayī triyāmādya śatayām eva me gatā // SoKss_6,3.4 //",
  "GK21sokss_pu:9375": "tajjanmāntarasaṃbandhaḥ kīdṛśaḥ syāt tvayā mama /",
  "GK21sokss_pu:9376": "yasyāyaṃ pariṇāmo 'dya tvaṃ devī vetsi ced vada // SoKss_6,3.5 //",
  "GK21sokss_pu:9377": "tac chrutvā rājaputrīṃ tām evaṃ somaprabhābravīt /",
  "GK21sokss_pu:9378": "īdṛṅ me nāsti vijñānaṃ na hi jātiṃ smarāmy aham // SoKss_6,3.6 //",
  "GK21sokss_pu:9379": "na cātra munayo 'bhijñāḥ ke cit tu yadi jānate /",
  "GK21sokss_pu:9380": "taiḥ kṛtaṃ tādṛśaṃ pūrvaṃ paratattvavidaś ca te // SoKss_6,3.7 //",
  "GK21sokss_pu:9381": "evam uktavatīṃ bhūyaḥ premaviśrambhapeśalam /",
  "GK21sokss_pu:9382": "kaliṅgasenā papraccha vijane tāṃ sakautukā // SoKss_6,3.8 //",
  "GK21sokss_pu:9383": "brūhi me sakhi kasyeha devajāteḥ pitus tvayā /",
  "GK21sokss_pu:9384": "janmanālaṃkṛto vaṃśo muktayeva suvṛttayā // SoKss_6,3.9 //",
  "GK21sokss_pu:9385": "jagatkarṇāmṛtaṃ kiṃ ca tava nāma sulakṣaṇe /",
  "GK21sokss_pu:9386": "karaṇḍikā kimartheyam asyām asti ca vastu kim // SoKss_6,3.10 //",
  "GK21sokss_pu:9387": "evaṃ kaliṅgasenāyāḥ śrutvā sapraṇayaṃ vacaḥ /",
  "GK21sokss_pu:9388": "somaprabhā sā sarvaṃ tat kramād vaktuṃ pracakrame // SoKss_6,3.11 //",
  "GK21sokss_pu:9389": "asti trijagati khyāto mayo nāma mahāsuraḥ /",
  "GK21sokss_pu:9390": "āsuraṃ bhāvam utsṛjya śauriṃ sa śaraṇaṃ śritaḥ // SoKss_6,3.12 //",
  "GK21sokss_pu:9391": "tena dattābhayaś cakre sa ca vajrabhṛtaḥ sabhām /",
  "GK21sokss_pu:9392": "daityāś ca devapakṣo 'yam iti taṃ prati cukrudhuḥ // SoKss_6,3.13 //",
  "GK21sokss_pu:9393": "tadbhayāt tena vindhyādrau māyāvivaramandiram /",
  "GK21sokss_pu:9394": "agamyam asurendrāṇāṃ bahvāścaryamayaṃ kṛtam // SoKss_6,3.14 //",
  "GK21sokss_pu:9395": "tasyāvāṃ dve duhitarau mayasya brahmacāriṇī /",
  "GK21sokss_pu:9396": "jyeṣṭhā svayaṃprabhā nāma kumārī tadgṛhasthitā // SoKss_6,3.15 //",
  "GK21sokss_pu:9397": "ahaṃ somaprabhā nāma kaniṣṭhā sā tv ahaṃ sakhi /",
  "GK21sokss_pu:9398": "nalakūbarasaṃjñāya dattā dhanadasūnave // SoKss_6,3.16 //",
  "GK21sokss_pu:9399": "pitrā ca śikṣitāsmīha māyāyantrāṇy anekadhā /",
  "GK21sokss_pu:9400": "tvatprītyā ceyam ānītā pūrṇā tava karaṇḍikā // SoKss_6,3.17 //",
  "GK21sokss_pu:9401": "ity uktvādarśayat tasyāḥ prodghāṭya bahukautukāḥ /",
  "GK21sokss_pu:9402": "somaprabhā kāṣṭhamayīḥ svamāyāyantraputrikāḥ // SoKss_6,3.18 //",
  "GK21sokss_pu:9403": "kīlikāhatimātreṇa kācid gatvā vihāyasā /",
  "GK21sokss_pu:9404": "tadājñayā puṣpamālām ādāya drutam āyayau // SoKss_6,3.19 //",
  "GK21sokss_pu:9405": "kācit tathaiva pānīyam ānināya yadṛcchayā /",
  "GK21sokss_pu:9406": "kācinn anarta kācic ca kathālāpam athākarot // SoKss_6,3.20 //",
  "GK21sokss_pu:9407": "ity ādibhir mahāścaryaiḥ kaṃcit kālaṃ vinodya tām /",
  "GK21sokss_pu:9408": "surakṣitāṃ sthāpayitvā tāṃ ca yantrakaraṇḍikām // SoKss_6,3.21 //",
  "GK21sokss_pu:9409": "kaliṅgasenām āmantrya sotkāṃ somaprabhā tataḥ /",
  "GK21sokss_pu:9410": "yayau bhartṛparāyattā nabhasā nijamandiram // SoKss_6,3.22 //",
  "GK21sokss_pu:9411": "kaliṅgasenāpy āścaryadarśanadhvastayā kṣudhā /",
  "GK21sokss_pu:9412": "prahṛṣṭā tad ahas tasthau sarvāhāraparāṅmukhī // SoKss_6,3.23 //",
  "GK21sokss_pu:9413": "tad dṛṣṭvā ca tatas tasyā jananī rogaśaṅkinī /",
  "GK21sokss_pu:9414": "ānandākhyena bhiṣajā nirūpyāvikaloditā // SoKss_6,3.24 //",
  "GK21sokss_pu:9415": "kuto 'pi hetor harṣeṇa naṣṭāsyāḥ kṣun na rogataḥ /",
  "GK21sokss_pu:9416": "utphullanetraṃ vakty etad asyā hasad ivānanam // SoKss_6,3.25 //",
  "GK21sokss_pu:9417": "ity uktā bhiṣajā harṣahetuṃ tajjananī ca sā /",
  "GK21sokss_pu:9418": "papraccha tāṃ yathāvṛttaṃ sāpi tasyai tad abravīt // SoKss_6,3.26 //",
  "GK21sokss_pu:9419": "tataḥ ślāghyasakhī saṅgahṛṣṭāṃ matvābhinandya ca /",
  "GK21sokss_pu:9420": "āhāraṃ kārayām āsa jananī tāṃ yathocitam // SoKss_6,3.27 //",
  "GK21sokss_pu:9421": "athānyedyur upāgatya viditārthā krameṇa sā /",
  "GK21sokss_pu:9422": "kaliṅgasenāṃ tām eva rahaḥ somaprabhābhyadhāt // SoKss_6,3.28 //",
  "GK21sokss_pu:9423": "mayā tvatsakhyam āvedya tvatpārśvāgamane 'nvaham /",
  "GK21sokss_pu:9424": "anujñā jñānino bhartur gṛhītā viditārthataḥ // SoKss_6,3.29 //",
  "GK21sokss_pu:9425": "tasmāt tvam apy anujñātā pitṛbhyāṃ bhava sāṃpratam /",
  "GK21sokss_pu:9426": "yena svairaṃ mayā sākaṃ niḥśaṅkā vihariṣyasi // SoKss_6,3.30 //",
  "GK21sokss_pu:9427": "evam uktavatīṃ haste tāṃ gṛhītvaiva tatkṣaṇam /",
  "GK21sokss_pu:9428": "kaliṅgasenā svapitur mātuś ca nikaṭaṃ yayau // SoKss_6,3.31 //",
  "GK21sokss_pu:9429": "tatra nāmānvayākhyānapūrvaṃ caitām adarśayat /",
  "GK21sokss_pu:9430": "pitre kaliṅgadattāya rājñe somaprabhāṃ sakhīm // SoKss_6,3.32 //",
  "GK21sokss_pu:9431": "mātre ca tārādattāyai tathaivaitām adarśayat /",
  "GK21sokss_pu:9432": "tau ca dṛṣṭvā yathākhyānam enām abhinanandatuḥ // SoKss_6,3.33 //",
  "GK21sokss_pu:9433": "ūcatuś cākṛtiprītau daṃpatī tāv ubhau tataḥ /",
  "GK21sokss_pu:9434": "satkṛtya duhitṛsnehāt tāṃ mahāsurasundarīm // SoKss_6,3.34 //",
  "GK21sokss_pu:9435": "vatse kaliṅgaseneyaṃ haste tava samarpitā /",
  "GK21sokss_pu:9436": "tad idānīṃ yathakāmam ubhe viharatāṃ yuvām // SoKss_6,3.35 //",
  "GK21sokss_pu:9437": "etat tayor vaco dve cāpy abhinandya nirīyatuḥ /",
  "GK21sokss_pu:9438": "samaṃ kaliṅgasenā ca sā ca somaprabhā tataḥ // SoKss_6,3.36 //",
  "GK21sokss_pu:9439": "jagmatuś ca vihārāya vihāraṃ rājanirmitam /",
  "GK21sokss_pu:9440": "āninyatuś ca tāṃ tatra māyāyantrakaraṇḍikām // SoKss_6,3.37 //",
  "GK21sokss_pu:9441": "tato yantramayaṃ yakṣaṃ gṛhītvā prāhiṇot tadā /",
  "GK21sokss_pu:9442": "somaprabhā svaprayogād buddhārcānayanāya sā // SoKss_6,3.38 //",
  "GK21sokss_pu:9443": "sa yakṣo nabhasā gatvā dūram adhvānam āyayau /",
  "GK21sokss_pu:9444": "ādāya muktāsadratnahemāmburuhasaṃcayam // SoKss_6,3.39 //",
  "GK21sokss_pu:9445": "tenābhipūjya sugatān bhasayām āsa tatra sā /",
  "GK21sokss_pu:9446": "somaprabhā sanilayān sarvāścaryapradāyinā // SoKss_6,3.40 //",
  "GK21sokss_pu:9447": "tad buddhvāgatya dṛṣṭvā ca vismito mahiṣīsakhaḥ /",
  "GK21sokss_pu:9448": "rājā kaliṅgadattas tām apṛcchad yantraceṣṭitam // SoKss_6,3.41 //",
  "GK21sokss_pu:9449": "tataḥ somaprabhāvādīd rājann etāny anekadhā /",
  "GK21sokss_pu:9450": "māyāyantrādiśilpāni pitrā sṛṣṭāni me purā // SoKss_6,3.42 //",
  "GK21sokss_pu:9451": "yathā cedaṃ jagadyantraṃ pañcabhūtātmakaṃ tathā /",
  "GK21sokss_pu:9452": "yantrāṇy etāni sarvāṇi śṛṇu tāni pṛthak pṛthak // SoKss_6,3.43 //",
  "GK21sokss_pu:9453": "pṛthvīpradhānaṃ yantraṃ yad dvārādi pidadhāti tat /",
  "GK21sokss_pu:9454": "pihitaṃ tena śaknoti na codghāṭayituṃ paraḥ // SoKss_6,3.44 //",
  "GK21sokss_pu:9455": "ākāras toyayantrotthaḥ sajīva iva dṛśyate /",
  "GK21sokss_pu:9456": "tejomayaṃ tu yad yantraṃ taj jvalāḥ parimuñcati // SoKss_6,3.45 //",
  "GK21sokss_pu:9457": "vātayantraṃ ca kurute ceṣṭā gatyāgamādikāḥ /",
  "GK21sokss_pu:9458": "vyaktīkaroti cālāpaṃ yantram ākāśasaṃbhavam // SoKss_6,3.46 //",
  "GK21sokss_pu:9459": "mayā caitāny avāptāni tātāt kiṃ tvam ṛtasya yat /",
  "GK21sokss_pu:9460": "rakṣakaṃ cakrayantraṃ tat tāto jānāti nāparaḥ // SoKss_6,3.47 //",
  "GK21sokss_pu:9461": "iti tasyā vadantyās tadvacaḥ śraddadhatām iva /",
  "GK21sokss_pu:9462": "madhyāhne pūryamāṇānāṃ śaṅkhānām udabhūd dhvaniḥ // SoKss_6,3.48 //",
  "GK21sokss_pu:9463": "tataḥ svocitam āhāraṃ dātuṃ vijñāpya taṃ nṛpam /",
  "GK21sokss_pu:9464": "prāpy anujñāṃ vimāne tāṃ sānugāṃ yantranirmite // SoKss_6,3.49 //",
  "GK21sokss_pu:9465": "kaliṅgasenām ādāya pratasthe gaganena sā /",
  "GK21sokss_pu:9466": "somaprabhā pitṛgṛhaṃ jyeṣṭhāyāḥ svasur antikam // SoKss_6,3.50 //",
  "GK21sokss_pu:9467": "kṣaṇāc ca prāpya vindhyādrivarti tatpitṛmandiram /",
  "GK21sokss_pu:9468": "tasyāḥ svayaṃprabhāyāś ca pārśvaṃ tām anayat svasuḥ // SoKss_6,3.51 //",
  "GK21sokss_pu:9469": "tatrāpaśyaj jaṭājūṭamālinīṃ tāṃ svayaṃprabhām /",
  "GK21sokss_pu:9470": "kaliṅgasenā lambākṣamālāṃ sā brahmacāriṇīm // SoKss_6,3.52 //",
  "GK21sokss_pu:9471": "susitāmbarasaṃvītāṃ hasantīm iva pārvatīm /",
  "GK21sokss_pu:9472": "kāmabhogamahābhogagṛhītogratapaḥkriyām // SoKss_6,3.53 //",
  "GK21sokss_pu:9473": "sāpi somaprabhākhyātāṃ praṇatāṃ tāṃ nṛpātmajām /",
  "GK21sokss_pu:9474": "svayaṃprabhā kṛtātithyā saṃvibheje phalāśanaiḥ // SoKss_6,3.54 //",
  "GK21sokss_pu:9475": "sakhi bhuktaiḥ phalair etair jarā te na bhaviṣyati /",
  "GK21sokss_pu:9476": "vināśinyasya rūpasya padmasyeva himāhatiḥ // SoKss_6,3.55 //",
  "GK21sokss_pu:9477": "etadartham iha snehād ānītā bhavatī mayā /",
  "GK21sokss_pu:9478": "iti somaprabhā caitāṃ rājaputrīm abhāṣata // SoKss_6,3.56 //",
  "GK21sokss_pu:9479": "tataḥ kaliṅgasenātra tāny abhuṅkta phalāni sā /",
  "GK21sokss_pu:9480": "sadyo 'mṛtarasāsārasiktāṅgīva babhūva ca // SoKss_6,3.57 //",
  "GK21sokss_pu:9481": "dadarśa ca purodyānaṃ bhramantī tatra kautukāt /",
  "GK21sokss_pu:9482": "sasuvarṇābjavāpīkaṃ sudhāsvāduphaladrumam // SoKss_6,3.58 //",
  "GK21sokss_pu:9483": "haimacitrakhagākīrṇaṃ san maṇistambhavibhramam /",
  "GK21sokss_pu:9484": "bhittibuddhikaraṃ śūnye bhittau śūnyapratītidam // SoKss_6,3.59 //",
  "GK21sokss_pu:9485": "jale sthaladhiyaṃ kurvat sthale ca jalabuddhikṛt /",
  "GK21sokss_pu:9486": "lokāntaram ivāpūrvaṃ mayamāyāvinirmitam // SoKss_6,3.60 //",
  "GK21sokss_pu:9487": "praviṣṭapūrvaṃ plavagaiḥ purā sītāgaveṣibhiḥ /",
  "GK21sokss_pu:9488": "svayaṃprabhāprasādena cirāt saṃprāptanirgamaiḥ // SoKss_6,3.61 //",
  "GK21sokss_pu:9489": "tatas tadadbhutapuraprakāmālokavismitām /",
  "GK21sokss_pu:9490": "ajarābhājanībhūtāṃ tām āpṛcchya svayaṃprabhām // SoKss_6,3.62 //",
  "GK21sokss_pu:9491": "kaliṅgasenām āropya yantre bhūyo vihāyasā /",
  "GK21sokss_pu:9492": "somaprabhā takṣaśilām ānināya svamandiram // SoKss_6,3.63 //",
  "GK21sokss_pu:9493": "tatra sā tad yathāvastu pitroḥ sarvam avarṇayat /",
  "GK21sokss_pu:9494": "kaliṅgasenā tau cāpi paraṃ saṃtoṣam īyatuḥ // SoKss_6,3.64 //",
  "GK21sokss_pu:9495": "itthaṃ tayor dvayoḥ sakhyor gacchatsu divaseṣv atha /",
  "GK21sokss_pu:9496": "ūce kaliṅgasenāṃ tām evaṃ somaprabhaikadā // SoKss_6,3.65 //",
  "GK21sokss_pu:9497": "yāvan na pariṇīta tvaṃ tāvat sakhyaṃ mama tvayā /",
  "GK21sokss_pu:9498": "tvadbhartṛbhavane paścān mama syād āgamaḥ kutaḥ // SoKss_6,3.66 //",
  "GK21sokss_pu:9499": "na dṛśyo hi sakhībhartā nāṅgīkāryaḥ kathaṃcana /",
  "GK21sokss_pu:9500": "avervṛkīva snuṣāyāḥ śvaśrūr māṃsāni khādati // SoKss_6,3.67 //",
  "GK21sokss_pu:9501": "tathā ca śṛṇu vacmy etāṃ kīrtisenākathāṃ tava /",
  "GK21sokss_pu:9502": "// SoKss_6,3.68 //",
  "GK21sokss_pu:9503": "pure pāṭaliputrākhye dhuryo dhanavatāṃ vaṇik /",
  "GK21sokss_pu:9504": "nāmnā yathārthena purā dhanapālita ity abhūt // SoKss_6,3.69 //",
  "GK21sokss_pu:9505": "kīrtisenābhidhānā ca tasyājāyata kanyakā /",
  "GK21sokss_pu:9506": "rūpeṇānanyasadṛśī prāṇebhyo 'py adhikapriyā // SoKss_6,3.70 //",
  "GK21sokss_pu:9507": "sā ca tena samānāya magadheṣu maharddhaye /",
  "GK21sokss_pu:9508": "devasenābhidhānāya dattābhūd vaṇije sutā // SoKss_6,3.71 //",
  "GK21sokss_pu:9509": "tasya cātisuvṛttasya devasenasya durjanī /",
  "GK21sokss_pu:9510": "vipannajanakasyāsīj jananī svāminī gṛhe // SoKss_6,3.72 //",
  "GK21sokss_pu:9511": "sā snuṣāṃ kīrtisenāṃ tāṃ paśyantī patisaṃmatām /",
  "GK21sokss_pu:9512": "krudhā jvalantī putrasya parokṣam akadarthayat // SoKss_6,3.73 //",
  "GK21sokss_pu:9513": "kīrtisenā ca sā patyur vaktuṃ naiva śaśāka tat /",
  "GK21sokss_pu:9514": "kaṣṭā hi kuṭilaśvaśrūparatantravadhūsthitiḥ // SoKss_6,3.74 //",
  "GK21sokss_pu:9515": "ekadā sa patis tasyā devaseno vaṇijyayā /",
  "GK21sokss_pu:9516": "gantuṃ pravavṛte bandhuprerito valabhīṃ purīm // SoKss_6,3.75 //",
  "GK21sokss_pu:9517": "tataḥ sā kīrtisenā taṃ patim evam abhāṣata /",
  "GK21sokss_pu:9518": "iyac ciraṃ mayā naitad āryaputra tavoditam // SoKss_6,3.76 //",
  "GK21sokss_pu:9519": "kadarthayati mām eṣā tavāmbā tvayy api sthite /",
  "GK21sokss_pu:9520": "tvayi tu proṣite kiṃ me kuryād iti na vedmy aham // SoKss_6,3.77 //",
  "GK21sokss_pu:9521": "tac chrutvā sa samudbhrāntas tatsnehāt sabhayaḥ śanaiḥ /",
  "GK21sokss_pu:9522": "devasenas tadā gatvā mātaraṃ praṇato 'bravīt // SoKss_6,3.78 //",
  "GK21sokss_pu:9523": "kīrtisenādhunā haste tavāmba prasthitasya me /",
  "GK21sokss_pu:9524": "nāsyā niḥsnehatā kāryā kulīnatanayā hy asau // SoKss_6,3.79 //",
  "GK21sokss_pu:9525": "tac chrutvā kīrtisenāṃ tām āhūyodvartitekṣaṇā /",
  "GK21sokss_pu:9526": "taṃ devasenaṃ mātā sā tatkālaṃ samabhāṣata // SoKss_6,3.80 //",
  "GK21sokss_pu:9527": "kṛtaṃ mayā kiṃ pṛcchaitām evaṃ tvāṃ prerayatyasu /",
  "GK21sokss_pu:9528": "gṛhabhedakarī putra mama tu dvau yuvāṃ samau // SoKss_6,3.81 //",
  "GK21sokss_pu:9529": "śrutvaitac chāntacitto 'bhūt tatkṛte sa vaṇigvaraḥ /",
  "GK21sokss_pu:9530": "vyājasapraṇayair vākyair jananyā yo na vañcyate // SoKss_6,3.82 //",
  "GK21sokss_pu:9531": "kīrtisenā tu sā tūṣṇīm āsīd udvegasasmitā /",
  "GK21sokss_pu:9532": "devasenas tu so 'nyedyuḥ pratasthe valabhīṃ vaṇik // SoKss_6,3.83 //",
  "GK21sokss_pu:9533": "tatas tadvirahakleśajuṣas tasyāḥ krameṇa sā /",
  "GK21sokss_pu:9534": "tanmātā kīrtisenāyā dāsīḥ pārśvān nyavārayat // SoKss_6,3.84 //",
  "GK21sokss_pu:9535": "kṛtvā ca gṛhacāriṇyā svaceṭyā saha saṃvidam /",
  "GK21sokss_pu:9536": "ānāyyābhyantaraṃ guptaṃ tāṃ vivastraṃ cakāra sā // SoKss_6,3.85 //",
  "GK21sokss_pu:9537": "pāpe harasi me putram ity uktvā sakacagraham /",
  "GK21sokss_pu:9538": "pādair dantair nakhaiś caitāṃ ceṭyā samam apāṭayat // SoKss_6,3.86 //",
  "GK21sokss_pu:9539": "cikṣepa caināṃ bhūgehe sapidhāne dṛḍhārgale /",
  "GK21sokss_pu:9540": "tatratye 'bhyuddhṛtāśeṣapūrvajātārthasaṃcaye // SoKss_6,3.87 //",
  "GK21sokss_pu:9541": "nyadhāc ca tasyās tatrāntaḥ pratyahaṃ sā dinātyaye /",
  "GK21sokss_pu:9542": "pāpā tādṛgavasthāyā bhaktasyārdhaśarāvakam // SoKss_6,3.88 //",
  "GK21sokss_pu:9543": "acintayac ca dūrasthe patyāv evaṃ mṛtā svayam /",
  "GK21sokss_pu:9544": "imāṃ vyutthāpya yāteti vakṣyāmi divasair iti // SoKss_6,3.89 //",
  "GK21sokss_pu:9545": "itthaṃ bhūmigṛhe kṣiptā śvaśrvā pāpakṛtā tayā /",
  "GK21sokss_pu:9546": "sukhārhā rudatī tatra kīrtisenā vyacintayat // SoKss_6,3.90 //",
  "GK21sokss_pu:9547": "āḍhyaḥ patiḥ kule janma saubhāgyaṃ sādhuvṛttatā /",
  "GK21sokss_pu:9548": "tad apy aho mama śvaśrūprasādād īdṛśī vipat // SoKss_6,3.91 //",
  "GK21sokss_pu:9549": "etadarthaṃ ca nindanti kanyānāṃ janma bāndhavāḥ /",
  "GK21sokss_pu:9550": "śvaśrūn anandṛsaṃtrāsam asaubhāgyādidūṣitam // SoKss_6,3.92 //",
  "GK21sokss_pu:9551": "iti śocanty akasmāt sā kīrtisenā khanitrakam /",
  "GK21sokss_pu:9552": "lebhe 'smād bhūgṛhād dhātrā manaḥ śalyam ivoddhṛtam // SoKss_6,3.93 //",
  "GK21sokss_pu:9553": "ayomayena tenātra suruṅgāṃ nicakhāna sā /",
  "GK21sokss_pu:9554": "tāvad yāvat tayottasthe daivāt svād vāsaveśmanaḥ // SoKss_6,3.94 //",
  "GK21sokss_pu:9555": "dadarśa ca pradīpena prāktanenātha tadgṛham /",
  "GK21sokss_pu:9556": "akṣīṇena kṛtālokā dharmeṇaiva nijena sā // SoKss_6,3.95 //",
  "GK21sokss_pu:9557": "ādāyātaś ca vastrāṇi svaṃ varṇaṃ ca niśākṣaye /",
  "GK21sokss_pu:9558": "nirgatyaiva tato guptaṃ jagāma nagarād bahiḥ // SoKss_6,3.96 //",
  "GK21sokss_pu:9559": "evaṃvidhāyā gantuṃ me na yuktaṃ pitṛveśmani /",
  "GK21sokss_pu:9560": "kiṃ vakṣye tatra lokaś ca pratyeṣyati kathaṃ mama // SoKss_6,3.97 //",
  "GK21sokss_pu:9561": "ataḥ svayuktyā gantavyaṃ patyur evāntikaṃ mayā /",
  "GK21sokss_pu:9562": "ihāmutra ca sādhvīnāṃ patir ekā gatir yataḥ // SoKss_6,3.98 //",
  "GK21sokss_pu:9563": "ity ālocya cakārātra taḍāgāmbukṛtāplavā /",
  "GK21sokss_pu:9564": "rājaputrasya veṣaṃ sā kīrtisenā subṛṃhitam // SoKss_6,3.99 //",
  "GK21sokss_pu:9565": "tato gatvāpaṇe dattvā kiṃcin mūlyena kāñcanam /",
  "GK21sokss_pu:9566": "kasyāpi vaṇijo gehe dine tasminn uvāsa sā // SoKss_6,3.100 //",
  "GK21sokss_pu:9567": "anyedyus tatra cakre ca valabhīṃ gantum icchatā /",
  "GK21sokss_pu:9568": "samudrasenanāmnā sā vaṇijā saha saṃstavam // SoKss_6,3.101 //",
  "GK21sokss_pu:9569": "tena sākaṃ sabhṛtyena prāptuṃ prākprasthitaṃ patim /",
  "GK21sokss_pu:9570": "sadrājaputraveṣā sā pratasthe valabhīṃ prati // SoKss_6,3.102 //",
  "GK21sokss_pu:9571": "jagāda taṃ ca vaṇijaṃ gotrajair asmi bādhitaḥ /",
  "GK21sokss_pu:9572": "tat tvayā saha gacchāmi valabhīṃ svajanāntikam // SoKss_6,3.103 //",
  "GK21sokss_pu:9573": "tac chrutvā sa vaṇikputro mārge paryacarac ca tām /",
  "GK21sokss_pu:9574": "rājaputro dhruvaṃ bhavyaḥ ko 'py asāv iti gauravāt // SoKss_6,3.104 //",
  "GK21sokss_pu:9575": "yayau ca sa vaṇiksārthaḥ puraskṛtyāṭavīpatham /",
  "GK21sokss_pu:9576": "bahuśulkabhayatyaktamārgāntarajanāśritam // SoKss_6,3.105 //",
  "GK21sokss_pu:9577": "dinaiḥ prāpyāṭavīdvāraṃ sāyaṃ sārthe kṛtasthitau /",
  "GK21sokss_pu:9578": "cakre kṛtāntadūtīva śabdaṃ bhayakaraṃ śivā // SoKss_6,3.106 //",
  "GK21sokss_pu:9579": "tadabhijñe vaṇigloke cauradyāpātaśaṅkini /",
  "GK21sokss_pu:9580": "haste gṛhītaśastreṣu sarvato ripur akṣiṣu // SoKss_6,3.107 //",
  "GK21sokss_pu:9581": "dhvānte dhāvati dasyūnām agrayāyibalopame /",
  "GK21sokss_pu:9582": "kīrtisenā tad ālokya puṃveṣā sā vyacintayat // SoKss_6,3.108 //",
  "GK21sokss_pu:9583": "aho duṣkṛtināṃ karma saṃtānenaiva vardhate /",
  "GK21sokss_pu:9584": "paśya śvaśrūkṛtā vyāpad ihāpi phalitā mama // SoKss_6,3.109 //",
  "GK21sokss_pu:9585": "prathamaṃ mṛtyunevāhaṃ śvaśrūkopena bhakṣitā /",
  "GK21sokss_pu:9586": "praviṣṭā bhūgṛhaṃ paścād garbhavāsam ivāparam // SoKss_6,3.110 //",
  "GK21sokss_pu:9587": "daivāt tato 'pi niṣkrāntā jāteva punar apy aham /",
  "GK21sokss_pu:9588": "ihādyāgatya saṃprāptā bhūyo jīvitasaṃśayam // SoKss_6,3.111 //",
  "GK21sokss_pu:9589": "caurair yadi hatāsmīha tacchvaśrūr mama vairiṇī /",
  "GK21sokss_pu:9590": "anyāsaktā gatā kvāpīty abhidhāsyati te patim // SoKss_6,3.112 //",
  "GK21sokss_pu:9591": "strīti jñātāsmi kenāpi hṛtavastrāntarā yadi /",
  "GK21sokss_pu:9592": "tato mṛtyur mama śreyān na punaḥ śīlaviplavaḥ // SoKss_6,3.113 //",
  "GK21sokss_pu:9593": "tena cātmaiva me rakṣyo nāpekṣyo 'yaṃ suhṛdvaṇik /",
  "GK21sokss_pu:9594": "satīdharmo hi sustrīṇāṃ cintyo na suhṛdādayaḥ // SoKss_6,3.114 //",
  "GK21sokss_pu:9595": "iti niścitya sā prāpa cinvatī tarumadhyagam /",
  "GK21sokss_pu:9596": "gartaṃ gṛhākṛtiṃ dattaṃ kṛpayevāntaraṃ bhuvā // SoKss_6,3.115 //",
  "GK21sokss_pu:9597": "tatra praviśya cācchādya tṛṇaparṇādibhis tanum /",
  "GK21sokss_pu:9598": "tasthau saṃdhāryamāṇā sā patisaṃgamavāñchayā // SoKss_6,3.116 //",
  "GK21sokss_pu:9599": "tato niśīthe sahasā nipatyaivodyatāyudhā /",
  "GK21sokss_pu:9600": "caurasenā sumahatī sārthaṃ vaiṣṭayati sma tam // SoKss_6,3.117 //",
  "GK21sokss_pu:9601": "ninadad dasyukālābhraṃ śastrajvālāciraprabham /",
  "GK21sokss_pu:9602": "tataḥ sarudhirāsāraṃ tatrābhūd yuddhadurdinam // SoKss_6,3.118 //",
  "GK21sokss_pu:9603": "hatvā samudrasenaṃ ca sānugaṃ taṃ vaṇikpatim /",
  "GK21sokss_pu:9604": "balino 'tha yayuś caurā gṛhītadhanasaṃcayāḥ // SoKss_6,3.119 //",
  "GK21sokss_pu:9605": "tadā ca kīrtisenā sā śrutakolāhalā balāt /",
  "GK21sokss_pu:9606": "yan na muktāsubhis tatra kāraṇaṃ kevalo vidhiḥ // SoKss_6,3.120 //",
  "GK21sokss_pu:9607": "tato niśāyāṃ yātāyām udite tigmatejasi /",
  "GK21sokss_pu:9608": "nirjagāma ca sā tasmād gartād viṭapamadhyataḥ // SoKss_6,3.121 //",
  "GK21sokss_pu:9609": "kāmaṃ bhartrekabhaktānām aviskhalitatejasām /",
  "GK21sokss_pu:9610": "devatā eva sādhvīnāṃ trāṇam āpadi kurvate // SoKss_6,3.122 //",
  "GK21sokss_pu:9611": "yat tatra nirjane 'raṇye siṃho dṛṣṭvāpi tāṃ jahau /",
  "GK21sokss_pu:9612": "na paraṃ yāvad abhyetya kutaścit ko'pi tāpasaḥ // SoKss_6,3.123 //",
  "GK21sokss_pu:9613": "pṛṣṭodantāṃ samāśvāsya jalapānaṃ kamaṇḍaloḥ /",
  "GK21sokss_pu:9614": "dattvopadiśya panthānaṃ tasyāḥ kvāpi tirodhadhe // SoKss_6,3.124 //",
  "GK21sokss_pu:9615": "tatas tṛptāmṛteneva kṣutpipāsāvinākṛtā /",
  "GK21sokss_pu:9616": "tāpasoktena mārgeṇa pratasthe sā pativrata // SoKss_6,3.125 //",
  "GK21sokss_pu:9617": "athāstaśikharārūḍhaṃ prasāritakaraṃ ravim /",
  "GK21sokss_pu:9618": "rātrim ekāṃ kṣamasveti vadantam iva vīkṣya sā // SoKss_6,3.126 //",
  "GK21sokss_pu:9619": "mahato 'raṇyavṛkṣasya gṛhābhaṃ mūlakoṭaram /",
  "GK21sokss_pu:9620": "viveśa pidadhe cāsya dvāram anyena dāruṇā // SoKss_6,3.127 //",
  "GK21sokss_pu:9621": "pradoṣe ca dadarśātra dvāracchindrāntareṇa sā /",
  "GK21sokss_pu:9622": "rākṣasīm āgatāṃ ghorāṃ bālakair anvitāṃ sutaiḥ // SoKss_6,3.128 //",
  "GK21sokss_pu:9623": "tīrṇāny avipad adyāham anayā bhakṣiteti sā /",
  "GK21sokss_pu:9624": "trastā yāvat tarau tāvad ārūḍhā tatra rākṣasī // SoKss_6,3.129 //",
  "GK21sokss_pu:9625": "anvārūḍhāś ca tatputrās tatra tāṃ kila rākṣasīm /",
  "GK21sokss_pu:9626": "abruvann amba naḥ kiṃcid bhakṣyaṃ dehīti tatkṣaṇam // SoKss_6,3.130 //",
  "GK21sokss_pu:9627": "tataḥ sā rākṣasī bālāṃs tān uvācādya putrakāḥ /",
  "GK21sokss_pu:9628": "mahāśmaśānaṃ gatvāpi bhakṣyaṃ nāsāditaṃ mayā // SoKss_6,3.131 //",
  "GK21sokss_pu:9629": "yācito ḍākinīsaṃgho 'py atra bhāgam adān na me /",
  "GK21sokss_pu:9630": "tatkhedād atha vijñapya yācito bhairavo mayā // SoKss_6,3.132 //",
  "GK21sokss_pu:9631": "sa ca nāmānvayau pṛṣṭvā devo mām evam ādiśat /",
  "GK21sokss_pu:9632": "bhayaṃkari kulīnāsi kharadūṣaṇavaṃśajā // SoKss_6,3.133 //",
  "GK21sokss_pu:9633": "tad ito nātidūrasthaṃ masudattapuraṃ vraja /",
  "GK21sokss_pu:9634": "tatrāste vasudattākhyo rājā dharmaparo mahān // SoKss_6,3.134 //",
  "GK21sokss_pu:9635": "yaḥ kṛtsnām aṭavīm etāṃ paryantastho 'bhirakṣati /",
  "GK21sokss_pu:9636": "svayaṃ gṛhṇāti śulkaṃ ca nigṛhṇāti ca taskarān // SoKss_6,3.135 //",
  "GK21sokss_pu:9637": "tasyāṭavyāṃ ca mṛgayāśramasuptasya bhūpateḥ /",
  "GK21sokss_pu:9638": "ajñātaiva praviṣṭāntaḥ karṇe śatapadī laghu // SoKss_6,3.136 //",
  "GK21sokss_pu:9639": "sā ca kālena bahuśaḥ prasutāsya śirontare /",
  "GK21sokss_pu:9640": "tena rogeṇa rājāsau snāyuśeṣo 'dya vartate // SoKss_6,3.137 //",
  "GK21sokss_pu:9641": "vaidyāś cāsya na taṃ vyādhiṃ vidanty anyo 'pi ko'pi cet /",
  "GK21sokss_pu:9642": "na jñāsyati tataś caiṣa dinair alpair vipatsyate // SoKss_6,3.138 //",
  "GK21sokss_pu:9643": "tasya māṃsāni bhuñjīthā vipannasya svamāyayā /",
  "GK21sokss_pu:9644": "bhakṣitais tarhi ṣaṇmāsān paritṛptā bhaviṣyasi // SoKss_6,3.139 //",
  "GK21sokss_pu:9645": "itthaṃ me bhairaveṇāpi saṃvibhāgaḥ sasaṃśayaḥ /",
  "GK21sokss_pu:9646": "kālavāṃś cādya vihitas tatputrāḥ kiṃ karomy aham // SoKss_6,3.140 //",
  "GK21sokss_pu:9647": "evaṃ tayoktā rākṣasyā putrās te tām athābruvan /",
  "GK21sokss_pu:9648": "jñātāpanīte roge 'smin kiṃ sa rājāmba jīvati // SoKss_6,3.141 //",
  "GK21sokss_pu:9649": "kathaṃ ca tādṛśo rogo vada tasyāpanīyate /",
  "GK21sokss_pu:9650": "evam uktavatas tān sā tanayān rākṣasī jagau // SoKss_6,3.142 //",
  "GK21sokss_pu:9651": "jñātāpanīte roge 'smiñ jīvaty eva sa bhūpatiḥ /",
  "GK21sokss_pu:9652": "śrūyatāṃ ca yathā so 'sya mahārogo 'panīyate // SoKss_6,3.143 //",
  "GK21sokss_pu:9653": "śiraḥ pūrvaṃ ghṛtābhyaktaṃ tasya nyastoṣṇasarpiṣā /",
  "GK21sokss_pu:9654": "kṛtvā madhyāhnakaṭhine sthāpitasyātape ciram // SoKss_6,3.144 //",
  "GK21sokss_pu:9655": "niveśya karṇakuhare suṣirāṃ vaṃśanāḍikām /",
  "GK21sokss_pu:9656": "śītāmbughaṭapṛṣṭhasthaśarāvacchidrasaṅginīm // SoKss_6,3.145 //",
  "GK21sokss_pu:9657": "tena svedātapaklāntā nirgatyāsya śirontarāt /",
  "GK21sokss_pu:9658": "karṇarandhreṇa tenaiva vaṃśanāḍīṃ praviśya tām // SoKss_6,3.146 //",
  "GK21sokss_pu:9659": "ghaṭe śītābhilāṣiṇyaḥ śatapadyaḥ patanti tāḥ /",
  "GK21sokss_pu:9660": "evaṃ sa nṛpatis tasmān mahārogād vimucyate // SoKss_6,3.147 //",
  "GK21sokss_pu:9661": "ity uktvā rākṣasīṃ putrān vṛkṣasthān virarāma sā /",
  "GK21sokss_pu:9662": "kīrtisenā ca tat sarvam aśṛṇot koṭarasthitā // SoKss_6,3.148 //",
  "GK21sokss_pu:9663": "śrutvā ca cintayām āsa nistariṣyāmi ced itaḥ /",
  "GK21sokss_pu:9664": "tad gatvaivaitayā yuktyā jīvayiṣyāmi taṃ nṛpam // SoKss_6,3.149 //",
  "GK21sokss_pu:9665": "etām aivāṭavīṃ so 'lpaśulkaḥ prāntasthito 'vati /",
  "GK21sokss_pu:9666": "tatsaukaryāc ca vaṇijaḥ sarve yānty amunā pathā // SoKss_6,3.150 //",
  "GK21sokss_pu:9667": "etat samudraseno 'pi svargāmī so 'bravīd vaṇik /",
  "GK21sokss_pu:9668": "tad etenaiva mārgeṇa sa me bhartāgamiṣyati // SoKss_6,3.151 //",
  "GK21sokss_pu:9669": "ato gatvāṭavīprānte vasudattapure nṛpam /",
  "GK21sokss_pu:9670": "rogād uttārya tatrasthā pratīkṣe bhartur āgamam // SoKss_6,3.152 //",
  "GK21sokss_pu:9671": "eyaṃ vicintayantī sā kṛcchrāt tām anayan niśām /",
  "GK21sokss_pu:9672": "prātar naṣṭeṣu rakṣaḥsu niragāt koṭarāt tataḥ // SoKss_6,3.153 //",
  "GK21sokss_pu:9673": "kramāt tato 'ṭavīmadhye yāntī puruṣaveṣabhṛt /",
  "GK21sokss_pu:9674": "prāpte 'parāhṇe gopālam ekaṃ sādhuṃ dadarśa sā // SoKss_6,3.154 //",
  "GK21sokss_pu:9675": "tatsaukumāryadūrādhvadarśanārdrīkṛtaṃ ca tam /",
  "GK21sokss_pu:9676": "papracchopetya sā ko 'yaṃ pradeśaḥ kathyatām iti // SoKss_6,3.155 //",
  "GK21sokss_pu:9677": "so 'pi gopālako 'vādīd vasudattasya bhūpateḥ /",
  "GK21sokss_pu:9678": "vasudattapuraṃ nāma puram etatpuraḥ sthitam // SoKss_6,3.156 //",
  "GK21sokss_pu:9679": "rājāpi sa mahātmātra mumūrṣur vyādhitaḥ sthitaḥ /",
  "GK21sokss_pu:9680": "tac chrutvā kīrtisenā taṃ gopālakam abhāṣata // SoKss_6,3.157 //",
  "GK21sokss_pu:9681": "yadi māṃ nayate kaścid rājñas tasyāntikaṃ tataḥ /",
  "GK21sokss_pu:9682": "ahaṃ taṃ tasya jānāmi nivārayitum āmayam // SoKss_6,3.158 //",
  "GK21sokss_pu:9683": "tac chrutvaivāvadad gopaḥ pure 'traiva vrajāmy aham /",
  "GK21sokss_pu:9684": "tad āyāhi mayā sākaṃ yāvad yatnaṃ karomi te // SoKss_6,3.159 //",
  "GK21sokss_pu:9685": "tathety uktavatīṃ tāṃ ca kīrtisenāṃ tadaiva saḥ /",
  "GK21sokss_pu:9686": "vasudattapuraṃ gopaḥ puṃveṣāṃ nayati sma tām // SoKss_6,3.160 //",
  "GK21sokss_pu:9687": "tac ca tatra tathā vastu nivedyātārya tatkṣaṇāt /",
  "GK21sokss_pu:9688": "pratīhārāya kalyāṇalakṣaṇāṃ tāṃ samarpayat // SoKss_6,3.161 //",
  "GK21sokss_pu:9689": "pratīhāro 'pi rājānaṃ vijñapyaiva tadājñayā /",
  "GK21sokss_pu:9690": "praveśayām āsa sa tāṃ tasyāntikam aninditām // SoKss_6,3.162 //",
  "GK21sokss_pu:9691": "rājā ca so 'tra rogārtas tāṃ dṛṣṭvaivādbhutākṛtim /",
  "GK21sokss_pu:9692": "āśvasto vasudatto 'bhūd vetty ātmaiva hitāhitam // SoKss_6,3.163 //",
  "GK21sokss_pu:9693": "uvāca caitāṃ puṃveṣāṃ yadīmām apaneṣyasi /",
  "GK21sokss_pu:9694": "rujam etat pradāsyāmi rājyārdhaṃ te sulakṣaṇa // SoKss_6,3.164 //",
  "GK21sokss_pu:9695": "jāne jahāra pṛṣṭhān me svapne strī kṛṣṇakambalam /",
  "GK21sokss_pu:9696": "tan niścitam imaṃ rogaṃ hariṣyati bhavān mama // SoKss_6,3.165 //",
  "GK21sokss_pu:9697": "tac chrutvā kīrtisenā taṃ jagādādya dinaṃ gatam /",
  "GK21sokss_pu:9698": "deva śvaste 'paneṣyāmi rogaṃ mā smādhṛtiṃ kathāḥ // SoKss_6,3.166 //",
  "GK21sokss_pu:9699": "ity uktvā mūrdhni rājño 'sya gavyaṃ ghṛtam adāpayat /",
  "GK21sokss_pu:9700": "tena tasyāyayau nidrā yayau sā cātivedanā // SoKss_6,3.167 //",
  "GK21sokss_pu:9701": "bhiṣagrūpeṇa devo 'yaṃ puṇyair naḥ ko 'py upāgataḥ /",
  "GK21sokss_pu:9702": "iti tatra ca tāṃ sarve kīrtisenāṃ tato 'stuvan // SoKss_6,3.168 //",
  "GK21sokss_pu:9703": "mahādevī ca tais tais tām upacārair upācarat /",
  "GK21sokss_pu:9704": "naktaṃ veśma pṛthak cāsyāḥ sadāsīkam akalpayat // SoKss_6,3.169 //",
  "GK21sokss_pu:9705": "athāparedyur madhyāhne mantriṣv antaḥpureṣu ca /",
  "GK21sokss_pu:9706": "paśyatsu tasya bhūpasya kīrtisenā cakarṣa sā // SoKss_6,3.170 //",
  "GK21sokss_pu:9707": "śirasaḥ karṇamārgeṇa sārdhaṃ śatapadīśatam /",
  "GK21sokss_pu:9708": "rākṣasyuditayā pūrvaṃ yuktyātyadbhutayā tayā // SoKss_6,3.171 //",
  "GK21sokss_pu:9709": "sthāpayitvā ca ghaṭake sā tāḥ śatapadīs tataḥ /",
  "GK21sokss_pu:9710": "ghṛtakṣīrādisekena taṃ nṛpaṃ samatarpayat // SoKss_6,3.172 //",
  "GK21sokss_pu:9711": "kramāt tasmin samāśvaste rogamukte mahīpatau /",
  "GK21sokss_pu:9712": "ghaṭe tān prāṇino dṛṣṭvā ko na tatra visismiye // SoKss_6,3.173 //",
  "GK21sokss_pu:9713": "rājā ca sa vilokyaitān kukīṭān mūrdhanirgatān /",
  "GK21sokss_pu:9714": "tatrāsa dadhyau mumude mene janma nijaṃ punaḥ // SoKss_6,3.174 //",
  "GK21sokss_pu:9715": "kṛtotsavaś ca sa snātaḥ kīrtisenām apūjayat /",
  "GK21sokss_pu:9716": "tām anādṛtarājyārdhāṃ grāmahastyaśvakāñcanaiḥ // SoKss_6,3.175 //",
  "GK21sokss_pu:9717": "devī ca mantriṇaś caitāṃ hemnā vastrair apūrayan /",
  "GK21sokss_pu:9718": "prabhuprāṇaprado 'smākaṃ pūjyo bhiṣag asāv iti // SoKss_6,3.176 //",
  "GK21sokss_pu:9719": "sā ca tasyaiva rājñas tān haste 'rthān saṃprati nyadhāt /",
  "GK21sokss_pu:9720": "kaṃcit kālaṃ vratastho 'ham ity uktvā bhartrapekṣiṇī // SoKss_6,3.177 //",
  "GK21sokss_pu:9721": "tataḥ saṃmānyamānātra sarvaiḥ kāny apy ahāni sā /",
  "GK21sokss_pu:9722": "yāvat puruṣaveṣeṇa kīrtisenāvatiṣṭhate // SoKss_6,3.178 //",
  "GK21sokss_pu:9723": "tavāc chuśrāva lokāt taṃ valabhītaḥ samāgatam /",
  "GK21sokss_pu:9724": "sārthavāhaṃ pathā tena devasenaṃ nijaṃ patim // SoKss_6,3.179 //",
  "GK21sokss_pu:9725": "puri tatrātha taṃ sārthaṃ prāptaṃ buddhvaiva sābhyagāt /",
  "GK21sokss_pu:9726": "bhartāraṃ tam apaśyac ca mayūrīva navāmbudam // SoKss_6,3.180 //",
  "GK21sokss_pu:9727": "citteneva cirautsukyasaṃtāpapravilāyinā /",
  "GK21sokss_pu:9728": "dattārghānandabāṣpeṇa pādayos tasya cāpatat // SoKss_6,3.181 //",
  "GK21sokss_pu:9729": "so 'pi pratyabhyajānāc ca veṣacchannāṃ nirūpya tām /",
  "GK21sokss_pu:9730": "bhartā bhāsvatkarālakṣmyāṃ divā mūrtim ivaindavīm // SoKss_6,3.182 //",
  "GK21sokss_pu:9731": "tasya tadvadanenduṃ ca candrakāntasya paśyataḥ /",
  "GK21sokss_pu:9732": "devasenasya hṛdayaṃ citraṃ na galati sma yat // SoKss_6,3.183 //",
  "GK21sokss_pu:9733": "athāsyāṃ kīrtisenāyām evaṃ prakaṭitātmani /",
  "GK21sokss_pu:9734": "kim etad iti sāścaryaṃ sthite tasmiṃś ca tatpatau // SoKss_6,3.184 //",
  "GK21sokss_pu:9735": "vismite ca vaṇiggrāme tad buddhvaiva savismayaḥ /",
  "GK21sokss_pu:9736": "sa rājā vasudatto 'tra svayam eva kilāyayau // SoKss_6,3.185 //",
  "GK21sokss_pu:9737": "tena pṛṣṭā ca sā kīrtisenā patyuḥ puro 'khilam /",
  "GK21sokss_pu:9738": "śvaśrūduścaritotpannaṃ svavṛttāntam avarṇayat // SoKss_6,3.186 //",
  "GK21sokss_pu:9739": "devasenaś ca tac chrutvā tadbhartā sa svamātari /",
  "GK21sokss_pu:9740": "parāṅmukho 'bhavat kopakṣamāvismayaharṣavān // SoKss_6,3.187 //",
  "GK21sokss_pu:9741": "bhartṛbhaktir athārūḍhāḥ śīlasaṃnāharakṣitāḥ /",
  "GK21sokss_pu:9742": "dharmasārathayaḥ sādhvyo jayanti matihetayaḥ // SoKss_6,3.188 //",
  "GK21sokss_pu:9743": "iti tatra sthito 'vādīd ākarṇyaiva tad adbhutam /",
  "GK21sokss_pu:9744": "caritaṃ kīrtisenāyāḥ sānandaḥ sakalo janaḥ // SoKss_6,3.189 //",
  "GK21sokss_pu:9745": "rājāpy uvāca patyartham āśritakleśayānayā /",
  "GK21sokss_pu:9746": "sītādevy api rāmasya parikleśavahā jitā // SoKss_6,3.190 //",
  "GK21sokss_pu:9747": "tad eṣā dharmabhaginī mama prāṇapradāyinī /",
  "GK21sokss_pu:9748": "ity uktavantaṃ taṃ bhūpaṃ kīrtisenātha sābravīt // SoKss_6,3.191 //",
  "GK21sokss_pu:9749": "deva tvatprītidāyo yas tava haste mama sthitaḥ /",
  "GK21sokss_pu:9750": "grāmahastyaśvaratnādiḥ sa me bhartre samarpyatām // SoKss_6,3.192 //",
  "GK21sokss_pu:9751": "evam uktas tayā rājā dattvā grāmādi tasya tat /",
  "GK21sokss_pu:9752": "tadbhartur devasenasya prītaḥ paṭṭaṃ babandha saḥ // SoKss_6,3.193 //",
  "GK21sokss_pu:9753": "atha narapatidattais tair vaṇijyārjitaiś ca prasabhabharitakoṣo devaseno dhanoghaiḥ /",
  "GK21sokss_pu:9754": "parihṛtajananīkaḥ saṃstuvan kīrtisenāṃ kṛtavasatir amuṣminn eva tasthau pure saḥ // SoKss_6,3.194 //",
  "GK21sokss_pu:9755": "sukham apagatapāpaśvaśrukaṃ kīrtisenāpy asamacaritalabdhakhyātir āsādya tatra /",
  "GK21sokss_pu:9756": "nyavasad akhilabhogaiśvaryabhāgāntikasthā sukṛtaphalasamṛddhir dehabaddhveva bhartuḥ // SoKss_6,3.195 //",
  "GK21sokss_pu:9757": "evaṃ viṣahya vidhurasya vidher niyogam āpatsu rakṣitacaritradhanā hi sādhvyaḥ /",
  "GK21sokss_pu:9758": "guptāḥ svasattvavibhavena mahattamena kalyāṇam ādadhati patyur athātmanaś ca // SoKss_6,3.196 //",
  "GK21sokss_pu:9759": "itthaṃ ca pārthivakumāri bhavanti doṣāḥ śvaśrūn anāndṛvihitā bahavo vadhūnām /",
  "GK21sokss_pu:9760": "tadbhartṛveśma tava tādṛśam arthaye 'haṃ śvaśrūr na yatra na ca yatra śaṭhā nanāndā // SoKss_6,3.197 //",
  "GK21sokss_pu:9761": "itīdam ānandikathādbhutaṃ sā mukhān niśamyāsurarājaputryāḥ /",
  "GK21sokss_pu:9762": "somaprabhāyā manujendraputrī kaliṅgasenā parituṣyati sma // SoKss_6,3.198 //",
  "GK21sokss_pu:9763": "tato vicitrārthakathāvasānaṃ dṛṣṭveva gantuṃ m ihire pravṛtte /",
  "GK21sokss_pu:9764": "sotkāṃ samāliṅgya kaliṅgasenāṃ somaprabhā svaṃ bhavanaṃ jagāma // SoKss_6,3.199 //",
  "GK21sokss_pu:9765": "iti mahākaviśrīsomadevabhaṭṭaviracite kathāsaritsāgare madanamañcukālambake tṛtīyas taraṅgaḥ /",
  "GK21sokss_pu:9766": "caturthas taraṅgaḥ /",
  "GK21sokss_pu:9767": "tataḥ svasadma yātāyāḥ paścān mārgam avekṣitum /",
  "GK21sokss_pu:9768": "somaprabhāyāḥ snehena mārgaharmyāgram āsthitām // SoKss_6,4.1 //",
  "GK21sokss_pu:9769": "kaliṅgasenām ārāt tāṃ dadarśa gaganāgataḥ /",
  "GK21sokss_pu:9770": "daivān madanavegākhyo yuvā vidyādharādhipaḥ // SoKss_6,4.2 //",
  "GK21sokss_pu:9771": "sa tāṃ dṛṣṭvaiva rūpeṇa jagattritayamohinīm /",
  "GK21sokss_pu:9772": "kṣobhaṃ jagāma kāmaindrajālikasyeva picchikām // SoKss_6,4.3 //",
  "GK21sokss_pu:9773": "alaṃ vidyādharastrībhiḥ kā kathāpsarasām api /",
  "GK21sokss_pu:9774": "yatredṛg etad etasyā mānuṣyā rūpam adbhutam // SoKss_6,4.4 //",
  "GK21sokss_pu:9775": "tad eṣā yadi me na syād bhāryā kiṃ jīvitena tat /",
  "GK21sokss_pu:9776": "kathaṃ ca mānuṣīsaṅgaṃ kuryāṃ vidyādharo 'pi san // SoKss_6,4.5 //",
  "GK21sokss_pu:9777": "ity ālocya sa dadhyau ca vidyāṃ prajñaptisaṃjñikām /",
  "GK21sokss_pu:9778": "sā cāvirbhūya sākārā tam evam avadattadā // SoKss_6,4.6 //",
  "GK21sokss_pu:9779": "tattvato mānuṣī neyam eṣā śāpacyutāpsarāḥ /",
  "GK21sokss_pu:9780": "jātā kaliṅgadattasya gṛhe subhaga bhūpateḥ // SoKss_6,4.7 //",
  "GK21sokss_pu:9781": "ity ukte vidyayā so 'tha hṛṣṭo gatvā svadhāmani /",
  "GK21sokss_pu:9782": "vidyādharo 'nyavimukhaḥ kāmārtaḥ samacintayat // SoKss_6,4.8 //",
  "GK21sokss_pu:9783": "haṭhād yadi harāmy etāṃ tad etan me na yujyate /",
  "GK21sokss_pu:9784": "strīṇāṃ haṭhopabhoge hi mama śāpo 'sti mṛtyudaḥ // SoKss_6,4.9 //",
  "GK21sokss_pu:9785": "tad etatprāptaye śaṃbhur ārādhyas tapasā mayā /",
  "GK21sokss_pu:9786": "tapo 'dhīnāni hi śreyāṃsy upāyo 'nyo na vidyate // SoKss_6,4.10 //",
  "GK21sokss_pu:9787": "iti niścitya cānyedyur gatvā ṛṣabhaparvatam /",
  "GK21sokss_pu:9788": "ekapādasthitas tepe nirāhāras tapāṃsi saḥ // SoKss_6,4.11 //",
  "GK21sokss_pu:9789": "atha tuṣṭo 'cirāt tīvrais tapobhir dattadarśanaḥ /",
  "GK21sokss_pu:9790": "evaṃ madanavegaṃ tam ādideśāmbikāpatiḥ // SoKss_6,4.12 //",
  "GK21sokss_pu:9791": "eṣā kaliṅgasenākhyā khyātā rūpeṇa bhūtale /",
  "GK21sokss_pu:9792": "kanyā nāsyāś ca bhartāpi sadṛśo rūpasaṃpadā // SoKss_6,4.13 //",
  "GK21sokss_pu:9793": "ekas tu vatsarājo 'sti sa caitām abhivāñchati /",
  "GK21sokss_pu:9794": "kiṃ tu vāsavadattāyā bhītyā nārthayate sphuṭam // SoKss_6,4.14 //",
  "GK21sokss_pu:9795": "eṣāpi rūpalubdhā taṃ śrutvā somaprabhāmukhāt /",
  "GK21sokss_pu:9796": "svayaṃvarāya vatseśaṃ rājaputry abhivāñchati // SoKss_6,4.15 //",
  "GK21sokss_pu:9797": "tatra yāvad vivāho 'syā na bhavet tāvad antarā /",
  "GK21sokss_pu:9798": "kṛtvā kālāsahasyeva rūpaṃ vatseśvarasya tat // SoKss_6,4.16 //",
  "GK21sokss_pu:9799": "gatvā gāndharvavidhinā bhāryāṃ kuryād bhavān imām /",
  "GK21sokss_pu:9800": "evaṃ kaliṅgasenāsau tava setsyati sundarī // SoKss_6,4.17 //",
  "GK21sokss_pu:9801": "ity ādiṣṭaḥ sa śarveṇa praṇipatyātha taṃ yayau /",
  "GK21sokss_pu:9802": "gṛhaṃ madanavegaḥ svaṃ kālakūṭagires taṭam // SoKss_6,4.18 //",
  "GK21sokss_pu:9803": "atrāntare pratiniśaṃ gacchantyā nijamandiram /",
  "GK21sokss_pu:9804": "pratiprabhātam āyāntyā yantreṇa vyomagāminā // SoKss_6,4.19 //",
  "GK21sokss_pu:9805": "tayā takṣaśilāpuryāṃ sā somaprabhayā saha /",
  "GK21sokss_pu:9806": "kaliṅgasenā krīḍantī tāṃ jagādaikadā rahaḥ // SoKss_6,4.20 //",
  "GK21sokss_pu:9807": "sakhi vācyaṃ na kasyāpi tvayā yat te bravīmy aham /",
  "GK21sokss_pu:9808": "vivāho mama saṃprāpta iti jāne yataḥ śṛṇu // SoKss_6,4.21 //",
  "GK21sokss_pu:9809": "iha māṃ yācituṃ dūtāḥ preṣitā bahubhir nṛpaiḥ /",
  "GK21sokss_pu:9810": "te ca tātena saṃvṛtya tathaiva preṣitā itaḥ // SoKss_6,4.22 //",
  "GK21sokss_pu:9811": "yas tu prasenajinnāma śrāvastyām asti bhūpatiḥ /",
  "GK21sokss_pu:9812": "tadīyaḥ kevalaṃ dūtaḥ sādaraṃ tena satkṛtaḥ // SoKss_6,4.23 //",
  "GK21sokss_pu:9813": "mantritaṃ cāmbayāpy etat tan manye madvaro nṛpaḥ /",
  "GK21sokss_pu:9814": "sa tātasya tathāmbāyāḥ kulīna iti saṃmataḥ // SoKss_6,4.24 //",
  "GK21sokss_pu:9815": "sa hi tatra kule jāto yatrāmbāmbālikādikāḥ /",
  "GK21sokss_pu:9816": "pitāmahyaḥ kurūṇāṃ ca pāṇḍavānāṃ ca jajñire // SoKss_6,4.25 //",
  "GK21sokss_pu:9817": "tat prasenajite tasmai sakhi dattāsmi sāṃpratam /",
  "GK21sokss_pu:9818": "tātena rājñe śrāvastyāṃ nagaryām iti niścayaḥ // SoKss_6,4.26 //",
  "GK21sokss_pu:9819": "etat kaliṅgasenātaḥ śrutvā somaprabhā śucā /",
  "GK21sokss_pu:9820": "sṛjantīvāparaṃ hāraṃ sadyo dhārāśruṇārudat // SoKss_6,4.27 //",
  "GK21sokss_pu:9821": "jagāda caitāṃ pṛcchantīṃ vayasyām aśrukāraṇam /",
  "GK21sokss_pu:9822": "dṛṣṭaniḥśeṣabhūloka sā mayāsuraputrikā // SoKss_6,4.28 //",
  "GK21sokss_pu:9823": "vayo rūpaṃ kulaṃ śīlaṃ vittaṃ ceti varasya yat /",
  "GK21sokss_pu:9824": "mṛgyate sakhi tatrādyaṃ vayo vaṃśādikaṃ tataḥ // SoKss_6,4.29 //",
  "GK21sokss_pu:9825": "prasenajic ca pravayāḥ sa dṛṣṭo nṛpatir mayā /",
  "GK21sokss_pu:9826": "jātīpuṣpasya jātyeva jīrṇasyāsya kulena kim // SoKss_6,4.30 //",
  "GK21sokss_pu:9827": "himaśubhreṇa tena tvaṃ heman teneva padminī /",
  "GK21sokss_pu:9828": "parimlānāmbujamukhī yuktā śocyā bhaviṣyasi // SoKss_6,4.31 //",
  "GK21sokss_pu:9829": "ato jāto viṣādo me praharṣas tu bhaven mama /",
  "GK21sokss_pu:9830": "yadi syād vatsarājas te kalyāṇy udayanaḥ patiḥ // SoKss_6,4.32 //",
  "GK21sokss_pu:9831": "tasya nāsti hi rūpeṇa lāvaṇyena kulena ca /",
  "GK21sokss_pu:9832": "śauryeṇa ca vibhūtyā ca tulyo 'nyo nṛpatir bhuvi // SoKss_6,4.33 //",
  "GK21sokss_pu:9833": "tena ced yujyase bhartrā sadṛśena kṛśodari /",
  "GK21sokss_pu:9834": "dhātuḥ phalati lāvaṇyanirmāṇaṃ tad idaṃ tvayi // SoKss_6,4.34 //",
  "GK21sokss_pu:9835": "iti somaprabhākḷptair vakyair yantrair iveritam /",
  "GK21sokss_pu:9836": "yayau kaliṅgasenāyā mano vatseśvaraṃ prati // SoKss_6,4.35 //",
  "GK21sokss_pu:9837": "tataś ca sā tāṃ papraccha rājakanyā mayātmajām /",
  "GK21sokss_pu:9838": "kathaṃ sa vatsarājākhyaḥ sakhi kiṃvaṃśasaṃbhavaḥ // SoKss_6,4.36 //",
  "GK21sokss_pu:9839": "kathaṃ codayano nāmnā tvayā me kathyatām iti /",
  "GK21sokss_pu:9840": "sātha somaprabhāvādīc chṛṇu tat sakhi vacmi te // SoKss_6,4.37 //",
  "GK21sokss_pu:9841": "vatsa ity asti vikhyāto deśo bhūmer vibhūṣaṇam /",
  "GK21sokss_pu:9842": "purī tatrāsti kauśāmbī dvitīyevāmarāvatī // SoKss_6,4.38 //",
  "GK21sokss_pu:9843": "tasyāṃ sa kurute rājyaṃ yato vatseśvaras tataḥ /",
  "GK21sokss_pu:9844": "vaṃśaṃ ca tasya kalyāṇi kīrtyamānaṃ mayā śṛṇu // SoKss_6,4.39 //",
  "GK21sokss_pu:9845": "pāṇḍavasyārjunasyābhūd abhimanyuḥ kilātmajaḥ /",
  "GK21sokss_pu:9846": "cakravyūhabhidā yena nītā kurucamūḥ kṣayam // SoKss_6,4.40 //",
  "GK21sokss_pu:9847": "tasmāt parīkṣid abhavad rājā bharatavaṃśabhṛt /",
  "GK21sokss_pu:9848": "sarpasattrapraṇetābhūt tato 'pi janamejayaḥ // SoKss_6,4.41 //",
  "GK21sokss_pu:9849": "tato 'bhavac chatānīkaḥ kauśāmbīm adhyuvāsa yaḥ /",
  "GK21sokss_pu:9850": "yaś ca devāsuragaṇe daityān hatvā vyapadyata // SoKss_6,4.42 //",
  "GK21sokss_pu:9851": "tasmād rājā jagacchlāghyaḥ sahasrānīka ity abhūt /",
  "GK21sokss_pu:9852": "yaḥ śakrapreṣitaratho divi cakre gatāgatam // SoKss_6,4.43 //",
  "GK21sokss_pu:9853": "tasya devyāṃ mṛgāvatyām asāv udayano 'jani /",
  "GK21sokss_pu:9854": "bhūṣaṇaṃ śaśino vaṃśe jagannetrotsavo nṛpaḥ // SoKss_6,4.44 //",
  "GK21sokss_pu:9855": "nāmno nimittam apy asya śṛṇu sā hi mṛgāvatī /",
  "GK21sokss_pu:9856": "antarvatnī sati rājño janany asya sujanmanaḥ // SoKss_6,4.45 //",
  "GK21sokss_pu:9857": "utpannarudhirasnānadohadā pāpabhīruṇā /",
  "GK21sokss_pu:9858": "bhartrā racitalākṣādirasavāpīkṛtāplavā // SoKss_6,4.46 //",
  "GK21sokss_pu:9859": "pakṣiṇā tārkṣyavaṃśyena nipatyāmiṣaśaṅkayā /",
  "GK21sokss_pu:9860": "nītvā vidhivaśāt tyaktā jīvantyevodayācale // SoKss_6,4.47 //",
  "GK21sokss_pu:9861": "tatra cāśvāsitā bhūyo bhartṛsaṃgamavādinā /",
  "GK21sokss_pu:9862": "jamadagnyarṣiṇā dṛṣṭā sthitāsau tatra cāśrame // SoKss_6,4.48 //",
  "GK21sokss_pu:9863": "avajñājaniterṣyāyāḥ kaṃcit kālaṃ hi tādṛśaḥ /",
  "GK21sokss_pu:9864": "śāpas tilottamāto 'bhūt tadbhartus tadviyogadaḥ // SoKss_6,4.49 //",
  "GK21sokss_pu:9865": "divasaiḥ sā ca tatraiva jamadagnyāśrame sutam /",
  "GK21sokss_pu:9866": "udayādrau prasūte sma dyaur indum iva nūtanam // SoKss_6,4.50 //",
  "GK21sokss_pu:9867": "asāv udayano jātaḥ sārvabhaumo mahīpatiḥ /",
  "GK21sokss_pu:9868": "janiṣyate ca putro 'sya sarvavidyādharādhipaḥ // SoKss_6,4.51 //",
  "GK21sokss_pu:9869": "ity uccāryāmbarād vāṇīm aśarīrāṃ tadā kṛtam /",
  "GK21sokss_pu:9870": "nāgodayana ity asya devair udayajanmataḥ // SoKss_6,4.52 //",
  "GK21sokss_pu:9871": "so 'pi śāpāntabaddhāśaḥ kālaṃ mātalibodhitaḥ /",
  "GK21sokss_pu:9872": "kṛcchrāt sahasrānīkas tāṃ vinānaiṣīn mṛgāvatīm // SoKss_6,4.53 //",
  "GK21sokss_pu:9873": "prāpte śāpāvasāne tu śabarād vidhiyogataḥ /",
  "GK21sokss_pu:9874": "udayādrer upāyātāt prāpyābhijñānam ātmanaḥ // SoKss_6,4.54 //",
  "GK21sokss_pu:9875": "āveditārthas tatkālaṃ gaganodgatayā girā /",
  "GK21sokss_pu:9876": "śabaraṃ taṃ puraskṛtya jagāmaivodayācalam // SoKss_6,4.55 //",
  "GK21sokss_pu:9877": "tatra vāñchitasaṃsiddhim iva prāpya mṛgāvatīm /",
  "GK21sokss_pu:9878": "bhāryām udayanaṃ taṃ ca manorājyam ivātmajam // SoKss_6,4.56 //",
  "GK21sokss_pu:9879": "tau gṛhītvātha kauśāmbīm āgatyaivābhiṣiktavān /",
  "GK21sokss_pu:9880": "yauvarājye tanūjaṃ taṃ tadguṇotkarṣatoṣitaḥ // SoKss_6,4.57 //",
  "GK21sokss_pu:9881": "yaugandharāyaṇādīṃś ca tasmai mantrisutān dadau /",
  "GK21sokss_pu:9882": "tenāttabhāro bubhuje bhogān bhāryāsakhaś ciram // SoKss_6,4.58 //",
  "GK21sokss_pu:9883": "kālenāropya rājye ca tam evodayanaṃ sutam /",
  "GK21sokss_pu:9884": "vṛddhaḥ sabhāryāsacivo yayau rājā mahāpatham // SoKss_6,4.59 //",
  "GK21sokss_pu:9885": "evaṃ sa pitryaṃ rājyaṃ tat prāpya jitvā tato 'khilām /",
  "GK21sokss_pu:9886": "yaugandharāyaṇasakhaḥ praśāsty udayano mahīm // SoKss_6,4.60 //",
  "GK21sokss_pu:9887": "ity āśu kathayitvā sā kathāṃ somaprabhā rahaḥ /",
  "GK21sokss_pu:9888": "sakhīṃ kaliṅgasenāṃ tāṃ punar evam abhāṣata // SoKss_6,4.61 //",
  "GK21sokss_pu:9889": "evaṃ vatseṣu rājatvād vatsarājaḥ sugātri saḥ /",
  "GK21sokss_pu:9890": "pāṇḍavān vayasaṃ bhūtyā somavaṃśodbhavas tathā // SoKss_6,4.62 //",
  "GK21sokss_pu:9891": "nāmnāpy udayanaḥ prokto devair udayajanmanā /",
  "GK21sokss_pu:9892": "rūpeṇa cātra saṃsāre kaṃdarpo 'pi na tādṛśaḥ // SoKss_6,4.63 //",
  "GK21sokss_pu:9893": "sa ekas tava tulyo 'sti patis trailokyasundari /",
  "GK21sokss_pu:9894": "sa ca vāñchati lāvaṇyalubdhas tvāṃ prārthitāṃ dhruvam // SoKss_6,4.64 //",
  "GK21sokss_pu:9895": "kiṃ tu caṇḍamahāsenamahīpatitanūdbhavā /",
  "GK21sokss_pu:9896": "asti vāsavadattākhyā tasyāgryamahiṣī sakhi // SoKss_6,4.65 //",
  "GK21sokss_pu:9897": "tathā sa ca vṛtas tyaktvā bāndhavān atiraktayā /",
  "GK21sokss_pu:9898": "uṣāśakuntalādīnāṃ kanyānāṃ hṛtalajjayā // SoKss_6,4.66 //",
  "GK21sokss_pu:9899": "naravāhanadattākhyas tasyāṃ jāto 'sya cātmajaḥ /",
  "GK21sokss_pu:9900": "ādiṣṭaḥ kila devair yo bhāvī vidyādharādhipaḥ // SoKss_6,4.67 //",
  "GK21sokss_pu:9901": "atas tasyāḥ sa vatseśo bibhyat tvāṃ neha yācate /",
  "GK21sokss_pu:9902": "sā ca dṛṣṭā mayā na tvāṃ spardhate rūpasaṃpadā // SoKss_6,4.68 //",
  "GK21sokss_pu:9903": "evam uktavatīṃ tāṃ ca sakhīṃ somaprabhāṃ tadā /",
  "GK21sokss_pu:9904": "kaliṅgasenā vatseśa sotsukā nijagāda sā // SoKss_6,4.69 //",
  "GK21sokss_pu:9905": "jāne 'ham etadvaśyāyāḥ pitroḥ śakyaṃ tu kiṃ mama /",
  "GK21sokss_pu:9906": "sarvajñā saprabhāvāc ca tattvam evātra me gatiḥ // SoKss_6,4.70 //",
  "GK21sokss_pu:9907": "daivāyattam idaṃ kāryaṃ tathā cātra kathāṃ śṛṇu /",
  "GK21sokss_pu:9908": "somaprabhā tām ity uktvā śaśaṃsyāsyai kathām imām // SoKss_6,4.71 //",
  "GK21sokss_pu:9909": "rājā vikramasenākhya ujjayinyām abhūt purā /",
  "GK21sokss_pu:9910": "tasya tejasvatīty āsīd rūpeṇāpratimā sutā // SoKss_6,4.72 //",
  "GK21sokss_pu:9911": "tasyāś cābhimataḥ kaścit prāyo nābhūd varo nṛpaḥ /",
  "GK21sokss_pu:9912": "ekadā ca dadarśaikaṃ puruṣaṃ sā svaharmyagā // SoKss_6,4.73 //",
  "GK21sokss_pu:9913": "tena svākṛtinā daivāt saṃgatiṃ vāñchati sma sā /",
  "GK21sokss_pu:9914": "svābhiprāyaṃ ca saṃdiśya tasmai svāṃ vyasṛjat sakhīm // SoKss_6,4.74 //",
  "GK21sokss_pu:9915": "sā gatvā tatsakhī tasya puṃsaḥ sāhasaśaṅkinaḥ /",
  "GK21sokss_pu:9916": "anicchato 'pi prārthyaivaṃ yatnāt saṃketakaṃ vyadhāt // SoKss_6,4.75 //",
  "GK21sokss_pu:9917": "etad devakulaṃ bhadra viviktaṃ paśyasīha yam /",
  "GK21sokss_pu:9918": "atra rātrau pratīkṣethā rājaputryās tvam āgamam // SoKss_6,4.76 //",
  "GK21sokss_pu:9919": "ity uktvā sā tam āmantrya gatvā tasyai tad abhyadhāt /",
  "GK21sokss_pu:9920": "tejasvatyai tataḥ sāpi tasthau sūryāvalokinī // SoKss_6,4.77 //",
  "GK21sokss_pu:9921": "pumāṃś ca so 'numānyāpi bhayāt kvāpy anyato yayau /",
  "GK21sokss_pu:9922": "na bhekaḥ kokanadinīkiṃjalkāsvādakovidaḥ // SoKss_6,4.78 //",
  "GK21sokss_pu:9923": "atrāntare ca ko 'py atra rājaputraḥ kulodgataḥ /",
  "GK21sokss_pu:9924": "mṛte pitari tanmittraṃ rājānaṃ draṣṭum āyayau // SoKss_6,4.79 //",
  "GK21sokss_pu:9925": "sa cātra sāyaṃ saṃprāptaḥ somadattābhidho yuvā /",
  "GK21sokss_pu:9926": "dāyādahṛtarājyādir ekākī kāntadarśanaḥ // SoKss_6,4.80 //",
  "GK21sokss_pu:9927": "viveśa daivāt tatraiva netuṃ devakule niśām /",
  "GK21sokss_pu:9928": "rājaputryāḥ sakhī yatra puṃsaḥ saṃketam ādiśat // SoKss_6,4.81 //",
  "GK21sokss_pu:9929": "taṃ tatra sthitam abhyetya rājaputry avibhāvya sā /",
  "GK21sokss_pu:9930": "niśāyām anurāgāndhā svayaṃvarapatiṃ vyadhāt // SoKss_6,4.82 //",
  "GK21sokss_pu:9931": "so 'py abhyananda tūṣṇīṃ tāṃ prajño vidhisamarpitām /",
  "GK21sokss_pu:9932": "saṃsūcayantīṃ bhāvinyā rājalakṣmyā samāgamam // SoKss_6,4.83 //",
  "GK21sokss_pu:9933": "tataḥ kṣaṇād rājasutā sā vilokyaivam eva tam /",
  "GK21sokss_pu:9934": "kamanīyatamaṃ mene dhātrātmānam avañcitam // SoKss_6,4.84 //",
  "GK21sokss_pu:9935": "anantaraṃ kathāṃ kṛtvā yathāsvaṃ saṃvidā tayoḥ /",
  "GK21sokss_pu:9936": "ekā svamandiram agād anyas tatrānayan niśām // SoKss_6,4.85 //",
  "GK21sokss_pu:9937": "prātar gatvā pratīhāramukhenāvedya nāma saḥ /",
  "GK21sokss_pu:9938": "rājaputraḥ parijñāto rājñaḥ prāviśad antikam // SoKss_6,4.86 //",
  "GK21sokss_pu:9939": "tatroktarājyahārādiduḥkhasya sa kṛtādaraḥ /",
  "GK21sokss_pu:9940": "aṅgīcakre sahāyatvaṃ rājā tasyārimardane // SoKss_6,4.87 //",
  "GK21sokss_pu:9941": "matiṃ cakre ca tāṃ tasmai dātuṃ prāgditsitāṃ sutām /",
  "GK21sokss_pu:9942": "mantribhyaś ca tadaivaitam abhiprāyaṃ śaśaṃsa saḥ // SoKss_6,4.88 //",
  "GK21sokss_pu:9943": "ahai tasmai ca rājñe taṃ sutāvṛttāntam abhyadhāt /",
  "GK21sokss_pu:9944": "devī svābodhitā pūrvaṃ tayaivāptasakhīmukhaiḥ // SoKss_6,4.89 //",
  "GK21sokss_pu:9945": "asiddhān iṣṭasiddheṣṭakākatālīyavismitam /",
  "GK21sokss_pu:9946": "tatas taṃ tatra rājānam eko mantrī tadābravīt // SoKss_6,4.90 //",
  "GK21sokss_pu:9947": "vidhir eva hi jāgarti bhavyānām arthasiddhiṣu /",
  "GK21sokss_pu:9948": "asaṃcetayamānānāṃ sadbhṛtyaḥ svāminām iva // SoKss_6,4.91 //",
  "GK21sokss_pu:9949": "tathā ca kathayāmy etāṃ rājann atra kathāṃ śṛṇu /",
  "GK21sokss_pu:9950": "babhūva hariśarmākhyaḥ ko'pi grāme kvacid dvijaḥ // SoKss_6,4.92 //",
  "GK21sokss_pu:9951": "sa daridraś ca mūrkhaś ca vṛttyabhāvena duḥsthitaḥ /",
  "GK21sokss_pu:9952": "pūrvaduṣkṛtabhogāya jāto 'tibahubālakaḥ // SoKss_6,4.93 //",
  "GK21sokss_pu:9953": "sakuṭumbo bhraman bhikṣāṃ prāpyaikaṃ nagaraṃ kramāt /",
  "GK21sokss_pu:9954": "śiśriye sthūladattākhyaṃ gṛhasthaṃ sa mahādhanam // SoKss_6,4.94 //",
  "GK21sokss_pu:9955": "gavādirakṣakān putrān bhāryāṃ karmakarīṃ nijām /",
  "GK21sokss_pu:9956": "tasya kṛtvā gṛhābhyarṇe praiṣyaṃ kurvann uvāsa saḥ // SoKss_6,4.95 //",
  "GK21sokss_pu:9957": "ekadā sthūladattasya sutāpariṇayotsavaḥ /",
  "GK21sokss_pu:9958": "tasyābhūd āgatān ekajanyayātrājanākulaḥ // SoKss_6,4.96 //",
  "GK21sokss_pu:9959": "tadā ca hariśarmātra tadgṛhe sakuṭumbakaḥ /",
  "GK21sokss_pu:9960": "ākaṇṭhaghṛtamāṃsādibhojanāsthāṃ babandha saḥ // SoKss_6,4.97 //",
  "GK21sokss_pu:9961": "tadvelāṃ vīkṣamāṇo 'tha smṛtaḥ kenāpi nātra saḥ /",
  "GK21sokss_pu:9962": "tato 'nāhāranirviṇṇo bhāryām ity abravīn niśi // SoKss_6,4.98 //",
  "GK21sokss_pu:9963": "dāridryād iha maurkhyāc ca mamedṛśam agauravam /",
  "GK21sokss_pu:9964": "tad atra kṛtrimaṃ yuktyā vijñānaṃ prayunajmy aham // SoKss_6,4.99 //",
  "GK21sokss_pu:9965": "yenāsya sthūladattasya bhaveyaṃ gauravāspadam /",
  "GK21sokss_pu:9966": "tvaṃ prāpte 'vasare cāsmai jñāninaṃ māṃ nivedaya // SoKss_6,4.100 //",
  "GK21sokss_pu:9967": "ity uktvā tāṃ vicintyātra dhiyā supte jane hayaḥ /",
  "GK21sokss_pu:9968": "sthūladattagṛhāt tena jahre jāmātṛvāhanaḥ // SoKss_6,4.101 //",
  "GK21sokss_pu:9969": "dūre pracchannam etena sthāpitaṃ prātar atra tam /",
  "GK21sokss_pu:9970": "itas tato vicinvanto 'py aśvaṃ janyā na lebhire // SoKss_6,4.102 //",
  "GK21sokss_pu:9971": "athāmaṅgalavitrastaṃ hayacauragaveṣiṇam /",
  "GK21sokss_pu:9972": "hariśarmavadhūr etya sthūladattam uvāca sā // SoKss_6,4.103 //",
  "GK21sokss_pu:9973": "bhartā madīyo vijñānī jyotirvidyādikovidaḥ /",
  "GK21sokss_pu:9974": "aśvaṃ vo lambhayaty enaṃ kimarthaṃ sa na pṛcchyate // SoKss_6,4.104 //",
  "GK21sokss_pu:9975": "tac chrutvā sthūladattas taṃ hariśarmāṇam āhvayat /",
  "GK21sokss_pu:9976": "hyo vismṛto hṛteśve tu smṛto 'smy adyeti vādinam // SoKss_6,4.105 //",
  "GK21sokss_pu:9977": "vismṛtaṃ naḥ kṣamasveti prārthitaṃ brāhmaṇaṃ ca saḥ /",
  "GK21sokss_pu:9978": "papraccha kenāpahṛto hayo naḥ kathyatām iti // SoKss_6,4.106 //",
  "GK21sokss_pu:9979": "hariśarmā tato mithyā rekhāḥ kurvann uvāca saḥ /",
  "GK21sokss_pu:9980": "ito dakṣiṇasīmānte cauraiḥ saṃsthāpito hayaḥ // SoKss_6,4.107 //",
  "GK21sokss_pu:9981": "pracchannastho dinānte ca dūraṃ yāvan na nīyate /",
  "GK21sokss_pu:9982": "tāvad ānīyatāṃ gatvā tvaritaṃ sa turaṃgamaḥ // SoKss_6,4.108 //",
  "GK21sokss_pu:9983": "tac chrutvā dhāvitaiḥ prāpya kṣaṇāt sa bahubhir naraiḥ /",
  "GK21sokss_pu:9984": "āninye 'śvaḥ praśaṃsadbhir vijñānaṃ hariśarmaṇaḥ // SoKss_6,4.109 //",
  "GK21sokss_pu:9985": "tato jñānīti sarveṇa pūjyamāno janena saḥ /",
  "GK21sokss_pu:9986": "uvāsa hariśarmātra sthūladattārcitaḥ sukham // SoKss_6,4.110 //",
  "GK21sokss_pu:9987": "atha gacchatsu divaseṣv atra rājagṛhāntarāt /",
  "GK21sokss_pu:9988": "hemaratnādi caureṇa bhūri kenāpy anīyata // SoKss_6,4.111 //",
  "GK21sokss_pu:9989": "nājñāyata yadā cauras tadā jñāniprasiddhitaḥ /",
  "GK21sokss_pu:9990": "ānāyayām āsa nṛpo hariśarmāṇam āśu tam // SoKss_6,4.112 //",
  "GK21sokss_pu:9991": "sa cānītaḥ kṣipan kālaṃ vakṣye prātar iti bruvan /",
  "GK21sokss_pu:9992": "vāsake sthāpito jñānavigno rājñāsurakṣitaḥ // SoKss_6,4.113 //",
  "GK21sokss_pu:9993": "tatra rājakule cāsīn nāmnā jihveti ceṭikā /",
  "GK21sokss_pu:9994": "yayā bhrātrā samaṃ tac ca nītam abhyantarād dhanam // SoKss_6,4.114 //",
  "GK21sokss_pu:9995": "sā gatvā niśi tatrāsya vāsake hariśarmaṇaḥ /",
  "GK21sokss_pu:9996": "jijñāsayā dadau dvāri karṇaṃ tajjñānaśaṅkitā // SoKss_6,4.115 //",
  "GK21sokss_pu:9997": "hariśarmā ca tatkālam ekako 'bhyantare sthitaḥ /",
  "GK21sokss_pu:9998": "nijāṃ jihvāṃ ninindaivaṃ mṛṣāvijñānavādinīm // SoKss_6,4.116 //",
  "GK21sokss_pu:9999": "bhogalampaṭayā jihve kim idaṃ vihitaṃ tvayā /",
  "GK21sokss_pu:10000": "durācāre sahasva tvam idānīm iha nigraham // SoKss_6,4.117 //",
  "GK21sokss_pu:10001": "tac chrutvā jñāninānena jñātāsmīti bhayena sā /",
  "GK21sokss_pu:10002": "jihvākhyā ceṭikā yuktyā praviveśa tadantikam // SoKss_6,4.118 //",
  "GK21sokss_pu:10003": "patitvā pādayos tasya jñānivyañjanam abravīt /",
  "GK21sokss_pu:10004": "brahmann iyaṃ sā jihvāhaṃ tvayā jñātārthahāriṇī // SoKss_6,4.119 //",
  "GK21sokss_pu:10005": "nītvā tac ca mayāsyaiva mandirasyeha pṛṣṭhataḥ /",
  "GK21sokss_pu:10006": "udyāne dāḍimasyādho nikhātaṃ bhūtale dhanam // SoKss_6,4.120 //",
  "GK21sokss_pu:10007": "tad rakṣa māṃ gṛhāṇemaṃ kiṃcin me hema hastagam /",
  "GK21sokss_pu:10008": "etac chrutvā sagarvaṃ sa hariśarmā jagāda tām // SoKss_6,4.121 //",
  "GK21sokss_pu:10009": "gaccha jānāmy ahaṃ sarvaṃ bhūtaṃ bhavyaṃ bhavat tathā /",
  "GK21sokss_pu:10010": "tvāṃ tu nodghāṭayiṣyāmi kṛpaṇāṃ śaraṇāgatām // SoKss_6,4.122 //",
  "GK21sokss_pu:10011": "yac ca hastagataṃ te 'sti tad dāsyasi punar mama /",
  "GK21sokss_pu:10012": "ity uktā tena sā ceṭī tathety āśu tato yayau // SoKss_6,4.123 //",
  "GK21sokss_pu:10013": "hariśarmā ca sa tato vismayād ity acintayat /",
  "GK21sokss_pu:10014": "asādhyaṃ sādhayaty arthaṃ helayābhimukho vidhiḥ // SoKss_6,4.124 //",
  "GK21sokss_pu:10015": "yad ihopasthite 'narthe siddho 'rtho 'śaṅkitaṃ mama /",
  "GK21sokss_pu:10016": "svajihvāṃ nindato jihvā caurī me patitā puraḥ // SoKss_6,4.125 //",
  "GK21sokss_pu:10017": "śaṅkayaiva prakāśan te bata pracchannapātakāḥ /",
  "GK21sokss_pu:10018": "ity ādy ākalayan so 'tra hṛṣṭo rātriṃ nināya tām // SoKss_6,4.126 //",
  "GK21sokss_pu:10019": "prāyaś cālīkavijñānayuktyā nītvā sa taṃ nṛpam /",
  "GK21sokss_pu:10020": "tatrodyāne nikhātasthaṃ prāpayām āsa tad dhanam // SoKss_6,4.127 //",
  "GK21sokss_pu:10021": "cauraṃ cāpy apanītāṃśaṃ śaśaṃsa prapalāyitam /",
  "GK21sokss_pu:10022": "tatas tuṣṭo nṛpas tasmai grāmān dātuṃ pracakrame // SoKss_6,4.128 //",
  "GK21sokss_pu:10023": "kahaṃ syān mānuṣāgamyaṃ jñānaṃ śāstraṃ vinedṛśam /",
  "GK21sokss_pu:10024": "tan nūnaṃ caurasaṃketakṛteyaṃ dhūrtajīvikā // SoKss_6,4.129 //",
  "GK21sokss_pu:10025": "tasmād eṣo 'nyayā yuktyā vāram ekaṃ parīkṣyatām /",
  "GK21sokss_pu:10026": "deva jñānīti karṇe taṃ mantrī rājānam abhyadhāt // SoKss_6,4.130 //",
  "GK21sokss_pu:10027": "tato 'ntaḥ kṣiptamaṇḍūkaṃ sapidhānaṃ navaṃ ghaṭam /",
  "GK21sokss_pu:10028": "svairam ānāyya rājā taṃ hariśarmāṇam abravīt // SoKss_6,4.131 //",
  "GK21sokss_pu:10029": "brahman yad asmin ghaṭake sthitaṃ jānāsi tad yadi /",
  "GK21sokss_pu:10030": "tad adya te kariṣyāmi pūjāṃ sumahatīm aham // SoKss_6,4.132 //",
  "GK21sokss_pu:10031": "tac chrutvā nāśakālaṃ taṃ matvā smṛtvā tato nijam /",
  "GK21sokss_pu:10032": "pitrā krīḍākṛtaṃ bālye maṇḍūka iti nāma saḥ // SoKss_6,4.133 //",
  "GK21sokss_pu:10033": "vidhātṛpreritaḥ kurvaṃs tenātra paridevanam /",
  "GK21sokss_pu:10034": "brāhmaṇo hariśarmātra sahasaivaivam abravīt // SoKss_6,4.134 //",
  "GK21sokss_pu:10035": "sādhor eva tu maṇḍūka tavākāṇḍe ghaṭo 'dhunā /",
  "GK21sokss_pu:10036": "avaśasya vināśāya saṃjāto 'yaṃ haṭhād iha // SoKss_6,4.135 //",
  "GK21sokss_pu:10037": "tac chrutvāho mahājñānī bheko 'pi vidito 'munā /",
  "GK21sokss_pu:10038": "iti jalpan nanāndātra prastutārthānvayāj janaḥ // SoKss_6,4.136 //",
  "GK21sokss_pu:10039": "tatas tatprātibhajñānaṃ manvāno hariśarmaṇe /",
  "GK21sokss_pu:10040": "tuṣṭo rājā dadau grāmān sahemacchatravāhanān // SoKss_6,4.137 //",
  "GK21sokss_pu:10041": "kṣaṇāc ca hariśarmā sa jajñe sāmantasaṃnibhaḥ /",
  "GK21sokss_pu:10042": "itthaṃ daivena sādhyante sadarthāḥ śubhakarmaṇām // SoKss_6,4.138 //",
  "GK21sokss_pu:10043": "tat somadattaṃ sadṛśaṃ daivenaivābhisāritā /",
  "GK21sokss_pu:10044": "nivāryāsadṛśaṃ rājaṃs tava tejasvatī sutā // SoKss_6,4.139 //",
  "GK21sokss_pu:10045": "iti mantrimukhāc chrutvā tasmai rājasutāya tām /",
  "GK21sokss_pu:10046": "rājā vikramaseno 'tha dadau lakṣmīm ivātmajām // SoKss_6,4.140 //",
  "GK21sokss_pu:10047": "tataḥ śvaśurasainyena gatvā jitvā ripūṃś ca saḥ /",
  "GK21sokss_pu:10048": "somadattaḥ svarājyasthas tasthau bhāryāsakhaḥ sukham // SoKss_6,4.141 //",
  "GK21sokss_pu:10049": "evaṃ vidher bhavati sarvam idaṃ viśeṣāt tvām īdṛśīṃ ghaṭayituṃ ka iha kṣameta /",
  "GK21sokss_pu:10050": "vatseśvareṇa sadṛśena vinaiva daivaṃ kuryām ahaṃ sakhi kim atra kaliṅgasene // SoKss_6,4.142 //",
  "GK21sokss_pu:10051": "itthaṃ kathāṃ rahasi rājasutā niśamya somaprabhāvadanato 'tra kaliṅgasenā /",
  "GK21sokss_pu:10052": "tatprārthinī śithilabandhubhayatrapā sā vatseśasaṃgamasamutkamanā babhūva // SoKss_6,4.143 //",
  "GK21sokss_pu:10053": "athāstam upayāsyati tribhuvanaikadīpe ravau prabhātasamayāgamāvadhi kathaṃcid āmantrya tām /",
  "GK21sokss_pu:10054": "sakhīm abimatodyamasthitamatiṃ khamārgeṇa sā mayāsurasutā yayau nijagṛhāya somaprabhā // SoKss_6,4.144 //",
  "GK21sokss_pu:10055": "iti mahākaviśrīsomadevabhaṭṭaviracite kathāsaritsāgare madanamañcukālambake caturthas taraṅgaḥ /",
  "GK21sokss_pu:10056": "pañcamas taraṅgaḥ /",
  "GK21sokss_pu:10057": "tato 'nyedyurupetāṃ tāṃ prātaḥ somaprabhāṃ sakhīm /",
  "GK21sokss_pu:10058": "kaliṅgasenā viśrambhātkatāṃ kurvatyuvāca sā // SoKss_6,5.1 //",
  "GK21sokss_pu:10059": "māṃ prasenajite rājñe tāto dāsyati niścitam /",
  "GK21sokss_pu:10060": "etac chrutaṃ mayāmbāto dṛṣṭo vṛddhaḥ sa ca tvayā // SoKss_6,5.2 //",
  "GK21sokss_pu:10061": "vatseśastu yathā rūpe tvay aiva kathitastathā /",
  "GK21sokss_pu:10062": "śrutimārgapraviṣṭena hṛtaṃ tena yathā manaḥ // SoKss_6,5.3 //",
  "GK21sokss_pu:10063": "tatprasenajitaṃ pūrvaṃ pradarśya naya tatra mām /",
  "GK21sokss_pu:10064": "āste vatseśvaro yatra kiṃ tātena kimambayā // SoKss_6,5.4 //",
  "GK21sokss_pu:10065": "evam uktavatīṃ tāṃ ca sotkāṃ somaprabhābravīt /",
  "GK21sokss_pu:10066": "gantavyaṃ yadi tadyāmo yantreṇa vyomagāminā // SoKss_6,5.5 //",
  "GK21sokss_pu:10067": "kiṃ tu sarvaṃ gṛhāṇa tvaṃ nijaṃ parikaraṃ yataḥ /",
  "GK21sokss_pu:10068": "dṛṣṭvā vatseśvaraṃ bhūyo nāgantum iha śakṣyasi // SoKss_6,5.6 //",
  "GK21sokss_pu:10069": "na ca tvaṃ drakṣyasi punaḥ pitarau na smariṣyasi /",
  "GK21sokss_pu:10070": "dūrasthāṃ prāptadayitā vismariṣyasi mām api // SoKss_6,5.7 //",
  "GK21sokss_pu:10071": "nahyevam ahameṣyāmi bhartṛveśmani te sakhi /",
  "GK21sokss_pu:10072": "tac chrutvā rājakanyā sā rudatī tām abhāṣata // SoKss_6,5.8 //",
  "GK21sokss_pu:10073": "tarhi vatseśvaraṃ taṃ tvam ihaivānaya me sakhi /",
  "GK21sokss_pu:10074": "notsahe tatra hi sthātuṃ kṣaṇam ekaṃ tvayā vinā // SoKss_6,5.9 //",
  "GK21sokss_pu:10075": "nāninye cāniruddhaḥ kimupāyāccitralekhayā /",
  "GK21sokss_pu:10076": "jānatyapi tathā caitāṃ mattastvaṃ tatkathāṃ śṛṇu // SoKss_6,5.10 //",
  "GK21sokss_pu:10077": "bāṇāsurasya tanayā babhūvoṣeti viśrutā /",
  "GK21sokss_pu:10078": "tasyāścārādhitā gaurī patiprāptyai varaṃ dadau // SoKss_6,5.11 //",
  "GK21sokss_pu:10079": "svapne prāpsyasi yatsaṅgaṃ sa te bhartā bhaved iti /",
  "GK21sokss_pu:10080": "tato devakumārābhaṃ kaṃcitsvapne dadarśa sā // SoKss_6,5.12 //",
  "GK21sokss_pu:10081": "gāndharvavidhinā tena pariṇītā tathaiva ca /",
  "GK21sokss_pu:10082": "prāptatatsatyasaṃbhogā prābudhyata niśākṣaye // SoKss_6,5.13 //",
  "GK21sokss_pu:10083": "adṛṣṭvā taṃ patiṃ dṛṣṭaṃ dṛṣṭvā saṃbhogalakṣaṇam /",
  "GK21sokss_pu:10084": "smṛtvā gaurīvaraṃ sābhūtsātaṅkabhayavismayā // SoKss_6,5.14 //",
  "GK21sokss_pu:10085": "tāmyantī ca tataḥ sā taṃ svapne dṛṣṭaṃ priyaṃ vinā /",
  "GK21sokss_pu:10086": "pṛcchantyai citralekhāyai sakhyai sarvaṃ śaśaṃsa tat // SoKss_6,5.15 //",
  "GK21sokss_pu:10087": "sāpi nāmādyabhijñānaṃ na kiṃcittasya jānatī /",
  "GK21sokss_pu:10088": "yogeśvarī citralekhā tāmuṣām evam abravīt // SoKss_6,5.16 //",
  "GK21sokss_pu:10089": "sakhi devīvarasyāyaṃ prabhāvo 'tra kimucyate /",
  "GK21sokss_pu:10090": "kiṃ tv abhijñānaśūnyas te so 'nveṣṭavyaḥ priyaḥ katham // SoKss_6,5.17 //",
  "GK21sokss_pu:10091": "parijānāsi cettaṃ te sasurāsuramānuṣam /",
  "GK21sokss_pu:10092": "jagallikhāmi tanmadhye taṃ me darśaya yena saḥ // SoKss_6,5.18 //",
  "GK21sokss_pu:10093": "ānīyate mayety uktā sā tathety udite tayā /",
  "GK21sokss_pu:10094": "citralekhā kramādviśvamalikhadvarnavartibhiḥ // SoKss_6,5.19 //",
  "GK21sokss_pu:10095": "tatroṣā so 'yamityasyā hṛṣṭāṅgulyā sakampayā /",
  "GK21sokss_pu:10096": "dvārāvatyāṃ yadukulādaniruddhamadarśayat // SoKss_6,5.20 //",
  "GK21sokss_pu:10097": "citralekhā tato 'vādītsakhi dhanyāsi yattvayā /",
  "GK21sokss_pu:10098": "bhartāniruddhaḥ prāpto 'yaṃ pautro bhagavato hareḥ // SoKss_6,5.21 //",
  "GK21sokss_pu:10099": "yojanānāṃ sahasreṣu ṣaṣṭau vasati sa tvitaḥ /",
  "GK21sokss_pu:10100": "acchrutvā sādhikautsukyavaśāttām abravīduṣā // SoKss_6,5.22 //",
  "GK21sokss_pu:10101": "nādya cetsakhi tasyāṅkaṃ śraye śrīkhaṇḍaśītalam /",
  "GK21sokss_pu:10102": "tadatyuddāmakāmāgninirdagdhāṃ viddhi māṃ mṛtām // SoKss_6,5.23 //",
  "GK21sokss_pu:10103": "śrutvaitaccitralekhā sā tāmāśvāsya priyāṃ sakhīm /",
  "GK21sokss_pu:10104": "tadaivotpatya nabhasā yayau dvāravatīṃ purīm // SoKss_6,5.24 //",
  "GK21sokss_pu:10105": "dadarśa ca pṛthūttuṃgairmandirairabdhimadhyagām /",
  "GK21sokss_pu:10106": "kurvatī taṃ punaḥ kṣiptamanthādriśikharabhramam // SoKss_6,5.25 //",
  "GK21sokss_pu:10107": "tasyāṃ suptaṃ niśi prāpya sāniruddhaṃ vibodhya ca /",
  "GK21sokss_pu:10108": "uṣānurāgaṃ taṃ tasmai śaśaṃsa svapnadarśanāt // SoKss_6,5.26 //",
  "GK21sokss_pu:10109": "ādāya cāttatadrūpasvapnavṛttāntam eva tam /",
  "GK21sokss_pu:10110": "sotkaṃ siddhiprabhāveṇa kṣaṇenaivāyayau tataḥ // SoKss_6,5.27 //",
  "GK21sokss_pu:10111": "etya cāvekṣamāṇāyās tasyāḥ sakhyāḥ svavartmanā /",
  "GK21sokss_pu:10112": "prāveśayaduṣāyāstaṃ guptamantaḥpuraṃ priyam // SoKss_6,5.28 //",
  "GK21sokss_pu:10113": "sā dṛṣṭvaivāniruddhaṃ tamuṣā sākṣādupāgatam /",
  "GK21sokss_pu:10114": "amṛtāṃśumivāmbhodhivelā nāṅgeṣv avartata // SoKss_6,5.29 //",
  "GK21sokss_pu:10115": "tatas tena samaṃ tasthau sakhīdattena tatra sā /",
  "GK21sokss_pu:10116": "jīviteneva mūrtena vallabhena yathāsukham // SoKss_6,5.30 //",
  "GK21sokss_pu:10117": "tajjñānātpitaraṃ cāsyāḥ kruddhaṃ bāṇaṃ jigāya saḥ /",
  "GK21sokss_pu:10118": "aniruddhaḥ svavīryeṇa pitāmahabalena ca // SoKss_6,5.31 //",
  "GK21sokss_pu:10119": "tato dvāravatīṃ gatvā tāvabhinnatanū ubhau /",
  "GK21sokss_pu:10120": "uṣāniruddhau jajñāte girijāśaṃkarāviva // SoKss_6,5.32 //",
  "GK21sokss_pu:10121": "ity uṣāyāḥ priyo 'hnaiva melitaścitralekhayā /",
  "GK21sokss_pu:10122": "tvaṃ saprabhāvāpyadhikā tato 'pi sakhi me matā // SoKss_6,5.33 //",
  "GK21sokss_pu:10123": "tanmamānaya vatseśam iha mā sma ciraṃ kṛthāḥ /",
  "GK21sokss_pu:10124": "evaṃ kaliṅgasenātaḥ śrutvā somaprabhābravīt // SoKss_6,5.34 //",
  "GK21sokss_pu:10125": "citralekhā surastrī sā samutkṣipyānayatparam /",
  "GK21sokss_pu:10126": "mādṛśī kiṃ vidadhyāttu parasparśādyakurvatī // SoKss_6,5.35 //",
  "GK21sokss_pu:10127": "tattvāṃ nayāmi tatraiva yatra vatseśvaraḥ sakhi /",
  "GK21sokss_pu:10128": "prākprasenajitaṃ taṃ te darśayitvā tvadarthinam // SoKss_6,5.36 //",
  "GK21sokss_pu:10129": "iti somaprabhoktā sā tathety uktvā tayā saha /",
  "GK21sokss_pu:10130": "kaliṅgasenā tatkḷptaṃ māyāyantravimānakam // SoKss_6,5.37 //",
  "GK21sokss_pu:10131": "tadaivaruhya nabhasā sakoṣā saparicchadā /",
  "GK21sokss_pu:10132": "kṛtaprāsthānikā prāyātpitroraviditā tataḥ // SoKss_6,5.38 //",
  "GK21sokss_pu:10133": "na hi paśyati tuṅgaṃ vā śvabhraṃ vā strījano 'grataḥ /",
  "GK21sokss_pu:10134": "smareṇa nītaḥ paramāṃ dhārāṃ vājīva sādinā // SoKss_6,5.39 //",
  "GK21sokss_pu:10135": "śrāvastīṃ prāpya pūrvaṃ ca taṃ prasenajitaṃ nṛpam /",
  "GK21sokss_pu:10136": "mṛgayānirgataṃ dūrājjarāpāṇḍuṃ dadarśa sā // SoKss_6,5.40 //",
  "GK21sokss_pu:10137": "vṛddhādvrajāsmād iti tāṃ dūrādiva niṣedhatā /",
  "GK21sokss_pu:10138": "uddhūyamānena muhuścāmareṇopalakṣitam // SoKss_6,5.41 //",
  "GK21sokss_pu:10139": "so 'yaṃ prasenajidrājā pitrāsmai tvaṃ praditsitā /",
  "GK21sokss_pu:10140": "paśyeti somaprabhayā darśitaṃ sopahāsayā // SoKss_6,5.42 //",
  "GK21sokss_pu:10141": "jarayāyaṃ vṛto rājā kā vṛṇīte 'parā tvamum /",
  "GK21sokss_pu:10142": "taditaḥ sakhi śīghraṃ māṃ naya vatseśvaraṃ prati // SoKss_6,5.43 //",
  "GK21sokss_pu:10143": "iti somaprabhāṃ coktvā tatkṣaṇaṃ sā tayā saha /",
  "GK21sokss_pu:10144": "kaliṅgasenā vyomnaiva kauśāmbīṃ nagarīṃ yayau // SoKss_6,5.44 //",
  "GK21sokss_pu:10145": "tatrodyānagataṃ sā taṃ vatseśaṃ sakhyudīritam /",
  "GK21sokss_pu:10146": "dadarśa dūrāt sotkaṇṭhā cakorīvāmṛtatviṣam // SoKss_6,5.45 //",
  "GK21sokss_pu:10147": "sā tadutphullayā dṛṣṭyā hṛnnyastena ca pāṇinā /",
  "GK21sokss_pu:10148": "praviṣṭo 'yaṃ pathānena māmatretyabravīd iva // SoKss_6,5.46 //",
  "GK21sokss_pu:10149": "sakhi saṃgamayādy aiva vatsarājena mām iha /",
  "GK21sokss_pu:10150": "enaṃ vilokya hi sthātuṃ na śaktā kṣaṇam apy aham // SoKss_6,5.47 //",
  "GK21sokss_pu:10151": "iti coktavatīṃ tāṃ sā sakhī somaprabhābravīt /",
  "GK21sokss_pu:10152": "adyāśubhaṃ mayā kiṃcinnimittamupalakṣitam // SoKss_6,5.48 //",
  "GK21sokss_pu:10153": "tadidaṃ divasaṃ tūṣṇīmudyāne 'sminnalakṣitā /",
  "GK21sokss_pu:10154": "adhitiṣṭhasva mā kārṣīḥ sakhi dūraṃ gatāgatam // SoKss_6,5.49 //",
  "GK21sokss_pu:10155": "prātarāgatya yuktiṃ vā ghaṭayiṣyāmi saṃgame /",
  "GK21sokss_pu:10156": "adhunā gantumicchāmi bhartuścittagṛhe gṛham // SoKss_6,5.50 //",
  "GK21sokss_pu:10157": "ity uktvā tām avasthāpya yayau somaprabhā tataḥ /",
  "GK21sokss_pu:10158": "vatsarājo 'pi codyānātsvamandiramathāviśat // SoKss_6,5.51 //",
  "GK21sokss_pu:10159": "tataḥ kaliṅgasenā sā tatrasthā svamahattaram /",
  "GK21sokss_pu:10160": "yathātattvaṃ svasaṃdeśaṃ dattvā vatseśvaraṃ prati // SoKss_6,5.52 //",
  "GK21sokss_pu:10161": "prāhiṇotprāṅniṣiddhāpi svasakhyā śakunajñayā /",
  "GK21sokss_pu:10162": "svatantro 'bhinavārūḍho yuvatīnāṃ manobhavaḥ // SoKss_6,5.53 //",
  "GK21sokss_pu:10163": "sa ca gatvā pratīhāramukhenāvedya tatkṣaṇam /",
  "GK21sokss_pu:10164": "mahattaraḥ praviśy aivaṃ vatsarājaṃ vyajijñapat // SoKss_6,5.54 //",
  "GK21sokss_pu:10165": "rājan kaliṅgadattasya rājñas takṣaśilāpateḥ /",
  "GK21sokss_pu:10166": "sutā kaliṅgasenākhyā śrutvā tvāṃ rūpavattaram // SoKss_6,5.55 //",
  "GK21sokss_pu:10167": "svayaṃvarārtham iha te saṃprāptā tyaktabāndhavā /",
  "GK21sokss_pu:10168": "māyāyantravimānena sānugā vyomagāminā // SoKss_6,5.56 //",
  "GK21sokss_pu:10169": "ānītā guhyacāriṇyā sakhyā somaprabhākhyayā /",
  "GK21sokss_pu:10170": "mayāsurasyātmajayā nalakūbarabhāryayā // SoKss_6,5.57 //",
  "GK21sokss_pu:10171": "tayā vijñāpanāyāhaṃ preṣitaḥ svīkuruṣva tām /",
  "GK21sokss_pu:10172": "yuvayorastu yogo 'yaṃ kaumudīcandrayor iva // SoKss_6,5.58 //",
  "GK21sokss_pu:10173": "evaṃ mahattarāc chrutvā taṃ tathety abhinandya ca /",
  "GK21sokss_pu:10174": "prahṛṣṭo hemavastrādyair vatsarājo 'bhyapūjayat // SoKss_6,5.59 //",
  "GK21sokss_pu:10175": "āhūya cābravīnmantrimukhyaṃ yaugandharāyaṇam /",
  "GK21sokss_pu:10176": "rājñaḥ kaliṅgadattasya khyātarūpā kṣitau sutā // SoKss_6,5.60 //",
  "GK21sokss_pu:10177": "svayaṃ kaliṅgasenākhyā varaṇāya mam āgatā /",
  "GK21sokss_pu:10178": "tadbrūhi śīghramatyājyāṃ kadā pariṇayāmi tām // SoKss_6,5.61 //",
  "GK21sokss_pu:10179": "ity ukto vatsarājena mantrī yaugandharāyaṇaḥ /",
  "GK21sokss_pu:10180": "asyāyatihitāpekṣī kṣaṇam evam acintayat // SoKss_6,5.62 //",
  "GK21sokss_pu:10181": "kaliṅgasenā sā tāvatkhyātarūpā jagattraye /",
  "GK21sokss_pu:10182": "nāstyanyā tādṛśī tasyai spṛhayanti surā api // SoKss_6,5.63 //",
  "GK21sokss_pu:10183": "tāṃ labdhvā vatsarājo 'yaṃ sarvamanyatparityajet /",
  "GK21sokss_pu:10184": "devī vāsavadattā ca tataḥ prāṇair viyujyate // SoKss_6,5.64 //",
  "GK21sokss_pu:10185": "naravāhanadatto 'pi naśyedrājasutas tataḥ /",
  "GK21sokss_pu:10186": "padmāvatyapi tatsnehāddevī jīvati duṣkaram // SoKss_6,5.65 //",
  "GK21sokss_pu:10187": "tataś caṇḍamahāsenapradyotau pitarau dvayoḥ /",
  "GK21sokss_pu:10188": "devyorvimuñcataḥ prāṇān vikṛtiṃ vāpi gacchataḥ // SoKss_6,5.66 //",
  "GK21sokss_pu:10189": "evaṃ ca sarvanāśaḥ syānna ca yuktaṃ niṣedhanam /",
  "GK21sokss_pu:10190": "rājño 'sya vyasanaṃ yasmādvāritasyādhikībhavet // SoKss_6,5.67 //",
  "GK21sokss_pu:10191": "tasmādanupraveśasya siddhyai kālaṃ harāmy aham /",
  "GK21sokss_pu:10192": "ity ālocya sa vatseśaṃ prāha yaugandharāyaṇaḥ // SoKss_6,5.68 //",
  "GK21sokss_pu:10193": "deva dhanyo 'si yaṣyaiṣā svayaṃ te gṛham āgatā /",
  "GK21sokss_pu:10194": "kaliṅgasenā bhṛtyatvaṃ prāptaścaitatpitā nṛpaḥ // SoKss_6,5.69 //",
  "GK21sokss_pu:10195": "tat tvayā gaṇakān pṛṣṭvā sulagne 'syā yathāvidhi /",
  "GK21sokss_pu:10196": "kāryaḥ pāṇigraho rājño bṛhato duhitā hy asau // SoKss_6,5.70 //",
  "GK21sokss_pu:10197": "adyāsyā dīyatāṃ tāvadyogyaṃ vāsagṛhaṃ pṛthak /",
  "GK21sokss_pu:10198": "dāsīdāsā visṛjyantāṃ vastrāṇyābharaṇāni ca // SoKss_6,5.71 //",
  "GK21sokss_pu:10199": "ity ukto mantrimukhyena vatsarājastatheti tat /",
  "GK21sokss_pu:10200": "prahṛṣṭahṛdayaḥ sarvaṃ saviśeṣaṃ cakāra saḥ // SoKss_6,5.72 //",
  "GK21sokss_pu:10201": "kaliṅgasenā ca tataḥ praviṣṭā vāsaveśma tat /",
  "GK21sokss_pu:10202": "svamanorathamāsannaṃ matvā prāpa parāṃ mudam // SoKss_6,5.73 //",
  "GK21sokss_pu:10203": "yaugandharāyaṇaḥ so 'pi kṣaṇādrājakulātataḥ /",
  "GK21sokss_pu:10204": "nirgatya svagṛhaṃ gatvā dhīmānevam acintayat // SoKss_6,5.74 //",
  "GK21sokss_pu:10205": "prāyo 'śubhasya kāryasya kālahāraḥ pratikriyā /",
  "GK21sokss_pu:10206": "tathā ca vṛtraśatrau prāgbrahmahatyāpalāyite // SoKss_6,5.75 //",
  "GK21sokss_pu:10207": "devarājyamavāptena nahuṣeṇabhivāñchitā /",
  "GK21sokss_pu:10208": "rakṣitā devaguruṇā śacī śaraṇamāśritā // SoKss_6,5.76 //",
  "GK21sokss_pu:10209": "adya prātar upaiti tvāmity uktvā kālahārataḥ /",
  "GK21sokss_pu:10210": "yāvatsa naṣṭo nahuṣo huṃkārādbrahmaśāpataḥ // SoKss_6,5.77 //",
  "GK21sokss_pu:10211": "prāptaś ca pūrvavacchakraḥ sa punardevarājatām /",
  "GK21sokss_pu:10212": "evaṃ kaliṅgasenārte kālaḥ kṣepyo mayā prabhoḥ // SoKss_6,5.78 //",
  "GK21sokss_pu:10213": "iti saṃcintya sarveṣāṃ gaṇakānāṃ sa saṃvidam /",
  "GK21sokss_pu:10214": "dūralagnapradānāya mantrī guptaṃ vyadhāttadā // SoKss_6,5.79 //",
  "GK21sokss_pu:10215": "atha vijñāya vṛttāntaṃ devyā vāsavadattayā /",
  "GK21sokss_pu:10216": "āhūya sa mahāmantrī svamandiramanīyata // SoKss_6,5.80 //",
  "GK21sokss_pu:10217": "tatra praviṣṭaṃ praṇataṃ rudatī sā jagāda tam /",
  "GK21sokss_pu:10218": "ārya pūrvaṃ tvayoktaṃ me yathā devi mayi sthite // SoKss_6,5.81 //",
  "GK21sokss_pu:10219": "padmāvatyā ṛte nānyā sapatnī te bhaviṣyati /",
  "GK21sokss_pu:10220": "kaliṅgasenāpy adyaiṣā paśyeha pariṇeṣyate // SoKss_6,5.82 //",
  "GK21sokss_pu:10221": "sā ca rūpavatī tasyāmāryaputraś ca rajyati /",
  "GK21sokss_pu:10222": "ato vitathavādī tvaṃ jāto 'haṃ ca mṛtādhunā // SoKss_6,5.83 //",
  "GK21sokss_pu:10223": "tac chrutvā tām avocatsa mantrī yaugandharāyaṇaḥ /",
  "GK21sokss_pu:10224": "dhīrā bhava kathaṃ hy etaddevi syānmama jīvataḥ // SoKss_6,5.84 //",
  "GK21sokss_pu:10225": "tvayā tu nātra kartavyā rājño 'sya pratikūlatā /",
  "GK21sokss_pu:10226": "pratyutālambya dhīratvaṃ darśanīyānukūlatā // SoKss_6,5.85 //",
  "GK21sokss_pu:10227": "nāturaḥ pratikūloktair vaśe vaidyasya vartate /",
  "GK21sokss_pu:10228": "vartate tvanukūloktaiḥ sāmnaivācarataḥ kriyām // SoKss_6,5.86 //",
  "GK21sokss_pu:10229": "pratīpaṃ kṛṣyamāṇo hi nottareduttarennaraḥ /",
  "GK21sokss_pu:10230": "vāhyamāno 'nukūlaṃ tu nodyogādvyasanāttathā // SoKss_6,5.87 //",
  "GK21sokss_pu:10231": "ataḥ samīpamāyāntaṃ rājānaṃ tvamavikriyā /",
  "GK21sokss_pu:10232": "upacārairupacareḥ saṃvṛtyākāramātmanaḥ // SoKss_6,5.88 //",
  "GK21sokss_pu:10233": "kaliṅgasenāsvīkāraṃ śraddadhyās tasya sāṃpratam /",
  "GK21sokss_pu:10234": "vṛddhiṃ bruvāṇā rājyasya sahāye tatpitaryapi // SoKss_6,5.89 //",
  "GK21sokss_pu:10235": "evaṃ kṛte ca mahātmyaguṇaṃ dṛṣṭvā paraṃ tava /",
  "GK21sokss_pu:10236": "pravṛddhasnehadākṣiṇyo rājāsau bhavati tvayi // SoKss_6,5.90 //",
  "GK21sokss_pu:10237": "matvā kaliṅgasenāṃ ca svādhīnāṃ notsuko bhavet /",
  "GK21sokss_pu:10238": "vāryamāṇasya vāñchā hi viṣayeṣv abhivardhate // SoKss_6,5.91 //",
  "GK21sokss_pu:10239": "devī padmāvatī caitacchikṣaṇīyā tvayānaghe /",
  "GK21sokss_pu:10240": "evaṃ sa rājā kārye 'smin kālakṣepaṃ saheta naḥ // SoKss_6,5.92 //",
  "GK21sokss_pu:10241": "ataḥ paraṃ ca jāne 'haṃ paśyeryuktibalaṃ mama /",
  "GK21sokss_pu:10242": "saṃkaṭe hi parīkṣyante prājñāḥ śūrāś ca saṃgare // SoKss_6,5.93 //",
  "GK21sokss_pu:10243": "taddevi mā viṣaṇṇā bhūriti devīṃ prabodhya tām /",
  "GK21sokss_pu:10244": "tayādṛtoktiḥ sa yayau tato yaugandharāyaṇaḥ // SoKss_6,5.94 //",
  "GK21sokss_pu:10245": "vatseśvaraś ca tadahar na divā na rātrau devyordvayor api sa vāsagṛhaṃ jagāma /",
  "GK21sokss_pu:10246": "tādṛk svayaṃvararasopanamatkaliṅgasenāsamānanavasaṃgamasotkacetāḥ // SoKss_6,5.95 //",
  "GK21sokss_pu:10247": "rātriṃ ca durlabharasotsukatātigāḍha cintāmahotsavamayīm iva tāṃ tatas te /",
  "GK21sokss_pu:10248": "ninyuḥ svasadmasu pṛthakpṛthageva devī vatseśatatsacivamukhyakaliṅgasenā // SoKss_6,5.96 //",
  "GK21sokss_pu:10249": "iti mahākaviśrīsomadevabhaṭṭaviracite kathāsaritsāgare madanamañcukālambake pañcamas taraṅgaḥ /",
  "GK21sokss_pu:10250": "ṣaṣṭhas taraṅgaḥ /",
  "GK21sokss_pu:10251": "tataḥ pratīkṣamāṇaṃ taṃ vatsarājamupetya saḥ /",
  "GK21sokss_pu:10252": "yaugandharāyaṇo dhūrtaḥ prātarmantrī vyajijñapat // SoKss_6,6.1 //",
  "GK21sokss_pu:10253": "lagnaḥ kaliṅgasenāyā devasya ca śubhāvahaḥ /",
  "GK21sokss_pu:10254": "vivāhamaṅgalāyeha kiṃ nādy aiva vilokyate // SoKss_6,6.2 //",
  "GK21sokss_pu:10255": "[pustakāntare 'smāc chlokātpūrvaṃ “rājankaliṅgadattasya rājñastakṣaśilāpateḥ /",
  "GK21sokss_pu:10256": "... //",
  "GK21sokss_pu:10257": "” ayaṃ truṭitottarārdhaḥ śloko vartate]",
  "GK21sokss_pu:10258": "tac chrutvā so 'bravīdrājā mamāpyevaṃ hṛdi sthitam /",
  "GK21sokss_pu:10259": "tāṃ vinā hi muhūrtaṃ me sthātuṃ na sahate manaḥ // SoKss_6,6.3 //",
  "GK21sokss_pu:10260": "ity uktvaiva sa tatkālaṃ pratīhāraṃ puraḥsthitam /",
  "GK21sokss_pu:10261": "ādiśyānāyayām āsa gaṇakānsaralāśayaḥ // SoKss_6,6.4 //",
  "GK21sokss_pu:10262": "tena pṛṣṭā mahāmantripūrvasthāpitasaṃvidaḥ /",
  "GK21sokss_pu:10263": "ūcurlagno 'nukūlo sti rājño māseṣu ṣaṭsvitaḥ // SoKss_6,6.5 //",
  "GK21sokss_pu:10264": "tac chrutvaiva mṛṣā kopaṃ kṛtvā yaugandharāyaṇaḥ /",
  "GK21sokss_pu:10265": "ajñā ime dhig ity uktvā rājānaṃ nipuṇo 'bravīt // SoKss_6,6.6 //",
  "GK21sokss_pu:10266": "yo 'sau jñānīti devena pūjito gaṇakaḥ purā /",
  "GK21sokss_pu:10267": "sa nāgato 'dya taṃ pṛṣṭvā yathāyuktaṃ vidhīyatām // SoKss_6,6.7 //",
  "GK21sokss_pu:10268": "etanmantrivacaḥ śrutvā vatseśo gaṇakaṃ tadā /",
  "GK21sokss_pu:10269": "tam apy ānāyayām āsa dolārūḍhena cetasā // SoKss_6,6.8 //",
  "GK21sokss_pu:10270": "so 'py asya kālahārāya sthitasaṃvit tathaiva tam /",
  "GK21sokss_pu:10271": "lagnaṃ pṛṣṭo 'bravīddhyātvā ṣaṇmāsānte vyavasthitam // SoKss_6,6.9 //",
  "GK21sokss_pu:10272": "tato rājānamudvigna iva yaugandharāyaṇaḥ /",
  "GK21sokss_pu:10273": "jagāda deva kartavyaṃ kimatrādiśyatāmiti // SoKss_6,6.10 //",
  "GK21sokss_pu:10274": "rājāpyutkaḥ sulagnaiṣī sa vimṛśya tato 'bhyadhāt /",
  "GK21sokss_pu:10275": "kaliṅgasenā praṣṭavyā sā kimāhetavekṣyatām // SoKss_6,6.11 //",
  "GK21sokss_pu:10276": "tac chrutvā sā tathety uktvā gṛhītvā gaṇakadvayam /",
  "GK21sokss_pu:10277": "pārśvaṃ kaliṅgasenāyā yayau yaugandharāyaṇaḥ // SoKss_6,6.12 //",
  "GK21sokss_pu:10278": "tayā kṛtādaro dṛṣṭvā tadrūpaṃ sa vyacintayat /",
  "GK21sokss_pu:10279": "prāpyemāṃ vyasanādrājā sarvaṃ rājyaṃ tyajed iti // SoKss_6,6.13 //",
  "GK21sokss_pu:10280": "uvāca cainām udvāhalagnaṃ te gaṇakaiḥ saha /",
  "GK21sokss_pu:10281": "niścetum āgato 'smy etair janmarkṣaṃ tan nivedyatām // SoKss_6,6.14 //",
  "GK21sokss_pu:10282": "tac chrutvā janmanakṣatraṃ tasyāḥ parijanoditam /",
  "GK21sokss_pu:10283": "gaṇakāste mṛṣā kṛtvā vicāraṃ mantrisaṃvidā // SoKss_6,6.15 //",
  "GK21sokss_pu:10284": "lagnaṃ tam eva tatrāpi māsaṣaṭkāntavartinam /",
  "GK21sokss_pu:10285": "nārvāgataḥ puro 'stīti vadantaḥ punarabhyadhuḥ // SoKss_6,6.16 //",
  "GK21sokss_pu:10286": "śrutvā dūrataraṃ taṃ ca lagnamāvignacetasi /",
  "GK21sokss_pu:10287": "tataḥ kaliṅgasenāyāṃ tanmahattarako 'bhyadhāt // SoKss_6,6.17 //",
  "GK21sokss_pu:10288": "prekṣyo lagno 'nukūlaḥ prāgyena syādetayoḥ śubham /",
  "GK21sokss_pu:10289": "yāvatkālaṃ hi daṃpatyoḥ kiṃ cireṇācireṇa vā // SoKss_6,6.18 //",
  "GK21sokss_pu:10290": "etanmahattaravacaḥ śrutvā sarve 'pi tatkṣaṇam /",
  "GK21sokss_pu:10291": "saduktam evam evaitad iti tatra babhāṣire // SoKss_6,6.19 //",
  "GK21sokss_pu:10292": "yaugandharāyaṇo 'py āha hā kulagne kṛte ca naḥ /",
  "GK21sokss_pu:10293": "kaliṅgadattaḥ saṃbandhī rājā khedaṃ vrajed iti // SoKss_6,6.20 //",
  "GK21sokss_pu:10294": "tataḥ kaliṅgasenāpi sarvāṃstānavaśā satī /",
  "GK21sokss_pu:10295": "yathā bhavanto jānantīty uktvā tūṣṇīṃ babhūva sā // SoKss_6,6.21 //",
  "GK21sokss_pu:10296": "tadeva ca vacas tasyā gṛhītvāmantrya tāṃ tataḥ /",
  "GK21sokss_pu:10297": "yaugandharāyaṇo rājñaḥ pārśvaṃ sagaṇako yayau // SoKss_6,6.22 //",
  "GK21sokss_pu:10298": "tatra tasmai tadāvedya vatseśāya tathaiva saḥ /",
  "GK21sokss_pu:10299": "yuktyā ca tamavasthāpya sa jagāma nijaṃ gṛham // SoKss_6,6.23 //",
  "GK21sokss_pu:10300": "siddhakālātipātaś ca kāryaśeṣāya tatra saḥ /",
  "GK21sokss_pu:10301": "yogeśvarākhyaṃ suhṛdaṃ sasmāra brahmarākṣasam // SoKss_6,6.24 //",
  "GK21sokss_pu:10302": "sa pūrvapratipannastaṃ svairaṃ dhyānādupasthitaḥ /",
  "GK21sokss_pu:10303": "rākṣaso mantriṇaṃ natvā kiṃ smṛto 'smīty avocata // SoKss_6,6.25 //",
  "GK21sokss_pu:10304": "tataḥ sa mantrī tasmai taṃ kṛtsnaṃ vyasanadaṃ prabhoḥ /",
  "GK21sokss_pu:10305": "kaliṅgasenāvṛttāntam uktvā bhūyo jagāda tam // SoKss_6,6.26 //",
  "GK21sokss_pu:10306": "kālo mayā hṛto mittra tanmadhye tvaṃ svayuktitaḥ /",
  "GK21sokss_pu:10307": "vṛttaṃ kaliṅgasenāyāḥ pracchanno 'syā nirūpayeḥ // SoKss_6,6.27 //",
  "GK21sokss_pu:10308": "vidyādharādayastāṃ hi channaṃ vāñchanti niścitam /",
  "GK21sokss_pu:10309": "yato 'nyā tādṛśī nāsti rūpeṇāsmiñjagattraye // SoKss_6,6.28 //",
  "GK21sokss_pu:10310": "ataḥ kenāpi siddhena saṅgaṃ vidyādhareṇa vā /",
  "GK21sokss_pu:10311": "gacchetsā yadi tac ca tvaṃ paśyestadbhadrakaṃ bhavet // SoKss_6,6.29 //",
  "GK21sokss_pu:10312": "anyarūpāgataś cātra lakṣyaste divyakāmukaḥ /",
  "GK21sokss_pu:10313": "svāpakāle yato divyāḥ suptāḥ sve rūpa āsate // SoKss_6,6.30 //",
  "GK21sokss_pu:10314": "evaṃ tvaddṛṣṭitas tasyā doṣo 'smābhir vilokyate /",
  "GK21sokss_pu:10315": "tasyāṃ rājā virajyec ca tatkāryaṃ nirvahec ca naḥ // SoKss_6,6.31 //",
  "GK21sokss_pu:10316": "ity ukto mantriṇā tena so 'bravīdbrahmarākṣasaḥ /",
  "GK21sokss_pu:10317": "yuktyāham eva kiṃ naitāṃ dhvaṃsayāmi nihanmi vā // SoKss_6,6.32 //",
  "GK21sokss_pu:10318": "tac chrutvaiva mahāmantrī taṃ sa yaugandharāyaṇaḥ /",
  "GK21sokss_pu:10319": "uvāca naitatkartavyam adharmo hi mahān bhavet // SoKss_6,6.33 //",
  "GK21sokss_pu:10320": "yaś ca dharmamabādhitvā svena saṃsarate pathā /",
  "GK21sokss_pu:10321": "tasyopayāti sāhāyyaṃ sa evābhīṣṭasiddhiṣu // SoKss_6,6.34 //",
  "GK21sokss_pu:10322": "tattasyāḥ svotthito doṣaḥ prekṣaṇīyastvayā sakhe /",
  "GK21sokss_pu:10323": "yenāsmābhirbhavanmaitryā rājakāryaṃ kṛtaṃ bhavet // SoKss_6,6.35 //",
  "GK21sokss_pu:10324": "iti mantrivarādiṣṭaḥ sa gatvā brahmarākṣasaḥ /",
  "GK21sokss_pu:10325": "gṛhaṃ kaliṅgasenāyā yogacchannaḥ praviṣṭavān // SoKss_6,6.36 //",
  "GK21sokss_pu:10326": "atrāntare sakhī tasyāḥ sā mayāsuraputrikā /",
  "GK21sokss_pu:10327": "āgāt kaliṅgasenāyāḥ pārśvaṃ somaprabhā punaḥ // SoKss_6,6.37 //",
  "GK21sokss_pu:10328": "sā pṛṣṭvā rātrivārtāṃ tāṃ yuktabandhuṃ mayātmajā /",
  "GK21sokss_pu:10329": "rājaputrīm uvācaivaṃ tasmiñ śṛṇvati rākṣase // SoKss_6,6.38 //",
  "GK21sokss_pu:10330": "adya pūrvāhṇa evāhaṃ vicitya tvām ihāgatā /",
  "GK21sokss_pu:10331": "channā tvatiṣṭhaṃ tvatpārśve dṛṣṭvā yaugandharāyaṇam // SoKss_6,6.39 //",
  "GK21sokss_pu:10332": "śrutaś ca yuṣmadālāpaḥ sarvaṃ cāvagataṃ mayā /",
  "GK21sokss_pu:10333": "tatkiṃ tvayā hy a evaitadārabdhaṃ manniṣiddhayā // SoKss_6,6.40 //",
  "GK21sokss_pu:10334": "avyapohyānimittaṃ hi kāryaṃ cāvagataṃ mayā /",
  "GK21sokss_pu:10335": "tadaniṣṭāya kalpteta tathā cemāṃ kathāṃ śṛṇu // SoKss_6,6.41 //",
  "GK21sokss_pu:10336": "antarvedyām abhūt pūrvaṃ vasudatta iti dvijaḥ /",
  "GK21sokss_pu:10337": "visṇudattābhidhānaś ca putras tasyodapadyata // SoKss_6,6.42 //",
  "GK21sokss_pu:10338": "sa viṣṇudatto vayasā pūrṇaṣoḍaśavatsaraḥ /",
  "GK21sokss_pu:10339": "gantuṃ pravavṛte vidyāprāptaye valabhīṃ purīm // SoKss_6,6.43 //",
  "GK21sokss_pu:10340": "milanti sma ca tasyānye sapta viprasutāḥ samāḥ /",
  "GK21sokss_pu:10341": "saptāpi te punarmūkhāḥ sa vidvānsatkulodgataḥ // SoKss_6,6.44 //",
  "GK21sokss_pu:10342": "kṛtvānyonyaparityāgaśapathaṃ taiḥ samaṃ tataḥ /",
  "GK21sokss_pu:10343": "viṣṇudattaḥ pratasthe sa pitroravidito niśi // SoKss_6,6.45 //",
  "GK21sokss_pu:10344": "prasthitaś cāgrato 'kasmād animittam upasthitam /",
  "GK21sokss_pu:10345": "dṛṣṭvā so 'tra vayasyāṃstānsahaprasthāyino 'bhyadhāt // SoKss_6,6.46 //",
  "GK21sokss_pu:10346": "animittamidaṃ hanta yuktamadya nivartitum /",
  "GK21sokss_pu:10347": "punar eva prayasyāmaḥ siddhaye śakunānvitāḥ // SoKss_6,6.47 //",
  "GK21sokss_pu:10348": "tac chrutvaiva sakhāyastaṃ mūrkhāḥ saptāpi te 'bruvan /",
  "GK21sokss_pu:10349": "mṛṣā mājīgaṇaḥ śaṅkāṃ nahyato bibhimo vayam // SoKss_6,6.48 //",
  "GK21sokss_pu:10350": "tvaṃ cedbibheṣi tanmā gā vayaṃ yāmo 'dhunaiva tu /",
  "GK21sokss_pu:10351": "prātarviditaghṛttāntā nāsmāṃstyakṣyanti bāndhavāḥ // SoKss_6,6.49 //",
  "GK21sokss_pu:10352": "ity uktavadbhirajñaistaiḥ sākaṃ śapathayantritaḥ /",
  "GK21sokss_pu:10353": "viṣṇudatto yayāveva sa smṛtvāghaharaṃ harim // SoKss_6,6.50 //",
  "GK21sokss_pu:10354": "rātryante ca vilokyānyadanimittaṃ punarvadan /",
  "GK21sokss_pu:10355": "mūrkhaistaiḥ sakhibhiḥ sarvaiḥ sa evaṃ nirabhartsyata // SoKss_6,6.51 //",
  "GK21sokss_pu:10356": "etadevānimittaṃ naḥ kimanyenādhvamīluka /",
  "GK21sokss_pu:10357": "yattvamasmābhirānītaḥ kākaśaṅkī pade pade // SoKss_6,6.52 //",
  "GK21sokss_pu:10358": "ityādi bhartsanāṃ kṛtvā gacchadbhis taiḥ samaṃ ca saḥ /",
  "GK21sokss_pu:10359": "vivaśaḥ prayayau viṣṇudattas tūṣṇīṃ babhūva ca // SoKss_6,6.53 //",
  "GK21sokss_pu:10360": "nopadeśo vidhātavyo mūrkhasya svābhicāriṇaḥ /",
  "GK21sokss_pu:10361": "saṃskāro 'vaskarasyeva tiraskarakaro hi saḥ // SoKss_6,6.54 //",
  "GK21sokss_pu:10362": "eko bahūnāṃ mūrkhāṇāṃ madhye nipatato budhaḥ /",
  "GK21sokss_pu:10363": "padmaḥ pāthastaraṅgāṇām iva viplavate dhruvam // SoKss_6,6.55 //",
  "GK21sokss_pu:10364": "tasmādeṣāṃ na vaktavyaṃ mayā bhūyo hitāhitam /",
  "GK21sokss_pu:10365": "tūṣṇīm eva prayātavyaṃ vidhiḥ śreyo vidhāsyati // SoKss_6,6.56 //",
  "GK21sokss_pu:10366": "ity ādyākalayanmūrkhaiḥ prakramaṃstaiḥ samaṃ pathi /",
  "GK21sokss_pu:10367": "viṣṇudatto dinasyānte śabaragrāmamāpa saḥ // SoKss_6,6.57 //",
  "GK21sokss_pu:10368": "tatra bhrāntvā niśi prāpa taruṇyādhiṣṭhitaṃ striyā /",
  "GK21sokss_pu:10369": "gṛham ekaṃ yayāce ca nivāsaṃ so 'tha tāṃ striyam // SoKss_6,6.58 //",
  "GK21sokss_pu:10370": "tayā datte 'pavarake sahānyaistair viveśa saḥ /",
  "GK21sokss_pu:10371": "sakhibhiste ca saptāpi tatra nidrāṃ kṣaṇaṃ yayuḥ // SoKss_6,6.59 //",
  "GK21sokss_pu:10372": "sa eko jāgradevāsīdamanuṣyagṛhāśrayāt /",
  "GK21sokss_pu:10373": "svapantyajñā hi niśceṣṭāḥ kuto nidrā vivekinām // SoKss_6,6.60 //",
  "GK21sokss_pu:10374": "tāvac ca tatra puruṣaḥ ko 'py eko nibhṛtaṃ yuvā /",
  "GK21sokss_pu:10375": "abhyantaragṛhaṃ tasyāḥ praviveśāntikaṃ striyāḥ // SoKss_6,6.61 //",
  "GK21sokss_pu:10376": "tena sākaṃ ca sā reme ciraṃ guptābhibhāṣiṇī /",
  "GK21sokss_pu:10377": "ratiśrāntau ca tau devānnidrāṃ dvāvapi jagmatuḥ // SoKss_6,6.62 //",
  "GK21sokss_pu:10378": "tac ca dīpaprakāśena sarvaṃ dvārāntareṇa saḥ /",
  "GK21sokss_pu:10379": "viṣṇudatto viloky aivaṃ sanirvedamacintayat // SoKss_6,6.63 //",
  "GK21sokss_pu:10380": "kaṣṭaṃ kathaṃ praviṣṭāḥ smo duścāriṇyāḥ striyā gṛham /",
  "GK21sokss_pu:10381": "dhruvaṃ jñāto 'yam etasyā na kaumāraḥ patiḥ punaḥ // SoKss_6,6.64 //",
  "GK21sokss_pu:10382": "nānyathā hi bhavatyeṣā saśaṅkanibhṛtā gatiḥ /",
  "GK21sokss_pu:10383": "mayā capalacitteyamādāveva ca lakṣitā // SoKss_6,6.65 //",
  "GK21sokss_pu:10384": "anyālābhāt praviṣṭāḥ smaḥ kiṃ tv atrānyonyasākṣiṇaḥ /",
  "GK21sokss_pu:10385": "ity evaṃ cintayañ śabdaṃ janānāṃ so 'śṛṇod bahiḥ // SoKss_6,6.66 //",
  "GK21sokss_pu:10386": "dadarśa praviśantaṃ ca svasvasthānasthitānugam /",
  "GK21sokss_pu:10387": "yuvānamabhipaśyantaṃ sakhaḍgaṃ śabarādhipam // SoKss_6,6.67 //",
  "GK21sokss_pu:10388": "ke yūyamiti pṛcchantaṃ matvā gṛhapatiṃ sa tam /",
  "GK21sokss_pu:10389": "bhītaḥ pānthāḥ sma ityāha viṣṇudattaḥ pulindapam // SoKss_6,6.68 //",
  "GK21sokss_pu:10390": "sa cāntaḥ śabaro gatvā dṛṣṭvā bhāryāṃ tathāsthitām /",
  "GK21sokss_pu:10391": "ciccheda tasya suptasya tajjārasyāsinā śiraḥ // SoKss_6,6.69 //",
  "GK21sokss_pu:10392": "bhāryā tu nigṛhītā na tena sā nāpi bodhitā /",
  "GK21sokss_pu:10393": "bhuvi nyastāsinānyatra paryaṅke suptam eva tu // SoKss_6,6.70 //",
  "GK21sokss_pu:10394": "tad dṛṣṭvā sapradīpe 'tra viṣṇudatto vyacintayat /",
  "GK21sokss_pu:10395": "yuktaṃ strīti na yadbhāryā hatā dāraharo hataḥ // SoKss_6,6.71 //",
  "GK21sokss_pu:10396": "kiṃ tu kṛtvedṛśaṃ karma yadanenātra supyate /",
  "GK21sokss_pu:10397": "visrabdhaṃ tadaho citraṃ vīryamudriktacetasām // SoKss_6,6.72 //",
  "GK21sokss_pu:10398": "ity atra cintayatyeva viṣṇudatte prabudhya sā /",
  "GK21sokss_pu:10399": "kustrī dadarśa jāraṃ svaṃ hataṃ suptaṃ ca taṃ patim // SoKss_6,6.73 //",
  "GK21sokss_pu:10400": "utthāya ca gṛhītvā tatskandhe jārakabandhakam /",
  "GK21sokss_pu:10401": "hastenaikena cādāya tacchiraḥ sā viniryayau // SoKss_6,6.74 //",
  "GK21sokss_pu:10402": "gatvā bahiś ca nikṣipya bhasmakūṭāntare drutam /",
  "GK21sokss_pu:10403": "kabandhaṃ saśiraskaṃ tamāyayau nibhṛtaṃ tataḥ // SoKss_6,6.75 //",
  "GK21sokss_pu:10404": "viṣṇudattaś ca nirgatya sarvaṃ dūrādvilokya tat /",
  "GK21sokss_pu:10405": "madhye sakhīnāṃ suptānāṃ praviśyāsīttathaiva saḥ // SoKss_6,6.76 //",
  "GK21sokss_pu:10406": "sā cāgatya praviśyāntaḥ patyuḥ suptasya durjanī /",
  "GK21sokss_pu:10407": "tenaiva tatkṛpāṇena tasya mūrdhānamacchinat // SoKss_6,6.77 //",
  "GK21sokss_pu:10408": "nirgatya śrāvayantī ca bhṛtyāñ śabdaṃ cakāra sā /",
  "GK21sokss_pu:10409": "hā hatāsmi hato bhartā mamaibhiḥ pathikair iti // SoKss_6,6.78 //",
  "GK21sokss_pu:10410": "tataḥ parijanāḥ śrutvā pradhāvyālokya taṃ prabhum /",
  "GK21sokss_pu:10411": "hataṃ tānviṣṇudattādīnabhyadhāvannudāyudhāḥ // SoKss_6,6.79 //",
  "GK21sokss_pu:10412": "etaiścāhanyamāneṣu teṣu trastotthiteṣv atha /",
  "GK21sokss_pu:10413": "anyeṣu tatsahāyeṣu viṣṇudatto 'bravīddrutam // SoKss_6,6.80 //",
  "GK21sokss_pu:10414": "alaṃ vo brahmahatyābhirnaivāsmābhiridaṃ kṛtam /",
  "GK21sokss_pu:10415": "etay aiva kṛtaṃ hy etatkustriyānyaprasaktayā // SoKss_6,6.81 //",
  "GK21sokss_pu:10416": "mayā cāpāvṛtadvāramārgeṇā mūlamīkṣitam /",
  "GK21sokss_pu:10417": "nirgatya ca bahirdṛṣṭaṃ kṣamadhvaṃ yadi vacmi tat // SoKss_6,6.82 //",
  "GK21sokss_pu:10418": "ity uktvā tānsa śabarānviṣṇudatto nivārya ca /",
  "GK21sokss_pu:10419": "tebhyo niḥśeṣamā mūlādvṛttāntaṃ tamavarṇayat // SoKss_6,6.83 //",
  "GK21sokss_pu:10420": "nītvā cādarśayatteṣāṃ kabandhaṃ taṃ śironvitam /",
  "GK21sokss_pu:10421": "sadyo hataṃ tayā kṣiptaṃ striyā tasminn avaskare // SoKss_6,6.84 //",
  "GK21sokss_pu:10422": "tataḥ svena vivarṇena mukhenāṅgīkṛte tayā /",
  "GK21sokss_pu:10423": "kulaṭāṃ tāṃ tiraskṛtya sarve tatraivamabruvan // SoKss_6,6.85 //",
  "GK21sokss_pu:10424": "smarākṛṣṭā tanotyeva yā sāhasamaśaṅkitā /",
  "GK21sokss_pu:10425": "sā parasvīkṛtā kustrī kṛpāṇīva na hanti kam // SoKss_6,6.86 //",
  "GK21sokss_pu:10426": "ity uktvā viṣṇudattādīnsarvāṃste mumucustata /",
  "GK21sokss_pu:10427": "viṣṇudattaṃ ca saptānye sahāyāste 'tha tuṣṭuvuḥ // SoKss_6,6.87 //",
  "GK21sokss_pu:10428": "rakṣāratnapradīpastvaṃ jāto naḥ svapatāṃ niśi /",
  "GK21sokss_pu:10429": "tvatprasādena tīrṇāḥ smo mṛtyumadyānimittajam // SoKss_6,6.88 //",
  "GK21sokss_pu:10430": "stutvaivaṃ viṣṇudattaṃ taṃ śamayitvā ca durvacaḥ /",
  "GK21sokss_pu:10431": "praṇatāste yayuḥ prātaḥ svakāryāy aiva tadyutāḥ // SoKss_6,6.89 //",
  "GK21sokss_pu:10432": "itthaṃ kaliṅgasenāyāḥ kathayitvā kathāṃ mithaḥ /",
  "GK21sokss_pu:10433": "somaprabhā sā kauśāmbyāṃ sakhīṃ punaruvāca tām // SoKss_6,6.90 //",
  "GK21sokss_pu:10434": "evaṃ kāryapravṛttānāmanimittamupasthitam /",
  "GK21sokss_pu:10435": "vilambadyapratihataṃ sakhyaniṣṭaṃ prayacchati // SoKss_6,6.91 //",
  "GK21sokss_pu:10436": "tataś cātrānutapyante prājñavākyāvamāninaḥ /",
  "GK21sokss_pu:10437": "pravartamānā rabhasātparyante mandabuddhayaḥ // SoKss_6,6.92 //",
  "GK21sokss_pu:10438": "ato 'śubhe nimitte hy o vatseśaṃ prati yattvayā /",
  "GK21sokss_pu:10439": "ātmagrahāya prahito dūto yuktaṃ na tatkṛtam // SoKss_6,6.93 //",
  "GK21sokss_pu:10440": "tadavighnaṃ vivāhaṃ ca vidadhātu vidhis tava /",
  "GK21sokss_pu:10441": "kulagnenāgatā gehādvivāhastena dūrataḥ // SoKss_6,6.94 //",
  "GK21sokss_pu:10442": "devā api ca lubhyanti tvayi rakṣyamidaṃ tataḥ /",
  "GK21sokss_pu:10443": "cintyaś ca nītinipuṇo mantrī yaugandharāyaṇaḥ // SoKss_6,6.95 //",
  "GK21sokss_pu:10444": "rājavyasanaśaṅkī sanso 'tra vighnaṃ samācaret /",
  "GK21sokss_pu:10445": "vihite 'pi vivāhe vā doṣamutpādayettava // SoKss_6,6.96 //",
  "GK21sokss_pu:10446": "dhārmikaḥ sanna kuryādvā doṣaṃ tad api te sakhi /",
  "GK21sokss_pu:10447": "sapatnī sarvathā cintyā kathāṃ vacmyatra te śṛṇu // SoKss_6,6.97 //",
  "GK21sokss_pu:10448": "astīhekṣumatī nāma purī tasyāś ca pārśvataḥ /",
  "GK21sokss_pu:10449": "nadī tadabhidhānaiva viśvāmitrakṛte ubhe // SoKss_6,6.98 //",
  "GK21sokss_pu:10450": "tatsamīpe mahaccāsti vanaṃ tatra kṛtāśramaḥ /",
  "GK21sokss_pu:10451": "ūrdhvapādastapaścakre munirmaṅkaṇakābhidhaḥ // SoKss_6,6.99 //",
  "GK21sokss_pu:10452": "tapasyatā ca tenātra gaganenāgatāpsaraḥ /",
  "GK21sokss_pu:10453": "adarśi menakā nāma vātena calitāmbarā // SoKss_6,6.100 //",
  "GK21sokss_pu:10454": "tato labdhāvakāśena kāmena kṣobhitātmanaḥ /",
  "GK21sokss_pu:10455": "nūtane kadalīgarbhe vīryaṃ tasyāpatanmuneḥ // SoKss_6,6.101 //",
  "GK21sokss_pu:10456": "jajñe tataś ca kanyā sā sadyaḥ sarvāṅgasundarī /",
  "GK21sokss_pu:10457": "amoghaṃ hi maharṣīnāṃ vīryaṃ phalati tatkṣaṇam // SoKss_6,6.102 //",
  "GK21sokss_pu:10458": "saṃbhūtā kadalīgarbhe yasmāttasmāccakāra tām /",
  "GK21sokss_pu:10459": "nāmnā sa kadalīgarbhāṃ pitā maṅkaṇako muniḥ // SoKss_6,6.103 //",
  "GK21sokss_pu:10460": "tasyāśrame sā vavṛdhe gautamasya kṛpī yathā /",
  "GK21sokss_pu:10461": "droṇabhāryā purā rambhādarśanacyutavīryajā // SoKss_6,6.104 //",
  "GK21sokss_pu:10462": "ekadā ca viveśaitamāśramaṃ mṛgayārasāt /",
  "GK21sokss_pu:10463": "dṛḍhavarmā hṛto 'svena madhyadeśabhavo nṛpaḥ // SoKss_6,6.105 //",
  "GK21sokss_pu:10464": "sa tāṃ dadarśa kadalīgarbhāṃ prāvṛtavalkalām /",
  "GK21sokss_pu:10465": "munikanyocitenātra veṣeṇātyantaśobhitām // SoKss_6,6.106 //",
  "GK21sokss_pu:10466": "sā ca dṛṣṭvāsya nṛpateḥ svīcakre hṛdayaṃ tathā /",
  "GK21sokss_pu:10467": "yathāvakāśo 'pi hṛtas tatrāntaḥpurayoṣitām // SoKss_6,6.107 //",
  "GK21sokss_pu:10468": "apīmāṃ prāpnuyāṃ bhāryāṃ kasyāpīha sutāmṛṣeḥ /",
  "GK21sokss_pu:10469": "duṣyanta iva kaṇvasya muneḥ kanyāṃ śakuntalām // SoKss_6,6.108 //",
  "GK21sokss_pu:10470": "iti saṃcintayanneva saṃgṛhītasamitkuśam /",
  "GK21sokss_pu:10471": "so 'trāpaśyattamāyāntaṃ muniṃ maṅkaṇakaṃ nṛpaḥ // SoKss_6,6.109 //",
  "GK21sokss_pu:10472": "vavande cainamabhyetya pādayorbhuktavāhanaḥ /",
  "GK21sokss_pu:10473": "pṛṣṭaścātmānametasmai munaye sa nyavedayat // SoKss_6,6.110 //",
  "GK21sokss_pu:10474": "tataḥ sa kadalīgarbhāṃ munir ādiśati sma tām /",
  "GK21sokss_pu:10475": "vatse rājño 'titherasya tvayārghyaṃ kalpyatāmiti // SoKss_6,6.111 //",
  "GK21sokss_pu:10476": "tatheti kalpitātithyastayā rājā sa namrayā /",
  "GK21sokss_pu:10477": "īdṛkkutaste kanyeyamiti papraccha taṃ munim // SoKss_6,6.112 //",
  "GK21sokss_pu:10478": "muniś ca sa tatas tasyāstāmutpattiṃ ca nāma ca /",
  "GK21sokss_pu:10479": "anvarthaṃ kadalīgarbhetyasmai rājñe nyavedayat // SoKss_6,6.113 //",
  "GK21sokss_pu:10480": "tatas tāṃ sa muneḥ kanyāṃ menakābhāvanodbhavām /",
  "GK21sokss_pu:10481": "matvāpsarasamatyutko rājā tasmādayācata // SoKss_6,6.114 //",
  "GK21sokss_pu:10482": "so 'py etāṃ kadalīgarbhāṃ dadau tasmai sutāmṛṣiḥ /",
  "GK21sokss_pu:10483": "divyānubhāvaṃ pūrveṣāmavicāryaṃ hi ceṣṭitam // SoKss_6,6.115 //",
  "GK21sokss_pu:10484": "tac ca buddhvā prabhāveṇa tatrābhyetya surāṅganāḥ /",
  "GK21sokss_pu:10485": "menakāprītitas tasyāś cakrur udvāhamaṇḍanam // SoKss_6,6.116 //",
  "GK21sokss_pu:10486": "dattvā ca sarṣapān haste jagadus tāṃ tadaiva tāḥ /",
  "GK21sokss_pu:10487": "yāntī mārge vapasvaitāṃs tvam abhijñānasiddhaye // SoKss_6,6.117 //",
  "GK21sokss_pu:10488": "yadi bhartra kṛtāvajñā kadācittvam ihaiṣyasi /",
  "GK21sokss_pu:10489": "tajjātairebhirāyāntī panthānaṃ putri vetsyati // SoKss_6,6.118 //",
  "GK21sokss_pu:10490": "ity uktāṃ tābhirāropya kṛtodvāhāṃ svavājini /",
  "GK21sokss_pu:10491": "sa rājā kadalīgarbhāṃ dṛḍhavarmā yayau tataḥ // SoKss_6,6.119 //",
  "GK21sokss_pu:10492": "prāptānvāgatasainyo 'tha vapantyā sarṣapān pathi /",
  "GK21sokss_pu:10493": "vadhvā tayā saha prāpa rājadhānīṃ nijāṃ ca saḥ // SoKss_6,6.120 //",
  "GK21sokss_pu:10494": "tatrānyapatnīvimukhaḥ kadalīgarbhayā tayā /",
  "GK21sokss_pu:10495": "samaṃ sa tasthāvākhyātatadvṛttāntaḥ svamantriṣu // SoKss_6,6.121 //",
  "GK21sokss_pu:10496": "tatas tasya mahādevī tadīyaṃ mantriṇaṃ rahaḥ /",
  "GK21sokss_pu:10497": "smārayitvopakārānsvāñjagādātyantaduḥkhitā // SoKss_6,6.122 //",
  "GK21sokss_pu:10498": "rājñā nūtanabhāryaikasaktenādāhamujjhitā /",
  "GK21sokss_pu:10499": "tattathā kuru yenaiṣā sapatnī me nivartate // SoKss_6,6.123 //",
  "GK21sokss_pu:10500": "tac chrutvā so 'bravīnmantrī devi kartuṃ na yujyate /",
  "GK21sokss_pu:10501": "mādṛśānāṃ praboḥ patnyā vināśo 'tha viyojanam // SoKss_6,6.124 //",
  "GK21sokss_pu:10502": "eṣa pravrājakastrīṇāṃ viṣayaḥ kuhakādiṣu /",
  "GK21sokss_pu:10503": "prayogeṣv abhiyuktānāṃ saṃgatānāṃ tathāvidhaiḥ // SoKss_6,6.125 //",
  "GK21sokss_pu:10504": "tā hi kaitavatāpasyaḥ praviśyaivānivāritāḥ /",
  "GK21sokss_pu:10505": "gṛheṣu māyākuśalāḥ karma kiṃ kiṃ na kurvate // SoKss_6,6.126 //",
  "GK21sokss_pu:10506": "ity uktā tena sā devī vinatevāha taṃ hriyā /",
  "GK21sokss_pu:10507": "alaṃ tarhi mamānena garhitena satāmiti // SoKss_6,6.127 //",
  "GK21sokss_pu:10508": "tadvaco hṛdi kṛtvā tu taṃ visṛjya ca mantriṇam /",
  "GK21sokss_pu:10509": "kāṃcitpravrājikāṃ ceṭīmukhenānayati sma sā // SoKss_6,6.128 //",
  "GK21sokss_pu:10510": "tasyāḥ śaśaṃsa cāmūlāttatsarvaṃ svamanīṣitam /",
  "GK21sokss_pu:10511": "aṅgīcakāra dātuṃ ca siddhe kārye dhanaṃ mahat // SoKss_6,6.129 //",
  "GK21sokss_pu:10512": "sāpyarthalobhād ārtāṃ tām ity uvāca kutāpasī /",
  "GK21sokss_pu:10513": "devī kiṃ nāma vastv etad ahaṃ te 'sadhayāmy adaḥ // SoKss_6,6.130 //",
  "GK21sokss_pu:10514": "nānāvidhān hi jānāmi prayogān subahūn aham /",
  "GK21sokss_pu:10515": "evam āśvāsya tāṃ devīṃ sātha pravrājikā yayau // SoKss_6,6.131 //",
  "GK21sokss_pu:10516": "maṭhikāṃ prāpya ca nijāṃ bhītevetthamacintayat /",
  "GK21sokss_pu:10517": "aho atīva bhogāśā kaṃ nāma na viḍambayet // SoKss_6,6.132 //",
  "GK21sokss_pu:10518": "yan mayā sahasā devyāḥ pratijñā purataḥ kṛtā /",
  "GK21sokss_pu:10519": "vijñānaṃ cātra tādṛṅ me samyak kiṃcin na vidyate // SoKss_6,6.133 //",
  "GK21sokss_pu:10520": "anyatr eva ca na vyājaṃ kartuṃ rājagṛhe kṣamam /",
  "GK21sokss_pu:10521": "jñātvā jātu hi kurvīrannigrahaṃ prabhaviṣṇavaḥ // SoKss_6,6.134 //",
  "GK21sokss_pu:10522": "ekas tatrābhyupāyaḥ syād yat suhṛn me 'sti nāpitaḥ /",
  "GK21sokss_pu:10523": "idṛgvijñānakuśalaḥ sa cetkuryādihodyamam // SoKss_6,6.135 //",
  "GK21sokss_pu:10524": "ity ālocy aiva sā tasya nāpitasyāntikaṃ yayau /",
  "GK21sokss_pu:10525": "tasmai manīṣitaṃ sarvaṃ tacchaśaṃsārthasiddhidam // SoKss_6,6.136 //",
  "GK21sokss_pu:10526": "tataḥ sa nāpito vṛddho dhūrtaścaivamacintayat /",
  "GK21sokss_pu:10527": "upasthitamidaṃ diṣṭyā lābhasthānaṃ mamādhunā // SoKss_6,6.137 //",
  "GK21sokss_pu:10528": "tanna bādhyā navā rājavadhū rakṣyā tu sā yataḥ /",
  "GK21sokss_pu:10529": "divyadṛṣṭiḥ pitā tasya sarvaṃ prakhyāpayedidam // SoKss_6,6.138 //",
  "GK21sokss_pu:10530": "viśliṣyaitāṃ tu nṛpaterdevīṃ saṃprati bhuñjmahe /",
  "GK21sokss_pu:10531": "kurahasyasahāye hi bhṛte bhṛtyāyate prabhuḥ // SoKss_6,6.139 //",
  "GK21sokss_pu:10532": "saṃśleṣya kāle rājñe ca vācyametattathā mayā /",
  "GK21sokss_pu:10533": "yathā syādupajīvyo me rājā sā cārṣikanyakā // SoKss_6,6.140 //",
  "GK21sokss_pu:10534": "evaṃ ca nātipāpaṃ syādbhaveddirghā ca jīvikā /",
  "GK21sokss_pu:10535": "ity ālocya sa tāṃ prāha nāpitaḥ kūṭatāpasīm // SoKss_6,6.141 //",
  "GK21sokss_pu:10536": "amba sarvaṃ karomyetatkiṃ tu yogabalena cet /",
  "GK21sokss_pu:10537": "eṣā rājño navā bhāryā hanyate tanna yujyate // SoKss_6,6.142 //",
  "GK21sokss_pu:10538": "buddhvā kadācid rājā hi sarvān asmān vināśayet /",
  "GK21sokss_pu:10539": "strīhatyāpātakaṃ ca syāttatpitā ca muniḥ śapet // SoKss_6,6.143 //",
  "GK21sokss_pu:10540": "tasmādbuddhibalenaiṣā rājño viśleṣyate param /",
  "GK21sokss_pu:10541": "yena devī sukhaṃ tiṣṭhed arthaprāptir bhavec ca naḥ // SoKss_6,6.144 //",
  "GK21sokss_pu:10542": "etac ca me kiyat kiṃ hi na buddhyā sādhayāmy aham /",
  "GK21sokss_pu:10543": "prajñānaṃ māmakīnaṃ ca śrūyatāṃ varṇayāmi te // SoKss_6,6.145 //",
  "GK21sokss_pu:10544": "abhūd asya pitā rājño duḥśīlo dṛḍhavarmaṇaḥ /",
  "GK21sokss_pu:10545": "ahaṃ ca dāsas tasyeha rājñaḥ svocitakarmakṛt // SoKss_6,6.146 //",
  "GK21sokss_pu:10546": "sa kadācid iha bhrāmyan bhāryām aikṣata māmakīm /",
  "GK21sokss_pu:10547": "tasyāṃ tasya surūpāyāṃ taruṇyāṃ ca mano yayau // SoKss_6,6.147 //",
  "GK21sokss_pu:10548": "nāpitastrīti cābodhi pṛṣṭvā parijanaṃ sa tām /",
  "GK21sokss_pu:10549": "kiṃ nāpitaḥ karotīti praviśy aiva sa me gṛham // SoKss_6,6.148 //",
  "GK21sokss_pu:10550": "upabhujy aiva tāṃ svecchaṃ madbhāryāṃ kunṛpo yayau /",
  "GK21sokss_pu:10551": "ahaṃ ca tadahardaivādgṛhādāsaṃ bahiḥ kvacit // SoKss_6,6.149 //",
  "GK21sokss_pu:10552": "anyedyuś ca praviṣṭena dṛṣṭā sānyādṛśī mayā /",
  "GK21sokss_pu:10553": "pṛṣṭā bhāryā yathāvṛttaṃ sābhimāneva me 'bhyadhāt // SoKss_6,6.150 //",
  "GK21sokss_pu:10554": "tatkrameṇaiva tāṃ bhāryām aśaktasya niṣedhane /",
  "GK21sokss_pu:10555": "nityam evopabhuñjānaḥ sa mamottabdhavān nṛpaḥ // SoKss_6,6.151 //",
  "GK21sokss_pu:10556": "kuto gamyamagamyaṃ vā kuśīlonmādinaḥ prabhoḥ /",
  "GK21sokss_pu:10557": "vātodbhūtasya dāvāgneḥ kiṃ tṛṇaṃ kiṃ ca kānanam // SoKss_6,6.152 //",
  "GK21sokss_pu:10558": "tato yāvad gatir me 'sti na kācit tannivāraṇe /",
  "GK21sokss_pu:10559": "tāvatsvalpāśanakṣāmo māndyavyājamaśiśriyam // SoKss_6,6.153 //",
  "GK21sokss_pu:10560": "tādṛśaś ca gato 'bhūvaṃ rājñas tasyāham antikam /",
  "GK21sokss_pu:10561": "svavyāpāropasevārthaṃ niḥśvasankṛśapāṇḍuraḥ // SoKss_6,6.154 //",
  "GK21sokss_pu:10562": "tatra mandamivālokya sābhiprāyaḥ sa māṃ nṛpaḥ /",
  "GK21sokss_pu:10563": "papraccha re kimīdṛktvaṃ saṃjātaḥ kathyatāmiti // SoKss_6,6.155 //",
  "GK21sokss_pu:10564": "nirbandhapṛṣṭas taṃ cāhaṃ vijane yācitābhayaḥ /",
  "GK21sokss_pu:10565": "pratyavocaṃ nṛpaṃ deva bhāryāsti mama ḍākinī // SoKss_6,6.156 //",
  "GK21sokss_pu:10566": "sā ca suptasya me 'ntrāṇi gudenākṛṣya cūṣati /",
  "GK21sokss_pu:10567": "tathaiva cāntaḥ kṣipati tenāhaṃ kṣāmatāṃ gataḥ // SoKss_6,6.157 //",
  "GK21sokss_pu:10568": "poṣaṇāya ca me nityaṃ bṛṃhaṇaṃ bhojanaṃ kutaḥ /",
  "GK21sokss_pu:10569": "ity uktaḥ sa mayā rājā jātāśaṅko vyacintayat // SoKss_6,6.158 //",
  "GK21sokss_pu:10570": "kiṃ satyaṃ ḍākinī sā syāttenāhaṃ kiṃ hṛtastathā /",
  "GK21sokss_pu:10571": "kiṃsvidāharapuṣṭasya cūṣedantraṃ mamāpi sā // SoKss_6,6.159 //",
  "GK21sokss_pu:10572": "tadadya tām ahaṃ yuktyā jijñāsiṣye svayaṃ niśi /",
  "GK21sokss_pu:10573": "iti saṃcintya rājā me so 'trāhāramadāpayat // SoKss_6,6.160 //",
  "GK21sokss_pu:10574": "tato gatvā gṛhaṃ tasyā bhāryāyāḥ saṃnidhāvaham /",
  "GK21sokss_pu:10575": "aśrūṇyamuñca pṛṣṭaś ca tayā tām evam abravam // SoKss_6,6.161 //",
  "GK21sokss_pu:10576": "priye na vācyaṃ kasyāpi tvayā śṛṇu vadāmi te /",
  "GK21sokss_pu:10577": "asya rājño gude jātā dantā vajrāśrisaṃnibhāḥ // SoKss_6,6.162 //",
  "GK21sokss_pu:10578": "tac ca bhagno 'dya jātyo 'pi kṣuro me karma kurvataḥ /",
  "GK21sokss_pu:10579": "evaṃ cātra mamedānīṃ kṣurastruṭyetpade pade // SoKss_6,6.163 //",
  "GK21sokss_pu:10580": "tannavaṃ navamāneṣye kuto nityam ahaṃ kṣuram /",
  "GK21sokss_pu:10581": "ato rodimi naṣṭā hi jīvikeyaṃ gṛhe mama // SoKss_6,6.164 //",
  "GK21sokss_pu:10582": "ity uktā sā mayā bhāryā matimādhādupaiṣyataḥ /",
  "GK21sokss_pu:10583": "rātrau rājño 'sya suptasya gudadantādbhutekṣaṇe // SoKss_6,6.165 //",
  "GK21sokss_pu:10584": "ā saṃsārādadṛṣṭaṃ tadasatyaṃ na tvabodhi sā /",
  "GK21sokss_pu:10585": "vidadhā api vañcyante viṭavarṇanayā striyaḥ // SoKss_6,6.166 //",
  "GK21sokss_pu:10586": "athaitya tāṃ ni śi svairaṃ madbhāryāmupabhujya saḥ /",
  "GK21sokss_pu:10587": "rājā śramādivālīkaṃ suptavānmadvacaḥ smaran // SoKss_6,6.167 //",
  "GK21sokss_pu:10588": "madbhāryāpyatha taṃ suptaṃ matvā tasya śanaiḥ śanaiḥ /",
  "GK21sokss_pu:10589": "hastaṃ prasārayām āsa gude dantopalabdhaye // SoKss_6,6.168 //",
  "GK21sokss_pu:10590": "gudaprāpte ca tatpāṇāvutthāya sahasaiva saḥ /",
  "GK21sokss_pu:10591": "ḍākinī ḍākinīty uktvā trasto rājā tato yayau // SoKss_6,6.169 //",
  "GK21sokss_pu:10592": "tataḥ prabhṛti sā tena bhītyā tyaktā nṛpeṇa me /",
  "GK21sokss_pu:10593": "bhāryā gṛhītasaṃtoṣā madekāyattatāṃ gatā // SoKss_6,6.170 //",
  "GK21sokss_pu:10594": "ekaṃ pūrvaṃ nṛpādbuddhyā gṛhiṇī mocitā mayā /",
  "GK21sokss_pu:10595": "iti tāṃ tāpasīmuktvā nāpitaḥ so 'bravītpunaḥ // SoKss_6,6.171 //",
  "GK21sokss_pu:10596": "tadetatprajñayā kāramārye yuṣmanmanīṣitam /",
  "GK21sokss_pu:10597": "yathā ca kriyate mātastadidaṃ vacmi te śṛṇu // SoKss_6,6.172 //",
  "GK21sokss_pu:10598": "ko 'py antaḥpuravṛddho 'tra svīkāryo yo bravītyamum /",
  "GK21sokss_pu:10599": "jāyā te kadalīgarbhā ḍākinīti nṛpaṃ rahaḥ // SoKss_6,6.173 //",
  "GK21sokss_pu:10600": "āraṇyakāyā nahyasyāḥ kaścitparijanaḥ svakaḥ /",
  "GK21sokss_pu:10601": "sarvaḥ paro bhedasaho lobhātkurvīta kiṃ na yat // SoKss_6,6.174 //",
  "GK21sokss_pu:10602": "tato 'smin rājñi sāśaṅke śravaṇān niśi yatnataḥ /",
  "GK21sokss_pu:10603": "hastapādādi kadalīgarbhādhāmni nidhīyate // SoKss_6,6.175 //",
  "GK21sokss_pu:10604": "tatprabhāte viloky aiva rājā satyamavetya tat /",
  "GK21sokss_pu:10605": "vṛddhoktaṃ kadalīgarbhāṃ bhītastāṃ tyakṣyati svayam // SoKss_6,6.176 //",
  "GK21sokss_pu:10606": "evaṃ sapatnīvirahāddevī sukhamavāpnuyāt /",
  "GK21sokss_pu:10607": "tvāṃ ca sā bahu manyeta lābhaḥ kaścidbhavec ca naḥ // SoKss_6,6.177 //",
  "GK21sokss_pu:10608": "ity uktā tāpasī tena nāpitena tatheti sā /",
  "GK21sokss_pu:10609": "gatvā rājño mahādevyai yathāvastu nyavedayat // SoKss_6,6.178 //",
  "GK21sokss_pu:10610": "devī ca tattathā cakre sā tadyuktyā nṛpo 'pi tām /",
  "GK21sokss_pu:10611": "pratyakṣaṃ vīkṣya kadalīgarbhāṃ duṣṭeti tāṃ jahau // SoKss_6,6.179 //",
  "GK21sokss_pu:10612": "tuṣṭayā ca tato devyā tayā guptamadāyi yat /",
  "GK21sokss_pu:10613": "pravrājikā tadbubhuje sā yatheṣṭaṃ sanāpita // SoKss_6,6.180 //",
  "GK21sokss_pu:10614": "tyaktā ca kadalīgarbhā sā tena dṛḍhavarmaṇā /",
  "GK21sokss_pu:10615": "rājñābhiśāpasaṃtaptā niryayau rājamandirāt // SoKss_6,6.181 //",
  "GK21sokss_pu:10616": "yenājagāma tenaiva prayayau piturāśramam /",
  "GK21sokss_pu:10617": "pūrvoptajātasiddhārthasābhijñānena sā pathā // SoKss_6,6.182 //",
  "GK21sokss_pu:10618": "tatra tām āgatāṃ dṛṣṭvā so 'kasmāttatpitā muniḥ /",
  "GK21sokss_pu:10619": "tasyā duścaritāśaṅkī tasthau maṅkaṇakaḥ kṣaṇam // SoKss_6,6.183 //",
  "GK21sokss_pu:10620": "praṇidānāc ca taṃ kṛtsnaṃ tadvṛttāntamavetya saḥ /",
  "GK21sokss_pu:10621": "āśvāsya ca svayaṃ snehāttāmādāya yayau tataḥ // SoKss_6,6.184 //",
  "GK21sokss_pu:10622": "etya tasmai yadācakyau svayaṃ prahvāya bhūbhṛte /",
  "GK21sokss_pu:10623": "devyā sapatnīdoṣeṇa kṛtaṃ kapaṭanāṭakam // SoKss_6,6.185 //",
  "GK21sokss_pu:10624": "tatkālaṃ svayamabhyetya rājñe tasmai sa nāpitaḥ /",
  "GK21sokss_pu:10625": "yathāvṛttaṃ tadācaṣṭa punar evamuvāca ca // SoKss_6,6.186 //",
  "GK21sokss_pu:10626": "itthaṃ viśleṣya kadalīgarbhā rājñī mayā prabho /",
  "GK21sokss_pu:10627": "abhicāravaśādyuktyā devīṃ saṃtoṣya rakṣitā // SoKss_6,6.187 //",
  "GK21sokss_pu:10628": "tac chrutvā niścayaṃ dṛṣṭvā munīndravacanasya saḥ /",
  "GK21sokss_pu:10629": "jagrāha kadalīgarbhāṃ saṃjātapratyayo nṛpaḥ // SoKss_6,6.188 //",
  "GK21sokss_pu:10630": "anuvrajya muniṃ taṃ ca saṃvibheje sa nāpitam /",
  "GK21sokss_pu:10631": "bhakto mamāyamityarthairdhūrtairbhojyā bateśvarāḥ // SoKss_6,6.189 //",
  "GK21sokss_pu:10632": "tatas tayā samaṃ tasthau kadalīgarbhay aiva saḥ /",
  "GK21sokss_pu:10633": "rājā svadevīvimukho dṛḍhavarma sunirvṛtaḥ // SoKss_6,6.190 //",
  "GK21sokss_pu:10634": "evaṃvidhānvidadhate subahūnsapatnyo doṣānmṛṣāpyanavamāṅgi kaliṅgasene /",
  "GK21sokss_pu:10635": "tvaṃ kanyakā ca cirabhāvivivāhalagnā vāñchantyacintyagatayaś ca surā api tvām // SoKss_6,6.191 //",
  "GK21sokss_pu:10636": "tatsarvataḥ sāṃpratam ātmanā tvam ātmānam ekaṃ jagadekaratnam /",
  "GK21sokss_pu:10637": "vatseśvaraikārpitam atra rakṣer vairaṃ tavāyaṃ hi nijaḥ prakarṣaḥ // SoKss_6,6.192 //",
  "GK21sokss_pu:10638": "ahaṃ hi neṣyāmi sakhi tvadantikaṃ sthitādhunā tvaṃ patimandire yataḥ /",
  "GK21sokss_pu:10639": "sakhīpateḥ sadma na yānti satstriyaḥ sugātri bhartādya nivāritāsmi ca // SoKss_6,6.193 //",
  "GK21sokss_pu:10640": "na ca guptam ihāgamaḥ kṣamo me tvadatisnehavaśāt sa divyadṛṣṭiḥ /",
  "GK21sokss_pu:10641": "tadavaiti hi matpatiḥ kathaṃcit tamanujñāpya kilāgatāhamadya // SoKss_6,6.194 //",
  "GK21sokss_pu:10642": "iha nāstyadhunā hi māmakīnaṃ sakhi kāryaṃ tava yāmi tadgṛhāya /",
  "GK21sokss_pu:10643": "yadi māmanumaṃsyate ca bhartā tadihaiṣyāmi punarvilaṅghya lajjām // SoKss_6,6.195 //",
  "GK21sokss_pu:10644": "itthaṃ sabāṣpamabhidhāya kaliṅgasenāṃ tām aśrudhautavadanāṃ manujendraputrīm /",
  "GK21sokss_pu:10645": "āśvāsya cāhni vigalatyasurendraputrī somaprabhā svabhavanaṃ nabhasā jagāma // SoKss_6,6.196 //",
  "GK21sokss_pu:10646": "iti mahākaviśrīsomadevabhaṭṭaviracite kathāsaritsāgare madanamañcukālambake ṣaṣṭhas taraṅgaḥ /",
  "GK21sokss_pu:10647": "saptamas taraṅgaḥ /",
  "GK21sokss_pu:10648": "tataḥ somaprabhāṃ yātāṃ smarantī tāṃ priyāṃ sakhīm /",
  "GK21sokss_pu:10649": "kaliṅgasenā saṃtyaktanijadeśasvabāndhavā // SoKss_6,7.1 //",
  "GK21sokss_pu:10650": "sā vilambita vatseśapāṇigrahamahotsavā /",
  "GK21sokss_pu:10651": "naredrakanyā kauśāmbyāṃ mṛgīvāsīdvanacyutā // SoKss_6,7.2 //",
  "GK21sokss_pu:10652": "kaliṅgasenāvivāhavilambanavicakṣaṇān /",
  "GK21sokss_pu:10653": "gaṇakān prati sāsūya iva vatseśvaro 'pi ca // SoKss_6,7.3 //",
  "GK21sokss_pu:10654": "autsukyavimanāstasmin dine ceto vinodayan /",
  "GK21sokss_pu:10655": "devyā vāsavadattāyā nivāsabavanaṃ yayau // SoKss_6,7.4 //",
  "GK21sokss_pu:10656": "tatra sā taṃ patiṃ devī nirvikārā viśeṣataḥ /",
  "GK21sokss_pu:10657": "upācarat svopacāraiḥ prāṅmantrivaraśikṣitā // SoKss_6,7.5 //",
  "GK21sokss_pu:10658": "kaliṅgasenāvṛttānte khyāte 'py avikṛtā katham /",
  "GK21sokss_pu:10659": "devīyamiti sa dhyātvā rājā jijñāsurāha tām // SoKss_6,7.6 //",
  "GK21sokss_pu:10660": "kaccidevi tvayā jñātaṃ svayaṃvarakṛte mama /",
  "GK21sokss_pu:10661": "kaliṅgasenā nāmaiṣā rājaputrī yad āgatā // SoKss_6,7.7 //",
  "GK21sokss_pu:10662": "tac chrutvaivāvibhinnena mukharāgeṇa sābravīt /",
  "GK21sokss_pu:10663": "jñātaṃ mayātiharṣo me lakṣmīḥ sā hy āgateha naḥ // SoKss_6,7.8 //",
  "GK21sokss_pu:10664": "vaśage hi mahārāje tatprāptyā tatpitary api /",
  "GK21sokss_pu:10665": "kaliṅgadatte pṛthvī te sutarāṃ vartate vaśe // SoKss_6,7.9 //",
  "GK21sokss_pu:10666": "ahaṃ ca tvadvibhūtyaiva sukhitā tvatsukhena ca /",
  "GK21sokss_pu:10667": "āryaputra tavaitac ca viditaṃ prāgapi sthitam // SoKss_6,7.10 //",
  "GK21sokss_pu:10668": "tanna dhanyāsmi kiṃ yasyā mama bhartā tvamīdṛśaḥ /",
  "GK21sokss_pu:10669": "yaṃ rājakanyā vāñchanti vāñchyamānā nṛpāntaraiḥ // SoKss_6,7.11 //",
  "GK21sokss_pu:10670": "evaṃ vatseśvaraḥ prokto devyā vāsavadattayā /",
  "GK21sokss_pu:10671": "yaugandharāyaṇaprattaśikṣayāntastutoṣa saḥ // SoKss_6,7.12 //",
  "GK21sokss_pu:10672": "tay aiva ca sahāsevya pānaṃ tadvāsake niśi /",
  "GK21sokss_pu:10673": "tasyāṃ suṣvāpa madhye ca prabuddhaḥ samacintayat // SoKss_6,7.13 //",
  "GK21sokss_pu:10674": "kiṃsvinmahānubhāvetthaṃ devī māmanuvartate /",
  "GK21sokss_pu:10675": "kaliṅgasenām api yatsapatnīmanumanyate // SoKss_6,7.14 //",
  "GK21sokss_pu:10676": "kathaṃ vā śaknuyādetāṃ soḍhuṃ saiṣā tapasvinī /",
  "GK21sokss_pu:10677": "padmāvatīvivāhe 'pi yā daivānna jahāvasṛn // SoKss_6,7.15 //",
  "GK21sokss_pu:10678": "tadasyāścedaniṣṭaṃ syātsarvanāśastato bhavet /",
  "GK21sokss_pu:10679": "etadālambanāḥ putraśvaśuryaśvaśurāś ca me // SoKss_6,7.16 //",
  "GK21sokss_pu:10680": "padmāvatī ca rājyaṃ ca kimabhyadhikamucyate /",
  "GK21sokss_pu:10681": "ataḥ kaliṅgasenaiṣā pariṇeyā kathaṃ mayā // SoKss_6,7.17 //",
  "GK21sokss_pu:10682": "evamālocya vatseśo niśānte nirgatas tataḥ /",
  "GK21sokss_pu:10683": "aparāhṇe yayau devyāḥ padmāvatyāḥ sa mandiram // SoKss_6,7.18 //",
  "GK21sokss_pu:10684": "sāpyenam āgataṃ dattaśikṣā vāsavadattayā /",
  "GK21sokss_pu:10685": "tathaivopācarattadvatpṛṣṭāvocattathaiva ca // SoKss_6,7.19 //",
  "GK21sokss_pu:10686": "tato 'nyedyustayordevyorekaṃ cittaṃ vacaś ca tat /",
  "GK21sokss_pu:10687": "yaugandharāyaṇāyāsau śaśaṃsa vimṛśannṛpaḥ // SoKss_6,7.20 //",
  "GK21sokss_pu:10688": "so 'pi taṃ vīkṣya rājānaṃ vicārapatitaṃ śanaiḥ /",
  "GK21sokss_pu:10689": "kālavedī jagādaivaṃ mantrī yaugandharāyaṇaḥ // SoKss_6,7.21 //",
  "GK21sokss_pu:10690": "jāne 'haṃ naitadetāvadabhiprāyo 'tra dāruṇaḥ /",
  "GK21sokss_pu:10691": "devībhyāṃ jīvitatyāgadārḍhyāduktaṃ hi tattathā // SoKss_6,7.22 //",
  "GK21sokss_pu:10692": "anyāsakte gate ca dyāṃ striyo maraṇaniścitāḥ /",
  "GK21sokss_pu:10693": "bhavantyadainyagambhīrāḥ sādhvyaḥ sarvatra niḥspṛhāḥ // SoKss_6,7.23 //",
  "GK21sokss_pu:10694": "asahyaṃ hi puraṃdhrīṇāṃ premṇo gāḍhasya khaṇḍanam /",
  "GK21sokss_pu:10695": "tathā ca rājaṃs tatraitāṃ śrutasainakathāṃ śṛṇu // SoKss_6,7.24 //",
  "GK21sokss_pu:10696": "abhūd dakṣiṇabhūmau prāggokarṇākhye pure nṛpaḥ /",
  "GK21sokss_pu:10697": "śrutasena iti khyātaḥ kulabhūṣāśrutānvitaḥ // SoKss_6,7.25 //",
  "GK21sokss_pu:10698": "tasya caikābhavac cintā rājñaḥ saṃpūrṇasaṃpadaḥ /",
  "GK21sokss_pu:10699": "ātmānurūpāṃ bhāryāṃ yat sa na tāvad avāptavān // SoKss_6,7.26 //",
  "GK21sokss_pu:10700": "ekadā ca nṛpaḥ kurvaścintāṃ tāṃ tatkathāntare /",
  "GK21sokss_pu:10701": "agniśarmābhidhānena jagade so 'grajanmanā // SoKss_6,7.27 //",
  "GK21sokss_pu:10702": "āścarye dve mayā dṛṣṭe te rājanvarṇaye śṛṇu /",
  "GK21sokss_pu:10703": "tīrthayātrāgataḥ pañcatīrthīṃ tām ahamāptavān // SoKss_6,7.28 //",
  "GK21sokss_pu:10704": "yasyāmapsarasaḥ pañca grāhatvamṛṣiśāpataḥ /",
  "GK21sokss_pu:10705": "prāptāḥ satīrudaharattirthayātrāgato 'rjunaḥ // SoKss_6,7.29 //",
  "GK21sokss_pu:10706": "tatra tīrthavare snātvā pañcarātropavāsinām /",
  "GK21sokss_pu:10707": "nārāyaṇānucaratādāyini snāyināṃ nṛṇām // SoKss_6,7.30 //",
  "GK21sokss_pu:10708": "yāvadvrajāmi tāvac ca lāṅgalollikhitāvanim /",
  "GK21sokss_pu:10709": "gāyantaṃ kaṃcidadrākṣaṃ kārṣikaṃ kṣetramadhyagam // SoKss_6,7.31 //",
  "GK21sokss_pu:10710": "sa pṛṣṭaḥ kārṣiko mārgaṃ mārgāyātena kenacit /",
  "GK21sokss_pu:10711": "pravrājakena sadvākyaṃ nāśṛṇodgītatatparaḥ // SoKss_6,7.32 //",
  "GK21sokss_pu:10712": "tataḥ sa tasmai cukrodha parivrāḍ vidhuraṃ bruvan /",
  "GK21sokss_pu:10713": "so 'pi gītaṃ vimucyātha kārṣikas tam abhāṣata // SoKss_6,7.33 //",
  "GK21sokss_pu:10714": "aho pravrājako 'si tvaṃ dharmasyāśaṃ na vetsyasi /",
  "GK21sokss_pu:10715": "mūrkheṇāpi mayā jñātaṃ sāraṃ dharmasya yatpunaḥ // SoKss_6,7.34 //",
  "GK21sokss_pu:10716": "tac chrutvā kiṃ tvayā jñātam iti tena ca kautukāt /",
  "GK21sokss_pu:10717": "pravrājakena pṛṣṭaḥ san kārṣikaḥ sa jagāda tam // SoKss_6,7.35 //",
  "GK21sokss_pu:10718": "ihopaviśa pracchāye śṛṇu yāvad vadāmi te /",
  "GK21sokss_pu:10719": "asmin pradeśe vidyante brāhmaṇā bhrātaras trayaḥ // SoKss_6,7.36 //",
  "GK21sokss_pu:10720": "brahmadattaḥ somadatto viśvadattaś ca puṇyakṛt /",
  "GK21sokss_pu:10721": "teṣāṃ jyeṣṭhau dāravantau kaniṣṭhastvaparigrahaḥ // SoKss_6,7.37 //",
  "GK21sokss_pu:10722": "sa tayor jyeṣṭhayor ājñāṃ kurvan karmakaro yathā /",
  "GK21sokss_pu:10723": "mayā sahāsīd akrudhyann ahaṃ teṣāṃ hi kārṣikaḥ // SoKss_6,7.38 //",
  "GK21sokss_pu:10724": "tau ca jyeṣṭhāvabudhyetāṃ mṛduṃ taṃ buddhivarjitam /",
  "GK21sokss_pu:10725": "sādhumatyaktasanmārgamṛjumāyāsavarjitam // SoKss_6,7.39 //",
  "GK21sokss_pu:10726": "ekadā bhrātṛjāyābhyāṃ sakāmābhyāṃ raho 'rthitaḥ /",
  "GK21sokss_pu:10727": "kaniṣṭho viśvadatto 'tha mātṛvatte nirākarot // SoKss_6,7.40 //",
  "GK21sokss_pu:10728": "tatas te nijayorbhartrorubhe gatvā mṛṣocatuḥ /",
  "GK21sokss_pu:10729": "vāñchatyāvāṃ rahasyeṣa kanīyānyuvayoriti // SoKss_6,7.41 //",
  "GK21sokss_pu:10730": "tena taṃ prati tau jyeṣṭhau sāntaḥkopau babhūvatuḥ /",
  "GK21sokss_pu:10731": "sadasadvā na vidatuḥ kustrīvacanamohitau // SoKss_6,7.42 //",
  "GK21sokss_pu:10732": "athaitau bhrātarau jātu viśvadattaṃ tamūcatuḥ /",
  "GK21sokss_pu:10733": "gaccha tvaṃ kṣetramadhyasthaṃ valmīkaṃ taṃ samīkuru // SoKss_6,7.43 //",
  "GK21sokss_pu:10734": "tathety āgatya valmīkaṃ kuddālenākhanatsa tam /",
  "GK21sokss_pu:10735": "mā m aivaṃ kṛṣṇasarpo 'tra vasatītyudito mayā // SoKss_6,7.44 //",
  "GK21sokss_pu:10736": "tac chrutvāpi sa valmīkam akhanad yad bhavatv iti /",
  "GK21sokss_pu:10737": "pāpaiṣiṇor apy ādeśaṃ jyeṣṭhabhrātror alaṅghayan // SoKss_6,7.45 //",
  "GK21sokss_pu:10738": "khanyamānāt tataḥ prāpa kalaśaṃ hemapūritam /",
  "GK21sokss_pu:10739": "na kṛṣṇasarpaṃ dharmo hi sāṃnidhyaṃ kurute satām // SoKss_6,7.46 //",
  "GK21sokss_pu:10740": "taṃ ca nītvā sa kalaśaṃ bhrātṛbhyāṃ sarvamarpayat /",
  "GK21sokss_pu:10741": "nivāryamāṇo 'pi mayā jyeṣṭhābhyāṃ dṛḍhabhaktitaḥ // SoKss_6,7.47 //",
  "GK21sokss_pu:10742": "tau punastata evāṃśaṃ dattvā prerya ca ghātakān /",
  "GK21sokss_pu:10743": "tasyācchedayatāṃ pāṇipādaṃ dhanajihīrṣayā // SoKss_6,7.48 //",
  "GK21sokss_pu:10744": "tathāpi na sa cukrodha nirmanyurbhrātarau prati /",
  "GK21sokss_pu:10745": "tena satyena tasyātra hastapādamajāyata // SoKss_6,7.49 //",
  "GK21sokss_pu:10746": "tadāprabhṛti tad dṛṣṭvā tyaktaḥ krodho 'khilo mayā /",
  "GK21sokss_pu:10747": "tvayā tu tāpasenāpi krodho 'dyāpi na mucyate // SoKss_6,7.50 //",
  "GK21sokss_pu:10748": "akrodhena jitaḥ svargaḥ paśyaitadadhunaiva bhoḥ /",
  "GK21sokss_pu:10749": "ity uktvaiva tanuṃ tyaktvā kārṣikaḥ sa divaṃ gataḥ // SoKss_6,7.51 //",
  "GK21sokss_pu:10750": "ity āścaryaṃ mayā dṛṣṭaṃ dvitīyaṃ śṛṇu bhūpate /",
  "GK21sokss_pu:10751": "ity uktvā śrutasenaṃ sa nṛpaṃ vipro 'bravītpunaḥ // SoKss_6,7.52 //",
  "GK21sokss_pu:10752": "tato 'pi tīrthayātrārthaṃ paryaṭannambudhestaṭe /",
  "GK21sokss_pu:10753": "ahaṃ vasantasenasya rājño rāṣṭramavāptavān // SoKss_6,7.53 //",
  "GK21sokss_pu:10754": "tatra bhoktuṃ praviṣṭaṃ māṃ rājasattre 'bruvan dvijāḥ /",
  "GK21sokss_pu:10755": "brahman pathāmunā mā gāḥ sthitā hy atra nṛpātmajā // SoKss_6,7.54 //",
  "GK21sokss_pu:10756": "vidyuddyotābhidhānā tāṃ paśyedapi muniryadi /",
  "GK21sokss_pu:10757": "sa kāmaśaranirbhinnaḥ prāpyonmādaṃ na jīvati // SoKss_6,7.55 //",
  "GK21sokss_pu:10758": "tato 'haṃ pratyavocaṃ tānnaitaccitraṃ sadā hy aham /",
  "GK21sokss_pu:10759": "paśyāmyaparakandarpaṃ śrutasenamahīpatim // SoKss_6,7.56 //",
  "GK21sokss_pu:10760": "yātrādau nirgate yasmin rakṣibhir dṛṣṭigocarāt /",
  "GK21sokss_pu:10761": "utsāryante satīvṛttabhaṅgabhītyā kulāṅganāḥ // SoKss_6,7.57 //",
  "GK21sokss_pu:10762": "ity uktavantaṃ vijñāya bhāvatkaṃ bhojanāya mām /",
  "GK21sokss_pu:10763": "nṛpāntikaṃ nītavantau sattrādhipapurohitau // SoKss_6,7.58 //",
  "GK21sokss_pu:10764": "tatra sā rājatanayā vidyudyotā mayekṣitā /",
  "GK21sokss_pu:10765": "kāmasyeva jaganmohamantravidyā śarīriṇī // SoKss_6,7.59 //",
  "GK21sokss_pu:10766": "cirāttaddarśanakṣobhaṃ niyamyāhamacintayam /",
  "GK21sokss_pu:10767": "asmatprabhoś ced bhāryeyaṃ bhaved rājyaṃ sa vismaret // SoKss_6,7.60 //",
  "GK21sokss_pu:10768": "tathāpi kathanīyo 'yamudantaḥ svāmine mayā /",
  "GK21sokss_pu:10769": "unmādinīdevasenavṛttānto hy anyathā bhavet // SoKss_6,7.61 //",
  "GK21sokss_pu:10770": "devasenasya nṛpateḥ purā rāṣṭre vaṇiksutā /",
  "GK21sokss_pu:10771": "unmādinītyabhūtkanyā jagadunmādakāriṇī // SoKss_6,7.62 //",
  "GK21sokss_pu:10772": "āveditāpi sā pitrā na tenāttā mahībhṛtā /",
  "GK21sokss_pu:10773": "vipraiḥ kulakṣaṇety uktā tasya vyasanarakṣibhiḥ // SoKss_6,7.63 //",
  "GK21sokss_pu:10774": "pariṇītā tadīyena mantrimukhyena sā tataḥ /",
  "GK21sokss_pu:10775": "vātāyanāgrād ātmānaṃ rājñe 'smai jātv adarśayat // SoKss_6,7.64 //",
  "GK21sokss_pu:10776": "tayā bhujaṃgyā rājendro durāddṛṣṭiviṣāhataḥ /",
  "GK21sokss_pu:10777": "muhurmumūrccha na ratiṃ lebhe nāhāramāharat // SoKss_6,7.65 //",
  "GK21sokss_pu:10778": "prārthito 'pi a tadbhartṛpramukhaiḥ so 'tha mantribhiḥ /",
  "GK21sokss_pu:10779": "dhārmikastāṃ na jagrāha tatsaktaś ca jahāvasūn // SoKss_6,7.66 //",
  "GK21sokss_pu:10780": "tadīdṛśe pramāde 'tra vṛtte drohaḥ kṛto bhavet /",
  "GK21sokss_pu:10781": "ity ālocya mayoktaṃ te citrametya tato 'dya tat // SoKss_6,7.67 //",
  "GK21sokss_pu:10782": "śrutvaitatsa dvijāttasmānmadanājñānibhaṃ vacaḥ /",
  "GK21sokss_pu:10783": "vidyuddyotāhṛtamanāḥ śrutasenanṛpo 'bhavat // SoKss_6,7.68 //",
  "GK21sokss_pu:10784": "tatkṣaṇaṃ ca visṛjy aiva tatra vipraṃ tam eva saḥ /",
  "GK21sokss_pu:10785": "tathākarodyathānīya śīghraṃ tāṃ pariṇītavān // SoKss_6,7.69 //",
  "GK21sokss_pu:10786": "tataḥ sā nṛpates tasya vidyuddyotā nṛpātmajā /",
  "GK21sokss_pu:10787": "śarīrāvyatiriktāsīdbhāskarasya prabhā yathā // SoKss_6,7.70 //",
  "GK21sokss_pu:10788": "atha svayaṃvarāyāgāt taṃ nṛpaṃ rūpagarvitā /",
  "GK21sokss_pu:10789": "kanyakā mātṛdattākhyā mahādhanavaṇiksutā // SoKss_6,7.71 //",
  "GK21sokss_pu:10790": "adharmabhītyā jagrāha sa rājā tāṃ vaṇiksutām /",
  "GK21sokss_pu:10791": "vidyuddyotātha tad buddhvā hṛtsphoṭena vyapadyata // SoKss_6,7.72 //",
  "GK21sokss_pu:10792": "rājāpy āgata tāṃ kāntāṃ paśyann eva tathā gatām /",
  "GK21sokss_pu:10793": "aṅke kṛtvā sa vilapan sadyaḥ prāṇair vyayujyata // SoKss_6,7.73 //",
  "GK21sokss_pu:10794": "tato vaṇiksutā vahniṃ mātṛdattā viveśa sā /",
  "GK21sokss_pu:10795": "itthaṃ praṇaṣṭaṃ sarvaṃ tad api rāṣṭraṃ sarājakam // SoKss_6,7.74 //",
  "GK21sokss_pu:10796": "ato rājan prakṛṣṭasya bhaṅgaḥ premṇaḥ suduḥsahaḥ /",
  "GK21sokss_pu:10797": "viśeṣeṇa manasvinyā devyā vāsavadattayā // SoKss_6,7.75 //",
  "GK21sokss_pu:10798": "tasmātkaliṅgaseṇaiṣā pariṇītā yadi tvayā /",
  "GK21sokss_pu:10799": "devī vāsavadattā tatprāṇāñjahyānna saṃśayaḥ // SoKss_6,7.76 //",
  "GK21sokss_pu:10800": "devī padmāvatī tadvattayorekaṃ hi jīvitam /",
  "GK21sokss_pu:10801": "naravāhanadattaś ca putraste syātkathaṃ tataḥ // SoKss_6,7.77 //",
  "GK21sokss_pu:10802": "tañca devasya hṛdayaṃ soḍhuṃ jāne na śaknuyāt /",
  "GK21sokss_pu:10803": "evam ekapade sarvamidaṃ naśyenmahīpate // SoKss_6,7.78 //",
  "GK21sokss_pu:10804": "devyoryaccoktigāmbhīryaṃ tadeva kathayatyalam /",
  "GK21sokss_pu:10805": "hṛdayaṃ jīvitatyāgagāḍhaniścitaniḥspṛham // SoKss_6,7.79 //",
  "GK21sokss_pu:10806": "tatsvārtho rakṣaṇīyaste tiryañco 'pi hi jānate /",
  "GK21sokss_pu:10807": "svarakṣāṃ kiṃ punardeva buddhimanto bhavādṛśāḥ // SoKss_6,7.80 //",
  "GK21sokss_pu:10808": "iti mantrivarāc chrutvā svairaṃ yaugandharāyaṇāt /",
  "GK21sokss_pu:10809": "samyagvivekapadavīṃ prāpya vatseśvaro 'bravīt // SoKss_6,7.81 //",
  "GK21sokss_pu:10810": "evametanna saṃdeho naśyetsarvamidaṃ mama /",
  "GK21sokss_pu:10811": "tasmātkaliṅgasenāyāḥ ko 'rthaḥ pariṇayena me // SoKss_6,7.82 //",
  "GK21sokss_pu:10812": "ukto lagnaś ca dūre yat tad yuktaṃ gaṇakaiḥ kṛtam /",
  "GK21sokss_pu:10813": "svayaṃvarāgatātyāgād adharmo vā kiyān bhavet // SoKss_6,7.83 //",
  "GK21sokss_pu:10814": "ity ukto vatsarājena hṛṣṭo yaugandharāyaṇaḥ /",
  "GK21sokss_pu:10815": "cintayām āsa kāryaṃ naḥ siddhaprāyaṃ yathepsitam // SoKss_6,7.84 //",
  "GK21sokss_pu:10816": "upāyarasasaṃsiktā deśakālopabṛṃhitā /",
  "GK21sokss_pu:10817": "seyaṃ nītimahāvallīṃ kiṃ nāma na phaletphalam // SoKss_6,7.85 //",
  "GK21sokss_pu:10818": "iti saṃcintya sa dhyāyandeśakālau praṇamya tam /",
  "GK21sokss_pu:10819": "rājānaṃ prayayau mantrī gṛhaṃ yaugandharāyaṇaḥ // SoKss_6,7.86 //",
  "GK21sokss_pu:10820": "rājāpi racitātithyagūḍhakārāmupetya saḥ /",
  "GK21sokss_pu:10821": "devīṃ vāsavadattāṃ tāṃ sāntvayannevam abravīt // SoKss_6,7.87 //",
  "GK21sokss_pu:10822": "kimarthaṃ vacmi jānāsi tvam eva hariṇākṣi yat /",
  "GK21sokss_pu:10823": "vāri vāriruhasyeva tvatprema mama jīvitam // SoKss_6,7.88 //",
  "GK21sokss_pu:10824": "nāmāpi hi kimanyasyā grahītumahamutsahe /",
  "GK21sokss_pu:10825": "kaliṅgasenā tu haṭhādupāyātā gṛhaṃ mama // SoKss_6,7.89 //",
  "GK21sokss_pu:10826": "prasiddhaṃ cātra yadrambhā tapaḥsthena nirākṛtā /",
  "GK21sokss_pu:10827": "pārthena ṣaṇḍhatāśāpaṃ dadau tasyai haṭhāgatā // SoKss_6,7.90 //",
  "GK21sokss_pu:10828": "sa śāpastiṣṭhatā tena varṣaṃ vairāṭaveśmani /",
  "GK21sokss_pu:10829": "strīveṣeṇa mahāścaryarūpeṇāpyativāhitaḥ // SoKss_6,7.91 //",
  "GK21sokss_pu:10830": "ataḥ kaliṅgasenaiṣā niṣiddhā na tadā mayā /",
  "GK21sokss_pu:10831": "vinā tvadicchayāhaṃ tu na kiṃcidvaktumutsahe // SoKss_6,7.92 //",
  "GK21sokss_pu:10832": "ity āśvāsyopalabhyātha hṛdayeneva rāgiṇā /",
  "GK21sokss_pu:10833": "mukhārpitena madyena satyaṃ krūraṃ tadāśayam // SoKss_6,7.93 //",
  "GK21sokss_pu:10834": "tay aiva saha rātriṃ tāṃ rājñā vāsavadattayā /",
  "GK21sokss_pu:10835": "mantrimukhyamatiprauḍhituṣṭo vatseśvaro 'vasat // SoKss_6,7.94 //",
  "GK21sokss_pu:10836": "atrāntare ca yaṃ pūrvaṃ divārātrau prayuktavān /",
  "GK21sokss_pu:10837": "kaliṅgasenāvṛttāntajñaptyai yaugandharāyaṇaḥ // SoKss_6,7.95 //",
  "GK21sokss_pu:10838": "sa brahmarākṣaso 'bhyetya suhṛdyogeśvarābhidhaḥ /",
  "GK21sokss_pu:10839": "tasyām eva niśi svairaṃ taṃ mantrivaramabhyadhāt // SoKss_6,7.96 //",
  "GK21sokss_pu:10840": "kaliṅgasenāsadane sthito 'smy antarbahiḥ sadā /",
  "GK21sokss_pu:10841": "divyānāṃ mānuṣāṇāṃ vā paśyāmi na tathāgamam // SoKss_6,7.97 //",
  "GK21sokss_pu:10842": "adyāvyakto mayā śabdaḥ śruto 'kasmānnabhastale /",
  "GK21sokss_pu:10843": "pracchannenātra harmyāgrasaṃnikarṣe niśāmukhe // SoKss_6,7.98 //",
  "GK21sokss_pu:10844": "prabhāvaṃ tasya vijñātuṃ prayuktāpi tato mama /",
  "GK21sokss_pu:10845": "vidyā na prābhavattena vimṛśyāhamacintayam // SoKss_6,7.99 //",
  "GK21sokss_pu:10846": "ayaṃ divyaprabhāvasya śabdaḥ kasyāpi niścitam /",
  "GK21sokss_pu:10847": "kaliṅgasenālāvaṇyalubdhasya bhramato 'mbare // SoKss_6,7.100 //",
  "GK21sokss_pu:10848": "yena na kramate vidyā tadvīkṣe kiṃcidantaram /",
  "GK21sokss_pu:10849": "na duṣprāpaṃ paracchidraṃ jāgradbhirnipuṇairyataḥ // SoKss_6,7.101 //",
  "GK21sokss_pu:10850": "divyānāṃ vāñchitaiṣeti proktaṃ mantrivareṇa ca /",
  "GK21sokss_pu:10851": "somaprabhā sakhī cāsyā vadantyetan mayā śrutā // SoKss_6,7.102 //",
  "GK21sokss_pu:10852": "iti niścitya tat tubhyam ihāhaṃ vaktum āgataḥ /",
  "GK21sokss_pu:10853": "idaṃ prasaṅgāt pṛcchāmi tan me tāvat tvayocyatām // SoKss_6,7.103 //",
  "GK21sokss_pu:10854": "tiryañco 'pi hi rakṣanti svātmānam iti yat tvayā /",
  "GK21sokss_pu:10855": "ukto rajā tad aśrauṣaṃ yogād aham alakṣitaḥ // SoKss_6,7.104 //",
  "GK21sokss_pu:10856": "nidarśanaṃ ced atrāsti tan me kathaya sanmate /",
  "GK21sokss_pu:10857": "iti yogeśvareṇoktaḥ smāha yaugandharāyaṇaḥ // SoKss_6,7.105 //",
  "GK21sokss_pu:10858": "asti mittraṃ tathā cātra kathāmākhyāmi te śṛṇu /",
  "GK21sokss_pu:10859": "vidiśānagarībāhye nyagrodho 'bhūtpurā mahān // SoKss_6,7.106 //",
  "GK21sokss_pu:10860": "catvāraḥ prāṇinas tatra vasanti sma mahātarau /",
  "GK21sokss_pu:10861": "nakulolūkamārjāramūṣakāḥ pṛthagālayāḥ // SoKss_6,7.107 //",
  "GK21sokss_pu:10862": "bhinne bhinne bile mūla āstāṃ nakulamūṣakau /",
  "GK21sokss_pu:10863": "mārjāro madhyabhāgasthe tarormahati koṭare // SoKss_6,7.108 //",
  "GK21sokss_pu:10864": "ulūkastu śirobhāge 'nanyalabhye latālaye /",
  "GK21sokss_pu:10865": "mūṣako 'tra tribhirvadhyo mārjāreṇa trayo 'pare // SoKss_6,7.109 //",
  "GK21sokss_pu:10866": "annāya mārjārabhayānmūṣako nakulastathā /",
  "GK21sokss_pu:10867": "svabhāvenāpyulūkaś ca paribhremurniśi trayaḥ // SoKss_6,7.110 //",
  "GK21sokss_pu:10868": "mārjāraś ca divārātrau nirbhayaḥ prabhramaty asau /",
  "GK21sokss_pu:10869": "tatrāsanne yavakṣetre sadā muṣakalipsayā // SoKss_6,7.111 //",
  "GK21sokss_pu:10870": "ye 'nye 'pi yuktyā jagmustatsvakāle 'nnābhivāñchayā /",
  "GK21sokss_pu:10871": "ekadā lubdhakas tatra caṇḍālaḥ kaścidāyayau // SoKss_6,7.112 //",
  "GK21sokss_pu:10872": "sa mārjārapadaśreṇiṃ dṛṣṭvā tatkṣetragāminīm /",
  "GK21sokss_pu:10873": "tadvadhāyābhitaḥ kṣetraṃ pāśāndattvā tato yayau // SoKss_6,7.113 //",
  "GK21sokss_pu:10874": "tatra rātrau ca mārjāraḥ sa mūṣakajighāṃsayā /",
  "GK21sokss_pu:10875": "etya praviṣṭas tatpāśaiḥ kṣetre tasminn abadhyata // SoKss_6,7.114 //",
  "GK21sokss_pu:10876": "mūṣako 'pi tato 'nnārthī sa tatra nibhṛtāgataḥ /",
  "GK21sokss_pu:10877": "baddhaṃ taṃ vīkṣya mārjāraṃ jaharṣa ca nanarta ca // SoKss_6,7.115 //",
  "GK21sokss_pu:10878": "yāvadviśati tatkṣetraṃ dūrādekena vartmanā /",
  "GK21sokss_pu:10879": "tatra tau tāvadāyātābulūkanakulāvapi // SoKss_6,7.116 //",
  "GK21sokss_pu:10880": "dṛṣṭamārjārabandhau ca mūṣakaṃ labdhumaicchatām /",
  "GK21sokss_pu:10881": "mūṣako 'pi ca tad dṛṣṭvā dūrādvigno vyacintayat // SoKss_6,7.117 //",
  "GK21sokss_pu:10882": "nakulolūkabhayadaṃ mārjāraṃ saṃśraye yadi /",
  "GK21sokss_pu:10883": "baddho 'py ekaprahāreṇa śatru rmām eṣa mārayet // SoKss_6,7.118 //",
  "GK21sokss_pu:10884": "mārjārāddūragaṃ hanyādulūko nakulaś ca mām /",
  "GK21sokss_pu:10885": "tacchatrusaṃkaṭagataḥ kva gacchāmi karomi kim // SoKss_6,7.119 //",
  "GK21sokss_pu:10886": "hanta mārjāram eveha śrayāmy āpadgato hy ayam /",
  "GK21sokss_pu:10887": "ātmatrāṇāya māṃ rakṣetpāśacchedopayoginam // SoKss_6,7.120 //",
  "GK21sokss_pu:10888": "ity ālocya śanairgatvā mārjāraṃ mūṣako 'bravīt /",
  "GK21sokss_pu:10889": "baddhe tvayyatiduḥkhaṃ me tatte pāśaṃ chinadbhyaham // SoKss_6,7.121 //",
  "GK21sokss_pu:10890": "ṛjūnāṃ jāyate snehaḥ sahavāsādripuṣvapi /",
  "GK21sokss_pu:10891": "kiṃ tu me nāsti viśvāsastava cittamajānataḥ // SoKss_6,7.122 //",
  "GK21sokss_pu:10892": "tac chrutvovāca mārjāro bhadra viśvasyatāṃ tvayā /",
  "GK21sokss_pu:10893": "adya prabhṛti me mittraṃ bhavān prāṇapradāyakaḥ // SoKss_6,7.123 //",
  "GK21sokss_pu:10894": "iti śrutvaiva mārjārāttasyotsaṅgaṃ sa śiśriye /",
  "GK21sokss_pu:10895": "tad dṛṣṭvā nakulolūkau nirāśau yayatus tataḥ // SoKss_6,7.124 //",
  "GK21sokss_pu:10896": "tato jagāda mārjāro mūṣakaṃ pāśapīḍitaḥ /",
  "GK21sokss_pu:10897": "gataprāyā niśā mittra tatpāśāṃśchindhi me drutam // SoKss_6,7.125 //",
  "GK21sokss_pu:10898": "mūṣako 'pi śanaiśchindallubdhakāgamanonmukhaḥ /",
  "GK21sokss_pu:10899": "mṛṣā kaṭakaṭāyadbhir daśanair akaroc ciram // SoKss_6,7.126 //",
  "GK21sokss_pu:10900": "kṣaṇādrātrau prabhātāyāṃ lubdhake nikaṭāgate /",
  "GK21sokss_pu:10901": "mārjāre 'rthayamāne drākpāśāṃściccheda mūṣakaḥ // SoKss_6,7.127 //",
  "GK21sokss_pu:10902": "chinnapāśe 'tha mārjāre lubdhakatrāsavidrute /",
  "GK21sokss_pu:10903": "mūṣako mṛtyumuktaḥ san palāyya prāviśad bilam // SoKss_6,7.128 //",
  "GK21sokss_pu:10904": "nāśvasatpunarāhūto mārjāreṇa jagāda ca /",
  "GK21sokss_pu:10905": "kālayuktyā hy arirmittraṃ jāyate na ca sarvadā // SoKss_6,7.129 //",
  "GK21sokss_pu:10906": "evaṃ bahubhyaḥ śatrubhyaḥ prajñayātmābhirakṣitaḥ /",
  "GK21sokss_pu:10907": "mūṣakena tiraścāpi kiṃ punarmānuṣeṣu yat // SoKss_6,7.130 //",
  "GK21sokss_pu:10908": "etaduktastadā rājā mayā yattattvayā śrutam /",
  "GK21sokss_pu:10909": "buddhyā kāryaṃ nijaṃ rakṣeddevi saṃrakṣaṇād iti // SoKss_6,7.131 //",
  "GK21sokss_pu:10910": "buddhirnāma ca sarvatra mukhyaṃ mittraṃ na pauruṣam /",
  "GK21sokss_pu:10911": "yogeśvara tathā caitām atrāpi tvaṃ kathāṃ śṛṇu // SoKss_6,7.132 //",
  "GK21sokss_pu:10912": "śrāvastītyasti nagarī tasyāṃ pūrvaṃ prasenajit /",
  "GK21sokss_pu:10913": "rājābhūttatra cābhyāgāt ko 'py apūrvo dvijaḥ puri // SoKss_6,7.133 //",
  "GK21sokss_pu:10914": "so śūdrānnabhugekena vaṇijā guṇavāniti /",
  "GK21sokss_pu:10915": "brāhmaṇasya gṛhe tatra kasyacitsthāpito dvijaḥ // SoKss_6,7.134 //",
  "GK21sokss_pu:10916": "tatraiva tena śuṣkānnadakṣiṇādibhiranvaham /",
  "GK21sokss_pu:10917": "āpūryata tato 'nyaiśca śanairbuddhvā vaṇigvaraiḥ // SoKss_6,7.135 //",
  "GK21sokss_pu:10918": "tenāsau hemadīnārasahasraṃ kṛpaṇaḥ kramāt /",
  "GK21sokss_pu:10919": "saṃcitya gatvāraṇye tan nihatya kṣiptavān bhuvi // SoKss_6,7.136 //",
  "GK21sokss_pu:10920": "ekākī pratyahaṃ gatvā tac ca sthānamavaikṣata /",
  "GK21sokss_pu:10921": "ekadā hemaśūnyaṃ tatkhātaṃ vyāttaṃ ca dṛṣṭavān // SoKss_6,7.137 //",
  "GK21sokss_pu:10922": "śūnyaṃ tatkhātakaṃ tasya paśyato hatacetasaḥ /",
  "GK21sokss_pu:10923": "na paraṃ hṛdi saṃkrāntā citraṃ dikṣv api śūnyatā // SoKss_6,7.138 //",
  "GK21sokss_pu:10924": "athopāgāc ca vilapaṃstaṃ vipraṃ yadgṛhe sthitaḥ /",
  "GK21sokss_pu:10925": "pṛṣṭastaṃ ca svavṛttāntaṃ tasmai sarvaṃ nyavedayat // SoKss_6,7.139 //",
  "GK21sokss_pu:10926": "gatvā tīrthamabhuñjānaḥ prāṇāṃstyaktumiyeṣa ca /",
  "GK21sokss_pu:10927": "buddhvā ca so 'nnadātāsya vaṇiganyaiḥ sahāyayau // SoKss_6,7.140 //",
  "GK21sokss_pu:10928": "sa taṃ jagāda kiṃ brahmanvittahetormumūrṣasi /",
  "GK21sokss_pu:10929": "akālameghavadvittamakasmād eti yāti ca // SoKss_6,7.141 //",
  "GK21sokss_pu:10930": "ity ādyukto 'pi tenāsau na jahau maraṇagraham /",
  "GK21sokss_pu:10931": "prāṇebhyo 'py arthamātrā hi kṛpaṇasya garīyasī // SoKss_6,7.142 //",
  "GK21sokss_pu:10932": "tataś ca mṛtaye tīrthaṃ gacchato 'sya dvijanmanaḥ /",
  "GK21sokss_pu:10933": "svayaṃ prasenajidrājā tad buddhvāntikamāyayau // SoKss_6,7.143 //",
  "GK21sokss_pu:10934": "papraccha cainaṃ kiṃ kiṃcid asti tatropalakṣaṇam /",
  "GK21sokss_pu:10935": "yatra bhūmau nikhātāste dīnārā brāhmaṇa tvayā // SoKss_6,7.144 //",
  "GK21sokss_pu:10936": "tac chrutva sa dvijo 'vādīdasti kṣudro 'tra pādapaḥ /",
  "GK21sokss_pu:10937": "aṭavyāṃ deva tanmūle nikhātaṃ tanmayā dhanam // SoKss_6,7.145 //",
  "GK21sokss_pu:10938": "ity ākarṇyābravīdrājā dāsyāmyanviṣya tattava /",
  "GK21sokss_pu:10939": "dhanaṃ svakoṣādathavā mā tyākṣīrjīvitaṃ dvija // SoKss_6,7.146 //",
  "GK21sokss_pu:10940": "ity uktvā maraṇodyogānnivārya vinidhāya ca /",
  "GK21sokss_pu:10941": "dvijaṃ taṃ vaṇijo haste sa rājābhyantaraṃ gataḥ // SoKss_6,7.147 //",
  "GK21sokss_pu:10942": "tatrādiśya pratīhāraṃ śirortivyapadeśataḥ /",
  "GK21sokss_pu:10943": "vaidyānānāyayatsarvāndattvā paṭahaghoṣaṇām // SoKss_6,7.148 //",
  "GK21sokss_pu:10944": "āturāste kiyanto 'tra kasyādāḥ kiṃ tvamauṣadham /",
  "GK21sokss_pu:10945": "ity upānīya papraccha tānekaikaṃ viviktagaḥ // SoKss_6,7.149 //",
  "GK21sokss_pu:10946": "te 'pi tasmai tadaikaikaḥ sarvamūcurmahīpateḥ /",
  "GK21sokss_pu:10947": "eko 'tha vaidyas tanmadhyāt kramapṛṣṭo 'bravīd idam // SoKss_6,7.150 //",
  "GK21sokss_pu:10948": "vaṇijo mātṛdattasya deva nāgabalā mayā /",
  "GK21sokss_pu:10949": "asvasthasyopadiṣṭādya dvitīyaṃ dinamoṣadhiḥ // SoKss_6,7.151 //",
  "GK21sokss_pu:10950": "tac chrutvā sa tamāhūya rājā vaṇijamabhyadhāt /",
  "GK21sokss_pu:10951": "nanu nāgabalā kena tavānītocyatāmiti // SoKss_6,7.152 //",
  "GK21sokss_pu:10952": "deva karmakareṇeti tenokte vaṇijā tadā /",
  "GK21sokss_pu:10953": "kṣipramānāyya taṃ rājā sa karmakaram abravīt // SoKss_6,7.153 //",
  "GK21sokss_pu:10954": "tvayā nāgabalāhetoḥ khanatā śākhinastalam /",
  "GK21sokss_pu:10955": "dīnārajātaṃ yallabdhaṃ brahmasvaṃ tatsamarpaya // SoKss_6,7.154 //",
  "GK21sokss_pu:10956": "ity ukto bhūbhṛtā bhītaḥ pratipady aiva tatkṣaṇam /",
  "GK21sokss_pu:10957": "sa tānānīya dīnārāṃs tatra karmakaro jahau // SoKss_6,7.155 //",
  "GK21sokss_pu:10958": "rājāpy upoṣitāyāsmai dvijāyāhūya tān dadau /",
  "GK21sokss_pu:10959": "dīnārān hāritaprāptān prāṇān iva bahiś carān // SoKss_6,7.156 //",
  "GK21sokss_pu:10960": "evaṃ sa labdhavān buddhyā nītaṃ mūlatalāttaroḥ /",
  "GK21sokss_pu:10961": "dvijārthaṃ bhūpatir jānann oṣadhiṃ tāṃ tadudbhavām // SoKss_6,7.157 //",
  "GK21sokss_pu:10962": "tadevaṃ sarvadā buddheḥ prādhānyaṃ jitapauruṣam /",
  "GK21sokss_pu:10963": "īdṛśeṣu ca kāryeṣu kiṃ vidadhyātparākramaḥ // SoKss_6,7.158 //",
  "GK21sokss_pu:10964": "tadyogeśvara kurvīthāstvam api prajñayā tathā /",
  "GK21sokss_pu:10965": "yathā kaliṅgasenāyā doṣo jñāyata kaścana // SoKss_6,7.159 //",
  "GK21sokss_pu:10966": "asti caitadyathā tasyāṃ lubhyantīha surāsurāḥ /",
  "GK21sokss_pu:10967": "tathā ca divi kasyāpi niśi śabdaḥ śrutastvayā // SoKss_6,7.160 //",
  "GK21sokss_pu:10968": "labdhe 'tha doṣe tasyāś ca bhavedakuśalaṃ na naḥ /",
  "GK21sokss_pu:10969": "nopayaccheta tāṃ rājā na cādharmaḥ kṛto bhavet // SoKss_6,7.161 //",
  "GK21sokss_pu:10970": "ity udāradhiyaḥ śrutvā sarvaṃ yaugandharāyaṇāt /",
  "GK21sokss_pu:10971": "yogeśvarastaṃ saṃtuṣya jagāda brahmarākṣasaḥ // SoKss_6,7.162 //",
  "GK21sokss_pu:10972": "kastvayā sadṛśo nītāvanyo devādbṛhaspateḥ /",
  "GK21sokss_pu:10973": "ayaṃ tvamṛtaseko 'sya tvanmantro rājyaśākhinaḥ // SoKss_6,7.163 //",
  "GK21sokss_pu:10974": "so 'haṃ kaliṅgasenāyā jijñāsiṣye gatiṃ sadā /",
  "GK21sokss_pu:10975": "buddhyā śaktyāpi cety uktvā tato yogeśvaro yayau // SoKss_6,7.164 //",
  "GK21sokss_pu:10976": "tatkālaṃ sā ca harmyādau paryaṭantaṃ svaharmyagā /",
  "GK21sokss_pu:10977": "kaliṅgasenā vatseśaṃ dṛṣṭvā dṛṣṭvā sma tāmyati // SoKss_6,7.165 //",
  "GK21sokss_pu:10978": "tanmanāḥ smarasaṃtaptā mṛṇālāṅgadahāriṇī /",
  "GK21sokss_pu:10979": "sā śrīkhaṇḍāṅgarāgā ca na lebhe nirvṛtiṃ kvacit // SoKss_6,7.166 //",
  "GK21sokss_pu:10980": "atrāntare sa tāṃ pūrvaṃ dṛṣṭvā vidyādharādhipaḥ /",
  "GK21sokss_pu:10981": "tasthau madanavegākhyo gāḍhānaṅgaśarārditaḥ // SoKss_6,7.167 //",
  "GK21sokss_pu:10982": "tatprāptaye tapaḥ kṛtvā vare labdhe 'pi śaṃkarāt /",
  "GK21sokss_pu:10983": "sānyāsaktānyadeśasthā sukhaprāpyāsya nābhavat // SoKss_6,7.168 //",
  "GK21sokss_pu:10984": "yatastenāntaraṃ labdhumasau vidyādhareśvaraḥ /",
  "GK21sokss_pu:10985": "rajanīṣu divi bhrāmyannāsīttanmandiropari // SoKss_6,7.169 //",
  "GK21sokss_pu:10986": "saṃsmṛtya tu tamādeśaṃ tapastuṣṭasya dhūrjaṭeḥ /",
  "GK21sokss_pu:10987": "ekasyāṃ niśi vatseśarūpaṃ cakre svavidyayā // SoKss_6,7.170 //",
  "GK21sokss_pu:10988": "tadrūpaś ca viveśāsya mandiraṃ dvāḥsthavanditaḥ /",
  "GK21sokss_pu:10989": "kālakṣepākṣamo guptaṃ mantriṇāṃ sa ivāgataḥ // SoKss_6,7.171 //",
  "GK21sokss_pu:10990": "kaliṅgasenāpy uttasthau taṃ dṛṣṭvotkampaviklavā /",
  "GK21sokss_pu:10991": "na so 'yamiti sā rāvair vāryamāṇeva bhūṣaṇaiḥ // SoKss_6,7.172 //",
  "GK21sokss_pu:10992": "tato vatseśarūpeṇa kramādviśvāsya tena sā /",
  "GK21sokss_pu:10993": "bhāryā madanavegena gāndharvavidhinā kṛtā // SoKss_6,7.173 //",
  "GK21sokss_pu:10994": "tatkālaṃ ca praviṣṭastad dṛṣṭvā yogādalakṣitaḥ /",
  "GK21sokss_pu:10995": "yogeśvaro viṣaṇṇo 'bhūd vatseśālokanabhramāt // SoKss_6,7.174 //",
  "GK21sokss_pu:10996": "yaugandharāyaṇāyaitadgatvoktvā tannideśataḥ /",
  "GK21sokss_pu:10997": "yuktyā vāsavadattāyā vatseśaṃ vīkṣya pārśvagam // SoKss_6,7.175 //",
  "GK21sokss_pu:10998": "hṛṣṭo mantrivaroktyaiva rūpaṃ suptasya veditum /",
  "GK21sokss_pu:10999": "kaliṅgasenāpracchannakāminaḥ so 'gamatpunaḥ // SoKss_6,7.176 //",
  "GK21sokss_pu:11000": "gatvā kaliṅgasenāyāḥ suptāyāḥ śayanīyake /",
  "GK21sokss_pu:11001": "suptaṃ madanavegaṃ taṃ svarūpe sthitamaikṣata // SoKss_6,7.177 //",
  "GK21sokss_pu:11002": "chatradhvajāṅkanirdhūlipādābjaṃ divyamānuṣam /",
  "GK21sokss_pu:11003": "svāpāntarhitatadvidyāvītarūpavivartanam // SoKss_6,7.178 //",
  "GK21sokss_pu:11004": "tatra gatvā yathādṛṣṭaṃ niveśa paritoṣavān /",
  "GK21sokss_pu:11005": "yogeśvaro jagādāsau hṛṣṭo yaugandharāyaṇam // SoKss_6,7.179 //",
  "GK21sokss_pu:11006": "na vetti mādṛśaḥ kiṃcidvetsi tvaṃ nīticakṣuṣā /",
  "GK21sokss_pu:11007": "tava mantreṇa duḥsādhyaṃ siddhaṃ kāryamidaṃ prabhoḥ // SoKss_6,7.180 //",
  "GK21sokss_pu:11008": "kiṃ vā vyoma vinārkeṇa kiṃ toyena vinā saraḥ /",
  "GK21sokss_pu:11009": "kiṃ mantreṇa vinā rājyaṃ kiṃ satyena vinā vacaḥ // SoKss_6,7.181 //",
  "GK21sokss_pu:11010": "ity uktavantam āmantrya prīto yogeśvaraṃ tataḥ /",
  "GK21sokss_pu:11011": "prātar vatseśvaraṃ draṣṭumāgādyaugandharāyaṇaḥ // SoKss_6,7.182 //",
  "GK21sokss_pu:11012": "tamupetya yathāvac ca kathāprastāvato 'bravīt /",
  "GK21sokss_pu:11013": "nṛpaṃ kaliṅgasenārthe pṛṣṭakāryaviniścayam // SoKss_6,7.183 //",
  "GK21sokss_pu:11014": "svacchandāsau na te rājan pāṇisparśam ihārhati /",
  "GK21sokss_pu:11015": "eṣā hi svecchayā draṣṭuṃ prasenajitam āgatā // SoKss_6,7.184 //",
  "GK21sokss_pu:11016": "viraktā vīkṣya taṃ vṛddhaṃ tvāṃ prāptā rūpalobhataḥ /",
  "GK21sokss_pu:11017": "tadanyapuruṣāsaṅgam api svecchaṃ karoty asau // SoKss_6,7.185 //",
  "GK21sokss_pu:11018": "tac chrutvā kulakanyeyaṃ katham evaṃ samācaret /",
  "GK21sokss_pu:11019": "śaktiḥ kasya praveṣṭuṃ vā madīyāntaḥpurāntare // SoKss_6,7.186 //",
  "GK21sokss_pu:11020": "iti rājñodite 'vādīddhīmānyaugandharāyaṇaḥ /",
  "GK21sokss_pu:11021": "ady aiva darśayāmyetatpratyakṣaṃ niśi deva te // SoKss_6,7.187 //",
  "GK21sokss_pu:11022": "divyās tām abhivāñchanti siddhādyā mānuṣo 'tra kaḥ /",
  "GK21sokss_pu:11023": "divyānāṃ ca gatī roddhuṃ rājan keneha śakyate // SoKss_6,7.188 //",
  "GK21sokss_pu:11024": "tadehi sākṣāt paśyeti vādinā tena mantriṇā /",
  "GK21sokss_pu:11025": "saha gantuṃ matiṃ cakre tatra rātrau sa bhūpatiḥ // SoKss_6,7.189 //",
  "GK21sokss_pu:11026": "padmāvatyā ṛte rājñyā na vivāhyapareti yat /",
  "GK21sokss_pu:11027": "proktaṃ devi pratijñātaṃ mayā nirvyūḍham adya tat // SoKss_6,7.190 //",
  "GK21sokss_pu:11028": "ity athābhyetya tāṃ devīm uktvā yaugandharāyaṇaḥ /",
  "GK21sokss_pu:11029": "kaliṅgasenāvṛttāntaṃ taṃ tasyai sarvam uktavān // SoKss_6,7.191 //",
  "GK21sokss_pu:11030": "tvadīyaśikṣānuṣṭhānaphalam etan mameti sā /",
  "GK21sokss_pu:11031": "devī vāsavadattāpi praṇatābhinananda tam // SoKss_6,7.192 //",
  "GK21sokss_pu:11032": "tato niśīthe saṃsupte jane vatseśvaro yayau /",
  "GK21sokss_pu:11033": "gṛhaṃ kaliṅgasenāyāḥ sa ca yaugandharāyaṇaḥ // SoKss_6,7.193 //",
  "GK21sokss_pu:11034": "adṛṣṭaś ca praviṣṭo 'tra tasyā nidrājuṣo 'ntike /",
  "GK21sokss_pu:11035": "suptaṃ madanavegaṃ taṃ svarūpasthaṃ dadarśa saḥ // SoKss_6,7.194 //",
  "GK21sokss_pu:11036": "hantumicchati yāvac ca sa taṃ sāhasikaṃ nṛpaḥ /",
  "GK21sokss_pu:11037": "tāvatsa vidyayā vidyādharo 'bhūtpratibodhitaḥ // SoKss_6,7.195 //",
  "GK21sokss_pu:11038": "prabuddhaś ca sa nirgatya jhagityudapatannabhaḥ /",
  "GK21sokss_pu:11039": "kṣaṇātkaliṅgasenāpi sā prabuddhābhavat tataḥ // SoKss_6,7.196 //",
  "GK21sokss_pu:11040": "śūnyaṃ śayanamālokya jagāda ca kathaṃ hi mām /",
  "GK21sokss_pu:11041": "pūrvaṃ prabudhya vatseśaḥ suptāṃ muktvaiva gacchati // SoKss_6,7.197 //",
  "GK21sokss_pu:11042": "tadākarṇya sa vatseśamāha yaugandharāyaṇaḥ /",
  "GK21sokss_pu:11043": "eṣā vidhvaṃsitānena śṛṇu tvadrūpadhāriṇā // SoKss_6,7.198 //",
  "GK21sokss_pu:11044": "saiṣa yogabalājjñātvā sākṣātte darśito mayā /",
  "GK21sokss_pu:11045": "kiṃ tu divyaprabhāvatvādasau hantuṃ na śakyate // SoKss_6,7.199 //",
  "GK21sokss_pu:11046": "ity uktvā sa ca rājā ca saha tāmupajagmatuḥ /",
  "GK21sokss_pu:11047": "kaliṅgasenā sāpyetau dṛṣṭvā tasthau kṛtādarā // SoKss_6,7.200 //",
  "GK21sokss_pu:11048": "adhunaiva kva gatvā tvaṃ rājan prāptaḥ samantrikaḥ /",
  "GK21sokss_pu:11049": "iti bruvāṇām avadattāṃ sa yaugandharāyaṇaḥ // SoKss_6,7.201 //",
  "GK21sokss_pu:11050": "kaliṅgasene kenāpi māyā vatseśarūpiṇā /",
  "GK21sokss_pu:11051": "saṃmohya pariṇītāsi na tvaṃ matsvamināmunā // SoKss_6,7.202 //",
  "GK21sokss_pu:11052": "tac chrutvā sātisaṃbhrāntā viddheva hṛdi pattriṇā /",
  "GK21sokss_pu:11053": "kaliṅgasenā vatseśaṃ jagādodaśrulocanā // SoKss_6,7.203 //",
  "GK21sokss_pu:11054": "gāndharvavidhināhaṃ te pariṇītāpi vismṛtā /",
  "GK21sokss_pu:11055": "kiṃsvidrājanyathā pūrvaṃ duṣyantasya śakuntalā // SoKss_6,7.204 //",
  "GK21sokss_pu:11056": "ity uktaḥ sa tayā rājā tāmuvācānatānanaḥ /",
  "GK21sokss_pu:11057": "satyaṃ na pariṇītāsi mayādyaivāgato hy aham // SoKss_6,7.205 //",
  "GK21sokss_pu:11058": "ity uktavantaṃ vatseśaṃ mantrī yaugandharāyaṇaḥ /",
  "GK21sokss_pu:11059": "ehīty uktvā tataḥ svairamanaiṣīdrājamandiram // SoKss_6,7.206 //",
  "GK21sokss_pu:11060": "tataḥ samantrike rājñi gate sātra videśagā /",
  "GK21sokss_pu:11061": "mṛgīva yūthavibhraṣṭā parityaktasvabāndhavā // SoKss_6,7.207 //",
  "GK21sokss_pu:11062": "saṃbhogavidalatpatramukhābjā gajapīḍitā /",
  "GK21sokss_pu:11063": "padminīva parikṣiptakabarībhramarāvaliḥ // SoKss_6,7.208 //",
  "GK21sokss_pu:11064": "vinaṣṭakanyakābhāvā nirupāyakramā satī /",
  "GK21sokss_pu:11065": "kaliṅgasenā gaganaṃ vīkṣamāṇedam abravīt // SoKss_6,7.209 //",
  "GK21sokss_pu:11066": "vatseśarūpiṇā yena pariṇītāsmi kenacit /",
  "GK21sokss_pu:11067": "prakāśaḥ so 'stu kaumāraḥ sa eva hi patir mama // SoKss_6,7.210 //",
  "GK21sokss_pu:11068": "evaṃ tayokte gaganāt so 'tra vidyādharādhipaḥ /",
  "GK21sokss_pu:11069": "avātarad divyarūpo hārakeyūrarājitaḥ // SoKss_6,7.211 //",
  "GK21sokss_pu:11070": "ko bhavāniti pṛṣṭaś ca tay aivaṃ sa jagāda tām /",
  "GK21sokss_pu:11071": "ahaṃ madanavegākhyas tanvi vidyādharādhipaḥ // SoKss_6,7.212 //",
  "GK21sokss_pu:11072": "mayā ca prāgvilokya tvāṃ purā pitṛgṛhe sthitām /",
  "GK21sokss_pu:11073": "tvatprāptidastapaḥ kṛtvā varaḥ prāpto maheśvarāt // SoKss_6,7.213 //",
  "GK21sokss_pu:11074": "vatseśvarānuraktā ca tadrūpeṇa mayā drutam /",
  "GK21sokss_pu:11075": "avṛttatadvivāhaiva pariṇītāsi yuktitaḥ // SoKss_6,7.214 //",
  "GK21sokss_pu:11076": "iti vāksudhayā tasya śrutimārgapraviṣṭayā /",
  "GK21sokss_pu:11077": "kiṃcitkaliṅgasenābhūd ucchvāsitahṛdambujā // SoKss_6,7.215 //",
  "GK21sokss_pu:11078": "atha sa madanavegastāṃ samāśvāsya kāntāṃ vihitadhṛtivitīrṇasvarṇarāśiḥ sa tasyai /",
  "GK21sokss_pu:11079": "ucita iti tayāntarbaddhasadbhartṛbhaktiḥ punarupagamanāya dyāṃ tadaivotpapāta // SoKss_6,7.216 //",
  "GK21sokss_pu:11080": "divyāspadaṃ svapatisadma na martyagamyaṃ kāmāt pitur bhavanam ujjhitam ity avekṣya /",
  "GK21sokss_pu:11081": "tatraiva vastumatha sāpi kaliṅgasena cakre dhṛtiṃ madanavegakṛtābhyanujñā // SoKss_6,7.217 //",
  "GK21sokss_pu:11082": "iti mahākaviśrīsomadevabhaṭṭaviracite kathāsaritsāgare madanamañcukālambake saptamas taraṅgaḥ /",
  "GK21sokss_pu:11083": "aṣṭamas taraṅgaḥ /",
  "GK21sokss_pu:11084": "tataḥ kaliṅgasenāyāḥ smarannanupamaṃ vapuḥ /",
  "GK21sokss_pu:11085": "ekadā manmathāviṣṭo niśi vatseśvaro 'bhavat // SoKss_6,8.1 //",
  "GK21sokss_pu:11086": "utthāya khaḍgahastaḥ san gatvaiva praviveśa saḥ /",
  "GK21sokss_pu:11087": "ekākī mandiraṃ tasyāḥ kṛtātithyādarastayā // SoKss_6,8.2 //",
  "GK21sokss_pu:11088": "tatra prārthayamānas tāṃ bhāryārthe sa mahīpatiḥ /",
  "GK21sokss_pu:11089": "parapatnyahamasmīti pratyākhyātastayābravīt // SoKss_6,8.3 //",
  "GK21sokss_pu:11090": "tṛtīyaṃ puruṣaṃ prāptā yatastvamasi bandhakī /",
  "GK21sokss_pu:11091": "paradāragato doṣo na me tvadgamane tataḥ // SoKss_6,8.4 //",
  "GK21sokss_pu:11092": "evaṃ kaliṅgasenā sā rājñoktā pratyuvāca tam /",
  "GK21sokss_pu:11093": "tvadartham āgatā rājannahaṃ vidyādhareṇa hi // SoKss_6,8.5 //",
  "GK21sokss_pu:11094": "vyūḍhā madanavegena svairaṃ tvadrūpadhāriṇā /",
  "GK21sokss_pu:11095": "sa evaikaś ca bhartā me tatkasmādasmi bandhakī // SoKss_6,8.6 //",
  "GK21sokss_pu:11096": "kiṃ vātikrāntabandhūnāṃ svecchācārahatātmanām /",
  "GK21sokss_pu:11097": "imāstā vipadaḥ strīṇāṃ kumārīṇāṃ kathaiva kā // SoKss_6,8.7 //",
  "GK21sokss_pu:11098": "dṛṣṭāśakunayā sakhyā niṣiddhāpi vyasarjayam /",
  "GK21sokss_pu:11099": "tvatpārśvaṃ yadahaṃ dūtaṃ tasya cedaṃ phalaṃ mama // SoKss_6,8.8 //",
  "GK21sokss_pu:11100": "tatspṛśyasi balānmāṃ cet prāṇāṃstyakṣyāmy ahaṃ tataḥ /",
  "GK21sokss_pu:11101": "kā nāma kulajā hi strī bhartṛdrohaṃ kariṣyati // SoKss_6,8.9 //",
  "GK21sokss_pu:11102": "tathā ca kathayāmy atra tava rājan kathāṃ śṛṇu /",
  "GK21sokss_pu:11103": "purābhūd indradattākhyaś cedideśamahīpatiḥ // SoKss_6,8.10 //",
  "GK21sokss_pu:11104": "sa pāpaśodhane tīrthe kīrtyai devakulaṃ mahat /",
  "GK21sokss_pu:11105": "cakre yaśaḥśarīrārthī śarīraṃ vīkṣya bhaṅguram // SoKss_6,8.11 //",
  "GK21sokss_pu:11106": "tac ca bhaktirasācchaśvadīkṣituṃ sa yayau nṛpaḥ /",
  "GK21sokss_pu:11107": "sarvaś ca tīrthasnānāya sadā tatrāyayau janaḥ // SoKss_6,8.12 //",
  "GK21sokss_pu:11108": "ekadā ca dadarśaikāṃ tīrthasnānārtham āgatām /",
  "GK21sokss_pu:11109": "sa rājātra vaṇigbhāryāṃ pravāsasthitabhartṛkām // SoKss_6,8.13 //",
  "GK21sokss_pu:11110": "svacchakāntisudhāsiktāṃ citrarūpavibhūṣaṇām /",
  "GK21sokss_pu:11111": "jaṅgamām iva kaṃdarparājadhānīṃ manoramām // SoKss_6,8.14 //",
  "GK21sokss_pu:11112": "tvayāhaṃ vijaye viśvamiti prītyeva pādayoḥ /",
  "GK21sokss_pu:11113": "āśliṣṭāṃ pañcabāṇasya tūṇīradvayaśobhayā // SoKss_6,8.15 //",
  "GK21sokss_pu:11114": "sā dṛṣṭaiva manas tasya jahāra nṛpatestathā /",
  "GK21sokss_pu:11115": "yathānviṣya gṛhaṃ tasyāḥ sa yayau vivaśo niśi // SoKss_6,8.16 //",
  "GK21sokss_pu:11116": "tāṃ ca prārthayamānaḥ sañjagade sa tayā nṛpaḥ /",
  "GK21sokss_pu:11117": "rakṣitā tvaṃ na yuktaṃ te paradārābhimarśanam // SoKss_6,8.17 //",
  "GK21sokss_pu:11118": "haṭhāt spṛśasi vā māṃ ced adharmas te mahān bhavet /",
  "GK21sokss_pu:11119": "mariṣyāmi ca sadyo 'haṃ na sahiṣye ca dūṣaṇam // SoKss_6,8.18 //",
  "GK21sokss_pu:11120": "ity ukte 'pi tayā tasmin balaṃ rājñi cikīrṣati /",
  "GK21sokss_pu:11121": "śīlabhraṃśabhayāttasyāḥ sadyo hṛdayamasphuṭat // SoKss_6,8.19 //",
  "GK21sokss_pu:11122": "tad dṛṣṭvā sapadi hrītaḥ sa gatvaiva yathāgatam /",
  "GK21sokss_pu:11123": "dinaistenānutāpena rājā pañcatvamāyayau // SoKss_6,8.20 //",
  "GK21sokss_pu:11124": "ity ākhyāya kathāmetāṃ sabhayapraśrayānatā /",
  "GK21sokss_pu:11125": "bhūyaḥ kaliṅgasenā sā vatseśvaramabhāṣata // SoKss_6,8.21 //",
  "GK21sokss_pu:11126": "tasmādadharme matprāṇaharaṇe mā matiṃ kṛthāḥ /",
  "GK21sokss_pu:11127": "ihāśritāyā vastuṃ me dehi yāmyanyato 'nyathā // SoKss_6,8.22 //",
  "GK21sokss_pu:11128": "etatkaliṅgasenātaḥ śrutvā vatseśvaro 'tha saḥ /",
  "GK21sokss_pu:11129": "vicārya virato bhūtvā dharmajñastām abhāṣata // SoKss_6,8.23 //",
  "GK21sokss_pu:11130": "rājaputri vasa svecchaṃ bhartrā samam ihādhunā /",
  "GK21sokss_pu:11131": "nāhaṃ vakṣyāmi te kiṃcididānīṃ mā bhayaṃ kṛthāḥ // SoKss_6,8.24 //",
  "GK21sokss_pu:11132": "ity uktvaiva gate tasmin svairaṃ rājñi svamandiram /",
  "GK21sokss_pu:11133": "śrutvā madanavegastannabhaso 'vatatāra saḥ // SoKss_6,8.25 //",
  "GK21sokss_pu:11134": "priye sādhu kṛtaṃ naivamakariṣyaḥ śubhe yadi /",
  "GK21sokss_pu:11135": "nābhaviṣyacchubhaṃ yasmānnāsahiṣyata tanmayā // SoKss_6,8.26 //",
  "GK21sokss_pu:11136": "ity uktvā sāntvayitvā tāṃ niśāṃ nītvā tayā saha /",
  "GK21sokss_pu:11137": "tatraiva gacchann āgacchann āsīd vidyādharo 'tha saḥ // SoKss_6,8.27 //",
  "GK21sokss_pu:11138": "kaliṅgasenāpi ca sā patyau vidyādhareśvare /",
  "GK21sokss_pu:11139": "tatrāsta martyabhāve 'pi divyabhogasukhānvitā // SoKss_6,8.28 //",
  "GK21sokss_pu:11140": "vatsarājo 'pi taccintāṃ muktvā mantrivacaḥ smaran /",
  "GK21sokss_pu:11141": "nananda labdhaṃ manvāno devīṃ rājyaṃ sutaṃ tathā // SoKss_6,8.29 //",
  "GK21sokss_pu:11142": "devī vāsavadattā ca mantrī yaugandharāyaṇaḥ /",
  "GK21sokss_pu:11143": "abhūtāṃ nirvṛtau siddhe nītikalpalatāphale // SoKss_6,8.30 //",
  "GK21sokss_pu:11144": "atha gacchatsu divaseṣvāpāṇḍumukhapaṅkajā /",
  "GK21sokss_pu:11145": "dadhre kaliṅgasenā sā garbhamutpannadohadā // SoKss_6,8.31 //",
  "GK21sokss_pu:11146": "tuṅgau virejatus tasyāḥ stanāvāśyāmacūcukau /",
  "GK21sokss_pu:11147": "nidhānakumbhau kāmasya madamudrāṅkitāviva // SoKss_6,8.32 //",
  "GK21sokss_pu:11148": "tato madanavegastāmupetya patirabhyadhāt /",
  "GK21sokss_pu:11149": "kaliṅgasene divyānāmasmākaṃ samayo 'sty ayam // SoKss_6,8.33 //",
  "GK21sokss_pu:11150": "jātaṃ mānuṣagarbhaṃ yan muktvā yāmo vidūrataḥ /",
  "GK21sokss_pu:11151": "kaṇvāśrame na tatyāja menakā kiṃ śakuntalām // SoKss_6,8.34 //",
  "GK21sokss_pu:11152": "tvaṃ yadyapyapsarāḥ pūrvaṃ tadapyavinayānnijāt /",
  "GK21sokss_pu:11153": "śakraśāpena saṃprātā mānuṣyaṃ devi sāṃpratam // SoKss_6,8.35 //",
  "GK21sokss_pu:11154": "tenaiva bandhakīśabdo jātaḥ sādhvyā apīha te /",
  "GK21sokss_pu:11155": "tasmādapatyaṃ rakṣestvaṃ sthānaṃ yāsyāmy ahaṃ nijam // SoKss_6,8.36 //",
  "GK21sokss_pu:11156": "smariṣyasi yadā māṃ ca saṃnidhāsye tadā tava /",
  "GK21sokss_pu:11157": "evaṃ kaliṅgasenāṃ tāmuktvā sāśruvilocanām // SoKss_6,8.37 //",
  "GK21sokss_pu:11158": "samāśvāsyātha dattvā ca tasyai tadratnasaṃcayam /",
  "GK21sokss_pu:11159": "taccittaḥ samayākṛṣṭo yayau vidyādhareśvaraḥ // SoKss_6,8.38 //",
  "GK21sokss_pu:11160": "kaliṅgasenāpy atrāsīd apatyāśāṃ sakhīm iva /",
  "GK21sokss_pu:11161": "ālambya vatsarājasya bhujacchāyāmapāśritā // SoKss_6,8.39 //",
  "GK21sokss_pu:11162": "atrāntare kṛtavatīṃ sāṅgabhartrāptaye tapaḥ /",
  "GK21sokss_pu:11163": "ādideśa ratiṃ bharyāmanaṅgasyāmbikāpatiḥ // SoKss_6,8.40 //",
  "GK21sokss_pu:11164": "vatsarājagṛhe jāto dagdhapūrvaḥ sa te patiḥ /",
  "GK21sokss_pu:11165": "naravāhanadattākhyo 'yonijo madvilaṅghanāt // SoKss_6,8.41 //",
  "GK21sokss_pu:11166": "madārādhanatastvaṃ tu martyaloke 'py ayonijā /",
  "GK21sokss_pu:11167": "janiṣyase tatas tena bhartrā sāṅgena yokṣyase // SoKss_6,8.42 //",
  "GK21sokss_pu:11168": "evam uktvā ratiṃ śaṃbhuḥ prajāpatimathādiśat /",
  "GK21sokss_pu:11169": "kaliṅgasenā tanayaṃ soṣyate divyasaṃbhavam // SoKss_6,8.43 //",
  "GK21sokss_pu:11170": "taṃ hṛtvā māyayā tasyāstatsthāne tvamimāṃ ratim /",
  "GK21sokss_pu:11171": "nirmāya mānuṣīṃ kanyāṃ tyaktadivyatanuṃ kṣipeḥ // SoKss_6,8.44 //",
  "GK21sokss_pu:11172": "itīśvarājñām ādāya mūrdhni vedhasyatho gate /",
  "GK21sokss_pu:11173": "kaliṅgasenā prasavaṃ prāpte kāle cakāra sā // SoKss_6,8.45 //",
  "GK21sokss_pu:11174": "jātamātraṃ sutaṃ tasyā hṛtvaivātra svamāyayā /",
  "GK21sokss_pu:11175": "ratiṃ tāṃ kanyakāṃ kṛtvā nyadhādvidhiralakṣitam // SoKss_6,8.46 //",
  "GK21sokss_pu:11176": "sarvaś ca tatra tām eva kanyāṃ jātām alakṣata /",
  "GK21sokss_pu:11177": "divāpyakāṇḍapratipaccandralekhāmivoditām // SoKss_6,8.47 //",
  "GK21sokss_pu:11178": "kāntidyotitatadvāsagṛhāṃ nirjitya kurvatīm /",
  "GK21sokss_pu:11179": "ratnadīpaśikhāśreṇīrlajjitā iva niṣprabhāḥ // SoKss_6,8.48 //",
  "GK21sokss_pu:11180": "kaliṅgasenā tāṃ dṛṣṭvā jātām asadṛśīṃ sutām /",
  "GK21sokss_pu:11181": "putrajanmādhikaṃ toṣādutsavaṃ vitatāna sā // SoKss_6,8.49 //",
  "GK21sokss_pu:11182": "atha vatseśvaro rājā sadevīkaḥ samantrikaḥ /",
  "GK21sokss_pu:11183": "kanyāṃ kaliṅgasenāyā jātāṃ śuśrāva tādṛśīm // SoKss_6,8.50 //",
  "GK21sokss_pu:11184": "śrutvā ca sa nṛpo 'kasmāduvāceśvaracoditaḥ /",
  "GK21sokss_pu:11185": "devīṃ vāsavadattāṃ tāṃ stite yaugandharāyaṇe // SoKss_6,8.51 //",
  "GK21sokss_pu:11186": "jāne kaliṅgasenaiṣā divyā strī śāpataścyutā /",
  "GK21sokss_pu:11187": "asyāṃ jātā ca kanyevaṃ divyaivāścaryarūpadhṛk // SoKss_6,8.52 //",
  "GK21sokss_pu:11188": "tadasau kanyakā tulyā rūpeṇa tanayasya me /",
  "GK21sokss_pu:11189": "naravāhanadattasya mahādevītvamarhati // SoKss_6,8.53 //",
  "GK21sokss_pu:11190": "tac chrutvā jagade rājā devyā vāsavadattayā /",
  "GK21sokss_pu:11191": "mahārāja kim evaṃ tvamakasmādadya bhāṣase // SoKss_6,8.54 //",
  "GK21sokss_pu:11192": "kuladvayaviśuddho 'yaṃ kva putraste bata kva sā /",
  "GK21sokss_pu:11193": "kaliṅgasenātanayā bandhakīgarbhasaṃbhavaḥ // SoKss_6,8.55 //",
  "GK21sokss_pu:11194": "śrutvaitad vimṛśan rājā so 'bravīn na hy ahaṃ svataḥ /",
  "GK21sokss_pu:11195": "vadāmy etat praviśyāntaḥ ko'pi jalpayatīva mām // SoKss_6,8.56 //",
  "GK21sokss_pu:11196": "naravāhanadattasya kanyeyaṃ pūrvanirmitā /",
  "GK21sokss_pu:11197": "bhāryety evaṃ vadantīṃ ca śṛṇomīva giraṃ divaḥ // SoKss_6,8.57 //",
  "GK21sokss_pu:11198": "kaliṅgasenā kiṃ cāsāv ekapatnī kulodgatā /",
  "GK21sokss_pu:11199": "pūrvakarmavaśāt tv asyā bandhakīśabdasaṃbhavaḥ // SoKss_6,8.58 //",
  "GK21sokss_pu:11200": "iti rājñodite prāha mantrī yaugandharāyaṇaḥ /",
  "GK21sokss_pu:11201": "śrūyate deva yaccakre ratirdagdhe smare tapaḥ // SoKss_6,8.59 //",
  "GK21sokss_pu:11202": "martyalokāvatīrṇena saśarīreṇa saṃgamaḥ /",
  "GK21sokss_pu:11203": "martyabhāvagatāyāste svena bhartrā bhaviṣyati // SoKss_6,8.60 //",
  "GK21sokss_pu:11204": "iti cādādvaraṃ śarvo ratyai svapatimīpsave /",
  "GK21sokss_pu:11205": "kāmāvatāraś coktaḥ prāgdivyavācā sutas tava // SoKss_6,8.61 //",
  "GK21sokss_pu:11206": "ratyāvataraṇīyaṃ ca martyabhāve harājñayā /",
  "GK21sokss_pu:11207": "garbhagrāhikayā cādya mam aivaṃ varṇitaṃ rahaḥ // SoKss_6,8.62 //",
  "GK21sokss_pu:11208": "mayā kaliṅgasenāyā garbhaḥ prāggarbhaśayyayā /",
  "GK21sokss_pu:11209": "yukto dṛṣṭastadaivānyadapaśyaṃ tadvivarjitam // SoKss_6,8.63 //",
  "GK21sokss_pu:11210": "tadāścaryaṃ vilokyāhaṃ tavākhyātum ihāgatā /",
  "GK21sokss_pu:11211": "iti striyā tayoktaṃ me jātaiṣā pratibhāpi te // SoKss_6,8.64 //",
  "GK21sokss_pu:11212": "tajjāne māyayā devaiḥ saiṣā ratirayonijā /",
  "GK21sokss_pu:11213": "kaliṅgasenātanayā garbhacauryeṇa nirmitā // SoKss_6,8.65 //",
  "GK21sokss_pu:11214": "bhāryā kāmāvatārasya putrasya tava bhūpate /",
  "GK21sokss_pu:11215": "tathā cātra kathāmetāṃ yakṣasaṃbandhinīṃ śṛṇu // SoKss_6,8.66 //",
  "GK21sokss_pu:11216": "bhṛtyo vaiśravaṇasyābhūd virūpākṣa iti śrutaḥ /",
  "GK21sokss_pu:11217": "yakṣo nidhānalakṣāṇāṃ pradhānādhyakṣatāṃ gataḥ // SoKss_6,8.67 //",
  "GK21sokss_pu:11218": "mathurāyāṃ bahiḥsaṃsthaṃ nidhānaṃ sa ca rakṣitum /",
  "GK21sokss_pu:11219": "yakṣaṃ niyuktavānekaṃ śilāstambhamivācalam // SoKss_6,8.68 //",
  "GK21sokss_pu:11220": "tatra taṃ nagarīvāsī kaścitpāśupato dvijaḥ /",
  "GK21sokss_pu:11221": "nidhānānveṣaṇāyāgāt khanyavādī kadācana // SoKss_6,8.69 //",
  "GK21sokss_pu:11222": "sa mānuṣavasādīpahasto yāvatparīkṣate /",
  "GK21sokss_pu:11223": "sthānaṃ tattāvadasyātra karāddīpaḥ papāta saḥ // SoKss_6,8.70 //",
  "GK21sokss_pu:11224": "lakṣaṇena ca tenātra sthitaṃ nidhimavetya saḥ /",
  "GK21sokss_pu:11225": "udghāṭayitumārebhe sahānyaiḥ sakhibhirdvijaiḥ // SoKss_6,8.71 //",
  "GK21sokss_pu:11226": "atha yo 'sau niyukto 'bhūd yakṣo rakṣāvidhau sa tat /",
  "GK21sokss_pu:11227": "dṛṣṭvā gatvā yathāvastu virūpākṣaṃ vyajijñapat // SoKss_6,8.72 //",
  "GK21sokss_pu:11228": "gaccha vyāpādaya kṣipraṃ kṣudrāṃs tān khanyavādinaḥ /",
  "GK21sokss_pu:11229": "ity ādideśa taṃ yakṣaṃ virūpākṣaḥ sa kopanaḥ // SoKss_6,8.73 //",
  "GK21sokss_pu:11230": "tataḥ sa yakṣo gatvaiva svayuktyā nijaghāna tān /",
  "GK21sokss_pu:11231": "nidhānavādino viprānasaṃprāptamanorathān // SoKss_6,8.74 //",
  "GK21sokss_pu:11232": "tad buddhvā dhanadaḥ kruddho virūpākṣam uvāca tam /",
  "GK21sokss_pu:11233": "brahmahatyā kathaṃ pāpa kāritā sahasā tvayā // SoKss_6,8.75 //",
  "GK21sokss_pu:11234": "durgato vārtikajano lobhāt kiṃ nāma nācaret /",
  "GK21sokss_pu:11235": "nivāryate sa vitrāsya vighnaistaistair na hanyate // SoKss_6,8.76 //",
  "GK21sokss_pu:11236": "ity uktvātha śaśāpainaṃ virūpākṣaṃ dhanādhipaḥ /",
  "GK21sokss_pu:11237": "martyayonau prajāyasva duṣkṛtācaraṇād iti // SoKss_6,8.77 //",
  "GK21sokss_pu:11238": "prāptaśāpo 'tha kasyāpi bhūtale brāhmaṇasya saḥ /",
  "GK21sokss_pu:11239": "virūpākṣaḥ suto jāto brāhmaṇasyāgrahāriṇaḥ // SoKss_6,8.78 //",
  "GK21sokss_pu:11240": "tato 'sya yakṣiṇī patnī dhanādhyakṣaṃ vyajijñapat /",
  "GK21sokss_pu:11241": "deva yatra sa bhartā me kṣiptas tatraiva māṃ kṣipa // SoKss_6,8.79 //",
  "GK21sokss_pu:11242": "prasīda na hi śaknomi viyuktā tena jīvitum /",
  "GK21sokss_pu:11243": "evaṃ tayā sa vijñaptaḥ sādhvyā vaiśravaṇo 'bhyadhāt // SoKss_6,8.80 //",
  "GK21sokss_pu:11244": "tasya viprasya sadane jāto bhartā sa te 'naghe /",
  "GK21sokss_pu:11245": "tasyaiva dāsyā gehe tvaṃ nipatiṣyasyayonijā // SoKss_6,8.81 //",
  "GK21sokss_pu:11246": "tatra tena samaṃ bhartrā saṃgamaste bhaviṣyati /",
  "GK21sokss_pu:11247": "tvatprasādātsa śāpaṃ ca tīrtvā matpārśvameṣyati // SoKss_6,8.82 //",
  "GK21sokss_pu:11248": "iti vaiśravaṇādeśāt sādhvī sā patitā tataḥ /",
  "GK21sokss_pu:11249": "dāsyās tasyā gṛhadvāri kanyā bhūtvaiva mānuṣī // SoKss_6,8.83 //",
  "GK21sokss_pu:11250": "akasmāc ca tayā dāsyā kanyā dṛṣṭādbhutākṛtiḥ /",
  "GK21sokss_pu:11251": "gṛhītvā darśitā cāsya svāmino 'tra dvijanmanaḥ // SoKss_6,8.84 //",
  "GK21sokss_pu:11252": "divyeyaṃ kanyakā kāpi niḥsaṃdehamayonijā /",
  "GK21sokss_pu:11253": "ity ātmā mama vaktīhānaya tāṃ tvamaśaṅkitam // SoKss_6,8.85 //",
  "GK21sokss_pu:11254": "iyaṃ hi mama putrasya manye bhāryātvamarhati /",
  "GK21sokss_pu:11255": "iti so 'pi dvijo dāsīṃ tāmuvāca nananda ca // SoKss_6,8.86 //",
  "GK21sokss_pu:11256": "kramādatra vivṛddhā sā kanyā viprātmajaś ca saḥ /",
  "GK21sokss_pu:11257": "anyonyadarśanābaddhagāḍhasnehau babhūvatuḥ // SoKss_6,8.87 //",
  "GK21sokss_pu:11258": "tataḥ kṛtavivāhau tau tena vipreṇa daṃpatī /",
  "GK21sokss_pu:11259": "ajātismaraṇe 'py āstāmuttīrṇavirahāviva // SoKss_6,8.88 //",
  "GK21sokss_pu:11260": "atha kālena dehānte tayā so 'nugataḥ patiḥ /",
  "GK21sokss_pu:11261": "tattapaḥkṣatapāpaḥ sanyakṣaḥ svaṃ prāptavān padam // SoKss_6,8.89 //",
  "GK21sokss_pu:11262": "itīhāvatarantyeva nirāgastvādayonijāḥ /",
  "GK21sokss_pu:11263": "bhūtale kāraṇavaśāddivyā daivatanirmitāḥ // SoKss_6,8.90 //",
  "GK21sokss_pu:11264": "kulaṃ kiṃ nṛpate te 'syās tasmād bhārya sutasya te /",
  "GK21sokss_pu:11265": "kaliṅgasenāputrīyaṃ yathoktaṃ d aivanirmitā // SoKss_6,8.91 //",
  "GK21sokss_pu:11266": "yaugandharāyaṇenaivam ukte vatseśvaraś ca tat /",
  "GK21sokss_pu:11267": "devī vāsavadattā ca tatheti hṛdi cakratuḥ // SoKss_6,8.92 //",
  "GK21sokss_pu:11268": "tatas tasmin gṛhaṃ yāte mantrimukhye sa bhūpatiḥ /",
  "GK21sokss_pu:11269": "pānādikrīḍayā ninye sabhāryastaddinaṃ sukhī // SoKss_6,8.93 //",
  "GK21sokss_pu:11270": "tato dineṣu gacchatsu mohabhraṣṭasvakasmṛtiḥ /",
  "GK21sokss_pu:11271": "kaliṅgasenātanayā sā samaṃ rūpasaṃpadā // SoKss_6,8.94 //",
  "GK21sokss_pu:11272": "krameṇa vavṛdhe nāmnā kṛtā madanamañcukā /",
  "GK21sokss_pu:11273": "sutā madanavegasyetyato mātrā janena ca // SoKss_6,8.95 //",
  "GK21sokss_pu:11274": "nūnaṃ sā śiśriye rūpaṃ sarvānyavarayoṣitām /",
  "GK21sokss_pu:11275": "anyathā tāḥ puras tasyā virūpā jajñire katham // SoKss_6,8.96 //",
  "GK21sokss_pu:11276": "śrutvā rūpavatīṃ tāṃ ca kautukātsvayam ekadā /",
  "GK21sokss_pu:11277": "devi vāsavadattā tāmānināyātmano 'ntikam // SoKss_6,8.97 //",
  "GK21sokss_pu:11278": "tatra dhātryā mukhāsaktāṃ vatsarājo dadarśa tām /",
  "GK21sokss_pu:11279": "yaugandharāyaṇādyāś ca varterdīpaśikhām iva // SoKss_6,8.98 //",
  "GK21sokss_pu:11280": "dṛṣṭvā cādṛṣṭapūrvaṃ tat tasyā netrāmṛtaṃ vapuḥ /",
  "GK21sokss_pu:11281": "ratir evāvatīrṇeyam iti mene na tatra kaḥ // SoKss_6,8.99 //",
  "GK21sokss_pu:11282": "tataś cānāyayāṃcakre devyā vāsavadattayā /",
  "GK21sokss_pu:11283": "naravāhanadatto 'tra jagannetrotsavaḥ sutaḥ // SoKss_6,8.100 //",
  "GK21sokss_pu:11284": "so 'tra phullamukhāmbhoje dīprāṃ madanamañcukām /",
  "GK21sokss_pu:11285": "tām apaśyannavāṃ saurīm iva padmākaraḥ prabhām // SoKss_6,8.101 //",
  "GK21sokss_pu:11286": "sāpi taṃ locanānandaṃ paśyantī vikacānanā /",
  "GK21sokss_pu:11287": "na tṛptimāyayau bālā cakorīvāmṛtatviṣam // SoKss_6,8.102 //",
  "GK21sokss_pu:11288": "tataḥprabhṛti tau bālāvapi sthātuṃ na śekatuḥ /",
  "GK21sokss_pu:11289": "dṛṣṭipāśairivābaddhau pṛthagbhūtāvapi kṣaṇam // SoKss_6,8.103 //",
  "GK21sokss_pu:11290": "dinairniścitya saṃbandhaṃ devanirmitam eva tu /",
  "GK21sokss_pu:11291": "vivāhavidhaye buddhiṃ vyadhād vatseśvarastayoḥ // SoKss_6,8.104 //",
  "GK21sokss_pu:11292": "kaliṅgasenā tad buddhvā nananda ca babandha ca /",
  "GK21sokss_pu:11293": "naravāhanadatte 'smiñ jāmātṛprītito dhṛtim // SoKss_6,8.105 //",
  "GK21sokss_pu:11294": "saṃmantrya mantribhiḥ sārdhaṃ tataś cākārayatpṛthak /",
  "GK21sokss_pu:11295": "vatsarājaḥ svaputrasya tasya svam iva mandiram // SoKss_6,8.106 //",
  "GK21sokss_pu:11296": "tataḥ saṃbhṛtya saṃbhārān putraṃ rājā sa kālavit /",
  "GK21sokss_pu:11297": "yauvarājye 'bhyaṣiñcat taṃ dṛṣṭaślāghyaguṇagraham // SoKss_6,8.107 //",
  "GK21sokss_pu:11298": "pūrvaṃ tasyāpatanmūrdhni pitrorānandabāṣpajam /",
  "GK21sokss_pu:11299": "tataḥ śrautamahāmantrapūtaṃ sattīrthajaṃ payaḥ // SoKss_6,8.108 //",
  "GK21sokss_pu:11300": "abhiṣekāmbubhis tasya dhaute vadanapaṅkaje /",
  "GK21sokss_pu:11301": "citraṃ nirmalatāṃ prāpurmukhāni kukuhām api // SoKss_6,8.109 //",
  "GK21sokss_pu:11302": "maṅgalyāmālyapuṣpeṣu tasya kṣipteṣu mātṛbhiḥ /",
  "GK21sokss_pu:11303": "mumoca divyamālyaughavarṣaṃ dyaur api tatkṣanam // SoKss_6,8.110 //",
  "GK21sokss_pu:11304": "devadundubhinirhrādaspardhayeva jajṛmbhire /",
  "GK21sokss_pu:11305": "ānandatūryanirghoṣapratiśabdā nabhastale // SoKss_6,8.111 //",
  "GK21sokss_pu:11306": "praṇanāmābhiṣiktaṃ taṃ yuvarājaṃ na tatra kaḥ /",
  "GK21sokss_pu:11307": "svaprabhāvād ṛte tenaivonnanāma tadā hi saḥ // SoKss_6,8.112 //",
  "GK21sokss_pu:11308": "tato vatseśvaras tasya sūnorbālasakhīnsataḥ /",
  "GK21sokss_pu:11309": "svamantriputrān āhūya sacivatve samādiśat // SoKss_6,8.113 //",
  "GK21sokss_pu:11310": "yaugandharāyaṇasutaṃ mantritve marubhūtikam /",
  "GK21sokss_pu:11311": "senāpatye hariśikhaṃ rumaṇvattanayaṃ tataḥ // SoKss_6,8.114 //",
  "GK21sokss_pu:11312": "vasantakasutaṃ krīḍāsakhitve tu tapantakam /",
  "GK21sokss_pu:11313": "gomukhaṃ ca pratīhāradhurāyāmityakātmajam // SoKss_6,8.115 //",
  "GK21sokss_pu:11314": "paurohitye ca pūrvoktāvubhau piṅgalikāsutau /",
  "GK21sokss_pu:11315": "vaiśvānaraṃ śāntisomaṃ bhrātuḥ putrau purodhasaḥ // SoKss_6,8.116 //",
  "GK21sokss_pu:11316": "ity ājñapteṣu putrasya sācivye teṣu bhūbhṛtā /",
  "GK21sokss_pu:11317": "gamanādudabhūd vāṇī puṣpavṛṣṭipuraḥsara // SoKss_6,8.117 //",
  "GK21sokss_pu:11318": "sarvārthasādhakā ete bhaviṣyantyasya mantriṇaḥ /",
  "GK21sokss_pu:11319": "śarīrād avibhinno 'sya gomukhastu bhaviṣyati // SoKss_6,8.118 //",
  "GK21sokss_pu:11320": "ity ukto divyayā vācā hṛṣṭo vatseśvaraś ca saḥ /",
  "GK21sokss_pu:11321": "sarvān saṃmānayām āsa vastrair ābharaṇaiś ca tān // SoKss_6,8.119 //",
  "GK21sokss_pu:11322": "anujīviṣu tasmiṃś ca vasu varṣati rājani /",
  "GK21sokss_pu:11323": "daridraśabdasyaikasya nāsīt tatrārthasaṃgatiḥ // SoKss_6,8.120 //",
  "GK21sokss_pu:11324": "pavanollāsitākṣiptapatākāpaṭapaṅktibhiḥ /",
  "GK21sokss_pu:11325": "āhūtair iva sāpūri nartakīcāraṇaiḥ purī // SoKss_6,8.121 //",
  "GK21sokss_pu:11326": "āgādvaidyādharī sākṣāllakṣmīs tasyaiva bhāvinī /",
  "GK21sokss_pu:11327": "kaliṅgasenājāmātur utsave 'tra bhaviṣyataḥ // SoKss_6,8.122 //",
  "GK21sokss_pu:11328": "tato vāsavadattā ca sā ca padmāvatī tathā /",
  "GK21sokss_pu:11329": "harṣeṇa nanṛtustisro militā iva śaktayaḥ // SoKss_6,8.123 //",
  "GK21sokss_pu:11330": "mārutāndolitalatāḥ pranṛtyanniva sarvataḥ /",
  "GK21sokss_pu:11331": "udānataravo 'py atra cetaneṣu kathaiva kā // SoKss_6,8.124 //",
  "GK21sokss_pu:11332": "tataḥ kṛtābhiṣekaḥ sannāruhya jayakuñjaram /",
  "GK21sokss_pu:11333": "naravāhanadattaḥ sa yuvarājo viniryayau // SoKss_6,8.125 //",
  "GK21sokss_pu:11334": "avākīryata cotkṣiptairnetrairnīlasitāruṇaiḥ /",
  "GK21sokss_pu:11335": "paurastrībhiḥ sa nīlābjalājapadmāñjaliprabhaiḥ // SoKss_6,8.126 //",
  "GK21sokss_pu:11336": "dṛṣṭvā ca tatpurīpūjyadevatā bandimāgadhaiḥ /",
  "GK21sokss_pu:11337": "stūyamānaḥ sasacivaḥ sa viveśa svamandiram // SoKss_6,8.127 //",
  "GK21sokss_pu:11338": "tatra divyāni bhojyāni tathā pānānyupāharat /",
  "GK21sokss_pu:11339": "kaliṅgasenā tasyādau svavibhūtyadhikāni sā // SoKss_6,8.128 //",
  "GK21sokss_pu:11340": "dadau tasmai suvastrāṇi divyānyābharaṇāni ca /",
  "GK21sokss_pu:11341": "samantrisakhibhṛtyāya jāmātṛsnehakātarā // SoKss_6,8.129 //",
  "GK21sokss_pu:11342": "evaṃ mahotsavenāsāvamṛtāsvādasundaraḥ /",
  "GK21sokss_pu:11343": "eṣāṃ vatseśvarādīnāṃ sarveṣāṃ vāsaro yayau // SoKss_6,8.130 //",
  "GK21sokss_pu:11344": "tato niśāyāṃ prāptāyāṃ sutodvāhavimarśinī /",
  "GK21sokss_pu:11345": "kaliṅgasenā sasmāra tāṃ sā somaprabhāṃ sakhim // SoKss_6,8.131 //",
  "GK21sokss_pu:11346": "etayā smṛtamātrāṃ tāṃ mayāsurasutāṃ tadā /",
  "GK21sokss_pu:11347": "bhavyāṃ bhartā mahājñānī jagāda nalakūbaraḥ // SoKss_6,8.132 //",
  "GK21sokss_pu:11348": "kaliṅgasenā tvāmadya sotsukā smarati priye /",
  "GK21sokss_pu:11349": "tadgaccha divyamudyānaṃ kuru caitatsutākṛte // SoKss_6,8.133 //",
  "GK21sokss_pu:11350": "ity uktvā bhāvi bhūtaṃ ca kathayitvā catadgatam /",
  "GK21sokss_pu:11351": "tadaiva preṣayām āsa patnīṃ somaprabhāṃ patiḥ // SoKss_6,8.134 //",
  "GK21sokss_pu:11352": "sā cāgatya cirotkaṇṭhākṛtakaṇṭhagrahāṃ sakhīm /",
  "GK21sokss_pu:11353": "kaliṅgasenāṃ kuśalaṃ pṛṣṭvā somaprabhābravīt // SoKss_6,8.135 //",
  "GK21sokss_pu:11354": "vidyādhareṇa tāvattvaṃ pariṇītā maharddhinā /",
  "GK21sokss_pu:11355": "avatīrṇā ratiste ca sutā śārvādanugrahāt // SoKss_6,8.136 //",
  "GK21sokss_pu:11356": "kāmāvatārasyaiṣā ca vatseśāl labdhajanmanaḥ /",
  "GK21sokss_pu:11357": "naravāhanadattasya pūrvabhāryā vinirmitā // SoKss_6,8.137 //",
  "GK21sokss_pu:11358": "vidyādharādhirājyaṃ sa divyaṃ kalpaṃ kariṣyati /",
  "GK21sokss_pu:11359": "tasyaiṣānyāvarodhānāṃ mūrdhni mānyā bhaviṣyati // SoKss_6,8.138 //",
  "GK21sokss_pu:11360": "tvaṃ cāvatīrṇā bhūloke śakraśāpacyutāpsaraḥ /",
  "GK21sokss_pu:11361": "niṣpannakāryaśeṣā ca śāpamuktimavāpsyasi // SoKss_6,8.139 //",
  "GK21sokss_pu:11362": "etan me sarvamākhyātaṃ bhartrā jñānavatā sakhi /",
  "GK21sokss_pu:11363": "tasyāccintā na te kāryā bhāvi sarvaṃ śubhaṃ tava // SoKss_6,8.140 //",
  "GK21sokss_pu:11364": "ahaṃ ceha karomyeṣā divyaṃ tvattanayākṛte /",
  "GK21sokss_pu:11365": "udyānaṃ nāsti pātāle na bhūmau yanna vā divi // SoKss_6,8.141 //",
  "GK21sokss_pu:11366": "ity uktvā divyamudyānaṃ sā nirāya svamāyayā /",
  "GK21sokss_pu:11367": "kaliṅgasenām āmantrya sotkāṃ somaprabhā yayau // SoKss_6,8.142 //",
  "GK21sokss_pu:11368": "tato niśi prabhātāyāmakasmānnandanaṃ divaḥ /",
  "GK21sokss_pu:11369": "bhūmāviva cyutaṃ loko dadarśodyānamatra tat // SoKss_6,8.143 //",
  "GK21sokss_pu:11370": "buddhvāta rājā vatseśaḥ sabhāryaḥ sacivaiḥ saha /",
  "GK21sokss_pu:11371": "naravāhanadattaś ca sānugo 'tra samāyayau // SoKss_6,8.144 //",
  "GK21sokss_pu:11372": "dadṛśuste tamudyānaṃ sadā puṣpaphaladrumam /",
  "GK21sokss_pu:11373": "nānāmaṇimayastambhabhittibhūbhāgavāpikam // SoKss_6,8.145 //",
  "GK21sokss_pu:11374": "suvarṇavarṇavihagaṃ divyasaurabhamārutam /",
  "GK21sokss_pu:11375": "devādeśāvatīrṇaṃ tatsvargāntaram iva kṣitau // SoKss_6,8.146 //",
  "GK21sokss_pu:11376": "dṛṣṭvā tadadbhutaṃ rājā kimetad iti pṛṣṭavān /",
  "GK21sokss_pu:11377": "kaliṅgasenām ātithyavyagrāṃ vatseśvarastadā // SoKss_6,8.147 //",
  "GK21sokss_pu:11378": "sā pratyuvāca sarveṣu śṛnvatsu nṛpatiṃ ca tam /",
  "GK21sokss_pu:11379": "viśvakarmāvatāro 'sti mayo nāma mahāsuraḥ // SoKss_6,8.148 //",
  "GK21sokss_pu:11380": "yudhiṣṭhirasya yaś cakre puraṃ ramyaṃ ca vajriṇaḥ /",
  "GK21sokss_pu:11381": "tasya somaprabhā nāma tanayāsti sakhī mama // SoKss_6,8.149 //",
  "GK21sokss_pu:11382": "tayā rātrāvihāgatya matsamīpaṃ svamāyayā /",
  "GK21sokss_pu:11383": "prītyā kṛtamidaṃ divyamudyānaṃ matsutākṛte // SoKss_6,8.150 //",
  "GK21sokss_pu:11384": "ity uktvā yac ca saskhyāsyā bhūtaṃ bhāvyuditaṃ tayā /",
  "GK21sokss_pu:11385": "tattayaivoktamity uktvā tadā sarvaṃ śaśaṃsa sā // SoKss_6,8.151 //",
  "GK21sokss_pu:11386": "tataḥ kaliṅgasenoktiṃ sasaṃvādāmavekṣya tām /",
  "GK21sokss_pu:11387": "nirastasaṃśayāḥ sarve toṣaṃ tatrātulaṃ yayuḥ // SoKss_6,8.152 //",
  "GK21sokss_pu:11388": "kaliṅgasenāthithyena nināya divasaṃ ca tam /",
  "GK21sokss_pu:11389": "udyāne 'traiva vatseśo bhāryāputrādibhiḥ saha // SoKss_6,8.153 //",
  "GK21sokss_pu:11390": "anyedyurnirgato draṣṭuṃ devaṃ devakule ca saḥ /",
  "GK21sokss_pu:11391": "dadarśa nṛpatirbahnīḥ suvastrābharaṇāḥ striyaḥ // SoKss_6,8.154 //",
  "GK21sokss_pu:11392": "kā yūyamiti pṛṣṭāś ca tena tāstaṃ babhāṣire /",
  "GK21sokss_pu:11393": "vayaṃ vidyāḥ kalāścaitāstvatputrārtham ihāgatāḥ // SoKss_6,8.155 //",
  "GK21sokss_pu:11394": "gatvā viśāma khastāntarity uktvā tāstiro 'bhavan /",
  "GK21sokss_pu:11395": "savismayaḥ sa rājāpi vatseśo 'bhyantaraṃ yayau // SoKss_6,8.156 //",
  "GK21sokss_pu:11396": "tatra vāsavadattāyai devyai mantrigaṇāya ca /",
  "GK21sokss_pu:11397": "tacchaśaṃsābhyanandaṃste devatānugrahaṃ ca tam // SoKss_6,8.157 //",
  "GK21sokss_pu:11398": "tato rājanideśena viṇā vāsavadattayā /",
  "GK21sokss_pu:11399": "naravāhanadatte 'tra praviṣṭe jagṛhe kṣaṇāt // SoKss_6,8.158 //",
  "GK21sokss_pu:11400": "vādayantīṃ tatas tāṃ ca mātaraṃ vinayena saḥ /",
  "GK21sokss_pu:11401": "rājaputro 'bravīdvīṇā cyutā sthānādasāviti // SoKss_6,8.159 //",
  "GK21sokss_pu:11402": "tvaṃ vādaya gṛhāṇaitām iti pitrodite 'tha saḥ /",
  "GK21sokss_pu:11403": "vīṇām avādayat kurvan gandharvān api vismitān // SoKss_6,8.160 //",
  "GK21sokss_pu:11404": "evaṃ sarvāsu vidyāsu kalāsu ca parīkṣitaḥ /",
  "GK21sokss_pu:11405": "pitrā yāvadvṛtastābhiḥ svayaṃ sarvaṃ viveda saḥ // SoKss_6,8.161 //",
  "GK21sokss_pu:11406": "vīkṣya taṃ saguṇaṃ putraṃ vatseśastām aśikṣayat /",
  "GK21sokss_pu:11407": "kaliṅgasenātanayāṃ nṛttaṃ madanamañcukām // SoKss_6,8.162 //",
  "GK21sokss_pu:11408": "yathā yathā pūrṇakalā sābhūttanurivandavī /",
  "GK21sokss_pu:11409": "naravāhanadattābdhiścakṣubhe sa tathā tathā // SoKss_6,8.163 //",
  "GK21sokss_pu:11410": "araṃsta tāṃ ca gāyantīṃ nṛtyantīṃ ca vilokayan /",
  "GK21sokss_pu:11411": "paṭhantīm iva kāmājñāmaṅgādyabhinayair vṛtām // SoKss_6,8.164 //",
  "GK21sokss_pu:11412": "sāpi kṣaṇamapaśyantī tamudaśruḥ sudhāmayam /",
  "GK21sokss_pu:11413": "kāntamāsīduṣaḥkāle jalārdr eva kumudvatī // SoKss_6,8.165 //",
  "GK21sokss_pu:11414": "satataṃ cāsahaḥ sthātuṃ tanmukhālokanaṃ vinā /",
  "GK21sokss_pu:11415": "naravāhanadatto 'sau tattadudyānamāyayau // SoKss_6,8.166 //",
  "GK21sokss_pu:11416": "tatra pārśvaṃ tayānīya sutāṃ madanamañcukām /",
  "GK21sokss_pu:11417": "kaliṅgasenayā prītyā rajyamānaḥ sa tasthivān // SoKss_6,8.167 //",
  "GK21sokss_pu:11418": "gomukhaś cāsya cittajñaḥ svāmino 'tra cirasthitim /",
  "GK21sokss_pu:11419": "icchan kaliṅgasenāyai tāṃ tām akathayat kathām // SoKss_6,8.168 //",
  "GK21sokss_pu:11420": "cittagraṇeṇa tenāsyā rājaputrastutoṣa saḥ /",
  "GK21sokss_pu:11421": "hṛdayānupraveśo hi prabhoḥ saṃvananaṃ param // SoKss_6,8.169 //",
  "GK21sokss_pu:11422": "nṛttādiyogyāṃ kurute tasmin madanamañcukām /",
  "GK21sokss_pu:11423": "tatra svayaṃ ca saṃgītaveśmanyudyānavartini // SoKss_6,8.170 //",
  "GK21sokss_pu:11424": "naravāhanadattaḥ sa hrepayanvaracāraṇān /",
  "GK21sokss_pu:11425": "tasyāṃ priyāyāṃ nṛtyantyāṃ sarvātodyānyavādayat // SoKss_6,8.171 //",
  "GK21sokss_pu:11426": "jigāya cāgatān digbhyo vividhān paṇḍitāṃs tathā /",
  "GK21sokss_pu:11427": "gajāśvarathaśastrāstracitrapustādikovidaḥ // SoKss_6,8.172 //",
  "GK21sokss_pu:11428": "evaṃ viharato vidyāsvayaṃvaravṛtasya te /",
  "GK21sokss_pu:11429": "naravāhanadattasya śaiśave vāsarā yayuḥ // SoKss_6,8.173 //",
  "GK21sokss_pu:11430": "ekadā cātra yātrāyām udyānaṃ sa priyāsakhaḥ /",
  "GK21sokss_pu:11431": "yayau nāgavanaṃ nāma rājaputraḥ samantrikaḥ // SoKss_6,8.174 //",
  "GK21sokss_pu:11432": "tatrābhilāṣiṇī kācidvaṇigbhāryā nirākṛtā /",
  "GK21sokss_pu:11433": "iyeṣa gomukhaṃ hantuṃ saviṣāhṛtapānakā // SoKss_6,8.175 //",
  "GK21sokss_pu:11434": "tadviveda ca tatsakhyā mukhādatra sa gomukhaḥ /",
  "GK21sokss_pu:11435": "nādade pānakaṃ tac ca striya evaṃ nininda ca // SoKss_6,8.176 //",
  "GK21sokss_pu:11436": "aho dhātrā purā sṛṣṭaṃ sāhasaṃ tadanu striyaḥ /",
  "GK21sokss_pu:11437": "naitāsāṃ duṣkaraṃ kiṃcin nisargād iha vidyate // SoKss_6,8.177 //",
  "GK21sokss_pu:11438": "nūnaṃ strī nāma sṛṣṭeyamamṛtena viṣeṇa ca /",
  "GK21sokss_pu:11439": "anuraktāmṛtaṃ sā hi viraktā viṣam eva ca // SoKss_6,8.178 //",
  "GK21sokss_pu:11440": "jñāyate kāntavadanā kena pracchannapātakā /",
  "GK21sokss_pu:11441": "kustrī praphullakamalā gūḍhanakr eva padminī // SoKss_6,8.179 //",
  "GK21sokss_pu:11442": "divaḥ patati kācittu guṇacakrapracodinī /",
  "GK21sokss_pu:11443": "bhartṛślāhāsahā sustrī prabhā bhānorivāmalā // SoKss_6,8.180 //",
  "GK21sokss_pu:11444": "hantyevāśu gṛhītānyā pararaktā gataspṛhā /",
  "GK21sokss_pu:11445": "pāpā virāgaviṣabhṛdbhartāraṃ bhujagīva sā // SoKss_6,8.181 //",
  "GK21sokss_pu:11446": "tathā hi kutracidgrāme śatrughna iti ko 'py abhūt /",
  "GK21sokss_pu:11447": "puruṣas tasya bhāryā ca babhūva vyabhicāriṇī // SoKss_6,8.182 //",
  "GK21sokss_pu:11448": "sa dadarśaikadā sāyaṃ bhāryāṃ tāṃ jārasaṃgatām /",
  "GK21sokss_pu:11449": "jaghāna taṃ ca tajjāraṃ khaḍgenāntargṛhasthitam // SoKss_6,8.183 //",
  "GK21sokss_pu:11450": "rātryapekṣī ca tasthau sa dvāri bhāryāṃ nirudhya tām /",
  "GK21sokss_pu:11451": "tatkālaṃ ca nivāsārthī tamatra pathiko 'bhyagāt // SoKss_6,8.184 //",
  "GK21sokss_pu:11452": "dattvā tasyāśrayaṃ yuktyā tenaiva saha taṃ hatam /",
  "GK21sokss_pu:11453": "pāradārikamādāya rātrau tatrāṭavīṃ yayau // SoKss_6,8.185 //",
  "GK21sokss_pu:11454": "tatrāndhakūpe yāvatsa śavaṃ kṣipati taṃ tayā /",
  "GK21sokss_pu:11455": "tāvadāgatayā paścātkṣiptaḥ so 'py atra bhāryayā // SoKss_6,8.186 //",
  "GK21sokss_pu:11456": "evaṃ kuyoṣitkurute kiṃ kiṃ nāma na sāhasam /",
  "GK21sokss_pu:11457": "iti strīcaritaṃ bālo 'py anindatso 'tra gomukhaḥ // SoKss_6,8.187 //",
  "GK21sokss_pu:11458": "tato nāgavane tatra nāgānabhyarcya sa svayam /",
  "GK21sokss_pu:11459": "naravāhanadatto 'gāt svāvāsaṃ saparicchadaḥ // SoKss_6,8.188 //",
  "GK21sokss_pu:11460": "tatra jijñāsur anyedyuḥ sacivān gomukhādikān /",
  "GK21sokss_pu:11461": "jānann api sa papraccha rājanīteḥ samuccayam // SoKss_6,8.189 //",
  "GK21sokss_pu:11462": "sarvajñastvaṃ tathāpyetadbrūmaḥ pṛṣṭā vayaṃ tvayā /",
  "GK21sokss_pu:11463": "ity uktvā sāramanyonyaṃ te niścityaivamabruvan // SoKss_6,8.190 //",
  "GK21sokss_pu:11464": "āruhya nṛpatiḥ pūrvamindriyāśvānvaśīkṛtān /",
  "GK21sokss_pu:11465": "kāmakrodhādikāñjitvā ripūnābhyantarāṃś ca tān // SoKss_6,8.191 //",
  "GK21sokss_pu:11466": "jayedātmānamevādau vijayāyānyavidviṣām /",
  "GK21sokss_pu:11467": "ajitātmā hi vivaśī vaśīkuryātkathaṃ param // SoKss_6,8.192 //",
  "GK21sokss_pu:11468": "tato jānapadatvādiguṇayuktāṃś ca mantriṇaḥ /",
  "GK21sokss_pu:11469": "purohitaṃ cātharvajñaṃ kuryād dakṣaṃ taponvitam // SoKss_6,8.193 //",
  "GK21sokss_pu:11470": "upādhibhirbhaye lobhe dharme kāme parīkṣitān /",
  "GK21sokss_pu:11471": "yogyeṣv amātyān kāryeṣu yuñjītāntaravittamaḥ // SoKss_6,8.194 //",
  "GK21sokss_pu:11472": "satyaṃ dveṣaprayuktaṃ vā snehoktaṃ svarthasaṃhatam /",
  "GK21sokss_pu:11473": "vacasteṣāṃ parīkṣeta mithaḥ kāryeṣu jalpatām // SoKss_6,8.195 //",
  "GK21sokss_pu:11474": "satye tuṣyed asatye tu yathārhaṃ daṇḍam ācaret /",
  "GK21sokss_pu:11475": "jijñāseta pṛthak caiṣāṃ cārair ācaritaṃ sadā // SoKss_6,8.196 //",
  "GK21sokss_pu:11476": "ity anāvṛtadṛk paśyan kāryāṇy utkhāya kaṇṭakān /",
  "GK21sokss_pu:11477": "upārjya koṣadaṇḍādi sādhayed baddhamūlatām // SoKss_6,8.197 //",
  "GK21sokss_pu:11478": "utsāhaprabhutāmantraśaktitrayayutas tataḥ /",
  "GK21sokss_pu:11479": "paradeśajigīṣuḥ syādvicārya svaparāntaram // SoKss_6,8.198 //",
  "GK21sokss_pu:11480": "āptaiḥ śrutānvitaiḥ prājñairmantraṃ kuryādanāyatam /",
  "GK21sokss_pu:11481": "tairniścitaṃ svabuddhyā tatsarvāṅgaṃ pariśodhayet // SoKss_6,8.199 //",
  "GK21sokss_pu:11482": "sāmadānādyupāyajño yogakṣemaṃ prasādhayet /",
  "GK21sokss_pu:11483": "prayuñjīta tataḥ saṃdhivigrahādīn guṇāṃś ca ṣaṭ // SoKss_6,8.200 //",
  "GK21sokss_pu:11484": "evaṃ vitandro vidadhatsvadeśaparadeśayoḥ /",
  "GK21sokss_pu:11485": "cintāṃ rājā jayatyeva na punarjātu jīyate // SoKss_6,8.201 //",
  "GK21sokss_pu:11486": "ajñastu kāmalobhāndho vṛthā mārgapradarśibhiḥ /",
  "GK21sokss_pu:11487": "nītvā śvabhreṣu nikṣipya muṣyate dhūrtaceṭakaiḥ // SoKss_6,8.202 //",
  "GK21sokss_pu:11488": "naivāvakāśaṃ labhate rājñas tasyāntike 'paraḥ /",
  "GK21sokss_pu:11489": "dhūrtair nibaddhavāṭasya śāler iva kṛṣīvalaiḥ // SoKss_6,8.203 //",
  "GK21sokss_pu:11490": "antarbhūya rahasyeṣu tair vaśīkriyate hi saḥ /",
  "GK21sokss_pu:11491": "tataḥ śrīraviśeṣajñātkhinnā tasmātpalāyate // SoKss_6,8.204 //",
  "GK21sokss_pu:11492": "tasmājjitātmā rājā syādyuktadaṇḍo viśeṣavit /",
  "GK21sokss_pu:11493": "prajānur āgād evaṃ hi sa bhavedbhājanaṃ śriyaḥ // SoKss_6,8.205 //",
  "GK21sokss_pu:11494": "pūrvaṃ ca śūrasenākhyo bhṛtyaikapratyayo nṛpaḥ /",
  "GK21sokss_pu:11495": "sacivaiḥ peṭakaṃ kṛtvā bhujyate sma vaśīkṛtaḥ // SoKss_6,8.206 //",
  "GK21sokss_pu:11496": "yas tasya sevako rājñastasmai tanmantriṇo 'tra te /",
  "GK21sokss_pu:11497": "dātuṃ naicchaṃstṛṇam api ditsatyapi ca bhūpatau // SoKss_6,8.207 //",
  "GK21sokss_pu:11498": "teṣāṃ tu sevako yo 'tra dadustasmai svayaṃ ca te /",
  "GK21sokss_pu:11499": "te ca vijñapya rājānamanarhāyāpyadāpayan // SoKss_6,8.208 //",
  "GK21sokss_pu:11500": "tad dṛṣṭvā sa nṛpo buddhvā śanaistaddhūrtapeṭakam /",
  "GK21sokss_pu:11501": "anyonyaṃ prajñayā yuktyā sacivāṃstānabhedayat // SoKss_6,8.209 //",
  "GK21sokss_pu:11502": "bhinneṣu teṣu naṣṭeṣu mithaḥ paiśunyakāriṣu /",
  "GK21sokss_pu:11503": "samyak chaśāsa rājyaṃ tat sa rājānyair avañcitaḥ // SoKss_6,8.210 //",
  "GK21sokss_pu:11504": "harisiṃhaś ca rājābhūtsāmātyo nītitattvavit /",
  "GK21sokss_pu:11505": "kṛtabhaktabudhāmātyaḥ sadurgaḥ sārthasaṃcayaḥ // SoKss_6,8.211 //",
  "GK21sokss_pu:11506": "anuraktāḥ prajāḥ kṛtvā ceṣṭate sma yathā tathā /",
  "GK21sokss_pu:11507": "cakravartyabhiyukto 'pi na jagāma parābhavam // SoKss_6,8.212 //",
  "GK21sokss_pu:11508": "evaṃ vicāraś cintā ca sāraṃ rājye 'dhikaṃ nu kim /",
  "GK21sokss_pu:11509": "ity ādyuktvā yathāsvaṃ te viremurgomukhādayaḥ // SoKss_6,8.213 //",
  "GK21sokss_pu:11510": "naravāhanadattaśca teṣāṃ śraddhāya tadvacaḥ /",
  "GK21sokss_pu:11511": "cintye puruṣakartavye 'py acintyaṃ d aivamabhyadhāt // SoKss_6,8.214 //",
  "GK21sokss_pu:11512": "tataś cotthāya tair eva sākaṃ tāṃ prekṣituṃ yayau /",
  "GK21sokss_pu:11513": "sa vilambakṛtotkaṇṭhāṃ priyāṃ madanamañcukām // SoKss_6,8.215 //",
  "GK21sokss_pu:11514": "prāpte tanmandiraṃ tasminn āsanasthe kṛtādarā /",
  "GK21sokss_pu:11515": "kṣaṇaṃ kaliṅgasenātra gomukhaṃ vismitābravīt // SoKss_6,8.216 //",
  "GK21sokss_pu:11516": "naravāhanadatte 'tra rājasūtāvanāgate /",
  "GK21sokss_pu:11517": "utsukā padavīmasya draṣṭuṃ madanamañcukā // SoKss_6,8.217 //",
  "GK21sokss_pu:11518": "harmyāgrabhūmim ārūḍhā gomukhānugatā mayā /",
  "GK21sokss_pu:11519": "yāvattāvatpumāneko nabhaso 'trāvatīrṇavān // SoKss_6,8.218 //",
  "GK21sokss_pu:11520": "sa kirīṭī ca khaḍgī ca māṃ divyākṛtirabravīt /",
  "GK21sokss_pu:11521": "ahaṃ mānasavegākhyo rājā vidyāhareśvaraḥ // SoKss_6,8.219 //",
  "GK21sokss_pu:11522": "svaḥstrī surabhidattākhyā tvaṃ ca śāpacyutā bhuvi /",
  "GK21sokss_pu:11523": "sutā ca tava divyeyametan me viditaṃ kila // SoKss_6,8.220 //",
  "GK21sokss_pu:11524": "taddehi me sutāmetāṃ saṃbandhaḥ sadṛśo hy ayam /",
  "GK21sokss_pu:11525": "ity ukte tena sahasā vihasyāhaṃ tam abravam // SoKss_6,8.221 //",
  "GK21sokss_pu:11526": "naravāhanadatto 'syā bhartā devair vinirmitaḥ /",
  "GK21sokss_pu:11527": "sarveṣāṃ yo 'tra yuṣmākaṃ cakravartī bhaviṣyati // SoKss_6,8.222 //",
  "GK21sokss_pu:11528": "ity uktaḥ sa mayotpatya vyoma vidyādharo gataḥ /",
  "GK21sokss_pu:11529": "matputrīnayanodvegākāṇḍavidyullatopamaḥ // SoKss_6,8.223 //",
  "GK21sokss_pu:11530": "tac chrutvā gomukho 'vādījjāte 'smin svāminīha naḥ /",
  "GK21sokss_pu:11531": "rājaputre 'ntarikṣokterbuddhvāmuṃ bhāvinaṃ prabhum // SoKss_6,8.224 //",
  "GK21sokss_pu:11532": "pāpaṃ vidhātum apy aicchansadyo vidyādharā hi te /",
  "GK21sokss_pu:11533": "ucchṛṅkhalo niyantāraṃ ka icchedbalinaṃ prabhum // SoKss_6,8.225 //",
  "GK21sokss_pu:11534": "tato 'yaṃ rakṣitaḥ sākṣādgaṇānādiśya śaṃbhunā /",
  "GK21sokss_pu:11535": "nāradoktiriyaṃ tātenocyamānā śrutā mayā // SoKss_6,8.226 //",
  "GK21sokss_pu:11536": "ato vidyādharāḥ saṃpratyete 'smākaṃ virodhinaḥ /",
  "GK21sokss_pu:11537": "śrutvā kaliṅgasenaitatsvavṛttāntabhiyābravīt // SoKss_6,8.227 //",
  "GK21sokss_pu:11538": "māyayā tarhi no yāvanmadvanmadanamañcukā /",
  "GK21sokss_pu:11539": "vañcyate rājaputreṇa kiṃ na tāvadvivāhyate // SoKss_6,8.228 //",
  "GK21sokss_pu:11540": "etatkaliṅgasenātaḥ śrutvā tāṃ gomukhādayaḥ /",
  "GK21sokss_pu:11541": "ūcustvay aiva kārye 'smin vatseśaḥ preryatāmiti // SoKss_6,8.229 //",
  "GK21sokss_pu:11542": "tatas tadgatadhīstasminn udyāne vyāharaddinam /",
  "GK21sokss_pu:11543": "naravāhanadattastāṃ paśyanmadanamañcukām // SoKss_6,8.230 //",
  "GK21sokss_pu:11544": "utphullapadmavadanāṃ dalatkuvalayekṣaṇām /",
  "GK21sokss_pu:11545": "bandhūkakamanīyauṣṭhīṃ mandārastabakastanīm // SoKss_6,8.231 //",
  "GK21sokss_pu:11546": "śirīṣasukumārāṅgīṃ pañcapuṣpamayīm iva /",
  "GK21sokss_pu:11547": "ekām eva jagajjetrīṃ smareṇa vihitāmiṣum // SoKss_6,8.232 //",
  "GK21sokss_pu:11548": "kaliṅgasenāpy anyedyur gatvā vatseśvaraṃ svayam /",
  "GK21sokss_pu:11549": "sutāvivāhahetostadyathābhīṣṭaṃ vyajijñapat // SoKss_6,8.233 //",
  "GK21sokss_pu:11550": "vatseśo 'pi visṛjyaitāmāhūya nijamantriṇaḥ /",
  "GK21sokss_pu:11551": "devyāṃ vāsavadattāyāṃ sthitāyāṃ nijagāda tān // SoKss_6,8.234 //",
  "GK21sokss_pu:11552": "kaliṅgasenā tvarate sutodvāhāya tatkatham /",
  "GK21sokss_pu:11553": "kurmo yadbandhakītyetāṃ loko vaktyuttamāmiti // SoKss_6,8.235 //",
  "GK21sokss_pu:11554": "lokaś ca sarvadā rakṣyastatpravādena kiṃ purā /",
  "GK21sokss_pu:11555": "rāmabhadreṇa śuddhāpi tyaktā devī na jānakī // SoKss_6,8.236 //",
  "GK21sokss_pu:11556": "ambā hṛtāpi bhīṣmeṇa yatnādbhrātuḥ kṛte tathā /",
  "GK21sokss_pu:11557": "pratīpaṃ kiṃ na vā tyaktā vṛtapūrvānyabhartṛkā // SoKss_6,8.237 //",
  "GK21sokss_pu:11558": "evaṃ kaliṅgasenaiṣā svayaṃvaravṛte mayi /",
  "GK21sokss_pu:11559": "vyūḍhā madanavegena tenaitāṃ garhate janaḥ // SoKss_6,8.238 //",
  "GK21sokss_pu:11560": "ato 'syāstanayāmetāṃ gāndharvavidhinā svayam /",
  "GK21sokss_pu:11561": "naravāhanadatto 'sāv udvahatv anurūpikām // SoKss_6,8.239 //",
  "GK21sokss_pu:11562": "ity ukte vatsarājena smāha yaugandharāyaṇaḥ /",
  "GK21sokss_pu:11563": "icchetkaliṅgasenaitadanaucityaṃ kathaṃ prabho // SoKss_6,8.240 //",
  "GK21sokss_pu:11564": "divyaiṣā hi na sāmānyā sasutetyasakṛdgatam /",
  "GK21sokss_pu:11565": "mittreṇa caitaduktaṃ me jñāninā brahmarakṣasā // SoKss_6,8.241 //",
  "GK21sokss_pu:11566": "ity ādi tatra te yāvadvimṛśanti parasparam /",
  "GK21sokss_pu:11567": "evaṃ māheśvarī tāvadvāṇī prādurabhūd divaḥ // SoKss_6,8.242 //",
  "GK21sokss_pu:11568": "mannetrānaladagdhasya sṛṣṭasyāta manobhuvaḥ /",
  "GK21sokss_pu:11569": "naravāhanadattasya may aivaiṣā vinirmitā // SoKss_6,8.243 //",
  "GK21sokss_pu:11570": "tapastuṣṭena bhāryāsya ratirmadanamañcukā /",
  "GK21sokss_pu:11571": "etayā sahitaścāyaṃ sarvāntaḥpuramukhyayā // SoKss_6,8.244 //",
  "GK21sokss_pu:11572": "vidyādharādhirājyaṃ sa divyaṃ kalpaṃ kariṣyati /",
  "GK21sokss_pu:11573": "matprasādādvijityārīnity uktvā virarāma vāk // SoKss_6,8.245 //",
  "GK21sokss_pu:11574": "śrutvaitāṃ bhagavadvāṇīṃ vatseśaḥ saparicchadaḥ /",
  "GK21sokss_pu:11575": "taṃ praṇamya sudodvāhe sanando niścayaṃ vyadhāt // SoKss_6,8.246 //",
  "GK21sokss_pu:11576": "atha sa sacivamukhyaṃ pūrvavijñātatattvaṃ narapatirabhinandyāhūya mauhūrtikāṃśca /",
  "GK21sokss_pu:11577": "śubhaphaladamapṛcchallagnamūcustu te taṃ katipayadinamadhye bhāvinaṃ prāptapūjāḥ // SoKss_6,8.247 //",
  "GK21sokss_pu:11578": "kālaṃ manāganubhaviṣyati kaṃcidatra putro viyogamanayā saha bhāryayā te /",
  "GK21sokss_pu:11579": "jānīmahe vayamidaṃ nijaśāstradṛṣṭyā vatseśvareti jagadurgaṇakāḥ punaste // SoKss_6,8.248 //",
  "GK21sokss_pu:11580": "tataḥ sa sūnor nijavaibhavocitaṃ vivāhasaṃbhāravidhiṃ vyadhān nṛpaḥ /",
  "GK21sokss_pu:11581": "tathā yathāsya svapurī na kevalaṃ pṛthivyapi kṣobhamagāt tadudyamāt // SoKss_6,8.249 //",
  "GK21sokss_pu:11582": "prāpte vivāhadivase 'tha kaliṅgasenā pitrā nisṛṣṭanijadivyavibhūṣaṇāyāḥ /",
  "GK21sokss_pu:11583": "tasyāḥ prasādhanavidhiṃ duhituścakāra somaprabhā patinideśavaśāgatā ca // SoKss_6,8.250 //",
  "GK21sokss_pu:11584": "kṛtadivyakautukā sā sutarāmatha madanamañcukā vibabhau /",
  "GK21sokss_pu:11585": "nanvevam eva kāntā candratanuḥ kārtikānugatā // SoKss_6,8.251 //",
  "GK21sokss_pu:11586": "divyāṅganāś ca tasyā harājñayā śrūyamāṇagītaravāḥ /",
  "GK21sokss_pu:11587": "tadrūpajitācchannā hrītā iva maṅgalaṃ vidadhuḥ // SoKss_6,8.252 //",
  "GK21sokss_pu:11588": "bhaktānukampini jayādrisute tvayādya ratyās tapaḥ svayamupetya kṛtaṃ kṛtārtham /",
  "GK21sokss_pu:11589": "ity ādi divyavaracāraṇavādyamiśra vākyānumeyam api saṃdadhate 'tra gauryāḥ // SoKss_6,8.253 //",
  "GK21sokss_pu:11590": "atha naravāhanadattaḥ praviveśa sa madanamañcukādhyuṣitam /",
  "GK21sokss_pu:11591": "kṛtavarakautukaśobhī vividhamahātodyabhṛdvivāhagṛham // SoKss_6,8.254 //",
  "GK21sokss_pu:11592": "nirvartya tatra bahalodyatavipramattavīvāhamaṅgalavidhiṃ ca vadhūvarau tau /",
  "GK21sokss_pu:11593": "vedīṃ samāruruhaturjvalitāgnimuccai rājñāṃ śirobhuvamivāmalaratnadīpām // SoKss_6,8.255 //",
  "GK21sokss_pu:11594": "yadi yugapad ihendumūrtibhānū kanakagiriṃ bhramato 'bhitaḥ kadācit /",
  "GK21sokss_pu:11595": "bhavati tadupamā tayostadānīṃ jagati vadhūvarayoḥ pradakṣiṇe 'gneḥ // SoKss_6,8.256 //",
  "GK21sokss_pu:11596": "yathā vivāhotsavatūryanādān apothayan dundubhayo 'ntarikṣe /",
  "GK21sokss_pu:11597": "tathā vadhūtsāritahomalājāḥ surojjhitāḥ kausumavṛṣṭayo 'tra // SoKss_6,8.257 //",
  "GK21sokss_pu:11598": "tataḥ kanakarāśibhirmaṇimayaiś ca jāmātaraṃ samarcayadudāradhīḥ kila kaliṅgasenā tathā /",
  "GK21sokss_pu:11599": "yathātra bubudhe janair api sudurgato 'syāḥ puraḥ sa kāmamalakāpatiḥ kṛpaṇabhūbhṛto 'nye tu ke // SoKss_6,8.258 //",
  "GK21sokss_pu:11600": "niṣpannatādṛśacirābhimatānurūpapāṇigrahotsavavidhī ca vadhūvarau tau /",
  "GK21sokss_pu:11601": "abhyantaraṃ viviśatuḥ pramadoparuddhaṃ lokasya mānasamivāmalacitrabhakti // SoKss_6,8.259 //",
  "GK21sokss_pu:11602": "sadvāhinīparigatair api viśvavandya śauryāś citair api jitāvanatairnarendraiḥ /",
  "GK21sokss_pu:11603": "sā vārirāśibhirivāśu purī pupūre vatseśvarasya sadupāyanaratnahastaiḥ // SoKss_6,8.260 //",
  "GK21sokss_pu:11604": "anujīvijanāya so 'pi rājā vyakiraddhema tathā mahotsave 'smin /",
  "GK21sokss_pu:11605": "yadi paramabhavanna jātarūpā jananīgarbhagatā yathāsya rāṣṭre // SoKss_6,8.261 //",
  "GK21sokss_pu:11606": "varacāraṇanartakīsamūhair vividhadigantasamāgatais tadātra /",
  "GK21sokss_pu:11607": "paritaḥ stavanṛttagītavādyair bubudhe tanmaya eva jīvalokaḥ // SoKss_6,8.262 //",
  "GK21sokss_pu:11608": "vātoddhūtapatākābāhulatā cotsave 'tra kauśāmbī /",
  "GK21sokss_pu:11609": "sāpi nanarteva purī paurastrīracitamaṇḍanābharaṇā // SoKss_6,8.263 //",
  "GK21sokss_pu:11610": "evaṃ ca sa pratidinaṃ parivardhamāno nirvartyate sma sucireṇa mahotsavo 'tra /",
  "GK21sokss_pu:11611": "sarvaḥ sad aiva ca suhṛtsvajano janaś ca hṛṣṭas tataḥ kim api pūrṇamanoratho 'bhūt // SoKss_6,8.264 //",
  "GK21sokss_pu:11612": "sa ca naravāhanadatto yuvarājo madanamañcukāsahitaḥ /",
  "GK21sokss_pu:11613": "bhajate sma sucirakāṅkṣitamudayaiṣī jīvalokasukham // SoKss_6,8.265 //",
  "GK21sokss_pu:11614": "iti mahākaviśrīsomadevabhaṭṭaviracite kathāsaritsāgare madanamañcukālambake 'ṣṭamas taraṅgaḥ /",
  "GK21sokss_pu:11615": "samāptaś cāyaṃ madanamañcukālambakaḥ ṣaṣṭhaḥ /",
  "GK21sokss_pu:11616": "// śrīḥ //",
  "GK21sokss_pu:11617": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:11618": "ratnaprabhā nāma saptamo lambakaḥ /",
  "GK21sokss_pu:11619": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:11620": "prasahya sarayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_7,0.1 //",
  "GK21sokss_pu:11621": "prathamas taraṅgaḥ /",
  "GK21sokss_pu:11622": "kelikeśagrahavyagragaurīkaranakhāvṛtam /",
  "GK21sokss_pu:11623": "śivāyānekacandrāḍhyam iva śārvaṃ śiro 'stu vaḥ // SoKss_7,1.1 //",
  "GK21sokss_pu:11624": "karaṃ dānāmbhasārdraṃ yaḥ kuñcitāgraṃ prasārayan /",
  "GK21sokss_pu:11625": "dadatsiddhimivābhāti sa pāyādvo gajānanaḥ // SoKss_7,1.2 //",
  "GK21sokss_pu:11626": "evaṃ sa tatra kauśāmbyāṃ putro vatseśvarasya tām /",
  "GK21sokss_pu:11627": "pariṇīya yuvā prāṇasamāṃ madanamañcukām // SoKss_7,1.3 //",
  "GK21sokss_pu:11628": "naravāhanadattaḥ svaiḥ sacivairgomukhādibhiḥ /",
  "GK21sokss_pu:11629": "samaṃ tasthau yathākāmaṃ paripūrṇamanorathaḥ // SoKss_7,1.4 //",
  "GK21sokss_pu:11630": "ekadā collasanmattakokilārāvarājite /",
  "GK21sokss_pu:11631": "pravartitalatālāsyavalganmalayamārute // SoKss_7,1.5 //",
  "GK21sokss_pu:11632": "pragītabhṛṅgasubhage saṃprāpte ca madhūtsave /",
  "GK21sokss_pu:11633": "yayau vihartumudyānaṃ rājaputraḥ samantrikaḥ // SoKss_7,1.6 //",
  "GK21sokss_pu:11634": "tatra bhrāntvāgato 'kasmād upetya nijagāda tam /",
  "GK21sokss_pu:11635": "praharṣotphullanayanaḥ svavayasyastapantakaḥ // SoKss_7,1.7 //",
  "GK21sokss_pu:11636": "yuvarāja mayā dṛṣṭā kāpīto nātidūrataḥ /",
  "GK21sokss_pu:11637": "kanyāvatīrya gaganāt sthitāśokataroradhaḥ // SoKss_7,1.8 //",
  "GK21sokss_pu:11638": "tay aiva preṣitaścāhamupetya sasakhīkayā /",
  "GK21sokss_pu:11639": "svakāntidyotitadiśā tvadāhvānāya kanyayā // SoKss_7,1.9 //",
  "GK21sokss_pu:11640": "tac chrutvā sa svasacivaiḥ sākaṃ taddarśanotsukaḥ /",
  "GK21sokss_pu:11641": "naravāhanadattastattarumūlamagāddrutam // SoKss_7,1.10 //",
  "GK21sokss_pu:11642": "dadarśa tatra tāṃ kāntāṃ lolalocanaṣaṭpadām /",
  "GK21sokss_pu:11643": "śoṇauṣṭhapallavāṃ pīnastanastabakaśobhitām // SoKss_7,1.11 //",
  "GK21sokss_pu:11644": "parāgapuñjagaurāṅgīṃ chāyayā tāpahāriṇīm /",
  "GK21sokss_pu:11645": "āttocitākṛtiṃ sākṣādivopavanadevatām // SoKss_7,1.12 //",
  "GK21sokss_pu:11646": "upāyayau ca praṇatāṃ sa tām abhinananda ca /",
  "GK21sokss_pu:11647": "divyakanyāṃ nṛpasutastadrūpāpahṛtekṣaṇaḥ // SoKss_7,1.13 //",
  "GK21sokss_pu:11648": "atha tatsacivaḥ sarveṣūpaviṣṭeṣu gomukhaḥ /",
  "GK21sokss_pu:11649": "tām apṛcchacchubhe kā tvaṃ kimarthaścāgamo 'tra te // SoKss_7,1.14 //",
  "GK21sokss_pu:11650": "tac chrutvā sā durullaṅghyamanmathājñojjhitatrapā /",
  "GK21sokss_pu:11651": "naravāhanadattasya vadanāmbhoruhaṃ muhuḥ // SoKss_7,1.15 //",
  "GK21sokss_pu:11652": "paśyantī cakṣuṣā tiryagasamapraṇavasrutā /",
  "GK21sokss_pu:11653": "vistareṇātmavṛttāntakathām evam avarṇayat // SoKss_7,1.16 //",
  "GK21sokss_pu:11654": "asti trijagati khyāto nagendro himavāniti /",
  "GK21sokss_pu:11655": "bhūriśṛṅgasya tasyaikaṃ śṛṅgaṃ gaurīpatergiriḥ // SoKss_7,1.17 //",
  "GK21sokss_pu:11656": "bhāsvanmaṇiprabhāmālī vilasattuhinadyutiḥ /",
  "GK21sokss_pu:11657": "gaganābhoga iva yaḥ paricchetuṃ na śakyate // SoKss_7,1.18 //",
  "GK21sokss_pu:11658": "haraprasādalabhyānāṃ jarāmṛtyubhayacchidām /",
  "GK21sokss_pu:11659": "siddhīnāmoṣadhīnāṃ ca nidhānaṃ yasya sānavaḥ // SoKss_7,1.19 //",
  "GK21sokss_pu:11660": "yena vidyādharavrātaśarīrarucipiñjaraiḥ /",
  "GK21sokss_pu:11661": "śikharair amarādrīndraśṛṅgaśobhābhibhūyate // SoKss_7,1.20 //",
  "GK21sokss_pu:11662": "tatra kāñcanaśṛṅgākhyamasti hemamayaṃ puram /",
  "GK21sokss_pu:11663": "bhābhiḥ prabhākarasthānam iva yadbhāti bhāsuram // SoKss_7,1.21 //",
  "GK21sokss_pu:11664": "bahuyojanavistīrṇe tasmin vidyādhareśvaraḥ /",
  "GK21sokss_pu:11665": "āste hemaprabho nāma dṛḍhabhaktirumāpatau // SoKss_7,1.22 //",
  "GK21sokss_pu:11666": "tasya cāsti mahādevī patnīṣu bahuṣu priyā /",
  "GK21sokss_pu:11667": "alaṃkāraprabhā nāma rohiṇīva himatviṣaḥ // SoKss_7,1.23 //",
  "GK21sokss_pu:11668": "tayā saha sa rājā ca prātar utthāya dhārmikaḥ /",
  "GK21sokss_pu:11669": "snātvārcayitvā vidhivadgaurīyuktaṃ maheśvaram // SoKss_7,1.24 //",
  "GK21sokss_pu:11670": "etya mānuṣalokaṃ ca ratnamiśraṃ dine dine /",
  "GK21sokss_pu:11671": "brāhmaṇebhyo daridrebhyaḥ svarṇalakṣaṃ prayacchati // SoKss_7,1.25 //",
  "GK21sokss_pu:11672": "tataś cāgatya dharmeṇa rājakṛtyānyavekṣya saḥ /",
  "GK21sokss_pu:11673": "karotyāhārapānādi munivanniyatavrataḥ // SoKss_7,1.26 //",
  "GK21sokss_pu:11674": "evaṃ diveṣu gacchatsu tasyodghātavaśātkila /",
  "GK21sokss_pu:11675": "aputratākṛtā rājñaś cintā jātūdapadyata // SoKss_7,1.27 //",
  "GK21sokss_pu:11676": "tayātidurmanaskaṃ ca dṛṣṭvā papraccha taṃ priyā /",
  "GK21sokss_pu:11677": "alaṃkāraprabhā devī daurmanasyasya kāraṇam // SoKss_7,1.28 //",
  "GK21sokss_pu:11678": "tataḥ sa rājāvādīt tāṃ sarvasaṃpattirasti me /",
  "GK21sokss_pu:11679": "ekaṃ tu putro nāstīti duḥkhaṃ māṃ devi bādhate // SoKss_7,1.29 //",
  "GK21sokss_pu:11680": "yā mayā prāgaputrasya puṃsaḥ sattvavataḥ kathā /",
  "GK21sokss_pu:11681": "śrutā tatsmaraṇodghātāccintaiṣā codgatā mama // SoKss_7,1.30 //",
  "GK21sokss_pu:11682": "kīdṛśī sā kathā devety ukto devā tayā ca saḥ /",
  "GK21sokss_pu:11683": "rājā tasyai kathām evaṃ saṃkṣepāttām avarṇayat // SoKss_7,1.31 //",
  "GK21sokss_pu:11684": "nagare citrakūṭākhye brāhmaṇārcanatatparaḥ /",
  "GK21sokss_pu:11685": "babhūva brāhmaṇavaro nāmnānvartho mahīpatiḥ // SoKss_7,1.32 //",
  "GK21sokss_pu:11686": "tasyāsītsattvaśīlākhyo jayī yuddhaikasevakaḥ /",
  "GK21sokss_pu:11687": "māse māse ca lebhe sa tasmātsvarṇaśataṃ nṛpāt // SoKss_7,1.33 //",
  "GK21sokss_pu:11688": "paryāptyai tac ca naivābhūttyāginas tasya kāñcanam /",
  "GK21sokss_pu:11689": "aputratvāc ca dānaikavinodāsaktacetasaḥ // SoKss_7,1.34 //",
  "GK21sokss_pu:11690": "putro vinodaheturme dattastāvanna vedhasā /",
  "GK21sokss_pu:11691": "dattaṃ ca dānavyasanaṃ tadapyarthavinākṛtam // SoKss_7,1.35 //",
  "GK21sokss_pu:11692": "varaṃ jīrṇasya śuṣkasya tarorjanmopalasya vā /",
  "GK21sokss_pu:11693": "na saṃsāre daridrasya tyāgaikavyasanasya ca // SoKss_7,1.36 //",
  "GK21sokss_pu:11694": "iti saṃcintayan nityaṃ sattvaśīlaḥ sa jātucit /",
  "GK21sokss_pu:11695": "udyāne saṃcaran prāpa nidhiṃ daivāt kadācana // SoKss_7,1.37 //",
  "GK21sokss_pu:11696": "sabhṛtyaś ca tamādāya bhūrikāñcana bhāsvaram /",
  "GK21sokss_pu:11697": "mahārgharatnaruciraṃ nināya prasabhaṃ gṛham // SoKss_7,1.38 //",
  "GK21sokss_pu:11698": "tataḥ sa bhogān bhuñjāno brāhmaṇebhyo dadadvasu /",
  "GK21sokss_pu:11699": "bhṛtyebhyaś ca suhṛdbhyaś ca yāvad āste 'tra sāttvikaḥ // SoKss_7,1.39 //",
  "GK21sokss_pu:11700": "tāvaddṛṣṭvā tadabhyūhyaṃ nidhilābhaḥ sa gotrajaiḥ /",
  "GK21sokss_pu:11701": "tasya rājakule gatvā svairaṃ rājñe niveditaḥ // SoKss_7,1.40 //",
  "GK21sokss_pu:11702": "atha rājñā samāhūtaḥ pratīhāranideśataḥ /",
  "GK21sokss_pu:11703": "kṣaṇaṃ rājāṅgaṇaikānte sattvaśīlaḥ sa tasthivān // SoKss_7,1.41 //",
  "GK21sokss_pu:11704": "tatra hastasthayā līlāvajramuṣṭyā khanan kṣitim /",
  "GK21sokss_pu:11705": "sa lebhe tāmrakumbhīsthaṃ nidhānaṃ cāparaṃ mahat // SoKss_7,1.42 //",
  "GK21sokss_pu:11706": "dattvedaṃ rañjanīyaste rājeti hṛdayaṃ nijam /",
  "GK21sokss_pu:11707": "vidhinā sattvatuṣṭena prakāśam iva darśitam // SoKss_7,1.43 //",
  "GK21sokss_pu:11708": "tathaivācchādayām āsa mṛdā tac ca viveśa ca /",
  "GK21sokss_pu:11709": "āveditaḥ pratīhāreṇāntikaṃ nṛpates tataḥ // SoKss_7,1.44 //",
  "GK21sokss_pu:11710": "jñātaṃ mayā nidhirlabdhastvayā taṃ naḥ samarpaya /",
  "GK21sokss_pu:11711": "iti tatra sa rājñā ca praṇato jagade svayam // SoKss_7,1.45 //",
  "GK21sokss_pu:11712": "kimarpayāmi devādyaṃ kimadyatanamucyatām /",
  "GK21sokss_pu:11713": "so 'pi tatreti rājānaṃ sattvaśīlo jagāda tam // SoKss_7,1.46 //",
  "GK21sokss_pu:11714": "arpayābhinavaprāptam ity uktaś ca sa bhūbhṛtā /",
  "GK21sokss_pu:11715": "gatvā rājāṅgaṇaikānte nidhiṃ tasmai samarpayat // SoKss_7,1.47 //",
  "GK21sokss_pu:11716": "ādyaṃ nidhiṃ yathecchaṃ tvaṃ bhuṅkṣveti preṣito 'tha saḥ /",
  "GK21sokss_pu:11717": "nṛpeṇa nidhituṣṭena sattvaśīlo 'gamadgṛham // SoKss_7,1.48 //",
  "GK21sokss_pu:11718": "tatrāsīddānabhogābhyāṃ tanvannāmno yathārthatām /",
  "GK21sokss_pu:11719": "nudaṃścāputratāduḥkhadaurmanasyaṃ kathaṃcana // SoKss_7,1.49 //",
  "GK21sokss_pu:11720": "ity etatsattvaśīlasya vṛttaṃ pūrvaṃ śrutaṃ mayā /",
  "GK21sokss_pu:11721": "saṃsmṛtya sthīyate duḥkhaṃ putrāsadbhāvacintayā // SoKss_7,1.50 //",
  "GK21sokss_pu:11722": "iti vidyādharendreṇa bhāryā hemaprabheṇa sā /",
  "GK21sokss_pu:11723": "alaṃkāraprabhā devī gaditā nijagāda tam // SoKss_7,1.51 //",
  "GK21sokss_pu:11724": "satyam evaṃ susattvānāṃ sāhāyyaṃ bhajate vidhiḥ /",
  "GK21sokss_pu:11725": "kiṃ nāparo nidhirlabdhaḥ sattvaśīlena saṃkaṭe // SoKss_7,1.52 //",
  "GK21sokss_pu:11726": "tatsvasattvaprabhāveṇa tvam api prāptsyasīpsitam /",
  "GK21sokss_pu:11727": "śṛṇu vikramatuṅgasya kathāṃ cātra nidarśanam // SoKss_7,1.53 //",
  "GK21sokss_pu:11728": "asti pāṭaliputrākhyaṃ bhuvo 'laṃkaraṇaṃ puram /",
  "GK21sokss_pu:11729": "pūrṇavarṇavyavasthānaistaistaiḥ sanmaṇibhiścitam // SoKss_7,1.54 //",
  "GK21sokss_pu:11730": "tatra vikramatuṅgākhyo rājābhūt sattvavān purā /",
  "GK21sokss_pu:11731": "yo 'bhūt parāṅmukho dāne nārthināṃ na yudhi dviṣām // SoKss_7,1.55 //",
  "GK21sokss_pu:11732": "sa jātu mṛgayāhetoḥ praviṣṭo nṛpatirvanam /",
  "GK21sokss_pu:11733": "bilvairhomaṃ vidadhataṃ tatra brāhmaṇamaikṣata // SoKss_7,1.56 //",
  "GK21sokss_pu:11734": "taṃ dṛṣṭvā praṣṭukāmo 'pi parihṛtya tadantikam /",
  "GK21sokss_pu:11735": "yayau sa dūraṃ mṛgayārasena sabalas tataḥ // SoKss_7,1.57 //",
  "GK21sokss_pu:11736": "utpatadbhiḥ patadbhiś ca hanyamānaiḥ svapāṇinā /",
  "GK21sokss_pu:11737": "ciraṃ mṛgaiśca siṃhaiś ca krīḍitvā kandukair iva // SoKss_7,1.58 //",
  "GK21sokss_pu:11738": "āvṛttastaṃ tathaivātra dṛṣṭvā homaparaṃ dvijam /",
  "GK21sokss_pu:11739": "upetya natvā papraccha nāma homaphalaṃ ca saḥ // SoKss_7,1.59 //",
  "GK21sokss_pu:11740": "tataḥ sa brāhmaṇo bhūpaṃ kṛtāśīstam abhāṣata /",
  "GK21sokss_pu:11741": "vipro 'haṃ nāgaśarmākhyo home ca śṛṇu me phalam // SoKss_7,1.60 //",
  "GK21sokss_pu:11742": "anena bilvahomena prasīdati yadānalaḥ /",
  "GK21sokss_pu:11743": "hiraṇmayāni bilvāni tadā niryānti kuṇḍataḥ // SoKss_7,1.61 //",
  "GK21sokss_pu:11744": "tato 'gniḥ prakaṭībhūya varaṃ sākṣātprayacchati /",
  "GK21sokss_pu:11745": "vartate mama bhūyāṃś ca kālo bilvāni juhvataḥ // SoKss_7,1.62 //",
  "GK21sokss_pu:11746": "mandapuṇyasya nādyāpi tuṣyatyeva sa pāvakaḥ /",
  "GK21sokss_pu:11747": "tiyukte tena rājā taṃ dhīrasattvo 'bhyabhāṣata // SoKss_7,1.63 //",
  "GK21sokss_pu:11748": "tarhi me dehi bilvaṃ tvam ekaṃ yāvajjuhomi tat /",
  "GK21sokss_pu:11749": "prasādayāmi ca brahmannadhunaiva tavānalam // SoKss_7,1.64 //",
  "GK21sokss_pu:11750": "kathaṃ prasādayasi taṃ vahnimaprayato 'śuciḥ /",
  "GK21sokss_pu:11751": "yo mam aivaṃ vratasthasya pūtasyāpi natuṣyati // SoKss_7,1.65 //",
  "GK21sokss_pu:11752": "ity uktas tena vipreṇa rājā tamavadatpunaḥ /",
  "GK21sokss_pu:11753": "m aivaṃ prayaccha me bilvaṃ paśyāścaryaṃ kṣaṇād iti // SoKss_7,1.66 //",
  "GK21sokss_pu:11754": "tataḥ sa rājñe vipro 'smai dadau bilcaṃ sakautukaḥ /",
  "GK21sokss_pu:11755": "rājā ca sa tadā tatra dṛḍhasattvena cetasā // SoKss_7,1.67 //",
  "GK21sokss_pu:11756": "hutenānena bilvena na cettuṣyati tacchiraḥ /",
  "GK21sokss_pu:11757": "tvayyagne svaṃ juhomīti dhyātvā tasmiñjuhāva tat // SoKss_7,1.68 //",
  "GK21sokss_pu:11758": "āvirāsīc ca saptārciḥ kuṇḍādbilvaṃ hiraṇmayam /",
  "GK21sokss_pu:11759": "svayamādāya tattasya phalaṃ sattvataror iva // SoKss_7,1.69 //",
  "GK21sokss_pu:11760": "jagāda ca sa sākṣāttaṃ jātavedā mahīpatim /",
  "GK21sokss_pu:11761": "sattvenānena tuṣṭo 'smi tadgṛhāṇa varaṃ nṛpa // SoKss_7,1.70 //",
  "GK21sokss_pu:11762": "tac chrutvā sa mahāsattvo rājā taṃ praṇato 'bravīt /",
  "GK21sokss_pu:11763": "ko mamānyo varo dehi dvijāyāsmai yathepsitam // SoKss_7,1.71 //",
  "GK21sokss_pu:11764": "iti rājño vacaḥ śrutvā suprīto 'gnirjagāda tam /",
  "GK21sokss_pu:11765": "rājanmaghādhanapatirbrāhmaṇo 'yaṃ bhaviṣyati // SoKss_7,1.72 //",
  "GK21sokss_pu:11766": "tvam apy akṣīṇakoṣaśrīrmatprasādādbhaviṣyasi /",
  "GK21sokss_pu:11767": "evaṃ dattavaraṃ vahniṃ brāhmaṇaḥ sa vyajijñapat // SoKss_7,1.73 //",
  "GK21sokss_pu:11768": "āvirbhūto 'si sahasā rājñaḥ svecchāvihāriṇaḥ /",
  "GK21sokss_pu:11769": "na me saniyamasyāpi kimetadbhagavanniti // SoKss_7,1.74 //",
  "GK21sokss_pu:11770": "tato 'gnirvaradaḥ prāha nādāsyaṃ darśanaṃ yadi /",
  "GK21sokss_pu:11771": "ahoṣyadeva svaśirastīvrasatto nṛpo mayi // SoKss_7,1.75 //",
  "GK21sokss_pu:11772": "tīvrasattvasya nacirādbhavantyeva hi siddhayaḥ /",
  "GK21sokss_pu:11773": "mandasattvasya tu cirādbrahmanyuṣmādṛśasya tāḥ // SoKss_7,1.76 //",
  "GK21sokss_pu:11774": "ity uktvāntarhite vahnau nṛpam āmantrya sa dvijaḥ /",
  "GK21sokss_pu:11775": "nāgaśarmā tato gatvā krameṇābhūn mahādhanaḥ // SoKss_7,1.77 //",
  "GK21sokss_pu:11776": "nṛpo 'pi dṛṣṭasattvaḥ sa stūyamāno 'nuyāyibhiḥ /",
  "GK21sokss_pu:11777": "yayau vikramatuṅgaḥ svaṃ puraṃ pāṭaliputrakam // SoKss_7,1.78 //",
  "GK21sokss_pu:11778": "tatra sthitamakasmāttaṃ praviśya prabhum ekadā /",
  "GK21sokss_pu:11779": "rahaḥ śatruṃjayo nāma pratīhāro vyajijñapat // SoKss_7,1.79 //",
  "GK21sokss_pu:11780": "vijane deva vijñaptiṃ cikīrṣurbrāhmaṇo baṭuḥ /",
  "GK21sokss_pu:11781": "dattaśarmeti nāma svaṃ bruvāṇo dvāri tiṣṭhati // SoKss_7,1.80 //",
  "GK21sokss_pu:11782": "praveśayeti bhūpena tenādiṣṭe praveśitaḥ /",
  "GK21sokss_pu:11783": "svastipūrvaṃ sa rājānaṃ praṇamyopāviśadbaṭuḥ // SoKss_7,1.81 //",
  "GK21sokss_pu:11784": "vyajijñapac ca devāhaṃ cūrṇayuktyā kayācana /",
  "GK21sokss_pu:11785": "sadyaḥ sāhayituṃ jāne tāmrātkanakamuttamam // SoKss_7,1.82 //",
  "GK21sokss_pu:11786": "guruṇā hy upadiṣṭā sā yuktirmama mayā ca tat /",
  "GK21sokss_pu:11787": "dṛṣṭaṃ sākṣāttayā yukyā saṃsiddhaṃ tasya kāñcanam // SoKss_7,1.83 //",
  "GK21sokss_pu:11788": "ity ukte baṭunā tena tāmramānāyayannṛpaḥ /",
  "GK21sokss_pu:11789": "vilīne ca kṛte tasmin sa baṭuścūrṇamakṣipat // SoKss_7,1.84 //",
  "GK21sokss_pu:11790": "kṣipyamāṇaṃ ca taccūrṇamadṛśyaḥ ko 'py apāharat /",
  "GK21sokss_pu:11791": "yakṣastaṃ ca dadarśaikaḥ sa rājā tuṣṭapāvakaḥ // SoKss_7,1.85 //",
  "GK21sokss_pu:11792": "aprāptacūrṇaṃ tāmraṃ ca na suvarṇībabhūva tat /",
  "GK21sokss_pu:11793": "evaṃ triḥ kurvatas tasya baṭormoghaḥ śramo 'bhavat // SoKss_7,1.86 //",
  "GK21sokss_pu:11794": "tato viṣaṇṇād ādāya rājā tasmād baṭoḥ svayam /",
  "GK21sokss_pu:11795": "cūrṇaṃ vilīne cikṣepa tāmre tejasvināṃ varaḥ // SoKss_7,1.87 //",
  "GK21sokss_pu:11796": "tasya tannāharaccūrṇaṃ yakṣaḥ smitvā yayau tu saḥ /",
  "GK21sokss_pu:11797": "tena taccūrṇasaṃyogāt tāmraṃ kanakatām agāt // SoKss_7,1.88 //",
  "GK21sokss_pu:11798": "vismitāya tatas tasmai baṭave paripṛcchate /",
  "GK21sokss_pu:11799": "sa rājā yakṣavṛttāntaṃ yathādṛṣṭaṃ śaśaṃsa tam // SoKss_7,1.89 //",
  "GK21sokss_pu:11800": "śikṣitvā cūrṇayuktiṃ ca baṭostasmāttadaiva tām /",
  "GK21sokss_pu:11801": "nṛpaścakre kṛtārthaṃ taṃ kṛtadāraparigraham // SoKss_7,1.90 //",
  "GK21sokss_pu:11802": "bheje ca pūrṇakoṣaśrīr hemnā tadyuktijanmanā /",
  "GK21sokss_pu:11803": "sāvarodho 'samān bhogān adaridrīkṛtadvijaḥ // SoKss_7,1.91 //",
  "GK21sokss_pu:11804": "tadevaṃ bhīta iva vā parituṣṭa ivāthavā /",
  "GK21sokss_pu:11805": "dadāti tīvrasattvānāmiṣṭamīśvara eva hi // SoKss_7,1.92 //",
  "GK21sokss_pu:11806": "tvattaś ca dhīrasattvo 'nyaḥ ko 'sti dātā ca deva tat /",
  "GK21sokss_pu:11807": "dāsyatyārādhitaḥ śaṃbhuḥ putraṃ te mā śucaṃ kṛthāḥ // SoKss_7,1.93 //",
  "GK21sokss_pu:11808": "ity udāramalaṃkāraprabhādevīmukhādvacaḥ /",
  "GK21sokss_pu:11809": "śrutvā hemaprabho rājā śraddadhe ca tutoṣa ca // SoKss_7,1.94 //",
  "GK21sokss_pu:11810": "mene ca tanayaprāptiṃ gaurīśārādhanāddhruvam /",
  "GK21sokss_pu:11811": "sūcitāṃ hṛdayenaiva nijenotsāhaśālinā // SoKss_7,1.95 //",
  "GK21sokss_pu:11812": "tato 'nyedyuḥ sadevīkaḥ snāto 'bhyarcitaśaṃkaraḥ /",
  "GK21sokss_pu:11813": "navakāñcanakoṭīś ca viprebhyaḥ pratipādya saḥ // SoKss_7,1.96 //",
  "GK21sokss_pu:11814": "tanayārthaṃ tapastepe nirāhāro harāgrataḥ /",
  "GK21sokss_pu:11815": "dehastyakto mayā śarvastoṣito veti niścitaḥ // SoKss_7,1.97 //",
  "GK21sokss_pu:11816": "tapasthaś ceti tuṣṭāva varadaṃ girijāpatim /",
  "GK21sokss_pu:11817": "helāvitīrṇadugdhābdhiṃ prapannāyopamanyave // SoKss_7,1.98 //",
  "GK21sokss_pu:11818": "namaste 'stu jagatsargasthitisaṃhārahetave /",
  "GK21sokss_pu:11819": "gaurīśa tattadvyomādibhedabhinnāṣṭamūrtaye // SoKss_7,1.99 //",
  "GK21sokss_pu:11820": "namaste satatotphullahṛtkuśeśayaśāyine /",
  "GK21sokss_pu:11821": "viśuddhamānasāvāsakalahaṃsāya śaṃbhave // SoKss_7,1.100 //",
  "GK21sokss_pu:11822": "namo divyaprakāśāya nirmalāya jalātmane /",
  "GK21sokss_pu:11823": "prakṣīṇadoṣair dṛśyāya somāyātyadbhutāya te // SoKss_7,1.101 //",
  "GK21sokss_pu:11824": "dehārdhadhṛtakāntāya kevalabrāhmacāriṇe /",
  "GK21sokss_pu:11825": "icchānirmitaviśvāya namo viśvamayāya te // SoKss_7,1.102 //",
  "GK21sokss_pu:11826": "evaṃ kṛtastutiṃ taṃ ca rājānaṃ girijāpatiḥ /",
  "GK21sokss_pu:11827": "trirātropoṣitaṃ svapne sākṣādbhūyedam abravīt // SoKss_7,1.103 //",
  "GK21sokss_pu:11828": "uttiṣṭha rājan bhāvī te vīro vaṃśadharaḥ sutaḥ /",
  "GK21sokss_pu:11829": "gaurīprasādā tkanyāpi bhaviṣyatyuttamā tava // SoKss_7,1.104 //",
  "GK21sokss_pu:11830": "naravāhanadattasya yuṣmākaṃ cakravartinaḥ /",
  "GK21sokss_pu:11831": "bhaviṣyato bhavitrī yā mahiṣī mahasāṃ nidheḥ // SoKss_7,1.105 //",
  "GK21sokss_pu:11832": "ity uktvāntarhite śarve so 'tha vidyādhareśvaraḥ /",
  "GK21sokss_pu:11833": "hemaprabhaḥ prabubudhe prahṛṣṭo rajanīkṣaye // SoKss_7,1.106 //",
  "GK21sokss_pu:11834": "ānandayad alaṃkāraprabhāṃ svapnaṃ nivedya saḥ /",
  "GK21sokss_pu:11835": "gauryā svapne tathaivoktāṃ bhāryāṃ saṃvādaśaṃsinīm // SoKss_7,1.107 //",
  "GK21sokss_pu:11836": "utthāya ca tataḥ snātaḥ sa rājārcitadhūrjaṭiḥ /",
  "GK21sokss_pu:11837": "cakāra dattadānaḥ sannutsavaṃ kṛtapāraṇaḥ // SoKss_7,1.108 //",
  "GK21sokss_pu:11838": "divaseṣv atha yāteṣu devī katipayeṣu sā /",
  "GK21sokss_pu:11839": "alaṃkāraprabhā tasya rājño garbhamadhārayat // SoKss_7,1.109 //",
  "GK21sokss_pu:11840": "ānandayām āsa ca taṃ mukhena madhugandhinā /",
  "GK21sokss_pu:11841": "lolanetrālinā kāntaṃ paṅkajeneva pāṇḍunā // SoKss_7,1.110 //",
  "GK21sokss_pu:11842": "ākhyātaślāghyajanmānamudārairgarbhadohadaiḥ /",
  "GK21sokss_pu:11843": "asūta tanayaṃ kāle dyaurarkam iva sā tataḥ // SoKss_7,1.111 //",
  "GK21sokss_pu:11844": "yena jātena sahajaistejobhiravabhāsitam /",
  "GK21sokss_pu:11845": "sindūrāruṇatāṃ nītam api tajjātavāsakam // SoKss_7,1.112 //",
  "GK21sokss_pu:11846": "pitā ca taṃ śiśuṃ rājā śatrugotrabhayāvaham /",
  "GK21sokss_pu:11847": "divyavāgupadiṣṭena nāmnā vajraprabhaṃ vyadhāt // SoKss_7,1.113 //",
  "GK21sokss_pu:11848": "tataḥ sa vavṛdhe bālaḥ pārvaṇendur iva kramāt /",
  "GK21sokss_pu:11849": "kalābhiḥ pūryamāṇaḥ sanvṛddhihetoḥ kulāmbudheḥ // SoKss_7,1.114 //",
  "GK21sokss_pu:11850": "athācirātpunas tasya rājño hemaprabhasya sā /",
  "GK21sokss_pu:11851": "alaṃkāraprabhā rājñī sagarbhā samapadyata // SoKss_7,1.115 //",
  "GK21sokss_pu:11852": "sagarbhā cāśrayodbhūtasaviśeṣadyutistathā /",
  "GK21sokss_pu:11853": "satyaṃ hemāsanārūḍhā bheje 'ntaḥpuraratnatām // SoKss_7,1.116 //",
  "GK21sokss_pu:11854": "vidyākalpitasatpadmavimānena nabhastale /",
  "GK21sokss_pu:11855": "babhrāma ca tathābhūtavilasadgarbhadohadā // SoKss_7,1.117 //",
  "GK21sokss_pu:11856": "prāpte ca samaye tasyā devyāḥ kanyājaniṣṭa sā /",
  "GK21sokss_pu:11857": "paryāptaṃ varṇanaṃ yasyā janma gaurīprasādataḥ // SoKss_7,1.118 //",
  "GK21sokss_pu:11858": "naravāhanadattasya bhāryeyaṃ bhāvinīti vāk /",
  "GK21sokss_pu:11859": "tadāśrāvi harādeśavacaḥsaṃvādinī divaḥ // SoKss_7,1.119 //",
  "GK21sokss_pu:11860": "tato rāja sutotpattinirviśeṣakṛtotsavaḥ /",
  "GK21sokss_pu:11861": "tāṃ sa hemaprabho 'kārṣīnnāmnā ratnaprabhāṃ sutām // SoKss_7,1.120 //",
  "GK21sokss_pu:11862": "svavidyāsaṃskṛtā sā ca tasya ratnaprabhā pituḥ /",
  "GK21sokss_pu:11863": "avardhata gṛhe dikṣu prakāśastūdapadyata // SoKss_7,1.121 //",
  "GK21sokss_pu:11864": "tataḥ sa rājā taṃ varmaharaṃ vajraprabhaṃ sutam /",
  "GK21sokss_pu:11865": "kṛtadārakriyaṃ kṛtvā yauvarājye 'bhiṣiktavān // SoKss_7,1.122 //",
  "GK21sokss_pu:11866": "vinyastarājyabhāraś ca tasmin nāsīt sa nirvṛtaḥ /",
  "GK21sokss_pu:11867": "sutāvivāhacintā tu tasyaikābhūttadā hṛdi // SoKss_7,1.123 //",
  "GK21sokss_pu:11868": "ekadā so 'ntikāsīnāṃ pradeyāṃ vīkṣya tāṃ sutām /",
  "GK21sokss_pu:11869": "rājābravīdalaṃkāraprabhāṃ devīṃ samīpagām // SoKss_7,1.124 //",
  "GK21sokss_pu:11870": "kulālaṃkārabhūtāpi paśya devi jagattraye /",
  "GK21sokss_pu:11871": "kanyā nāma mahadduḥkhaṃ dhigaho mahatām api // SoKss_7,1.125 //",
  "GK21sokss_pu:11872": "vinītāpyāptavidyāpi rūpayauvanavatyapi /",
  "GK21sokss_pu:11873": "ratnaprabhā varaprāptyā vinaiṣā yaddunoti mām // SoKss_7,1.126 //",
  "GK21sokss_pu:11874": "nāravāhanadattasya bhāryoktā daivatairiyam /",
  "GK21sokss_pu:11875": "tatkiṃ na diyate tasmai bhāvyasmaccakravartine // SoKss_7,1.127 //",
  "GK21sokss_pu:11876": "iti coktastayā devyā sa rājā punarabravīt /",
  "GK21sokss_pu:11877": "bāḍhaṃ sā kanyakā dhanyā yā taṃ varamavāpnuyāt // SoKss_7,1.128 //",
  "GK21sokss_pu:11878": "sa hi kāmāvatāro 'tra kiṃ tu nādyāpi divyatām /",
  "GK21sokss_pu:11879": "prāptas tena mayā tasya vidyāprāptiḥ pratīkṣyate // SoKss_7,1.129 //",
  "GK21sokss_pu:11880": "ity evaṃ vadatas tasya sadyastair vacanaiḥ pituḥ /",
  "GK21sokss_pu:11881": "karṇapraviṣṭaiḥ kaṃdarpamohamantrapadopamaiḥ // SoKss_7,1.130 //",
  "GK21sokss_pu:11882": "bhrāntevāviṣṭacitteva supteva lihiteva ca /",
  "GK21sokss_pu:11883": "abhūd ratnaprabhā tena hṛtacittā vareṇa sā // SoKss_7,1.131 //",
  "GK21sokss_pu:11884": "tataḥ kathaṃcitpitarau praṇamyāntaḥpuraṃ nijam /",
  "GK21sokss_pu:11885": "gatvā cintāturā nidrāṃ cireṇa katham apy agāt // SoKss_7,1.132 //",
  "GK21sokss_pu:11886": "prātaḥ śubhaṃ dinaṃ putri tatsa vatseśvarātmajaḥ /",
  "GK21sokss_pu:11887": "draṣṭavyaḥ svavaro gatvā kauśāmbīṃ nagarīṃ tvayā // SoKss_7,1.133 //",
  "GK21sokss_pu:11888": "tataśva svapure 'muṣminnānīya tvatpitā svayam /",
  "GK21sokss_pu:11889": "tava tasya ca kalyāṇi vivāhaṃ saṃvidhāsyati // SoKss_7,1.134 //",
  "GK21sokss_pu:11890": "iti svapne 'tha taṃ gaurī sānukampā samādiśat /",
  "GK21sokss_pu:11891": "prabudhya sā ca taṃ svapnaṃ prātarmātre nyavedayat // SoKss_7,1.135 //",
  "GK21sokss_pu:11892": "tataḥ sā tadanujñātā buddhvā vidyāprabhāvataḥ /",
  "GK21sokss_pu:11893": "udyānasthaṃ varaṃ draṣṭuṃ prāvartata nijātpurāt // SoKss_7,1.136 //",
  "GK21sokss_pu:11894": "tāmāryaputra māmetāṃ vettha ratnaprabhāmiti /",
  "GK21sokss_pu:11895": "prāptāmutkāṃ kṣaṇenādya vittha yūyamataḥ param // SoKss_7,1.137 //",
  "GK21sokss_pu:11896": "etattasyā vacaḥ śrutvā mādhuryanyakkatāmṛtam /",
  "GK21sokss_pu:11897": "vilokya netrapīyūṣaṃ vidyādharyā vapuś ca tat // SoKss_7,1.138 //",
  "GK21sokss_pu:11898": "naravāhanadatto 'ntarvidhātāraṃ nininda saḥ /",
  "GK21sokss_pu:11899": "śrotranetramayaṃ kṛtsnamakarotkiṃ na māmiti // SoKss_7,1.139 //",
  "GK21sokss_pu:11900": "jagāda tāṃ ca dhanyo 'haṃ janmādya saphalaṃ mama /",
  "GK21sokss_pu:11901": "yo 'ham evaṃ svayaṃ tanvi snehādabhisṛtastvayā // SoKss_7,1.140 //",
  "GK21sokss_pu:11902": "ity anyonyanavapremakṛtasaṃlāpayostayoḥ /",
  "GK21sokss_pu:11903": "akasmāddadṛśe tatra vidyādharabalaṃ divi // SoKss_7,1.141 //",
  "GK21sokss_pu:11904": "tāto 'yam āgato 'treti drāgratnaprabhayodite /",
  "GK21sokss_pu:11905": "rājā hemaprabho vyomnaḥ saputro 'vatatāra saḥ // SoKss_7,1.142 //",
  "GK21sokss_pu:11906": "upāyayau ca putreṇa saha vajraprabheṇa saḥ /",
  "GK21sokss_pu:11907": "naravāhanadattaṃ taṃ vihitasvāgatādaram // SoKss_7,1.143 //",
  "GK21sokss_pu:11908": "anyonyaracitācārā yāvattiṣṭhanti te kṣaṇāt /",
  "GK21sokss_pu:11909": "tāvattatrāyayau buddhvā vatsarājaḥ samantrikaḥ // SoKss_7,1.144 //",
  "GK21sokss_pu:11910": "kṛtātithyanidhiṃ taṃ ca nṛpaṃ hemaprabho 'tha saḥ /",
  "GK21sokss_pu:11911": "yathā ratnaprabhoktaṃ taṃ vṛttāntaṃ samabodhayat // SoKss_7,1.145 //",
  "GK21sokss_pu:11912": "jagāda ca mayā ceyaṃ jñātā vidyāprabhāvataḥ /",
  "GK21sokss_pu:11913": "ihāgatā sutā sarvaṃ vṛttāntaṃ cātra vedmy aham // SoKss_7,1.146 //",
  "GK21sokss_pu:11914": "/",
  "GK21sokss_pu:11915": "cakravartivimānaṃ hi bhāvyagre 'muṣya tādṛśam // SoKss_7,1.147 //",
  "GK21sokss_pu:11916": "anumanyasva taddrakṣyasyacirādetamātmajam /",
  "GK21sokss_pu:11917": "ratnaprabhāvadhūyuktaṃ yuvarājam ihāgatam // SoKss_7,1.148 //",
  "GK21sokss_pu:11918": "evaṃ vatseśamabhyarthya tenānumatavāñchitaḥ /",
  "GK21sokss_pu:11919": "saputraḥ kalpayitvā tadvimānaṃ nijavidyayā // SoKss_7,1.149 //",
  "GK21sokss_pu:11920": "tatrāropya trapānamramukhaṃ ratnaprabhāyutam /",
  "GK21sokss_pu:11921": "naravāhanadattaṃ taṃ sahitaṃ gomukhādibiḥ // SoKss_7,1.150 //",
  "GK21sokss_pu:11922": "yaugandharāyaṇenāpi pitrānupreṣitena saḥ /",
  "GK21sokss_pu:11923": "hemaprabho nināya svaṃ puraṃ kāñcanaśṛṅgakam // SoKss_7,1.151 //",
  "GK21sokss_pu:11924": "naravāhanadattaś ca dadarśa prāpya tatpuram /",
  "GK21sokss_pu:11925": "śvāśuraṃ kāñcanamayaṃ hemaprākārabhāsuram // SoKss_7,1.152 //",
  "GK21sokss_pu:11926": "raśmipratānair niryadbhir alaṃkṛtam ivābhitaḥ /",
  "GK21sokss_pu:11927": "prasāritānekabhujaṃ jāmātṛprītisaṃbhramāt // SoKss_7,1.153 //",
  "GK21sokss_pu:11928": "tatra tāṃ vidhivattasmai rājā hemaprabho dadau /",
  "GK21sokss_pu:11929": "ratnaprabhāṃ mahārambho haraye 'bdhir iva śriyam // SoKss_7,1.154 //",
  "GK21sokss_pu:11930": "prāyacchadratnarāśīṃś ca tadā tasmai sa bhāsvarān /",
  "GK21sokss_pu:11931": "pradīptānekavīvāhavahnivibhramaśālinaḥ // SoKss_7,1.155 //",
  "GK21sokss_pu:11932": "sotsavasya pure cāsya rājño vittāni varṣataḥ /",
  "GK21sokss_pu:11933": "labdhavastrā iva babhuḥ sapatākā gṛhā api // SoKss_7,1.156 //",
  "GK21sokss_pu:11934": "naravāhanadattaś ca nirvyūḍhodvāhamaṅgalaḥ /",
  "GK21sokss_pu:11935": "divyabhogabhugatrāsta sa ratnaprabhayā samam // SoKss_7,1.157 //",
  "GK21sokss_pu:11936": "reme ca divyānyudyānavāpīdevakulāni saḥ /",
  "GK21sokss_pu:11937": "paśyaṃstayā samāruhya tadvidyābalato nabhaḥ // SoKss_7,1.158 //",
  "GK21sokss_pu:11938": "evaṃ ca tatra katiciddivasānuṣitvā vidyādharādhipapure sa vadhūsahāyaḥ /",
  "GK21sokss_pu:11939": "vatseśvarasya tanayaḥ svapurīṃ prayātuṃ yaugandharāyaṇamatena matiṃ cakāra // SoKss_7,1.159 //",
  "GK21sokss_pu:11940": "śvaśrvā tato racitamaṅgalasaṃvidhānaḥ saṃpūjitaḥ sasacivaḥ śvaśureṇa bhūyaḥ /",
  "GK21sokss_pu:11941": "tenaiva putrasahitena saha pratasthe kāntāsakhastadadhiruhya punarvimānam // SoKss_7,1.160 //",
  "GK21sokss_pu:11942": "prāpyāśu tāṃ pramadanirbhara vatsarāja baddhotsavāṃ sa jananīnayanāmṛtaughaḥ /",
  "GK21sokss_pu:11943": "ratnaprabhāṃ dadhad atha svapurīṃ viveśa hemaprabheṇa sasutena sahānugaiśca // SoKss_7,1.161 //",
  "GK21sokss_pu:11944": "vatseśvaro 'pi saha vāsavadattayā taṃ pādānataṃ samabhinandya sutaṃ vadhūṃ ca /",
  "GK21sokss_pu:11945": "hemaprabhaṃ satanayaṃ vibhavānurūpaṃ saṃbandhinaṃ navamapūjayadūrjitaśrīḥ // SoKss_7,1.162 //",
  "GK21sokss_pu:11946": "atha vidyādhararāje tasminn āpṛcchya vatsarājādīn /",
  "GK21sokss_pu:11947": "utpatya nabhaḥ sasute gatavati hemaprabhe svapuram // SoKss_7,1.163 //",
  "GK21sokss_pu:11948": "naravāhanadatto 'sau ratnaprabhayā samadanamañcukayā /",
  "GK21sokss_pu:11949": "saha sukhitas tadanaiṣīd divasaṃ sakhibhir nijair yuktaḥ // SoKss_7,1.164 //",
  "GK21sokss_pu:11950": "iti mahākaviśrīsomadevabhaṭṭaviracite kathāsaritsāgare ratnaprabhālambake prathamas taraṅgaḥ /",
  "GK21sokss_pu:11951": "dvitīyas taraṅgaḥ /",
  "GK21sokss_pu:11952": "evaṃ vidyādharīṃ bhāryāṃ bhavyāṃ ratnaprabhāṃ navām /",
  "GK21sokss_pu:11953": "tasya prāptavato 'nyedyustadveśmani tayā saha // SoKss_7,2.1 //",
  "GK21sokss_pu:11954": "naravāhanadattasya sthitasya prātarāyayuḥ /",
  "GK21sokss_pu:11955": "darśanārthamupadvāraṃ sacivā gomukhādayaḥ // SoKss_7,2.2 //",
  "GK21sokss_pu:11956": "dvāḥsthayā kṣaṇaruddheṣu teṣv atrāvediteṣv atha /",
  "GK21sokss_pu:11957": "praviṣṭeṣv ādṛteṣv etāṃ dvāḥsthāṃ ratnaprabhābhyadhāt // SoKss_7,2.3 //",
  "GK21sokss_pu:11958": "dvārameṣāṃ na roddhavyam iha praviśatāṃ punaḥ /",
  "GK21sokss_pu:11959": "āryaputravayasyānāṃ svaṃ śarīramamī hi naḥ // SoKss_7,2.4 //",
  "GK21sokss_pu:11960": "rakṣā cāntaḥpureṣvīdṛṅnaivametan mataṃ mama /",
  "GK21sokss_pu:11961": "iti dvāḥsthāmuditvā sā svapatiṃ tamathābravīt // SoKss_7,2.5 //",
  "GK21sokss_pu:11962": "āryaputra prasaṅgena vadāmi tava tac chṛṇu /",
  "GK21sokss_pu:11963": "nītimātramahaṃ manye strīṇāṃ rakṣāniyantraṇam // SoKss_7,2.6 //",
  "GK21sokss_pu:11964": "īrṣyākṛto 'thavā mohaḥ kāryaṃ tena na kiṃcana /",
  "GK21sokss_pu:11965": "mahattareṇa rakṣyante śīlenaiva kulastriyaḥ // SoKss_7,2.7 //",
  "GK21sokss_pu:11966": "dhātāpi na prabhuḥ prāyaścapalānāṃ tu rakṣaṇe /",
  "GK21sokss_pu:11967": "mattā nadī ca nārī ca niyantuṃ kena pāryate // SoKss_7,2.8 //",
  "GK21sokss_pu:11968": "tathā ca śrūyatām atra kathāṃ vaḥ kathayāmy aham /",
  "GK21sokss_pu:11969": "astīha ratnakūṭākhyaṃ dvīpaṃ madhye 'mbudhermahat // SoKss_7,2.9 //",
  "GK21sokss_pu:11970": "tatra rājā mahotsāhaḥ purā paramavaiṣṇavaḥ /",
  "GK21sokss_pu:11971": "yathārthenābhidhānena ratnādhipatirityabhūt // SoKss_7,2.10 //",
  "GK21sokss_pu:11972": "sa rājā vijayaṃ pṛthvyāḥ sarvarājātmajāstathā /",
  "GK21sokss_pu:11973": "bhāryāḥ prāptuṃ tapastepe viṣṇorārādhanaṃ mahat // SoKss_7,2.11 //",
  "GK21sokss_pu:11974": "saṃtuṣṭas tapasā sākṣādbhagavānādideśa tam /",
  "GK21sokss_pu:11975": "uttiṣṭha rājaṃs tuṣṭo 'smi tadidaṃ vacmi te śṛṇu // SoKss_7,2.12 //",
  "GK21sokss_pu:11976": "kaliṅgaviṣaye ko'pi gandharvo muniśāpataḥ /",
  "GK21sokss_pu:11977": "samutpanno gajaḥ śvetaḥ śvetaraśmiriti śrutaḥ // SoKss_7,2.13 //",
  "GK21sokss_pu:11978": "pūrvajanmatapaḥ siddhiyogānmadbhaktitastathā /",
  "GK21sokss_pu:11979": "jñānī gaganagāmī ca gajo jātismaraś ca saḥ // SoKss_7,2.14 //",
  "GK21sokss_pu:11980": "dattādeśo mayā svapne sa ca hastī mahāṃstava /",
  "GK21sokss_pu:11981": "etya svayaṃ dyumārgeṇa vāhanatvaṃ prapatsyate // SoKss_7,2.15 //",
  "GK21sokss_pu:11982": "tamāruhya gajaṃ śvetaṃ surebham iva vajrabhṛt /",
  "GK21sokss_pu:11983": "vyomamārgeṇa yaṃ yaṃ tvaṃ rājānamabhiyāsyasi // SoKss_7,2.16 //",
  "GK21sokss_pu:11984": "sa sa divyānubhāvāya bhītastubhyaṃ pradāsyati /",
  "GK21sokss_pu:11985": "svapne may aiva dattājñaḥ kanyādānanibhātkaram // SoKss_7,2.17 //",
  "GK21sokss_pu:11986": "evaṃ vijeṣyase kṛtsnāṃ pṛthvīmantaḥpurāṇi ca /",
  "GK21sokss_pu:11987": "rājaputrīsahasrāṇi tvamaśītimavāpyasi // SoKss_7,2.18 //",
  "GK21sokss_pu:11988": "ity uktvāntarhite viṣṇau sa rājā kṛtapāraṇaḥ /",
  "GK21sokss_pu:11989": "anyedyurāgataṃ vyomnā taṃ dadarśa gajaṃ śubham // SoKss_7,2.19 //",
  "GK21sokss_pu:11990": "āruhyopanataṃ taṃ ca yathādiṣṭaḥ sa viṣṇunā /",
  "GK21sokss_pu:11991": "tathā vijitya pṛthivīmājahre rājakanyakāḥ // SoKss_7,2.20 //",
  "GK21sokss_pu:11992": "sahasrāśītisaṃkhyābhistatas tābhiḥ samaṃ ca saḥ /",
  "GK21sokss_pu:11993": "uvāsa rātnakūṭe 'tra yathecchaṃ viharannṛpaḥ // SoKss_7,2.21 //",
  "GK21sokss_pu:11994": "śāntyarthaṃ śītaraśmeś ca tasya divyasya dantinaḥ /",
  "GK21sokss_pu:11995": "pratyahaṃ bhojayām āsa viprāṇāṃ śatapañcakam // SoKss_7,2.22 //",
  "GK21sokss_pu:11996": "kadācic ca tamāruhya paribhramya sa bhūpatiḥ /",
  "GK21sokss_pu:11997": "dvīpāntarāṇi svaṃ dvīpaṃ ratnādhipatirāyayau // SoKss_7,2.23 //",
  "GK21sokss_pu:11998": "tatrāvataratas tasya gaganāt tu gajottamam /",
  "GK21sokss_pu:11999": "cañcvā tārkṣyodbhavaḥ pakṣī mūrdhnī daivād atāḍayat // SoKss_7,2.24 //",
  "GK21sokss_pu:12000": "sa ca pakṣī pradudrāva rājñā tīkṣṇāṅkuśāhataḥ /",
  "GK21sokss_pu:12001": "hastī tu bhūmāv apatac cañcvāghātena mūrcchitaḥ // SoKss_7,2.25 //",
  "GK21sokss_pu:12002": "nṛpe 'vatīrṇe sa gajo labhasaṃjño 'pi nāśakat /",
  "GK21sokss_pu:12003": "utthāpyamāno 'py utthātuṃ nirastakavalagrahaḥ // SoKss_7,2.26 //",
  "GK21sokss_pu:12004": "pañcāhāni tathaivāsminvāraṇe patitasthite /",
  "GK21sokss_pu:12005": "duḥkhitaḥ sa nirāhāro rājā cāpy evam abravīt // SoKss_7,2.27 //",
  "GK21sokss_pu:12006": "bho lokapālā vrūtāsminnupāyaṃ saṃkaṭe mama /",
  "GK21sokss_pu:12007": "anyathopahariṣyāmi chittvāhaṃ svaśiro 'dya vaḥ // SoKss_7,2.28 //",
  "GK21sokss_pu:12008": "ity uktvaivāttakhaḍgaṃ taṃ svaśiraśchettumudyatam /",
  "GK21sokss_pu:12009": "aśarīrā jagādaivaṃ vāṇī tatkṣaṇamambarāt // SoKss_7,2.29 //",
  "GK21sokss_pu:12010": "mā sāhasaṃ kṛthā rājansādhvī kācitkaroti cet /",
  "GK21sokss_pu:12011": "hastasparśaṃ gajasyāsya taduttiṣṭhati nānyathā // SoKss_7,2.30 //",
  "GK21sokss_pu:12012": "tac chrutvaivāmṛtalatāṃ nāma hṛṣṭaḥ sa bhūpatiḥ /",
  "GK21sokss_pu:12013": "mukhyāmānāyayām āsa nijāṃ devīṃ surakṣitām // SoKss_7,2.31 //",
  "GK21sokss_pu:12014": "tayā spṛṣṭaḥ sa hastena nodatiṣṭhadgajo yadā /",
  "GK21sokss_pu:12015": "tadā so 'nyā nijāḥ sarvā devīrānāyayannṛpaḥ // SoKss_7,2.32 //",
  "GK21sokss_pu:12016": "tābhiḥ kṛtakarasparśaḥ samastābhir api sphuṭam /",
  "GK21sokss_pu:12017": "dṛṣṭvā vilajjitānyeva sa rājā janasaṃnidhau // SoKss_7,2.33 //",
  "GK21sokss_pu:12018": "antaḥpurasahastrāṇi tām āśītim api sphuṭam /",
  "GK21sokss_pu:12019": "dṛṣṭvā vilajjitānyeva sa rājā janasaṃnidhau // SoKss_7,2.34",
  "GK21sokss_pu:12020": "vilakṣaḥ svapurāttasmādānāyya nikhilāḥ striyaḥ /",
  "GK21sokss_pu:12021": "krameṇa hastinas tasya hastasparśamakārayat // SoKss_7,2.35 //",
  "GK21sokss_pu:12022": "tathāpi yatsa nottasthau gajendrastatsa bhūpatiḥ /",
  "GK21sokss_pu:12023": "kaṣṭaṃ pure me sādhvī strī naikāpīti trapāṃ yayau // SoKss_7,2.36 //",
  "GK21sokss_pu:12024": "tāvac ca harṣaguptākhyās tāmraliptyāḥ samāgataḥ /",
  "GK21sokss_pu:12025": "vaṇik tatrāyayau buddhvā vṛttāntaṃ taṃ sakautukaḥ // SoKss_7,2.37 //",
  "GK21sokss_pu:12026": "tasya karmakarī paścādājagāma pativratā /",
  "GK21sokss_pu:12027": "ekā śīlavatī nāma sā tad dṛṣṭvā tam abravīt // SoKss_7,2.38 //",
  "GK21sokss_pu:12028": "spṛśāmy ahaṃ kareṇaitaṃ svabhartuścāparo mayā /",
  "GK21sokss_pu:12029": "manasāpi na ceddhyātastaduttiṣṭhatvayaṃ dvipaḥ // SoKss_7,2.39 //",
  "GK21sokss_pu:12030": "ity uktvopetya hastena sā ca pasparśa taṃ jagam /",
  "GK21sokss_pu:12031": "udatiṣṭhatsa ca svasthaḥ kavalaṃ ca tato 'grahīt // SoKss_7,2.40 //",
  "GK21sokss_pu:12032": "imās tā viralāḥ sādhvyaḥ kāścideveśvaropamāḥ /",
  "GK21sokss_pu:12033": "sargapālanasaṃhārasamarthā jagato 'sya yāḥ // SoKss_7,2.41 //",
  "GK21sokss_pu:12034": "iti śīlavatīṃ tatra kṛtakolāhalo janaḥ /",
  "GK21sokss_pu:12035": "tāṃ tuṣṭāva tadā dṛṣṭvā śvetaraśmiṃ tamutthitam // SoKss_7,2.42 //",
  "GK21sokss_pu:12036": "rājāpi ratnādhipatiḥ parituṣyābhinandya tām /",
  "GK21sokss_pu:12037": "so 'pūrayadasaṃkhyātai ratnaiḥ śīlavatīṃ satīm // SoKss_7,2.43 //",
  "GK21sokss_pu:12038": "tatsvāminaṃ ca vaṇijaṃ harṣaguptaṃ tathaiva tam /",
  "GK21sokss_pu:12039": "apūjayaddadau cāsya gṛhaṃ rājagṛhāntike // SoKss_7,2.44 //",
  "GK21sokss_pu:12040": "parivarjitasaṃsparśā nijabhāryāstathaiva saḥ /",
  "GK21sokss_pu:12041": "piṇḍācchādanamātraikabhāginīrakarot tataḥ // SoKss_7,2.45 //",
  "GK21sokss_pu:12042": "athānāyya kṛtāhāro harṣaguptasya saṃnidhau /",
  "GK21sokss_pu:12043": "sādhvīṃ śīlavatīṃ tāṃ sa jagāda vijane nṛpaḥ // SoKss_7,2.46 //",
  "GK21sokss_pu:12044": "śīlavaty asti te kācitkanyā pitṛkulād iti /",
  "GK21sokss_pu:12045": "tāṃ me dāpaya jāne hi sāpi syāttvādṛśī dhruvam // SoKss_7,2.47 //",
  "GK21sokss_pu:12046": "ity uktā tena sā rājñā śīlavatyabravīttadā /",
  "GK21sokss_pu:12047": "rājadatteti nāmnāsti tāmraliptyāṃ svasā mama // SoKss_7,2.48 //",
  "GK21sokss_pu:12048": "upayacchasva tāṃ deva ślāghyarūpāṃ yadīcchasi /",
  "GK21sokss_pu:12049": "ity uktaḥ sa tayā rājñā pratipede tatheti tat // SoKss_7,2.49 //",
  "GK21sokss_pu:12050": "niścitya ca tadanyedyuḥ śīlavatyā tayā saha /",
  "GK21sokss_pu:12051": "tenāpi harṣaguptena tamāruhya svagāminam // SoKss_7,2.50 //",
  "GK21sokss_pu:12052": "śvetaraśmiṃ svayaṃ gatvā tāmraliptīṃ sa bhūpatiḥ /",
  "GK21sokss_pu:12053": "viveśa harṣaguptasya vaṇijas tasya mandiram // SoKss_7,2.51 //",
  "GK21sokss_pu:12054": "tatra papraccha tadaharlagnaṃ śīlavatīsvasuḥ /",
  "GK21sokss_pu:12055": "vivāhe rājadattāyā gaṇakānātmanastathā // SoKss_7,2.52 //",
  "GK21sokss_pu:12056": "gaṇakāścobhayoḥ pṛṣṭvā nakṣatrāṇyevam abruvan /",
  "GK21sokss_pu:12057": "lagno vāṃ śobhano rājannasti māseṣvitastriṣu // SoKss_7,2.53 //",
  "GK21sokss_pu:12058": "adya vā vidyate yādṛktenaiṣā cedvivāhyate /",
  "GK21sokss_pu:12059": "rājadattā tato 'vaśyam asādhvī bhavati prabho // SoKss_7,2.54 //",
  "GK21sokss_pu:12060": "gaṇakair evam ukto 'pi kamanīyavadhūtsukaḥ /",
  "GK21sokss_pu:12061": "ekākī ciramasthāsnuḥ sa rājā samacintayat // SoKss_7,2.55 //",
  "GK21sokss_pu:12062": "alaṃ vicāreṇādyaiva rājadattām ihodvahe /",
  "GK21sokss_pu:12063": "śīlavatyāḥ svasā hy eṣā nirdarpā nāsatī bhavet // SoKss_7,2.56 //",
  "GK21sokss_pu:12064": "yattatsamudramadhye 'sti dvīpakhaṇḍamamānuṣam /",
  "GK21sokss_pu:12065": "ekaśūnyacatuḥśālaṃ tatraitāṃ sthāpayāmi ca // SoKss_7,2.57 //",
  "GK21sokss_pu:12066": "durgame 'tra parīvāraṃ strīrevāsyāḥ karomi ca /",
  "GK21sokss_pu:12067": "puruṣādarśanādevam asatī syādiyaṃ katham // SoKss_7,2.58 //",
  "GK21sokss_pu:12068": "iti niścitya tadahaḥ pariṇinye sa bhūpatiḥ /",
  "GK21sokss_pu:12069": "tāṃ rājadattāṃ sahasā śīlavatya samarpitām // SoKss_7,2.59 //",
  "GK21sokss_pu:12070": "kṛtodvāhaḥ kṛtācāro harṣaguptena tāṃ vadhūm /",
  "GK21sokss_pu:12071": "ādāya tenaiva samaṃ śīlavatyā tayā ca saḥ // SoKss_7,2.60 //",
  "GK21sokss_pu:12072": "śvetaraśmiṃ tamāruhya kṣaṇena nabhasā nijam /",
  "GK21sokss_pu:12073": "mārgonmukhajanaṃ dvīpaṃ ratnakūṭaṃ tadāyayau // SoKss_7,2.61 //",
  "GK21sokss_pu:12074": "saṃvibheje ca tāṃ bhūyastathā śīlavatīṃ yathā /",
  "GK21sokss_pu:12075": "prāptasādhvīvrataphalā kṛtārthā samapādi sā // SoKss_7,2.62 //",
  "GK21sokss_pu:12076": "tatas tatraiva kariṇi śvetaraśmau nabhaścare /",
  "GK21sokss_pu:12077": "āropya tāṃ navavadhūṃ rājadattāṃ sa cintite // SoKss_7,2.63 //",
  "GK21sokss_pu:12078": "nītvā tatrābdhimadhyasthe dvīpe mānuṣadurgame /",
  "GK21sokss_pu:12079": "āsthāpayaccatuḥśāle nārīmayaparicchadām // SoKss_7,2.64 //",
  "GK21sokss_pu:12080": "yadyadvastūpayuktaṃ ca tasyāstattadaviśvasan /",
  "GK21sokss_pu:12081": "vyomnaiva prāpayām āsa tatra tena gajena saḥ // SoKss_7,2.65 //",
  "GK21sokss_pu:12082": "svayaṃ tadanuraktaś ca tatraivāsīt sadā niśi /",
  "GK21sokss_pu:12083": "āyayau rājakāyārthaṃ ratnakūṭaṃ divā punaḥ // SoKss_7,2.66 //",
  "GK21sokss_pu:12084": "ekadā sa tayā sākaṃ pratyūṣe rājadattayā /",
  "GK21sokss_pu:12085": "rājā pratighnan duḥsvapnaṃ siṣeve pānamaṅgalam // SoKss_7,2.67 //",
  "GK21sokss_pu:12086": "tena mattām amuñcantīm api muktvā sa tāṃ yayau /",
  "GK21sokss_pu:12087": "ratnakūṭaṃ svakāryārthaṃ nityasnigdhā hi rājatā // SoKss_7,2.68 //",
  "GK21sokss_pu:12088": "tatra tasthau saśaṅkena kurvan kāryāṇi cetasā /",
  "GK21sokss_pu:12089": "kṣībā kim ekakā muktā sā tvayetīva śaṃsatā // SoKss_7,2.69 //",
  "GK21sokss_pu:12090": "tāvac ca rājadattā sā sthāne tatrātidurgame /",
  "GK21sokss_pu:12091": "mahānasādivyagrāsu dāsīṣvekākinī sthitā // SoKss_7,2.70 //",
  "GK21sokss_pu:12092": "dvāre vidhimivānyaṃ tattadrakṣāvijigīṣayā /",
  "GK21sokss_pu:12093": "āgataṃ puruṣaṃ kaṃciddadarśāścaryadāyakam // SoKss_7,2.71 //",
  "GK21sokss_pu:12094": "kastvaṃ kathamidaṃ sthānamagamyaṃ cāgato bhavān /",
  "GK21sokss_pu:12095": "iti taṃ cāntikaprāptaṃ kṣībā papraccha sā kila // SoKss_7,2.72 //",
  "GK21sokss_pu:12096": "tataḥ sa dṛṣṭabahulakleśastāṃ puruṣo 'bravīt /",
  "GK21sokss_pu:12097": "mugdhe pavanasenākhyo vaṇikputro 'smi māthuraḥ // SoKss_7,2.73 //",
  "GK21sokss_pu:12098": "hṛtasvo gotrajaiḥ so 'hamanāthaḥ pramayātpituḥ /",
  "GK21sokss_pu:12099": "gatvā videśe kṛpaṇāṃ parasevāmaśiśriyam // SoKss_7,2.74 //",
  "GK21sokss_pu:12100": "tataḥ kṛcchreṇa saṃprāpya dhanaleśaṃ vaṇijyayā /",
  "GK21sokss_pu:12101": "gacchandeśāntaraṃ mārge muṣito 'smy etya taskaraiḥ // SoKss_7,2.75 //",
  "GK21sokss_pu:12102": "tato bhikṣāṃ bhramaṃstulyaiḥ sahānyairgatavānaham /",
  "GK21sokss_pu:12103": "ratnānāmākarasthānaṃ kanakakṣetrasaṃjñakam // SoKss_7,2.76 //",
  "GK21sokss_pu:12104": "tatrāṅgīkṛtya bhūpasya bhāgaṃ saṃvatsarāvadhi /",
  "GK21sokss_pu:12105": "khāte khanan kṣitiṃ ratnaṃ naikam apy asmi labdhavān // SoKss_7,2.77 //",
  "GK21sokss_pu:12106": "nandatsu labdharatneṣu madvidheṣv apareṣu ca /",
  "GK21sokss_pu:12107": "gatvābdhitīre duḥkhārtaḥ kāṣṭhānyahamupāharam // SoKss_7,2.78 //",
  "GK21sokss_pu:12108": "agnipraveśāya citāṃ yāvattatra karomi taiḥ /",
  "GK21sokss_pu:12109": "jīvadattābhidhastāvatko 'py atra vaṇigāyayau // SoKss_7,2.79 //",
  "GK21sokss_pu:12110": "nivārya maraṇāttena dattvā vṛttiṃ dayālunā /",
  "GK21sokss_pu:12111": "gṛhīto 'haṃ pravahaṇe svarṇadvīpaṃ yiyāsatā // SoKss_7,2.80 //",
  "GK21sokss_pu:12112": "tato 'kasmātpravahaṇenābdhimadhyena gacchatām /",
  "GK21sokss_pu:12113": "pañcasvahaḥsu yāteṣu megho 'kasmādadṛśyata // SoKss_7,2.81 //",
  "GK21sokss_pu:12114": "pravṛṣṭe sthūladhārābhirmeghe 'smin mārutena tat /",
  "GK21sokss_pu:12115": "aghūrṇata pravahaṇaṃ mattahastiśiro yathā // SoKss_7,2.82 //",
  "GK21sokss_pu:12116": "kṣaṇānnimajjya bhagne 'smin yānapātre vidhervaśāt /",
  "GK21sokss_pu:12117": "ekaḥ phalahakaḥ prāptastatkālaṃ majjatā mayā // SoKss_7,2.83 //",
  "GK21sokss_pu:12118": "tadārūḍhas tataḥ śānte meghāṭope vidhervaśāt /",
  "GK21sokss_pu:12119": "imaṃ pradeśaṃ prāyāhamuttīrṇaḥ sāṃprataṃ vane // SoKss_7,2.84 //",
  "GK21sokss_pu:12120": "vīkṣya cedaṃ catuḥśālaṃ praviśyābhyantaraṃ mayā /",
  "GK21sokss_pu:12121": "dṛṣṭā dṛṣṭisudhāvṛṣṭistvaṃ tāpaśamanī śubhe // SoKss_7,2.85 //",
  "GK21sokss_pu:12122": "ity uktavantaṃ paryaṅke niveśyaivāliliṅga tam /",
  "GK21sokss_pu:12123": "mohitā rājadattā sā madena madanena ca // SoKss_7,2.86 //",
  "GK21sokss_pu:12124": "strītvaṃ kṣībatvam ekāntaḥ puṃso lābho 'niyantraṇā /",
  "GK21sokss_pu:12125": "yatra pañcāgnayas tatra vārtā śīlatṛṇasya kā // SoKss_7,2.87 //",
  "GK21sokss_pu:12126": "na caivaṃ kṣamate nārī vicāraṃ māramohita /",
  "GK21sokss_pu:12127": "yadiyaṃ cakame rājñī tamakāmyaṃ vipadgatam // SoKss_7,2.88 //",
  "GK21sokss_pu:12128": "tāvac ca ratnādhipatiḥ sa rājā ratnakūṭataḥ /",
  "GK21sokss_pu:12129": "ājagāmotsukastūrṇaṃ dyucaradvipavāhanaḥ // SoKss_7,2.89 //",
  "GK21sokss_pu:12130": "praviśaṃś cātra so 'paśyattādṛśenāpi tena tām /",
  "GK21sokss_pu:12131": "puruṣeṇa samaṃ bhāryāṃ rājadattāṃ ratisthitām // SoKss_7,2.90 //",
  "GK21sokss_pu:12132": "dṛṣṭvā jighāṃsitam api kṣitīśaḥ puruṣaṃ sa tam /",
  "GK21sokss_pu:12133": "nāvadhītpādapatitaṃ bruvāṇaṃ kṛpaṇā giraḥ // SoKss_7,2.91 //",
  "GK21sokss_pu:12134": "bhāryāṃ bhītāṃ ca mattāṃ tāṃ sa vīkṣy aivamacintayat /",
  "GK21sokss_pu:12135": "madye māraikasuhṛdi prasaktā strī satī kutaḥ // SoKss_7,2.92 //",
  "GK21sokss_pu:12136": "niyantuṃ capalā nārī rakṣayāpi na śakyate /",
  "GK21sokss_pu:12137": "kiṃ nāmotpātavātālī bāhubhyāṃ jātu badhyate // SoKss_7,2.93 //",
  "GK21sokss_pu:12138": "na kṛtaṃ gaṇakoktaṃ yattadidaṃ tasya me phalam /",
  "GK21sokss_pu:12139": "vipākakaṭukaṃ tasya nāptavākyāvadhīraṇam // SoKss_7,2.94 //",
  "GK21sokss_pu:12140": "śīlavatyāḥ svasetīmāṃ jānato bata vismṛtā /",
  "GK21sokss_pu:12141": "sudhāyāḥ sahajā sā me kālakūṭaviṣacchaṭā // SoKss_7,2.95 //",
  "GK21sokss_pu:12142": "athavā kaḥ samarthaḥ syādasaṃbhāvyaṃ viceṣṭitam /",
  "GK21sokss_pu:12143": "jetuṃ puruṣakāreṇa vidheradbhutakarmaṇaḥ // SoKss_7,2.96 //",
  "GK21sokss_pu:12144": "ity ālocya na cukrodha kasmaicittaṃ jahau ca saḥ /",
  "GK21sokss_pu:12145": "pṛṣṭodantaṃ vaṇikputraṃ rājā pracchannakāmukam // SoKss_7,2.97 //",
  "GK21sokss_pu:12146": "so 'pi muktas tato 'paśyan gatiṃ kāṃcid vaṇiksutaḥ /",
  "GK21sokss_pu:12147": "nirgatyābdhau pravahaṇaṃ dūrād āgacchad aikṣata // SoKss_7,2.98 //",
  "GK21sokss_pu:12148": "tataḥ phalahakaṃ bhūyas tam evāruhya so 'mbudhau /",
  "GK21sokss_pu:12149": "bhraman pūtkṛtya cakranda mām uddharata bho iti // SoKss_7,2.99 //",
  "GK21sokss_pu:12150": "tena taṃ krodhavarmākhyo vaṇik tadyānapātragaḥ /",
  "GK21sokss_pu:12151": "samuddhṛtya vaṇikputraṃ cakārāntikavartinam // SoKss_7,2.100 //",
  "GK21sokss_pu:12152": "yasya yadvihitaṃ dhātrā karma nāśāya tasya tat /",
  "GK21sokss_pu:12153": "padavīṃ yatra tatrāpi dhāvato 'py anudhāvati // SoKss_7,2.101 //",
  "GK21sokss_pu:12154": "yatsas tatra sthito mūḍhastatpatnyā saṃgato rahaḥ /",
  "GK21sokss_pu:12155": "vilokya vaṇijā tena kṣepito 'bdhau vyapadyata // SoKss_7,2.102 //",
  "GK21sokss_pu:12156": "tāvac ca ratnādhipatiḥ sa rājā saparicchadām /",
  "GK21sokss_pu:12157": "āropya śvetaraśmau tāṃ rājadattām akopanaḥ // SoKss_7,2.103 //",
  "GK21sokss_pu:12158": "prāpayya ratnakūṭaṃ ca śīlavatyāḥ samarpya ca /",
  "GK21sokss_pu:12159": "tasyai ca sacivebhyaś ca tadvṛttāntamavarṇayat // SoKss_7,2.104 //",
  "GK21sokss_pu:12160": "jagāda ca kiyadduḥkhamanubhūtamaho mayā /",
  "GK21sokss_pu:12161": "asāraviraseṣveṣu bhogeṣvāsaktacetasā // SoKss_7,2.105 //",
  "GK21sokss_pu:12162": "tadidānīṃ vanaṃ gatvā hariṃ śaraṇamāśraye /",
  "GK21sokss_pu:12163": "yena syāṃ naiva duḥkhānāṃ bhājanaṃ punarīdṛśām // SoKss_7,2.106 //",
  "GK21sokss_pu:12164": "ity ūcivānsa sacivair vāryamāṇo 'pi duḥkhitaḥ /",
  "GK21sokss_pu:12165": "śīlavatyā ca vairāgyān niścayaṃ naiva tajjahau // SoKss_7,2.107 //",
  "GK21sokss_pu:12166": "tato 'rdhamarpayitvādāvekaṃ sādhvyai svakoṣataḥ /",
  "GK21sokss_pu:12167": "śīlavatyai dvijebhyo 'rdhaṃ dattvānyadbhoganispṛhaḥ // SoKss_7,2.108 //",
  "GK21sokss_pu:12168": "pāpabhañjanasaṃjñāya brāhmaṇāya yathāvidhi /",
  "GK21sokss_pu:12169": "dadau guṇagariṣṭhāya nijaṃ rājyaṃ sa bhūpatiḥ // SoKss_7,2.109 //",
  "GK21sokss_pu:12170": "dattarājyaś ca nabhasā sa gamiṣyaṃstapovanam /",
  "GK21sokss_pu:12171": "ānāyayac chvetaraśmiṃ paurāṇāṃ sāśru paśyatām // SoKss_7,2.110 //",
  "GK21sokss_pu:12172": "ānītamātraḥ sa karī śarīraṃ pravimucya tat /",
  "GK21sokss_pu:12173": "puruṣo divyarūpo 'bhūd dhārakeyūrarājitaḥ // SoKss_7,2.111 //",
  "GK21sokss_pu:12174": "ko bhavān kim idaṃ ceti pṛṣṭo rājñā jagāda saḥ /",
  "GK21sokss_pu:12175": "gandharvau bhrātarāv āvām ubhau malayavāsinau // SoKss_7,2.112 //",
  "GK21sokss_pu:12176": "ahaṃ somaprabho nāma jyeṣṭho devaprabhaś ca saḥ /",
  "GK21sokss_pu:12177": "tasya caikaiva madbhrāturbhāryā sā cātivallabhā // SoKss_7,2.113 //",
  "GK21sokss_pu:12178": "sa tāṃ rājavatīṃ nāma kṛtvotsaṅge paribhraman /",
  "GK21sokss_pu:12179": "ekadā siddhavāsākhyaṃ sthānaṃ prāyānmayā saha // SoKss_7,2.114 //",
  "GK21sokss_pu:12180": "keśavāyatane tatra vayamabhyarcitācyutāḥ /",
  "GK21sokss_pu:12181": "prāvartāmahi sarve 'pi gātuṃ bhagavataḥ puraḥ // SoKss_7,2.115 //",
  "GK21sokss_pu:12182": "tāvadāgatya tatraikaḥ siddhastāṃ śravyagāyinīm /",
  "GK21sokss_pu:12183": "dṛśā rājavatīṃ paśyannatiṣṭhadanimeṣayā // SoKss_7,2.116 //",
  "GK21sokss_pu:12184": "siddho 'pi sābhilāṣaḥ kiṃ paranārīṃ nirīkṣase /",
  "GK21sokss_pu:12185": "iti serṣyaḥ sa madbhrātā kruddhaḥ siddhaṃ tam abravīt // SoKss_7,2.117 //",
  "GK21sokss_pu:12186": "tataḥ sa siddhaḥ kupitaḥ śaptum evaṃ tam abhyadhāt /",
  "GK21sokss_pu:12187": "gītāścaryānmayā mūḍha vīkṣiteyaṃ na kāmataḥ // SoKss_7,2.118 //",
  "GK21sokss_pu:12188": "tanmartyayonāvīrṣyāluḥ pata tvamanayā saha /",
  "GK21sokss_pu:12189": "paśyaitām eva bhāryāṃ tvaṃ sākṣāttatrānyasaṃgatām // SoKss_7,2.119 //",
  "GK21sokss_pu:12190": "ity ūcivānmayā so 'tha bālyāttacchāpakopataḥ /",
  "GK21sokss_pu:12191": "hastasthenāhataḥ krīḍāmṛṇmayaśvetahastinā // SoKss_7,2.120 //",
  "GK21sokss_pu:12192": "tataḥ sa māṃ samaśapadyenāhaṃ bhavatāhataḥ /",
  "GK21sokss_pu:12193": "tādṛkśveto gajo bhūmau bhavān utpadyatām iti // SoKss_7,2.121 //",
  "GK21sokss_pu:12194": "athānunīto madbhrātrā tena devaprabheṇa saḥ /",
  "GK21sokss_pu:12195": "siddhaḥ kṛpāluḥ śāpāntam evam asmākam abravīt // SoKss_7,2.122 //",
  "GK21sokss_pu:12196": "hareḥ prasādān martyo 'pi bhūtvā dvīpeśvaro bhavān /",
  "GK21sokss_pu:12197": "gajībhūtamimaṃ prāpsyasyanujaṃ divyavāhanam // SoKss_7,2.123 //",
  "GK21sokss_pu:12198": "antaḥpurasahasrāṇi tvam aśītim avāpsyasi /",
  "GK21sokss_pu:12199": "teṣāṃ vetsyasi dauḥśīlyaṃ sarveṣāṃ janasaṃnidhau // SoKss_7,2.124 //",
  "GK21sokss_pu:12200": "athaitāṃ mānuṣībhūtāṃ svabhāryāṃ pariṇeṣyasi /",
  "GK21sokss_pu:12201": "pratyakṣamenām api ca drakṣyasyanyena saṃgatām // SoKss_7,2.125 //",
  "GK21sokss_pu:12202": "tato viraktahṛdayo dattvā rājyaṃ dvijanmane /",
  "GK21sokss_pu:12203": "devaprabha yadā śānto vanaṃ gantuṃ pravatsyasi // SoKss_7,2.126 //",
  "GK21sokss_pu:12204": "tadā prathamamukte 'smin gajatvādanuje tava /",
  "GK21sokss_pu:12205": "anayā bhāryayā sākaṃ śapāttvam api mokṣyase // SoKss_7,2.127 //",
  "GK21sokss_pu:12206": "iti siddhoktaśāpāntā vayaṃ prākkarmabhedataḥ /",
  "GK21sokss_pu:12207": "evaṃ jātāḥ pṛthagyogācchāpāntaḥ saiṣa cādya naḥ // SoKss_7,2.128 //",
  "GK21sokss_pu:12208": "evaṃ somaprabheṇokte sa ratnādhipatirnṛpaḥ /",
  "GK21sokss_pu:12209": "jātiṃ smṛtvābravīddhanta saiṣa devaprabho hy aham // SoKss_7,2.129 //",
  "GK21sokss_pu:12210": "eṣāpi rājadattā sā patnī rājavatī mama /",
  "GK21sokss_pu:12211": "ity uktvā sa tayā sākaṃ bhāryayā tāṃ tanuṃ jahau // SoKss_7,2.130 //",
  "GK21sokss_pu:12212": "kṣaṇātsarve 'pi gandharvā bhutvā lokasya paśyataḥ /",
  "GK21sokss_pu:12213": "khamutpatya nijaṃ dhāma yayuste malayācalam // SoKss_7,2.131 //",
  "GK21sokss_pu:12214": "śīlavatyapi śīlasya māhātmyātprāpya saṃpadam /",
  "GK21sokss_pu:12215": "tāmraliptīṃ purīṃ gatvā tasthau dharmopasevinī // SoKss_7,2.132 //",
  "GK21sokss_pu:12216": "iti jagati narakṣituṃ samarthaḥ kvacidapi kaścid api prasahya nārīm /",
  "GK21sokss_pu:12217": "avati tu satataṃ viśuddha ekaḥ kulayuvatīṃ nijasattvapāśabandhaḥ // SoKss_7,2.133 //",
  "GK21sokss_pu:12218": "evaṃ cerṣyā nāma duḥkhaikahetur doṣaḥ puṃsāṃ dveṣadāyī pareṣām /",
  "GK21sokss_pu:12219": "yo 'yaṃ mā bhūd rakṣaṇāyāṅganānām atyautsukyaṃ pratyutāsāṃ karoti // SoKss_7,2.134 //",
  "GK21sokss_pu:12220": "iti naravāhanadatto ratnaprabhayā svabhāryayā kathitām /",
  "GK21sokss_pu:12221": "sa niśamya kathāmarthyāṃ sacivaiḥ sārdhaṃ paraṃ mumude // SoKss_7,2.135 //",
  "GK21sokss_pu:12222": "iti mahākaviśrīsomadevabhaṭṭaviracite kathāsaritsāgare ratnaprabhālambake dvitīyas taraṅgaḥ /",
  "GK21sokss_pu:12223": "tṛtīyas taraṅgaḥ /",
  "GK21sokss_pu:12224": "evaṃ ratnaprabhākhyātakathākramavaśādatha /",
  "GK21sokss_pu:12225": "naravāhanadattaṃ taṃ sacivo gomukho 'bravīt // SoKss_7,3.1 //",
  "GK21sokss_pu:12226": "satyaṃ sādhvyaḥ praviralāścapalāstu sadā striyaḥ /",
  "GK21sokss_pu:12227": "aviśvāsyāstathā caitām api deva kathāṃ śṛṇu // SoKss_7,3.2 //",
  "GK21sokss_pu:12228": "ihāsyujjayinī nāma nagarī viśvaviśrutā /",
  "GK21sokss_pu:12229": "tasyāṃ niścayadattākhyo vaṇikputro 'bhavatpurā // SoKss_7,3.3 //",
  "GK21sokss_pu:12230": "sa dyūtakāro dyūtena dhanaṃ jitvā dine dine /",
  "GK21sokss_pu:12231": "snātvā siprājale 'bhyarcya mahākālamudāradhīḥ // SoKss_7,3.4 //",
  "GK21sokss_pu:12232": "dattvā dānaṃ dvijātibhyo dīnānāthebhya eva ca /",
  "GK21sokss_pu:12233": "vyadhādvilepanāhāratāmbūlādyaviśeṣataḥ // SoKss_7,3.5 //",
  "GK21sokss_pu:12234": "sadā snānārcanādyante mahākālālayāntike /",
  "GK21sokss_pu:12235": "gatvā vyalimpadātmānaṃ śmaśāne ccandanādinā // SoKss_7,3.6 //",
  "GK21sokss_pu:12236": "tatrasthe ca śilāstambhe sa vinyasya vilepanam /",
  "GK21sokss_pu:12237": "vililepa kaṣan pṛṣṭhaṃ yuvā pratyaham ekakaḥ // SoKss_7,3.7 //",
  "GK21sokss_pu:12238": "tena stambhaḥ sa suślakṣṇaḥ kālenābhavadekataḥ /",
  "GK21sokss_pu:12239": "athāgācitrakṛttena pathā rūpakṛtā saha // SoKss_7,3.8 //",
  "GK21sokss_pu:12240": "sa stambhaṃ vīkṣya suślakṣṇaṃ tatra gaurīṃ samālikhat /",
  "GK21sokss_pu:12241": "rūpakāro 'pi śastreṇa krīḍayaivollilekha tām // SoKss_7,3.9 //",
  "GK21sokss_pu:12242": "tatas tayorgatavatormahākālāranāgatā /",
  "GK21sokss_pu:12243": "vidyādharasutaikātra stambhe devīṃ dadarśa tām // SoKss_7,3.10 //",
  "GK21sokss_pu:12244": "sulakṣaṇatvāt sāṃnidhyaṃ tasyāṃ matvā kṛtārcanā /",
  "GK21sokss_pu:12245": "adṛśyā viśramāyaitaṃ śilāstambhaṃ viveśa sā // SoKss_7,3.11 //",
  "GK21sokss_pu:12246": "tāvanniścayadattaḥ sa tatrāgatya vaṇiksutaḥ /",
  "GK21sokss_pu:12247": "sāścaryaḥ stambhamadhye tāṃ dadarśollikhitāmumām // SoKss_7,3.12 //",
  "GK21sokss_pu:12248": "vilipyāṅgāni tatstambhabhāge 'nyatrānulepanam /",
  "GK21sokss_pu:12249": "nyasya pṛṣṭhaṃ samalābdhuṃ prārebhe nikaṣaṃś ca saḥ // SoKss_7,3.13 //",
  "GK21sokss_pu:12250": "tadvilokya vilolākṣī sā vidyādharakanyakā /",
  "GK21sokss_pu:12251": "stambhāntarasthā tadrūpahṛtacittā vyacintayat // SoKss_7,3.14 //",
  "GK21sokss_pu:12252": "īdṛśasyāpi ko 'py asya nāsti pṛṣṭhānulepakaḥ /",
  "GK21sokss_pu:12253": "tadahaṃ tāvadadyāsya pṛṣṭhameṣā samālabhe // SoKss_7,3.15 //",
  "GK21sokss_pu:12254": "ity ālocya prasāry aiva karaṃ stambhāntarāt tataḥ /",
  "GK21sokss_pu:12255": "vyalipattasya sā pṛṣṭhaṃ snehādvidyādharī tadā // SoKss_7,3.16 //",
  "GK21sokss_pu:12256": "tatkṣaṇaṃ labdhasaṃsparśaḥ śrutakaṅkaṇaniḥsvanaḥ /",
  "GK21sokss_pu:12257": "jagrāha hastaṃ hastena sa tasyāstaṃ vaṇiksutaḥ // SoKss_7,3.17 //",
  "GK21sokss_pu:12258": "mahābhāgāparāddhaṃ te kiṃ mayā muñca me karam /",
  "GK21sokss_pu:12259": "ity adṛśyaiva taṃ vidyādharī stambhād uvāca sā // SoKss_7,3.18 //",
  "GK21sokss_pu:12260": "pratyakṣā brūhi me kā tvaṃ tato mokṣyāmi te karam /",
  "GK21sokss_pu:12261": "iti niścayadatto 'pi pratyuvāca sa tāṃ tataḥ // SoKss_7,3.19 //",
  "GK21sokss_pu:12262": "pratyakṣadṛśyā sarvaṃ te vacmīti śapathottaram /",
  "GK21sokss_pu:12263": "vidyādharyā tayokto 'tha karaṃ tasyā mumoca saḥ // SoKss_7,3.20 //",
  "GK21sokss_pu:12264": "atha stambhādvinirgatya sākṣātsarvāṅgasundarī /",
  "GK21sokss_pu:12265": "tanmukhāsaktanayanā taṃ jagādopaviśya sā // SoKss_7,3.21 //",
  "GK21sokss_pu:12266": "asti prāleyaśailāgre nagarī puṣkarāvatī /",
  "GK21sokss_pu:12267": "nāmnā vindhyaparas tasyāmāste vidyādharādhipaḥ // SoKss_7,3.22 //",
  "GK21sokss_pu:12268": "anurāgaparā nāma tasyāhaṃ kanyakā sutā /",
  "GK21sokss_pu:12269": "mahākālārcanāyātā viśrāntāsmīha saṃprati // SoKss_7,3.23 //",
  "GK21sokss_pu:12270": "tāvac ca tvam ihāgatya kurvan pṛṣṭhavilepanam /",
  "GK21sokss_pu:12271": "dṛṣṭaḥ stambhe 'tra mārīyamohanāstropamo mayā // SoKss_7,3.24 //",
  "GK21sokss_pu:12272": "tataḥ prāganurāgeṇa rañjitaḥ svāntavānmama /",
  "GK21sokss_pu:12273": "paścātpṛṣṭhavilepinyā aṅgarāgeṇa te karaḥ // SoKss_7,3.25 //",
  "GK21sokss_pu:12274": "ataḥ paraṃ te viditaṃ tatpiturdhāma saṃprati /",
  "GK21sokss_pu:12275": "gacchāmīti tayokto 'tha vaṇikputro jagāda saḥ // SoKss_7,3.26 //",
  "GK21sokss_pu:12276": "svīkṛtaṃ tanmayā caṇḍi na svāntaṃ bhavatīhṛtam /",
  "GK21sokss_pu:12277": "amuktasvīkṛtasvāntā katham evaṃ tu gacchasi // SoKss_7,3.27 //",
  "GK21sokss_pu:12278": "iti tenoditā sā ca laghurāgavaśīkṛtā /",
  "GK21sokss_pu:12279": "saṃgamiṣye tvayā kāmameṣyasyasmatpurīṃ yadi // SoKss_7,3.28 //",
  "GK21sokss_pu:12280": "durgamā sā na te nātha setsyate te samīhitam /",
  "GK21sokss_pu:12281": "na hi duṣkaramastīha kiṃcidadhyavasāyinām // SoKss_7,3.29 //",
  "GK21sokss_pu:12282": "ity udīrya khamutpatya sānurāgaparā yayau /",
  "GK21sokss_pu:12283": "agānniścayadatto 'pi sa tadgatamanā gṛham // SoKss_7,3.30 //",
  "GK21sokss_pu:12284": "smarandrumādiva stambhādudbhinnaṃ karapallavam /",
  "GK21sokss_pu:12285": "hā dhiktasyā gṛhītvāpi nāptaḥ pāṇigraho mayā // SoKss_7,3.31 //",
  "GK21sokss_pu:12286": "tadvrajāmyantikaṃ tasyāḥ purīṃ tāṃ puṣkarāvatīm /",
  "GK21sokss_pu:12287": "prāṇāṃstyakṣyāmi daivaṃ vā sāhāyyaṃ me kariṣyati // SoKss_7,3.32 //",
  "GK21sokss_pu:12288": "iti saṃcintayannītvā smarārtaḥ so 'tra taddinam /",
  "GK21sokss_pu:12289": "pratiṣṭhita tataḥ prātaravalambyottarāṃ diśam // SoKss_7,3.33 //",
  "GK21sokss_pu:12290": "tataḥ prakrāmatas tasya trayo 'nye sahayāyinaḥ /",
  "GK21sokss_pu:12291": "milanti sma vaṇikputrā uttarāpathagāminaḥ // SoKss_7,3.34 //",
  "GK21sokss_pu:12292": "taiḥ samaṃ samatikrāman puragrāmāṭavīnadīḥ /",
  "GK21sokss_pu:12293": "kramād uttaradigbhūmiṃ prāpa sa mlecchabhūyasīm // SoKss_7,3.35 //",
  "GK21sokss_pu:12294": "tatra tair eva sahitaḥ pathi prāpy aiva tājikaiḥ /",
  "GK21sokss_pu:12295": "nītvāparasmai mūlyena datto 'bhūttājikāya saḥ // SoKss_7,3.36 //",
  "GK21sokss_pu:12296": "tenāpi tāvad bhṛtyānāṃ haste kośalikākṛte /",
  "GK21sokss_pu:12297": "muravārābhidhānasya turuṣkasya vyasṛjyata // SoKss_7,3.37 //",
  "GK21sokss_pu:12298": "tatra nītaḥ sa tadbhṛtyairyuktastairaparaistribhiḥ /",
  "GK21sokss_pu:12299": "muravāraṃ mṛtaṃ buddhvā tatputrāya nyavedyata // SoKss_7,3.38 //",
  "GK21sokss_pu:12300": "pituḥ kośalikā hy eṣā mittreṇa preṣitā mama /",
  "GK21sokss_pu:12301": "tattasyaivāntike prātaḥ khāte kṣepyā ime mayā // SoKss_7,3.39 //",
  "GK21sokss_pu:12302": "ity ātmanā caturthaṃ taṃ tatputro 'pi sa tāṃ niśām /",
  "GK21sokss_pu:12303": "saṃyamya sthāpayām āsa turuṣko nigaḍairdṛḍham // SoKss_7,3.40 //",
  "GK21sokss_pu:12304": "tato 'tra bandhane rātrau maraṇatrāsakātarān /",
  "GK21sokss_pu:12305": "sakhīnniścayadattastānsa jagāda vaṇiksutān // SoKss_7,3.41 //",
  "GK21sokss_pu:12306": "kā viṣādena vaḥ siddhirdhairyamālambya tiṣṭhata /",
  "GK21sokss_pu:12307": "bhītā iva hi dhīrāṇaṃ yānti dūre vipattayaḥ // SoKss_7,3.42 //",
  "GK21sokss_pu:12308": "smarataikāṃ bhagavatīṃ durgāmāpadvimocinīm /",
  "GK21sokss_pu:12309": "iti tān dhīrayan bhaktyā devīṃ tuṣṭāva so 'tha tām // SoKss_7,3.43 //",
  "GK21sokss_pu:12310": "namastubhyaṃ mahādevi pādau te yāvakāṅkṣitau /",
  "GK21sokss_pu:12311": "mṛditāsuralagnāsrapaṅkāviva namāmy aham // SoKss_7,3.44 //",
  "GK21sokss_pu:12312": "jitaṃ śaktyā śivasyāpi viśvaiśvaryakṛtā tvayā /",
  "GK21sokss_pu:12313": "tvadanuprāṇitaṃ cedaṃ ceṣṭate bhuvanatrayam // SoKss_7,3.45 //",
  "GK21sokss_pu:12314": "paritrātāstvayā lokā mahiṣāsurasūdini /",
  "GK21sokss_pu:12315": "paritrāyasva māṃ bhaktavatsale śaraṇāgatam // SoKss_7,3.46 //",
  "GK21sokss_pu:12316": "ity ādi samyag devīṃ tāṃ stutvā sahacaraiḥ saha /",
  "GK21sokss_pu:12317": "so 'tha niścayadatto 'tra śrānto nidrāmagāddrutam // SoKss_7,3.47 //",
  "GK21sokss_pu:12318": "uttiṣṭhata sutā yāta vigataṃ bandhanaṃ hi vaḥ /",
  "GK21sokss_pu:12319": "ity ādideśa sā svapne devī taṃ cāparāṃś ca tān // SoKss_7,3.48 //",
  "GK21sokss_pu:12320": "prabudhya ca tadā rātrau dṛṣṭvā bandhānsvataścyutān /",
  "GK21sokss_pu:12321": "anyonyaṃ svapnam ākhyāya hṛṣṭās te niryayus tataḥ // SoKss_7,3.49 //",
  "GK21sokss_pu:12322": "gatvā dūramathādhvānaṃ kṣīṇāyāṃ niśi te 'pare /",
  "GK21sokss_pu:12323": "ūcurniścayadattaṃ taṃ dṛṣṭatrāsā vaṇiksutāḥ // SoKss_7,3.50 //",
  "GK21sokss_pu:12324": "āstāṃ bahumlecchatayā digeṣā dakṣiṇāpatham /",
  "GK21sokss_pu:12325": "vayaṃ yāmaḥ sakhe tvaṃ tu yathābhimatamācara // SoKss_7,3.51 //",
  "GK21sokss_pu:12326": "ity uktastairanujñāya yatheṣṭāgamanāya tān /",
  "GK21sokss_pu:12327": "ucīcīm eva tāmāśāmavalambya punaś ca saḥ // SoKss_7,3.52 //",
  "GK21sokss_pu:12328": "eko niścayadatto 'tha pratasthe prasabhaṃ pathi /",
  "GK21sokss_pu:12329": "anurāgaparāpremapāśakṛṣṭo nirastadhīḥ // SoKss_7,3.53 //",
  "GK21sokss_pu:12330": "krameṇa gacchanmilitaḥ sa mahāvratikaiḥ saha /",
  "GK21sokss_pu:12331": "caturbhiḥ prāpya saritaṃ vitastāmuttatāra saḥ // SoKss_7,3.54 //",
  "GK21sokss_pu:12332": "uttīrya ca kṛtāhāraḥ sūrye 'stācalacumbini /",
  "GK21sokss_pu:12333": "viveśa tair eva samaṃ vanaṃ mārgavaśāgatam // SoKss_7,3.55 //",
  "GK21sokss_pu:12334": "tatra cāgrāgatāḥ kecittamūcuḥ kāṣṭhabhārikāḥ /",
  "GK21sokss_pu:12335": "kva gacchatha dine yāte grāmaḥ ko 'py asti nāgrataḥ // SoKss_7,3.56 //",
  "GK21sokss_pu:12336": "ekastu vipine 'muṣminnasti śūnyaḥ śivālayaḥ /",
  "GK21sokss_pu:12337": "tatra tiṣṭhati yo rātrāvantarvā bahir eva vā // SoKss_7,3.57 //",
  "GK21sokss_pu:12338": "taṃ śṛṅgotpādinī nāma śṛṅgotpādanapūrvakam /",
  "GK21sokss_pu:12339": "mohayitvā paśūkṛtya bhakṣayatyeva yakṣiṇī // SoKss_7,3.58 //",
  "GK21sokss_pu:12340": "etac chrutvāpi sāvajñāste mahāvratinastadā /",
  "GK21sokss_pu:12341": "ūcurniścayadattaṃ te catvāraḥ sahayāyinaḥ // SoKss_7,3.59 //",
  "GK21sokss_pu:12342": "ehi kiṃ kurute 'smākaṃ varākī sātra yakṣiṇī /",
  "GK21sokss_pu:12343": "teṣu teṣu śmaśāneṣu niśāsu hi vayaṃ sthitāḥ // SoKss_7,3.60 //",
  "GK21sokss_pu:12344": "ity uktavadbhis taiḥ sākaṃ gatvā prāpya śivālayam /",
  "GK21sokss_pu:12345": "śūnyaṃ niścayadattastāṃ rātriṃ netuṃ viveśa saḥ // SoKss_7,3.61 //",
  "GK21sokss_pu:12346": "tatrāṅgaṇe vidhāyāśu bhasmanā maṇḍalaṃ mahat /",
  "GK21sokss_pu:12347": "praviśya cāntare tasya prajvālyāgniṃ sahendhanaiḥ // SoKss_7,3.62 //",
  "GK21sokss_pu:12348": "dhīro niścayadattaḥ sa te mahāvratinastathā /",
  "GK21sokss_pu:12349": "manttraṃ japanto rakṣārthaṃ sarva evāvatasthire // SoKss_7,3.63 //",
  "GK21sokss_pu:12350": "athāyayau vādayantī dūrātkaṅkālakiṃnarīm /",
  "GK21sokss_pu:12351": "nṛtyantī yakṣiṇī tatra sā śṛṅgotpādinī niśi // SoKss_7,3.64 //",
  "GK21sokss_pu:12352": "etya teṣu caturṣvekaṃ sā mahāvratinaṃ prati /",
  "GK21sokss_pu:12353": "dattadṛṅmanttramapaṭhatsanṛttaṃ maṇḍalādvahiḥ // SoKss_7,3.65 //",
  "GK21sokss_pu:12354": "tena mantreṇa saṃjātaśṛṅgo mohita utthitaḥ /",
  "GK21sokss_pu:12355": "nṛtyaṃstasmiñjvalatyagnau sa mahāvratiko 'patat // SoKss_7,3.66 //",
  "GK21sokss_pu:12356": "patitaṃ cārdhadagdhaṃ tamākṛṣyaivāgnimadhyataḥ /",
  "GK21sokss_pu:12357": "sā śṛṅgotpādinī hṛṣṭā bhakṣayām āsa yakṣiṇī // SoKss_7,3.67 //",
  "GK21sokss_pu:12358": "tato dvitīye vratini nyastadṛṣṭistathaiva sā /",
  "GK21sokss_pu:12359": "taṃ śṛṅgotpādanaṃ mantraṃ papāṭha ca nanarta ca // SoKss_7,3.68 //",
  "GK21sokss_pu:12360": "so 'pi dvitīyas tanmantrajātaśṛṅgaḥ pranartitaḥ /",
  "GK21sokss_pu:12361": "patito 'gnau tayākṛṣya paśyatsvanyeṣv abhakṣyata // SoKss_7,3.69 //",
  "GK21sokss_pu:12362": "evaṃ krameṇa saṃmohya tānmahāvratino niśi /",
  "GK21sokss_pu:12363": "tayābhakṣyanta yakṣiṇyā catvāro 'pi saśṛṅgakāḥ // SoKss_7,3.70 //",
  "GK21sokss_pu:12364": "caturthaṃ bhakṣayantyā ca tayā māṃsāsramattayā /",
  "GK21sokss_pu:12365": "svayaṃ kiṃnarikātodyaṃ daivādbhūmau nyadhīyata // SoKss_7,3.71 //",
  "GK21sokss_pu:12366": "tāvac ca kṣipram utthāya tadgṛhītvaiva vādayan /",
  "GK21sokss_pu:12367": "dhīro niścayadatto 'pi pranṛtyan vihasan bhraman // SoKss_7,3.72 //",
  "GK21sokss_pu:12368": "taṃ śṛṅgotpādanaṃ mantramasakṛcchrutaśikṣitam /",
  "GK21sokss_pu:12369": "pāpaṭhyate sma yakṣiṇyās tasyā nyastekṣaṇo mukhe // SoKss_7,3.73 //",
  "GK21sokss_pu:12370": "tatprayogaprabhāveṇa vivaśā mṛtyuśaṅkinī /",
  "GK21sokss_pu:12371": "utthātukāmaśṛṅgī sā prahvā taṃ prāha yakṣiṇī // SoKss_7,3.74 //",
  "GK21sokss_pu:12372": "mā vadhīstvaṃ mahāsattva striyaṃ māṃ kṛpaṇāmimām /",
  "GK21sokss_pu:12373": "idānīṃ śaraṇaṃ tvaṃ me mantrapāṭhādi saṃhara // SoKss_7,3.75 //",
  "GK21sokss_pu:12374": "rakṣa māṃ vedmy ahaṃ sarvamīpsitaṃ sādhayāmi te /",
  "GK21sokss_pu:12375": "anurāgaparā yatra tatra tvaṃ prāpayāmy aham // SoKss_7,3.76 //",
  "GK21sokss_pu:12376": "iti saprayayaṃ proktastayā dhīrastatheti saḥ /",
  "GK21sokss_pu:12377": "cakre niścayadatto 'tra mantrapāṭhādisaṃhṛtim // SoKss_7,3.77 //",
  "GK21sokss_pu:12378": "tataḥ sa tasyā yakṣiṇyāḥ skandhamāruhya tadgirā /",
  "GK21sokss_pu:12379": "nīyamānastayā vyomnā pratasthe tāṃ priyāṃ prati // SoKss_7,3.78 //",
  "GK21sokss_pu:12380": "prabhātāyāṃ ca rajanau prāpyaikaṃ girikānanam /",
  "GK21sokss_pu:12381": "namrā niścayadattaṃ taṃ kuhyakī sā vyajijñapat // SoKss_7,3.79 //",
  "GK21sokss_pu:12382": "sūryodaye 'dhunā gantuṃ śaktir nāsi mamopari /",
  "GK21sokss_pu:12383": "tad asmin kānane kānte gamayedaṃ dinaṃ prabho // SoKss_7,3.80 //",
  "GK21sokss_pu:12384": "phalāni bhuṅkṣva svādūni nirjharāmbhaḥ śubhaṃ piba /",
  "GK21sokss_pu:12385": "ahaṃ yāmi nijaṃ sthānameṣyāmi ca niśāgame // SoKss_7,3.81 //",
  "GK21sokss_pu:12386": "neṣyāmi ca tadaiva tvāmanurāgaparāntikam /",
  "GK21sokss_pu:12387": "maulimālāṃ himagirernagarīṃ puṣkarāvatīm // SoKss_7,3.82 //",
  "GK21sokss_pu:12388": "ity uktvā tadanujñātā skandhāttatrāvatārya tam /",
  "GK21sokss_pu:12389": "yakṣiṇī punarāgantuṃ satyasaṃdhā jagāma sā // SoKss_7,3.83 //",
  "GK21sokss_pu:12390": "tato niścayadatto 'syāṃ gatāyāmaikṣatātra saḥ /",
  "GK21sokss_pu:12391": "agādhamantaḥ saviṣaṃ svacchaśītaṃ bahiḥ saraḥ // SoKss_7,3.84 //",
  "GK21sokss_pu:12392": "rāginstrīcittametādṛgityarkeṇa nidarśanam /",
  "GK21sokss_pu:12393": "prasāritakareṇeva prakaṭīkṛtya darśitam // SoKss_7,3.85 //",
  "GK21sokss_pu:12394": "sa tadviṣāktaṃ gandhena buddhvā mānuṣakṛtyataḥ /",
  "GK21sokss_pu:12395": "tyaktvāmbhorthī tṛṣārtaḥ sandivye tatrābhramadgirau // SoKss_7,3.86 //",
  "GK21sokss_pu:12396": "bhramannunnatabhūbhāge padmarāgamaṇī iva /",
  "GK21sokss_pu:12397": "sphurantau dvāv apaśyac ca bhuvaṃ tāṃ nicakhāna ca // SoKss_7,3.87 //",
  "GK21sokss_pu:12398": "apāstamṛttikaścāsya jīvato markaṭasya saḥ /",
  "GK21sokss_pu:12399": "śiro dadarśa te cāsya padmarāgāvivākṣiṇī // SoKss_7,3.88 //",
  "GK21sokss_pu:12400": "tato vismayate yāvatkimetad iti cintayan /",
  "GK21sokss_pu:12401": "tāvanmanuṣyavācāsau markaṭastam abhāṣata // SoKss_7,3.89 //",
  "GK21sokss_pu:12402": "mānuṣo markaṭībhūto vipro 'haṃ māṃ samuddhara /",
  "GK21sokss_pu:12403": "kathayiṣyāmi te sādho svavṛttāntaṃ tato 'khilam // SoKss_7,3.90 //",
  "GK21sokss_pu:12404": "etac chrutvaiva sāścaryo mṛttikāmapanīya saḥ /",
  "GK21sokss_pu:12405": "bhūmerniścayadattastamujjahārātha markaṭam // SoKss_7,3.91 //",
  "GK21sokss_pu:12406": "uddhṛtaḥ pādapatitastaṃ bhūyo 'pi sa markaṭaḥ /",
  "GK21sokss_pu:12407": "uvāca dattāḥ prāṇā me kṛcchrāduddharatā tvayā // SoKss_7,3.92 //",
  "GK21sokss_pu:12408": "tad ehi yāvac chrāntas tvam upayuṅkṣva phalāmbunī /",
  "GK21sokss_pu:12409": "tvatprasādādahaṃ cāpi kariṣye pāraṇaṃ cirāt // SoKss_7,3.93 //",
  "GK21sokss_pu:12410": "ity uktvā tamanaiṣītsa dūraṃ girinadītaṭam /",
  "GK21sokss_pu:12411": "kapiḥ svādhīnasusvāduphalasacchāyapādapam // SoKss_7,3.94 //",
  "GK21sokss_pu:12412": "tatra snātvopabhuktāmbuphalaḥ sa kṛtapāraṇam /",
  "GK21sokss_pu:12413": "kapiṃ niścayadattastaṃ pratyāgatya tato 'bravīt // SoKss_7,3.95 //",
  "GK21sokss_pu:12414": "kathaṃ tvaṃ markaṭībhūto mānuṣo 'py ucyatāmiti /",
  "GK21sokss_pu:12415": "tataḥ sa markaṭo 'vādīcchṛṇvidānīṃ vadāmyadaḥ // SoKss_7,3.96 //",
  "GK21sokss_pu:12416": "candrasvāmīti nāmnāsti vārāṇasyāṃ dvijottamaḥ /",
  "GK21sokss_pu:12417": "tasya patnyāṃ suvṛttāyāṃ jāto 'smyeṣa sutaḥ sakhe // SoKss_7,3.97 //",
  "GK21sokss_pu:12418": "somasvāmīti pitrā ca kṛtanāmā kramādaham /",
  "GK21sokss_pu:12419": "ārūḍho madanavyālagajaṃ madaniraṅkuśam // SoKss_7,3.98 //",
  "GK21sokss_pu:12420": "taṃ māṃ kadācidadrākṣīddūrādvātāyanāgragā /",
  "GK21sokss_pu:12421": "śrīgarbhākhyasya vaṇijastatpurīvāsinaḥ sutā // SoKss_7,3.99 //",
  "GK21sokss_pu:12422": "taruṇī bandhudattākhyā māthurasya vaṇikpateḥ /",
  "GK21sokss_pu:12423": "bhāryā varāhadattasya piturveśmanyavasthitā // SoKss_7,3.100 //",
  "GK21sokss_pu:12424": "sā madālokasaṃjātamanmathānviṣya nāma me /",
  "GK21sokss_pu:12425": "vayasyāṃ prāhiṇodāptāṃ mahyaṃ matsaṃgamārthinī // SoKss_7,3.101 //",
  "GK21sokss_pu:12426": "sā tadvayasyā kāmāndhāmupagamya janāntikam /",
  "GK21sokss_pu:12427": "ākhyātatadabhiprāyā māmanaiṣīnnijaṃ gṛham // SoKss_7,3.102 //",
  "GK21sokss_pu:12428": "tatra māṃ sthāpayitvā ca gatvā guptaṃ tadaiva sā /",
  "GK21sokss_pu:12429": "tāṃ bandhudattām ānaiṣīd autsukyāgaṇitatrapām // SoKss_7,3.103 //",
  "GK21sokss_pu:12430": "ānītaiva ca sā me 'tra kaṇṭhāśleṣam upāgamat /",
  "GK21sokss_pu:12431": "ekavīro hi nārīṇāmatibhūmiṃ gataḥ smaraḥ // SoKss_7,3.104 //",
  "GK21sokss_pu:12432": "evaṃ dine dine svairam āgatyātra piturgṛhāt /",
  "GK21sokss_pu:12433": "araṃsta bandhudattā sā mayā saha sakhīgṛhe // SoKss_7,3.105 //",
  "GK21sokss_pu:12434": "ekadā tāṃ nijagṛhaṃ netuṃ tatra cirasthitām /",
  "GK21sokss_pu:12435": "āgataḥ sa patis tasyā mathurāto mahāvaṇik // SoKss_7,3.106 //",
  "GK21sokss_pu:12436": "tataḥ pitrābhyanujñātā patyā tena ninīṣitā /",
  "GK21sokss_pu:12437": "rahasyajñāṃ dvitīyāṃ sā bandhudattābravītsakhīm // SoKss_7,3.107 //",
  "GK21sokss_pu:12438": "niścitaṃ sakhi netavyā bhartrāhaṃ mathurāṃ purīm /",
  "GK21sokss_pu:12439": "na ca jīvāmy ahaṃ tatra somasvāmivinākṛtā // SoKss_7,3.108 //",
  "GK21sokss_pu:12440": "tadatra ko 'bhyupāyo me kathayetyuditā tayā /",
  "GK21sokss_pu:12441": "sakhī sukhaśayā nāma yoginī tāṃ jagāda sā // SoKss_7,3.109 //",
  "GK21sokss_pu:12442": "dvau sto mantraprayogau me yayorekena sūtrake /",
  "GK21sokss_pu:12443": "kaṇṭhabaddhe jhagityeva mānuṣo markaṭo bhavet // SoKss_7,3.110 //",
  "GK21sokss_pu:12444": "dvitīyena ca mukte 'smin sūtrake saiṣa mānuṣaḥ /",
  "GK21sokss_pu:12445": "punarbhavetkapitve ca nāsya prajñā vilupyate // SoKss_7,3.111 //",
  "GK21sokss_pu:12446": "tadyadīcchati suśroṇi somasvāmī priyaḥ sa te /",
  "GK21sokss_pu:12447": "tadetaṃ markaṭaśiśuṃ saṃpratyeva karomy aham // SoKss_7,3.112 //",
  "GK21sokss_pu:12448": "tataḥ krīḍānibhādetaṃ gṛhītvā mathurāṃ vraja /",
  "GK21sokss_pu:12449": "mantrayuktidvayaṃ caitad bhavatīṃ śikṣayāmy aham // SoKss_7,3.113 //",
  "GK21sokss_pu:12450": "saṃvidhāsyasi yenainaṃ pārśvasthaṃ markaṭākṛtim /",
  "GK21sokss_pu:12451": "rahaḥsthāne ca puruṣaṃ priyaṃ saṃpādayiṣyasi // SoKss_7,3.114 //",
  "GK21sokss_pu:12452": "evam uktā tayā sakhyā bandhudattā tathaiva sā /",
  "GK21sokss_pu:12453": "rahasyānāyya sasnehaṃ tadarthaṃ māmabodhayat // SoKss_7,3.115 //",
  "GK21sokss_pu:12454": "kṛtānujñaṃ ca māṃ baddhamantrasūtraṃ gale kṣaṇāt /",
  "GK21sokss_pu:12455": "tatsakhī sā sukhaśayā vyadhānmarkaṭapotakam // SoKss_7,3.116 //",
  "GK21sokss_pu:12456": "tadrūpeṇa svabhartre sā bandhudattopanīya mām /",
  "GK21sokss_pu:12457": "sakhyā mahyaṃ vinodāya datto 'sāv ity adarśayat // SoKss_7,3.117 //",
  "GK21sokss_pu:12458": "atuṣyatsa ca māṃ dṛṣṭvā krīḍanīyaṃ tadaṅkagam /",
  "GK21sokss_pu:12459": "ahaṃ ca kapirevāsaṃ prājño 'pi vyaktavāgapi // SoKss_7,3.118 //",
  "GK21sokss_pu:12460": "aho strīcaritaṃ citramityantaś ca hasannapi /",
  "GK21sokss_pu:12461": "tathātiṣṭhamahaṃ ko hi kāmena na viḍambyate // SoKss_7,3.119 //",
  "GK21sokss_pu:12462": "sakhyā śikṣitatanmantrā bandhudattāhnyathāpare /",
  "GK21sokss_pu:12463": "mathurāṃ prati sā prāyādbhartrā saha piturgṛhāt // SoKss_7,3.120 //",
  "GK21sokss_pu:12464": "māṃ cāpy ekasya bhṛtyasya skandhamāropayattadā /",
  "GK21sokss_pu:12465": "sa bhartā bandhudattāyāḥ pathi tatpriyakāmyayā // SoKss_7,3.121 //",
  "GK21sokss_pu:12466": "tato vayaṃ te sarve 'pi yānto madhye pathi sthitam /",
  "GK21sokss_pu:12467": "dinairdvitrair vanaṃ prāptā bahumarkaṭabhīṣaṇam // SoKss_7,3.122 //",
  "GK21sokss_pu:12468": "tato 'bhyadhāvan dṛṣṭvā māṃ markaṭā gaṇaśo 'bhitaḥ /",
  "GK21sokss_pu:12469": "kṣiptaṃ kilakilārāvairāhvayantaḥ parasparam // SoKss_7,3.123 //",
  "GK21sokss_pu:12470": "āgatya khādituṃ te ca prārabhanta plavaṃgamāḥ /",
  "GK21sokss_pu:12471": "durvārāstaṃ vaṇigbhṛtyaṃ yasya skandhe 'hamāsitaḥ // SoKss_7,3.124 //",
  "GK21sokss_pu:12472": "sa tena vihvalaḥ skandhāttyaktvaiva bhuvi māṃ bhayāt /",
  "GK21sokss_pu:12473": "palāyito 'bhūd atha mām agṛhṇaṃs te 'tra markaṭāḥ // SoKss_7,3.125 //",
  "GK21sokss_pu:12474": "matsnehād bandhudattā ca tadbhartā tasya cānugāḥ /",
  "GK21sokss_pu:12475": "pāṣāṇair laguḍair ghnanto jetuṃ tān nāśakan kapīn // SoKss_7,3.126 //",
  "GK21sokss_pu:12476": "tatas te markaṭā mūḍhasyāṅge 'ṅge loma loma me /",
  "GK21sokss_pu:12477": "nakhair vyalumpan dantaiś ca kukarmakupitā iva // SoKss_7,3.127 //",
  "GK21sokss_pu:12478": "kaṇṭhasūtrasya māhātmyācchaṃbhoś ca smaraṇāt tataḥ /",
  "GK21sokss_pu:12479": "ahaṃ labdhabalastebhyo bandhamunmucya vidrutaḥ // SoKss_7,3.128 //",
  "GK21sokss_pu:12480": "praviśya gahane teṣāṃ vyatīto dṛṣṭigocarāt /",
  "GK21sokss_pu:12481": "kramādvanādvanaṃ gacchannidaṃ prāpto 'smi kānanam // SoKss_7,3.129 //",
  "GK21sokss_pu:12482": "bhraṣṭasya bandhudattāyā janmanyatraiva te katham /",
  "GK21sokss_pu:12483": "markaṭatvaphalo jātaḥ paradārasamāgamaḥ // SoKss_7,3.130 //",
  "GK21sokss_pu:12484": "iti duḥkhatamondhasya bhramataḥ prāvṛṣīha me /",
  "GK21sokss_pu:12485": "duḥkhāntaram api prattamasaṃtuṣṭena vedhasa // SoKss_7,3.131 //",
  "GK21sokss_pu:12486": "yanmāmakasmād āgatya karākrāntaṃ kareṇukā /",
  "GK21sokss_pu:12487": "meghāmbhaḥplutavalmīkakardamāntarnyaveśayat // SoKss_7,3.132 //",
  "GK21sokss_pu:12488": "bhavitavyaniyuktā ca jāne sā kāpi devatā /",
  "GK21sokss_pu:12489": "yadyatnānnāśakaṃ tasmātpaṅkāccalitum apy alam // SoKss_7,3.133 //",
  "GK21sokss_pu:12490": "āśvāsyamāne caitasmin na mṛto 'smi na kevalam /",
  "GK21sokss_pu:12491": "yāvajjñānaṃ mamotpannamaniśaṃ dhyāyato haram // SoKss_7,3.134 //",
  "GK21sokss_pu:12492": "tāvatkālaṃ ca naivāsītkṣuttṛṣṇā ca sakhe mama /",
  "GK21sokss_pu:12493": "yāvadadyoddhṛtaḥ śuṣkapaṅkakūṭādahaṃ tvayā // SoKss_7,3.135 //",
  "GK21sokss_pu:12494": "jñāne prāpte 'pi śaktirme tāvatī naiva vidyate /",
  "GK21sokss_pu:12495": "mocayeyaṃ yayātmānamito markaṭabhāvataḥ // SoKss_7,3.136 //",
  "GK21sokss_pu:12496": "kaṇṭhasūtraṃ yadā kāpi tanmantreṇaiva mokṣyati /",
  "GK21sokss_pu:12497": "yoginī me tadā bhūyo bhavitāsmīha mānuṣaḥ // SoKss_7,3.137 //",
  "GK21sokss_pu:12498": "ity eṣa mama vṛttāntastvaṃ tvagamyamidaṃ vanam /",
  "GK21sokss_pu:12499": "kim āgataḥ kathaṃ ceti brūhīdānīṃ vayasya me // SoKss_7,3.138 //",
  "GK21sokss_pu:12500": "evaṃ markaṭarūpeṇa somasvāmidvijena saḥ /",
  "GK21sokss_pu:12501": "ukto niścayadattaḥ svaṃ tasmai vṛttāntam abravīt // SoKss_7,3.139 //",
  "GK21sokss_pu:12502": "yathā vidyādharīhetorujjayinyāḥ sam āgataḥ /",
  "GK21sokss_pu:12503": "ānīto dhairyajitayā yakṣiṇyā ca tayā niśi // SoKss_7,3.140 //",
  "GK21sokss_pu:12504": "tataḥ śrutatadāścaryavṛttāntaḥ kapirūpadhṛt /",
  "GK21sokss_pu:12505": "dhīmānniścayadattaṃ taṃ somasvāmī jagāda saḥ // SoKss_7,3.141 //",
  "GK21sokss_pu:12506": "anubhūtaṃ tvayā duḥkhaṃ may aiva strīkṛte mahat /",
  "GK21sokss_pu:12507": "na ca śriyaḥ striyaśceha kadācitkasyacitsthirāḥ // SoKss_7,3.142 //",
  "GK21sokss_pu:12508": "saṃdhyāvatkṣaṇarāgiṇyo nadīvatkuṭilāśayāḥ /",
  "GK21sokss_pu:12509": "bhujagīvadaviśvāsyā vidyudvaccapalāḥ striyaḥ // SoKss_7,3.143 //",
  "GK21sokss_pu:12510": "tatsā vidyādharī raktāpyanurāgaparā kṣaṇāt /",
  "GK21sokss_pu:12511": "prāpya kaṃcitsvajātīyaṃ virajyettvayi mānuṣe // SoKss_7,3.144 //",
  "GK21sokss_pu:12512": "tadalaṃ strīnimittena prayāsenāmunādhunā /",
  "GK21sokss_pu:12513": "kiṃpākaphalatulyena viṣākavirasena te // SoKss_7,3.145 //",
  "GK21sokss_pu:12514": "mā gā vidyādharapurīṃ tāṃ sakhe puṣkarāvatīm /",
  "GK21sokss_pu:12515": "yakṣiṇīskandhamāruhya tāmebojjayinīṃ vraja // SoKss_7,3.146 //",
  "GK21sokss_pu:12516": "kuru madvacanaṃ mittraṃ pūrvaṃ mittravaco mayā /",
  "GK21sokss_pu:12517": "na kṛtaṃ rāgiṇā tena paritapye 'dhunāpyaham // SoKss_7,3.147 //",
  "GK21sokss_pu:12518": "bandhudattānuraktaṃ hi susnigdho brāhmaṇas tadā /",
  "GK21sokss_pu:12519": "vārayan bhavaśarmākhyaḥ suhṛn mām evam abravīt // SoKss_7,3.148 //",
  "GK21sokss_pu:12520": "striyāḥ sakhe vaśaṃ mā gāḥ strīcittaṃ hy atidurgamam /",
  "GK21sokss_pu:12521": "tathā ca mama yadvṛttaṃ tad idaṃ vacmi te śṛṇu // SoKss_7,3.149 //",
  "GK21sokss_pu:12522": "vārāṇasyām ihaivāsīttaruṇī rūpaśālinī /",
  "GK21sokss_pu:12523": "brāhmaṇī somadā nāma capalā guptayoginī // SoKss_7,3.150 //",
  "GK21sokss_pu:12524": "tayā ca saha me daivātsamabhūtsaṃgamo rahaḥ /",
  "GK21sokss_pu:12525": "tatsaṃgamakramāttasyāṃ mama prītiravardhata // SoKss_7,3.151 //",
  "GK21sokss_pu:12526": "ekadā tām ahaṃ svairamīrṣyākopādatāḍayam /",
  "GK21sokss_pu:12527": "taccāsahiṣṭa sā krūrā kopaṃ pracchādya tatkṣaṇam // SoKss_7,3.152 //",
  "GK21sokss_pu:12528": "anyedyuḥ praṇayakrīḍāvyājāc ca mama sūtrakam /",
  "GK21sokss_pu:12529": "gale 'badhnādahaṃ dāntastatkṣaṇaṃ balado 'bhavam // SoKss_7,3.153 //",
  "GK21sokss_pu:12530": "tato 'haṃ baladībhūtastayā dāntoṣṭrajīvinaḥ /",
  "GK21sokss_pu:12531": "ekasya puṃso vikrīto gṛhītābhīṣṭamūlyayā // SoKss_7,3.154 //",
  "GK21sokss_pu:12532": "tenāropitabhāraṃ māṃ kliśyamānamavaikṣata /",
  "GK21sokss_pu:12533": "badhamocanikā nāma yoginyatra kṛpānvitā // SoKss_7,3.155 //",
  "GK21sokss_pu:12534": "sā jñānataḥ somadayā viditvā māṃ paśūkṛtam /",
  "GK21sokss_pu:12535": "mumoca kaṇṭhāt sūtraṃ me madgosvāminyapaśyati // SoKss_7,3.156 //",
  "GK21sokss_pu:12536": "tato 'haṃ mānuṣībhūtaḥ sa ca kṣiprādvilokayan /",
  "GK21sokss_pu:12537": "palāyitaṃ māṃ manvāno matsvāmī prābhramaddiśaḥ // SoKss_7,3.157 //",
  "GK21sokss_pu:12538": "ahaṃ ca bandhamocinyā tayā saha tato vrajan /",
  "GK21sokss_pu:12539": "daivādāgatayā dūrāddṛṣṭaḥ somadayā tayā // SoKss_7,3.158 //",
  "GK21sokss_pu:12540": "sā krodhena jvalantī tāṃ jñāninīṃ bandhamocinīm /",
  "GK21sokss_pu:12541": "avādītkimayaṃ pāpastiryaktvānmocitastvayā // SoKss_7,3.159 //",
  "GK21sokss_pu:12542": "dhikprāpsyasi durācāre phalamasya kukarmaṇaḥ /",
  "GK21sokss_pu:12543": "prātastvāṃ nihaniṣyāmi sahitāṃ pāpmanāmunā // SoKss_7,3.160 //",
  "GK21sokss_pu:12544": "ity uktvaiva gatāyāṃ ca tasyāṃ sā siddhayoginī /",
  "GK21sokss_pu:12545": "tatpratīghātahetormāmavocadbandhamocinī // SoKss_7,3.161 //",
  "GK21sokss_pu:12546": "hantuṃ māṃ kṛṣṇaturagīrūpeṇaiṣābhyupaiṣyati /",
  "GK21sokss_pu:12547": "mayā ca śoṇavaḍavārūpamatrāśrayiṣyate // SoKss_7,3.162 //",
  "GK21sokss_pu:12548": "tato yuddhe pravṛtte nau pṛṣṭhataḥ khaḍgapāṇinā /",
  "GK21sokss_pu:12549": "somadāyāṃ prahartavyaṃ tvayāsyāmapramādinā // SoKss_7,3.163 //",
  "GK21sokss_pu:12550": "evametāṃ haniṣyāvastatprātastvaṃ gṛhe mama /",
  "GK21sokss_pu:12551": "āgaccherityuditvā sā gṛhaṃ me svamadarśayat // SoKss_7,3.164 //",
  "GK21sokss_pu:12552": "tatra tasyāṃ praviṣṭāyāmahaṃ nijagṛhānagām /",
  "GK21sokss_pu:12553": "anubhūtādbhutānekajanāmutraiva janmani // SoKss_7,3.165 //",
  "GK21sokss_pu:12554": "prātaḥ kṛpāṇapāṇiś ca gatavānasmi tadgṛham /",
  "GK21sokss_pu:12555": "athāgāt somadā sātra kṛṣṇāśvārūpadhāriṇī // SoKss_7,3.166 //",
  "GK21sokss_pu:12556": "sāpi śoṇahayārūpamakarodbandhamocinī /",
  "GK21sokss_pu:12557": "khuradantaprahāraiś ca tato yuddhamabhūttayoḥ // SoKss_7,3.167 //",
  "GK21sokss_pu:12558": "mayā pradattanistriṃśaprahārā kṣudraśākinī /",
  "GK21sokss_pu:12559": "nihatā bandhamocinyā tayā sā somadā tataḥ // SoKss_7,3.168 //",
  "GK21sokss_pu:12560": "athāhaṃ nirbhayībhūtastīrṇatiryaktvadurgatiḥ /",
  "GK21sokss_pu:12561": "na kustrīsaṃgamaṃ bhūyo manasā samacintayam // SoKss_7,3.169 //",
  "GK21sokss_pu:12562": "cāpalaṃ sāhasikatā śākinīśambarādayaḥ /",
  "GK21sokss_pu:12563": "doṣāḥ strīṇāṃ trayaḥ prāyo lokatrayabhayāvahāḥ // SoKss_7,3.170 //",
  "GK21sokss_pu:12564": "tacchākinīsakhīṃ bandhudattāṃ kimanudhāvasi /",
  "GK21sokss_pu:12565": "sneho yasyā na patyau sve tasyāstu tvayy asau kutaḥ // SoKss_7,3.171 //",
  "GK21sokss_pu:12566": "evam ukto 'py ahaṃ tena mitreṇa bhavaśarmaṇā /",
  "GK21sokss_pu:12567": "nākārṣaṃ vacanaṃ tasya prāpto 'smīmāṃ gatiṃ tataḥ // SoKss_7,3.172 //",
  "GK21sokss_pu:12568": "atastvāṃ vacmi mā kārṣīranurāgaparāṃ prati /",
  "GK21sokss_pu:12569": "kleśaṃ sā hi svajātīye prāpte tvāṃ tyakṣyati dhruvam // SoKss_7,3.173 //",
  "GK21sokss_pu:12570": "bhṛṅgīva puṣpaṃ puruṣaṃ strī vāñchati navaṃ navam /",
  "GK21sokss_pu:12571": "ato 'nutāpo bhavitā mam eva bhavataḥ sakhe // SoKss_7,3.174 //",
  "GK21sokss_pu:12572": "ity etatkapirūpasthasomasvāmivaco hṛdi /",
  "GK21sokss_pu:12573": "tasya niścayadattasya nāviśadrāganirbhare // SoKss_7,3.175 //",
  "GK21sokss_pu:12574": "uvāca sa kapiṃ taṃ hi na sā vyabhicarenmayi /",
  "GK21sokss_pu:12575": "vidyādharādhipakule śuddhe jātā hy asāviti // SoKss_7,3.176 //",
  "GK21sokss_pu:12576": "evaṃ tayorālapatoḥ saṃdhyārakto 'stabhūdharam /",
  "GK21sokss_pu:12577": "yayau niścayadattasya priyecchur iva bhāskaraḥ // SoKss_7,3.177 //",
  "GK21sokss_pu:12578": "athāgatāyāṃ rajanāvagradūtyāmivāyayau /",
  "GK21sokss_pu:12579": "sā śṛṅgotpādinī tasya nikaṭaṃ tatra yakṣiṇī // SoKss_7,3.178 //",
  "GK21sokss_pu:12580": "yayau niścayadattastatskandhārūḍhaḥ priyāṃ prati /",
  "GK21sokss_pu:12581": "prayātum āpṛcchya kapiṃ smartavyo 'smīti vādinam // SoKss_7,3.179 //",
  "GK21sokss_pu:12582": "niśīthe ca himādrau tām anurāgaparā pituḥ /",
  "GK21sokss_pu:12583": "purīṃ vidyādharapateḥ prāptavān puṣkarāvatīm // SoKss_7,3.180 //",
  "GK21sokss_pu:12584": "tāvatprabhāvato buddhvā tadabhyāgamanāya sā /",
  "GK21sokss_pu:12585": "tato nagaryā niragādanurāgaparā bahiḥ // SoKss_7,3.181 //",
  "GK21sokss_pu:12586": "iyamāyāti te kāntā niśi netrotsavapradā /",
  "GK21sokss_pu:12587": "indumūrtirdvitīyeva tadidānīṃ vrajāmy aham // SoKss_7,3.182 //",
  "GK21sokss_pu:12588": "ity uktvā darśayitvā tāmaṃsāgrādavatāritam /",
  "GK21sokss_pu:12589": "natvā niścayadattaṃ tamatha sā yakṣiṇī yayau // SoKss_7,3.183 //",
  "GK21sokss_pu:12590": "tataḥ sāpi cirautsukyasaṃrambhāliṅganādibhiḥ /",
  "GK21sokss_pu:12591": "upagamyābhyanandattamanurāgaparā priyam // SoKss_7,3.184 //",
  "GK21sokss_pu:12592": "so 'py āśliṣya bahukleśalabdhatatsaṃgamotsavaḥ /",
  "GK21sokss_pu:12593": "avartamānaḥ sve dehe tanuṃ tasyā ivāviśat // SoKss_7,3.185 //",
  "GK21sokss_pu:12594": "tena gāndharvavidhinā bhāryā bhūtvātha tasya sā /",
  "GK21sokss_pu:12595": "anurāgaparā sadyo vidyayā nirmame puram // SoKss_7,3.186 //",
  "GK21sokss_pu:12596": "tasmin niścayadatto 'sau bāhye tasthau tayā saha /",
  "GK21sokss_pu:12597": "tadvidyācchannadṛṣṭibhyāṃ tatpitṛbhyāmatarkitaḥ // SoKss_7,3.187 //",
  "GK21sokss_pu:12598": "pṛṣṭas tāṃs tādṛśāṃs tasyai mārgakleśāñ śaśaṃsa yat /",
  "GK21sokss_pu:12599": "tena sā bahu mene taṃ bhogaiś ceṣṭair upācarat // SoKss_7,3.188 //",
  "GK21sokss_pu:12600": "atha tanmarkaṭībhūtasīmasvāmikathādbhutam /",
  "GK21sokss_pu:12601": "so 'tra niścayadattosyai vidyādharyai nyavedayat // SoKss_7,3.189 //",
  "GK21sokss_pu:12602": "jagāda caitan mittraṃ me tvatprayatnena kenacit /",
  "GK21sokss_pu:12603": "tiryaktvādyadi mucyeta tatpriye sukṛtaṃ bhavet // SoKss_7,3.190 //",
  "GK21sokss_pu:12604": "ity uktā tena sāvocad anurāgaparāpi tam /",
  "GK21sokss_pu:12605": "yoginyā mantramārgo 'yaṃ nāsmākaṃ viṣayaḥ punaḥ // SoKss_7,3.191 //",
  "GK21sokss_pu:12606": "tathāpi sādhayiṣyāmi priyametadahaṃ tava /",
  "GK21sokss_pu:12607": "abhyarthya bhadrarūpākhyāṃ vayasyāṃ siddhayoginīm // SoKss_7,3.192 //",
  "GK21sokss_pu:12608": "tac chrutvā sa vaṇikputro hṛṣṭastām avadatpriyām /",
  "GK21sokss_pu:12609": "tarhi taṃ paśya manmittramehi yāva tadantikam // SoKss_7,3.193 //",
  "GK21sokss_pu:12610": "tadety ukte tayānyedyustadutsaṅgasthitaś ca saḥ /",
  "GK21sokss_pu:12611": "vyomnā niścayadatto 'gāt sakhyus tasyāspadaṃ vanam // SoKss_7,3.194 //",
  "GK21sokss_pu:12612": "tatra taṃ suhṛdasṃ dṛṣṭvā kapirūpamupetya saḥ /",
  "GK21sokss_pu:12613": "praṇamatpriyayā sākamapṛcchatkuśalaṃ tadā // SoKss_7,3.195 //",
  "GK21sokss_pu:12614": "adya me kuśalaṃ yattvamanurāgaparāyutaḥ /",
  "GK21sokss_pu:12615": "dṛṣṭo mayeti so 'py uktvā somasvāmikapiḥ kila // SoKss_7,3.196 //",
  "GK21sokss_pu:12616": "tam abhyanandatpradadau tatpriyāyai tathāśiṣam /",
  "GK21sokss_pu:12617": "tataḥ sarve 'py upāvikṣaṃs tatra ramye śilātale // SoKss_7,3.197 //",
  "GK21sokss_pu:12618": "cakruś ca tatkathālāpaṃ tattattasya kapeḥ kṛte /",
  "GK21sokss_pu:12619": "ādau niścayadattena cintitaṃ kāntayā saha // SoKss_7,3.198 //",
  "GK21sokss_pu:12620": "tatas taṃ kapimāpṛcchya preyasīsadanaṃ ca tat /",
  "GK21sokss_pu:12621": "yayau niścayadatto dyāmutpatyāṅke dhṛtastayā // SoKss_7,3.199 //",
  "GK21sokss_pu:12622": "anyedyustām avādīc ca so 'nurāgaparāṃ punaḥ /",
  "GK21sokss_pu:12623": "ehi tasyāntikaṃ sakhyuḥ kṣaṇaṃ yāva kaperiti // SoKss_7,3.200 //",
  "GK21sokss_pu:12624": "tataḥ sāpi tamāha sma tvamevādya vraja svayam /",
  "GK21sokss_pu:12625": "gṛhāṇotpatanīṃ vidyāṃ matto 'vataraṇīṃ tathā // SoKss_7,3.201 //",
  "GK21sokss_pu:12626": "ity uktaḥ sa tadādāya tadvidyādvitayaṃ tataḥ /",
  "GK21sokss_pu:12627": "vyomnā niścayadatto 'gāt sakhyus tasyāntikaṃ kapeḥ // SoKss_7,3.202 //",
  "GK21sokss_pu:12628": "tatra yāvatsa kurute tena sākaṃ ciraṃ kathāḥ /",
  "GK21sokss_pu:12629": "sānurāgaparā tāvadudyānaṃ niryayau gṛhāt // SoKss_7,3.203 //",
  "GK21sokss_pu:12630": "tatratasyāṃ niṣaṇṇāyāṃ vidyādharakumārakaḥ /",
  "GK21sokss_pu:12631": "ko 'py ājagāma nabhasā paribhrāmyanyadṛcchayā // SoKss_7,3.204 //",
  "GK21sokss_pu:12632": "sa dṛṣṭvaiva smarāveśavivaśastāmupāyayau /",
  "GK21sokss_pu:12633": "vidyādharīṃ sa tāṃ buddhvā vidyayā martyabhartṛkām // SoKss_7,3.205 //",
  "GK21sokss_pu:12634": "sāpy upetaṃ tam ālokya subhagaṃ vinatānanā /",
  "GK21sokss_pu:12635": "kastvaṃ kim āgato 'sīti śanaiḥ papraccha kautukāt // SoKss_7,3.206 //",
  "GK21sokss_pu:12636": "tataḥ sa pratyavocattāṃ svavidyājñānaśālinam /",
  "GK21sokss_pu:12637": "viddhi vidyādharaṃ mugdhe nāmnā māṃ rājabhañjanam // SoKss_7,3.207 //",
  "GK21sokss_pu:12638": "so 'haṃ saṃdarśanādeva sahasā hariṇekṣaṇe /",
  "GK21sokss_pu:12639": "manobhuvā vaśīkṛtya tubhyam eva samarpitaḥ // SoKss_7,3.208 //",
  "GK21sokss_pu:12640": "tadalaṃ devi sevitvā martyaṃ dharaṇigocaram /",
  "GK21sokss_pu:12641": "pitā vetti na yāvatte tāvattulyaṃ bhajasva mām // SoKss_7,3.209 //",
  "GK21sokss_pu:12642": "iti tasmin bruvāṇe sā kaṭākṣārdhavilokinī /",
  "GK21sokss_pu:12643": "acintayadayaṃ yukto mameti capalāśayā // SoKss_7,3.210 //",
  "GK21sokss_pu:12644": "tato labdhvāśayaṃ cakre bhāryā tenaiva tatra sā /",
  "GK21sokss_pu:12645": "apekṣate dvayoraikacittye kiṃ rahasi smaraḥ // SoKss_7,3.211 //",
  "GK21sokss_pu:12646": "atha vidyādhare tasmin saṃpratyapasṛte tataḥ /",
  "GK21sokss_pu:12647": "āgānniścayadatto 'tra somasvāmisamīpataḥ // SoKss_7,3.212 //",
  "GK21sokss_pu:12648": "āgatasya na sā cakre viratkāliṅganādikam /",
  "GK21sokss_pu:12649": "anurāgaparā tasya vyapadiśya śirorujam // SoKss_7,3.213 //",
  "GK21sokss_pu:12650": "sa tu tadvyājamavidannṛjuḥ snehavimohitaḥ /",
  "GK21sokss_pu:12651": "asvāsthyam eva matvāsyā duḥkhaṃ tadanayaddinam // SoKss_7,3.214 //",
  "GK21sokss_pu:12652": "prātaś ca durmanā bhūyastaṃ kapiṃ suhṛdaṃ prati /",
  "GK21sokss_pu:12653": "sa somasvāminaṃ prāyānnabhasā vidyayorbalāt // SoKss_7,3.215 //",
  "GK21sokss_pu:12654": "yāte tasminn upāgāt tāṃ so 'nurāgaparāṃ punaḥ /",
  "GK21sokss_pu:12655": "kāmī vidyādharo rātrikṛtonnidrastayā vinā // SoKss_7,3.216 //",
  "GK21sokss_pu:12656": "niśāvirahasotkaṇṭhāṃ kaṇṭhe tām avalambya ca /",
  "GK21sokss_pu:12657": "suratāntapariśrānto nidrākrānto babhūva saḥ // SoKss_7,3.217 //",
  "GK21sokss_pu:12658": "sāpyaṅkasuptaṃ pracchādya priyaṃ vidyābalena tam /",
  "GK21sokss_pu:12659": "rātrijāgaraṇānnidrāmanurāgaparā yayau // SoKss_7,3.218 //",
  "GK21sokss_pu:12660": "tāvanniścayadatto 'pi prāpa tasyāntikaṃ kapeḥ /",
  "GK21sokss_pu:12661": "so 'pi papraccha taṃ kṛtvā svāgataṃ vānaraḥ suhṛt // SoKss_7,3.219 //",
  "GK21sokss_pu:12662": "durmanaskamivādya tvāṃ kiṃ paśyāmyucyatāmiti /",
  "GK21sokss_pu:12663": "tato niścayadatto 'pi sa taṃ vānaram abravīt // SoKss_7,3.220 //",
  "GK21sokss_pu:12664": "anurāgaparātyarthamasvasthā mittra vartate /",
  "GK21sokss_pu:12665": "tenāsmi duḥsthitaḥ sā hi prāṇebhyo 'pi priyā mama // SoKss_7,3.221 //",
  "GK21sokss_pu:12666": "ity uktas tena sa jñānī markaṭastam abhāṣata /",
  "GK21sokss_pu:12667": "gaccha suptāmidānīṃ tāṃ sthitāṃ kṛtvāṅgavartinīm // SoKss_7,3.222 //",
  "GK21sokss_pu:12668": "taddattavidyayā vyomnā tāmānaya madantikam /",
  "GK21sokss_pu:12669": "yāvanmahadihāścaryaṃ darśayāmyadhunaiva te // SoKss_7,3.223 //",
  "GK21sokss_pu:12670": "tac chrutvā khena gatvaiva so 'nurāgaparāṃ tataḥ /",
  "GK21sokss_pu:12671": "dṛṣṭvā niścayadattastāṃ suptām aṅke 'grahīllaghu // SoKss_7,3.224 //",
  "GK21sokss_pu:12672": "taṃ tu vidyādharaṃ tasyā nāṅge lagnaṃ dadarśa saḥ /",
  "GK21sokss_pu:12673": "suptaṃ vidyābalenādāvadṛśyaṃ vihitaṃ tayā // SoKss_7,3.225 //",
  "GK21sokss_pu:12674": "utpatya cāntarikṣaṃ tām anurāgaparāṃ kṣaṇāt /",
  "GK21sokss_pu:12675": "ānināya kapes tasya sa somasvāmino 'ntikam // SoKss_7,3.226 //",
  "GK21sokss_pu:12676": "sa kapirdivyadṛktasmai tadā yogamupādiśat /",
  "GK21sokss_pu:12677": "yena vidyādharaṃ tasyāḥ kaṇṭhe lagnaṃ dadarśa saḥ // SoKss_7,3.227 //",
  "GK21sokss_pu:12678": "dṛṣṭvā ca hā dhigetatkimiti taṃ vādinaṃ kapiḥ /",
  "GK21sokss_pu:12679": "sa eva tattvadarśī tadyathāvṛttam abodhayat // SoKss_7,3.228 //",
  "GK21sokss_pu:12680": "kruddhe niścayadatte 'tha tasmin vidyādharo 'tra saḥ /",
  "GK21sokss_pu:12681": "prabuddhastatpriyākāmī khamutpatya tirodadhe // SoKss_7,3.229 //",
  "GK21sokss_pu:12682": "sāpi prabuddhā tatkālamanurāgaparātmanaḥ /",
  "GK21sokss_pu:12683": "rahasyabhedaṃ taṃ dṛṣṭvā hriyā tasthavadhomukhī // SoKss_7,3.230 //",
  "GK21sokss_pu:12684": "tato niścayadattastāmuvācodaśrulocanaḥ /",
  "GK21sokss_pu:12685": "viśvasto 'haṃ kathaṃ pāpe tvay aivaṃ bata vañcitaḥ // SoKss_7,3.231 //",
  "GK21sokss_pu:12686": "ayantacañcalasyeha pāradasya nibandhane /",
  "GK21sokss_pu:12687": "kāmaṃ vijñāyate yuktir na strīcittasya kācana // SoKss_7,3.232 //",
  "GK21sokss_pu:12688": "iti bruvati tasmin sānuttarā rudatī śanaiḥ /",
  "GK21sokss_pu:12689": "anurāgaparotpatya divaṃ dhāma nijaṃ yayau // SoKss_7,3.233 //",
  "GK21sokss_pu:12690": "tato niścayadattaṃ taṃ suhṛnmarkaṭako 'bravīt /",
  "GK21sokss_pu:12691": "etāṃ yadanvadhāvastvaṃ vārito 'pi mayā priyām // SoKss_7,3.234 //",
  "GK21sokss_pu:12692": "tasyedaṃ tīvrarāgāgneḥ phalaṃ yadanutapyase /",
  "GK21sokss_pu:12693": "ko hi saṃpatsu capalāsvāśvāso vanitāsu ca // SoKss_7,3.235 //",
  "GK21sokss_pu:12694": "tadalaṃ paritāpena tavedānīṃśamaṃ kuru /",
  "GK21sokss_pu:12695": "bhavitavyaṃ hi dhātrāpi na śakyamativartitum // SoKss_7,3.236 //",
  "GK21sokss_pu:12696": "iti tasmātkapeḥ śrutvā śokamohaṃ vihāya tam /",
  "GK21sokss_pu:12697": "yayau niścayadatto 'tra viraktaḥ śaraṇaṃ śivam // SoKss_7,3.237 //",
  "GK21sokss_pu:12698": "atha tatravane suhṛdā kapinā saha tiṣṭhatastato nikaṭam /",
  "GK21sokss_pu:12699": "tasyājagāma daivāttapasvinī mokṣadā nāma // SoKss_7,3.238 //",
  "GK21sokss_pu:12700": "sā taṃ krameṇa dṛṣṭvā praṇataṃ papraccha mānuṣasya sataḥ /",
  "GK21sokss_pu:12701": "citraṃ katham iha jāto mittraṃ te markaṭo 'yamiti // SoKss_7,3.239 //",
  "GK21sokss_pu:12702": "tataḥ svaṃ vṛttāntaṃ tadanu ca sa mittrasya caritaṃ samācakhyau tasyai kṛpaṇamatha tām evam avadat /",
  "GK21sokss_pu:12703": "prayogaṃ mantraṃ vā yadi bhagavatī vetti tad imaṃ kapitvātsanmittraṃ suhṛdamadhunā mocayatu me // SoKss_7,3.240 //",
  "GK21sokss_pu:12704": "tac chrutvā sā tasya bāḍhaṃ kapes tat sūtraṃ kaṇṭhān mantrayuktyā mumoca /",
  "GK21sokss_pu:12705": "so 'tha tyaktvā mārkaṭīmākṛtiṃ tāṃ somasvāmī pūrvavanmānuṣo 'bhūt // SoKss_7,3.241 //",
  "GK21sokss_pu:12706": "tasyāṃ tataś ca taḍitīva tirohitāyāṃ divyaprabhāvabhṛti bhūri tapo vidhāya /",
  "GK21sokss_pu:12707": "kālena tatra kila niścayadattasomasvāmidvijau prayayatuḥ paramāṃ gatiṃ tau // SoKss_7,3.242 //",
  "GK21sokss_pu:12708": "evaṃ nisargacapalā lalanā vivekavairāgyadāyibahuduścaritaprabandhāḥ /",
  "GK21sokss_pu:12709": "sādhvī tu kācidapi tāsu kulaṃ viśālaṃ yālaṃkarotyabhinavā khamivendulekhā // SoKss_7,3.243 //",
  "GK21sokss_pu:12710": "ity etāṃ naravāhanadattaḥ sacivasya gomukhasya mukhāt /",
  "GK21sokss_pu:12711": "citrāmākarṇya kathāṃ tutoṣa ratnaprabhāsahitaḥ // SoKss_7,3.244 //",
  "GK21sokss_pu:12712": "iti mahākaviśrīsomadevabhaṭṭaviracite kathāsaritsāgare ratnaprabhālambake tṛtīyas taraṅgaḥ /",
  "GK21sokss_pu:12713": "caturthas taraṅgaḥ /",
  "GK21sokss_pu:12714": "gomukhīyakathātuṣṭaṃ dṛṣṭvā tatspardhayā kila /",
  "GK21sokss_pu:12715": "naravāhanadattaṃ taṃ marubhūtirathābravīt // SoKss_7,4.1 //",
  "GK21sokss_pu:12716": "prāyeṇa capalāḥ kāmaṃ striyo naikāntataḥ punaḥ /",
  "GK21sokss_pu:12717": "veśyā api ca dṛśyante sattvāḍhyāḥ kimutāparāḥ // SoKss_7,4.2 //",
  "GK21sokss_pu:12718": "tathā ca deva vikhyātāmimāmatra kathāṃ śṛṇu /",
  "GK21sokss_pu:12719": "vikramāditya ityāsīdrājā pāṭaliputrake // SoKss_7,4.3 //",
  "GK21sokss_pu:12720": "tasyābhūtām abhiprete mittre hayapatirnṛpaḥ /",
  "GK21sokss_pu:12721": "rājā gajapatiścobhau bahvaśvagajasādhanau // SoKss_7,4.4 //",
  "GK21sokss_pu:12722": "śatrurnarapatirbhūripādātas tasya cābhavat /",
  "GK21sokss_pu:12723": "mānino narasiṃhākhyaḥ pratiṣṭhāneśvaro balī // SoKss_7,4.5 //",
  "GK21sokss_pu:12724": "taṃ ripuṃ prati sāmarṣaḥ sa mittrabalagarvitaḥ /",
  "GK21sokss_pu:12725": "cakāra vikramādityaḥ pratijñāṃ rabhasādimām // SoKss_7,4.6 //",
  "GK21sokss_pu:12726": "tathā mayā vijetavyo rājā narapatiryathā /",
  "GK21sokss_pu:12727": "sa bandimāgadhairdvāri sevako me nivedyate // SoKss_7,4.7 //",
  "GK21sokss_pu:12728": "evaṃ kṛtapratijñaste mittre hayagajādhipau /",
  "GK21sokss_pu:12729": "samānīya samaṃ tābhyāṃ hastyaśvakṣobhitakṣitiḥ // SoKss_7,4.8 //",
  "GK21sokss_pu:12730": "abhiyoktuṃ narapatiṃ narasiṃhaṃ prasahya tam /",
  "GK21sokss_pu:12731": "sa yayau vikramādityo rājākhilabalānvitaḥ // SoKss_7,4.9 //",
  "GK21sokss_pu:12732": "prāpte tasmin pratiṣṭhānanikaṭaṃ so 'py avetya tat /",
  "GK21sokss_pu:12733": "narasiṃho narapatiḥ saṃnahyāgre 'sya niryayau // SoKss_7,4.10 //",
  "GK21sokss_pu:12734": "tatas tayorabhūd yuddhaṃ rājñorjanitavismayam /",
  "GK21sokss_pu:12735": "gajāśvena samaṃ yatra yudhyante sma padātayaḥ // SoKss_7,4.11 //",
  "GK21sokss_pu:12736": "kramāc ca narasiṃhasya koṭisaṃkhyapadātibhiḥ /",
  "GK21sokss_pu:12737": "bhagnaṃ tadvikramādityabalaṃ narapaterbalaiḥ // SoKss_7,4.12 //",
  "GK21sokss_pu:12738": "bhagnaś ca vikramādityaḥ puraṃ pāṭaliputrakam /",
  "GK21sokss_pu:12739": "yayau palāyya tanmitre svaṃ svaṃ deśaṃ ca jagmatuḥ // SoKss_7,4.13 //",
  "GK21sokss_pu:12740": "narasiṃho narapatirjitaśatrurnijaṃ puram /",
  "GK21sokss_pu:12741": "praviveśa pratiṣṭhānaṃ bandibhiḥ stutavikramaḥ // SoKss_7,4.14 //",
  "GK21sokss_pu:12742": "tataḥ sa vikramādityo 'siddhakāryo vyacintayat /",
  "GK21sokss_pu:12743": "śastrairajeyaṃ śatruṃ taṃ jayāmi prajñayā varam // SoKss_7,4.15 //",
  "GK21sokss_pu:12744": "kāmaṃ kecidvigarhantāṃ mā pratijñānyathā tu bhūt /",
  "GK21sokss_pu:12745": "iti saṃcintya nikṣipya rājyaṃ yogyeṣu mantriṣu // SoKss_7,4.16 //",
  "GK21sokss_pu:12746": "nirgatya nagarādguptaṃ mukhyenaikena mantriṇā /",
  "GK21sokss_pu:12747": "saha buddhivarākhyeṇa rājaputravaraistathā // SoKss_7,4.17 //",
  "GK21sokss_pu:12748": "pañcabhiḥ kulajaiḥ śūraiḥ sa kārpaṭikaveṣabhṛt /",
  "GK21sokss_pu:12749": "bhūtvā puraṃ nijaripoḥ pratiṣṭhānaṃ jagāma tat // SoKss_7,4.18 //",
  "GK21sokss_pu:12750": "tatra vāravilāsinyā narendrasadanopamam /",
  "GK21sokss_pu:12751": "yayau madanamāleti khyātāyā varamandiram // SoKss_7,4.19 //",
  "GK21sokss_pu:12752": "kṛtāhvānam iva prāṃśuprākāraśikharocchritaiḥ /",
  "GK21sokss_pu:12753": "dhvajāṃśukairmṛdumarudvikṣiptākṣiptapallavaiḥ // SoKss_7,4.20 //",
  "GK21sokss_pu:12754": "pradhāne pūrvadigdvāre vividhāyudhaśālinām /",
  "GK21sokss_pu:12755": "guptaṃ sahasraviṃśatyā padātīnāṃ divāniśam // SoKss_7,4.21 //",
  "GK21sokss_pu:12756": "anyāsu dikṣu tisṛṣu dvāri dvāri madoddhataiḥ /",
  "GK21sokss_pu:12757": "daśabhirdaśabhiḥ śūrasahasrairabhirakṣitam // SoKss_7,4.22 //",
  "GK21sokss_pu:12758": "āveditaḥ pratīhāraistathābhūtaḥ praviśya ca /",
  "GK21sokss_pu:12759": "kvacitpravitatānekavarāśvaśreṇiśobhitam // SoKss_7,4.23 //",
  "GK21sokss_pu:12760": "kvacidābaddhamātaṅgaghaṭāsaṃghaṭṭasaṃcaram /",
  "GK21sokss_pu:12761": "kvacidāyudhasaṃdarbhagambhīrākāragumbhitam // SoKss_7,4.24 //",
  "GK21sokss_pu:12762": "kvacidratnaprabhābhāsvadbahukoṣagṛhojjvalam /",
  "GK21sokss_pu:12763": "kvacitsevakasaṃghātasaṃtatābaddhamaṇḍalam // SoKss_7,4.25 //",
  "GK21sokss_pu:12764": "kvaciduccaiḥ paṭhadbandivṛndakolāhalākulam /",
  "GK21sokss_pu:12765": "kvacinnibaddhasaṃgītamṛdaṅgadhvanināditam // SoKss_7,4.26 //",
  "GK21sokss_pu:12766": "saptakakṣyāvibhaktaṃ tatsa paśyansaparicchadaḥ /",
  "GK21sokss_pu:12767": "prāpanmadanamālāyā vāsaprāsādamunnatam // SoKss_7,4.27 //",
  "GK21sokss_pu:12768": "sā taṃ kakṣyāsu sākūtanirvarṇitahayādikam /",
  "GK21sokss_pu:12769": "śrutvā parijanānmatvā pracchannaṃ kaṃciduttamam // SoKss_7,4.28 //",
  "GK21sokss_pu:12770": "pratyudgamya praṇamyātha sābhilāṣaṃ sakautukam /",
  "GK21sokss_pu:12771": "rājocite praveśyāntarupāveśayadāsane // SoKss_7,4.29 //",
  "GK21sokss_pu:12772": "so 'pi tadrūpalāvaṇyavinayāhṛtacetanaḥ /",
  "GK21sokss_pu:12773": "tām abhyanandadātmānam aprakāśyaiva bhūpatiḥ // SoKss_7,4.30 //",
  "GK21sokss_pu:12774": "tato madanamālā sā snānapuṣpānulepanaiḥ /",
  "GK21sokss_pu:12775": "vastrairābharaṇairbhūpaṃ mahārhaistamamānayat // SoKss_7,4.31 //",
  "GK21sokss_pu:12776": "dattvā divasavṛttiṃ ca teṣāṃ tadanuyāyinām /",
  "GK21sokss_pu:12777": "āhāraistaṃ sasacivaṃ nānārūpairupācarat // SoKss_7,4.32 //",
  "GK21sokss_pu:12778": "nināya ca samaṃ tena dinaṃ pānādilīlayā /",
  "GK21sokss_pu:12779": "ātmānaṃ cārpayattasmai sā darśanavaśīkṛtā // SoKss_7,4.33 //",
  "GK21sokss_pu:12780": "tathaivārādhyamāno 'tha cchanno 'py aharahastayā /",
  "GK21sokss_pu:12781": "sa tasthau vikramādityaścakravartyucitaiḥ kramaiḥ // SoKss_7,4.34 //",
  "GK21sokss_pu:12782": "yācakebhyo dadau nityaṃ vittaṃ yāvac ca yac ca saḥ /",
  "GK21sokss_pu:12783": "dṛṣṭā madanamālā sā tattasmai svamupānayat // SoKss_7,4.35 //",
  "GK21sokss_pu:12784": "tenopabhujyamānaṃ ca sā śarīraṃ dhanaṃ tathā /",
  "GK21sokss_pu:12785": "mene kṛtārtham anyasmin puṃsyarthe ca parāṅmukhī // SoKss_7,4.36 //",
  "GK21sokss_pu:12786": "tatpremṇā hy api tatratyam anuraktaṃ narādhipam /",
  "GK21sokss_pu:12787": "āyāntaṃ narasiṃhaṃ taṃ vārayām āsa yuktibhiḥ // SoKss_7,4.37 //",
  "GK21sokss_pu:12788": "evaṃ tayā sevyamānaḥ kadācinmantriṇaṃ rahaḥ /",
  "GK21sokss_pu:12789": "rājā sahacaraṃ so 'tra taṃ buddhivaramabhyadhāt // SoKss_7,4.38 //",
  "GK21sokss_pu:12790": "arthārthinī na kāme 'pi veśyā rajyati taṃ vinā /",
  "GK21sokss_pu:12791": "tāsāṃ lobho hi vidhinā datto nirmāya yācakān // SoKss_7,4.39 //",
  "GK21sokss_pu:12792": "iyaṃ madanamālā tu bhujyamāne dhane mayā /",
  "GK21sokss_pu:12793": "na virajyatyatisnehanmayi pratyuta tuṣyati // SoKss_7,4.40 //",
  "GK21sokss_pu:12794": "tadasyāḥ saṃprati kathaṃ karomi pratyupakriyām /",
  "GK21sokss_pu:12795": "yena kāmaṃ pratijñāpi krameṇa mama setsyati // SoKss_7,4.41 //",
  "GK21sokss_pu:12796": "tac chrutvā taṃ bravīti sma mantrī buddhivaro nṛpam /",
  "GK21sokss_pu:12797": "yadyevaṃ tadanarghāṇi yāni ratnānyupāharat // SoKss_7,4.42 //",
  "GK21sokss_pu:12798": "prapañcabuddhir bhikṣus te tebhyo 'syai dehi kānicit /",
  "GK21sokss_pu:12799": "ity ukto mantriṇā tena rājā taṃ pratyabhāṣata // SoKss_7,4.43 //",
  "GK21sokss_pu:12800": "dattaiḥ samagrair api tair nāsyaḥ kiṃcit kṛtaṃ bhavet /",
  "GK21sokss_pu:12801": "etadvṛttāntasaṃśliṣṭā kiṃ tvasyānyatra niṣkṛtiḥ // SoKss_7,4.44 //",
  "GK21sokss_pu:12802": "tac chrutvā so 'bravīn mantrī deva kiṃ tena bhikṣuṇā /",
  "GK21sokss_pu:12803": "tvatsevā sā kṛtetyeṣa tadvṛttāntas tvayocyatām // SoKss_7,4.45 //",
  "GK21sokss_pu:12804": "ity ukto mantriṇā tena rājā buddhivareṇa saḥ /",
  "GK21sokss_pu:12805": "jagāda śṛṇu tatraitāṃ tatkathāṃ varṇayāmi te // SoKss_7,4.46 //",
  "GK21sokss_pu:12806": "pūrvaṃ pāṭaliputre me praviśyāsthānamanvaham /",
  "GK21sokss_pu:12807": "bhikṣuḥ prapañcabuddhyākhyaḥ samudgakamupānayat // SoKss_7,4.47 //",
  "GK21sokss_pu:12808": "ahaṃ tathaiva satataṃ varṣamātraṃ samarpayan /",
  "GK21sokss_pu:12809": "bhāṇḍāgārikahaste tadanudghāṭitam eva sat // SoKss_7,4.48 //",
  "GK21sokss_pu:12810": "ekadā bhikṣuṇā tena ḍhaukitaṃ tatsamudgakam /",
  "GK21sokss_pu:12811": "daivātpāṇermama pataddvidhābhūtam abhūd bhuvi // SoKss_7,4.49 //",
  "GK21sokss_pu:12812": "niragāc ca mahāratnaṃ tasmādanalabhāsuram /",
  "GK21sokss_pu:12813": "prāṅmayevāparijñātaṃ hṛdayaṃ tena darśitam // SoKss_7,4.50 //",
  "GK21sokss_pu:12814": "tad dṛṣṭvādāya cānyāni tānyānāyya vibhajya ca /",
  "GK21sokss_pu:12815": "samudgakāni sarvebhyo ratnānyahamavāptavān // SoKss_7,4.51 //",
  "GK21sokss_pu:12816": "tataḥ prapañcabuddhiṃ tamaprākṣaṃ vismayādaham /",
  "GK21sokss_pu:12817": "kimaho sevase ratnair evaṃ māmīdṛśairiti // SoKss_7,4.52 //",
  "GK21sokss_pu:12818": "athātra vijanaṃ kṛtvā sa bhikṣurmāmavocata /",
  "GK21sokss_pu:12819": "asyāṃ kṛṣṇacaturdaśyāmāgāminyāṃ niśāgame // SoKss_7,4.53 //",
  "GK21sokss_pu:12820": "śmaśāne sādhanīyā me vidyā kācittato bahiḥ /",
  "GK21sokss_pu:12821": "tatra sāhāyake vīra tvadāgamanamarthaye // SoKss_7,4.54 //",
  "GK21sokss_pu:12822": "vīrasāhāyyanirvighnāḥ sukhalabhyā hi siddhayaḥ /",
  "GK21sokss_pu:12823": "ity ukto bhikṣuṇā tena tadahaṃ pratipannavān // SoKss_7,4.55 //",
  "GK21sokss_pu:12824": "atha hṛṣṭe gate tasmin dinaiḥ kṛṣṇacaturdaśī /",
  "GK21sokss_pu:12825": "āgāt sā śramaṇasyāsya tasyāsmārṣamahaṃ vacaḥ // SoKss_7,4.56 //",
  "GK21sokss_pu:12826": "tataḥ kṛtāhniko bhūtvā pradoṣaṃ pratipālayan /",
  "GK21sokss_pu:12827": "kṛtasaṃdhyāvidhirdaivātkṣipraṃ nidrāmagāmaham // SoKss_7,4.57 //",
  "GK21sokss_pu:12828": "tatkṣaṇaṃ garuḍārūḍho bhagavān bhaktavatsalaḥ /",
  "GK21sokss_pu:12829": "hariḥ padmāṅkitotsaṅgaḥ svapne mām evam ādiśat // SoKss_7,4.58 //",
  "GK21sokss_pu:12830": "prapañcabuddhiranvarthanāmāyaṃ maṇḍalārcane /",
  "GK21sokss_pu:12831": "putra śmaśāne nītvā tvāmupahārīkariṣyati // SoKss_7,4.59 //",
  "GK21sokss_pu:12832": "ato vakṣyati yatsa tvāṃ jighāṃsurmā sma tatkṛthāḥ /",
  "GK21sokss_pu:12833": "tvaṃ pūrvaṃ kuru śikṣitvā kariṣyāmīti taṃ vadeḥ // SoKss_7,4.60 //",
  "GK21sokss_pu:12834": "tatas tathā taṃ kurvāṇaṃ tacchidreṇaiva tatkṣaṇam /",
  "GK21sokss_pu:12835": "hanyās tvaṃ tadabhipretā siddhis tava bhaviṣyati // SoKss_7,4.61 //",
  "GK21sokss_pu:12836": "ity uktvāntarhite viṣṇau prabuddho 'hamacintayam /",
  "GK21sokss_pu:12837": "hareranugrahājjñāto vadhyo māyī mayādya saḥ // SoKss_7,4.62 //",
  "GK21sokss_pu:12838": "evaṃ vicintya yāminyāḥ prathame prahare gate /",
  "GK21sokss_pu:12839": "kṛpāṇapāṇir ekākī tacchmaśānam agām aham // SoKss_7,4.63 //",
  "GK21sokss_pu:12840": "tatra dṛṣṭvā tam abhyāgāṃ bhikṣumarcitamaṇḍalam /",
  "GK21sokss_pu:12841": "so 'pi vīkṣyābhyanandanmām abravīc ca tadā śaṭhaḥ // SoKss_7,4.64 //",
  "GK21sokss_pu:12842": "mīlitākṣaḥ prasāryāṅgaṃ pata bhūmāvavāṅmukhaḥ /",
  "GK21sokss_pu:12843": "rājannevaṃ bhavetsiddhirdvayorapyāvayoriti // SoKss_7,4.65 //",
  "GK21sokss_pu:12844": "tato haṃ pratyavocaṃ taṃ tvam evaṃ prathamaṃ kuru /",
  "GK21sokss_pu:12845": "mahyaṃ darśaya śikṣitvā vidhāsyāmi tathaiva tat // SoKss_7,4.66 //",
  "GK21sokss_pu:12846": "tac chrutvā śramaṇo mūḍhastathā bhuvi sa cāpapat /",
  "GK21sokss_pu:12847": "chinnaṃ tasya ca nistriṃśaprahāreṇa mayā śiraḥ // SoKss_7,4.67 //",
  "GK21sokss_pu:12848": "athāntarikṣādudabhūd bhāratī sāhu bhūpate /",
  "GK21sokss_pu:12849": "tvayā hi bhikṣuḥ pāpo 'yamupahārīkṛto 'dya yat // SoKss_7,4.68 //",
  "GK21sokss_pu:12850": "yāsya sādhyā bhavetsā te siddhādya gagane gatiḥ /",
  "GK21sokss_pu:12851": "ahaṃ dhairyeṇa tuṣṭaste kāmacārī dhanādhipaḥ // SoKss_7,4.69 //",
  "GK21sokss_pu:12852": "tadasmatto vṛṇīṣvānyaṃ varaṃ yamabhivāñchasi /",
  "GK21sokss_pu:12853": "ity uktvā prakaṭībhūtaṃ praṇamyāhaṃ tam abravam // SoKss_7,4.70 //",
  "GK21sokss_pu:12854": "yadā tvāmarthayiṣye 'hamupayuktaṃ tadā varam /",
  "GK21sokss_pu:12855": "saṃsmṛtopasthito bhūtvā bhagavanme pradāsyasi // SoKss_7,4.71 //",
  "GK21sokss_pu:12856": "evam astviti māmuktvā tiro 'bhūtsa dhanādhipaḥ /",
  "GK21sokss_pu:12857": "labdhasiddhiś ca rabhasātsvamandiramagāmaham // SoKss_7,4.72 //",
  "GK21sokss_pu:12858": "ity uktaste svavṛttāntastatkuberavareṇa me /",
  "GK21sokss_pu:12859": "kāryā madanamālāyāstenāsyāḥ pratyupakriyā // SoKss_7,4.73 //",
  "GK21sokss_pu:12860": "tadbuddhivara gaccha tvaṃ tāvatpāṭaliputrakam /",
  "GK21sokss_pu:12861": "veṣacchannaṃ samādāya rājaputraparicchadam // SoKss_7,4.74 //",
  "GK21sokss_pu:12862": "ahaṃ ca kṛtvā pratyagrā priyāyāḥ pratyupakriyām /",
  "GK21sokss_pu:12863": "punarāgamanāyeha tatraivaiṣyāmi saṃprati // SoKss_7,4.75 //",
  "GK21sokss_pu:12864": "evam uktvā sa sacivaṃ vikramādityabhūpatiḥ /",
  "GK21sokss_pu:12865": "dinakṛtyaṃ sa kṛtvā taṃ vyasṛjatsaparicchadam // SoKss_7,4.76 //",
  "GK21sokss_pu:12866": "tatheti ca gate tasmiṃstāṃ nināya niśāṃ nṛpaḥ /",
  "GK21sokss_pu:12867": "bhāviviśleṣasotkaṇṭhaḥ samaṃ madanamālayā // SoKss_7,4.77 //",
  "GK21sokss_pu:12868": "sāpi dūrībhavantaṃ taṃ śaṃsatevāntarātmanā /",
  "GK21sokss_pu:12869": "āliṅgatī muhuḥ sotkā nāsyāṃ nidrāmagānniśi // SoKss_7,4.78 //",
  "GK21sokss_pu:12870": "tataḥ prātaḥ sa rājā tu vihitāvaśyakakriyaḥ /",
  "GK21sokss_pu:12871": "nityadevārcanāgāraṃ viveśaiko japacchalāt // SoKss_7,4.79 //",
  "GK21sokss_pu:12872": "tatra vaiśravaṇaṃ devaṃ saṃsmṛtopasthitaṃ ca saḥ /",
  "GK21sokss_pu:12873": "varaṃ prākpratipannaṃ taṃ praṇamy aivamayācata // SoKss_7,4.80 //",
  "GK21sokss_pu:12874": "prayaccha deva tenādya vareṇāṅgīkṛtena me /",
  "GK21sokss_pu:12875": "sauvarṇān pañca mahataḥ puruṣāṃs tān ihākṣayān // SoKss_7,4.81 //",
  "GK21sokss_pu:12876": "yeṣāmiṣṭopabhogāya cchidyamānānyanāratam /",
  "GK21sokss_pu:12877": "tādṛśānyeva jāyante tānyaṅgāni punaḥ punaḥ // SoKss_7,4.82 //",
  "GK21sokss_pu:12878": "evaṃ bhavantu tadrūpāḥ puruṣāste yathecchasi /",
  "GK21sokss_pu:12879": "ity uktvā sa dhanādhyakṣo jagāmādarśanaṃ kṣaṇāt // SoKss_7,4.83 //",
  "GK21sokss_pu:12880": "rājāpi tatkṣaṇaṃ so 'tra devagāre dadarśa tān /",
  "GK21sokss_pu:12881": "sthitān akasmāt sauvarṇānmahataḥ pañca pūruṣān // SoKss_7,4.84 //",
  "GK21sokss_pu:12882": "tataḥ praviṣṭo niragāt svāṃ pratijñāmavismaran /",
  "GK21sokss_pu:12883": "dyāmupatya yayau tāvatpuraṃ pāṭaliputrakam // SoKss_7,4.85 //",
  "GK21sokss_pu:12884": "tatrābhinandito 'mātyaiḥ paurairantaḥpuraiś ca saḥ /",
  "GK21sokss_pu:12885": "tasthau kāryāṇi kurvāṇaḥ pratiṣṭhānasthayā dhiyā // SoKss_7,4.86 //",
  "GK21sokss_pu:12886": "tāvac cātra pratiṣṭhāne prāviśattasya sā priyā /",
  "GK21sokss_pu:12887": "cirapraviṣṭaṃ taṃ kāntaṃ vīkṣituṃ devasadma tat // SoKss_7,4.87 //",
  "GK21sokss_pu:12888": "praviṣṭā tatra nādrākṣīt priyaṃ taṃ nṛpatiṃ kvacit /",
  "GK21sokss_pu:12889": "adrākṣīt tu mahocchrāyān sauvarṇān pañca pūruṣān // SoKss_7,4.88 //",
  "GK21sokss_pu:12890": "tāndṛṣṭvā tamanāsādya duḥkhitā sā vyacintayat /",
  "GK21sokss_pu:12891": "nūnaṃ vidyādharaḥ ko'pi gandharvo vā sa me priyaḥ // SoKss_7,4.89 //",
  "GK21sokss_pu:12892": "yaḥ saṃvibhajya māmebhiḥ pumbhirutpatya khaṃ gataḥ /",
  "GK21sokss_pu:12893": "tadetairbhāratulyaiḥ kiṃ tadviyuktā karomy aham // SoKss_7,4.90 //",
  "GK21sokss_pu:12894": "iti saṃcintya pṛcchantī nijaṃ parijanaṃ muhuḥ /",
  "GK21sokss_pu:12895": "tatpravṛttiṃ vinirgatya tatra babhrāma sarvataḥ // SoKss_7,4.91 //",
  "GK21sokss_pu:12896": "na ca lebhe ratiṃ kvāpi harmyodyānagṛhādiṣu /",
  "GK21sokss_pu:12897": "vilapantī viyogārtā śarīratyāgasaṃmukhī // SoKss_7,4.92 //",
  "GK21sokss_pu:12898": "mā viṣādaṃ kṛthā devi ko'pi kāmacaro hi saḥ /",
  "GK21sokss_pu:12899": "devo yadṛcchayā bhūyo bhavyāṃ tvāmabhyupaiṣyati // SoKss_7,4.93 //",
  "GK21sokss_pu:12900": "ity ādibhiḥ pradattāsthair vākyaiḥ parijanena sā /",
  "GK21sokss_pu:12901": "āśvāsitā katham api pratijñāmakarodimām // SoKss_7,4.94 //",
  "GK21sokss_pu:12902": "ṣaṇmāsamadhye yadi me na sa dāsyati darśanam /",
  "GK21sokss_pu:12903": "dattasarvasvayā vahnau praveṣṭavyaṃ tato mayā // SoKss_7,4.95 //",
  "GK21sokss_pu:12904": "iti pratijñayātmānaṃ saṃstabhyābhūttataś ca sā /",
  "GK21sokss_pu:12905": "anvahaṃ dadatī dānaṃ dhyāyantī taṃ svavallabham // SoKss_7,4.96 //",
  "GK21sokss_pu:12906": "ekadā svarṇapuṃsāṃ ca teṣām ekasya sā bhujau /",
  "GK21sokss_pu:12907": "chedayitvā dvijātibhyo dadau dānaikatatparā // SoKss_7,4.97 //",
  "GK21sokss_pu:12908": "dvitīye 'hni ca sādrākṣīttādṛśāveva tasya tau /",
  "GK21sokss_pu:12909": "rātrimadhye samutpannau bhujau saṃjātavismayā // SoKss_7,4.98 //",
  "GK21sokss_pu:12910": "tataḥ krameṇa sānyeṣāṃ bhujau dānārthamacchinat /",
  "GK21sokss_pu:12911": "utpedire ca sarveṣāṃ punasteṣāṃ tathaiva te // SoKss_7,4.99 //",
  "GK21sokss_pu:12912": "atha tānakṣayāndṛṣṭvā viprebhyo vedasaṃkhyayā /",
  "GK21sokss_pu:12913": "adhyetṛbhyo dadau chittvā tadbhujānsā śubhānvaham // SoKss_7,4.100 //",
  "GK21sokss_pu:12914": "dinaścālpairgatāṃ dikṣu śrutvā tāṃ khyātimāyayau /",
  "GK21sokss_pu:12915": "tatra saṅgrāmadattākhyo vipraḥ pāṭaliputrakāt // SoKss_7,4.101 //",
  "GK21sokss_pu:12916": "sa daridraścaturvedo guṇairyuktastadantikam /",
  "GK21sokss_pu:12917": "pratigrahārthī prāvikṣattadā dvāḥsthaniveditaḥ // SoKss_7,4.102 //",
  "GK21sokss_pu:12918": "sā tasmai vedasaṃkhyākāndadau sauvarṇapuṃbhujān /",
  "GK21sokss_pu:12919": "arcitāya vratakṣāmairaṅgair virahapāṇḍuraiḥ // SoKss_7,4.103 //",
  "GK21sokss_pu:12920": "tataḥ sa vipro duḥkhārtāc chrutvā tatparivāritaḥ /",
  "GK21sokss_pu:12921": "tadvṛttāntaṃ mahāghorapratijñātamaśeṣataḥ // SoKss_7,4.104 //",
  "GK21sokss_pu:12922": "hṛṣṭo viṣaṇṇaś cāropya sauvarṇānuṣṭrayordvayoḥ /",
  "GK21sokss_pu:12923": "bhujānetānnivāsaṃ svaṃ yayau pāṭaliputrakam // SoKss_7,4.105 //",
  "GK21sokss_pu:12924": "arājarakṣite kṣemaṃ nāsminme kāñcane bhavet /",
  "GK21sokss_pu:12925": "iti tatra sa saṃcintya praviśyāsthānavartinam // SoKss_7,4.106 //",
  "GK21sokss_pu:12926": "nṛpatiṃ vikramādityaṃ brāhmaṇaḥ sa vyajijñapat /",
  "GK21sokss_pu:12927": "ihaivāsmi mahārāja vāstavyo nagare dvijaḥ // SoKss_7,4.107 //",
  "GK21sokss_pu:12928": "so 'haṃ daridro vittārthī prayāto dakṣiṇāpatham /",
  "GK21sokss_pu:12929": "prāptaḥ paraṃ pratiṣṭhānaṃ narasiṃhasya bhūpateḥ // SoKss_7,4.108 //",
  "GK21sokss_pu:12930": "tatra pratigrahārthī san prakhyātayaśaso gṛham /",
  "GK21sokss_pu:12931": "ahaṃ madanamālāyā gaṇikāyā gato 'bhavam // SoKss_7,4.109 //",
  "GK21sokss_pu:12932": "tasyāḥ sakāśe divyo hi ko 'py uṣitvā ciraṃ pumān /",
  "GK21sokss_pu:12933": "gataḥ kvāpy akṣayān dattvā puruṣān pañca kāñcanān // SoKss_7,4.110 //",
  "GK21sokss_pu:12934": "tatas tadviprayogārtā jīvitaṃ viṣavedanām /",
  "GK21sokss_pu:12935": "dehaṃ niṣphalamāyāsa nāhāraṃ caurayātanām // SoKss_7,4.111 //",
  "GK21sokss_pu:12936": "manyamānā gatadhṛtiḥ kathaṃcidanujīvibhiḥ /",
  "GK21sokss_pu:12937": "āśvāsyamānā vyadhita pratijñāṃ sā manasvinī // SoKss_7,4.112 //",
  "GK21sokss_pu:12938": "yadi ṣaṇmāsamadhye māṃ na sa saṃbhāvayiṣyati /",
  "GK21sokss_pu:12939": "tanmayāgnau praveṣṭavyaṃ daurbhāgyopahatātmanā // SoKss_7,4.113 //",
  "GK21sokss_pu:12940": "iti baddhapratijñā sā maraṇādhyavasāyinī /",
  "GK21sokss_pu:12941": "dadātyanudinaṃ dānaṃ sumahatsukṛtaiṣiṇī // SoKss_7,4.114 //",
  "GK21sokss_pu:12942": "sā ca dṛṣṭā mayā deva viśṛṅkhalapadasthitiḥ /",
  "GK21sokss_pu:12943": "anahārakṛśenāpi śarīreṇātiśobhitā // SoKss_7,4.115 //",
  "GK21sokss_pu:12944": "dānatoyārdritakarā militālikulākulā /",
  "GK21sokss_pu:12945": "duḥsthitā kāmakariṇo madāvastheva dehinī // SoKss_7,4.116 //",
  "GK21sokss_pu:12946": "manye nindyaś ca vandyaś ca sa kāmī yo jahāti tām /",
  "GK21sokss_pu:12947": "kānto yena vinā sā cā ca tnuṃ tyajati sundarī // SoKss_7,4.117 //",
  "GK21sokss_pu:12948": "tayātra mahyaṃ catvāraḥ svarṇāḥ puruṣabāhavaḥ /",
  "GK21sokss_pu:12949": "caturvedāya vidhivatpradattā vedasaṃkhyayā // SoKss_7,4.118 //",
  "GK21sokss_pu:12950": "tatsusattragṛhaṃ kṛtvā svadharmam iha sevitum /",
  "GK21sokss_pu:12951": "icchāmi tatra devena sāhāyyaṃ me vidhīyatām // SoKss_7,4.119 //",
  "GK21sokss_pu:12952": "iti tasya mukhāc chrutvā priyāvārtāṃ dvijasya saḥ /",
  "GK21sokss_pu:12953": "sadyo 'bhūd vikramādityas tadākṣiptamanā nṛpaḥ // SoKss_7,4.120 //",
  "GK21sokss_pu:12954": "ādiśya ca pratīhāraṃ dvijasyāsyeṣṭasiddhaye /",
  "GK21sokss_pu:12955": "vicintya dṛḍharāgāṃ ca tāṃ tṛṇīkṛtajīvitām // SoKss_7,4.121 //",
  "GK21sokss_pu:12956": "pratijñāsiddhisāhāyye sahasotkaḥ svakāminīm /",
  "GK21sokss_pu:12957": "gaṇayitvālpaśeṣaṃ ca tasyā dehavyayāvadhim // SoKss_7,4.122 //",
  "GK21sokss_pu:12958": "satvaraṃ mantrinikṣiptarājyo gatvā vihāyasā /",
  "GK21sokss_pu:12959": "pratiṣṭhānaṃ sa nṛpatiḥ priyāveśma viveśa tat // SoKss_7,4.123 //",
  "GK21sokss_pu:12960": "tatra jyotsnacchavasanāṃ vibudhārpitavaibhavām /",
  "GK21sokss_pu:12961": "kṛśām apaśyat kāntāṃ tāṃ parvaṇīndukalām iva // SoKss_7,4.124 //",
  "GK21sokss_pu:12962": "sāpi netrasudhāsāramatarkitamupasthitam /",
  "GK21sokss_pu:12963": "dṛṣṭvā madanamālā tamudbhrāntevābhavatkṣaṇam // SoKss_7,4.125 //",
  "GK21sokss_pu:12964": "āliṅgantī tato bhūyaḥ palāyanabhayād iva /",
  "GK21sokss_pu:12965": "kaṇṭhe bhujalatāpāśam arpayām āsa tasya sā // SoKss_7,4.126 //",
  "GK21sokss_pu:12966": "kiṃ māmanāgasaṃ tyaktvā gatavānasi niṣkṛpa /",
  "GK21sokss_pu:12967": "ity uvāca ca taṃ bāṣpaghargharākṣarayā girā // SoKss_7,4.127 //",
  "GK21sokss_pu:12968": "ehi vakṣyāmi rahasīty uktvā so 'bhyantaraṃ rahaḥ /",
  "GK21sokss_pu:12969": "tayā saha yayau rājā parivārābhinanditaḥ // SoKss_7,4.128 //",
  "GK21sokss_pu:12970": "tatrātmānaṃ prakāśyāsyi svavṛttāntamavarṇayat /",
  "GK21sokss_pu:12971": "narasiṃhanṛpaṃ yuktyā jetumatrāgamadyathā // SoKss_7,4.129 //",
  "GK21sokss_pu:12972": "yathā prapañcabuddhiṃ ca hatvā khecaratāṃ yayau /",
  "GK21sokss_pu:12973": "yathā varaṃ dhanādhyakṣātprāpya saṃvyabhajac ca tām // SoKss_7,4.130 //",
  "GK21sokss_pu:12974": "yathā ca brāhmaṇādvārtāṃ śrutvā tatrāgataḥ punaḥ /",
  "GK21sokss_pu:12975": "tatsarvamā pratijñārthāduktvā bhūyo jagāda tām // SoKss_7,4.131 //",
  "GK21sokss_pu:12976": "tatpriye narasiṃho 'yamajeyo 'tibalī balaiḥ /",
  "GK21sokss_pu:12977": "dvandvayuddhena ca mayā sākameṣa niyudhyate // SoKss_7,4.132 //",
  "GK21sokss_pu:12978": "bhūcaraṃ dyucaro bhūtvā na cainaṃ hatavānaham /",
  "GK21sokss_pu:12979": "adharmayuddhena jayaṃ ko hīcchetkṣattriyo bhavan // SoKss_7,4.133 //",
  "GK21sokss_pu:12980": "tan me pratijñāsādhyaṃ yadbandibhirdvāravartinaḥ /",
  "GK21sokss_pu:12981": "āvedanaṃ nṛpasyāsya tatra sāhāyakaṃ kuru // SoKss_7,4.134 //",
  "GK21sokss_pu:12982": "etac chrutvaiva dhanyāsmīty uktvā rājñāmunā saha /",
  "GK21sokss_pu:12983": "saṃmantrya gaṇikātha svānāhūyovāca bandinaḥ // SoKss_7,4.135 //",
  "GK21sokss_pu:12984": "narasiṃho yadā rājā gṛhameṣyati me tadā /",
  "GK21sokss_pu:12985": "dvārasaṃnihitairbhāvyaṃ bhavadbhirdattadṛṣṭibhiḥ // SoKss_7,4.136 //",
  "GK21sokss_pu:12986": "deva bhakto 'nuraktaś ca narasiṃhanṛpastvayi /",
  "GK21sokss_pu:12987": "iti vācyaṃ ca yuṣmābhis tasya praviśato muhuḥ // SoKss_7,4.137 //",
  "GK21sokss_pu:12988": "kaḥ sthito 'treti yadi ca prakṣyatyutprekṣya tatkṣaṇam /",
  "GK21sokss_pu:12989": "sthito 'tra vikramāditya iti vaktavya eva saḥ // SoKss_7,4.138 //",
  "GK21sokss_pu:12990": "ity uktvā tānvisṛjyātha pratīhārīṃ jagāda sā /",
  "GK21sokss_pu:12991": "narasiṃho na rājātra niṣedhyaḥ praviśanniti // SoKss_7,4.139 //",
  "GK21sokss_pu:12992": "evaṃ kṛtvā punaḥ prāptaprāṇanāthā yathāsukham /",
  "GK21sokss_pu:12993": "tasthau madanamālā sā niḥsaṃkhyaṃ dadatī vasu // SoKss_7,4.140 //",
  "GK21sokss_pu:12994": "tataḥ śrutvātidānaṃ tatsauvarṇapuruṣodbhavam /",
  "GK21sokss_pu:12995": "narasiṃhanṛpo hitvāpyāgāddraṣṭuṃ sa tadgṛham // SoKss_7,4.141 //",
  "GK21sokss_pu:12996": "pratīhārāniṣiddhasya tasya praviśato 'tra ca /",
  "GK21sokss_pu:12997": "ā bahirdvāratastāramūcuḥ sarve 'pi bandinaḥ // SoKss_7,4.142 //",
  "GK21sokss_pu:12998": "narasiṃho nṛpo deva praṇato bhaktimāniti /",
  "GK21sokss_pu:12999": "tac ca śṛṇvansa māmarṣaḥ saśaṅkaścābhavannṛpaḥ // SoKss_7,4.143 //",
  "GK21sokss_pu:13000": "pṛṣṭvā ca kaḥ sthito 'treti buddhvā tatra sthitaṃ ca tam /",
  "GK21sokss_pu:13001": "rājānasṃ vikramādityaṃ kṣaṇam evam acintayat // SoKss_7,4.144 //",
  "GK21sokss_pu:13002": "tadidaṃ prākpratijñātaṃ dvāri madvinivedanam /",
  "GK21sokss_pu:13003": "nirvyūḍhamamunā rājñā prasahyāntaḥ praviśya me // SoKss_7,4.145 //",
  "GK21sokss_pu:13004": "aho rājāyamojasvī yenādy aivamahaṃ jitaḥ /",
  "GK21sokss_pu:13005": "na ca vadhyo balenāsāvekākī me gṛhāgataḥ // SoKss_7,4.146 //",
  "GK21sokss_pu:13006": "tattāvatpraviśāmīti narasiṃho vicintya saḥ /",
  "GK21sokss_pu:13007": "viveśābhyantaraṃ rājā bandivṛndaniveditaḥ // SoKss_7,4.147 //",
  "GK21sokss_pu:13008": "praviṣṭaṃ taṃ ca dṛṣṭvaiva sasmitaṃ sasmitānanaḥ /",
  "GK21sokss_pu:13009": "utthāya vikramādityaḥ kaṇṭhe jagrāha bhūpatim // SoKss_7,4.148 //",
  "GK21sokss_pu:13010": "athopaviṣṭau tau dvāvapyanyonyakuśalaṃ nṛpau /",
  "GK21sokss_pu:13011": "tasyāṃ madanamālāyāṃ pārśvasthāyāmapṛcchatām // SoKss_7,4.149 //",
  "GK21sokss_pu:13012": "kathākramāc ca papraccha vikramādityam atra saḥ /",
  "GK21sokss_pu:13013": "narasiṃhaḥ kuto 'treme suvarṇapuruṣā iti // SoKss_7,4.150 //",
  "GK21sokss_pu:13014": "tato 'tra vikramādityo nihataśramaṇādhamam /",
  "GK21sokss_pu:13015": "sādhitākāśagamanaṃ vitteśvaravareṇa ca // SoKss_7,4.151 //",
  "GK21sokss_pu:13016": "saṃprāptākṣayasauvarṇamahāpuruṣapañcakam /",
  "GK21sokss_pu:13017": "kṛtsnaṃ kathitavānasmai svavṛttāntaṃ tamadbhutam // SoKss_7,4.152 //",
  "GK21sokss_pu:13018": "narasiṃho 'tha matvā taṃ mahāśaktiṃ nabhaścaram /",
  "GK21sokss_pu:13019": "apāpabuddhiṃ vṛtavānmitravāya nṛpo nṛpam // SoKss_7,4.153 //",
  "GK21sokss_pu:13020": "pratipannasuhṛttvaṃ ca kṛtācāravidhiṃ tadā /",
  "GK21sokss_pu:13021": "rājadhānīṃ nijāṃ nītvā svopacārairupācarat // SoKss_7,4.154 //",
  "GK21sokss_pu:13022": "saṃmānya prahitas tena rājñā ca sa nṛpaḥ punaḥ /",
  "GK21sokss_pu:13023": "gṛhaṃ madanamālāyā vikramāditya āyayau // SoKss_7,4.155 //",
  "GK21sokss_pu:13024": "atha sa nijaujaḥ pratimāsaṃpāditadustarapratijñārthaḥ /",
  "GK21sokss_pu:13025": "gantuṃ cakāra ceto nijanagaraṃ vikramādityaḥ // SoKss_7,4.156 //",
  "GK21sokss_pu:13026": "tena samaṃ sā jigamiṣur asahā virahasya madanamālāpi /",
  "GK21sokss_pu:13027": "tyakṣyantī taṃ deśaṃ brāhmaṇasādakṛtavasatiṃ svām // SoKss_7,4.157 //",
  "GK21sokss_pu:13028": "tatas tayā sākamananyacittayā tadīyahastyaśvapadātyanudrutaḥ /",
  "GK21sokss_pu:13029": "sa vikramādityanarendracandramā nijaṃ puraṃ pāṭaliputrakaṃ yayau // SoKss_7,4.158 //",
  "GK21sokss_pu:13030": "tatra tena saha baddhasauhṛdas tasthivānsa narasiṃhabhūbhṛtā /",
  "GK21sokss_pu:13031": "anvito madanamālayā tayā premamuktanijadeśayā sukham // SoKss_7,4.159 //",
  "GK21sokss_pu:13032": "iti deva bhavatyudārasattvo dṛḍharaktaś ca vilāsinījano 'pi /",
  "GK21sokss_pu:13033": "avarodhasamo mahīpatīnāṃ kimutānyaḥ kulajaḥ puraṃdhrilokaḥ // SoKss_7,4.160 //",
  "GK21sokss_pu:13034": "itthaṃ niśamya marubhūtimukhādudārām etāṃ kathāṃ sa naravāhanadattabhūpaḥ /",
  "GK21sokss_pu:13035": "vidyādharottamakulaprabhavā ca sāsya ratnaprabhā navavadhurvyadhita pramodam // SoKss_7,4.161 //",
  "GK21sokss_pu:13036": "iti mahākaviśrīsomadevabhaṭṭaviracite kathāsaritsāgare ratnaprabhālambake caturthas taraṅgaḥ /",
  "GK21sokss_pu:13037": "pañcamas taraṅgaḥ /",
  "GK21sokss_pu:13038": "evaṃ kathitavatyatra marubhūtau camūpatiḥ /",
  "GK21sokss_pu:13039": "naravāhanadattasya puro hariśikho 'bravīt // SoKss_7,5.1 //",
  "GK21sokss_pu:13040": "satyam eva na sustrīṇāṃ bharturanyatparāyaṇam /",
  "GK21sokss_pu:13041": "tathā ca śrūyatāmeṣāpyatra citratarā kathā // SoKss_7,5.2 //",
  "GK21sokss_pu:13042": "vardhamānapuraṃ nāma yadasti nagaraṃ bhuvi /",
  "GK21sokss_pu:13043": "tatra vīrabhujākhyo 'bhūd rājā dharmabhṛtāṃ varaḥ // SoKss_7,5.3 //",
  "GK21sokss_pu:13044": "antaḥpuraśate tasya vidyamāne 'py abhūtprabhoḥ /",
  "GK21sokss_pu:13045": "ekā guṇavarā nāma rājñī prāṇādhikapriyā // SoKss_7,5.4 //",
  "GK21sokss_pu:13046": "patnīśatasya madhye ca na tāvadd aivayogataḥ /",
  "GK21sokss_pu:13047": "ekasyām api kasyāṃcit putras tasyodapadyata // SoKss_7,5.5 //",
  "GK21sokss_pu:13048": "tena vaidyaṃ sa papraccha śrutavardhanasaṃjñakam /",
  "GK21sokss_pu:13049": "kaccidastyauṣadhaṃ tādṛgyena syātputrasaṃbhavaḥ // SoKss_7,5.6 //",
  "GK21sokss_pu:13050": "tac chrutvā so 'bravīdvaidyo devaitatsādhayāmy aham /",
  "GK21sokss_pu:13051": "vanyacchagalakaḥ kiṃ tu devenānāyyatāṃ mama // SoKss_7,5.7 //",
  "GK21sokss_pu:13052": "ity ākarṇya bhiṣagvākyaṃ pratīhāraṃ sa bhūpatiḥ /",
  "GK21sokss_pu:13053": "ādiśyānāyayām āsa tasya cchagalakaṃ vanāt // SoKss_7,5.8 //",
  "GK21sokss_pu:13054": "taṃ chāgaṃ rājasūdebhyaḥ samarpya sa bhiṣaktataḥ /",
  "GK21sokss_pu:13055": "tanmāṃsaiḥ sādhayām āsa rājñarthaṃ rasakottamam // SoKss_7,5.9 //",
  "GK21sokss_pu:13056": "ādiśyaikatra rājñīnāṃ melakaṃ devam arcitum /",
  "GK21sokss_pu:13057": "gate rājñi milanti sma devya ekatra tatra tāḥ // SoKss_7,5.10 //",
  "GK21sokss_pu:13058": "ekā tu militā nāsīdrājño guṇavarātra sā /",
  "GK21sokss_pu:13059": "rājño devārcanasthasya tatkālaṃ nikaṭe sthitā // SoKss_7,5.11 //",
  "GK21sokss_pu:13060": "militābhyaś ca tābhyastatpānārthaṃ cūrṇamiśritam /",
  "GK21sokss_pu:13061": "avibhāvy aiva rasakaṃ niḥśeṣaṃ sa dadau bhiṣak // SoKss_7,5.12 //",
  "GK21sokss_pu:13062": "kṣaṇātkṛtārcanaḥ so 'tra rājāgatya priyāyutaḥ /",
  "GK21sokss_pu:13063": "vīkṣyāśeṣopayuktaṃ taddravyaṃ vaidyaṃ tam abhyadhāt // SoKss_7,5.13 //",
  "GK21sokss_pu:13064": "aho na sthāpitaṃ kiṃcittvayā guṇavarākṛte /",
  "GK21sokss_pu:13065": "yatpradhāno 'yamārambhastadeva tava vismṛtam // SoKss_7,5.14 //",
  "GK21sokss_pu:13066": "ity uktvā sa vilakṣaṃ taṃ vaidyaṃ sūdānnṛpo 'bravīt /",
  "GK21sokss_pu:13067": "kiṃ tasya cchagalasyāsti māṃsaśeṣo 'tra kaścana // SoKss_7,5.15 //",
  "GK21sokss_pu:13068": "śṛṅge pare sta ity ukte sūdair vaidyo 'tha so 'bravīt /",
  "GK21sokss_pu:13069": "sādhu tarhyuttamaṃ hi syādrasakaṃ śṛṅgagarbhajam // SoKss_7,5.16 //",
  "GK21sokss_pu:13070": "ity uktvā kārayitvaiva tat tataḥ śṛṅgamāṃsataḥ /",
  "GK21sokss_pu:13071": "tasyai guṇavarāyai sa cūrṇamiśraṃ bhiṣagdadau // SoKss_7,5.17 //",
  "GK21sokss_pu:13072": "tatas tasyātha navatirdevyo rājño navādhikāḥ /",
  "GK21sokss_pu:13073": "āsansagarbhāḥ kāle ca sarvāḥ suṣuvire sutān // SoKss_7,5.18 //",
  "GK21sokss_pu:13074": "arvāgupāttagarbhā ca sā sarvottamalakṣaṇam /",
  "GK21sokss_pu:13075": "prāsūta sma mahādevī paścādguṇavarā sutam // SoKss_7,5.19 //",
  "GK21sokss_pu:13076": "śṛṅgamāṃsarasotpannaṃ nāmnā śṛṅgabhujaṃ ca tam /",
  "GK21sokss_pu:13077": "pītā vīrabhujaścakre rājā kṛtamahotsavaḥ // SoKss_7,5.20 //",
  "GK21sokss_pu:13078": "vardhamānaḥ sahānyaistairbhrātṛbhirvayasā param /",
  "GK21sokss_pu:13079": "kaniṣṭhaḥ so 'bhavatteṣāṃ guṇairjyeṣṭhatamastvabhūt // SoKss_7,5.21 //",
  "GK21sokss_pu:13080": "kramātsa rājaputraś ca rūpe kāmasamo 'bhavat /",
  "GK21sokss_pu:13081": "dhanurvede 'rjunasamo bhīmasenasamo bale // SoKss_7,5.22 //",
  "GK21sokss_pu:13082": "tataḥ saputrāṃ sutarāṃ dṛṣṭvā vīrabhujasya tām /",
  "GK21sokss_pu:13083": "priyāṃ guṇavarāṃ rājño devyo 'nyā matsaraṃ yayuḥ // SoKss_7,5.23 //",
  "GK21sokss_pu:13084": "atha tāsvayaśolekhā nāma rājñī durāśayā /",
  "GK21sokss_pu:13085": "saṃmantrya tābhiranyābhiḥ saha kṛtvā ca saṃvidam // SoKss_7,5.24 //",
  "GK21sokss_pu:13086": "samastābhiḥ sapatnībhistaṃ rājānaṃ gṛhāgatam /",
  "GK21sokss_pu:13087": "mṛṣādhṛtamukhaglāniḥ pṛcchantaṃ kṛcchrato 'bravīt // SoKss_7,5.25 //",
  "GK21sokss_pu:13088": "āryaputra kathaṃ nāma sahase gṛhadūṣaṇam /",
  "GK21sokss_pu:13089": "parasya rakṣitāvadyaṃ na rakṣasyātmanaḥ katham // SoKss_7,5.26 //",
  "GK21sokss_pu:13090": "yaḥ surakṣitanāmāyamantaḥpurapatiryuvā /",
  "GK21sokss_pu:13091": "tatsaktā hi tvadīyaiṣa rājñī guṇavarā kila // SoKss_7,5.27 //",
  "GK21sokss_pu:13092": "tadanyasya na lābho 'sti sauvidallābhirakṣite /",
  "GK21sokss_pu:13093": "antaḥpure 'tra puṃso yadato 'sau tena saṃgatā // SoKss_7,5.28 //",
  "GK21sokss_pu:13094": "sarvatrāntaḥpure caitatprasiddham iha gīyate /",
  "GK21sokss_pu:13095": "ity uktaḥ sa tayā rājā dadhyau ca vimamarśa ca // SoKss_7,5.29 //",
  "GK21sokss_pu:13096": "gatvā caikaikaśo rājñīranyāḥ papraccha tāḥ kramāt /",
  "GK21sokss_pu:13097": "tāś ca tasmai tathaivocuḥ sarvā racitakaitavāḥ // SoKss_7,5.30 //",
  "GK21sokss_pu:13098": "tataḥ sa matimānrājā jitakrodho vyacintayat /",
  "GK21sokss_pu:13099": "tayoḥ saṃbhāvyate naitatpravādaścāyamīdṛśaḥ // SoKss_7,5.31 //",
  "GK21sokss_pu:13100": "tadāniścitya kāryo me pratibhedo na kasyacit /",
  "GK21sokss_pu:13101": "yuktyā tu parihāryau tau saṃpratyantamavekṣitum // SoKss_7,5.32 //",
  "GK21sokss_pu:13102": "iti niścitya so 'nyedyur āsthāne 'ntaḥ purādhipam /",
  "GK21sokss_pu:13103": "surakṣitaṃ tam āhūya kṛtakopaḥ samabhyadhāt // SoKss_7,5.33 //",
  "GK21sokss_pu:13104": "brāhmahatyā tvayā pāpa kṛtetyavagataṃ mayā /",
  "GK21sokss_pu:13105": "tattvāmakṛtasattīrthayātraṃ na draṣṭumutsahe // SoKss_7,5.34 //",
  "GK21sokss_pu:13106": "tac chrutvā taṃ samudbhrāntaṃ brahmahatyā kuto mayā /",
  "GK21sokss_pu:13107": "kṛtā deveti jalpantaṃ sa rājā punarabravīt // SoKss_7,5.35 //",
  "GK21sokss_pu:13108": "mā sma dhārṣṭyaṃ kṛthā gaccha kāśmīrān pāpanāśanān /",
  "GK21sokss_pu:13109": "yatra tadvijayakṣetraṃ nandikṣetraṃ ca pāvanam // SoKss_7,5.36 //",
  "GK21sokss_pu:13110": "vārāhaṃ yatra ca kṣetraṃ ye pūtāścakrapāṇinā /",
  "GK21sokss_pu:13111": "dhatte nāma vitasteti vahantī yatra jāhnavī // SoKss_7,5.37 //",
  "GK21sokss_pu:13112": "yatra tanmaḍavakṣetraṃ yatra cottaramānasam /",
  "GK21sokss_pu:13113": "tattīrthayātrāpūto māṃ punar drakṣyasi nānyathā // SoKss_7,5.38 //",
  "GK21sokss_pu:13114": "evam uktvā tamavaśaṃ visasarja surakṣitam /",
  "GK21sokss_pu:13115": "sa yuktyā tīrthayātrāyāṃ dūraṃ vīrabhujo nṛpaḥ // SoKss_7,5.39 //",
  "GK21sokss_pu:13116": "tato guṇavarādevyāḥ pūrvaṃ tasyā jagāma saḥ /",
  "GK21sokss_pu:13117": "sasnehaś ca sakopaś ca savimarśaś ca bhūpatiḥ // SoKss_7,5.40 //",
  "GK21sokss_pu:13118": "tatra sā khinnamanasaṃ taṃ dṛṣṭvāpṛcchadākulā /",
  "GK21sokss_pu:13119": "āryaputra kimady aivamakasmaddurmanāyase // SoKss_7,5.41 //",
  "GK21sokss_pu:13120": "tac chrutvā sa mahībhṛttām evaṃ kṛtakamabhyadhāt /",
  "GK21sokss_pu:13121": "adyāgatya mahājñānī devī māṃ ko 'py abhāṣata // SoKss_7,5.42 //",
  "GK21sokss_pu:13122": "rājan guṇavarā devī kālaṃ kaṃcana bhūgṛhe /",
  "GK21sokss_pu:13123": "sthāpanīyā tvayā bhāvyaṃ svayaṃ ca brahmacāriṇā // SoKss_7,5.43 //",
  "GK21sokss_pu:13124": "rājyabhraṃśo 'nyathā te syānmṛtyus tasyāś ca niścitam /",
  "GK21sokss_pu:13125": "ity uktvā sa gato jñānī viṣādo 'yaṃ tato mama // SoKss_7,5.44 //",
  "GK21sokss_pu:13126": "evaṃ tenodite rājñā rājñī guṇavarā tu sā /",
  "GK21sokss_pu:13127": "bhayānurāgavibhrāntā taṃ jagāda pativrata // SoKss_7,5.45 //",
  "GK21sokss_pu:13128": "tarhy āryaputra nādyaiva kiṃ māṃ kṣipasi bhūgṛhe /",
  "GK21sokss_pu:13129": "dhanyā hy asmi yadi prāṇair api syān me hitaṃ tava // SoKss_7,5.46 //",
  "GK21sokss_pu:13130": "mama vā mṛtyurastveva tava mā bhūd anirvṛtiḥ /",
  "GK21sokss_pu:13131": "ihāmutra ca nārīṇāṃ paramā hi gatiḥ patiḥ // SoKss_7,5.47 //",
  "GK21sokss_pu:13132": "iti tasyā vacaḥ śrutvā sāśruḥ so 'cintayatprabhuḥ /",
  "GK21sokss_pu:13133": "śaṅke na pāpametasyāṃ na ca tasmin surakṣite // SoKss_7,5.48 //",
  "GK21sokss_pu:13134": "sa hy amlānamukhacchāyo nirāśaṅko mayekṣitaḥ /",
  "GK21sokss_pu:13135": "kaṣṭaṃ tathāpi jijñāse pravādasyāsya niścayam // SoKss_7,5.49 //",
  "GK21sokss_pu:13136": "ity ālocya sa tāṃ rājā rājñīmāha sma duḥkhitaḥ /",
  "GK21sokss_pu:13137": "tadihaiva varaṃ dehi bhūgṛhaṃ kriyatāmiti // SoKss_7,5.50 //",
  "GK21sokss_pu:13138": "tatheti ca tayā proktas tatraivāntaḥpure sugam /",
  "GK21sokss_pu:13139": "vidhāya bhūgṛhaṃ rājā devīṃ tāṃ nidadhe 'tha saḥ // SoKss_7,5.51 //",
  "GK21sokss_pu:13140": "putraṃ śṛṅgabhujaṃ tasyā viṣaṇṇaṃ pṛṣtakāraṇam /",
  "GK21sokss_pu:13141": "āśvāsayat tad evoktvā rājñīṃ tāṃ sa yad uktavān // SoKss_7,5.52 //",
  "GK21sokss_pu:13142": "sāpi rājño hitamiti svargaṃ mene dharāgṛham /",
  "GK21sokss_pu:13143": "svasukhaṃ nāsti sādhvīnāṃ tāsāṃ bhartṛsukhaṃ sukham // SoKss_7,5.53 //",
  "GK21sokss_pu:13144": "evaṃ kṛte 'yaśolekhā tasya rājñyaparātha sā /",
  "GK21sokss_pu:13145": "nirvāsabhujanāmānaṃ svairaṃ svasutam abhyadhāt // SoKss_7,5.54 //",
  "GK21sokss_pu:13146": "rājñāsmadvidhurā tāvatkhāte guṇavarārpitā /",
  "GK21sokss_pu:13147": "etatputraś ca deśāccedito gacchetsukhaṃ bhavet // SoKss_7,5.55 //",
  "GK21sokss_pu:13148": "tat sa śṛṅgabhujo deśān nirvāsyetācirād yathā /",
  "GK21sokss_pu:13149": "tāṃ putra cintayer yuktiṃ tvam anyair bhrātṛbhiḥ saha // SoKss_7,5.56 //",
  "GK21sokss_pu:13150": "iti mātroditaḥ so 'nyān bhrātṝn uktvā samatsaraḥ /",
  "GK21sokss_pu:13151": "āste sma nirvāsabhujas tatropāyaṃ vicintayan // SoKss_7,5.57 //",
  "GK21sokss_pu:13152": "ekadā te mahāstrāṇi prayuñjānāṃ nṛpātmajāḥ /",
  "GK21sokss_pu:13153": "prāsādāgre mahākāyaṃ sarve 'pi dadṛśurbakam // SoKss_7,5.58 //",
  "GK21sokss_pu:13154": "vikṛtaṃ pakṣiṇaṃ taṃ ca paśyatastānsavismayān /",
  "GK21sokss_pu:13155": "jñānī kṣapaṇakaḥ ko'pi pathā tenāgato 'bravīt // SoKss_7,5.59 //",
  "GK21sokss_pu:13156": "rājaputrā bako nāyaṃ rūpeṇānena rākṣasaḥ /",
  "GK21sokss_pu:13157": "bhramatyagniśikhākhyo 'yaṃ nagarāṇi vināśayan // SoKss_7,5.60 //",
  "GK21sokss_pu:13158": "tadvidhyatainaṃ kāṇḍena yāvadgacchatvito hataḥ /",
  "GK21sokss_pu:13159": "etatkṣapaṇakāc chrutvā navatiste navādhikāḥ // SoKss_7,5.61 //",
  "GK21sokss_pu:13160": "kāṇḍāni cikṣipur jyeṣṭhā naiko 'py āhatavān bakam /",
  "GK21sokss_pu:13161": "tato nagnakṣapaṇakaḥ punas tān abravīc ca saḥ // SoKss_7,5.62 //",
  "GK21sokss_pu:13162": "ayaṃ kanīyān yuṣmākaṃ bhrātā śṛṅgabhujo bakam /",
  "GK21sokss_pu:13163": "śaknoti hantumetaṃ tadgṛhṇātveṣa kṣamaṃ dhanuḥ // SoKss_7,5.63 //",
  "GK21sokss_pu:13164": "tac chrutvaiva smaranmātustallabdhāvasaraṃ vacaḥ /",
  "GK21sokss_pu:13165": "sa nirvāsabhujo jālmastatkṣaṇaṃ samacintayat // SoKss_7,5.64 //",
  "GK21sokss_pu:13166": "so 'yaṃ śṛṅgabhujasyāsya syādupāyaḥ pravāsane /",
  "GK21sokss_pu:13167": "tad arpayāmas tātasya saṃbandhyasmai dhanuḥśaram // SoKss_7,5.65 //",
  "GK21sokss_pu:13168": "sauvarṇaṃ taccharaṃ hṛtvā viddho yāsyati cedbakaḥ /",
  "GK21sokss_pu:13169": "paścādeṣo 'pi gantāsya mārgastvasmāsu taṃ śaram // SoKss_7,5.66 //",
  "GK21sokss_pu:13170": "yadā ca lapsyate naitaṃ cinvanrakṣobakaṃ tadā /",
  "GK21sokss_pu:13171": "sthāsyatītastato bhrāmyannaiṣyatīha śaraṃ vinā // SoKss_7,5.67 //",
  "GK21sokss_pu:13172": "ity ālocya dadau tasmai pāpaḥ śṛṅgabhujāya saḥ /",
  "GK21sokss_pu:13173": "bakaghātāya saśaraṃ pitṛsaṃbandhi kārmukam // SoKss_7,5.68 //",
  "GK21sokss_pu:13174": "sa gṛhītvā tadākṛṣya tena svarṇaśareṇa tam /",
  "GK21sokss_pu:13175": "ratnapuṅkhena vivyādha bakaṃ śṛṅgabhujo balī // SoKss_7,5.69 //",
  "GK21sokss_pu:13176": "sa viddhamātras taṃ kāyalagnamādāya sāyakam /",
  "GK21sokss_pu:13177": "bakaḥ sravadasṛgdhāraḥ palāyy aiva tato yayau // SoKss_7,5.70 //",
  "GK21sokss_pu:13178": "tataḥ śṛṅgabhujaṃ vīraṃ sa nirvāsabhujaḥ śaṭhaḥ /",
  "GK21sokss_pu:13179": "tatsaṃjñāpreritāste ca bhrātaro 'nye tamabruvan // SoKss_7,5.71 //",
  "GK21sokss_pu:13180": "dehi hemamayaṃ taṃ nastātasaṃbandhinaṃ śaram /",
  "GK21sokss_pu:13181": "anyathādya śarīrāṇi tyakṣyāmaḥ puratastava // SoKss_7,5.72 //",
  "GK21sokss_pu:13182": "tātas tena vinā hy asmānito irvāsayiṣyati /",
  "GK21sokss_pu:13183": "na ca kartuṃ grahītuṃ vā śakyaṃ tatpratirūpakam // SoKss_7,5.73 //",
  "GK21sokss_pu:13184": "tac chrutvaiva sa jihmāṃstānvīraḥ śṛṅgabhujo 'bravīt /",
  "GK21sokss_pu:13185": "dhīrā bhavata mā bhūd vo bhayaṃ kārpaṇyamujjhata // SoKss_7,5.74 //",
  "GK21sokss_pu:13186": "āneṣyāmi śaraṃ gatvā hatvā taṃ rākṣasādhamam /",
  "GK21sokss_pu:13187": "ity uktvā saśaraṃ cāpaṃ nijaṃ śṛṅgabhujo 'grahīt // SoKss_7,5.75 //",
  "GK21sokss_pu:13188": "yayau ca tāṃ samuddiśya diśaṃ yāṃ sa bako gataḥ /",
  "GK21sokss_pu:13189": "patitāṃ tadasṛgdhārāṃ bhūmāvanusarañjavāt // SoKss_7,5.76 //",
  "GK21sokss_pu:13190": "hṛṣṭeṣu teṣu cānyeṣu mātṛpārśvaṃ gateṣv atha /",
  "GK21sokss_pu:13191": "gacchansa kramaśaḥ prāpa dūrāṃ śṛṅgabhujo 'tavīm // SoKss_7,5.77 //",
  "GK21sokss_pu:13192": "tasyāṃ dadarśa cinvāno vanasyāntarmahatpuram /",
  "GK21sokss_pu:13193": "bhogāyopanataṃ kāle phalaṃ puṇyataror iva // SoKss_7,5.78 //",
  "GK21sokss_pu:13194": "tatrodyānatarormūle sa viśrāntaḥ kṣaṇād iva /",
  "GK21sokss_pu:13195": "āścaryarūpām āyāntīm atra kanyāmavaikṣata // SoKss_7,5.79 //",
  "GK21sokss_pu:13196": "virahe jīvitaharāṃ saṃgame prāṇadāyinīm /",
  "GK21sokss_pu:13197": "vicitrāṃ nirmitāṃ dhārā viṣāmṛtamayīm iva // SoKss_7,5.80 //",
  "GK21sokss_pu:13198": "śanairupagatāṃ tāṃ ca cakṣuṣā premavarṣiṇā /",
  "GK21sokss_pu:13199": "paśyantīṃ tadgatamanāḥ sa papraccha nṛpātmajaḥ // SoKss_7,5.81 //",
  "GK21sokss_pu:13200": "kiṃnāmadheyaṃ kasyedaṃ puraṃ hariṇalocane /",
  "GK21sokss_pu:13201": "tvaṃ ca kā kiṃ tavehāyamāgamaḥ kahyatāmiti // SoKss_7,5.82 //",
  "GK21sokss_pu:13202": "tataḥ sācīkṛtamukhī nyastaddṛṣṭirmahītale /",
  "GK21sokss_pu:13203": "sā taṃ jagāda sudatī madhurasnigdhayā girā // SoKss_7,5.83 //",
  "GK21sokss_pu:13204": "idaṃ dhūmapuraṃ nāma sarvasaṃpadgṛhaṃ puram /",
  "GK21sokss_pu:13205": "asminvasatyagniśikho nāma rākṣasapuṃgavaḥ // SoKss_7,5.84 //",
  "GK21sokss_pu:13206": "tasya rūpaśikhāṃ nāma sadṛśīṃ viddhi māṃ sutām /",
  "GK21sokss_pu:13207": "ihāgatām asāmānyatvadrūpāhṛtamānasām // SoKss_7,5.85 //",
  "GK21sokss_pu:13208": "tvaṃ bhrūhi me 'dhunā ko 'si kim ihābhyāgato 'si ca /",
  "GK21sokss_pu:13209": "evam ukte tayā tasyai sarvaṃ śṛṅgabhujaṃ kṣaṇam // SoKss_7,5.86 //",
  "GK21sokss_pu:13210": "yo 'sau yannāmadheyaś ca yasya putro mahīpateḥ /",
  "GK21sokss_pu:13211": "yayā śaranimittena taddhūmapuram āgataḥ // SoKss_7,5.87 //",
  "GK21sokss_pu:13212": "tato viditavṛttāntā sā taṃ rūpaśikhābhyadhāt /",
  "GK21sokss_pu:13213": "na tvayā sudṛganyo 'sti trailokye 'pi dhanurdharaḥ // SoKss_7,5.88 //",
  "GK21sokss_pu:13214": "yena tāto 'py asau viddho bakarūpo maheṣunā /",
  "GK21sokss_pu:13215": "sa ca hemamayo bāṇaḥ svīkṛtaḥ krīḍayā mayā // SoKss_7,5.89 //",
  "GK21sokss_pu:13216": "tātastu nirvraṇaḥ sadyo mahādaṃṣṭreṇa mantriṇā /",
  "GK21sokss_pu:13217": "viśalyakaraṇīmukhyamahauṣadhividā kṛtaḥ // SoKss_7,5.90 //",
  "GK21sokss_pu:13218": "tadyāmi tātaṃ saṃbodhya nayāmyabhyantaraṃ drutam /",
  "GK21sokss_pu:13219": "tvāmāryaputra nyasto hi tvayyātmāyaṃ mayādhunā // SoKss_7,5.91 //",
  "GK21sokss_pu:13220": "ity uktvā tamavasthāpya tatra śṛṅgabhujaṃ kṣaṇam /",
  "GK21sokss_pu:13221": "yayau rūpaśikhā pārśvaṃ pituragniśikhasya sā // SoKss_7,5.92 //",
  "GK21sokss_pu:13222": "tāta śṛṅgabhujo nāma rājasūnurihāgataḥ /",
  "GK21sokss_pu:13223": "ko 'py ananyasamo rūpakulaśīlavayoguṇaiḥ // SoKss_7,5.93 //",
  "GK21sokss_pu:13224": "jāne ko 'py avatīrṇo 'tra devāṃśo na sa mānuṣaḥ /",
  "GK21sokss_pu:13225": "sa cedbhartā na me syāttattyajeyaṃ jīvitaṃ dhruvam // SoKss_7,5.94 //",
  "GK21sokss_pu:13226": "ity uktaḥ sa tayā tatra pitā tāṃ rākṣaso 'bravīt /",
  "GK21sokss_pu:13227": "mānuṣāḥ putri bhakṣyā nastathāpi yadi te grahaḥ // SoKss_7,5.95 //",
  "GK21sokss_pu:13228": "tadastu rājaputraṃ tam ihaivānāyya darśaya /",
  "GK21sokss_pu:13229": "tac chrutvā sā yayau rūpaśikhā śṛṅgabhujāntikam // SoKss_7,5.96 //",
  "GK21sokss_pu:13230": "uktvā yathā kṛtaṃ tac ca taṃ nināyāntikaṃ pituḥ /",
  "GK21sokss_pu:13231": "so 'pi taṃ namramādṛtya tatpitāgniśikho 'bravīt // SoKss_7,5.97 //",
  "GK21sokss_pu:13232": "dadāmi rājaputraitāṃ tubhyaṃ rūpaśikhāmaham /",
  "GK21sokss_pu:13233": "yadi madvacanaṃ kiṃcinnātikrāmasi jātucit // SoKss_7,5.98 //",
  "GK21sokss_pu:13234": "ity uktavantaṃ taṃ so 'pi prahvaḥ śṛṅgabhujo 'bravīt /",
  "GK21sokss_pu:13235": "bāḍhamullaṅghayiṣyāmi naivājñāvacanaṃ tava // SoKss_7,5.99 //",
  "GK21sokss_pu:13236": "iti śṛṅgabhujenoktastuṣṭaḥ so 'gniśikho 'bhyadhāt /",
  "GK21sokss_pu:13237": "uttiṣṭha tarhi snātvā tvamāgaccha snānaveśmanaḥ // SoKss_7,5.100 //",
  "GK21sokss_pu:13238": "tam evam uktvāvādīt tāṃ sutāṃ rūpaśikhāṃ ca saḥ /",
  "GK21sokss_pu:13239": "tvaṃ gaccha sarvā bhaginīrādāyāgaccha satvaram // SoKss_7,5.101 //",
  "GK21sokss_pu:13240": "evam agniśikhenoktau tena nirjagmatus tataḥ /",
  "GK21sokss_pu:13241": "tatheti tāvubhau śṛṅgabhujo rūpaśikhā ca sā // SoKss_7,5.102 //",
  "GK21sokss_pu:13242": "tatas taṃ sā sudhīḥ śṛṅgabhujaṃ rūpaśikhābhyadhāt /",
  "GK21sokss_pu:13243": "āryaputra kumārīṇāṃ svasṝṇāmasti me śatam // SoKss_7,5.103 //",
  "GK21sokss_pu:13244": "sarvā vayaṃ sadṛśyaś ca tulyābharaṇavāsasaḥ /",
  "GK21sokss_pu:13245": "sarvāsāṃ santi kaṇṭheṣu tuyā hāralatāś ca naḥ // SoKss_7,5.104 //",
  "GK21sokss_pu:13246": "tattāto melayitvāsmāṃs tvāṃ vimohayituṃ priya /",
  "GK21sokss_pu:13247": "āsāṃ madhyādabhīṣṭāṃ vaṃ vṛṇīsveti vadiṣyati // SoKss_7,5.105 //",
  "GK21sokss_pu:13248": "jānāmy etam ahaṃ tasya vyājābhiprāyam īdṛśam /",
  "GK21sokss_pu:13249": "sarvāḥ saṃghaṭayaty asmān kimartham ayam anyathā // SoKss_7,5.106 //",
  "GK21sokss_pu:13250": "tadā mūrdhni kariṣye ca kaṇṭhād dhāralatām aham /",
  "GK21sokss_pu:13251": "tadabhijñānalabdhāyāṃ vanamālāṃ mayi kṣipeḥ // SoKss_7,5.107 //",
  "GK21sokss_pu:13252": "bhautaprāyaś ca tāto 'yaṃ buddhirnāsya vivekinī /",
  "GK21sokss_pu:13253": "tathā mayyapi mārgo 'sya jātisiddhaḥ kva gacchati // SoKss_7,5.108 //",
  "GK21sokss_pu:13254": "tadeṣa vañcanārthaṃ te yadyatkiṃcidvadiṣyati /",
  "GK21sokss_pu:13255": "aṅgīkṛtya tvayā tattadvācyaṃ me vedmy ahaṃ param // SoKss_7,5.109 //",
  "GK21sokss_pu:13256": "ity uktvā bhaginīnāṃ sā pārśvaṃ rūpaśikhā yayau /",
  "GK21sokss_pu:13257": "tathety uktvā ca gatavānsnātuṃ śṛṅgabhujo 'pi saḥ // SoKss_7,5.110 //",
  "GK21sokss_pu:13258": "athāgāt svasṛbhiḥ sākaṃ pārśva rūpaśikhā pituḥ /",
  "GK21sokss_pu:13259": "so 'pi śṛṅgabhujaśceṭīsnapito 'trāyayau punaḥ // SoKss_7,5.111 //",
  "GK21sokss_pu:13260": "āsāṃ madhyānnijeṣṭāyāḥ prayacchaitāmiti bruvan /",
  "GK21sokss_pu:13261": "vanamālāṃ dadau śṛṅgabhujāyāgniśikho 'tha saḥ // SoKss_7,5.112 //",
  "GK21sokss_pu:13262": "so 'py ādāyaiva tāṃ rūpaśikhāyāḥ kṣiptavān gale /",
  "GK21sokss_pu:13263": "prāṅmūrdhanyastasaṃketahārayaṣṭer nṛpātmajaḥ // SoKss_7,5.113 //",
  "GK21sokss_pu:13264": "tataḥ so 'gniśikho rūpaśikhāṃ śṛṅgabhujānvitām /",
  "GK21sokss_pu:13265": "nijagāda vidhāsye vāṃ prātar udvāhamaṅgalam // SoKss_7,5.114 //",
  "GK21sokss_pu:13266": "ity uktvā tau ca tāścānyā visasarja sutā gṛham /",
  "GK21sokss_pu:13267": "kṣaṇāc ca taṃ śṛṅgabhujaṃ samāhūy aivam abravīt // SoKss_7,5.115 //",
  "GK21sokss_pu:13268": "gacchedaṃ dāntayugalaṃ samādāya purādbahiḥ /",
  "GK21sokss_pu:13269": "rāśisthaṃ bhuvi tatrādya tilakhārīśataṃ vapa // SoKss_7,5.116 //",
  "GK21sokss_pu:13270": "tac chrutvā sa tathety uktvā gatvā śṛṅgabhujo 'bravīt /",
  "GK21sokss_pu:13271": "vigno rūpaśikhāyāstatsāpyevaṃ nijagāda tam // SoKss_7,5.117 //",
  "GK21sokss_pu:13272": "āryaputra na kāryaste viṣādo 'tra manāgapi /",
  "GK21sokss_pu:13273": "gaccha tvaṃ sādhayāmyetadahaṃ kṣipraṃ svamāyayā // SoKss_7,5.118 //",
  "GK21sokss_pu:13274": "tac chrutvā tatra gatvā sa dṛṣṭvā rājasutastilān /",
  "GK21sokss_pu:13275": "rāśisthānvihvalo yāvadaptuṃ prakramate kṛṣan // SoKss_7,5.119 //",
  "GK21sokss_pu:13276": "tāvad dadarśa bhūmiṃ tāṃ kṛṣṭam uptāṃś ca tāṃs tilān /",
  "GK21sokss_pu:13277": "priyāmāyābalāt sarvān krameṇaiva suvismitaḥ // SoKss_7,5.120 //",
  "GK21sokss_pu:13278": "gatvā cāgniśikhāyaitatkṛtaṃ kāryaṃ nyavedayat /",
  "GK21sokss_pu:13279": "tataḥ sa vañcako bhūyastam abhāṣata rākṣasaḥ // SoKss_7,5.121 //",
  "GK21sokss_pu:13280": "na mamoptaistilaiḥ kāryaṃ gaccha rāśīkuruṣva tān /",
  "GK21sokss_pu:13281": "tac chrutvopetya tadrūpaśikhāyai so 'bravītpunaḥ // SoKss_7,5.122 //",
  "GK21sokss_pu:13282": "sā taṃ visṛjya bhūmiṃ tāṃ sṛṣṭvāsaṃkhyāḥ pipīlikāḥ /",
  "GK21sokss_pu:13283": "tābhiḥ saṃghaṭayām āsa tilāṃstānnijamāyayā // SoKss_7,5.123 //",
  "GK21sokss_pu:13284": "tad dṛṣṭvaiva punargatvā tasmai so 'gniśikhāya tān /",
  "GK21sokss_pu:13285": "nyavedayacchṛṅgabhujastilānrāśīkṛtānapi // SoKss_7,5.124 //",
  "GK21sokss_pu:13286": "tataḥ so 'gniśikho mūrkhaḥ śaṭho bhūyo 'py uvāca tam /",
  "GK21sokss_pu:13287": "ito dakṣiṇato gatvā yojanadvayamātrakam // SoKss_7,5.125 //",
  "GK21sokss_pu:13288": "asti devakulaṃ śūnyamaraṇye bhadra śāṃbhavam /",
  "GK21sokss_pu:13289": "tasmin dhūmaśikho nāma bhrātā vasati me priyaḥ // SoKss_7,5.126 //",
  "GK21sokss_pu:13290": "tatredānīṃ vrajaivaṃ ca veder devakulāgrataḥ /",
  "GK21sokss_pu:13291": "bho dhūmaśikha dūtas te sānugasya nimantraṇe // SoKss_7,5.127 //",
  "GK21sokss_pu:13292": "prahito 'gniśikhenāhaṃ śīghramāgamyatāṃ tvayā /",
  "GK21sokss_pu:13293": "bhāvī rūpaśikhāyā hi prātaḥ pariṇayotsavaḥ // SoKss_7,5.128 //",
  "GK21sokss_pu:13294": "etāvad uktvaivātra tvam ihāyāhyadya satvaram /",
  "GK21sokss_pu:13295": "prātaḥ pariṇayasvaitāṃ sutāṃ rūpaśikhāṃ mama // SoKss_7,5.129 //",
  "GK21sokss_pu:13296": "ity uktas tena pāpena tathety uktvā tathaiva ca /",
  "GK21sokss_pu:13297": "gatvā rūpaśikhāyāstatsarvaṃ śṛṅgabhujo 'bravīt // SoKss_7,5.130 //",
  "GK21sokss_pu:13298": "sā sādhvī mṛttikāṃ toyaṃ kaṇṭakānagnim eva ca /",
  "GK21sokss_pu:13299": "dattvā tasmai varāśvaṃ ca nijam evaṃ jagāda tam // SoKss_7,5.131 //",
  "GK21sokss_pu:13300": "etamāruhya turagaṃ natvā devakulaṃ ca tat /",
  "GK21sokss_pu:13301": "drutaṃ dhūmaśikhasyoktvā tattātoktaṃ nimantraṇam // SoKss_7,5.132 //",
  "GK21sokss_pu:13302": "āgantavyaṃ tvayā śīghramaśvenānena dhāvatā /",
  "GK21sokss_pu:13303": "pṛṣṭhato vīkṣitavyaṃ ca muhurvalitakaṃdharam // SoKss_7,5.133 //",
  "GK21sokss_pu:13304": "paścāttam āgataṃ dhūmaśikhaṃ drakṣyasi cet tataḥ /",
  "GK21sokss_pu:13305": "tanmārge mṛttikaiṣā te prakṣeptavyātmapṛṣṭhataḥ // SoKss_7,5.134 //",
  "GK21sokss_pu:13306": "tato 'pi paścād āgacchet sa te dhūmaśikho yadi /",
  "GK21sokss_pu:13307": "tathaiva pṛṣṭhatastyājyaṃ toyam evaṃ tvayāntarā // SoKss_7,5.135 //",
  "GK21sokss_pu:13308": "tadapyeṣyati cetkṣepyāstadvadete 'sya kaṇṭakāḥ /",
  "GK21sokss_pu:13309": "tathāpi cetso 'nupatettanmadhye 'gnimimaṃ kṣipeḥ // SoKss_7,5.136 //",
  "GK21sokss_pu:13310": "evaṃ kṛte hi nirdainyastvam ihaiṣyasi mā ca te /",
  "GK21sokss_pu:13311": "vikalpo bhūd vraja drakṣyasyadya vidyābalaṃ mama // SoKss_7,5.137 //",
  "GK21sokss_pu:13312": "ity uktaḥ sa tayā śṛṅgabhujo dhṛtamṛdādikaḥ /",
  "GK21sokss_pu:13313": "tatheti taddhayārūḍho 'raṇye devakulaṃ yayau // SoKss_7,5.138 //",
  "GK21sokss_pu:13314": "tatra vāmasthagaurīkaṃ dakṣiṇasthavināyakam /",
  "GK21sokss_pu:13315": "dṛṣṭvā natvā ca viśveśamuktaivāgniśikhoditam // SoKss_7,5.139 //",
  "GK21sokss_pu:13316": "nimantraṇavacas tasya tūrṇaṃ dhūmaśikhasya tat /",
  "GK21sokss_pu:13317": "tataś cacāla caturaṃ pradhāvitaturaṃgamaḥ // SoKss_7,5.140 //",
  "GK21sokss_pu:13318": "kṣaṇāc ca pṛṣṭhato yāvadvīkṣate valitānanaḥ /",
  "GK21sokss_pu:13319": "tāvaddhumaśikhaṃ paścādāgataṃ taṃ dadarśa saḥ // SoKss_7,5.141 //",
  "GK21sokss_pu:13320": "cikṣepa cāśu mārge 'sya mṛttikāṃ tāṃ svapṛṣṭhataḥ /",
  "GK21sokss_pu:13321": "kṣiptayātra tayā madhye sadyo 'bhutparvato mahān // SoKss_7,5.142 //",
  "GK21sokss_pu:13322": "tamullaṅghya kathaṃcittam āgataṃ vīkṣya rākṣasam /",
  "GK21sokss_pu:13323": "tathaiva pṛṣṭhatastoyaṃ tatsa rājasuto 'kṣipat // SoKss_7,5.143 //",
  "GK21sokss_pu:13324": "tena tatrāntarā jajñe velladvīcirmahānadī /",
  "GK21sokss_pu:13325": "tām apy utīrya katham apy āgate 'sminniśācare // SoKss_7,5.144 //",
  "GK21sokss_pu:13326": "śīghraṃ śṛṅgabhujaḥ paścātkaṇṭakāṃstānavākirat /",
  "GK21sokss_pu:13327": "tair udbabhūva gahanaṃ vanaṃ madhye sakaṇṭakam // SoKss_7,5.145 //",
  "GK21sokss_pu:13328": "tato 'pi nirgate tasmin rakṣasyagniṃ svapṛṣṭhataḥ /",
  "GK21sokss_pu:13329": "jahau tena sa jajvāla mārgaḥ satṛṇakānanaḥ // SoKss_7,5.146 //",
  "GK21sokss_pu:13330": "taṃ vīkṣya khāṇḍavam iva jvalitaṃ duratikramam /",
  "GK21sokss_pu:13331": "yayau dhūmaśikhaḥ khinno bhītaś ca sa yathāgatam // SoKss_7,5.147 //",
  "GK21sokss_pu:13332": "tadā rūpaśikhāmāyāmohitaḥ sa hi rākṣasaḥ /",
  "GK21sokss_pu:13333": "padbhyāmāgādagāccaiva na sasmāra nabhogatim // SoKss_7,5.148 //",
  "GK21sokss_pu:13334": "atha praśaṃsann antas tatpriyāmāyāvijṛmbhitam /",
  "GK21sokss_pu:13335": "gatabhīrāyayau dhūmapuraṃ śṛṅgabhujaḥ sa tat // SoKss_7,5.149 //",
  "GK21sokss_pu:13336": "tato rūpaśikhāyai taṃ samarpyāśvaṃ nivedya ca /",
  "GK21sokss_pu:13337": "yathā kṛtaṃ sa hṛṣṭāyai jagāmāgniśikhāntikam // SoKss_7,5.150 //",
  "GK21sokss_pu:13338": "nimantrito mayā gatvā bhrātā dhūmaśikhastava /",
  "GK21sokss_pu:13339": "ity uktavantaṃ taṃ so 'tra saṃbhranto gniśikho 'bravīt // SoKss_7,5.151 //",
  "GK21sokss_pu:13340": "yadi tatra gato 'bhūstvamabhijñānaṃ taducyatām /",
  "GK21sokss_pu:13341": "iti tenoditaḥ śṛṅgabhujo jihmaṃ jagāda tam // SoKss_7,5.152 //",
  "GK21sokss_pu:13342": "śṛṇvidaṃ vacmyabhijñānaṃ tatra devakule vibhoḥ /",
  "GK21sokss_pu:13343": "vāme 'sti pārvatī pārśve dakṣiṇe ca vināyakaḥ // SoKss_7,5.153 //",
  "GK21sokss_pu:13344": "tac chrutvā vismitaḥ so 'gniśikhaḥ kṣaṇam acintayat /",
  "GK21sokss_pu:13345": "kathaṃ gato 'pi madbhrātrā śakito naiṣa khāditum // SoKss_7,5.154 //",
  "GK21sokss_pu:13346": "tajjāne mānuṣo nāyaṃ devo 'yaṃ ko'pi niścitam /",
  "GK21sokss_pu:13347": "anurūpas tad eṣo 'stu bhartāsyā duhiturmama // SoKss_7,5.155 //",
  "GK21sokss_pu:13348": "iti saṃcintya taṃ śṛṅgabhujaṃ rūpaśikhāntikam /",
  "GK21sokss_pu:13349": "kṛtārthaṃ vyasṛjatsvaṃ tu nāṅgabhedaṃ viveda saḥ // SoKss_7,5.156 //",
  "GK21sokss_pu:13350": "sa ca śṛṅgabhujas tatra gatvā pariṇayotsukaḥ /",
  "GK21sokss_pu:13351": "bhuktapītastayā sākaṃ kathaṃcidanayanniśām // SoKss_7,5.157 //",
  "GK21sokss_pu:13352": "prātaś cāgniśikhas tasmai tāṃ sa rūpaśikhāṃ dadau /",
  "GK21sokss_pu:13353": "ṛddhyā svasiddhyucitayā vidhivadvahnisākṣikam // SoKss_7,5.158 //",
  "GK21sokss_pu:13354": "kva rākṣasasutā kutra rājaputraḥ kva caitayoḥ /",
  "GK21sokss_pu:13355": "vivāho bata citraiva gatiḥ prāktanakarmaṇām // SoKss_7,5.159 //",
  "GK21sokss_pu:13356": "sa reje rājasūnustāṃ prāpya rakṣaḥsutāṃ priyām /",
  "GK21sokss_pu:13357": "peśalāṃ paṅkasaṃbhūtāṃ rājahaṃso 'bjinīm iva // SoKss_7,5.160 //",
  "GK21sokss_pu:13358": "tasthau ca sa tayā tatra tadekamanasā saha /",
  "GK21sokss_pu:13359": "bhuñjāno vividhān bhogān rakṣaḥ siddhyupakalpitān // SoKss_7,5.161 //",
  "GK21sokss_pu:13360": "gateṣv atha dineṣv atra tāṃ sa rūpaśikhāṃ rahaḥ /",
  "GK21sokss_pu:13361": "avādīdehi gacchāvo vardhamānapuraṃ priye // SoKss_7,5.162 //",
  "GK21sokss_pu:13362": "sā hi svā rājadhānī nas tasyāścaivaṃ pravāsanam /",
  "GK21sokss_pu:13363": "paraiḥ soḍhuṃ na śaknomi mānaprāṇā hi mādṛśāḥ // SoKss_7,5.163 //",
  "GK21sokss_pu:13364": "tanmuñca janmabhūmiṃ tvamatyājyām api matkṛte /",
  "GK21sokss_pu:13365": "āvedaya pitustaṃ ca haste hemaśaraṃ kuru // SoKss_7,5.164 //",
  "GK21sokss_pu:13366": "iti śṛṅgabhujenoktā sā taṃ rūpaśikhābravīt /",
  "GK21sokss_pu:13367": "yadādiśasi tatkāryamāryaputra mayādhunā // SoKss_7,5.165 //",
  "GK21sokss_pu:13368": "kā janmabhūḥ kaḥ svajanaḥ sarvametadbhavānmama /",
  "GK21sokss_pu:13369": "na pativyatirekeṇa sustrīṇāmaparā gatiḥ // SoKss_7,5.166 //",
  "GK21sokss_pu:13370": "tātasyāvedanīyaṃ tu naitatso 'smān hi na tyajet /",
  "GK21sokss_pu:13371": "tasmād aviditaṃ tasya gantavyaṃ krodhanasya naḥ // SoKss_7,5.167 //",
  "GK21sokss_pu:13372": "āgamiṣyati cetpaścādbuddhvā parijanāt tataḥ /",
  "GK21sokss_pu:13373": "mohayiṣyāmyabuddhiṃ taṃ bhautatulyaṃ svavidyayā // SoKss_7,5.168 //",
  "GK21sokss_pu:13374": "iti tasyā vacaḥ śrutvā prahṛṣṭaḥ so 'pare 'hani /",
  "GK21sokss_pu:13375": "dattarājyārdhayānargharatnapūrṇasamudgayā // SoKss_7,5.169 //",
  "GK21sokss_pu:13376": "tayaivānītataccārusuvarṇaśarayā saha /",
  "GK21sokss_pu:13377": "āruhya śaravegākhyaṃ tadīyaṃ turagottamam // SoKss_7,5.170 //",
  "GK21sokss_pu:13378": "vañcayitvā parijanaṃ svairodyānabhramacchalāt /",
  "GK21sokss_pu:13379": "tataḥ śṛṅgabhujaḥ prāyād vardhamānapuraṃ prati // SoKss_7,5.171 //",
  "GK21sokss_pu:13380": "gatayordūramadhvānaṃ buddhvā so 'gniśikhastayoḥ /",
  "GK21sokss_pu:13381": "daṃpatyorāyayau paścānnabhasā rākṣasaḥ krudhā // SoKss_7,5.172 //",
  "GK21sokss_pu:13382": "tasyāgamanavegotthaṃ śabdaṃ śrutvā ca dūrataḥ /",
  "GK21sokss_pu:13383": "mārge rūpaśikhā sātha taṃ śṛṅgabhujam abravīt // SoKss_7,5.173 //",
  "GK21sokss_pu:13384": "āryaputrāgatastāto nivartayitumeṣa naḥ /",
  "GK21sokss_pu:13385": "tattvamāsveha niḥśaṅkaḥ paśyainaṃ vañcaye katham // SoKss_7,5.174 //",
  "GK21sokss_pu:13386": "naiṣa drakṣyati sāśvaṃ tvāṃ vidyayācchāditaṃ mayā /",
  "GK21sokss_pu:13387": "ity uktvāśvāvatīrṇā sā puṃrūpaṃ māyayākarot // SoKss_7,5.175 //",
  "GK21sokss_pu:13388": "ihāyāti mahadrakṣastattvaṃ tūṣṇīṃ kṣaṇaṃ bhava /",
  "GK21sokss_pu:13389": "ity uktvā kāṣṭhikaṃ cātra dārvarthaṃ vanam āgatam // SoKss_7,5.176 //",
  "GK21sokss_pu:13390": "tatkuṭhāreṇa kāṣṭhāni pāṭayantī kilāsta sā /",
  "GK21sokss_pu:13391": "tadā rūpaśikhā śṛṅgabhuje paśyati sasmite // SoKss_7,5.177 //",
  "GK21sokss_pu:13392": "tāvatso 'gniśikhas tatra prāpyaitāṃ kāṣṭhikākṛtim /",
  "GK21sokss_pu:13393": "dṛṣṭvāvatīrya gaganānmūḍhaḥ papraccha rākṣasaḥ // SoKss_7,5.178 //",
  "GK21sokss_pu:13394": "kiṃ bho dṛṣṭau pathānena yāntau strīpuruṣāviti /",
  "GK21sokss_pu:13395": "tataḥ kathaṃcit khinneva puṃveṣā sā tam abravīt // SoKss_7,5.179 //",
  "GK21sokss_pu:13396": "na dṛṣṭau kaucidāvābhyāṃ svinnadṛgbhyāṃ pariśramāt /",
  "GK21sokss_pu:13397": "rakṣaḥpater mṛtasyādya dāhāyāgniśikhasya hi // SoKss_7,5.180 //",
  "GK21sokss_pu:13398": "āvāṃ kāṣṭhāni bhūyāṃsi pāṭayantāviha sthitau /",
  "GK21sokss_pu:13399": "tac chrutvā rākṣasaḥ so 'tra mūḍhabuddhirvyacintayat // SoKss_7,5.181 //",
  "GK21sokss_pu:13400": "aho kathaṃ vipanno 'haṃ tatkiṃ me sutayā tayā /",
  "GK21sokss_pu:13401": "gacchāmi tāvat pṛcchāmi gṛhe parijanaṃ nijam // SoKss_7,5.182 //",
  "GK21sokss_pu:13402": "iti saṃcintya sa gṛhaṃ tūrṇam agniśikho yayau /",
  "GK21sokss_pu:13403": "bhartrā samaṃ hasantī sā prāgvatprāsthita tatsutā // SoKss_7,5.183 //",
  "GK21sokss_pu:13404": "kṣaṇāc ca punarapyāgāt sāntarhāsātparicchadāt /",
  "GK21sokss_pu:13405": "pṛṣṭājjīvantamātmānaṃ śrutvā hṛṣṭaḥ sa rākṣasaḥ // SoKss_7,5.184 //",
  "GK21sokss_pu:13406": "buddhvā ghoreṇa śabdena dūrāttaṃ punarāgatam /",
  "GK21sokss_pu:13407": "hayāvatīrṇā pracchādya māyayā pūrvavatpatim // SoKss_7,5.185 //",
  "GK21sokss_pu:13408": "mārgāgatasya kasyāpi lekhahārasya has tataḥ /",
  "GK21sokss_pu:13409": "lekhamādāya puṃrūpaṃ cakre rūpaśikhā punaḥ // SoKss_7,5.186 //",
  "GK21sokss_pu:13410": "tāvac ca pūrvavatprāptatadrūpāṃ tāṃ sa rākṣasaḥ /",
  "GK21sokss_pu:13411": "papraccha pathi sastrīkastvayā dṛṣṭaḥ pumāniti // SoKss_7,5.187 //",
  "GK21sokss_pu:13412": "tataḥ puruṣarūpā sā śvasantī nijagāda tam /",
  "GK21sokss_pu:13413": "na tvarāhṛtacittena tādṛkko 'pīkṣito mayā // SoKss_7,5.188 //",
  "GK21sokss_pu:13414": "ahamagniśikhenādya raṇe śatruhatena hi /",
  "GK21sokss_pu:13415": "kiṃciccheṣāsunā rājyaṃ svamarpayitumicchatā // SoKss_7,5.189 //",
  "GK21sokss_pu:13416": "āhvānāya svanagare sthitenocchṛṅkhalasthiteḥ /",
  "GK21sokss_pu:13417": "bhrāturdhūmaśikhasyeha prahito lekhahārakaḥ // SoKss_7,5.190 //",
  "GK21sokss_pu:13418": "tac chrutvāgniśikhaḥ so 'tra kiṃ hato 'haṃ parairiti /",
  "GK21sokss_pu:13419": "saṃbhrāntaḥ prayayau bhūyaḥ svagṛhaṃ tadavekṣitum // SoKss_7,5.191 //",
  "GK21sokss_pu:13420": "ko hataḥ svastha eṣo 'ham ity abodhi tu naiva saḥ /",
  "GK21sokss_pu:13421": "ko 'py aho tāmasaś citro mūḍhasargaḥ prajāpateḥ // SoKss_7,5.192 //",
  "GK21sokss_pu:13422": "gṛhaṃ prāptaśca tadbuddhvāpyasatyaṃ lokahāsanam /",
  "GK21sokss_pu:13423": "punaḥ sa nāyayau mohaśrānto vismṛtya tāṃ sutām // SoKss_7,5.193 //",
  "GK21sokss_pu:13424": "sāpi saṃmohya pitaraṃ prāgvadrūpaśikhā patim /",
  "GK21sokss_pu:13425": "tam abhyagāt patihitādanyatsādhvyo na jānate // SoKss_7,5.194 //",
  "GK21sokss_pu:13426": "tatas tayā samaṃ śṛṅgabhujaḥ patnyā sa satvaram /",
  "GK21sokss_pu:13427": "āścaryaturagārūḍho vardhamānapuraṃ yayau // SoKss_7,5.195 //",
  "GK21sokss_pu:13428": "tatra buddhvā tamāyāntaṃ yuktaṃ śṛṅgabhujaṃ tayā /",
  "GK21sokss_pu:13429": "pitā vīrabhujas tasya hṛṣṭo 'gre niryayau nṛpaḥ // SoKss_7,5.196 //",
  "GK21sokss_pu:13430": "sa dṛṣṭvā śobhitaṃ vadhvā taṃ śaurim iva bhāmayā /",
  "GK21sokss_pu:13431": "prāptāṃ tadā navāṃ mene narendro rājyasaṃpadam // SoKss_7,5.197 //",
  "GK21sokss_pu:13432": "aśvāvatīrṇamenaṃ ca pādalagnaṃ savallabham /",
  "GK21sokss_pu:13433": "utthāpyāliṅgya tanayaṃ harṣabāṣpāmbu bibhratā // SoKss_7,5.198 //",
  "GK21sokss_pu:13434": "cakṣuṣeva kṛtodāranirvicchamanamaṅgalaḥ /",
  "GK21sokss_pu:13435": "prāveśayad rājadhānīṃ sa tato vihitotsavaḥ // SoKss_7,5.199 //",
  "GK21sokss_pu:13436": "kva gato 'bhūstvamityatra tena pṛṣṭaḥ suto 'tha saḥ /",
  "GK21sokss_pu:13437": "nijamāmūlataḥ śṛṅgabhujo vṛttāntam abravīt // SoKss_7,5.200 //",
  "GK21sokss_pu:13438": "āhūya tatsamakṣaṃ ca bhrātṛbhyastatsamarpayat /",
  "GK21sokss_pu:13439": "sa nirvāsabhujādibhyastebhyo hemamayaṃ śaram // SoKss_7,5.201 //",
  "GK21sokss_pu:13440": "tatsa buddhvā ca pṛṣṭvā ca teṣu vīrabhujo nṛpaḥ /",
  "GK21sokss_pu:13441": "vyarajyadanyeṣu suteṣvekaṃ mene ca taṃ sutam // SoKss_7,5.202 //",
  "GK21sokss_pu:13442": "tataḥ sa rājā matimān samyag evam acintayat /",
  "GK21sokss_pu:13443": "jāne yathaiṣa vidveṣād abhūd ebhiḥ pravāsitaḥ // SoKss_7,5.203 //",
  "GK21sokss_pu:13444": "pāpairniraparādho 'pi śatrubhirbhrātṛnāmabhiḥ /",
  "GK21sokss_pu:13445": "tathaiva nūnameteṣāṃ jananībhirmama priyā // SoKss_7,5.204 //",
  "GK21sokss_pu:13446": "mātāsya sā guṇavarā nirdoṣā dūṣitā mṛṣā /",
  "GK21sokss_pu:13447": "tatkiṃ cireṇa paśyāmi yāvadady aiva niścayam // SoKss_7,5.205 //",
  "GK21sokss_pu:13448": "ity ālocya yathāvattadīnaṃ nītvābhyagānniśi /",
  "GK21sokss_pu:13449": "jijñāsurayaśolekhāṃ rājñīṃ tāṃ sa nṛpo 'parām // SoKss_7,5.206 //",
  "GK21sokss_pu:13450": "tadabhyāgamahṛṣṭā sā madyaṃ tenātipāyitā /",
  "GK21sokss_pu:13451": "ratāntasuptā vyalapadrājñi tasmin sajāgare // SoKss_7,5.207 //",
  "GK21sokss_pu:13452": "mithyā guṇavarāyāścennāvadiṣyāma dūṣaṇam /",
  "GK21sokss_pu:13453": "tatkim evamupāyāsyadayaṃ rājādya mām iha // SoKss_7,5.208 //",
  "GK21sokss_pu:13454": "iti tasyā vacaḥ śrutvā suptāyā duṣṭacetasaḥ /",
  "GK21sokss_pu:13455": "utpannaniścayo rājā krodhādutthāya niryayau // SoKss_7,5.209 //",
  "GK21sokss_pu:13456": "gatvā svāvāsamānāyya sa jagāda mahattarān /",
  "GK21sokss_pu:13457": "uddhṛtya tāṃ guṇavarāṃ snātāmānayata drutam // SoKss_7,5.210 //",
  "GK21sokss_pu:13458": "ayaṃ kṣaṇo hy adyatano jñānināniṣṭaśāntaye /",
  "GK21sokss_pu:13459": "tasyā bhūgṛhavāsasya kathito 'bhūtkilāvadhiḥ // SoKss_7,5.211 //",
  "GK21sokss_pu:13460": "tac chrutvā taistathety uktvā gatvā snātā vibhūṣitā /",
  "GK21sokss_pu:13461": "rājñī guṇavarā kṣipramāninye sā tadantikam // SoKss_7,5.212 //",
  "GK21sokss_pu:13462": "tatas tau daṃpatī tīrṇavirahārṇavanirvṛtau /",
  "GK21sokss_pu:13463": "anyonyāliṅganātṛptau ninyatustāṃ vibhāvarīm // SoKss_7,5.213 //",
  "GK21sokss_pu:13464": "avarṇayatsa rājātra devyai tasyai mudā tadā /",
  "GK21sokss_pu:13465": "taṃ śṛṅgabhujavṛttāntaṃ tadeva nijasūnave // SoKss_7,5.214 //",
  "GK21sokss_pu:13466": "sātha prabuddhā rājānaṃ gataṃ buddhvā savākchalam /",
  "GK21sokss_pu:13467": "saṃbhāvyaivāyaśolekhā viṣādam agamat param // SoKss_7,5.215 //",
  "GK21sokss_pu:13468": "prātaś ca sa nṛpo vīrabhujo guṇavarāntikam /",
  "GK21sokss_pu:13469": "ānāyayacchṛṅgabhujaṃ sutaṃ rūpaśikhāyutam // SoKss_7,5.216 //",
  "GK21sokss_pu:13470": "so 'bhyetya mātaraṃ dṛṣṭvā hṛṣṭo bhūgṛhanirgatām /",
  "GK21sokss_pu:13471": "tayorvavande caraṇau pitrornavavadhūyutaḥ // SoKss_7,5.217 //",
  "GK21sokss_pu:13472": "adhvottīrṇaṃ tamāśliṣya putraṃ guṇavarāpi sā /",
  "GK21sokss_pu:13473": "tāṃ ca snuṣāṃ tathā prāptāmutsavādutsavaṃ yayau // SoKss_7,5.218 //",
  "GK21sokss_pu:13474": "tataḥ pitur nideśāt sa tasyai śṛṅgabhujo 'bravīt /",
  "GK21sokss_pu:13475": "vistareṇa svavṛttāntaṃ yac ca rūpaśikhākṛtam // SoKss_7,5.219 //",
  "GK21sokss_pu:13476": "tato guṇavarā rājñī sā prahṛṣṭā jagāda tam /",
  "GK21sokss_pu:13477": "kiṃ kiṃ na rūpaśikhayā kṛtaṃ putra tavānayā // SoKss_7,5.220 //",
  "GK21sokss_pu:13478": "hitvā svajīvitaṃ bandhundeśaṃ ceha yadetayā /",
  "GK21sokss_pu:13479": "trīṇyetāni pradattāni tubhyaṃ citracaritrayā // SoKss_7,5.221 //",
  "GK21sokss_pu:13480": "tvadarthamavatīrṇaiṣā kāpi devī vidhervaśāt /",
  "GK21sokss_pu:13481": "pativratānāṃ sarvāsāṃ yayā mūrdhni padaṃ kṛtam // SoKss_7,5.222 //",
  "GK21sokss_pu:13482": "evam ukte tayā rājñā tadvākyamabhinandati /",
  "GK21sokss_pu:13483": "rājñi rūpaśikhāyāṃ ca vinayānatamūrdhani // SoKss_7,5.223 //",
  "GK21sokss_pu:13484": "āyayau sa tay aiva prāgayaśolekhayā mṛṣā /",
  "GK21sokss_pu:13485": "dūṣito 'ntaḥpurādhyakṣo bhrāntatīrthaḥ surakṣitaḥ // SoKss_7,5.224 //",
  "GK21sokss_pu:13486": "kṣatrā niveditaṃ taṃ ca prahṛṣṭaṃ caraṇānatam /",
  "GK21sokss_pu:13487": "jñātārtho 'pujayadrājā bhṛśaṃ vīrabhujo 'tha saḥ // SoKss_7,5.225 //",
  "GK21sokss_pu:13488": "tenaivānāyya cānyāstā rājñīratraiva durjanīḥ /",
  "GK21sokss_pu:13489": "tamevovāca gacchaitā bhūgṛhe nikhilāḥ kṣipa // SoKss_7,5.226 //",
  "GK21sokss_pu:13490": "tac chrutvā tāsu bhītāsu kṣiptāsu kṛpayā nṛpam /",
  "GK21sokss_pu:13491": "taṃ sā guṇavarā devī pādalagnā vyajijñapat // SoKss_7,5.227 //",
  "GK21sokss_pu:13492": "deva mām eva bhūyo 'pi ciraṃ sthāpaya bhūgṛhe /",
  "GK21sokss_pu:13493": "prasīda naivametā hi bhītāḥ śaknomi vīkṣitum // SoKss_7,5.228 //",
  "GK21sokss_pu:13494": "iti prārthya nṛpaṃ tāsāṃ bandhanaṃ sā nyavārayat /",
  "GK21sokss_pu:13495": "mahatāmanukampā hi viruddheṣu pratikriyā // SoKss_7,5.229 //",
  "GK21sokss_pu:13496": "tatas tāḥ preṣitā rājñā lajjitāḥ svagṛhānyayuḥ /",
  "GK21sokss_pu:13497": "aniṣṭam api vāñchantyo dīyamānaṃ bhujāntaram // SoKss_7,5.230 //",
  "GK21sokss_pu:13498": "tāṃ ca rājā guṇavarāṃ bahu mene mahāśayām /",
  "GK21sokss_pu:13499": "ātmānaṃ ca tayā patnyā kṛtapuṇyamamanyata // SoKss_7,5.231 //",
  "GK21sokss_pu:13500": "athānāyya sutānanyānsa nirvāsabhujādikān /",
  "GK21sokss_pu:13501": "nirvāsayiṣyan yuktyā tān rājā kṛtakamabhyadhāt // SoKss_7,5.232 //",
  "GK21sokss_pu:13502": "śrutaṃ mayā vaṇikpāpairbhavadbhiḥ pathiko hataḥ /",
  "GK21sokss_pu:13503": "tadbhrāntuṃ sarvatīrthāni yāta mā smeha tiṣṭhata // SoKss_7,5.233 //",
  "GK21sokss_pu:13504": "tac chrutvā taṃ na śekuste nṛpaṃ bodhayituṃ nṛpāḥ /",
  "GK21sokss_pu:13505": "prabhau haṭhapravṛtte hi kasya pratyāyanā bhavet // SoKss_7,5.234 //",
  "GK21sokss_pu:13506": "tatas tān gacchato dṛṣṭvā bhrātṝñ śṛṅgabhujo 'tha saḥ /",
  "GK21sokss_pu:13507": "kṛpodbhutāśrupūrṇākṣaḥ pitaraṃ taṃ vyajijñapat // SoKss_7,5.235 //",
  "GK21sokss_pu:13508": "tātāparādham ekaṃ tvaṃ kṣamasvaiṣāṃ kṛpāṃ kuru /",
  "GK21sokss_pu:13509": "ity uktvā pādayos tasya nipapāta sa bhūpateḥ // SoKss_7,5.236 //",
  "GK21sokss_pu:13510": "so 'pi matvā narendras taṃ bhūbhṛtbhārasahaṃ sutam /",
  "GK21sokss_pu:13511": "yaśodayāśritaṃ bālye 'py avatāraṃ harer iva // SoKss_7,5.237 //",
  "GK21sokss_pu:13512": "gūḍhāśayo vairarakṣī vacas tasya tathākarot /",
  "GK21sokss_pu:13513": "te 'pi taṃ bhrātaraṃ sarve prāṇadaṃ menire nijam // SoKss_7,5.238 //",
  "GK21sokss_pu:13514": "sarvāḥ prakṛtayo 'py atra tasya śṛṅgabhujasya tam /",
  "GK21sokss_pu:13515": "guṇātiśayamālokya dadhustadanurāgitām // SoKss_7,5.239 //",
  "GK21sokss_pu:13516": "tato 'nyedyurguṇajyeṣṭhaṃ tajjyeṣṭheṣv api satsu saḥ /",
  "GK21sokss_pu:13517": "pitā vīrabhujo rājā yauvarājye 'bhiṣiktavān // SoKss_7,5.240 //",
  "GK21sokss_pu:13518": "sa ca prāptābhiṣekaḥ san digjayāya yayau tataḥ /",
  "GK21sokss_pu:13519": "vijñapya pitaraṃ sarvair balaiḥ śṛṅgabhujaḥ saha // SoKss_7,5.241 //",
  "GK21sokss_pu:13520": "bāhuvīryajitāśeṣavasudhādhipamaṇḍalam /",
  "GK21sokss_pu:13521": "ādāya cāyayau dikṣu pravikīrya yaśaḥśriyam // SoKss_7,5.242 //",
  "GK21sokss_pu:13522": "tato vahan rājyabhāraṃ praṇatair bhrātṛbhiḥ saha /",
  "GK21sokss_pu:13523": "niścintabhogasukhitau rañjayan pitarau kṛtī // SoKss_7,5.243 //",
  "GK21sokss_pu:13524": "dānaṃ dadad brāhmaṇebhyas tasthau śṛṅgabhujaḥ sukhī /",
  "GK21sokss_pu:13525": "rūpavatyārthasiddhyeva sa rūpaśikhayā saha // SoKss_7,5.244 //",
  "GK21sokss_pu:13526": "ity ananyāḥ patiṃ sādhvyaḥ sarvākāramupāsate /",
  "GK21sokss_pu:13527": "ete gunavarārūpaśikhe śvaśrūsnuṣe yathā // SoKss_7,5.245 //",
  "GK21sokss_pu:13528": "iti naravāhanadatto hariśikhamukhataḥ kathāmimāṃ śrutvā /",
  "GK21sokss_pu:13529": "ratnaprabhāsametaḥ sādhviti jalpaṃstutoṣa param // SoKss_7,5.246 //",
  "GK21sokss_pu:13530": "utthāya cāhnikamathāśu vidhāya gatvā vatseśvarasya nikaṭaṃ sa pituḥ sabhāryaḥ /",
  "GK21sokss_pu:13531": "bhuktvāparāhṇamativāhya ca gītavādyaiḥ svāntaḥpure sadayito rajanīṃ nināya // SoKss_7,5.247 //",
  "GK21sokss_pu:13532": "iti mahākaviśrīsomadevabhaṭṭaviracite kathāsaritsāgare ratnaprabhālambake pañcamas taraṅgaḥ /",
  "GK21sokss_pu:13533": "ṣaṣṭhas taraṅgaḥ /",
  "GK21sokss_pu:13534": "tataḥ prātaḥ punā ratnaprabhāsadmani taṃ sthitam /",
  "GK21sokss_pu:13535": "naravāhanadattaṃ te gomukhādyā upāgaman // SoKss_7,6.1 //",
  "GK21sokss_pu:13536": "marubhūtiḥ sa tu manākpītāsavamadālasaḥ /",
  "GK21sokss_pu:13537": "baddhapuṣpo 'nuliptaś ca vilambita upāyayau // SoKss_7,6.2 //",
  "GK21sokss_pu:13538": "praskhalatpadayā gatyā hāsayaṃstaṃ girā tadā /",
  "GK21sokss_pu:13539": "tannītirañjitamukho narmaṇovāca gomukhaḥ // SoKss_7,6.3 //",
  "GK21sokss_pu:13540": "yaugandharāyaṇasuto bhūtvā nītiṃ na vetsi kim /",
  "GK21sokss_pu:13541": "prātaḥ pibasi madyaṃ yanmattaḥ prabhumupaiṣi ca // SoKss_7,6.4 //",
  "GK21sokss_pu:13542": "tac chrutvā taṃ krudhā kṣībo marubhūtir jagāda saḥ /",
  "GK21sokss_pu:13543": "etan me prabhuṇā vācyamamunā guruṇāpi vā // SoKss_7,6.5 //",
  "GK21sokss_pu:13544": "tvaṃ tu kaḥ śikṣayasi māmityakātmaja re vada /",
  "GK21sokss_pu:13545": "ity uktavantaṃ taṃ bhūyo hasannāha sa gomukhaḥ // SoKss_7,6.6 //",
  "GK21sokss_pu:13546": "bhartsayantyavinītaṃ kiṃ svavācā prabhaviṣṇavaḥ /",
  "GK21sokss_pu:13547": "avaśyaṃ tasya vaktavyaṃ tatpārśvasthairyathocitam // SoKss_7,6.7 //",
  "GK21sokss_pu:13548": "satyaṃ cetyakaputro 'haṃ tvaṃ mantrivṛṣabhaḥ punaḥ /",
  "GK21sokss_pu:13549": "vakti te jāḍyam evaitadviṣāṇe staḥ paraṃ na te // SoKss_7,6.8 //",
  "GK21sokss_pu:13550": "ity ukto gomukhenātra marubhūtirabhāṣata /",
  "GK21sokss_pu:13551": "tav aiva vṛṣabhatvaṃ hi gomukhasyopapadyate // SoKss_7,6.9 //",
  "GK21sokss_pu:13552": "tathāpi yadadānto 'si so 'yaṃ te jātisaṃkaraḥ /",
  "GK21sokss_pu:13553": "etac chrutvātra sarveṣu hasatsūvāca gomukhaḥ // SoKss_7,6.10 //",
  "GK21sokss_pu:13554": "marubhūtirayaṃ ratnaṃ jātu yatnaśatairapi /",
  "GK21sokss_pu:13555": "avedhyaṃ vajrametasmin guṇaṃ ko hi praveśayet // SoKss_7,6.11 //",
  "GK21sokss_pu:13556": "anyatpuruṣaratnaṃ tadyadayatnena vedhyate /",
  "GK21sokss_pu:13557": "sikatāsetuvṛttāntaṃ śṛṇu cātra nidarśanam // SoKss_7,6.12 //",
  "GK21sokss_pu:13558": "āsīt ko'pi pratiṣṭhāne tapodatta iti dvijaḥ /",
  "GK21sokss_pu:13559": "sa pitrā kleśyamāno 'pi vidyā nādhyaita śaiśave // SoKss_7,6.13 //",
  "GK21sokss_pu:13560": "anantaraṃ garhyamāṇaḥ sarvairanuśayānvitaḥ /",
  "GK21sokss_pu:13561": "sa vidyāsiddhaye taptuṃ tapo gaṅgātaṭaṃ yayau // SoKss_7,6.14 //",
  "GK21sokss_pu:13562": "tatrāśritogratapasas tasya taṃ vīkṣya vismitaḥ /",
  "GK21sokss_pu:13563": "vārayiṣyandvijacchadmā śakro nikaṭamāyayau // SoKss_7,6.15 //",
  "GK21sokss_pu:13564": "āgatya ca sa gaṅgāyāstaṭāccikṣepa vāriṇi /",
  "GK21sokss_pu:13565": "uddhṛtyoddhṛtya sikatāḥ paśyatas tasya sormiṇi // SoKss_7,6.16 //",
  "GK21sokss_pu:13566": "tad dṛṣṭvā muktamaunas taṃ tapodattaḥ sa pṛṣṭavān /",
  "GK21sokss_pu:13567": "aśrāntaḥ kim idaṃ brahman karoṣīti sakautukam // SoKss_7,6.17 //",
  "GK21sokss_pu:13568": "nirbandhapṛṣṭaḥ sa ca taṃ śakro 'vādīddvijākṛtiḥ /",
  "GK21sokss_pu:13569": "setuṃ badhnāmi gaṅgāyāṃ tārāya prāṇināmiti // SoKss_7,6.18 //",
  "GK21sokss_pu:13570": "tato 'bravīttapodattaḥ setuḥ kiṃ mūrkha badhyate /",
  "GK21sokss_pu:13571": "gaṅgāyāmoghahāryābhiḥ sikatābhiḥ kadācana // SoKss_7,6.19 //",
  "GK21sokss_pu:13572": "tac chrutvā tam uvācaivaṃ śakro 'tha dvijarūpadhṛk /",
  "GK21sokss_pu:13573": "yadyevaṃ vetsi tadvidyāṃ vinā pāṭhaṃ vinā śrutam // SoKss_7,6.20 //",
  "GK21sokss_pu:13574": "kasmādvratopavāsādyaistvaṃ sādhayitumudyataḥ /",
  "GK21sokss_pu:13575": "iyaṃ śaśaviṣāṇecchā vyomni vā citrakalpanā // SoKss_7,6.21 //",
  "GK21sokss_pu:13576": "anakṣaro lipinyāso yadvidyādhyayanaṃ vinā /",
  "GK21sokss_pu:13577": "evaṃ yadi bhavedetannahyadhīyīta kaścana // SoKss_7,6.22 //",
  "GK21sokss_pu:13578": "ity uktaḥ sa tapodattaḥ śakreṇa dvijarūpiṇā /",
  "GK21sokss_pu:13579": "vicārya tattathā matvā tapastyaktvā gṛhaṃ yayau // SoKss_7,6.23 //",
  "GK21sokss_pu:13580": "evaṃ sudhīḥ sukhaṃ bodhyo marubhūtistu durmatiḥ /",
  "GK21sokss_pu:13581": "na śakyate bodhayituṃ bodhyamānaś ca kupyati // SoKss_7,6.24 //",
  "GK21sokss_pu:13582": "ity ukte gomukhenātra madhye hariśikho 'bhyadhāt /",
  "GK21sokss_pu:13583": "bhavanti sukhasaṃbodhyāḥ satyaṃ deva sumedhasaḥ // SoKss_7,6.25 //",
  "GK21sokss_pu:13584": "tathā ca pūrvamabhavad vārāṇasyāṃ dvijottamaḥ /",
  "GK21sokss_pu:13585": "kaścidvirūpaśarmākhyo virūpo nirdhanastathā // SoKss_7,6.26 //",
  "GK21sokss_pu:13586": "sa cavairūpyadaurgatyanirviṇṇastattapovanam /",
  "GK21sokss_pu:13587": "gatvā tīvraṃ tapaścakre rūpadraviṇakāṅkṣayā // SoKss_7,6.27 //",
  "GK21sokss_pu:13588": "tataḥ surapatiḥ kṛtvā vikṛtavyādhitākṛteḥ /",
  "GK21sokss_pu:13589": "jambukasyādhamaṃ rūpametyāgre tasya tasthivān // SoKss_7,6.28 //",
  "GK21sokss_pu:13590": "taṃ vilokya parītāṅgamakṣikābhiralakṣaṇam /",
  "GK21sokss_pu:13591": "virūpaśarmā śanakairmanasā vimamarśa saḥ // SoKss_7,6.29 //",
  "GK21sokss_pu:13592": "īdṛśā api jāyante saṃsāre pūrvakarmabhiḥ /",
  "GK21sokss_pu:13593": "tanmamālpamidaṃ dhātrā kṛtaṃ yannedṛśaḥ kṛtaḥ // SoKss_7,6.30 //",
  "GK21sokss_pu:13594": "ko daivalikhitaṃ bhogaṃ laṅghayed ity avetya saḥ /",
  "GK21sokss_pu:13595": "virūpaśarmā śanakais tapaḥsthānād yayau gṛham // SoKss_7,6.31 //",
  "GK21sokss_pu:13596": "itthaṃ subuddhiralpena deva yatnena bodhyate /",
  "GK21sokss_pu:13597": "na kṛcchreṇāpi mahatā nirvicāramatiḥ punaḥ // SoKss_7,6.32 //",
  "GK21sokss_pu:13598": "evaṃ hariśikhenokte śraddhadhāne ca gomukhe /",
  "GK21sokss_pu:13599": "marubhūtiranātmajñaḥ kṣībo 'tikupito 'bravīt // SoKss_7,6.33 //",
  "GK21sokss_pu:13600": "balaṃ gomukha vācyeva na tu bāhvorbhavādṛśām /",
  "GK21sokss_pu:13601": "vācālaiḥ kalahaḥ klībaistrapākṛdbāhuśālinām // SoKss_7,6.34 //",
  "GK21sokss_pu:13602": "iti bruvāṇaṃ yuddhecchuṃ marubhūtiṃ smitānanaḥ /",
  "GK21sokss_pu:13603": "naravāhanadatto 'tha prabhuḥ svayamasāntvayat // SoKss_7,6.35 //",
  "GK21sokss_pu:13604": "visṛjya taṃ ca svagṛhaṃ taṃ bālasakhivatsalaḥ /",
  "GK21sokss_pu:13605": "kurvandivasakāryāṇi nināya tadahaḥ sukham // SoKss_7,6.36 //",
  "GK21sokss_pu:13606": "prātaś ca sarveṣv āyāteṣv eṣu mantriṣu taṃ priyā /",
  "GK21sokss_pu:13607": "ratnaprabhā jagādaivaṃ marubhūtau trapānate // SoKss_7,6.37 //",
  "GK21sokss_pu:13608": "tvamāryaputra sukṛtī yasya te sacivā ime /",
  "GK21sokss_pu:13609": "ābālyasnehanigaḍanibaddhāḥ śuddhacetasaḥ // SoKss_7,6.38 //",
  "GK21sokss_pu:13610": "ete ca dhanyā yeṣāṃ tvamīdṛksnehaparaḥ prabhuḥ /",
  "GK21sokss_pu:13611": "prākkarmopārjitā yūyamanyonyasya na saṃśayaḥ // SoKss_7,6.39 //",
  "GK21sokss_pu:13612": "evam ukte tayā rājñyā vasantakasuto 'bravīt /",
  "GK21sokss_pu:13613": "naravāhanadattasya narmamittraṃ tapantakaḥ // SoKss_7,6.40 //",
  "GK21sokss_pu:13614": "satyaṃ purvārjito 'yaṃ naḥ svāmī sarvaṃ hi tiṣṭhati /",
  "GK21sokss_pu:13615": "pūrvakarmavaśādeva tathā ca śrūyatāṃ kathā // SoKss_7,6.41 //",
  "GK21sokss_pu:13616": "abhucchrīkaṇṭhanilaye vilāsapuranāmani /",
  "GK21sokss_pu:13617": "pure vinayaśīlākhyo nāmnānvarthena bhūpatiḥ // SoKss_7,6.42 //",
  "GK21sokss_pu:13618": "tasya prāṇasamā devī babhūva kamalaprabhā /",
  "GK21sokss_pu:13619": "tayā sākaṃ ca bhogaikasaktas tasthau cirāya saḥ // SoKss_7,6.43 //",
  "GK21sokss_pu:13620": "atha kālena bhūpasya jarā saundaryahāriṇī /",
  "GK21sokss_pu:13621": "tasyāvirāsīt tāṃ dṛṣṭvā sa cāsīdatiduḥkhitaḥ // SoKss_7,6.44 //",
  "GK21sokss_pu:13622": "himāhatamivāmbhojaṃ palitamlānamānanam /",
  "GK21sokss_pu:13623": "darśayāmi kathaṃ devyai hā dhiṅme maraṇaṃ varam // SoKss_7,6.45 //",
  "GK21sokss_pu:13624": "ityādi cintayan so 'tha sadasyāhūya bhūpatiḥ /",
  "GK21sokss_pu:13625": "vaidyaṃ taruṇacandrākhyaṃ nijagāda kṛtādaraḥ // SoKss_7,6.46 //",
  "GK21sokss_pu:13626": "bhadra bhaktastvamasmāsu kuśalaś ceti pṛcchyase /",
  "GK21sokss_pu:13627": "apy asti kācid yuktiḥ sā yayeyaṃ vāryate jarā // SoKss_7,6.47 //",
  "GK21sokss_pu:13628": "tac chrutvaiva kalāmātrasāro vāñchansa pūrṇatām /",
  "GK21sokss_pu:13629": "vakrastaruṇacandro 'ntaḥ satyanāmā vyacintayat // SoKss_7,6.48 //",
  "GK21sokss_pu:13630": "mūrkho 'yaṃ nṛpatirbhojyo mayā vetsyāmi ca kramāt /",
  "GK21sokss_pu:13631": "iti saṃcintya sa bhiṣaktam evam avadannṛpam // SoKss_7,6.49 //",
  "GK21sokss_pu:13632": "ekastvaṃ bhūgṛhe māsānaṣṭau yadidamauṣadham /",
  "GK21sokss_pu:13633": "upayuṅkṣe tato deva jarāmapanayāmi te // SoKss_7,6.50 //",
  "GK21sokss_pu:13634": "etac chrutvaiva sa nṛpastadbhūgṛhamakārayat /",
  "GK21sokss_pu:13635": "kṣamante na vicāraṃ hi mūrkhā viṣayalolupāḥ // SoKss_7,6.51 //",
  "GK21sokss_pu:13636": "rājansattvena pūrveṣāṃ tapasā ca damena ca /",
  "GK21sokss_pu:13637": "rasāyanāni siddhāni prabhāveṇa yugasya ca // SoKss_7,6.52 //",
  "GK21sokss_pu:13638": "adyatve ca śrutānyeva rasānyetāni bhūpate /",
  "GK21sokss_pu:13639": "sāmagryabhāvāt kurvanti yatpratyuta viparyayam // SoKss_7,6.53 //",
  "GK21sokss_pu:13640": "tanna yuktamidaṃ dhūrtāḥ krīḍantyeva hi bāliśaiḥ /",
  "GK21sokss_pu:13641": "kiṃ deva samatikrāntamāgacchati punarvayaḥ // SoKss_7,6.54 //",
  "GK21sokss_pu:13642": "ity ādi mantriṇāṃ vākyaṃ na lebhe tasya cāntaram /",
  "GK21sokss_pu:13643": "āvṛte hṛdaye rājño gāḍhayā bhogatṛṣṇayā // SoKss_7,6.55 //",
  "GK21sokss_pu:13644": "viveśa ca girā tasya bhiṣajastatsa bhūgṛham /",
  "GK21sokss_pu:13645": "ekākī vāritāśeṣarājocitaparicchadaḥ // SoKss_7,6.56 //",
  "GK21sokss_pu:13646": "eko vaidyaḥ svabhṛtyena sahaikenaiva tasya saḥ /",
  "GK21sokss_pu:13647": "tatrauṣadhādicaryāyāṃ babhūva paricārakaḥ // SoKss_7,6.57 //",
  "GK21sokss_pu:13648": "tasthau ca tatra sa nṛpo bhūmigarbhe tamomaye /",
  "GK21sokss_pu:13649": "ajñāna iva bhūyastvātprasṛte hṛdayādbahiḥ // SoKss_7,6.58 //",
  "GK21sokss_pu:13650": "gateṣu cātra māseṣu ṣaṇmātreṣv asya bhūpateḥ /",
  "GK21sokss_pu:13651": "vilokyābhyadhikībhūtāṃ tāṃ jarāṃ sa śaṭho bhiṣak // SoKss_7,6.59 //",
  "GK21sokss_pu:13652": "ājahāra kam apy ekaṃ puruṣaṃ tādṛśākṛtim /",
  "GK21sokss_pu:13653": "rājānaṃ tvāṃ karomīti yuvānaṃ kṛtasaṃvidam // SoKss_7,6.60 //",
  "GK21sokss_pu:13654": "tataḥ suraṅgāṃ bhūgehe dūrāddattvātra taṃ nṛpam /",
  "GK21sokss_pu:13655": "suptaṃ hatvā tayā nītvā so 'ndhakūpe 'kṣipanniśi // SoKss_7,6.61 //",
  "GK21sokss_pu:13656": "tay aiva puruṣaṃ taṃ ca taruṇaṃ tatra bhūgṛhe /",
  "GK21sokss_pu:13657": "praveśya sthāpayām āsa suraṅgāṃ pidadhe ca tām // SoKss_7,6.62 //",
  "GK21sokss_pu:13658": "saṃprāpya mūḍhabuddhīnāmavakāśaṃ nirargalam /",
  "GK21sokss_pu:13659": "ucchṛṅkhalamatiḥ kuryātprākṛtaḥ kiṃ na sāhasam // SoKss_7,6.63 //",
  "GK21sokss_pu:13660": "tataḥ sa sarvāḥ prakṛtīr vaidyo 'nyedyur abhāṣata /",
  "GK21sokss_pu:13661": "ajaro 'yaṃ kṛtas tāvat ṣaḍbhir māsair mayā nṛpaḥ // SoKss_7,6.64 //",
  "GK21sokss_pu:13662": "māsadvayena caitasya rūpamanyadbhaviṣyati /",
  "GK21sokss_pu:13663": "taddūrātkiṃcidātmānamasmai darśayatādhunā // SoKss_7,6.65 //",
  "GK21sokss_pu:13664": "ity uktvā bhūgṛhadvāri sarvānānīya darśayan /",
  "GK21sokss_pu:13665": "tasmai nyavedayadyūne sa teṣāṃ nāmakarmaṇī // SoKss_7,6.66 //",
  "GK21sokss_pu:13666": "ity antaḥpuraparyantaṃ māsadvitayamanvaham /",
  "GK21sokss_pu:13667": "bhūgṛhe 'bodhayadyuktyā yuvānaṃ puruṣaṃ sa tam // SoKss_7,6.67 //",
  "GK21sokss_pu:13668": "prāpte ca samaye taṃ sa bhogapuṣṭaṃ dharāgṛhāt /",
  "GK21sokss_pu:13669": "ujjahārājaraḥ so 'yaṃ jāto rājetyudāharan // SoKss_7,6.68 //",
  "GK21sokss_pu:13670": "tataś cauṣadhisaṃsiddhiḥ saiṣa rājeti tatra saḥ /",
  "GK21sokss_pu:13671": "paryavāryata hṛṣṭābhiḥ pumān prakṛtibhir yuvā // SoKss_7,6.69 //",
  "GK21sokss_pu:13672": "atha snātastathā labdharājyo rājocitāḥ kriyāḥ /",
  "GK21sokss_pu:13673": "cakāra sa sahāmātyaiḥ sotsavastaruṇaḥ pumān // SoKss_7,6.70 //",
  "GK21sokss_pu:13674": "tadāprabhṛti tasthau ca kurvanrājyaṃ sukhena saḥ /",
  "GK21sokss_pu:13675": "nāmājara iti prāpya krīḍannantaḥpuraiḥ saha // SoKss_7,6.71 //",
  "GK21sokss_pu:13676": "sarve caitamasaṃbhāvyavaidyavṛttāviśaṅkinaḥ /",
  "GK21sokss_pu:13677": "rasāyanaparāvṛttarūpaṃ svaṃ menire prabhum // SoKss_7,6.72 //",
  "GK21sokss_pu:13678": "prītyānurañjya prakṛtīrdevīṃ ca kamalaprabhām /",
  "GK21sokss_pu:13679": "so 'tha svamitrairajaro rājābhuṅkta saha śriyam // SoKss_7,6.73 //",
  "GK21sokss_pu:13680": "mittraṃ bheṣajacandrākhyaṃ tathānyaṃ padmadarśanam /",
  "GK21sokss_pu:13681": "ubhe ātmasame cakre hasyaśvagrāmapūrite // SoKss_7,6.74 //",
  "GK21sokss_pu:13682": "vaidyaṃ taruṇacandraṃ tu prakriyārthamamānayat /",
  "GK21sokss_pu:13683": "na tu tasmin viśaśvāsa satyadharmacyutātmani // SoKss_7,6.75 //",
  "GK21sokss_pu:13684": "ekadā ca sa vaidyastaṃ svairaṃ rājānam abravīt /",
  "GK21sokss_pu:13685": "kiṃ māmagaṇayitvaiva svātantryeṇa viceṣṭase // SoKss_7,6.76 //",
  "GK21sokss_pu:13686": "tadvismṛtaṃ yadā rājā bhavāniha mayā kṛtaḥ /",
  "GK21sokss_pu:13687": "tac chrutvaiva sa rājā tamajaro vaidyamabhyadhāt // SoKss_7,6.77 //",
  "GK21sokss_pu:13688": "aho mūrkho 'si kaḥ kasya kartā dātāpi vā pumān /",
  "GK21sokss_pu:13689": "prāktanaṃ karma hi sakhe karoti ca dadāti ca // SoKss_7,6.78 //",
  "GK21sokss_pu:13690": "atastvaṃ mā kṛthā darpaṃ tapaḥsiddhamidaṃ hi me /",
  "GK21sokss_pu:13691": "etac ca darśayiṣyāmi pratyakṣamacireṇa te // SoKss_7,6.79 //",
  "GK21sokss_pu:13692": "ity uktas tena sa trasta iva vaidyo vyacintayat /",
  "GK21sokss_pu:13693": "aho kim apy adhṛṣṭo 'yaṃ dhīro jñānīva bhāṣate // SoKss_7,6.80 //",
  "GK21sokss_pu:13694": "yadrahasyāntaraṅgatvaṃ svāmisaṃvananaṃ param /",
  "GK21sokss_pu:13695": "tad api kṣamate nāsminnanuvartyastadeṣa me // SoKss_7,6.81 //",
  "GK21sokss_pu:13696": "paśyāmi tāvatkimayaṃ sākṣānme darśayiṣyati /",
  "GK21sokss_pu:13697": "ity ālocya tathety evaṃ bhiṣaktūṣṇīṃ babhūva saḥ // SoKss_7,6.82 //",
  "GK21sokss_pu:13698": "anyedyuścājaro rājā paribhrāntuṃ sa niryayau /",
  "GK21sokss_pu:13699": "krīḍaṃstaruṇacandrādyaiḥ sevyamānāḥ suhṛtsakhaḥ // SoKss_7,6.83 //",
  "GK21sokss_pu:13700": "bhrāmyan prāpto nadītīraṃ yasyā madhye dadarśa saḥ /",
  "GK21sokss_pu:13701": "pravāhe vahadāyātaṃ sauvarṇaṃ padmapañcakam // SoKss_7,6.84 //",
  "GK21sokss_pu:13702": "ānāyayac ca bhṛtyaistadgṛhītvā pravilokya ca /",
  "GK21sokss_pu:13703": "vaidyaṃ taruṇacandraṃ taṃ jagāda nikaṭasthitam // SoKss_7,6.85 //",
  "GK21sokss_pu:13704": "nadītīreṇa gaccha tvamupariṣṭādito 'munā /",
  "GK21sokss_pu:13705": "utpattisthānam eteṣāṃ paṅkajānāṃ gaveṣaya // SoKss_7,6.86 //",
  "GK21sokss_pu:13706": "tac ca dṛṣṭvā tvamāgaccheḥ sumahatkautukaṃ hi me /",
  "GK21sokss_pu:13707": "adbhuteṣveṣu padmeṣu tvaṃ ca dakṣaḥ suhṛnmama // SoKss_7,6.87 //",
  "GK21sokss_pu:13708": "ity uktvā preṣitas tena rājñā sa vivaśo bhiṣak /",
  "GK21sokss_pu:13709": "yathādiṣṭena mārgeṇa tatheti prayayau tataḥ // SoKss_7,6.88 //",
  "GK21sokss_pu:13710": "rājāpyayāsīt svapuraṃ sa ca gacchan bhiṣak kramāt /",
  "GK21sokss_pu:13711": "prāpadāyatanaṃ śaivaṃ nadyās tasyās taṭasthitam // SoKss_7,6.89 //",
  "GK21sokss_pu:13712": "tadagre tatsarittīrthataṭe vaṭamahātarum /",
  "GK21sokss_pu:13713": "apaśyal lambamānaṃ ca tasminnarakaraṅkakam // SoKss_7,6.90 //",
  "GK21sokss_pu:13714": "tataḥ śrāntaḥ kṛtasnāno devam abhyarcya tatra saḥ /",
  "GK21sokss_pu:13715": "yāvattiṣṭhati megho 'tra tāvadāgatya vṛṣṭavān // SoKss_7,6.91 //",
  "GK21sokss_pu:13716": "meghābhivṛṣṭāt tasmāc ca vaṭaśākhāvalambinaḥ /",
  "GK21sokss_pu:13717": "mānuṣāsthikaraṅkādye nyapataṃstoyabindavaḥ // SoKss_7,6.92 //",
  "GK21sokss_pu:13718": "nadyāstīrthajale tasyāstebhyastāni dadarśa saḥ /",
  "GK21sokss_pu:13719": "jāyamānāni padmāni sauvarṇāni kṣaṇādbhiṣak // SoKss_7,6.93 //",
  "GK21sokss_pu:13720": "aho kimidamāścaryaṃ kaṃ pṛcchāmyajane vane /",
  "GK21sokss_pu:13721": "yadi vā veda kaḥ sargaṃ bahvāścaryamayaṃ vidheḥ // SoKss_7,6.94 //",
  "GK21sokss_pu:13722": "dṛṣṭastāvanmayā so 'yaṃ kanakāmbhoruhākaraḥ /",
  "GK21sokss_pu:13723": "tadetatprakṣipāmyatra tīrthe narakalevaram // SoKss_7,6.95 //",
  "GK21sokss_pu:13724": "dharmo 'stu vaitatpṛṣṭhe ca jāyantām ambujāni vā /",
  "GK21sokss_pu:13725": "ity ālocya sa vṛkṣāgrāt tataḥ kaṅkālamakṣipat // SoKss_7,6.96 //",
  "GK21sokss_pu:13726": "nītvā ca taddinaṃ tatra siddhakaryo 'pare 'hani /",
  "GK21sokss_pu:13727": "pratyāvartiṣṭa sa tato bhiṣagdeśaṃ nijaṃ prati // SoKss_7,6.97 //",
  "GK21sokss_pu:13728": "dinaiḥ katipayaḥ prāpa tadvilāsapuraṃ ca saḥ /",
  "GK21sokss_pu:13729": "tasyājarasya nikaṭaṃ rājño 'dhvakṛśadhūsaraḥ // SoKss_7,6.98 //",
  "GK21sokss_pu:13730": "dvāḥsthenāvedito yāvatpraviśya caraṇānataḥ /",
  "GK21sokss_pu:13731": "sa pṛṣṭakuśalo rājñā vṛttāntaṃ vakti taṃ bhiṣak // SoKss_7,6.99 //",
  "GK21sokss_pu:13732": "tāvat sa vijanaṃ kṛtvā rājā taṃ svayam abhyadhāt /",
  "GK21sokss_pu:13733": "dṛṣṭaṃ hemāmbujotpattisthānaṃ tadbhavatā sakhe // SoKss_7,6.100 //",
  "GK21sokss_pu:13734": "tatkṣetramuttamaṃ caivaṃ tatra dṛṣṭastvayā ca saḥ /",
  "GK21sokss_pu:13735": "karaṅko vaṭavṛkṣe tāṃ prāktanīṃ viddhi me tanum // SoKss_7,6.101 //",
  "GK21sokss_pu:13736": "tadūrdhvapādena mayā lambamānena kurvatā /",
  "GK21sokss_pu:13737": "tapas tatra purā tyaktamupaśoṣya kalevaram // SoKss_7,6.102 //",
  "GK21sokss_pu:13738": "tapasas tasya māhātmyātkaraṅkātpracyutais tataḥ /",
  "GK21sokss_pu:13739": "meghāmbubhis te jāyante padmās tatra hiraṇmayāḥ // SoKss_7,6.103 //",
  "GK21sokss_pu:13740": "sa karaṅkaś ca yatkṣiptastīrthe tatra mama tvayā /",
  "GK21sokss_pu:13741": "yuktaṃ tadvihitaṃ tvaṃ hi mittraṃ me pūrvajanmani // SoKss_7,6.104 //",
  "GK21sokss_pu:13742": "eṣa bheṣajacandraś ca tathāsau padmadarśanaḥ /",
  "GK21sokss_pu:13743": "etāvapi ca tajjanmasaṃgatau suhṛdau mama // SoKss_7,6.105 //",
  "GK21sokss_pu:13744": "tattasya tapaso mittra prāktanasya prabhāvataḥ /",
  "GK21sokss_pu:13745": "jātismaratvaṃ jñānaṃ ca rājyaṃ copanataṃ mama // SoKss_7,6.106 //",
  "GK21sokss_pu:13746": "tadetaddarśitaṃ tubhyaṃ yuktyā pratyakṣato mayā /",
  "GK21sokss_pu:13747": "bhavatkṣiptāsthisaṃghātaṃ sābhijñānaṃ ca varṇitam // SoKss_7,6.107 //",
  "GK21sokss_pu:13748": "tasmāttubhyaṃ mayā rājyamadāyīti mama tvayā /",
  "GK21sokss_pu:13749": "ahaṃkāro na kartavyaḥ sthāpyaṃ ceto na duḥsthitam // SoKss_7,6.108 //",
  "GK21sokss_pu:13750": "vinā hi prāktanaṃ karma na dātā ko'pi kasyacit /",
  "GK21sokss_pu:13751": "agarbhājjanturaśnāti pūrvakarmataroḥ phalam // SoKss_7,6.109 //",
  "GK21sokss_pu:13752": "ity uktaḥ sa bhiṣaktena rājñā dṛṣṭvā tathaiva tat /",
  "GK21sokss_pu:13753": "asaṃtoṣaṃ punarnaiva tatsevāsukhito 'bhyagāt // SoKss_7,6.110 //",
  "GK21sokss_pu:13754": "so 'pi rājājaro jātismarastaṃ bhiṣajaṃ tataḥ /",
  "GK21sokss_pu:13755": "saṃmānyārthapradānena yathocitamudāradhīḥ // SoKss_7,6.111 //",
  "GK21sokss_pu:13756": "antaḥpuraiḥ suhṛdbhiś ca sākaṃ nayajitāṃ mahīm /",
  "GK21sokss_pu:13757": "bhuñjānaḥ sukṛtaprāptāṃ sukhamāstāpakaṇṭakām // SoKss_7,6.112 //",
  "GK21sokss_pu:13758": "evaṃ bhavati loke 'smin deva sarvasya sarvadā /",
  "GK21sokss_pu:13759": "prākkarmopārjitaṃ jantoḥ sarvam eva śubhāśubham // SoKss_7,6.113 //",
  "GK21sokss_pu:13760": "tasmāttvam api naḥ svāmī manye janmāntarārjitaḥ /",
  "GK21sokss_pu:13761": "satsv anyeṣv evam asmākaṃ prasanno 'sy anyathā katham // SoKss_7,6.114 //",
  "GK21sokss_pu:13762": "ity apūrvaramaṇīyavicitrāṃ kāntayā saha tapantakavaktrāt /",
  "GK21sokss_pu:13763": "saṃniśamya sa kahāmudatiṣṭhat snātum atra naravāhanadattaḥ // SoKss_7,6.115 //",
  "GK21sokss_pu:13764": "kṛtasnāno gatvā nikaṭamatha vatseśanṛpateḥ pitur muñcan mātur muhur amṛtavarṣaṃ nayanayoḥ /",
  "GK21sokss_pu:13765": "kṛtāhāras tābhyāṃ saha sadayito mantrisahitaḥ sukhair āpānādyair dinam anayad etāṃ ca rajanīm // SoKss_7,6.116 //",
  "GK21sokss_pu:13766": "iti mahākaviśrīsomadevabhaṭṭaviracite kathāsaritsāgare ratnaprabhālambake ṣaṣṭhas taraṅgaḥ /",
  "GK21sokss_pu:13767": "saptamas taraṅgaḥ /",
  "GK21sokss_pu:13768": "tataḥ sa ratnaprabhayā samaṃ tadvāsaveśmani /",
  "GK21sokss_pu:13769": "sthito 'nyedyuḥ kathāḥ kurvaṃstāstāḥ sa sacivaiḥ saha // SoKss_7,7.1 //",
  "GK21sokss_pu:13770": "naravāhanadatto 'tra mandiraprāṅgaṇe bahiḥ /",
  "GK21sokss_pu:13771": "akasmātpuruṣasyeva śuśrāvākranditadhvanim // SoKss_7,7.2 //",
  "GK21sokss_pu:13772": "kim evam iti kasmiṃścit pṛcchatyāgatya ceṭikāḥ /",
  "GK21sokss_pu:13773": "abruvan kañcukī krandaty eṣa dharmagiriḥ prabho // SoKss_7,7.3 //",
  "GK21sokss_pu:13774": "ihāgatya hi mūrkheṇa mittreṇa kathito 'dhunā /",
  "GK21sokss_pu:13775": "tīrthayātrāgato 'muṣya bhrātā deśāntare mṛtaḥ // SoKss_7,7.4 //",
  "GK21sokss_pu:13776": "tena rājakulastho 'smīty asmarañ śokamohitaḥ /",
  "GK21sokss_pu:13777": "sākrandaḥ san gṛhaṃ nītaḥ saṃpraty eṣa bahir janaiḥ // SoKss_7,7.5 //",
  "GK21sokss_pu:13778": "tac chrutvā yuvarāje 'smiñ jātaduḥkhe 'nukampayā /",
  "GK21sokss_pu:13779": "rājñī ratnaprabhā tatra viṣaṇṇeva jagāda sā // SoKss_7,7.6 //",
  "GK21sokss_pu:13780": "priyabandhuviyogotthamaho duḥkhaṃ durutsaham /",
  "GK21sokss_pu:13781": "kaṣṭaṃ kiṃ na kṛto dhātrā jano 'yamajarāmaraḥ // SoKss_7,7.7 //",
  "GK21sokss_pu:13782": "iti rājñīvacaḥ śrutvā marubhūtiruvāca tām /",
  "GK21sokss_pu:13783": "martyeṣvetatkuto devi tathāhīmāṃ kathāṃ śṛṇu // SoKss_7,7.8 //",
  "GK21sokss_pu:13784": "cirāyurnāmni nagare cirāyurnāma bhūpatiḥ /",
  "GK21sokss_pu:13785": "pūrvaṃ cirāyurevāsītketanaṃ sarvasaṃpadām // SoKss_7,7.9 //",
  "GK21sokss_pu:13786": "tasya nāgārjuno nāma bodhisattvāṃśasaṃbhavaḥ /",
  "GK21sokss_pu:13787": "dayālurdānaśīlaś ca mantrī vijñānavānabhūt // SoKss_7,7.10 //",
  "GK21sokss_pu:13788": "yaḥ sarvauṣadhiyuktijñaścakre siddharasāyanaḥ /",
  "GK21sokss_pu:13789": "ātmānaṃ taṃ ca rājānaṃ vijaraṃ cirajīvitam // SoKss_7,7.11 //",
  "GK21sokss_pu:13790": "kadācinmantriṇas tasya bālaḥ pañcatvamāyayau /",
  "GK21sokss_pu:13791": "nāgārjunasya putreṣu sarveṣu dayitaḥ sutaḥ // SoKss_7,7.12 //",
  "GK21sokss_pu:13792": "sa tena dṛṣṭasaṃtāpo martyānāṃ mṛtyuśāntaye /",
  "GK21sokss_pu:13793": "amṛtaṃ saṃdadhe dravyaistapodānaprabhāvataḥ // SoKss_7,7.13 //",
  "GK21sokss_pu:13794": "śeṣauṣadhasya tvekasya kālayogaṃ sa melane /",
  "GK21sokss_pu:13795": "yāvatpratīkṣate tāvadindreṇa tadabudhyata // SoKss_7,7.14 //",
  "GK21sokss_pu:13796": "indraḥ sam āmantrya surairaśvināvevamādiśat /",
  "GK21sokss_pu:13797": "gatvā nāgārjunaṃ brūtamidaṃ madvacanādbhuvi // SoKss_7,7.15 //",
  "GK21sokss_pu:13798": "ko 'yaṃ kartum ihārabdho mantriṇāpyanayastvayā /",
  "GK21sokss_pu:13799": "kiṃ tvaṃ prajāpatiṃ jetumudyato bata sāṃpratam // SoKss_7,7.16 //",
  "GK21sokss_pu:13800": "martyā maraṇadharmāṇas tena ye kila nirmitāḥ /",
  "GK21sokss_pu:13801": "sādhayitvāmṛtaṃ yat tān amarān kartum icchasi // SoKss_7,7.17 //",
  "GK21sokss_pu:13802": "evaṃ kṛte viśeṣo hi kaḥ syād devamanuṣyayoḥ /",
  "GK21sokss_pu:13803": "yaṣṭavyayājakābhāvādbhajyate ca jagatsthitiḥ // SoKss_7,7.18 //",
  "GK21sokss_pu:13804": "tadasmadvacanādetatsaṃharāmṛtasādhanam /",
  "GK21sokss_pu:13805": "anyathā kupitā devāḥ śāpaṃ dāsyanti te dhruvam // SoKss_7,7.19 //",
  "GK21sokss_pu:13806": "yacchokādeṣa yatnaste sa svarge tvatsutaḥ sthitaḥ /",
  "GK21sokss_pu:13807": "iti saṃdiśya śakrastau prajighāyāśvināvubhau // SoKss_7,7.20 //",
  "GK21sokss_pu:13808": "tau cāgatya gṛhītārghau tadāgamanatoṣiṇe /",
  "GK21sokss_pu:13809": "ūcatuḥ śakrasaṃdeśaṃ tasmai nāgārjunāya tam // SoKss_7,7.21 //",
  "GK21sokss_pu:13810": "putraṃ jagadatuścāsya divi devaiḥ samaṃ sthitam /",
  "GK21sokss_pu:13811": "tato nāgārjunaḥ so 'tra viṣaṇṇaḥ sannacintayat // SoKss_7,7.22 //",
  "GK21sokss_pu:13812": "na karomīndravakyaṃ ceddevāstattāvadāsatām /",
  "GK21sokss_pu:13813": "imāveva na kiṃ śāpamaśvinau me prayacchataḥ // SoKss_7,7.23 //",
  "GK21sokss_pu:13814": "tadetadāstām amṛtaṃ na siddho me manorathaḥ /",
  "GK21sokss_pu:13815": "putraś ca me prāksukṛtairaśocyāṃ sa gato gatim // SoKss_7,7.24 //",
  "GK21sokss_pu:13816": "ity ālocyāśvinau devau so 'tra nāgārjuno 'bravīt /",
  "GK21sokss_pu:13817": "anuṣṭhitā mayendrājñā saṃharāmyamṛtakriyām // SoKss_7,7.25 //",
  "GK21sokss_pu:13818": "pañcāhenāmṛte siddhe kṛtaivaiṣājarāmarā /",
  "GK21sokss_pu:13819": "mayābhaviṣyatpṛthivī yuvāṃ cennāgamiṣyatam // SoKss_7,7.26 //",
  "GK21sokss_pu:13820": "ity uktvā tatsamakṣaṃ tattadvākhyānnicakhāna saḥ /",
  "GK21sokss_pu:13821": "dharaṇyāmamṛtaṃ siddhaprāyaṃ nāgārjunastadā // SoKss_7,7.27 //",
  "GK21sokss_pu:13822": "tato 'śvinau tam āpṛcchya gatvā śakrāya taddivi /",
  "GK21sokss_pu:13823": "ācakhyatuḥ kṛtaṃ kāryaṃ nanandātha ca devarāṭ // SoKss_7,7.28 //",
  "GK21sokss_pu:13824": "tāvaccāra cirāyuḥ sa rājā nāgārjunaprabhuḥ /",
  "GK21sokss_pu:13825": "putraṃ jīvaharaṃ nāma yauvarājye 'bhiṣiktavān // SoKss_7,7.29 //",
  "GK21sokss_pu:13826": "abhiṣiktaṃ ca taṃ mātā prāṇāmārthamupāgatam /",
  "GK21sokss_pu:13827": "rājñī dhanaparā nāma hṛṣṭaṃ dṛṣṭvābravītsutam // SoKss_7,7.30 //",
  "GK21sokss_pu:13828": "yauvarājyamidaṃ prāpya putra hṛṣyasi kiṃ mṛṣā /",
  "GK21sokss_pu:13829": "rājyaprāptyai kramo hy eṣa tapasā ca na vidyate // SoKss_7,7.31 //",
  "GK21sokss_pu:13830": "yuvarājā hi bahavo gatāḥ putrāḥ pitustava /",
  "GK21sokss_pu:13831": "na rājyaṃ kenacitprāptaṃ prāptaṃ sarvair viḍambanam // SoKss_7,7.32 //",
  "GK21sokss_pu:13832": "nāgārjunena dattaṃ hi tadrājñe 'smai rasāyanam /",
  "GK21sokss_pu:13833": "vayo varṣaśataṃ yena prāptamasyedamaṣṭamam // SoKss_7,7.33 //",
  "GK21sokss_pu:13834": "ko jānāti kiyantyanyānyapi prāpsyanti ca kramāt /",
  "GK21sokss_pu:13835": "yuvarājānnṛpasyāsya kurvato 'lpāyuṣaḥ sutān // SoKss_7,7.34 //",
  "GK21sokss_pu:13836": "etac chrutvā viṣaṇṇaṃ taṃ putraṃ sā punarabravīt /",
  "GK21sokss_pu:13837": "yadi rājyena te kṛtyaṃ tadupāyamimaṃ kuru // SoKss_7,7.35 //",
  "GK21sokss_pu:13838": "eṣa nāgārjuno mantrī pratyahaṃ vihitāhnikaḥ /",
  "GK21sokss_pu:13839": "āhārasamaye dātā karotyudghoṣaṇāmimām // SoKss_7,7.36 //",
  "GK21sokss_pu:13840": "ko 'rthī prārthayate kaḥ kiṃ tasmai kiṃ dīyatāmiti /",
  "GK21sokss_pu:13841": "svaśiro me prayaccheti tatkālaṃ bruhi gaccha tam // SoKss_7,7.37 //",
  "GK21sokss_pu:13842": "satyavāci tatas tasmiṃśchinnamūrdhni mṛte nṛpaḥ /",
  "GK21sokss_pu:13843": "tacchokātpañcatāṃ yāyādvanaṃ vaiṣa samāśrayet // SoKss_7,7.38 //",
  "GK21sokss_pu:13844": "tataḥ prāpsyasi rājyaṃ tvamupāyo 'nyo 'tra nāsti te /",
  "GK21sokss_pu:13845": "iti māturvacaḥ śrutvā rājaputrastutoṣa saḥ // SoKss_7,7.39 //",
  "GK21sokss_pu:13846": "tatheti tadvidhātuṃ ca cakār aiva sa niścayam /",
  "GK21sokss_pu:13847": "kaṣṭo hi bāndhavasnehaṃ rājyalobho 'tivartate // SoKss_7,7.40 //",
  "GK21sokss_pu:13848": "atha rājasuto 'nyedyuḥ svairaṃ jīvaharo yayau /",
  "GK21sokss_pu:13849": "tasya bhojanavelāyāṃ gṛhaṃ nāgārjunasya saḥ // SoKss_7,7.41 //",
  "GK21sokss_pu:13850": "kaḥ kiṃ yācata ityādi tadā tatra ca mantriṇam /",
  "GK21sokss_pu:13851": "vadantaṃ taṃ praviśy aiva sa mūrdhānamayācata // SoKss_7,7.42 //",
  "GK21sokss_pu:13852": "āścaryaṃ vatsa śirasā kiṃ karoṣi mamāmunā /",
  "GK21sokss_pu:13853": "māṃsāsthikeśasaṃgho hi kvopayujyata eṣa te // SoKss_7,7.43 //",
  "GK21sokss_pu:13854": "tathāpyarthastavānena yadi cchittvā gṛhāṇa tat /",
  "GK21sokss_pu:13855": "ity uktvopānayattasmai sa ca mantrī śirodharām // SoKss_7,7.44 //",
  "GK21sokss_pu:13856": "rasāyanadṛḍhāyāṃ ca tasyāṃ praharataściram /",
  "GK21sokss_pu:13857": "rājasūnoryayuḥ khaḍgā bahavas tasya khaṇḍaśaḥ // SoKss_7,7.45 //",
  "GK21sokss_pu:13858": "tāvadbuddhvaitadāyāntaṃ rājānaṃ taṃ cirāyuṣam /",
  "GK21sokss_pu:13859": "vārayantaṃ śirodānātso 'tra nāgārjuno 'bravīt // SoKss_7,7.46 //",
  "GK21sokss_pu:13860": "jātismaro 'haṃ nṛpate navatiṃ ca navādhikām /",
  "GK21sokss_pu:13861": "janmāni svaśiro dattaṃ mayā janmani janmani // SoKss_7,7.47 //",
  "GK21sokss_pu:13862": "idaṃ śatatamaṃ janma śirodānāya me prabho /",
  "GK21sokss_pu:13863": "tanmā sma vocaḥ kiṃcittvaṃ vimukho 'rthī na yāti me // SoKss_7,7.48 //",
  "GK21sokss_pu:13864": "tadidānīṃ dadāmyasyai tvatputrāya nijaṃ śiraḥ /",
  "GK21sokss_pu:13865": "tvanmukhālokanāyaiṣa kṛpāṇaṃ tena tasya saḥ // SoKss_7,7.49 //",
  "GK21sokss_pu:13866": "ityuktvāśliṣya taṃ bhūpaṃ cūrṇamānāyya koṣataḥ /",
  "GK21sokss_pu:13867": "alipadrājaputrasya kṛpāṇaṃ tena tasya saḥ // SoKss_7,7.50 //",
  "GK21sokss_pu:13868": "tatkṛpāṇaprahāreṇa so 'tha tasya nṛpātmajaḥ /",
  "GK21sokss_pu:13869": "nāgārjunasya ciccheda śiro nālādivāmbujam // SoKss_7,7.51 //",
  "GK21sokss_pu:13870": "athotthite mahākrande prāṇatyāgonmukhe nṛpe /",
  "GK21sokss_pu:13871": "ity uccacāra gaganādaśarīrātra bhāratī // SoKss_7,7.52 //",
  "GK21sokss_pu:13872": "akāryaṃ mā kṛthā rājannaśocyo hy eṣa te sakhā /",
  "GK21sokss_pu:13873": "nāgārjuno 'punarjanmā gato buddhasamāṃ gatim // SoKss_7,7.53 //",
  "GK21sokss_pu:13874": "etac chrutvā sa virataścirāyurmaraṇānnṛpaḥ /",
  "GK21sokss_pu:13875": "dattadānaḥ śucā tyaktarājyo vanamaśiśriyat // SoKss_7,7.54 //",
  "GK21sokss_pu:13876": "tatra kālena tapasā sa prāpa paramāṃ gatim /",
  "GK21sokss_pu:13877": "tatputro 'py adhitasthau tadrājyaṃ jīvaharo 'tra saḥ // SoKss_7,7.55 //",
  "GK21sokss_pu:13878": "prāptarājyaś ca nacirādrāṣṭrabhedaṃ vidhāya saḥ /",
  "GK21sokss_pu:13879": "hato nāgārjunasutaiḥ smaradbhistadvadhaṃ pituḥ // SoKss_7,7.56 //",
  "GK21sokss_pu:13880": "tacchokād atha tanmātus tasyā hṛdayamasphuṭat /",
  "GK21sokss_pu:13881": "anāryajuṣṭena pahā pravṛttānāṃ śivaṃ kutaḥ // SoKss_7,7.57 //",
  "GK21sokss_pu:13882": "rājye ca rājñyām anyasyāṃ jātas tasya cirāyuṣaḥ /",
  "GK21sokss_pu:13883": "śatāyur nāma putras tair mantrimukhyair nyaveśyata // SoKss_7,7.58 //",
  "GK21sokss_pu:13884": "evaṃ nāgārjunārabdhaṃ martyānāṃ mṛtyunāśanam /",
  "GK21sokss_pu:13885": "na soḍhuṃ daivatairyāvatso 'pi mṛtyuvaśaṃ gataḥ // SoKss_7,7.59 //",
  "GK21sokss_pu:13886": "tasmādvidhātṛvihito 'yamanitya eva durvāraduḥkhabahulo nanu jīvalokaḥ /",
  "GK21sokss_pu:13887": "śakyaṃ na kartum api yatnaśatais tadatra kenāpi kiṃcid api necchati yadvidhātā // SoKss_7,7.60 //",
  "GK21sokss_pu:13888": "ityākhyāya kathāṃ kila virate marubhūtike samaṃ sacivaiḥ /",
  "GK21sokss_pu:13889": "naravāhanadatto nijamutthāya cakāra divasakartavyam // SoKss_7,7.61 //",
  "GK21sokss_pu:13890": "iti mahākaviśrīsomadevabhaṭṭaviracite kathāsaritsāgare ratnaprabhālambake saptamas taraṅgaḥ /",
  "GK21sokss_pu:13891": "aṣṭamas taraṅgaḥ /",
  "GK21sokss_pu:13892": "tato 'hani pare prāptaḥ sotkāṃ ratnaprabhāṃ priyām /",
  "GK21sokss_pu:13893": "śīghraṃ pratyāgamiṣyāmītyāśvāsyākheṭakāya saḥ // SoKss_7,8.1 //",
  "GK21sokss_pu:13894": "vatseśena samaṃ pitrā vayasyaiścāṭavīṃ yayau /",
  "GK21sokss_pu:13895": "naravāhanadatto 'śvairgajaiś ca parivāritaḥ // SoKss_7,8.2 //",
  "GK21sokss_pu:13896": "tatra bhinnebhakumbhānāṃ nakhodaraparicyutaiḥ /",
  "GK21sokss_pu:13897": "siṃhānāṃ hatasuptānāmuptabījeva mauktikaiḥ // SoKss_7,8.3 //",
  "GK21sokss_pu:13898": "vyāghrāṇāṃ bhallalūnānāṃ daṃṣtrābhiḥ sāṅkur eva ca /",
  "GK21sokss_pu:13899": "sapallaveva kṣatajair hariṇānāṃ parisrutaiḥ // SoKss_7,8.4 //",
  "GK21sokss_pu:13900": "nimagnakaṅkapatrāṅkaiḥ kroḍaiḥ stabakiteva ca /",
  "GK21sokss_pu:13901": "śarīraiḥ śarabhāṇāṃ ca patitaiḥ phaliteva ca // SoKss_7,8.5 //",
  "GK21sokss_pu:13902": "babhūva tasya nipataddhanaśabdaśilīmukhā /",
  "GK21sokss_pu:13903": "prītaye mṛgayālīlālatā śobhitakānanā // SoKss_7,8.6 //",
  "GK21sokss_pu:13904": "śanaiḥ śrāntaḥ sa viśramya praviveśa vanāntaram /",
  "GK21sokss_pu:13905": "hayārūdhaḥ sahaikena gomukhenāśvasādinā // SoKss_7,8.7 //",
  "GK21sokss_pu:13906": "tatrārebhe ca gulikākrīḍāṃ kām api tatkṣaṇam /",
  "GK21sokss_pu:13907": "tāvac ca tāpasī kāpi pathā tena kilāyayau // SoKss_7,8.8 //",
  "GK21sokss_pu:13908": "tasyās tasya karādbhraṣṭā gulikā mūrdhni cāpatat /",
  "GK21sokss_pu:13909": "tato vihasya kiṃcitsā tāpasī tam abhāṣata // SoKss_7,8.9 //",
  "GK21sokss_pu:13910": "evam eva mado 'yaṃ cettava tadyadyavāpsyasi /",
  "GK21sokss_pu:13911": "jātu karpūrikāṃ bhāryāṃ tataḥ kīdṛgbhaviṣyati // SoKss_7,8.10 //",
  "GK21sokss_pu:13912": "etac chrutvāvaruhy aiva turagāccaraṇānataḥ /",
  "GK21sokss_pu:13913": "naravāhanadattastāṃ tāpasīṃ nijagāda saḥ // SoKss_7,8.11 //",
  "GK21sokss_pu:13914": "tvaṃ na dṛṣṭā mayā daivādgulikā cātra me gatā /",
  "GK21sokss_pu:13915": "pradīda tadbhagavati kṣamasva skhalitaṃ mama // SoKss_7,8.12 //",
  "GK21sokss_pu:13916": "tac chrutvā nāsti me putra kopa ityabhidhāya ca /",
  "GK21sokss_pu:13917": "tāpasī sā jitakrodhā tamāśīrbhirasāntvayat // SoKss_7,8.13 //",
  "GK21sokss_pu:13918": "tataś ca vaśinīṃ matvā prabuddhāṃ satyatāpasīm /",
  "GK21sokss_pu:13919": "naravāhanadattastāṃ papraccha vinayena saḥ // SoKss_7,8.14 //",
  "GK21sokss_pu:13920": "kaiṣā karpūrikā nāma bhagavatyudita tvayā /",
  "GK21sokss_pu:13921": "etādādiśi tuṣṭāsi mayi cetkautukaṃ hi me // SoKss_7,8.15 //",
  "GK21sokss_pu:13922": "ity uktavantaṃ praṇataṃ tāpasī taṃ jagāda sā /",
  "GK21sokss_pu:13923": "asti pārembudhi paraṃ nāmnā karpūrasaṃbhavam // SoKss_7,8.16 //",
  "GK21sokss_pu:13924": "anvarthas tatra rājāsti karpūraka iti śrutaḥ /",
  "GK21sokss_pu:13925": "tasya karpūrikā nāma sutāsti varakanyakā // SoKss_7,8.17 //",
  "GK21sokss_pu:13926": "ekāṃ vilokya kamalāṃ nirmathyāpahṛtāṃ suraiḥ /",
  "GK21sokss_pu:13927": "yā dvitīyeva nikṣipya tatra gopāyitābdhinā // SoKss_7,8.18 //",
  "GK21sokss_pu:13928": "puruṣadveṣinī sā ca vivāhaṃ nābhivāñchati /",
  "GK21sokss_pu:13929": "tvayy upete yadi paraṃ bhaviṣyati tadarthinī // SoKss_7,8.19 //",
  "GK21sokss_pu:13930": "tattatra gaccha putra tvaṃ tāṃ ca prāpsyasi sundarīm /",
  "GK21sokss_pu:13931": "gacchataś cātra te 'ṭavyāṃ mahākleśo bhaviṣyati // SoKss_7,8.20 //",
  "GK21sokss_pu:13932": "mohas tatra na kāryas te sarvaṃ svantaṃ hi bhāvi tat /",
  "GK21sokss_pu:13933": "ity uktvaiva kham utpatya tāpasī sā tirodadhe // SoKss_7,8.21 //",
  "GK21sokss_pu:13934": "naravāhanadatto 'tha tadvāṇīmadanājñayā /",
  "GK21sokss_pu:13935": "ākṛṣṭaḥ sa tamāha sma gomukhaṃ pārśvavartinam // SoKss_7,8.22 //",
  "GK21sokss_pu:13936": "ehi karpūrikāpārśvaṃ puraṃ karpūrasaṃbhavam /",
  "GK21sokss_pu:13937": "gacchāvastām adṛṣṭvā hi na kṣaṇaṃ sthātumutsahe // SoKss_7,8.23 //",
  "GK21sokss_pu:13938": "tac chrutvā gomukho 'vādīddevālaṃ sāhasena te /",
  "GK21sokss_pu:13939": "kva tvaṃ kvābdhiḥ puraṃ tatkva kva so 'dhvā kanyakā kva sā // SoKss_7,8.24 //",
  "GK21sokss_pu:13940": "nāmni śrute kim ekākī tyaktadivyāṅganājanaḥ /",
  "GK21sokss_pu:13941": "nirabhiprāyasaṃdigdhāmabhidhāvasi mānuṣīm // SoKss_7,8.25 //",
  "GK21sokss_pu:13942": "evaṃ sa gomukhenokto vatsarājasutastadā /",
  "GK21sokss_pu:13943": "abravītsiddhatāpasyā na tasyā vacanaṃ mṛṣā // SoKss_7,8.26 //",
  "GK21sokss_pu:13944": "tanmayāvaśyagantavyaṃ prāptuṃ tāṃ rājakanyakām /",
  "GK21sokss_pu:13945": "ity uktvā sa hayārūḍhaḥ pratasthe tatkṣaṇaṃ tataḥ // SoKss_7,8.27 //",
  "GK21sokss_pu:13946": "anvagāt sa ca taṃ tūṣṇīmanicchannapi gomukhaḥ /",
  "GK21sokss_pu:13947": "akurvanvacanaṃ bhṛtyairanugamyaḥ paraṃ prabhuḥ // SoKss_7,8.28 //",
  "GK21sokss_pu:13948": "tāvad vatseśvaro 'py āgāt kṛtākheṭo nijāṃ purīm /",
  "GK21sokss_pu:13949": "manvānaḥ sa tamāyāntaṃ sutaṃ svabalamadhyagam // SoKss_7,8.29 //",
  "GK21sokss_pu:13950": "svabalaṃ tac ca tasyāgānmarubhūtyādibhiḥ saha /",
  "GK21sokss_pu:13951": "purīṃ tām eva matvā taṃ sainyamadhyasthitaṃ prabhum // SoKss_7,8.30 //",
  "GK21sokss_pu:13952": "tatra prāptā vicinvantaste buddhvā tamanāgatam /",
  "GK21sokss_pu:13953": "vatseśvarādayo jagmuḥ sarve ratnaprabhāntikam // SoKss_7,8.31 //",
  "GK21sokss_pu:13954": "sā cādau tac chrutenārtā dhyātayā nijavidyayā /",
  "GK21sokss_pu:13955": "ākhyātadayitodantā vignaṃ śvaśuram abravīt // SoKss_7,8.32 //",
  "GK21sokss_pu:13956": "karpūrikāṃ rājasutāṃ tāpasyā kathitāṃ vane /",
  "GK21sokss_pu:13957": "āryaputro gataḥ prāptuṃ puraṃ karpūrasaṃbhavam // SoKss_7,8.33 //",
  "GK21sokss_pu:13958": "śīghraṃ ca kṛtakāryaḥ sann ihaiṣyati sagomukhaḥ /",
  "GK21sokss_pu:13959": "tadalaṃ cintayaitad dhi vidyāto 'dhigataṃ mayā // SoKss_7,8.34 //",
  "GK21sokss_pu:13960": "ity uktvāśvāsayatsā taṃ vatseśaṃ saparicchadam /",
  "GK21sokss_pu:13961": "ratnaprabhānyāṃ vidyāṃ ca bhartuḥ prāyuṅkta tasya sa // SoKss_7,8.35 //",
  "GK21sokss_pu:13962": "naravāhanadattasya pathi kleśopaśāntaye /",
  "GK21sokss_pu:13963": "neṣyāṃ bhartṛhitaiṣiṇyo gaṇayanti hi sustriyaḥ // SoKss_7,8.36 //",
  "GK21sokss_pu:13964": "tāvac ca dūramadhvānaṃ sa yayau vājipṛṣṭhagaḥ /",
  "GK21sokss_pu:13965": "naravāhanadatto 'syām aṭavyāṃ gomukhānvitaḥ // SoKss_7,8.37 //",
  "GK21sokss_pu:13966": "athākasmādupetyāta kumārī pathyuvāca tam /",
  "GK21sokss_pu:13967": "ahaṃ māyāvatī nāma vidyā ratnaprabheritā // SoKss_7,8.38 //",
  "GK21sokss_pu:13968": "rakṣāmyadṛśyā mārge tvāṃ niścintastadvrajādhunā /",
  "GK21sokss_pu:13969": "ity uktvā rupiṇī vidyā tiro 'bhūtsāsya paśyataḥ // SoKss_7,8.39 //",
  "GK21sokss_pu:13970": "tatprabhāvāt tataḥ śāntakṣuttṛṣṇaḥ pathi sa vrajan /",
  "GK21sokss_pu:13971": "naravāhanadattastāṃ stuvanratnaprabhāṃ priyām // SoKss_7,8.40 //",
  "GK21sokss_pu:13972": "sāyaṃ svacchasaraḥ prāpya vanaṃ svādutaraiḥ phalaiḥ /",
  "GK21sokss_pu:13973": "jalaiścāhārapānādi snātaścakre sagomukhaḥ // SoKss_7,8.41 //",
  "GK21sokss_pu:13974": "naktaṃ ca tatra saṃyamya dattaghāsau hayāvadhaḥ /",
  "GK21sokss_pu:13975": "mantridvitīyo vāsārthamāruroha mahātarum // SoKss_7,8.42 //",
  "GK21sokss_pu:13976": "tasyoruśākhāsaṃviṣṭo vitrastahayaheṣitaiḥ /",
  "GK21sokss_pu:13977": "prabuddhaḥ so 'ntarādhastādapaśyatsiṃham āgatam // SoKss_7,8.43 //",
  "GK21sokss_pu:13978": "dṛṣṭvā cāvatitīrṣuṃ tam aśvārthe gomukho 'bravīt /",
  "GK21sokss_pu:13979": "aho dehānapekṣaḥ sann amantreṇaiva ceṣṭase // SoKss_7,8.44 //",
  "GK21sokss_pu:13980": "śarīramūlā hi nṛpā mantramūlā ca rājatā /",
  "GK21sokss_pu:13981": "yuyutsase tat tīryagbhir nakhadaṃṣṭrāyudhaiḥ katham // SoKss_7,8.45 //",
  "GK21sokss_pu:13982": "etadrakṣārthamevāvām ihārūḍhau hi saṃprati /",
  "GK21sokss_pu:13983": "iti gomukhavāgruddho yuvarājaḥ sa tatkṣaṇam // SoKss_7,8.46 //",
  "GK21sokss_pu:13984": "siṃhaṃ taṃ turagaṃ ghnantaṃ dṛṣṭvā churikayā drutam /",
  "GK21sokss_pu:13985": "ājaghāna taroḥ pṛṣṭhātkṣiptayā sa nimagnayā // SoKss_7,8.47 //",
  "GK21sokss_pu:13986": "sa tathā tena viddho 'pi taṃ hatvaiva hayaṃ balī /",
  "GK21sokss_pu:13987": "siṃho vyāpādayām āsa dvitīyam api vājinam // SoKss_7,8.48 //",
  "GK21sokss_pu:13988": "tato vatseśvarasutaḥ khaḍgamādāya gomukhāt /",
  "GK21sokss_pu:13989": "tena kṣiptena madhye taṃ siṃhaṃ dvedhā cakāra saḥ // SoKss_7,8.49 //",
  "GK21sokss_pu:13990": "avatīrya ca saṃgṛhya kṛpāṇīṃ siṃhadehataḥ /",
  "GK21sokss_pu:13991": "khaḍgaṃ cāruhya so 'traiva vṛkṣe rātrimuvāsa tām // SoKss_7,8.50 //",
  "GK21sokss_pu:13992": "prātastato 'vatīrṇaś ca pratasthe gomukhānvitaḥ /",
  "GK21sokss_pu:13993": "naravāhanadatto 'tastāṃ sa karpūrikāṃ prati // SoKss_7,8.51 //",
  "GK21sokss_pu:13994": "atha padbhyāṃ prayāntaṃ taṃ siṃhena hatavāhanam /",
  "GK21sokss_pu:13995": "dṛṣṭvā vinodayannevamuvāca pathi gomukhaḥ // SoKss_7,8.52 //",
  "GK21sokss_pu:13996": "deva prāsaṅgikīmetāṃ kathāmākhyāmi te śṛṇu /",
  "GK21sokss_pu:13997": "astīhairāvatī nāma nagarī vijitālakā // SoKss_7,8.53 //",
  "GK21sokss_pu:13998": "tasyāmabhūtparityāgaseno nāma mahīpatiḥ /",
  "GK21sokss_pu:13999": "babhūvatuś ca tasya dve devyau prāṇasame priye // SoKss_7,8.54 //",
  "GK21sokss_pu:14000": "ekā svamantritanayā nāmato 'dhikasaṃgamā /",
  "GK21sokss_pu:14001": "nāmnā tu kāvyālaṃkārā dvitīyā rājavaṃśajā // SoKss_7,8.55 //",
  "GK21sokss_pu:14002": "tābhyāṃ samaṃ ca so 'putro rājā putrārthamambikām /",
  "GK21sokss_pu:14003": "ārādhayannirāhāro darbhaśāyī vyadhāttapaḥ // SoKss_7,8.56 //",
  "GK21sokss_pu:14004": "tataḥ sā taṃ tapastuṣṭā svapne dattvā phaladvayam /",
  "GK21sokss_pu:14005": "divyaṃ samādiśatsākṣādbhavānī bhaktavatsalā // SoKss_7,8.57 //",
  "GK21sokss_pu:14006": "uttiṣṭha dehi dārebhyo bhakṣyam etat phaladvayam /",
  "GK21sokss_pu:14007": "tato rājan pravīrau te janiṣyete sutāv ubhau // SoKss_7,8.58 //",
  "GK21sokss_pu:14008": "ity uktvāntardadhe gaurī prabuddhaḥ sa ca bhūpatiḥ /",
  "GK21sokss_pu:14009": "nananda prātar utthāya haste paśyannubhe phale // SoKss_7,8.59 //",
  "GK21sokss_pu:14010": "svapnena tena cānandya varṇitena parigraham /",
  "GK21sokss_pu:14011": "snāto mṛḍānīm abhyarcya cakāra vratapāraṇam // SoKss_7,8.60 //",
  "GK21sokss_pu:14012": "naktaṃ copetya tāṃ pūrvaṃ rājñīmadhikasaṃgamām /",
  "GK21sokss_pu:14013": "phalam ekaṃ dadau tasyai sā ca tadbubhuje tadā // SoKss_7,8.61 //",
  "GK21sokss_pu:14014": "tatas tanmandire tasyām uvāsa sa nṛpo niśi /",
  "GK21sokss_pu:14015": "tatpiturmantrimukhyasya nijasya kila gauravāt // SoKss_7,8.62 //",
  "GK21sokss_pu:14016": "tac cātra nidadhe saṃpratyātmaśayyāśirontike /",
  "GK21sokss_pu:14017": "dvitīyasyāḥ kṛte devyā dvitīyaṃ kalpitaṃ phalam // SoKss_7,8.63 //",
  "GK21sokss_pu:14018": "suptasyātra nṛpasyātha rājñī sādhikasaṃgamā /",
  "GK21sokss_pu:14019": "utthāyātmana eva dvāvicchantī sadṛśau sutau // SoKss_7,8.64 //",
  "GK21sokss_pu:14020": "śīrṣāntādbhakṣayām āsa dvitīyam api tatphalam /",
  "GK21sokss_pu:14021": "nisargasiddho nārīṇāṃ sapatnīṣu hi matsaraḥ // SoKss_7,8.65 //",
  "GK21sokss_pu:14022": "prātaś cotthāya cinvānaṃ tatphalaṃ taṃ mahīpatim /",
  "GK21sokss_pu:14023": "mayaiva tatphalaṃ bhuktaṃ dvitīyamiti sābravīt // SoKss_7,8.66 //",
  "GK21sokss_pu:14024": "tataḥ sa rājā vimanā nirgatyātītya vāsaram /",
  "GK21sokss_pu:14025": "naktaṃ tasyā dvitīyasyā devyā vāsagṛhaṃ yayau // SoKss_7,8.67 //",
  "GK21sokss_pu:14026": "tatra tatphalam ekaṃ tāṃ yācamānāṃ ca so 'bravīt /",
  "GK21sokss_pu:14027": "suptasya me tadapyaśnātsapatnī te chalād iti // SoKss_7,8.68 //",
  "GK21sokss_pu:14028": "tataḥ sā tanayotpattihetumaprāpya tatphalam /",
  "GK21sokss_pu:14029": "babhūva kāvyālaṃkārā rājñī tūṣṇīṃ suduḥkhitā // SoKss_7,8.69 //",
  "GK21sokss_pu:14030": "gacchatsvastha dineṣv atra rājñī sādhikasaṃgamā /",
  "GK21sokss_pu:14031": "sagarbhābhūd asūtātha kāle dvau yugapatsutau // SoKss_7,8.70 //",
  "GK21sokss_pu:14032": "rājāpi sa tadutpattiphalitasvamanorathaḥ /",
  "GK21sokss_pu:14033": "nandati sma parityāgasenaḥ kṛtamahotsavaḥ // SoKss_7,8.71 //",
  "GK21sokss_pu:14034": "tayoś ca sutayorjyeṣṭhamindīvaranibhekṣaṇam /",
  "GK21sokss_pu:14035": "nāmnendīvarasenaṃ sa nṛpaścakre 'dbhutākṛtim // SoKss_7,8.72 //",
  "GK21sokss_pu:14036": "vidadhe ca kanīyāṃsamanicchāsenamākhyayā /",
  "GK21sokss_pu:14037": "tajjananyā yato bhuktaṃ phalaṃ tattadanicchayā // SoKss_7,8.73 //",
  "GK21sokss_pu:14038": "athātra tasya rājñī sā dvitīyā bhūmipasya tat /",
  "GK21sokss_pu:14039": "ālokya kāvyālaṃkārā sāmarṣā samacintayat // SoKss_7,8.74 //",
  "GK21sokss_pu:14040": "aho ahaṃ sutaprāpteḥ sapatnyā vañcitaitayā /",
  "GK21sokss_pu:14041": "tadetasyā mayāvaśyaṃ kāryā manyupratikriyā // SoKss_7,8.75 //",
  "GK21sokss_pu:14042": "vināśyau tanayāvetāvetadīyau svayuktitaḥ /",
  "GK21sokss_pu:14043": "iti saṃcintya sā tasthau tadupāyaṃ vicinvatī // SoKss_7,8.76 //",
  "GK21sokss_pu:14044": "yathā yathā ca tau tatra vavṛdhāte nṛpātmajau /",
  "GK21sokss_pu:14045": "tathā tathāsyā vavṛdhe hṛdaye vairapādapaḥ // SoKss_7,8.77 //",
  "GK21sokss_pu:14046": "krameṇa yauvanasthau ca tau vijñāpayataḥ sma tam /",
  "GK21sokss_pu:14047": "rājaputrau svapitaraṃ jigīṣū bhujaśālinau // SoKss_7,8.78 //",
  "GK21sokss_pu:14048": "astreṣu śikṣitau tāvad āvāṃ saṃprāptayauvanau /",
  "GK21sokss_pu:14049": "tadbhujān viphalān etān bibhratau katham āsvahe // SoKss_7,8.79 //",
  "GK21sokss_pu:14050": "kṣatriyasyājigīṣasya dhigbāhū dhik ca yauvanam /",
  "GK21sokss_pu:14051": "ato 'nujānīhy adhunā tāta digvijayāya nau // SoKss_7,8.80 //",
  "GK21sokss_pu:14052": "iti sūnvorvacaḥ śrutvā rājā hṛṣṭo 'numanya saḥ /",
  "GK21sokss_pu:14053": "yātrārambhaṃ parityāgasenaḥ saṃvidadhe tayoḥ // SoKss_7,8.81 //",
  "GK21sokss_pu:14054": "yadyatra saṃkaṭaṃ jātu yuvayoḥ syāttadāmbikā /",
  "GK21sokss_pu:14055": "smartavyārtiharā devī tayā dattau hi me yuvām // SoKss_7,8.82 //",
  "GK21sokss_pu:14056": "ity uktvā ca sa tau rājā yātrāyai prāhiṇotsutau /",
  "GK21sokss_pu:14057": "yuktau sainyaiḥ sasāmantairjananyā kṛtamaṅgalau // SoKss_7,8.83 //",
  "GK21sokss_pu:14058": "nijaṃ mantripradhānaṃ ca paścānmātām ahaṃ tayoḥ /",
  "GK21sokss_pu:14059": "prajñāsahāyaṃ vyasṛjannāmnā prathamasaṃgamam // SoKss_7,8.84 //",
  "GK21sokss_pu:14060": "atha tau rājaputrau dvau sabalau bhrātarau kramāt /",
  "GK21sokss_pu:14061": "gatvā prācīṃ diśaṃ pūrvaṃ jigyatuḥ prājyavikramau // SoKss_7,8.85 //",
  "GK21sokss_pu:14062": "tato 'pratihatau vīrau militānekapārthivau /",
  "GK21sokss_pu:14063": "jetuṃ siddhapratāpau tau jagmaturdakṣiṇāṃ diśam // SoKss_7,8.86 //",
  "GK21sokss_pu:14064": "tāṃ ca vārtāṃ tayoḥ śrutvā pitarau tau nanandatuḥ /",
  "GK21sokss_pu:14065": "jajvālāparamātā tu sāntarvidveṣavahninā // SoKss_7,8.87 //",
  "GK21sokss_pu:14066": "etābhyāṃ bhujadarpeṇa pṛthvīṃ jitvā nihatya mām /",
  "GK21sokss_pu:14067": "rājyaṃ madīyaṃ svīkartuṃ matputrābhyāṃ vicintitam // SoKss_7,8.88 //",
  "GK21sokss_pu:14068": "tadyūyaṃ mayi bhaktāścettadetāvatra matsutau /",
  "GK21sokss_pu:14069": "avicāry aiva yuṣmābhirnihantavyāvubhāvapi // SoKss_7,8.89 //",
  "GK21sokss_pu:14070": "iti tatkaṭakasthebhyaḥ sāmantebhyas tataḥ śaṭhā /",
  "GK21sokss_pu:14071": "rājādeśaṃ tadā rātrī tannāmnaivābhilikhya sā // SoKss_7,8.90 //",
  "GK21sokss_pu:14072": "saṃdhivigrahakāyasthenāhṛtenārthasaṃcayaiḥ /",
  "GK21sokss_pu:14073": "upāṃśu kāvyālaṃkārā vyasṛjallekhahārakam // SoKss_7,8.91 //",
  "GK21sokss_pu:14074": "sa ca guptaṃ tayorgatvā kaṭakaṃ rājaputrayoḥ /",
  "GK21sokss_pu:14075": "sāmantebhyo dadau tebhyastāṃllekhāṃllekhahārakaḥ // SoKss_7,8.92 //",
  "GK21sokss_pu:14076": "te vācayitvā tānsarve rājanītiṃ sukarkaśām /",
  "GK21sokss_pu:14077": "vicintya tāṃ prabhorājñāmanullaṅghyāmavetya ca // SoKss_7,8.93 //",
  "GK21sokss_pu:14078": "rātrau militvā saṃmantrya nihatuṃ tau nṛpātmajau /",
  "GK21sokss_pu:14079": "vivaśā niścayaṃ cakrustadguṇāvarjitā api // SoKss_7,8.94 //",
  "GK21sokss_pu:14080": "tac ca buddhv aiva tanmadhyādekasya suhṛdo mukhāt /",
  "GK21sokss_pu:14081": "tau sa mātāmaho mantrī rājaputrau saha sthitaḥ // SoKss_7,8.95 //",
  "GK21sokss_pu:14082": "bhodhayitvā yathātattvam āropya varavājinoḥ /",
  "GK21sokss_pu:14083": "apasāritavān guptaṃ tatkālaṃ kaṭakāt tataḥ // SoKss_7,8.96 //",
  "GK21sokss_pu:14084": "tenāpasāritau tau ca vrajantau niśi tadyutau /",
  "GK21sokss_pu:14085": "vindhyāṭavīṃ viviśaturmārgājñānānnṛpātmajau // SoKss_7,8.97 //",
  "GK21sokss_pu:14086": "tatra rātrāvatītāyāṃ kramātprakrāmyatostayoḥ /",
  "GK21sokss_pu:14087": "madhyāhne 'titṛṣākrāntau hayau pañcatvamāpatuḥ // SoKss_7,8.98 //",
  "GK21sokss_pu:14088": "sa ca mātāmaho vṛddhaḥ kṣuttṛṣṇāśuṣkatālukaḥ /",
  "GK21sokss_pu:14089": "vyapadyatātapaklāntaḥ śrāntayoḥ paśyatostayoḥ // SoKss_7,8.99 //",
  "GK21sokss_pu:14090": "anāgasau kathaṃ pitrā gamitau svo daśāmimām /",
  "GK21sokss_pu:14091": "sakāmāṃ kurvatā tāṃ nau duṣṭāmaparamātaram // SoKss_7,8.100 //",
  "GK21sokss_pu:14092": "iti tau tatra śocantau duḥkhitau bhrātarau tataḥ /",
  "GK21sokss_pu:14093": "prākpitraivopadiṣṭāṃ tāṃ devīṃ dadhyaturambikām // SoKss_7,8.101 //",
  "GK21sokss_pu:14094": "tasyā dhyānaprabhāveṇa śaraṇyāyāstadaiva tau /",
  "GK21sokss_pu:14095": "vigatakṣutklamatṛṣau balinau ca babhūvatuḥ // SoKss_7,8.102 //",
  "GK21sokss_pu:14096": "tatas tatpratyayāśvastāvavijñātapathaśramau /",
  "GK21sokss_pu:14097": "tām eva yayaturdraṣṭuṃ vindhyakāntāravāsinīm // SoKss_7,8.103 //",
  "GK21sokss_pu:14098": "tatra prāptau tadagre ca bhrātarau tāvubhāvapi /",
  "GK21sokss_pu:14099": "prārabhetāṃ nirāhārau tāmārādhayituṃ tapaḥ // SoKss_7,8.104 //",
  "GK21sokss_pu:14100": "atrāntare ca te tatra sāmantāḥ kaṭake sthitāḥ /",
  "GK21sokss_pu:14101": "saṃbhūya yāvadāyānti tayoḥ pāpaṃ cikīrṣavaḥ // SoKss_7,8.105 //",
  "GK21sokss_pu:14102": "tāvatkvacinna dadṛśurvicinvanto 'pi sarvataḥ /",
  "GK21sokss_pu:14103": "tau samātāmahau kvāpi rājaputrau palāyitau // SoKss_7,8.106 //",
  "GK21sokss_pu:14104": "tataś cāśaṅkya taṃ mantrabhedaṃ sarve 'pi te bhayāt /",
  "GK21sokss_pu:14105": "rājñas tasya parityāgasenasyāntikamāyayuḥ // SoKss_7,8.107 //",
  "GK21sokss_pu:14106": "pradarśya tasmai lekhāṃś ca yathāvṛttaṃ tamabruvan /",
  "GK21sokss_pu:14107": "so 'tha buddhvā tadudbhrāntaḥ kruddhastānevam abravīt // SoKss_7,8.108 //",
  "GK21sokss_pu:14108": "naite matprahitā lekhā indrajālaṃ kim apy adaḥ /",
  "GK21sokss_pu:14109": "yūyaṃ ca na kimetāvadapi jānītha bāliśāḥ // SoKss_7,8.109 //",
  "GK21sokss_pu:14110": "yadanalpatapaḥprāptāvahaṃ hanmi kathaṃ sutau /",
  "GK21sokss_pu:14111": "yuṣmābhistau hatāveva sukṛtaiḥ svaistu rakṣitau // SoKss_7,8.110 //",
  "GK21sokss_pu:14112": "mātāmahena ca tayor darśitaṃ mantritāphalam /",
  "GK21sokss_pu:14113": "ity uktvā tān sa sāmantān kāyasthaṃ kūṭalekhakam // SoKss_7,8.111 //",
  "GK21sokss_pu:14114": "taṃ palāyitam apy āśu svaśaktyānāyya bhūpatiḥ /",
  "GK21sokss_pu:14115": "samyakpṛṣṭvā yathāvṛttaṃ yathāvannigṛhītavān // SoKss_7,8.112 //",
  "GK21sokss_pu:14116": "bhāryāṃ ca kāvyālaṃkārāṃ tādṛkkāryavidhāyinīm /",
  "GK21sokss_pu:14117": "bhūgṛhe sa nicikṣepa pāpāṃ tāṃ putraghātinīm // SoKss_7,8.113 //",
  "GK21sokss_pu:14118": "avicārya tu paryantamatidveṣāndhayā dhiyā /",
  "GK21sokss_pu:14119": "sahasā hi kṛtaṃ pāpaṃ kathaṃ mā bhūd vipattaye // SoKss_7,8.114 //",
  "GK21sokss_pu:14120": "ye ca te rājaputrābhyāṃ saha gatvābhyupāgatāḥ /",
  "GK21sokss_pu:14121": "sāmantāstānnivāryānyāṃstatpade sa nṛpo vyadhāt // SoKss_7,8.115 //",
  "GK21sokss_pu:14122": "tasthau ca vārtām anviṣyan satataṃ putrayos tayoḥ /",
  "GK21sokss_pu:14123": "tanmātrā saha duḥkhārto dharmāsakto 'mbikāṃ smaran // SoKss_7,8.116 //",
  "GK21sokss_pu:14124": "tāvac ca rājaputrasya tapasā sānujasya sā /",
  "GK21sokss_pu:14125": "tasyendīvarasenasya tuṣṭābhūd vindhyavāsinī // SoKss_7,8.117 //",
  "GK21sokss_pu:14126": "dattvā ca khaḍgaṃ svapne sā sākṣādevaṃ tamādiśat /",
  "GK21sokss_pu:14127": "asya prabhāvāt khaḍgasya śatrūñjeṣyasi durjayān // SoKss_7,8.118 //",
  "GK21sokss_pu:14128": "cintayiṣyasi yatkiṃcittac ca saṃpatsyate tava /",
  "GK21sokss_pu:14129": "dvāvapyetena ca yuvāmiṣṭasiddhimavāpsyathaḥ // SoKss_7,8.119 //",
  "GK21sokss_pu:14130": "ity uktvāntarhitāyāṃ ca devyaṃ tasyāṃ prabudhya saḥ /",
  "GK21sokss_pu:14131": "tatrendīvarasenastaṃ hastasthaṃ khaḍgamaikṣata // SoKss_7,8.120 //",
  "GK21sokss_pu:14132": "atha khaḍgena tatsvapnavarṇanena ca so nujam /",
  "GK21sokss_pu:14133": "āśvāsya cakre tadyuktaḥ prātarvanyena pāraṇam // SoKss_7,8.121 //",
  "GK21sokss_pu:14134": "tataḥ praṇamya devīṃ tāṃ tatprasādahṛtaklamaḥ /",
  "GK21sokss_pu:14135": "hṛṣṭastatkhaḍgahastaś ca samaṃ bhrātrā yayau tataḥ // SoKss_7,8.122 //",
  "GK21sokss_pu:14136": "gatvā ca dūraṃ sa prāpadekaṃ puravaraṃ mahat /",
  "GK21sokss_pu:14137": "kurvāṇaṃ meruśikharabhrāntiṃ hemamayairgṛhaiḥ // SoKss_7,8.123 //",
  "GK21sokss_pu:14138": "tatra raudraṃ dadarśaikaṃ pratolīdvāri rākṣasam /",
  "GK21sokss_pu:14139": "papraccha taṃ ca vīro 'sya purasyākhyāṃ patiṃ ca saḥ // SoKss_7,8.124 //",
  "GK21sokss_pu:14140": "idaṃ śailapuraṃ nāma nagaraṃ rākṣasādhipaḥ /",
  "GK21sokss_pu:14141": "adhyāste yamadaṃṣṭrākhyaḥ svāmī naḥ śatrumardanaḥ // SoKss_7,8.125 //",
  "GK21sokss_pu:14142": "ity ukte rakṣasā tena yamadaṃṣṭrajighāṃsayā /",
  "GK21sokss_pu:14143": "tatrendīvaraseno 'tha sa praveṣṭuṃ pravṛttavān // SoKss_7,8.126 //",
  "GK21sokss_pu:14144": "nirundhantaṃ ca taṃ dvāḥsthaṃ rākṣasaṃ sa mahābhujaḥ /",
  "GK21sokss_pu:14145": "ekakhaḍgaprahāreṇa śiraśchittvā nyapātayat // SoKss_7,8.127 //",
  "GK21sokss_pu:14146": "taṃ hatvā rājabhavanaṃ praviśyāntardadarśa saḥ /",
  "GK21sokss_pu:14147": "śūraḥ siṃhāsanasthaṃ taṃ yamadaṃṣṭraṃ niśācaram // SoKss_7,8.128 //",
  "GK21sokss_pu:14148": "daṃṣṭrāghoramukhaṃ vāmapārśvasthitavarāṅganam /",
  "GK21sokss_pu:14149": "āśritetarapārśvaṃ ca kumāryā divyarūpayā // SoKss_7,8.129 //",
  "GK21sokss_pu:14150": "dṛṣṭvā ca so 'mbikādattakhaḍgahasto raṇāya tam /",
  "GK21sokss_pu:14151": "āhūtavānsa cottasthau khaḍgamākṛṣya rākṣasaḥ // SoKss_7,8.130 //",
  "GK21sokss_pu:14152": "pravṛtte ca tayoryuddhe chinnaśchinno 'tha rakṣasaḥ /",
  "GK21sokss_pu:14153": "tasyendīvarasenena mūrdhā muhurajāyata // SoKss_7,8.131 //",
  "GK21sokss_pu:14154": "tāṃ tasya māyām ālokya tatpārśvasthitayā tayā /",
  "GK21sokss_pu:14155": "kurmāyā kṛtasaṃjñaḥ sandarśanenānuraktayā // SoKss_7,8.132 //",
  "GK21sokss_pu:14156": "sa rājaputraś chittvaiva rakṣasas tasya tacchiraḥ /",
  "GK21sokss_pu:14157": "bhūyaḥ khaḍgaprahāreṇa laghuhasto dvidhākarot // SoKss_7,8.133 //",
  "GK21sokss_pu:14158": "tayāsya naṣṭamāyasya rakṣasaḥ pratimāyayā /",
  "GK21sokss_pu:14159": "nājāyata punarmūrdhā tena rakṣo vyapādi tat // SoKss_7,8.134 //",
  "GK21sokss_pu:14160": "hate tasmin prahṛṣṭe te tadvarastrīkumārike /",
  "GK21sokss_pu:14161": "sānujo rājaputro 'sāv upaviśyātha pṛṣṭavān // SoKss_7,8.135 //",
  "GK21sokss_pu:14162": "āsīt kim īdṛśe 'muṣmin pure dvāḥsthaikarakṣitaḥ /",
  "GK21sokss_pu:14163": "rākṣaso 'yaṃ yuvāṃ ke ca hate 'smin kiṃ ca hṛṣyathaḥ // SoKss_7,8.136 //",
  "GK21sokss_pu:14164": "etac chrutvā tayor madhyāt kumārī sā jagāda tam /",
  "GK21sokss_pu:14165": "asmiñ śailapure vīrabhujo nāmābhavan nṛpaḥ // SoKss_7,8.137 //",
  "GK21sokss_pu:14166": "eṣā madanadaṃṣṭreti bhāryā tasya sa cāmunā /",
  "GK21sokss_pu:14167": "māyayā rākṣasenaitya yamadaṃṣṭreṇa bhakṣitaḥ // SoKss_7,8.138 //",
  "GK21sokss_pu:14168": "grastaḥ paricchadaścāsya surūpeti na bhakṣitā /",
  "GK21sokss_pu:14169": "ekā madanadaṃṣṭraiṣā bhāryā ca vihitātmanaḥ // SoKss_7,8.139 //",
  "GK21sokss_pu:14170": "tato vivikte ramye 'smin pure nirmāya kāñcanān /",
  "GK21sokss_pu:14171": "gṛhāneṣo 'nayā krīḍannāstāpāstaparicchadaḥ // SoKss_7,8.140 //",
  "GK21sokss_pu:14172": "ahaṃ ca khaḍgadaṃṣṭrākhyā kanīyasyasya rakṣasaḥ /",
  "GK21sokss_pu:14173": "bhaginī kanyakā dṛṣṭe tvayi sadyo 'nurāgiṇī // SoKss_7,8.141 //",
  "GK21sokss_pu:14174": "ato hate 'smin hṛṣṭeyam ahaṃ ca tadihādhunā /",
  "GK21sokss_pu:14175": "upayacchasva māmāryaputra premasamarpitām // SoKss_7,8.142 //",
  "GK21sokss_pu:14176": "evam uktavatīṃ khaḍgadaṃṣṭrā sa pariṇītavān /",
  "GK21sokss_pu:14177": "tāmindīvaraseno 'tha gāndharvavidhinā tadā // SoKss_7,8.143 //",
  "GK21sokss_pu:14178": "tasthau cātraiva nagare devīkhaḍgaprabhāvataḥ /",
  "GK21sokss_pu:14179": "cintitopanamadbhogaḥ kṛtadāro 'nujānvitaḥ // SoKss_7,8.144 //",
  "GK21sokss_pu:14180": "ekadā ca kanīyāṃsaṃ bhrātaraṃ vyomagāmini /",
  "GK21sokss_pu:14181": "svakhaḍgacintāratnasya prabhāvāddhyānanirmite // SoKss_7,8.145 //",
  "GK21sokss_pu:14182": "vimāne vīramāropya so 'nicchāsenamaśramāt /",
  "GK21sokss_pu:14183": "prāhiṇodantikaṃ pitroḥ svodantāvedanāya tam // SoKss_7,8.146 //",
  "GK21sokss_pu:14184": "so 'pi gatvā vimānena tena kṣiprādvihāyasā /",
  "GK21sokss_pu:14185": "purīm anicchāsenas tāṃ pituḥ prāpadirāvatīm // SoKss_7,8.147 //",
  "GK21sokss_pu:14186": "tatra tau nandayām āsa pitarau darśanena saḥ /",
  "GK21sokss_pu:14187": "tīvraduḥkhātapaklāntau cakoraviva candramāḥ // SoKss_7,8.148 //",
  "GK21sokss_pu:14188": "upetya cāṅghripatitaḥ paryāyāliṅgitastayoḥ /",
  "GK21sokss_pu:14189": "nirāsa pṛcchatoḥ śaṅkāṃ bhrātṛkalyāṇavārtayā // SoKss_7,8.149 //",
  "GK21sokss_pu:14190": "śaśaṃsa taṃ ca vṛttāntametayoḥ purato 'khilam /",
  "GK21sokss_pu:14191": "āpātaduḥkhaṃ saukhyāntaṃ bhraturātmana eva ca // SoKss_7,8.150 //",
  "GK21sokss_pu:14192": "śuśrāva cātra vihitaṃ tādṛśaṃ pāpayā tayā /",
  "GK21sokss_pu:14193": "dveṣeṇāparamātrā tadātmanāśāya kaitavam // SoKss_7,8.151 //",
  "GK21sokss_pu:14194": "tataḥ pitrotsavavatā yukto mātrā ca nirvṛtaḥ /",
  "GK21sokss_pu:14195": "tasthāv anicchāseno 'tra pūjyamāno janena sa // SoKss_7,8.152 //",
  "GK21sokss_pu:14196": "yāte katipayāhe ca dṛṣṭaduḥsvapnaśaṅkitaḥ /",
  "GK21sokss_pu:14197": "bhrātaraṃ prati sotkaś ca pitaraṃ sa vyajijñapat // SoKss_7,8.153 //",
  "GK21sokss_pu:14198": "gacchāmi yuṣmadutkaṇṭhāmabhidhāyānayāmy aham /",
  "GK21sokss_pu:14199": "āryendīvarasenaṃ tamanujānīhi tāta mām // SoKss_7,8.154 //",
  "GK21sokss_pu:14200": "tac chrutvānumatas tena pitrā putrotsukena saḥ /",
  "GK21sokss_pu:14201": "jananyā ca vimānaṃ svaṃ tadevāruhya satvaraḥ // SoKss_7,8.155 //",
  "GK21sokss_pu:14202": "prāyād anicchāsenas tadvyomnā śailapuraṃ puram /",
  "GK21sokss_pu:14203": "prātaś ca tatra prāvikṣatsvabhrātus tasya mandiram // SoKss_7,8.156 //",
  "GK21sokss_pu:14204": "dadarśa tatra niḥsaṃjñaṃ patitasthitamagrajam /",
  "GK21sokss_pu:14205": "rudatyorantike khaḍgadaṃṣṭrāmadanadaṃṣṭrayoḥ // SoKss_7,8.157 //",
  "GK21sokss_pu:14206": "kimetad iti saṃbhrāntaṃ pṛcchantaṃ tamadhomukhī /",
  "GK21sokss_pu:14207": "jagāda khaḍgadaṃṣṭrā sā ninditāparayā tayā // SoKss_7,8.158 //",
  "GK21sokss_pu:14208": "tvayyasthite mayi snātuṃ gatāyām ekadānayā /",
  "GK21sokss_pu:14209": "tvadbhrātāyaṃ sahāraṃsta raho madanadaṃṣṭrayā // SoKss_7,8.159 //",
  "GK21sokss_pu:14210": "kṣaṇātsnātvāgatā cāhaṃ sākṣādenaṃ tathā sthitam /",
  "GK21sokss_pu:14211": "etayā yuktamadrākṣaṃ vācā ca nirabhartsayam // SoKss_7,8.160 //",
  "GK21sokss_pu:14212": "tato 'nunītāpy etena niyatyevāvilaṅghyayā /",
  "GK21sokss_pu:14213": "īrṣyayā mohitātyarthamaham evam acintayam // SoKss_7,8.161 //",
  "GK21sokss_pu:14214": "aho agaṇayitvaiva māmayaṃ bhajate 'parām /",
  "GK21sokss_pu:14215": "jāne 'sya khaḍgamāhātmyakṛtto darpo 'yamīdṛśaḥ // SoKss_7,8.162 //",
  "GK21sokss_pu:14216": "tad asya gopayāmy enam iti saṃcintya mūḍhayā /",
  "GK21sokss_pu:14217": "etatkhaḍgo niśi kṣiptaḥ supte 'smin dahane mayā // SoKss_7,8.163 //",
  "GK21sokss_pu:14218": "kalaṅkitaś ca khaḍgo 'sau gataś caiṣa daśām imām /",
  "GK21sokss_pu:14219": "anutaptāsmi cākruṣṭā tato madanadaṃṣtrayā // SoKss_7,8.164 //",
  "GK21sokss_pu:14220": "ahaitasyāṃ ca mayi ca dvayoḥ śokāndhacetasoḥ /",
  "GK21sokss_pu:14221": "maraṇādhyavasāyinyorāgatastvam ihādhunā // SoKss_7,8.165 //",
  "GK21sokss_pu:14222": "tadgṛhāṇa tvam evaitatkhaḍgaṃ nistriṃśakarmikām /",
  "GK21sokss_pu:14223": "atyaktajātidharmāṃ māmetenaiva nipātaya // SoKss_7,8.166 //",
  "GK21sokss_pu:14224": "ity uktaḥ sa tayānicchāseno 'tra bhrātṛjāyayā /",
  "GK21sokss_pu:14225": "tāpādavadhyāṃ matvā tāṃ chettum aicchan nijaṃ śiraḥ // SoKss_7,8.167 //",
  "GK21sokss_pu:14226": "m aivaṃ kārṣīrmṛto nāyaṃ rājaputra tavāgrajaḥ /",
  "GK21sokss_pu:14227": "khaḍgapramādakopena devyā tveṣa vimohitaḥ // SoKss_7,8.168 //",
  "GK21sokss_pu:14228": "asyāṃ ca khaḍgadaṃṣṭrāyāṃ mantavyā nāparādhitā /",
  "GK21sokss_pu:14229": "yataḥ śāpāvatīrṇānāmetaddhastavijṛmbhitam // SoKss_7,8.169 //",
  "GK21sokss_pu:14230": "ete cāsya tava bhrātuḥ pūrvabhārye ubhe api /",
  "GK21sokss_pu:14231": "tatprasādaya tām eva devīmabhimatāptaye // SoKss_7,8.170 //",
  "GK21sokss_pu:14232": "iti tatkālamudbhūtām antarikṣātsarasvatīm /",
  "GK21sokss_pu:14233": "śrutvā nivavṛte 'nicchāsenaḥ sa maraṇodyamāt // SoKss_7,8.171 //",
  "GK21sokss_pu:14234": "āruhy aiva vimānaṃ tadgṛhītvāgnikalaṅkitam /",
  "GK21sokss_pu:14235": "khaḍgaṃ taṃ vindhyavāsinyāḥ pādamūlaṃ jagāma saḥ // SoKss_7,8.172 //",
  "GK21sokss_pu:14236": "tatra mūrdhopahāreṇa toṣayiṣyannupoṣitaḥ /",
  "GK21sokss_pu:14237": "devīṃ tāmudgatāmetāṃ gaganādaśṛṇodgiram // SoKss_7,8.173 //",
  "GK21sokss_pu:14238": "mā putra sāhasaṃ kārṣīrgaccha jīvatu te 'grajaḥ /",
  "GK21sokss_pu:14239": "jāyatāṃ nirmalaḥ khaḍgo bhaktyā tuṣṭā hy ayaṃ tava // SoKss_7,8.174 //",
  "GK21sokss_pu:14240": "etaddivyaṃ vacaḥ śrutvā tatkṣaṇaṃ niṣkalaṅkatām /",
  "GK21sokss_pu:14241": "prāptaṃ dṛṣṭvā kare khaḍgaṃ kṛtvā tasyāḥ pradakṣiṇam // SoKss_7,8.175 //",
  "GK21sokss_pu:14242": "manorathamivāruhya vimānaṃ siddhamāśugam /",
  "GK21sokss_pu:14243": "ājagāmotsuko 'nicchāsenaḥ śailapuraṃ sa tat // SoKss_7,8.176 //",
  "GK21sokss_pu:14244": "tatra dṛṣṭotthitaṃ sadyo labdhasaṃjñaṃ tamagrajam /",
  "GK21sokss_pu:14245": "jagrāha pādayoḥ sāśruḥ kaṇṭhe so 'py enamagrahīt // SoKss_7,8.177 //",
  "GK21sokss_pu:14246": "tvayā nau rakṣito bhartetyubhe te pādayos tataḥ /",
  "GK21sokss_pu:14247": "nipatya bhrātṛjāye tamanicchāsenamūcatuḥ // SoKss_7,8.178 //",
  "GK21sokss_pu:14248": "athendīvarasenāya pṛcchate so 'grajāya tat /",
  "GK21sokss_pu:14249": "// SoKss_7,8.179 //",
  "GK21sokss_pu:14250": "/",
  "GK21sokss_pu:14251": "nākrudhyatkhaḍgadaṃṣṭrāyai bhrātaryasmiṃstutoṣa ca // SoKss_7,8.180 //",
  "GK21sokss_pu:14252": "śuśrāva caitasya mukhātpitarau darśanotsukau /",
  "GK21sokss_pu:14253": "māyāmaparamātrā ca kṛtāṃ tāṃ tadviyogadām // SoKss_7,8.181 //",
  "GK21sokss_pu:14254": "tato bhrātrārpitaṃ khaḍgaṃ gṛhītvā tatprabhāvataḥ /",
  "GK21sokss_pu:14255": "dhyātopanatamāruhya vimānaṃ sumahac ca saḥ // SoKss_7,8.182 //",
  "GK21sokss_pu:14256": "sahemamandiro bhāryādvayena saha sānujaḥ /",
  "GK21sokss_pu:14257": "tāmindīvarasenaḥ svāṃ purīmāgādirāvatīm // SoKss_7,8.183 //",
  "GK21sokss_pu:14258": "tatrāvatīrya nabhaso vismayālokito janaiḥ /",
  "GK21sokss_pu:14259": "rājaveśma pituḥ pārśvaṃ viveśa saparicchadaḥ // SoKss_7,8.184 //",
  "GK21sokss_pu:14260": "tathabhūtaś ca pitaraṃ taṃ dṛṣṭvā mātaraṃ ca saḥ /",
  "GK21sokss_pu:14261": "papāta pādayoścāśrudhārādhautamukhastayoḥ // SoKss_7,8.185 //",
  "GK21sokss_pu:14262": "tau ca taṃ sahasā dṛṣṭaṃ putramāśliṣya sānujam /",
  "GK21sokss_pu:14263": "amṛteneva siktāṅgau tāpanirvāṇamīyatuḥ // SoKss_7,8.186 //",
  "GK21sokss_pu:14264": "divyarūpe ca tadbhārye kṛtapādābhivandane /",
  "GK21sokss_pu:14265": "snuṣe ubhe te paśyantau hṛṣāvabhinanandatuḥ // SoKss_7,8.187 //",
  "GK21sokss_pu:14266": "kathāprasaṅgād buddhvā ca tasya te pūrvanirmite /",
  "GK21sokss_pu:14267": "divyavākkathite bhārye yayatustau parāṃ mudam // SoKss_7,8.188 //",
  "GK21sokss_pu:14268": "vimānagatisauvarṇamandirānayanādinā /",
  "GK21sokss_pu:14269": "prabhāveṇa sutasyāsya vismayena nanandatuḥ // SoKss_7,8.189 //",
  "GK21sokss_pu:14270": "tatas tābhyāṃ sa sahitaḥ pitṛbhyāṃ saparigrahaḥ /",
  "GK21sokss_pu:14271": "āstendīvaraseno 'tra pradattajanatotsavaḥ // SoKss_7,8.190 //",
  "GK21sokss_pu:14272": "ekadā ca parityāgasenaṃ taṃ janakaṃ nṛpam /",
  "GK21sokss_pu:14273": "vijñapya sānujaḥ prāyātpunardigvijayāya saḥ // SoKss_7,8.191 //",
  "GK21sokss_pu:14274": "khaḍgaprabhāvāj jitvā ca pṛthvīṃ kṛtsnāṃ mahābhujaḥ /",
  "GK21sokss_pu:14275": "āyayau hemahastyaśvaratnānyāhṛtya bhūbhujām // SoKss_7,8.192 //",
  "GK21sokss_pu:14276": "avāpa nagarīṃ tāṃ ca nijāṃ vijitayā bhayāt /",
  "GK21sokss_pu:14277": "anuyāta ivodbhūtasainyadhūlinibhādbhuvā // SoKss_7,8.193 //",
  "GK21sokss_pu:14278": "praviśya rājadhānīṃ ca pitrā pratyudgato 'tha saḥ /",
  "GK21sokss_pu:14279": "jananīṃ nandayām āsa sanujo 'dhikasaṃgamām // SoKss_7,8.194 //",
  "GK21sokss_pu:14280": "saṃmānya rājalokaṃ ca svabhāryāsvajanānvitaḥ /",
  "GK21sokss_pu:14281": "tatrendīvarasenastatpramodenānayaddinam // SoKss_7,8.195 //",
  "GK21sokss_pu:14282": "anyedyustatkaradvāreṇārpayitvā ca medinīm /",
  "GK21sokss_pu:14283": "pitre sa rājaputraḥ svāmakasmājjātimasmarat // SoKss_7,8.196 //",
  "GK21sokss_pu:14284": "tataḥ suptaprabuddhābho janakaṃ tam uvāca ca /",
  "GK21sokss_pu:14285": "mayā jātiḥ smṛtā tāta tadidaṃ śṛṇu vacmi te // SoKss_7,8.197 //",
  "GK21sokss_pu:14286": "asti muktāpuraṃ nāma sānau himavataḥ puram /",
  "GK21sokss_pu:14287": "tatrāsti muktāsenākhyo rājā vidyādhareśvaraḥ // SoKss_7,8.198 //",
  "GK21sokss_pu:14288": "kambuvatyabhidānāyāṃ devyāṃ tasya sutau kramāt /",
  "GK21sokss_pu:14289": "jātau dvau padmasenaś ca rūpasenaś ca sadguṇau // SoKss_7,8.199 //",
  "GK21sokss_pu:14290": "padmasenaṃ tayoḥ premṇā svayaṃ vṛtavatī patim /",
  "GK21sokss_pu:14291": "kanyādityaprabhā nāma vidyādharavarātmajā // SoKss_7,8.200 //",
  "GK21sokss_pu:14292": "tad buddhvā tadvayasyāpi nāmnā candravatī svayam /",
  "GK21sokss_pu:14293": "etyāvṛṇīta kāmārtā taṃ vidyādharakanyakā // SoKss_7,8.201 //",
  "GK21sokss_pu:14294": "dvibhāryaḥ sa tadā padmaseno nityamakhidyata /",
  "GK21sokss_pu:14295": "sapatnīserṣyayādityaprabhayā bhāryayā tayā // SoKss_7,8.202 //",
  "GK21sokss_pu:14296": "īrṣyāndhabhāryākalahaṃ soḍhuṃ śaknomi nānvaham /",
  "GK21sokss_pu:14297": "tapovanāya gacchāmi nirvedasyāsya śāntaye // SoKss_7,8.203 //",
  "GK21sokss_pu:14298": "tattāta dehi me 'nujñāmiti nirbandhato muhuḥ /",
  "GK21sokss_pu:14299": "janakaṃ padmasenaḥ svaṃ muktāsenaṃ jagāda saḥ // SoKss_7,8.204 //",
  "GK21sokss_pu:14300": "so 'pi taṃ tadgrahakruddhaḥ sabhāryamaśapatpitā /",
  "GK21sokss_pu:14301": "kiṃ te tapovanaṃ gatvā martyalokamavāpnuhi // SoKss_7,8.205 //",
  "GK21sokss_pu:14302": "tatraiṣā kalahāsaktā bhārtyādityaprabhā tava /",
  "GK21sokss_pu:14303": "rākṣasīṃ yonimāsādya tvadbhāry aiva bhaviṣyati // SoKss_7,8.206 //",
  "GK21sokss_pu:14304": "dvitīyā candravatyeṣā tvayi raktātivallabhā /",
  "GK21sokss_pu:14305": "rājastrī rākṣasī bhūtvā bhūmau tvāṃ prāpsyati priyam // SoKss_7,8.207 //",
  "GK21sokss_pu:14306": "sābhilāṣo 'nusartuṃ tvāṃ jyeṣṭhaṃ yallakṣito mayā /",
  "GK21sokss_pu:14307": "tadeṣa rūpaseno 'pi bhāvī bhrātaiva tatra te // SoKss_7,8.208 //",
  "GK21sokss_pu:14308": "dvibhāryatvakṛtaṃ kiṃcidduḥkhaṃ tatrāpyavāpsyasi /",
  "GK21sokss_pu:14309": "evam uktvā viramyetthaṃ śāpāntamakarotsa naḥ // SoKss_7,8.209 //",
  "GK21sokss_pu:14310": "rājaputro bhuvaṃ jitvā pṛthvīṃ pitroḥ pradāsyasi /",
  "GK21sokss_pu:14311": "yadā tadā sahāmībhirjātiṃ smṛtvā vimokṣyase // SoKss_7,8.210 //",
  "GK21sokss_pu:14312": "iti pitroditas tena padmaseno nijena saḥ /",
  "GK21sokss_pu:14313": "tatkālaṃ saha tairanyairmartyalokamavātarat // SoKss_7,8.211 //",
  "GK21sokss_pu:14314": "sa padmasenas tātāyam ahaṃ jātaḥ sutastava /",
  "GK21sokss_pu:14315": "nāmnendīvaraseno 'tra kartavyaṃ ca kṛtaṃ mayā // SoKss_7,8.212 //",
  "GK21sokss_pu:14316": "yo 'paro rūpasenaś ca vidyādharakumārakaḥ /",
  "GK21sokss_pu:14317": "anicchāsena ityeva jātaḥ so 'nuja eva me // SoKss_7,8.213 //",
  "GK21sokss_pu:14318": "yā sādityaprabhā bhāryā yā ca candrāvatīti me /",
  "GK21sokss_pu:14319": "viddhi te dve ime khaḍgadaṃṣṭrāmadanadaṃṣṭrike // SoKss_7,8.214 //",
  "GK21sokss_pu:14320": "idānīṃ cāyamavadhiḥ prāptaḥ śāpasya so 'sya naḥ /",
  "GK21sokss_pu:14321": "tadvrajāmo vayaṃ tāta nijaṃ vaidyādharaṃ padam // SoKss_7,8.215 //",
  "GK21sokss_pu:14322": "ity uktvā sa samaṃ bhāryābhrātṛbhiḥ smṛtajātibhiḥ /",
  "GK21sokss_pu:14323": "tyaktvaiva mānuṣīṃ mūrtiṃ bhūtvā vidyādharākṛtiḥ // SoKss_7,8.216 //",
  "GK21sokss_pu:14324": "praṇamya pitroścaraṇau kṛtvāṅke dayitādvayam /",
  "GK21sokss_pu:14325": "sānujaḥ prayayau vyomnā nijaṃ vaidyādharaṃ puram // SoKss_7,8.217 //",
  "GK21sokss_pu:14326": "tatrābhinanditaḥ pitrā muktāsenena sanmatiḥ /",
  "GK21sokss_pu:14327": "mātṛnetrotsavo bhrātrā rūpasenena saṃgataḥ // SoKss_7,8.218 //",
  "GK21sokss_pu:14328": "uvāsa padmaseno 'sau bhūyo 'nāviṣkṛterṣyayā /",
  "GK21sokss_pu:14329": "ādityaprabhayā candravatyā ca saha nirvṛtaḥ // SoKss_7,8.219 //",
  "GK21sokss_pu:14330": "ity etāṃ gomukho ramyāṃ kathayitvā kathāṃ pathi /",
  "GK21sokss_pu:14331": "naravāhanadattaṃ tam uvāca sacivaḥ punaḥ // SoKss_7,8.220 //",
  "GK21sokss_pu:14332": "itthaṃ syānmahatām eva mahākleśastathodayaḥ /",
  "GK21sokss_pu:14333": "anyeṣāṃ tu kiyāndeva kleśo vāpyudayo 'pi vā // SoKss_7,8.221 //",
  "GK21sokss_pu:14334": "tvaṃ tu ratnaprabhādevīvidyāśaktyānupālitaḥ /",
  "GK21sokss_pu:14335": "karpūrikāṃ rājasutām akleśāttām avāpsyasi // SoKss_7,8.222 //",
  "GK21sokss_pu:14336": "iti naravāhanadattaḥ śrutvā sumukhasya gomukhasya mukhāt /",
  "GK21sokss_pu:14337": "prākrāmatpathi tasminn ajñātapariśramaḥ sa tatsahitaḥ // SoKss_7,8.223 //",
  "GK21sokss_pu:14338": "gacchaṃś ca tatra kalakūjitarāj ahaṃ samacchaṃ sudhāsarasaśītalabhūrivāri /",
  "GK21sokss_pu:14339": "āmrāvalīpanasadāḍimaramyarodhaḥ sāyaṃ saro vikacavārijamāsasāda // SoKss_7,8.224 //",
  "GK21sokss_pu:14340": "tasmin snātvā himagirisutākāntam abhyarcya bhaktyā kṛtvāhāraṃ surabhimadhurāsvādahṛdyaiḥ phalais taiḥ /",
  "GK21sokss_pu:14341": "sakhyā sārdhaṃ mṛdukisalayāstīrṇaśayyāprasuptas tattīre tāṃ rajanimanayasto 'tra vatseśasūnuḥ // SoKss_7,8.225 //",
  "GK21sokss_pu:14342": "iti mahākaviśrīsomadevabhaṭṭaviracite kathāsaritsāgare ratnaprabhālambake 'ṣṭamas taraṅgaḥ /",
  "GK21sokss_pu:14343": "navamas taraṅgaḥ /",
  "GK21sokss_pu:14344": "tataḥ prātaḥ sarastīrāttasmādutthāya mantriṇam /",
  "GK21sokss_pu:14345": "naravāhanadattastaṃ gomukhaṃ prasthito 'bravīt // SoKss_7,9.1 //",
  "GK21sokss_pu:14346": "vayasya jāne kāpyadya rātryante dhavalāmbarā /",
  "GK21sokss_pu:14347": "kumārī divyarūpā māmetya svapne 'bhyadhādidam // SoKss_7,9.2 //",
  "GK21sokss_pu:14348": "niścinto bhava vatsa tvamitaḥ śīghramavāpsyasi /",
  "GK21sokss_pu:14349": "abdhestīre vanāntaḥsthamāścaryaṃ nagaraṃ mahat // SoKss_7,9.3 //",
  "GK21sokss_pu:14350": "viśrāntas tatra cākleśātprāpya karpūrasaṃbhavam /",
  "GK21sokss_pu:14351": "puraṃ karpūrikāṃ prāpsyasyatra tāṃ rājakanyakām // SoKss_7,9.4 //",
  "GK21sokss_pu:14352": "ity uktvā māṃ tiro 'bhūtsā prabuddhaścāsmi tatkṣaṇam /",
  "GK21sokss_pu:14353": "evaṃ tamuktavantaṃ ca prītaḥ provāca gomukhaḥ // SoKss_7,9.5 //",
  "GK21sokss_pu:14354": "devairanugṛhītastvaṃ deva kiṃ te 'sti duṣkaram /",
  "GK21sokss_pu:14355": "tanniścitamakṛcchreṇa tava setsyatyabhīpsitam // SoKss_7,9.6 //",
  "GK21sokss_pu:14356": "evam uktavatā tena gomukhena samaṃ pathi /",
  "GK21sokss_pu:14357": "naravāhanadatto 'tra sa prāyātsatvaras tataḥ // SoKss_7,9.7 //",
  "GK21sokss_pu:14358": "kramātprāpac ca jaladherupakaṇṭhagataṃ sa tat /",
  "GK21sokss_pu:14359": "adrikūṭanibhāṭṭālapratolīgopurānvitam // SoKss_7,9.8 //",
  "GK21sokss_pu:14360": "mervābhasarvasauvarṇarājamandirarājitam /",
  "GK21sokss_pu:14361": "nagaraṃ vipulābhogaṃ bhūmaṇḍalamivāparam // SoKss_7,9.9 //",
  "GK21sokss_pu:14362": "praviśya tatra vipaṇīmārgeṇa sa dadarśa ca /",
  "GK21sokss_pu:14363": "kāṣṭhayantramayaṃ sarvaṃ ceṣṭamānaṃ sajīvavat // SoKss_7,9.10 //",
  "GK21sokss_pu:14364": "vaṇigvilāsinīpaurajanaṃ janitavismayam /",
  "GK21sokss_pu:14365": "vijñāyamānaṃ nirjīva iti vāgvirahātparam // SoKss_7,9.11 //",
  "GK21sokss_pu:14366": "kramāc ca gomukhasakhaḥ so 'ntikaṃ rājaveśmanaḥ /",
  "GK21sokss_pu:14367": "prāpa tādṛśamevātra hastyaśvādi vilokayan // SoKss_7,9.12 //",
  "GK21sokss_pu:14368": "viveśa cāsya sauvarṇapuramastakaśobhinaḥ /",
  "GK21sokss_pu:14369": "abhyantaraṃ sasacivaḥ sāścaryo rājasadmanaḥ // SoKss_7,9.13 //",
  "GK21sokss_pu:14370": "tatra yantrapratīhāravāranārīpariśritam /",
  "GK21sokss_pu:14371": "jaḍānāṃ spandane hetuṃ teṣāṃ cetanam ekakam // SoKss_7,9.14 //",
  "GK21sokss_pu:14372": "indriyāṇāmivāmānamadhiṣṭhātṛtayā sthitam /",
  "GK21sokss_pu:14373": "ratnasiṃhāsanāsīnaṃ bhavyaṃ puruṣamaikṣata // SoKss_7,9.15 //",
  "GK21sokss_pu:14374": "so 'pi taṃ puruṣo dṛṣṭvā cottamākṛtimutthitaḥ /",
  "GK21sokss_pu:14375": "vidhāya svāgataṃ svasminnupāveśayadāsane // SoKss_7,9.16 //",
  "GK21sokss_pu:14376": "papraccha copaviśyāgre kaḥ kathaṃ kimamānuṣām /",
  "GK21sokss_pu:14377": "kṣmāmātmanā dvitīyaḥ sannimāṃ prāpto bhavāniti // SoKss_7,9.17 //",
  "GK21sokss_pu:14378": "tataḥ so 'pi svavṛttāntaṃ nivedya tamaśeṣataḥ /",
  "GK21sokss_pu:14379": "naravāhanadattastaṃ prahvaṃ papraccha pūruṣam // SoKss_7,9.18 //",
  "GK21sokss_pu:14380": "kastvaṃ kiṃ cedamāścaryaṃ puraṃ te bhadra kahyatām /",
  "GK21sokss_pu:14381": "tac chrutvā sa pumānvaktuṃ svodantamupacakrame // SoKss_7,9.19 //",
  "GK21sokss_pu:14382": "asti kāñcīti nagarī garīyoguṇagumphitā /",
  "GK21sokss_pu:14383": "kāñcīva vasudhāvadhvāḥ sadalaṃkṛtitāṃ gatā // SoKss_7,9.20 //",
  "GK21sokss_pu:14384": "tasyāṃ bāhubalākhyo 'sti kāñcyāṃ khyāto mahīpatiḥ /",
  "GK21sokss_pu:14385": "koṣe baddhvā kṛtā yena calāpi śrīrbhujārjitā // SoKss_7,9.21 //",
  "GK21sokss_pu:14386": "tasya rāṣṭre nṛpasyāvāṃ takṣāṇau bhrātarāvubhau /",
  "GK21sokss_pu:14387": "mayapraṇītadārvādimāyāyantravicakṣaṇau // SoKss_7,9.22 //",
  "GK21sokss_pu:14388": "jyeṣṭhaḥ prāṇadharo nāma veśyāvyasanaviplutaḥ /",
  "GK21sokss_pu:14389": "ahaṃ kaniṣṭhas tadbhakto nāmnā rājyadharaḥ prabho // SoKss_7,9.23 //",
  "GK21sokss_pu:14390": "tena bhuktvā dhanaṃ pitryaṃ madbhartrā svaṃ ca kiṃcana /",
  "GK21sokss_pu:14391": "bhuktaṃ madarjitam api snehārdreṇārpitaṃ mayā // SoKss_7,9.24 //",
  "GK21sokss_pu:14392": "tato 'pi so 'tivyasanī veśyārthārthajihīrṣayā /",
  "GK21sokss_pu:14393": "rajjuyantravahaṃ dārumayaṃ haṃsayugaṃ vyadhāt // SoKss_7,9.25 //",
  "GK21sokss_pu:14394": "taddhaṃsayugalaṃ rajjughaṭṭanapreritaṃ niśi /",
  "GK21sokss_pu:14395": "rājño bāhuvalasyātra kośādyantraprayogataḥ // SoKss_7,9.26 //",
  "GK21sokss_pu:14396": "gavākṣeṇa praviśyāntaś cañcvā paṭalake sthitam /",
  "GK21sokss_pu:14397": "ādāyābharaṇaṃ tasya madbhrātur gṛham āgamat // SoKss_7,9.27 //",
  "GK21sokss_pu:14398": "tac ca vikrīya so 'bhuṅkta majjyeṣṭhaḥ saha veśyayā /",
  "GK21sokss_pu:14399": "tathaivāharniśaṃ koṣamamuṣṇātsa ca bhūpateḥ // SoKss_7,9.28 //",
  "GK21sokss_pu:14400": "vāryamāṇo 'pi ca mayā nākāryādvyaramat tataḥ /",
  "GK21sokss_pu:14401": "ko hi mārgamamārgaṃ vā vyasanāndho nirīkṣate // SoKss_7,9.29 //",
  "GK21sokss_pu:14402": "tathā ca muṣyamāṇe 'pi rātriṣvacalitārgale /",
  "GK21sokss_pu:14403": "nirmūṣake rājagañje dināni katicidbhayāt // SoKss_7,9.30 //",
  "GK21sokss_pu:14404": "vicinvan pratyahaṃ tūṣṇīṃ paritapto 'dhikādhikam /",
  "GK21sokss_pu:14405": "tadbhāṇḍagāriko gatvā sphuṭaṃ rājñe nyavedayat // SoKss_7,9.31 //",
  "GK21sokss_pu:14406": "rājāpi taṃ tathānyāṃś ca rakṣakāñjāgrato niśi /",
  "GK21sokss_pu:14407": "koṣāntaḥ sthāpayām āsa tatra tatvamavekṣitum // SoKss_7,9.32 //",
  "GK21sokss_pu:14408": "te niśīthe praviṣṭau tau gavākṣeṇātra rakṣakāḥ /",
  "GK21sokss_pu:14409": "madbhrātṛyantrahaṃsau dvāv apaśyan rajjughaṭṭitau // SoKss_7,9.33 //",
  "GK21sokss_pu:14410": "yantrayuktiparibhrāntau cañcūpāttavibhūṣaṇau /",
  "GK21sokss_pu:14411": "chinnarajjū agṛhṇaṃś ca rājñe darśayituṃ prage // SoKss_7,9.34 //",
  "GK21sokss_pu:14412": "tatkālaṃ ca sa madbhrātā jyeṣṭho 'vādītsasaṃbhramaḥ /",
  "GK21sokss_pu:14413": "bhrātargṛhītau haṃsau dvau madīyau gañjarakṣibhiḥ // SoKss_7,9.35 //",
  "GK21sokss_pu:14414": "rajjur hi śithilībhūtā yantre srastā ca kīlikā /",
  "GK21sokss_pu:14415": "tasmādito 'pasartavyamadhunaivāvayordvayoḥ // SoKss_7,9.36 //",
  "GK21sokss_pu:14416": "caurāviti nigṛhṇīyātprātarbuddhvā nṛpo hi nau /",
  "GK21sokss_pu:14417": "āvām eva hi vikhyātau māyāyantravidāvubhau // SoKss_7,9.37 //",
  "GK21sokss_pu:14418": "vātayantravimānaṃ ca tanmamāstīha maṅkṣu yat /",
  "GK21sokss_pu:14419": "yojanāṣṭaśatī yāti sakṛtprahatakīlikam // SoKss_7,9.38 //",
  "GK21sokss_pu:14420": "tena dūraṃ vrajāvo 'dya videśam api duḥkhadam /",
  "GK21sokss_pu:14421": "pāpe karmaṇyavajñātahitavākye kutaḥ sukham // SoKss_7,9.39 //",
  "GK21sokss_pu:14422": "yanmayā na kṛtaṃ vākyaṃ tava duṣkṛtabuddhinā /",
  "GK21sokss_pu:14423": "tasyaiṣa pākaḥ prasṛto yo 'yaṃ tvayyapyapāpini // SoKss_7,9.40 //",
  "GK21sokss_pu:14424": "evam uktvā samārohadvimānaṃ vyomagāmi tat /",
  "GK21sokss_pu:14425": "sa me prāṇadharo bhrātā tadaiva sakuṭumbakaḥ // SoKss_7,9.41 //",
  "GK21sokss_pu:14426": "ahaṃ tūkto 'pi tenātra nārohaṃ bahubhirvṛte /",
  "GK21sokss_pu:14427": "tatas tena khamutpatya sa prāyātkvāpi dūrataḥ // SoKss_7,9.42 //",
  "GK21sokss_pu:14428": "gate prāṇadhare tasminn ahamanvarthanāmani /",
  "GK21sokss_pu:14429": "prabhāte bhāvi saṃbhāvya rājato bhayam ekakaḥ // SoKss_7,9.43 //",
  "GK21sokss_pu:14430": "āruhya svakṛte 'nyasminvātayantravimānake /",
  "GK21sokss_pu:14431": "drutaṃ tato gato 'bhūvaṃ yojanānāṃ śatadvayam // SoKss_7,9.44 //",
  "GK21sokss_pu:14432": "preritena punas tena vimānena khagāminā /",
  "GK21sokss_pu:14433": "tato 'pi yojanaśatadvayamanyadagāmaham // SoKss_7,9.45 //",
  "GK21sokss_pu:14434": "tataḥ samudranaikaṭyaśaṅkātyaktavimānakaḥ /",
  "GK21sokss_pu:14435": "padbhyāṃ vrajanniha prāptaḥ śūnyaṃ puramidaṃ kramāt // SoKss_7,9.46 //",
  "GK21sokss_pu:14436": "kautukāc ca praviṣṭo 'haṃ devedaṃ rājamandiram /",
  "GK21sokss_pu:14437": "vastrābharaṇaśayyādirājopakaraṇānvitam // SoKss_7,9.47 //",
  "GK21sokss_pu:14438": "sāyaṃ codyānavāpyambhaḥ snāto bhuktvā phalānyaham /",
  "GK21sokss_pu:14439": "rājaśayyāgato rātrāv ekākī samacintayam // SoKss_7,9.48 //",
  "GK21sokss_pu:14440": "nirjane kiṃ karomīha tatprātaryatra kutracit /",
  "GK21sokss_pu:14441": "vrajāmīto gataṃ me hi bhayaṃ bāhubalānnṛpāt // SoKss_7,9.49 //",
  "GK21sokss_pu:14442": "iti saṃcintya saṃsuptaṃ niśānte divyarūpadhṛt /",
  "GK21sokss_pu:14443": "puruṣo barhiṇārūḍhaḥ svapne mām evam abhyadhāt // SoKss_7,9.50 //",
  "GK21sokss_pu:14444": "ihaiva bhadra vastavyaṃ gantavyaṃ nānyatastvayā /",
  "GK21sokss_pu:14445": "āhārakāle cāruhya sthātavyaṃ madhyame pure // SoKss_7,9.51 //",
  "GK21sokss_pu:14446": "ity uktvāntarhite tasmin prabuddho 'hamacintayam /",
  "GK21sokss_pu:14447": "kumāranirmitamidaṃ divyasthānaṃ suniścitam // SoKss_7,9.52 //",
  "GK21sokss_pu:14448": "kṛtaś ca tena me svapne pūrvapuṇyairanugrahaḥ /",
  "GK21sokss_pu:14449": "utthito 'smīha nūnaṃ hi śreyo 'sti vasato 'tra me // SoKss_7,9.53 //",
  "GK21sokss_pu:14450": "iti baddhāsthamutthāya kṛtvāhnikamahaṃ sthitaḥ /",
  "GK21sokss_pu:14451": "āruhya yāvadāhārakāle 'smin madhyame pure // SoKss_7,9.54 //",
  "GK21sokss_pu:14452": "tāvaddhiraṇmayeṣv agre pātreṣūpanateṣu me /",
  "GK21sokss_pu:14453": "apatatkhāddhṛtakṣīraśālibhaktādibhojanam // SoKss_7,9.55 //",
  "GK21sokss_pu:14454": "cintitaṃ cintitaṃ cānyanmama bhojyamupānamat /",
  "GK21sokss_pu:14455": "tadbhuktvā cāhamabhavaṃ devātīveha nirvṛtaḥ // SoKss_7,9.56 //",
  "GK21sokss_pu:14456": "tato gṛhītaiva mayā sthitir asmin pure prabho /",
  "GK21sokss_pu:14457": "cintitopanamadrājabhogena prativāsaram // SoKss_7,9.57 //",
  "GK21sokss_pu:14458": "bhāryā paricchado vā me cintitastu na tiṣṭhati /",
  "GK21sokss_pu:14459": "tena yantramayo 'trāyaṃ janaḥ sarvaḥ kṛto mayā // SoKss_7,9.58 //",
  "GK21sokss_pu:14460": "itīhāgatya takṣāpi devaikākī karomy aham /",
  "GK21sokss_pu:14461": "rājño līlāyituṃ rājyadharo nāma vidhervaśāt // SoKss_7,9.59 //",
  "GK21sokss_pu:14462": "tad devanirmite 'muṣmin bhavanto 'dya pure dinam /",
  "GK21sokss_pu:14463": "viśrāmyantu yathāśakti paricaryapare mayi // SoKss_7,9.60 //",
  "GK21sokss_pu:14464": "ity uktvā tatpurodyānaṃ tena rājyadhareṇa saḥ /",
  "GK21sokss_pu:14465": "naravāhanadatto 'tra nīyate sma sagomukhaḥ // SoKss_7,9.61 //",
  "GK21sokss_pu:14466": "tatra vāpījalasnāto vārijārcitadhūrjaṭiḥ /",
  "GK21sokss_pu:14467": "tāṃ madhyamapurāhārabhūmiṃ ca prāpito 'bhavat // SoKss_7,9.62 //",
  "GK21sokss_pu:14468": "bubhuje tatra cāhārān dhyātopasthāpitāñ śubhān /",
  "GK21sokss_pu:14469": "tena rājyadhareṇāgrasthitena sa samantrikaḥ // SoKss_7,9.63 //",
  "GK21sokss_pu:14470": "tataḥ kenāpyadṛṣṭena pramṛṣṭāhārabhūmikaḥ /",
  "GK21sokss_pu:14471": "anu tāmbūlabhogaṃ sa tasthau pītāsavaḥ sukham // SoKss_7,9.64 //",
  "GK21sokss_pu:14472": "atha cintāmaṇiprakhyapuramāhātmyavismitaḥ /",
  "GK21sokss_pu:14473": "bhukte rājyadhare naktaṃ sa bheje śayanottamam // SoKss_7,9.65 //",
  "GK21sokss_pu:14474": "karpūrikānavautsukyavinidraṃ cātra tatkathām /",
  "GK21sokss_pu:14475": "pṛcchantam abravīdrājyadharo 'tha śayanasthitaḥ // SoKss_7,9.66 //",
  "GK21sokss_pu:14476": "kiṃ na nidrāsi kalyāṇin prāpsyasy evepsitāṃ priyām /",
  "GK21sokss_pu:14477": "udārasattvaṃ vṛṇute svayaṃ hi śrīr ivāṅgana // SoKss_7,9.67 //",
  "GK21sokss_pu:14478": "pratyakṣadṛṣṭamatredaṃ tathā ca śṛṇu vacmi te /",
  "GK21sokss_pu:14479": "yaḥ sa kāñcīpatirbāhubalo rājā mayoditaḥ // SoKss_7,9.68 //",
  "GK21sokss_pu:14480": "tasyānvartho 'rthalobhākhyaḥ pratīhāro 'rthavānabhūt /",
  "GK21sokss_pu:14481": "tasya mānaparā nāma bhāryābhūd rūpaśālinī // SoKss_7,9.69 //",
  "GK21sokss_pu:14482": "so 'rthalobho vaṇigdharmāllobhādbhṛtyeṣv aviśvasan /",
  "GK21sokss_pu:14483": "vaṇijyāvyavahāreṣu madhye bhāryāṃ nyayuṅkta tām // SoKss_7,9.70 //",
  "GK21sokss_pu:14484": "sānicchantyapi tadvaśya vaṇigbhiḥ saṃvyavāharat /",
  "GK21sokss_pu:14485": "madhureṇāhṛtajanā rūpeṇa vacanena ca // SoKss_7,9.71 //",
  "GK21sokss_pu:14486": "gajāśvaratnavastrādivikrayaṃ yaṃ vyadhatta sā /",
  "GK21sokss_pu:14487": "taṃ taṃ sopacayaṃ dṛṣṭvā so 'rthalobho 'nvamodata // SoKss_7,9.72 //",
  "GK21sokss_pu:14488": "ekadā cātra ko 'py āgāddūrāddeśāntarādvaṇik /",
  "GK21sokss_pu:14489": "mahānsukhadhano nāma prabhūtāśvadibhāṇḍadhṛt // SoKss_7,9.73 //",
  "GK21sokss_pu:14490": "taṃ buddhvaivāgataṃ bhāryāmarthalobho 'bravītsa tām /",
  "GK21sokss_pu:14491": "vaṇiksukhadhano nāma prāpto deśāntarādiha // SoKss_7,9.74 //",
  "GK21sokss_pu:14492": "priye vājisahasrāṇi tenānītāni viṃśatiḥ /",
  "GK21sokss_pu:14493": "cīnadeśajasadvastrayugmānyagaṇanāni ca // SoKss_7,9.75 //",
  "GK21sokss_pu:14494": "tadgatvaśvasahasrāṇi pañca tasmāttvamānaya /",
  "GK21sokss_pu:14495": "krītvā sadvastrayugmānāṃ sahasrāṇi tathā daśa // SoKss_7,9.76 //",
  "GK21sokss_pu:14496": "yāvadaśvasahasraiḥ svaistathā taiścāpi pañcabhiḥ /",
  "GK21sokss_pu:14497": "karomi darśanaṃ rājño vaṇijyāṃ vidadhāmi ca // SoKss_7,9.77 //",
  "GK21sokss_pu:14498": "evam uktvārthalobhena preṣitā tena pāpmana /",
  "GK21sokss_pu:14499": "āgānmānaparā tasya pārśvaṃ sukhadhanasya sā // SoKss_7,9.78 //",
  "GK21sokss_pu:14500": "mārgati sma ca mūlyena tān vastrasahitān hayān /",
  "GK21sokss_pu:14501": "racitasvāgatāt tasmāt tadrūpāhṛtacakṣuṣaḥ // SoKss_7,9.79 //",
  "GK21sokss_pu:14502": "sa ca tāṃ kāmavivaśo nītvaikānte 'bravīdvaṇik /",
  "GK21sokss_pu:14503": "mūlyena vastram ekaṃ te hayaṃ vā na dadāmy aham // SoKss_7,9.80 //",
  "GK21sokss_pu:14504": "vatsyasyekāṃ niśāṃ sākaṃ mayā cettaddadāmi te /",
  "GK21sokss_pu:14505": "śatāni vājināṃ pañcasahasrāṇi ca vāsasām // SoKss_7,9.81 //",
  "GK21sokss_pu:14506": "ity uktvā so 'dhikenāpi tāṃ prārthayata sundarīm /",
  "GK21sokss_pu:14507": "strīṣvanargalaceṣṭāsu kasyecchā nopajāyate // SoKss_7,9.82 //",
  "GK21sokss_pu:14508": "tataḥ sā pratyavocattam evaṃ pṛcchāmy ahaṃ patim /",
  "GK21sokss_pu:14509": "atrāpi hi sa jāne māṃ prerayedatilobhataḥ // SoKss_7,9.83 //",
  "GK21sokss_pu:14510": "ity uktvā svagṛhaṃ gatvā patye tasmai tad abravīt /",
  "GK21sokss_pu:14511": "yaduktā tena vaṇijā rahaḥ sukhadhanena sā // SoKss_7,9.84 //",
  "GK21sokss_pu:14512": "so 'tha pāpo 'rthalobhastaṃ kīnāśaḥ patirabravīt /",
  "GK21sokss_pu:14513": "priye vastrasahasrāṇi pañca vājiśatāni ca // SoKss_7,9.85 //",
  "GK21sokss_pu:14514": "ekayā yadi labhyante rātryā doṣastadatra kaḥ /",
  "GK21sokss_pu:14515": "tadgaccha pārśvaṃ tasyādya prabhāte drutameṣyasi // SoKss_7,9.86 //",
  "GK21sokss_pu:14516": "etac chrutvā vacas tasya bhartuḥ kāpuruṣasya sā /",
  "GK21sokss_pu:14517": "hṛdi mānaparā jātavicikitsā vyacintayat // SoKss_7,9.87 //",
  "GK21sokss_pu:14518": "dāravikrayiṇaṃ pāpaṃ hīnasattvaṃ dhig astv imam /",
  "GK21sokss_pu:14519": "lobhabhāvanayā nityaṃ bata tan mayatāṃ gatam // SoKss_7,9.88 //",
  "GK21sokss_pu:14520": "varaṃ sa eva bhartā me yo māmaśvaśatairniśām /",
  "GK21sokss_pu:14521": "cīnapaṭṭasahasraiś ca krīṇātyekāmudāradhīḥ // SoKss_7,9.89 //",
  "GK21sokss_pu:14522": "ity ālocya na me doṣa ityanujñāpya taṃ tataḥ /",
  "GK21sokss_pu:14523": "kubhartāramagāt tasya gṛhaṃ sukhadhanasya sā // SoKss_7,9.90 //",
  "GK21sokss_pu:14524": "sa ca tām āgatāṃ dṛṣṭvā pṛṣṭvā buddhvā ca tattathā /",
  "GK21sokss_pu:14525": "citrīyamāṇas tatprāpteramaṃstātmani dhanyatām // SoKss_7,9.91 //",
  "GK21sokss_pu:14526": "prāhiṇoccārthalobhāya tasmai tatpataye drutam /",
  "GK21sokss_pu:14527": "tacchulkabhūtān aśvāṃś ca vastrāṇi ca yathoditam // SoKss_7,9.92 //",
  "GK21sokss_pu:14528": "uvāsa ca tayā sākaṃ pūrṇakāmaḥ sa tāṃ niśām /",
  "GK21sokss_pu:14529": "mūrtayeva ciraprāptanijasaṃpatphalaśriyā // SoKss_7,9.93 //",
  "GK21sokss_pu:14530": "prātaś cāhvayakān bhṛtyān arthalobhena nisrapam /",
  "GK21sokss_pu:14531": "klībena tena prahitān sātha mānaparābravīt // SoKss_7,9.94 //",
  "GK21sokss_pu:14532": "vikrītā saṃgatānyena bhūtvā tasya kathaṃ punaḥ /",
  "GK21sokss_pu:14533": "bhāryā bhavāmi nirlajjaḥ sa yahā kimahaṃ tathā // SoKss_7,9.95 //",
  "GK21sokss_pu:14534": "yūyam eva mama brūta yadyetacchobhate 'dhunā /",
  "GK21sokss_pu:14535": "tadyāta yena krītāsmi sa eva hi patirmama // SoKss_7,9.96 //",
  "GK21sokss_pu:14536": "ity uktāste tayā bhṛtyāstato gatvā tathaiva tat /",
  "GK21sokss_pu:14537": "abruvannarthalobhāya vākyaṃ tasyā adhomukhāḥ // SoKss_7,9.97 //",
  "GK21sokss_pu:14538": "sa tac chrutvā balādaicchadānetuṃ tāṃ narādhamaḥ /",
  "GK21sokss_pu:14539": "tato harabalo nāma vayasyastam abhāṣata // SoKss_7,9.98 //",
  "GK21sokss_pu:14540": "na sā sukhadhanāt tasmād ānetuṃ śakyate tvayā /",
  "GK21sokss_pu:14541": "pravīrasya na tasyāgre tava paśyāmi dhīratām // SoKss_7,9.99 //",
  "GK21sokss_pu:14542": "sa hi tyāgānurāgiṇyā nāryā śūrīkṛtas tayā /",
  "GK21sokss_pu:14543": "balī ca balibhiścānyairyukto mittraiḥ sahāgataḥ // SoKss_7,9.100 //",
  "GK21sokss_pu:14544": "tvaṃ tu kārpaṇyavikrītaviviktadayitojjhitaḥ /",
  "GK21sokss_pu:14545": "avamānanirutsāho garhitaḥ klībatāṃ gataḥ // SoKss_7,9.101 //",
  "GK21sokss_pu:14546": "na ca svato balī tādṛṅ na ca mittrabalānvitaḥ /",
  "GK21sokss_pu:14547": "tatkathaṃ tvaṃ samarthaḥ syās tasya pratyarthino jaye // SoKss_7,9.102 //",
  "GK21sokss_pu:14548": "rājā ca kupyed buddhvā te dāravikrayaduṣkṛtam /",
  "GK21sokss_pu:14549": "tattūṣṇīṃ bhava bhūyo 'pi mā kṛthā hāsyavibhramam // SoKss_7,9.103 //",
  "GK21sokss_pu:14550": "iti sakhyā niṣiddho 'pi krodhāgatvā sasainikaḥ /",
  "GK21sokss_pu:14551": "yāvad ruṇaddhy arthalobho gṛhaṃ sukhadhanasya saḥ // SoKss_7,9.104 //",
  "GK21sokss_pu:14552": "tāvattasya samittrasya sainyaiḥ sukhadhanasya tat /",
  "GK21sokss_pu:14553": "sainyaṃ tadīyaṃ nirgatya kṛtsnaṃ bhagnamabhūtkṣaṇāt // SoKss_7,9.105 //",
  "GK21sokss_pu:14554": "tataḥ palāyitaḥ prāyātso 'rthalobho nṛpāntikam /",
  "GK21sokss_pu:14555": "dārāḥ sukhadhanākhyena vaṇijā deva me hṛtāḥ // SoKss_7,9.106 //",
  "GK21sokss_pu:14556": "iti vyajijñapaccātra nṛpaṃ nihnutadurnayaḥ /",
  "GK21sokss_pu:14557": "nṛpo 'py aicchadavaṣṭabdhuṃ sa taṃ sukhadhanaṃ ruṣā // SoKss_7,9.107 //",
  "GK21sokss_pu:14558": "tataḥ saṃdhānanāmā taṃ mantrī rājānam abravīt /",
  "GK21sokss_pu:14559": "yathātathā na śakyo 'sav avaṣṭabdhuṃ vaṇikprabho // SoKss_7,9.108 //",
  "GK21sokss_pu:14560": "tasyaikādaśabhirmittraiḥ sahāyātairyutasya hi /",
  "GK21sokss_pu:14561": "lakṣamabhyadhikaṃ deva vartate varavājinām // SoKss_7,9.109 //",
  "GK21sokss_pu:14562": "tattvaṃ ca nātra vijñātaṃ nahyetatsyādakāraṇam /",
  "GK21sokss_pu:14563": "tatpreṣya dūtaṃ praṣṭavyaḥ kiṃ tāvatso 'tra jalpati // SoKss_7,9.110 //",
  "GK21sokss_pu:14564": "iti mantrivacaḥ śrutvā rājā bāhubalas tataḥ /",
  "GK21sokss_pu:14565": "praṣṭuṃ tatprāhiṇoddūtaṃ tasmai sukhadhanāya saḥ // SoKss_7,9.111 //",
  "GK21sokss_pu:14566": "sa dūtastaṃ tadādeśād gatvā yāvac ca pṛcchati /",
  "GK21sokss_pu:14567": "tāvanmānaparā sāsmai svavṛttāntaṃ tam abhyadhāt // SoKss_7,9.112 //",
  "GK21sokss_pu:14568": "śrutvaiva ca tadāścaryaṃ rūpaṃ tasyāś ca vīkṣitum /",
  "GK21sokss_pu:14569": "gṛhaṃ sukhadhanasyāgāt sārthalobho mahīpatiḥ // SoKss_7,9.113 //",
  "GK21sokss_pu:14570": "tatrāpaśyatsukhadhane prahve mānaparāṃ sa tām /",
  "GK21sokss_pu:14571": "vidhātur api lāvaṇyalakṣmya vismayadāyinīm // SoKss_7,9.114 //",
  "GK21sokss_pu:14572": "pādānatāyāḥ so 'syāś ca pṛṣṭāyāś ca svayaṃ mukhāt /",
  "GK21sokss_pu:14573": "aśṛṇottadyathāvṛttamarthalobhasya śṛṇvataḥ // SoKss_7,9.115 //",
  "GK21sokss_pu:14574": "śrutvā ca matvā satyaṃ tadarthalobhe niruttare /",
  "GK21sokss_pu:14575": "tām apṛcchatsa sumukhīṃ kimidānīṃ bhavatviti // SoKss_7,9.116 //",
  "GK21sokss_pu:14576": "tataḥ sā niścitāvādīddeva yenāsmyanāpadi /",
  "GK21sokss_pu:14577": "vikrītānyasya niḥsattvaṃ lubdhaṃ kathamupaimi tam // SoKss_7,9.117 //",
  "GK21sokss_pu:14578": "etac chrutvā nṛpe tasmin sādhūktamiti vādini /",
  "GK21sokss_pu:14579": "avocatso 'rthalobho 'tra kāmakrodhatrapākulaḥ // SoKss_7,9.118 //",
  "GK21sokss_pu:14580": "ayaṃ sukhadhano rājannahaṃ cānubalaṃ vinā /",
  "GK21sokss_pu:14581": "yudhyāvahe svasainyābhyāṃ sattvāsattvamavekṣyatām // SoKss_7,9.119 //",
  "GK21sokss_pu:14582": "ity arthalobhasya vacaḥ śrutvā sukhadhano 'bhyadhāt /",
  "GK21sokss_pu:14583": "tarhi yudhyāvahe hy āvāṃ dvāveva kimu sainikaiḥ // SoKss_7,9.120 //",
  "GK21sokss_pu:14584": "yaḥ prāpsyati jayaṃ mānaparā tasya bhaviṣyati /",
  "GK21sokss_pu:14585": "śrutvaitadbāḍhamastvevamiti rājāpyabhāṣata // SoKss_7,9.121 //",
  "GK21sokss_pu:14586": "tato mānaparāyāṃ ca rājñi cāvekṣamāṇayoḥ /",
  "GK21sokss_pu:14587": "yuddhabhūmiṃ hayārūḍhau tāvavātaratāmubhau // SoKss_7,9.122 //",
  "GK21sokss_pu:14588": "pravṛtte cāhave tatra kuntāghātotpataddhayam /",
  "GK21sokss_pu:14589": "arthalobhaṃ sukhadhanaḥ paryāsthadvasudhātale // SoKss_7,9.123 //",
  "GK21sokss_pu:14590": "tathaiva vārāṃ strīn anyān hatāśvaṃ patitaṃ kṣitau /",
  "GK21sokss_pu:14591": "dhīrayandharmayodhī sa na taṃ sukhadhano 'vadhīt // SoKss_7,9.124 //",
  "GK21sokss_pu:14592": "vāre tu pañcame 'śvena patitvopari tāḍitaḥ /",
  "GK21sokss_pu:14593": "arthalobhaḥ sa niśceṣṭastato bhṛtyairanīyata // SoKss_7,9.125 //",
  "GK21sokss_pu:14594": "tataḥ sukhadhanaṃ sarvaiḥ sādhuvādābhipūjitam /",
  "GK21sokss_pu:14595": "sa taṃ bāhubalo rājā yathocitamamānayat // SoKss_7,9.126 //",
  "GK21sokss_pu:14596": "prābhṛtaṃ ca tadānītaṃ tasma eva samarpayat /",
  "GK21sokss_pu:14597": "aharaccārthalobhasya sarvasvamaśubhārjitam // SoKss_7,9.127 //",
  "GK21sokss_pu:14598": "tatpade cāparaṃ kṛtvā tuṣṭaḥ prāyātsvamandiram /",
  "GK21sokss_pu:14599": "nivṛttapāpasaṃparkāḥ santo yānti hi nirvṛtim // SoKss_7,9.128 //",
  "GK21sokss_pu:14600": "so 'pi prasahya viharann āsīt sukhadhanaḥ sukham /",
  "GK21sokss_pu:14601": "sahito mānaparayā bhāryayā cānuraktayā // SoKss_7,9.129 //",
  "GK21sokss_pu:14602": "evaṃ dārāḥ palāyante hīnasattvāddhanāni ca /",
  "GK21sokss_pu:14603": "susattvasyopatiṣṭhante svayametya yatas tataḥ // SoKss_7,9.130 //",
  "GK21sokss_pu:14604": "tadalaṃ cintayā nidrāṃ bhajasva nacireṇa hi /",
  "GK21sokss_pu:14605": "rājaputrīmavāptāsi tvaṃ tāṃ karpūrikāṃ prabho // SoKss_7,9.131 //",
  "GK21sokss_pu:14606": "iti rājyadharāc chrutvā rātrau tatrārthavadvacaḥ /",
  "GK21sokss_pu:14607": "naravāhanadattaḥ sa bheje nidrāṃ sagomukhaḥ // SoKss_7,9.132 //",
  "GK21sokss_pu:14608": "prātaś cātra kṛtāhāraḥ kṣaṇaṃ yāvatsa tiṣṭhati /",
  "GK21sokss_pu:14609": "tāvatsa gomukho dhīmāṃstaṃ rājyadharamabhyadhāt // SoKss_7,9.133 //",
  "GK21sokss_pu:14610": "kuru yantravimānaṃ tanmatprabhorasya yena tat /",
  "GK21sokss_pu:14611": "karpūrasaṃbhavapuraṃ prāpya prāpnoty asau priyām // SoKss_7,9.134 //",
  "GK21sokss_pu:14612": "etac chrutvā sa takṣāsmai vātayantravimānakam /",
  "GK21sokss_pu:14613": "naravāhanadattāya pūrvakḷptamaḍhaukayat // SoKss_7,9.135 //",
  "GK21sokss_pu:14614": "tatrāruhya manaḥśīghre khagāmini sagomukhaḥ /",
  "GK21sokss_pu:14615": "taddhairyālokasollāsamivocchalitavīcikam // SoKss_7,9.136 //",
  "GK21sokss_pu:14616": "makarākaramullaṅghya prāpa tattīravarti saḥ /",
  "GK21sokss_pu:14617": "naravāhanadattastatpuraṃ karpūrasaṃbhavam // SoKss_7,9.137 //",
  "GK21sokss_pu:14618": "tatrāvatīrṇānnabhaso vimānādavaruhya saḥ /",
  "GK21sokss_pu:14619": "purāntaḥ paribabhrāma kautukena sagomukhaḥ // SoKss_7,9.138 //",
  "GK21sokss_pu:14620": "pṛṣṭāc ca lokato buddhvā tadevābhīpsitaṃ puram /",
  "GK21sokss_pu:14621": "prāptaṃ niḥsaṃśayaṃ hṛṣṭo yayau rājakulāntikam // SoKss_7,9.139 //",
  "GK21sokss_pu:14622": "tatraikaṃ ruciraṃ veśma vṛddhayādhiṣṭhitaṃ striyā /",
  "GK21sokss_pu:14623": "sa viveśa nivāsāya namrayānumatastayā // SoKss_7,9.140 //",
  "GK21sokss_pu:14624": "yuktiṃ jijñāsamānaś ca kṣaṇāt papraccha tāṃ striyam /",
  "GK21sokss_pu:14625": "ārye kimabhidhāno 'tra rājāpatyaṃ ca tasya kim // SoKss_7,9.141 //",
  "GK21sokss_pu:14626": "rūpaṃ ca tasya naḥ śaṃsa yato vaideśikā vayam /",
  "GK21sokss_pu:14627": "ity uktā tena vṛddhā sā taṃ vilokyottamākṛtim // SoKss_7,9.142 //",
  "GK21sokss_pu:14628": "pratyuvāca mahābhāga śṛṇu sarvaṃ vadāmi te /",
  "GK21sokss_pu:14629": "iha karpūrako nāma rājā karpūrasaṃbhave // SoKss_7,9.143 //",
  "GK21sokss_pu:14630": "sa cānapatyaḥ saṃtānahetoruddiśya śaṃkaram /",
  "GK21sokss_pu:14631": "buddhikāryā samaṃ devyā nirāhāro 'karottapaḥ // SoKss_7,9.144 //",
  "GK21sokss_pu:14632": "trirātropoṣitaṃ devo haraḥ svapne tamādiśat /",
  "GK21sokss_pu:14633": "uttiṣṭha putrābhyadhikā sā te kanyā janiṣyate // SoKss_7,9.145 //",
  "GK21sokss_pu:14634": "vidyādharāṇāṃ sāmrājyaṃ yasyāḥ patiravāpsyati /",
  "GK21sokss_pu:14635": "ity ādiṣṭo hareṇāsau prataḥ prābuddha bhūpatiḥ // SoKss_7,9.146 //",
  "GK21sokss_pu:14636": "nivedya buddhikāryai ca devyai svapnaṃ tamutthitaḥ /",
  "GK21sokss_pu:14637": "prahṛṣṭo 'tha tayā sākaṃ cakāra vratapāraṇam // SoKss_7,9.147 //",
  "GK21sokss_pu:14638": "tatas tasyācirādrājño rājñī garbhamadhatta sā /",
  "GK21sokss_pu:14639": "kāle cāsūta saṃpūrṇe kanyāṃ sarvāṅgasundarīm // SoKss_7,9.148 //",
  "GK21sokss_pu:14640": "yayā prabhājitās tatra jātaveśmani dīpakāḥ /",
  "GK21sokss_pu:14641": "kajjalodgāramiṣato niḥśvāsanamucann iva // SoKss_7,9.149 //",
  "GK21sokss_pu:14642": "karpūriketi tasyāś ca nijaṃ nāma tataḥ pitā /",
  "GK21sokss_pu:14643": "eṣa karpūriko rājā vyadhatta vihitotsavaḥ // SoKss_7,9.150 //",
  "GK21sokss_pu:14644": "kramāc ca vṛddhiṃ prāptā sā lokalocanacandrikā /",
  "GK21sokss_pu:14645": "karpūrikā rājaputrī yauvanasthādya vartate // SoKss_7,9.151 //",
  "GK21sokss_pu:14646": "pitā ceha nṛpas tasyā vivāhamabhikāṅkṣati /",
  "GK21sokss_pu:14647": "puruṣadveṣiṇī sā tu taṃ necchati manasvinī // SoKss_7,9.152 //",
  "GK21sokss_pu:14648": "kanyājanmaphalaṃ kasmādvivāhaṃ sakhi necchasi /",
  "GK21sokss_pu:14649": "iti matsutayā sā ca sakhyā pṛṣṭedam abravīt // SoKss_7,9.153 //",
  "GK21sokss_pu:14650": "sakhi jātismarāyā me prāgvṛttaṃ śṛṇu kāraṇam /",
  "GK21sokss_pu:14651": "asti tīre mahāmbhodhermahāṃścandanapādapaḥ // SoKss_7,9.154 //",
  "GK21sokss_pu:14652": "tasyāsti nikaṭe phullanalinālaṃkṛtaṃ saraḥ /",
  "GK21sokss_pu:14653": "tatrāhamabhavaṃ haṃsī pūrvajanmani karmataḥ // SoKss_7,9.155 //",
  "GK21sokss_pu:14654": "sāhamabdhitaṭājjātu tasmiṃścandanapādape /",
  "GK21sokss_pu:14655": "akārṣaṃ rājahaṃsena svena bhartrā sahālayam // SoKss_7,9.156 //",
  "GK21sokss_pu:14656": "tatrālaye vasantyā me prajātān potakān sutān /",
  "GK21sokss_pu:14657": "akasmād etya balavān samudrormir apāharat // SoKss_7,9.157 //",
  "GK21sokss_pu:14658": "hṛteṣv apatyeṣv oghena krandanty aham anaśnatī /",
  "GK21sokss_pu:14659": "āsaṃ śucābdhitīrasthaśivaliṅgāgravartinī // SoKss_7,9.158 //",
  "GK21sokss_pu:14660": "tataḥ sa rājahaṃso māmupetya patirabhyadhāt /",
  "GK21sokss_pu:14661": "uttiṣṭha kimapatyāni vyatītānyanuśocasi // SoKss_7,9.159 //",
  "GK21sokss_pu:14662": "anyāni nau bhaviṣyanti sarvaṃ jīvadbhir āpyate /",
  "GK21sokss_pu:14663": "iti tadvākśareṇāhaṃ hṛdi viddhā vyacintayam // SoKss_7,9.160 //",
  "GK21sokss_pu:14664": "dhig aho puruṣāḥ pāpā bālāpatyeṣv apīdṛśāḥ /",
  "GK21sokss_pu:14665": "niḥsnehā niṣkṛpāścaiva strīṣu bhaktimatīṣvapi // SoKss_7,9.161 //",
  "GK21sokss_pu:14666": "tanme kimamunā patyā kiṃ vā dehena duḥkhinā /",
  "GK21sokss_pu:14667": "ity ālocya haraṃ natvā kṛtvā bhaktyā ca taṃ hṛdi // SoKss_7,9.162 //",
  "GK21sokss_pu:14668": "tatraiva puratas tasya patyur haṃsasya paśyataḥ /",
  "GK21sokss_pu:14669": "jātismarā rājaputrī bhūyāsaṃ jananāntare // SoKss_7,9.163 //",
  "GK21sokss_pu:14670": "iti saṃkalpya tatkṣiptaṃ śarīraṃ jaladhau mayā /",
  "GK21sokss_pu:14671": "tato 'haṃ sakhi jātādya tathābhūteha janmani // SoKss_7,9.164 //",
  "GK21sokss_pu:14672": "pūrvajātau ca tasyāṃ tāṃ bhartus tasya nṛśaṃsatām /",
  "GK21sokss_pu:14673": "saṃsmarantyā na kasmiṃścidvare rajyati me manaḥ // SoKss_7,9.165 //",
  "GK21sokss_pu:14674": "ato vivāhaṃ necchāmi daivāyattamataḥ param /",
  "GK21sokss_pu:14675": "ity uktaṃ rājasutayā matsutāyai tayā rahaḥ // SoKss_7,9.166 //",
  "GK21sokss_pu:14676": "tayā matsutayāpyetan mahyam āgatya varṇitam /",
  "GK21sokss_pu:14677": "tadevaṃ te mayā khyātaṃ putra yatpṛṣṭavānasi // SoKss_7,9.167 //",
  "GK21sokss_pu:14678": "tav aiva bhāvinī bhāryā nūnaṃ caiṣā nṛpātmajā /",
  "GK21sokss_pu:14679": "sarvavidyādharāṇāṃ hi bhaviṣyaccakravartinaḥ // SoKss_7,9.168 //",
  "GK21sokss_pu:14680": "mahiṣīyaṃ samādiṣṭā pūrvaṃ devena śaṃbhunā /",
  "GK21sokss_pu:14681": "tallakṣaṇaiś ca yuktaṃ tvāṃ paśyāmi tilakādibhiḥ // SoKss_7,9.169 //",
  "GK21sokss_pu:14682": "kiṃsvittadarthamānītaḥ ko'pi tvam iha vedhasā /",
  "GK21sokss_pu:14683": "uttiṣṭha tāvan madgehe drakṣyāmaḥ kiṃ bhaviṣyati // SoKss_7,9.170 //",
  "GK21sokss_pu:14684": "ity uktvopahṛtāhāro vṛddhayātra tayā niśām /",
  "GK21sokss_pu:14685": "naravāhanadattastām anaiṣīdgomukhānvitaḥ // SoKss_7,9.171 //",
  "GK21sokss_pu:14686": "prātaḥ saṃmantrya kāryaṃ ca gomukhena samaṃ rahaḥ /",
  "GK21sokss_pu:14687": "mahāvratikaveṣaṃ ca kṛtvā vatseśvarātmajaḥ // SoKss_7,9.172 //",
  "GK21sokss_pu:14688": "taddvitīyo 'tra hā haṃsi hā haṃsīti vadanmuhuḥ /",
  "GK21sokss_pu:14689": "gatvā rājakuladvāri babhrāma janatekṣitaḥ // SoKss_7,9.173 //",
  "GK21sokss_pu:14690": "tathābhūtaṃ ca taṃ dṛṣṭvā tatra gatvaiva ceṭikāḥ /",
  "GK21sokss_pu:14691": "karpūrikāṃ rājasutāṃ tamavocansavismayāḥ // SoKss_7,9.174 //",
  "GK21sokss_pu:14692": "siṃhadvāre yuvā devi dṛṣṭo 'smābhir mahāvratī /",
  "GK21sokss_pu:14693": "sadvitīyo 'pi yo dhatte saundaryeṇādvitīyatām // SoKss_7,9.175 //",
  "GK21sokss_pu:14694": "nārījanamahāmohadāyinaṃ mantramadbhutam /",
  "GK21sokss_pu:14695": "uccārayati hā haṃsi hā haṃsīti divāniśam // SoKss_7,9.176 //",
  "GK21sokss_pu:14696": "tac chrutvā pūrvahaṃsī sā rājaputrī sakautukā /",
  "GK21sokss_pu:14697": "ānāyayattametābhistadrūpaṃ pārśvamātmanaḥ // SoKss_7,9.177 //",
  "GK21sokss_pu:14698": "dadarśa caitamuddāmarūpālaṃkṛtabhūmikam /",
  "GK21sokss_pu:14699": "śaṃkarārādhanopāttavrataṃ navam iva smaram // SoKss_7,9.178 //",
  "GK21sokss_pu:14700": "nijagāda ca paśyantī vismayotphullayā dṛśā /",
  "GK21sokss_pu:14701": "kimetadeva hā haṃsi hā haṃsītyucyate tvayā // SoKss_7,9.179 //",
  "GK21sokss_pu:14702": "evaṃ tayokte 'pi tadā hā haṃsītyeva so 'bravīt /",
  "GK21sokss_pu:14703": "tataḥ sahasthitas tasya gomukhaḥ pratyuvāca tam // SoKss_7,9.180 //",
  "GK21sokss_pu:14704": "ahaṃ te kathayāmyetac chṛṇu devi samāsataḥ /",
  "GK21sokss_pu:14705": "pūrvajanmani haṃso 'yamabhavatkarmayogataḥ // SoKss_7,9.181 //",
  "GK21sokss_pu:14706": "tatraiṣa jaladhestīre mahataḥ sarasastaṭe /",
  "GK21sokss_pu:14707": "kṛtālayaḥ samaṃ haṃsyā tasthau candanapādape // SoKss_7,9.182 //",
  "GK21sokss_pu:14708": "tasmin daivādapatyeṣu samudrorm ihṛteṣu sā /",
  "GK21sokss_pu:14709": "etasya haṃsī śokārtā tatraivātmānamakṣipat // SoKss_7,9.183 //",
  "GK21sokss_pu:14710": "tato 'sau tadviyogārtaḥ pakṣijātau viraktimān /",
  "GK21sokss_pu:14711": "tyaktukāmaḥ śarīraṃ tatsaṃkalpamakaroddhṛdi // SoKss_7,9.184 //",
  "GK21sokss_pu:14712": "jātismaro 'haṃ bhūyāsaṃ rājaputro 'nyajanmani /",
  "GK21sokss_pu:14713": "eṣā ca tatra me bhāryā bhūyājjātismarā satī // SoKss_7,9.185 //",
  "GK21sokss_pu:14714": "iti saṃkalpya taṃ dehaṃ tadā saṃsmṛtya śaṃkaram /",
  "GK21sokss_pu:14715": "virahānalasaṃtaptaḥ samudrāmbhasyapātayat // SoKss_7,9.186 //",
  "GK21sokss_pu:14716": "tato 'yaṃ vatsarājasya kauśāmbyāṃ tanayo 'dhunā /",
  "GK21sokss_pu:14717": "naravāhanadattākhyo jāto jātismaraḥśubhe // SoKss_7,9.187 //",
  "GK21sokss_pu:14718": "asau vidyādharendrāṇāṃ cakravartī bhaviṣyati /",
  "GK21sokss_pu:14719": "iti vāgudabhūd divyā jātasyāsya sphuṭaṃ tadā // SoKss_7,9.188 //",
  "GK21sokss_pu:14720": "krameṇa yauvarājyasthaḥ pitrāyaṃ pariṇāyitaḥ /",
  "GK21sokss_pu:14721": "divyāṃ kāraṇasaṃbhūtāṃ devīṃ madanamañcukām // SoKss_7,9.189 //",
  "GK21sokss_pu:14722": "tato hemaprabhākyasya vidyādharapateḥ sutā /",
  "GK21sokss_pu:14723": "etya svayaṃ vṛtavatī kanyā ratnaprabhetyamum // SoKss_7,9.190 //",
  "GK21sokss_pu:14724": "tathāpi tāṃ smaran haṃsīṃ nāyaṃ bhajati nirvṛtim /",
  "GK21sokss_pu:14725": "etac ca bālabhṛtyāya mahyam etena varṇitam // SoKss_7,9.191 //",
  "GK21sokss_pu:14726": "athāsya mṛgayāyātasyāsītsaṃdarśanaṃ vane /",
  "GK21sokss_pu:14727": "kayāpi siddhatāpasyā maddvitīyasya daivataḥ // SoKss_7,9.192 //",
  "GK21sokss_pu:14728": "kathāprasaṅgāt sā caitam evaṃ sānugrahābravīt /",
  "GK21sokss_pu:14729": "karmayogāt purā putra kāmo haṃsatvam āgataḥ // SoKss_7,9.193 //",
  "GK21sokss_pu:14730": "tasya cāmbudhitīrasthacandanadrumavāsinaḥ /",
  "GK21sokss_pu:14731": "priyā bhāryābhavaddhaṃsī divyastrī śāpataścyutā // SoKss_7,9.194 //",
  "GK21sokss_pu:14732": "velājalahṛtāpatyaśokāttasyāṃ ca vāridhau /",
  "GK21sokss_pu:14733": "kṣiptātmani sa haṃso 'pi tatraivātmānamakṣipat // SoKss_7,9.195 //",
  "GK21sokss_pu:14734": "so 'dya śaṃbhoḥ prasādāttvaṃ jāto vatseśvarātmajaḥ /",
  "GK21sokss_pu:14735": "pūrvajātiṃ ca tāṃ vatsa vetsi jātismaro hy asi // SoKss_7,9.196 //",
  "GK21sokss_pu:14736": "sā haṃsyapyevamevābdheḥ pāre karpūrasaṃbhave /",
  "GK21sokss_pu:14737": "pure karpūrikā nāma jātā rājasutādhunā // SoKss_7,9.197 //",
  "GK21sokss_pu:14738": "tadgaccha tatra putra tvaṃ priyāṃ bhāryāmavāpsyasi /",
  "GK21sokss_pu:14739": "ity uktvā sā khamutpatya tiro 'bhūtsiddhatāpasī // SoKss_7,9.198 //",
  "GK21sokss_pu:14740": "ayaṃ cāsmatprabhurjñātapravṛttistatkṣaṇaṃ tataḥ /",
  "GK21sokss_pu:14741": "ito 'bhimukhamāgantuṃ prāvartata mayā saha // SoKss_7,9.199 //",
  "GK21sokss_pu:14742": "tvatsnehāskṛṣyamāṇaś ca paṇīkṛtya svajīvitam /",
  "GK21sokss_pu:14743": "uttīrya kāntāraśataṃ prāpa deśo 'mbudhestaṭam // SoKss_7,9.200 //",
  "GK21sokss_pu:14744": "tatra hemapurastho 'smai takṣā rājyadharābhidhaḥ /",
  "GK21sokss_pu:14745": "maddvitīyāya militaḥ pradādyantravimānakam // SoKss_7,9.201 //",
  "GK21sokss_pu:14746": "tasminn āruhya bhayade hā mūrta iva sāhase /",
  "GK21sokss_pu:14747": "abdhikāntāramullaṅghya prāptāvāvāmidaṃ puram // SoKss_7,9.202 //",
  "GK21sokss_pu:14748": "etadarthamasāvevaṃ hā haṃsīti vadanniha /",
  "GK21sokss_pu:14749": "bhrānto devi mama svāmī yāvatprāptastvadantike // SoKss_7,9.203 //",
  "GK21sokss_pu:14750": "idānīṃ tvanmukhodārarākāramaṇadarśanāt /",
  "GK21sokss_pu:14751": "asaṃkhyaduḥkhasāṃnidhyatamopahnutim aśnute // SoKss_7,9.204 //",
  "GK21sokss_pu:14752": "/",
  "GK21sokss_pu:14753": "taddṛṣṭinīlanalinasrajārcaya mahātithim // SoKss_7,9.205 //",
  "GK21sokss_pu:14754": "evaṃ vaco viracitaṃ gomukhasya niśamya sā /",
  "GK21sokss_pu:14755": "saṃvādapratyayātsatyaṃ mene karpūrikā tadā // SoKss_7,9.206 //",
  "GK21sokss_pu:14756": "aho mayyāryaputrasya sneho 'muṣya mudhaiva me /",
  "GK21sokss_pu:14757": "viraktatābhūd ity antaḥ premārdrā vimamarśa ca // SoKss_7,9.207 //",
  "GK21sokss_pu:14758": "uvāca cāhaṃ satyaṃ sā haṃsī dhanyā ca yatkṛte /",
  "GK21sokss_pu:14759": "evaṃ janmadvaye kleśamāryaputro 'nubhūtavān // SoKss_7,9.208 //",
  "GK21sokss_pu:14760": "tadahaṃ vo 'dhunā dāsī premakrīteti vādinī /",
  "GK21sokss_pu:14761": "naravāhanadattaṃ taṃ snānādyaiḥ samamānayat // SoKss_7,9.209 //",
  "GK21sokss_pu:14762": "tataḥ parīvāramukhenaitat sarvam abodhayat /",
  "GK21sokss_pu:14763": "pitaraṃ svaṃ sa copāgat tadbudhaiva tadantikam // SoKss_7,9.210 //",
  "GK21sokss_pu:14764": "tatrotpannavivāhecchāṃ sutām tāṃ tadvaraṃ tathā /",
  "GK21sokss_pu:14765": "naravāhanadattaṃ taṃ saṃprāptam ucitaṃ cirāt // SoKss_7,9.211 //",
  "GK21sokss_pu:14766": "vidyādharamahācakravartilakṣaṇalāñchitam /",
  "GK21sokss_pu:14767": "dṛṣṭvā kṛtārthamātmānaṃ so 'manyata tadā nṛpaḥ // SoKss_7,9.212 //",
  "GK21sokss_pu:14768": "pradadau cāmajāmetāṃ tasmai karpūrikāṃ tataḥ /",
  "GK21sokss_pu:14769": "naravāhanadattāya yathāvidhi sa sādaram // SoKss_7,9.213 //",
  "GK21sokss_pu:14770": "adādasmai ca jāmātre prativahnipradakṣiṇam /",
  "GK21sokss_pu:14771": "koṭīstisraḥ suvarṇasya karpūrasya ca tāvatīḥ // SoKss_7,9.214 //",
  "GK21sokss_pu:14772": "yadrāśayo babhūs tatra śobhāṃ draṣṭum ivāgatāḥ /",
  "GK21sokss_pu:14773": "girijodvāhadṛśvāno merukailāsasānavaḥ // SoKss_7,9.215 //",
  "GK21sokss_pu:14774": "punastadvastrakoṭīś ca daśa dāsīśatatrayam /",
  "GK21sokss_pu:14775": "svalaṃkṛtaṃ dadau so 'smai kṛtī karpūrako nṛpaḥ // SoKss_7,9.216 //",
  "GK21sokss_pu:14776": "tatas tasthau kṛtodvāhaḥ sa karpūrikayā tayā /",
  "GK21sokss_pu:14777": "naravāhanadatto 'tra samaṃ prītyeva mūrtayā // SoKss_7,9.217 //",
  "GK21sokss_pu:14778": "kasya nābhūn manaḥprītyai sa vadhūvarayostayoḥ /",
  "GK21sokss_pu:14779": "saṃgamo mādhavīvallīvasantotsavayor iva // SoKss_7,9.218 //",
  "GK21sokss_pu:14780": "ehi vrajāvaḥ kauśāmbīmityanyedyuś ca so 'bravīt /",
  "GK21sokss_pu:14781": "naravāhanadattastāṃ kṛtī karpūrikāṃ priyām // SoKss_7,9.219 //",
  "GK21sokss_pu:14782": "tataḥ pratyabravītsā taṃ yadyevaṃ tatkhagāminā /",
  "GK21sokss_pu:14783": "tenaiva tvadvimānena vrajāmastvaritaṃ na kim // SoKss_7,9.220 //",
  "GK21sokss_pu:14784": "taccetsvalpaṃ tadaparaṃ vistīrṇaṃ ḍhaukayāmy aham /",
  "GK21sokss_pu:14785": "iha prāṇadharākhyo hi takṣā yantravimānakṛt // SoKss_7,9.221 //",
  "GK21sokss_pu:14786": "āste deśāntarāyātastacchīghraṃ kārayāmyadaḥ /",
  "GK21sokss_pu:14787": "ity uktvā sā pratīhāramānāyya kṣatturādiśat // SoKss_7,9.222 //",
  "GK21sokss_pu:14788": "gatvā taṃ yantratakṣāṇaṃ vada prāṇadharaṃ mahat /",
  "GK21sokss_pu:14789": "vyomagāmi vimānaṃ naḥ prasthānāyopakalpaya // SoKss_7,9.223 //",
  "GK21sokss_pu:14790": "evaṃ visṛjya kṣattāraṃ rājñe karpūrikātha sā /",
  "GK21sokss_pu:14791": "ceṭīmukhena pitre tāṃ prasthānecchāṃ nyavedayat // SoKss_7,9.224 //",
  "GK21sokss_pu:14792": "sa ca buddhv aiva tadyāvadāyātyatraiva bhūpatiḥ /",
  "GK21sokss_pu:14793": "naravāhanadatto 'ntastāvadevam acintayat // SoKss_7,9.225 //",
  "GK21sokss_pu:14794": "takṣā rājyadharabhrātā so 'yaṃ prānadharo dhruvam /",
  "GK21sokss_pu:14795": "rājabhītyā svadeśādyo vidrutas tena varṇitaḥ // SoKss_7,9.226 //",
  "GK21sokss_pu:14796": "ity asmiṃścintayatyeva rājñi ca kṣipram āgate /",
  "GK21sokss_pu:14797": "āgāt pratīhārayutastakṣā prāṇadharo 'tra saḥ // SoKss_7,9.227 //",
  "GK21sokss_pu:14798": "vyajijñapac ca sumahadvimānaṃ kṛtamasti me /",
  "GK21sokss_pu:14799": "yanmānuṣasahasrāṇi vahayadyāvahelayā // SoKss_7,9.228 //",
  "GK21sokss_pu:14800": "ity uktavantaṃ takṣāṇaṃ sādhvity uktvābhipūjya ca /",
  "GK21sokss_pu:14801": "naravāhanadatto 'tha taṃ papraccha sa sādaram // SoKss_7,9.229 //",
  "GK21sokss_pu:14802": "kaccidrājyadharasya tvaṃ bhrātā prāṇadharo 'grajaḥ /",
  "GK21sokss_pu:14803": "nānāyantraprayogāṇāṃ vettā sumahatām api // SoKss_7,9.230 //",
  "GK21sokss_pu:14804": "sa eva tasya bhrātāhaṃ devo vetti tu nau kutaḥ /",
  "GK21sokss_pu:14805": "iti prāṇadharaḥ so 'pi praṇataḥ pratyuvāca tam // SoKss_7,9.231 //",
  "GK21sokss_pu:14806": "tato yathā rājyadhareṇoktaṃ dṛṣto yathā ca saḥ /",
  "GK21sokss_pu:14807": "naravāhanadattas tat tathā tasmai śaśaṃsa saḥ // SoKss_7,9.232 //",
  "GK21sokss_pu:14808": "atha tena mudā prāṇadhareṇa samupāhṛte /",
  "GK21sokss_pu:14809": "mahāvimāne 'numataḥ śvaśureṇātra bhūbhujā // SoKss_7,9.233 //",
  "GK21sokss_pu:14810": "tam āmantrya samāropya dāsīkarpūrakāñcanam /",
  "GK21sokss_pu:14811": "tena rājavisṛṣṭena saha prāṇadhareṇa saḥ // SoKss_7,9.234 //",
  "GK21sokss_pu:14812": "tena ca kṣattṛmukhyena śvaśrūracitamaṅgalaḥ /",
  "GK21sokss_pu:14813": "karpūrikāṃ rājaputrīṃ navāmādāya tāṃ vadhūm // SoKss_7,9.235 //",
  "GK21sokss_pu:14814": "dattadāno dvijātibhyaḥ sadvastranicayaiśca taiḥ /",
  "GK21sokss_pu:14815": "naravāhanadatto 'sāvāruroha sagomukhaḥ // SoKss_7,9.236 //",
  "GK21sokss_pu:14816": "pūrvamabdhestaṭaṃ tāvadyāmo rājyadharāntikam /",
  "GK21sokss_pu:14817": "tato hṛhamiti prāṇadharaṃ taṃ nijagāda saḥ // SoKss_7,9.237 //",
  "GK21sokss_pu:14818": "tatas tenāhatenāśu vimānenotpapāta saḥ /",
  "GK21sokss_pu:14819": "nabho manoratheneva pūrṇena saparigrahaḥ // SoKss_7,9.238 //",
  "GK21sokss_pu:14820": "kṣaṇādutīrya jaladhiṃ punastattīravarti ca /",
  "GK21sokss_pu:14821": "prāpa hemapuraṃ dhāma tasya rājyadharasya at // SoKss_7,9.239 //",
  "GK21sokss_pu:14822": "tatra rājyadharaṃ prahvaṃ prahṛṣṭaṃ bhrātṛdarśanāt /",
  "GK21sokss_pu:14823": "dāsībhistamadāsīkaṃ saṃvibheje ca sotsavam // SoKss_7,9.240 //",
  "GK21sokss_pu:14824": "āpṛcchya ca tamudbāṣpaṃ katham apy ujjhitāgrajam /",
  "GK21sokss_pu:14825": "yayau tenaiva kauśāmbīṃ vimānena tadaiva saḥ // SoKss_7,9.241 //",
  "GK21sokss_pu:14826": "tatrāmbarādaśaṅkitamavatīrṇaṃ varavimānavahanaṃ tam /",
  "GK21sokss_pu:14827": "sānucaraṃ navavadhvā yuktaṃ dṛṣṭvā visismiye janata // SoKss_7,9.242 //",
  "GK21sokss_pu:14828": "paurotsāhaiḥ prakaṭaṃ putraṃ buddhvā pitāsya vatseśaḥ /",
  "GK21sokss_pu:14829": "prīto niragādagre devīsacivasnuṣādibhiḥ sahitaḥ // SoKss_7,9.243 //",
  "GK21sokss_pu:14830": "dṛṣṭvā vimānavāhanasūcitabhavitavyakhacarasāmrājyam /",
  "GK21sokss_pu:14831": "taṃ so 'bhinandata sutaṃ rājā caraṇānataṃ vadhūsahitam // SoKss_7,9.244 //",
  "GK21sokss_pu:14832": "mātā vāsavadattā padmāvatyā samaṃ tamāśliṣya /",
  "GK21sokss_pu:14833": "vigalitam iva tadadarśanaduḥkhagranthiṃ jahau bāṣpam // SoKss_7,9.245 //",
  "GK21sokss_pu:14834": "ratnaprabhā ca bhāryā sānandā madanamañcukā ca tadā /",
  "GK21sokss_pu:14835": "tasya premahaterṣye caraṇau hṛdayaṃ ca jagṛhatustulyam // SoKss_7,9.246 //",
  "GK21sokss_pu:14836": "yaugandharāyaṇādīn pitṛsacivānsvāṃś ca so 'tha nṛpasūnuḥ /",
  "GK21sokss_pu:14837": "marubhūtisukhān praṇatān anandayat kṛtayathārthasatkāraḥ // SoKss_7,9.247 //",
  "GK21sokss_pu:14838": "sarve ca te vibhūṣitasudaśārhakulena jaladhim ākramya /",
  "GK21sokss_pu:14839": "samupāhṛtāṃ svapatinā vyaktaṃ sodaryamūrtim amṛtasya // SoKss_7,9.248 //",
  "GK21sokss_pu:14840": "ajarāṅganāśatayutāmāyātāṃ śriyamivābhyanandaṃstām /",
  "GK21sokss_pu:14841": "karpūrikāṃ navavadhūṃ vatseśādyā yathocitāvanatām // SoKss_7,9.249 //",
  "GK21sokss_pu:14842": "tasyāś ca paitṛkaṃ taṃ vatseśo 'pūjayatpratīhāram /",
  "GK21sokss_pu:14843": "arpitavimānavāhitakāñcanakarpūravastrakoṭicayam // SoKss_7,9.250 //",
  "GK21sokss_pu:14844": "ākhyātaṃ naravāhanadattena tato vimānakartāram /",
  "GK21sokss_pu:14845": "upakāriṇāṃ sa rājā prāṇadharaṃ tam api mānayāmāsa // SoKss_7,9.251 //",
  "GK21sokss_pu:14846": "kathameṣā rājasutā saṃpraptā kahamitaś ca yātau svaḥ /",
  "GK21sokss_pu:14847": "iti papraccha saharṣaḥ saṃmānya sa gomukhaṃ nṛpatiḥ // SoKss_7,9.252 //",
  "GK21sokss_pu:14848": "atha mṛgayāvanagamanātprabhṛti yathā darśanaṃ tapasvinyāḥ /",
  "GK21sokss_pu:14849": "rājyadharasamāsāditavimānayuktyā yathā ca tīrṇo 'bdhiḥ // SoKss_7,9.253 //",
  "GK21sokss_pu:14850": "karpūrikā vivāhe vimukhāpi ca saṃmukhī yathā vihitā /",
  "GK21sokss_pu:14851": "prāṇadharalābhalabdhenāgamanaṃ prāgyathā vimānena // SoKss_7,9.254 //",
  "GK21sokss_pu:14852": "yuktyaikānte sa tathā tadaśeṣaṃ gomukho yathāvṛttam /",
  "GK21sokss_pu:14853": "kathayāṃcakāra tasmai sadārasacivāya vatsarājāya // SoKss_7,9.255 //",
  "GK21sokss_pu:14854": "kvākheṭaḥ kva ca tāpasī kva ca tathodanvattaṭe yantravit takṣā rājyadharastadīyavahanenollaṅghanaṃ kvāmbudheḥ /",
  "GK21sokss_pu:14855": "tatpāre ca vimānakarturaparasyāsya kva pūrvaṃ gatir bhavyānāṃ śubhasiddhyupāyaracanācintāṃ vidhatte vidhiḥ // SoKss_7,9.256 //",
  "GK21sokss_pu:14856": "iti tair nikhilaiḥ savismayapramadākampitamas takais tataḥ /",
  "GK21sokss_pu:14857": "jagade vidadhe ca gomukhe prabhubhaktistutir atra sādaraiḥ // SoKss_7,9.257 //",
  "GK21sokss_pu:14858": "ratnaprabhāṃ ca rājñīṃ pativratādharmajanitaparitoṣām /",
  "GK21sokss_pu:14859": "praśaśaṃsuste bhartur nijavidyāvihitapatharakṣām // SoKss_7,9.258 //",
  "GK21sokss_pu:14860": "atha naravāhanadatto vinītagaganāṅgaṇāgamanakhedaḥ /",
  "GK21sokss_pu:14861": "sa viveśa rājadhānīṃ pitṛbhirbhāryādibhiś ca samam // SoKss_7,9.259 //",
  "GK21sokss_pu:14862": "tatropāgatamānitabandhusuhṛtsvarṇakūṭabhṛtakoṣaḥ /",
  "GK21sokss_pu:14863": "vasubhis tau pūritavān prāṇadharaśvāśurapratīhārau // SoKss_7,9.260 //",
  "GK21sokss_pu:14864": "bhuktottaraṃ ca sapadi prāṇadharastaṃ vyajijñapatpraṇataḥ /",
  "GK21sokss_pu:14865": "devāvayoḥ kilaivaṃ karpūrakabhūbhṛtā samādiṣṭam // SoKss_7,9.261 //",
  "GK21sokss_pu:14866": "āgantavyaṃ tvaritaṃ madduhitari bhartṛbhavanamāptāyām /",
  "GK21sokss_pu:14867": "yenāhaṃ jānīyāṃ saṃprāptām atra śīghram iti // SoKss_7,9.262 //",
  "GK21sokss_pu:14868": "tadgantavyaṃ niścitamāvābhyāṃ deva caturamadhunaiva /",
  "GK21sokss_pu:14869": "dāpaya karpūrikayā rājño lekhaṃ svahastalikhitaṃ nau // SoKss_7,9.263 //",
  "GK21sokss_pu:14870": "na hi tasya sutāsnigdhaṃ hṛdayaṃ rājño 'nyathā samāśvasiti /",
  "GK21sokss_pu:14871": "sa hy ārūḍhavimāno na jātucicchaṅkate prapātamataḥ // SoKss_7,9.264 //",
  "GK21sokss_pu:14872": "tallekhadānapūrvaṃ saṃprati sahitaṃ mayā pradhānam imam /",
  "GK21sokss_pu:14873": "anujānīhi vimānaprasthānapronmukhaṃ pratīhāram // SoKss_7,9.265 //",
  "GK21sokss_pu:14874": "ahamādāya kuṭumbakameṣyāmi punastvihaiva yuvarāja /",
  "GK21sokss_pu:14875": "śakṣyāmi nāmṛtamayaṃ caraṇāmbhojadvayaṃ tava tyaktum // SoKss_7,9.266 //",
  "GK21sokss_pu:14876": "iti tena sudṛḍhamukte prāṇadhareṇaiṣa vatsarājasutaḥ /",
  "GK21sokss_pu:14877": "lekhasya lekhane tāṃ nyayuṅkta karpūrikāṃ tadaiva vadhūm // SoKss_7,9.267 //",
  "GK21sokss_pu:14878": "tāta na cintā mayi te kāryā sadbhartṛsaukhyasadanajuṣi /",
  "GK21sokss_pu:14879": "kiṃ hi mahābdheḥ kamalā cintāspadamāśritottamaṃ puruṣam // SoKss_7,9.268 //",
  "GK21sokss_pu:14880": "iti ca svahastalikhite karpūrikayā tayārpite lekhe /",
  "GK21sokss_pu:14881": "kṣattṛprāṇadharau tau vatseśasuto 'rcitau sa visasarja // SoKss_7,9.269 //",
  "GK21sokss_pu:14882": "tau cāruhya vimānaṃ gaganagatī jātavismayaiḥ sarvaiḥ /",
  "GK21sokss_pu:14883": "dṛṣṭau tīrtvā jaladhiṃ yayatuḥ karpūrasaṃbhavaṃ nagaram // SoKss_7,9.270 //",
  "GK21sokss_pu:14884": "tatra sutāṃ patisadanaprāpāṃ saṃśrāvya dattalekhau tau /",
  "GK21sokss_pu:14885": "ānandayāṃbabhūvaturatha taṃ karpūrakaṃ narādhipatim // SoKss_7,9.271 //",
  "GK21sokss_pu:14886": "anyedyuranujñāpya prāṇadharastaṃ nṛpaṃ sa sakuṭumbaḥ /",
  "GK21sokss_pu:14887": "saṃbhāvitarājyadharo naravāhanadattapārśvamevāgāt // SoKss_7,9.272 //",
  "GK21sokss_pu:14888": "so 'trāgatāya sadyaḥ kṛtakāryāyātmamandirasamīpe /",
  "GK21sokss_pu:14889": "naravāhanadatto 'smai pradadau vasatiṃ ca jīvanaṃ ca mahat // SoKss_7,9.273 //",
  "GK21sokss_pu:14890": "cikrīḍa ca tadvihitairavarodhasakho vimānakair vicaran /",
  "GK21sokss_pu:14891": "abhyasyadiva bhaviṣyadvidyādharacakravartigaganagatim // SoKss_7,9.274 //",
  "GK21sokss_pu:14892": "ity atra nanditasuhṛtsvajanāvarodho vatseśvarasya tanayo 'tha sa tānyahāni /",
  "GK21sokss_pu:14893": "ratnaprabhāmadanamañcukayostṛtīyāṃ karpūrikāṃ samadhigamya sukhaṃ nināya // SoKss_7,9.275 //",
  "GK21sokss_pu:14894": "iti mahākaviśrīsomadevabhaṭṭaviracite kathāsaritsāgare ratnaprabhālambake navamas taraṅgaḥ /",
  "GK21sokss_pu:14895": "samāptaś cāyaṃ ratnaprabhālambakaḥ /",
  "GK21sokss_pu:14896": "// śrīḥ //",
  "GK21sokss_pu:14897": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:14898": "sūryaprabho nāmāṣṭamo lambakaḥ /",
  "GK21sokss_pu:14899": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:14900": "prasahya sarayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_8,0.1 //",
  "GK21sokss_pu:14901": "prathamas taraṅgaḥ /",
  "GK21sokss_pu:14902": "calatkarṇanilodbhūtasindūrāruṇitāmbaraḥ /",
  "GK21sokss_pu:14903": "jayatyakāle 'pi sṛjansaṃdhyām iva gajānanaḥ // SoKss_8,1.1 //",
  "GK21sokss_pu:14904": "evaṃ vatseśvarasutaḥ kauśāmbyāṃ sa piturgṛhe /",
  "GK21sokss_pu:14905": "naravāhanadattastā bhāryāḥ prāptyāvasatsukham // SoKss_8,1.2 //",
  "GK21sokss_pu:14906": "ekadā piturāsthāne sthitaś ca puruṣaṃ divaḥ /",
  "GK21sokss_pu:14907": "avatīryāgataṃ tatra divyarūpaṃ dadarśa saḥ // SoKss_8,1.3 //",
  "GK21sokss_pu:14908": "praṇataṃ taṃ ca satkṛtya pitrā sākaṃ kṣaṇāntare /",
  "GK21sokss_pu:14909": "kastvaṃ kim āgato 'sīti pṛṣṭavānso 'py athābravīt // SoKss_8,1.4 //",
  "GK21sokss_pu:14910": "astīha vajrakūṭākhyaṃ pṛṣṭhe himavataḥ puram /",
  "GK21sokss_pu:14911": "vajrasāramayatvādyatkhyātamanvarthanāmakam // SoKss_8,1.5 //",
  "GK21sokss_pu:14912": "tatra vajraprabhākhyo 'hamāsaṃ vidyādharādhipaḥ /",
  "GK21sokss_pu:14913": "vajranirmitadehatvānnāmānvarthaṃ tathaiva me // SoKss_8,1.6 //",
  "GK21sokss_pu:14914": "mannirmite yathākālaṃ bhaktaḥ saṃścakravartini /",
  "GK21sokss_pu:14915": "ajeyas tvaṃ vipakṣāṇāṃ matprasādādbhaviṣyasi // SoKss_8,1.7 //",
  "GK21sokss_pu:14916": "iti cāhaṃ tapastuṣṭenādiṣṭaḥ śaṃbhunā yadā /",
  "GK21sokss_pu:14917": "tadā prabhoḥ praṇāmārtham āgato 'smīha sāṃpratam // SoKss_8,1.8 //",
  "GK21sokss_pu:14918": "vatsarājasuto divyaṃ kalpaṃ kāmāṃśasaṃbhavaḥ /",
  "GK21sokss_pu:14919": "naravāhanadatto naḥ śaśiśekharanirmitaḥ // SoKss_8,1.9 //",
  "GK21sokss_pu:14920": "martyo 'py ubhayavedyardhacakravartī bhaviṣyati /",
  "GK21sokss_pu:14921": "iti vidyāprabhāveṇa vijñātaṃ hy adhunā mayā // SoKss_8,1.10 //",
  "GK21sokss_pu:14922": "āsīc ca divyaṃ kalpaṃ naḥ purā martyo 'py anugrahāt /",
  "GK21sokss_pu:14923": "śārvātsūryaprabho nāma cakravartīha yadyapi // SoKss_8,1.11 //",
  "GK21sokss_pu:14924": "tathāpyabhūtsa ekasminvedyarthe dakṣiṇe prabhuḥ /",
  "GK21sokss_pu:14925": "uttare śrutaśarmākhyaścakravartī tvabhūttadā // SoKss_8,1.12 //",
  "GK21sokss_pu:14926": "ubhayostu tayorekaḥ kalpasthāyī dyucāriṇām /",
  "GK21sokss_pu:14927": "cakravartyatra bhavitā deva evātipuṇyavān // SoKss_8,1.13 //",
  "GK21sokss_pu:14928": "ity uktavantaṃ vatseśasahitastaṃ kutūhalāt /",
  "GK21sokss_pu:14929": "naravāhanadattaḥ sa prāha vidyādharaṃ punaḥ // SoKss_8,1.14 //",
  "GK21sokss_pu:14930": "kathaṃ vidyādharaiśvaryaṃ mānuṣeṇa satā purā /",
  "GK21sokss_pu:14931": "prāptaṃ sūryaprabheṇeti tvayā naḥ kathyatāmiti // SoKss_8,1.15 //",
  "GK21sokss_pu:14932": "tato vivikte devīnāṃ mantriṇāṃ saṃnidhau ca saḥ /",
  "GK21sokss_pu:14933": "rājā vajraprabho vaktuṃ kathāṃ tāmupacakrame // SoKss_8,1.16 //",
  "GK21sokss_pu:14934": "śākalaṃ nāma madreṣu babhūva nagaraṃ purā /",
  "GK21sokss_pu:14935": "candraprabhākhyas tatrāsīdrājāṅgāraprabhātmajaḥ // SoKss_8,1.17 //",
  "GK21sokss_pu:14936": "ālhādakārī viśvasya nāmnānvartho 'pi yo bhavan /",
  "GK21sokss_pu:14937": "saṃtāpakārī śatrūṇāṃ babhūva jvalanaprabhaḥ // SoKss_8,1.18 //",
  "GK21sokss_pu:14938": "kīrtimatyabhidhānāyāṃ tasya devyāmajāyata /",
  "GK21sokss_pu:14939": "putro nṛpasyātiśubairlakṣaṇaiḥ sūcitodayaḥ // SoKss_8,1.19 //",
  "GK21sokss_pu:14940": "eṣa sūryaprabho nāma rājā jātaḥ purāriṇā /",
  "GK21sokss_pu:14941": "bhāvī vidyādharādhīśacakravartī vinirmitaḥ // SoKss_8,1.20 //",
  "GK21sokss_pu:14942": "ity uccacāra gaganāttasmiñjāte sphuṭaṃ vacaḥ /",
  "GK21sokss_pu:14943": "sudhāvarṣaṃ śravaṇayoścandraprabhamahībhṛtaḥ // SoKss_8,1.21 //",
  "GK21sokss_pu:14944": "tatas tasya purārātiprasādotsavaśālinaḥ /",
  "GK21sokss_pu:14945": "sūryaprabhaḥ sa vavṛdhe rājaputraḥ piturgṛhe // SoKss_8,1.22 //",
  "GK21sokss_pu:14946": "bāla eva ca vidyānāṃ kalānāṃ ca krameṇa saḥ /",
  "GK21sokss_pu:14947": "sarvāsāṃ sumatiḥ pāramupāsitagururyayau // SoKss_8,1.23 //",
  "GK21sokss_pu:14948": "pūrṇaṣoḍaśavarṣaṃ ca guṇairāvarjitaprajam /",
  "GK21sokss_pu:14949": "yauvarājye 'bhyaṣiñcittaṃ pitā candraprabho 'tha saḥ // SoKss_8,1.24 //",
  "GK21sokss_pu:14950": "sa eva mantriputrāṃś ca nijāṃs tasmai samarpayat /",
  "GK21sokss_pu:14951": "bhāsaprabhāsasiddhārthaprahastaprabhṛtīn bahūn // SoKss_8,1.25 //",
  "GK21sokss_pu:14952": "taiḥ samaṃ yuvarājatvadhuraṃ tasmiṃś ca bibhrati /",
  "GK21sokss_pu:14953": "ājagāmaikadā tatra mayo nāma mahāsuraḥ // SoKss_8,1.26 //",
  "GK21sokss_pu:14954": "āsthāne ca sa taṃ candraprabhaṃ sūryaprabhe sthite /",
  "GK21sokss_pu:14955": "upetya racitātithyaṃ jagādaivaṃ mayo nṛpam // SoKss_8,1.27 //",
  "GK21sokss_pu:14956": "rājanvidyādhareśānāṃ cakravartī triśūlinā /",
  "GK21sokss_pu:14957": "ayaṃ vinirmito bhāvī putraḥ sūryaprabhastava // SoKss_8,1.28 //",
  "GK21sokss_pu:14958": "tatkiṃ na sādhayatyeṣa vidhāstatprāptidāyinīḥ /",
  "GK21sokss_pu:14959": "etadarthaṃ visṛṣṭo 'ham iha devena śaṃbhunā // SoKss_8,1.29 //",
  "GK21sokss_pu:14960": "anujānīhi tadyāvannītvainaṃ śikṣayāmy aham /",
  "GK21sokss_pu:14961": "vidyādharendratāhetuṃ vidyāsādhanasatkriyām // SoKss_8,1.30 //",
  "GK21sokss_pu:14962": "etasya paripanthī hi kārye 'smin khecareśvaraḥ /",
  "GK21sokss_pu:14963": "vidyate śrutaśarmākhyaḥ so 'pi śakreṇa nirmitaḥ // SoKss_8,1.31 //",
  "GK21sokss_pu:14964": "siddhavidyāprabhāvastu sahāsmābhirvijitya tam /",
  "GK21sokss_pu:14965": "eṣa vidyādharādhīśacakravartitvamāpsyati // SoKss_8,1.32 //",
  "GK21sokss_pu:14966": "evaṃ mayenābhihite rājā candraprabho 'bravīt /",
  "GK21sokss_pu:14967": "dhanyāḥ smaḥ puṇyavāneṣa yathecchaṃ nīyatām iti // SoKss_8,1.33 //",
  "GK21sokss_pu:14968": "tatas tam āmantrya nṛpaṃ tadanujñānamāśu tam /",
  "GK21sokss_pu:14969": "sūryaprabhaṃ sa sāmātyaṃ pātālaṃ nītavānmayaḥ // SoKss_8,1.34 //",
  "GK21sokss_pu:14970": "tatropadiṣṭavāṃstasmai sa tapāṃsi tathā yathā /",
  "GK21sokss_pu:14971": "rājaputraḥ sa sāmātyo vidyāḥ śīghramasādhayat // SoKss_8,1.35 //",
  "GK21sokss_pu:14972": "vimānasādhanaṃ tasmai tathaivopadideśa saḥ /",
  "GK21sokss_pu:14973": "tena bhūtāsanaṃ nāma sa vimānamupārjayat // SoKss_8,1.36 //",
  "GK21sokss_pu:14974": "tadvimānādhirūḍhaṃ taṃ siddhavidyaṃ samantrikam /",
  "GK21sokss_pu:14975": "sūryaprabhaṃ sa pātālānmayaḥ svapuramānayat // SoKss_8,1.37 //",
  "GK21sokss_pu:14976": "prāpayya pitroḥ pārśvaṃ ca taṃ jagāda vrajāmy aham /",
  "GK21sokss_pu:14977": "tvaṃ siddhibhogān bhuṅkṣveha yāvadeṣyāmy ahaṃ punaḥ // SoKss_8,1.38 //",
  "GK21sokss_pu:14978": "ity ūcivān āttapūjo jagāma sa mayāsuraḥ /",
  "GK21sokss_pu:14979": "nananda vidyāsiddhyā ca sūnoścandraprabho nṛpaḥ // SoKss_8,1.39 //",
  "GK21sokss_pu:14980": "so 'tha sūryaprabho vidyāprabhāvāt sacivaiḥ saha /",
  "GK21sokss_pu:14981": "nānādeśānvimānena sadā babhrāma līlayā // SoKss_8,1.40 //",
  "GK21sokss_pu:14982": "yatra yatra ca yā yā tamapaśyadrājakanyakā /",
  "GK21sokss_pu:14983": "tatra tatra svayaṃ vavre sā sā taṃ kāmamohitā // SoKss_8,1.41 //",
  "GK21sokss_pu:14984": "ekā madanasenākhyā tāmraliptyāṃ mahīpateḥ /",
  "GK21sokss_pu:14985": "sutā vīrabhaṭākhyasya kanyā lokaikasundarī // SoKss_8,1.42 //",
  "GK21sokss_pu:14986": "dvitīyā subhaṭākhyasya tanayā candrikāvatī /",
  "GK21sokss_pu:14987": "aparāntādhirājasya siddhairnītvojjhitānyataḥ // SoKss_8,1.43 //",
  "GK21sokss_pu:14988": "kāñcīnagaryā nṛpateḥ kumbhīrākhyasya cātmajā /",
  "GK21sokss_pu:14989": "khyātā varuṇasenākhyā tṛtīyā rūpaśālinī // SoKss_8,1.44 //",
  "GK21sokss_pu:14990": "lāvāṇakādhirājasya pauravākhyasya bhūpateḥ /",
  "GK21sokss_pu:14991": "sutā sulocanā nāma caturthī cārulocanā // SoKss_8,1.45 //",
  "GK21sokss_pu:14992": "cīnadeśapate rājñaḥ surohasyātmasaṃbhavā /",
  "GK21sokss_pu:14993": "harihemāvadātāṅgī vidyunmāleti pañcamī // SoKss_8,1.46 //",
  "GK21sokss_pu:14994": "kāntisenasya nṛpateḥ śrīkaṇṭhaviṣayaprabhoḥ /",
  "GK21sokss_pu:14995": "sutā kāntimatī nāma ṣaṣṭhī kāntijitāpsarāḥ // SoKss_8,1.47 //",
  "GK21sokss_pu:14996": "janamejayabhūpasya kauśāmbīnagarīpateḥ /",
  "GK21sokss_pu:14997": "tanayā parapuṣṭākhyā saptamī mañjubhāṣiṇī // SoKss_8,1.48 //",
  "GK21sokss_pu:14998": "avijñātahṛtānāṃ ca tāsāṃ buddhvāpi bāndhavāḥ /",
  "GK21sokss_pu:14999": "vidyābaloddhate tasminn āsanvetasavṛttayaḥ // SoKss_8,1.49 //",
  "GK21sokss_pu:15000": "tābhiścopāttavidyābhiḥ samaṃ yugapadāramat /",
  "GK21sokss_pu:15001": "vidyāviracitānekadehaḥ sūryaprabho 'tra saḥ // SoKss_8,1.50 //",
  "GK21sokss_pu:15002": "nabhovihārasaṃgītapānagoṣṭhyādibhistathā /",
  "GK21sokss_pu:15003": "cikrīḍa sahitastābhiḥ prahastādyaiś ca mantribhiḥ // SoKss_8,1.51 //",
  "GK21sokss_pu:15004": "divyacitrakalābhijño likhanvidyādharāṅganāḥ /",
  "GK21sokss_pu:15005": "kurvaṃś ca narmavakroktīḥ kopayām āsa tāḥ priyāḥ // SoKss_8,1.52 //",
  "GK21sokss_pu:15006": "reme ca tāsāṃ vadanaiḥ sabhrūbhaṅgāruṇekṣaṇaiḥ /",
  "GK21sokss_pu:15007": "vacanaiś ca sakampauṣṭhapuṭaviskhalitākṣaraiḥ // SoKss_8,1.53 //",
  "GK21sokss_pu:15008": "sadārastāmraliptīṃ ca gatvodyāneṣu khecaraḥ /",
  "GK21sokss_pu:15009": "sa rājasūnurvyaharatsamaṃ madanasenayā // SoKss_8,1.54 //",
  "GK21sokss_pu:15010": "sthāpayitvā priyāś cātra bhūtāsanavimānagaḥ /",
  "GK21sokss_pu:15011": "jagāma vajrasārākhyaṃ prahastaikasakhaḥ puram // SoKss_8,1.55 //",
  "GK21sokss_pu:15012": "jagrāha tatra tanayāṃ rājño rambhasya paśyataḥ /",
  "GK21sokss_pu:15013": "raktāṃ tārāvalīṃ nāma dahyamānāṃ smarāgninā // SoKss_8,1.56 //",
  "GK21sokss_pu:15014": "āyayau tāmraliptīṃ ca punas tatrāpyupāharat /",
  "GK21sokss_pu:15015": "aparāṃ rājatanayāṃ kanyāṃ nāmnā vilāsinīm // SoKss_8,1.57 //",
  "GK21sokss_pu:15016": "tadarthaṃ kupitāyātaṃ tasyā bhrātaramuddhatam /",
  "GK21sokss_pu:15017": "sa sahasrāyudhaṃ nāma vidyayā stambhitaṃ vyadhāt // SoKss_8,1.58 //",
  "GK21sokss_pu:15018": "mātulaṃ ca sahāyātaṃ tasya saṃstabhya sānugam /",
  "GK21sokss_pu:15019": "cakre muṇḍitamūrdhānaṃ tatkāntāharaṇaiṣiṇam // SoKss_8,1.59 //",
  "GK21sokss_pu:15020": "bhāryābandhū iti kruddho 'py avaddhīnna sa tāvubhau /",
  "GK21sokss_pu:15021": "darpabhaṅgavilakṣau tu vihasya pratimuktavān // SoKss_8,1.60 //",
  "GK21sokss_pu:15022": "tataḥ sa navabhiḥ sūryaprabhaḥ kāntābhiranvitaḥ /",
  "GK21sokss_pu:15023": "pitrāhūto vimānena svapuraṃ śākalaṃ yayau // SoKss_8,1.61 //",
  "GK21sokss_pu:15024": "tataś cāsya pituścandraprabhabhūmibhṛto 'ntikam /",
  "GK21sokss_pu:15025": "prāhiṇottāmraliptīto dūtaṃ vīrabhaṭo nṛpaḥ // SoKss_8,1.62 //",
  "GK21sokss_pu:15026": "saṃdideśa ca putreṇa tava me 'pahṛte sute /",
  "GK21sokss_pu:15027": "tad astu vidyāsiddho hi ślāghya eṣa patistayoḥ // SoKss_8,1.63 //",
  "GK21sokss_pu:15028": "snehaś ca yadi vo 'smāsu tadihāgacchatādhunā /",
  "GK21sokss_pu:15029": "vivāhācārasatkārasakhyaṃ yāvad vidadhmahe // SoKss_8,1.64 //",
  "GK21sokss_pu:15030": "etac chrutvā sa satkṛtya dūtaṃ niścitavāṃstadā /",
  "GK21sokss_pu:15031": "śva eva tatra gamanaṃ rājā candraprabho drutam // SoKss_8,1.65 //",
  "GK21sokss_pu:15032": "satyatvaniścayaṃ jñātuṃ rājño vīrabhaṭasya tu /",
  "GK21sokss_pu:15033": "prahastaṃ prāhiṇonmatvā dūraṃ dūtagamāgamau // SoKss_8,1.66 //",
  "GK21sokss_pu:15034": "sa prahasto javādgatvā dṛṣṭvā vīrabhaṭaṃ ca tam /",
  "GK21sokss_pu:15035": "nṛpaṃ dṛṣṭvā ca tatkāryaṃ tacchraddhitasupūjitaḥ // SoKss_8,1.67 //",
  "GK21sokss_pu:15036": "tasmai savismayāyoktvā prabhūṇāṃ prātarāgasam /",
  "GK21sokss_pu:15037": "muhūrtenāyayau candraprabhapārśvaṃ vihāyasā // SoKss_8,1.68 //",
  "GK21sokss_pu:15038": "śaśaṃsa tasmai rājñe ca sajjaṃ vīrabhaṭaṃ sthitam /",
  "GK21sokss_pu:15039": "so 'pi taṃ sacivaṃ sūnostuṣṭo rājābhyapūjayat // SoKss_8,1.69 //",
  "GK21sokss_pu:15040": "tataḥ kīrtimatīdevya saha candraprabhaḥ prabhuḥ /",
  "GK21sokss_pu:15041": "sūryaprabho vilāsinyā tathā madanasenayā // SoKss_8,1.70 //",
  "GK21sokss_pu:15042": "bhūtāsanavimānaṃ tadāruhya saparicchadau /",
  "GK21sokss_pu:15043": "sāmātyau cāparedyustau prātaḥ prayayatus tataḥ // SoKss_8,1.71 //",
  "GK21sokss_pu:15044": "ahnaḥ praharamātreṇa tāmraliptīmavāpatuḥ /",
  "GK21sokss_pu:15045": "dṛśyamānau janair vyomni kautukotkṣiptalocanaiḥ // SoKss_8,1.72 //",
  "GK21sokss_pu:15046": "nabhastalāvatīrṇau ca kṛtapratyudgamena tau /",
  "GK21sokss_pu:15047": "rājñā vīrabhaṭenaitāṃ samaṃ viviśatuḥ purīm // SoKss_8,1.73 //",
  "GK21sokss_pu:15048": "candanodakasaṃsiktacārurathyāṃ pade pade /",
  "GK21sokss_pu:15049": "kaṭākṣaiḥ pauranārīṇāṃ prakīrṇendīvarām iva // SoKss_8,1.74 //",
  "GK21sokss_pu:15050": "tatra saṃbandhijāmātroḥ kṛtvā vīrabhaṭastayoḥ /",
  "GK21sokss_pu:15051": "pūjāṃ yathāvattanayāvivāhaprakriyāṃ vyadhāt // SoKss_8,1.75 //",
  "GK21sokss_pu:15052": "viśuddhasya hi bhārāṇāṃ sahasraṃ kāñcanasya ca /",
  "GK21sokss_pu:15053": "bhṛtaṃ ca śatamu ṣṭrāṇāṃ ratnābharaṇabhārakaiḥ // SoKss_8,1.76 //",
  "GK21sokss_pu:15054": "uṣṭrapañcaśatīṃ nānāvastrabhārābhipūritām /",
  "GK21sokss_pu:15055": "vājināṃ ca sahasrāṇi sapta pañca ca dantinām // SoKss_8,1.77 //",
  "GK21sokss_pu:15056": "rūpābharaṇayuktānāṃ sahasraṃ vārayoṣitām /",
  "GK21sokss_pu:15057": "vedyāṃ duhitroḥ pradadau rājā vīrabhaṭastayoḥ // SoKss_8,1.78 //",
  "GK21sokss_pu:15058": "sūryaprabhasya jāmātustatpituś ca tayoḥ punaḥ /",
  "GK21sokss_pu:15059": "upacāraṃ sa sadratnaiścakāra viṣayaistathā // SoKss_8,1.79 //",
  "GK21sokss_pu:15060": "tanmantriṇo yathāvac ca prahastādīnamānayat /",
  "GK21sokss_pu:15061": "cakāra sotsavaṃ hṛṣyadaśeṣanagarījanam // SoKss_8,1.80 //",
  "GK21sokss_pu:15062": "sūryaprabhaś ca tatrāsītpitṛyuktaḥ priyāsakhaḥ /",
  "GK21sokss_pu:15063": "tatkālaṃ vividhāhārapānageyādibhogabhuk // SoKss_8,1.81 //",
  "GK21sokss_pu:15064": "tāvac ca tatra rambhasya sakāśādvajrarātrataḥ /",
  "GK21sokss_pu:15065": "āgāddūtaḥ sa cāsthāne jagāda svaprabhorvacaḥ // SoKss_8,1.82 //",
  "GK21sokss_pu:15066": "vidyābalāvaliptena yuvarājena naḥ kṛtaḥ /",
  "GK21sokss_pu:15067": "sūryaprabheṇa tanayāharaṇotthaḥ parābhavaḥ // SoKss_8,1.83 //",
  "GK21sokss_pu:15068": "adya ca jñātamasmābhiryadvīrabhaṭabhūbhṛtaḥ /",
  "GK21sokss_pu:15069": "pratipannāḥ stha saṃdhāne samānavyasanasya naḥ // SoKss_8,1.84 //",
  "GK21sokss_pu:15070": "tathaiva cānumanyadhve yadyasmatsaṃdhimāśu tat /",
  "GK21sokss_pu:15071": "ihāpyāgamyatāṃ no cenmṛtyunā no 'tra niṣkṛtiḥ // SoKss_8,1.85 //",
  "GK21sokss_pu:15072": "tac chrutvā taṃ ca saṃmānya dūtaṃ vīrabhaṭārcitaḥ /",
  "GK21sokss_pu:15073": "prahastaṃ so 'bravīdrājā tatra candraprabhaḥ punaḥ // SoKss_8,1.86 //",
  "GK21sokss_pu:15074": "tvam eva gaccha taṃ rambhamasmadvākyādidaṃ vada /",
  "GK21sokss_pu:15075": "kiṃ tapyase vṛthā bhāvī cakravartī hi nirmitaḥ // SoKss_8,1.87 //",
  "GK21sokss_pu:15076": "vidyādharāṇāṃ giriśenaiṣa sūryaprabho 'dhunā /",
  "GK21sokss_pu:15077": "asyaitāstvatsutādyāś ca bhāryāḥ siddhairudāhṛtāḥ // SoKss_8,1.88 //",
  "GK21sokss_pu:15078": "tatprāptā te sutā sthānaṃ karkaśastvaṃ tu nārthitaḥ /",
  "GK21sokss_pu:15079": "tatprīyasva sakhā nastvameṣyāmo 'trāpyamī vayam // SoKss_8,1.89 //",
  "GK21sokss_pu:15080": "iti rājñoktasaṃdeśaḥ prahasto gaganena saḥ /",
  "GK21sokss_pu:15081": "gatvā praharamātreṇa vajrarātramavāpa tat // SoKss_8,1.90 //",
  "GK21sokss_pu:15082": "tatra rambhāya saṃdeśamuktvā tenānumoditaḥ /",
  "GK21sokss_pu:15083": "tathaivāgatya so 'vādīdrājñe candraprabhāya tat // SoKss_8,1.91 //",
  "GK21sokss_pu:15084": "candraprabho 'tha sacivaṃ prabhāsaṃ preṣya śākalāt /",
  "GK21sokss_pu:15085": "ānāyayattāṃ rambhasya pārśvaṃ tārāvalīṃ sutām // SoKss_8,1.92 //",
  "GK21sokss_pu:15086": "tato yayau vimānena saha sūryaprabheṇa saḥ /",
  "GK21sokss_pu:15087": "rājñā vīrabhaṭenāpi sarvaiścānyaiḥ susevitaḥ // SoKss_8,1.93 //",
  "GK21sokss_pu:15088": "vajrarātraṃ ca saṃprāpa mārgonmukhajanākulam /",
  "GK21sokss_pu:15089": "rambheṇābhyudgatas tasya rājadhānīṃ viveśa saḥ // SoKss_8,1.94 //",
  "GK21sokss_pu:15090": "tatra rambho 'py asau kḷptavivāhaprakriyotsavaḥ /",
  "GK21sokss_pu:15091": "asaṃkhyahemahastyaśvaratnādi duhiturdadau // SoKss_8,1.95 //",
  "GK21sokss_pu:15092": "jāmātaraṃ ca sa tathā sūryaprabhamupācarat /",
  "GK21sokss_pu:15093": "yathā tasya nijā bhogāḥ sarve vismṛtimāyayuḥ // SoKss_8,1.96 //",
  "GK21sokss_pu:15094": "yāvac ca tatra te tiṣṭhantyutsavānanditāḥ sukham /",
  "GK21sokss_pu:15095": "tāvadrambhāntikaṃ kāñcīnagaryā dūta āyayau // SoKss_8,1.97 //",
  "GK21sokss_pu:15096": "sa tasmācchrutasaṃdeśo rambhaścandraprabhaṃ nṛpam /",
  "GK21sokss_pu:15097": "prāha kāñciśvaro rājā kumbhīrākhyo 'sti me 'grajaḥ // SoKss_8,1.98 //",
  "GK21sokss_pu:15098": "tenāptaḥ preṣito me 'dya dūto vaktumidaṃ vacaḥ /",
  "GK21sokss_pu:15099": "mama sūryaprabheṇādau sutā nītā tatas tava // SoKss_8,1.99 //",
  "GK21sokss_pu:15100": "kṛtaṃ cādya tvayā sakhyaṃ taiḥ saheti mayā śrutam /",
  "GK21sokss_pu:15101": "tanmamāpi tathaiva tvaṃ sakhyaṃ taiḥ saha sādhaya // SoKss_8,1.100 //",
  "GK21sokss_pu:15102": "āyāntu te mama gṛhaṃ yāvatsūryaprabhāya tām /",
  "GK21sokss_pu:15103": "svahastenārpayāmīha sutāṃ varuṇasenikām // SoKss_8,1.101 //",
  "GK21sokss_pu:15104": "ity eṣābhyarthanā tasya kriyatāmiti vādinaḥ /",
  "GK21sokss_pu:15105": "rambhasya śraddadhe candraprabho rājā tadā vacaḥ // SoKss_8,1.102 //",
  "GK21sokss_pu:15106": "prahastaṃ prekṣya ca kṣipraṃ śākalāttām anāyayat /",
  "GK21sokss_pu:15107": "purādvaruṇasenāṃ sa kumbhīrasyāntikaṃ pituḥ // SoKss_8,1.103 //",
  "GK21sokss_pu:15108": "anyedyuś ca vimānena sa ca sūryaprabhaś ca saḥ /",
  "GK21sokss_pu:15109": "rambho vīrabhaṭaḥ sarve kāñcīṃ te sānugā yayuḥ // SoKss_8,1.104 //",
  "GK21sokss_pu:15110": "kumbhīrābhyudgatās tāṃ ca nānāratnacitāṃ purīm /",
  "GK21sokss_pu:15111": "kāñcīṃ kāñcīm iva bhuvaḥ prāviśan guṇagumphitām // SoKss_8,1.105 //",
  "GK21sokss_pu:15112": "tatratāṃ vidhinā dattvā sutāṃ sūryaprabhāya saḥ /",
  "GK21sokss_pu:15113": "varavadhvoradādbhūri kumbhīro draviṇaṃ tayoḥ // SoKss_8,1.106 //",
  "GK21sokss_pu:15114": "nirvṛtte cavivāhe 'tra bhuktottarasukhasthitam /",
  "GK21sokss_pu:15115": "candraprabhamuvācaivaṃ prahastaḥ sarvasaṃnidhau // SoKss_8,1.107 //",
  "GK21sokss_pu:15116": "deva śrīkaṇṭhaviṣaye prabhraman gatavān aham /",
  "GK21sokss_pu:15117": "tatra prasaṅgadṛṣṭo māṃ kāntisenanṛpo 'bravīt // SoKss_8,1.108 //",
  "GK21sokss_pu:15118": "sūryaprabho mamādāya sutāṃ kāntimatīṃ hṛtām /",
  "GK21sokss_pu:15119": "gṛhametu kariṣyāmi vidhivattasya satkriyām // SoKss_8,1.109 //",
  "GK21sokss_pu:15120": "no cettyakṣyāmy ahaṃ dehaṃ duhitṛsnehamohitaḥ /",
  "GK21sokss_pu:15121": "ity uktas tena tatrāhaṃ prastāve ca mayoditam // SoKss_8,1.110 //",
  "GK21sokss_pu:15122": "evam ukte prahastena rājā candraprabho 'bhyadhāt /",
  "GK21sokss_pu:15123": "gaccha kāntimatīṃ tarhi tāṃ prāpaya tadantikam // SoKss_8,1.111 //",
  "GK21sokss_pu:15124": "tatas tatra vayaṃ yāma ity uktas tena bhūbhṛtā /",
  "GK21sokss_pu:15125": "tadaiva nabhasā gatvā prahastastattathākarot // SoKss_8,1.112 //",
  "GK21sokss_pu:15126": "prātaś ca te sakumbhīrāḥ sarve candraprabhādayaḥ /",
  "GK21sokss_pu:15127": "śrīkaṇṭhaviṣayaṃ jagmurvimānena dyugāminā // SoKss_8,1.113 //",
  "GK21sokss_pu:15128": "tatrāpyagrāgato rājā kāntisenaḥ svamandiram /",
  "GK21sokss_pu:15129": "tāvatpraveśya duhiturvyadhādudvāhamaṅgalam // SoKss_8,1.114 //",
  "GK21sokss_pu:15130": "dadau tasyi tadā kāntimatyai sūryaprabhāya ca /",
  "GK21sokss_pu:15131": "āścaryajananaṃ rājñāmamitaṃ ratnasaṃcayam // SoKss_8,1.115 //",
  "GK21sokss_pu:15132": "tataḥ sthiteṣu teṣv atra nānābhogopaseviṣu /",
  "GK21sokss_pu:15133": "sarveṣu dūtaḥ kauśāmbyā āgatyaivamabhāṣata // SoKss_8,1.116 //",
  "GK21sokss_pu:15134": "janamejayabhūpālo bravīti bhavatāmidam /",
  "GK21sokss_pu:15135": "hṛtā kenāpi naciraṃ parapuṣṭeti me sutā // SoKss_8,1.117 //",
  "GK21sokss_pu:15136": "jñātaṃ cehāda yatprāptā hastaṃ sūryaprabhasya sā /",
  "GK21sokss_pu:15137": "tattayā saha so 'smākaṃ gṛhamāyātvaśaṅkitaḥ // SoKss_8,1.118 //",
  "GK21sokss_pu:15138": "satkṛtya preṣayiṣyāmi sabhāryaṃ taṃ yathāvidhi /",
  "GK21sokss_pu:15139": "anyathā śatravo yūyaṃ mama yuṣmākam apy aham // SoKss_8,1.119 //",
  "GK21sokss_pu:15140": "ity uktvā svāmivacanaṃ dūtastūṣṇīṃ babhūva saḥ /",
  "GK21sokss_pu:15141": "atha candraprabhaḥ sarvānekānte kṣitipo 'bravīt // SoKss_8,1.120 //",
  "GK21sokss_pu:15142": "katham evaṃ sadarpoktergamyate tasya veśmani /",
  "GK21sokss_pu:15143": "tac chrutvā tasya siddhārthanāmā mantryevam abhyadhāt // SoKss_8,1.121 //",
  "GK21sokss_pu:15144": "nānyathā deva mantavyaṃ vaktum evaṃ hi so 'rhati /",
  "GK21sokss_pu:15145": "sa hi rājā mahādātā paṇḍitaḥ satkulodgataḥ // SoKss_8,1.122 //",
  "GK21sokss_pu:15146": "śūro 'śvamedhayājī ca sadaivānyāparājitaḥ /",
  "GK21sokss_pu:15147": "viruddhaṃ kiṃ nu tenoktaṃ yathāvastvabhidhāyinā // SoKss_8,1.123 //",
  "GK21sokss_pu:15148": "śatrutodāhṛtā yā vā sā vāsavakṛte 'dhunā /",
  "GK21sokss_pu:15149": "tadgantavyaṃ gṛhe tasya satyasaṃdho nṛpo hi saḥ // SoKss_8,1.124 //",
  "GK21sokss_pu:15150": "tad api preṣyatāṃ kaścittasya cittopalabdhaye /",
  "GK21sokss_pu:15151": "iti siddhārthavacanaṃ sarve śraddadhuratra te // SoKss_8,1.125 //",
  "GK21sokss_pu:15152": "tato jijñāsituṃ candraprabhastaṃ janamejayam /",
  "GK21sokss_pu:15153": "prahastaṃ vyasṛjattaṃ ca dūtaṃ tasyāpyamānayat // SoKss_8,1.126 //",
  "GK21sokss_pu:15154": "prahastaś ca sa gatvā taṃ kauśāmbīśaṃ sasaṃvidam /",
  "GK21sokss_pu:15155": "vidhāyānīya tallekhaṃ candraprabhamatoṣayat // SoKss_8,1.127 //",
  "GK21sokss_pu:15156": "so 'pi rājā tamevāśu prahastaṃ preṣya śākalāt /",
  "GK21sokss_pu:15157": "janamejayapārśvaṃ tāṃ parapuṣṭāmanāyayat // SoKss_8,1.128 //",
  "GK21sokss_pu:15158": "tataś candraprabhādyāste sūryaprabhapurogamāḥ /",
  "GK21sokss_pu:15159": "sakāntisenāḥ kauśāmbīṃ vimānenāgamannṛpāḥ // SoKss_8,1.129 //",
  "GK21sokss_pu:15160": "tatra saṃbandhijāmātṛmukhān pratyudgamādinā /",
  "GK21sokss_pu:15161": "prahvastān pūjayām āsa sa rājā janamejayaḥ // SoKss_8,1.130 //",
  "GK21sokss_pu:15162": "dadau ca kṛtvā duhiturvivāhavidhisatkriyām /",
  "GK21sokss_pu:15163": "pañca hastisahasrāṇi lakṣaṃ ca varavājinām // SoKss_8,1.131 //",
  "GK21sokss_pu:15164": "ratnakāñcanasadvastrakarpūrāgarupūritaiḥ /",
  "GK21sokss_pu:15165": "bhārair bhṛtānām uṣṭrāṇāṃ sahasrāṇyapi pañca saḥ // SoKss_8,1.132 //",
  "GK21sokss_pu:15166": "cakre ca vādyanṛttaikamayaṃ lokamahotsavam /",
  "GK21sokss_pu:15167": "pūjitabrāhmaṇavaraṃ mānitākhilarājakam // SoKss_8,1.133 //",
  "GK21sokss_pu:15168": "tāvaccāśaṅkitaṃ tatra nabhaḥ piñjaratāṃ yayau /",
  "GK21sokss_pu:15169": "raktāruṇatvamabhyarṇabhāvi śaṃsadivātmanaḥ // SoKss_8,1.134 //",
  "GK21sokss_pu:15170": "tumulākulaśabdāś ca babhūvuḥ sahasā diśaḥ /",
  "GK21sokss_pu:15171": "bhītā ivāgataṃ dṛṣṭvā parasainyaṃ vihāyasā // SoKss_8,1.135 //",
  "GK21sokss_pu:15172": "tāvac ca tatkṣaṇaṃ vātuṃ pravṛtto 'bhūn mahānilaḥ /",
  "GK21sokss_pu:15173": "khecaraiḥ saha yuddhāya bhūcarānutkṣipann iva // SoKss_8,1.136 //",
  "GK21sokss_pu:15174": "kṣaṇāc ca dadṛśe vyomni vidyādharabalaṃ mahat /",
  "GK21sokss_pu:15175": "dīptidyotitadikcakram udyannādaṃ mahājavam // SoKss_8,1.137 //",
  "GK21sokss_pu:15176": "tanmadhye cātisubhagaṃ vidyādharakumārakam /",
  "GK21sokss_pu:15177": "ekaṃ sūryaprabhādyāste paśyanti sma suvismitāḥ // SoKss_8,1.138 //",
  "GK21sokss_pu:15178": "āṣāḍheśvaratanayo dāmodara eṣa jayati yuvarājaḥ /",
  "GK21sokss_pu:15179": "re martya dharaṇigocara sūryaprabha nipata pādayorasya // SoKss_8,1.139 //",
  "GK21sokss_pu:15180": "praṇama ca re janamejaya bhavatā dattā sutā kim asthāne /",
  "GK21sokss_pu:15181": "ārādhaya tam imaṃ taddevaṃ naiṣo 'nyathā kṣamate // SoKss_8,1.140 //",
  "GK21sokss_pu:15182": "iti tasmin kṣaṇe vidyādharabandī tato 'mbarāt /",
  "GK21sokss_pu:15183": "tasya dāmodarasyāgrāvyājahāroccayā girā // SoKss_8,1.141 //",
  "GK21sokss_pu:15184": "tac chrutvā dṛṣṭatatsainyo gṛhītvā khaḍgacarmaṇī /",
  "GK21sokss_pu:15185": "sūryaprabho nabhaḥ krodhādutpapāta svavidyayā // SoKss_8,1.142 //",
  "GK21sokss_pu:15186": "anūtpetuś ca sacivās tasya sarve dhṛtāyudhāḥ /",
  "GK21sokss_pu:15187": "prahastaś ca prabhāsaś ca bhāsaḥ siddhārtha eva ca // SoKss_8,1.143 //",
  "GK21sokss_pu:15188": "prajñāḍhyaḥ sarvadamano vītabhītiḥ śubhaṃkaraḥ /",
  "GK21sokss_pu:15189": "vidyādharāṇāṃ taiḥ sākaṃ prāvartata mahāhavaḥ // SoKss_8,1.144 //",
  "GK21sokss_pu:15190": "sūryaprabhaś cābhyadhāvad yato dāmodaras tataḥ /",
  "GK21sokss_pu:15191": "khaḍgenāghnan ripūn gṛhṇaṃs tacchastrāṇi svacarmaṇā // SoKss_8,1.145 //",
  "GK21sokss_pu:15192": "te janāḥ kati saṃkhye ca lakṣasaṃkhyā nabhaścarāḥ /",
  "GK21sokss_pu:15193": "samatvam eva vividuryudhyamānāḥ parasparam // SoKss_8,1.146 //",
  "GK21sokss_pu:15194": "babhuḥ khaḍgalatāś cātra sākulā rudhirāruṇāḥ /",
  "GK21sokss_pu:15195": "patantyaḥ śūrakāyeṣu kṛtāntasyeva dṛṣṭayaḥ // SoKss_8,1.147 //",
  "GK21sokss_pu:15196": "vidyādharāś ca dharaṇau bhiyeva śaraṇārthinaḥ /",
  "GK21sokss_pu:15197": "śirobhiś ca śarīraiś ca petuścandraprabhāgrataḥ // SoKss_8,1.148 //",
  "GK21sokss_pu:15198": "sūryaprabho babhau lokadṛṣṭayā khecaraśriyā /",
  "GK21sokss_pu:15199": "sindūreṇeva kīrṇena nabho 'bhūd asṛjāruṇam // SoKss_8,1.149 //",
  "GK21sokss_pu:15200": "sūryaprabhaś ca saṃprāpya yuyudhe tena saṃmukham /",
  "GK21sokss_pu:15201": "khaḍgacarmadhareṇaiva saha dāmodareṇa saḥ // SoKss_8,1.150 //",
  "GK21sokss_pu:15202": "yudhyamānaś ca karaṇaprayogeṇa praviśya tam /",
  "GK21sokss_pu:15203": "khaḍgakhaṇḍitacarmāṇaṃ ripuṃ bhūmāvapātayat // SoKss_8,1.151 //",
  "GK21sokss_pu:15204": "chettumicchati yāvac ca śiras tasya vivellataḥ /",
  "GK21sokss_pu:15205": "tāvad āgatya nabhasā huṃkāro viṣṇunā kṛtaḥ // SoKss_8,1.152 //",
  "GK21sokss_pu:15206": "tac chrutvā vīkṣya ca hariṃ namrastadgauraveṇa saḥ /",
  "GK21sokss_pu:15207": "dāmodaramamuñcattaṃ vadhātsūryaprabhas tataḥ // SoKss_8,1.153 //",
  "GK21sokss_pu:15208": "vadhamuktaṃ tamādāya bhaktaṃ kvāpi yayau hariḥ /",
  "GK21sokss_pu:15209": "bhagavānsa hi sadbhaktam ihāmutra ca rakṣati // SoKss_8,1.154 //",
  "GK21sokss_pu:15210": "dāmodarānugāste ca yayuḥ sarve yatas tataḥ /",
  "GK21sokss_pu:15211": "sūryaprabho 'pi gaganātpituḥ pārśvamavātarat // SoKss_8,1.155 //",
  "GK21sokss_pu:15212": "sāmātyamakṣataprāptaṃ pitā candraprabhasya tam /",
  "GK21sokss_pu:15213": "abhyanandannṛpāścānye tuṣṭuvurdṛṣṭavikramam // SoKss_8,1.156 //",
  "GK21sokss_pu:15214": "tato 'tra yāvat sarve te hṛṣṭāstatkathayā sthitāḥ /",
  "GK21sokss_pu:15215": "āgāt subhaṭasaṃbandhī tāvaddūto 'paras tataḥ // SoKss_8,1.157 //",
  "GK21sokss_pu:15216": "sa ca candraprabhasyaiva lekhamagre samarpayat /",
  "GK21sokss_pu:15217": "tamudghāṭya ca siddhārthaḥ sadasyevam avācayat // SoKss_8,1.158 //",
  "GK21sokss_pu:15218": "śrīmānunnatavaṃśamauktikamaṇiścandraprabho bhūpatī rājā śrīsubhaṭena sādaramidaṃ śrīkoṅkaṇādbodhyate /",
  "GK21sokss_pu:15219": "nītā me tanayāpahṛtya rajanau sattvena kenāpi yā sā prāptā tava sūnunetyavagataṃ yattena tuṣṭā vayam // SoKss_8,1.159 //",
  "GK21sokss_pu:15220": "tadyuktena sutena tena saha tatsūryaprabheṇodyamo yuṣmābhiḥ kriyatām anargalam ihāpyasmadgṛhābhyāgame /",
  "GK21sokss_pu:15221": "yāvattāṃ paralokataḥ punar iva pratyāgatāmātmajāṃ paśyāmaś ca vivāhakāryamadhunā kurmaś ca tasyā vayam // SoKss_8,1.160 //",
  "GK21sokss_pu:15222": "ity atra vācite lekhe siddhārthena tatheti saḥ /",
  "GK21sokss_pu:15223": "rājā candraprabho dūtaṃ saccakāra jaharṣa ca // SoKss_8,1.161 //",
  "GK21sokss_pu:15224": "ānāyayac ca subhaṭasyāntikaṃ candrikāvatīm /",
  "GK21sokss_pu:15225": "tatsutām aparāntaṃ taṃ prahastaṃ preṣya satvaram // SoKss_8,1.162 //",
  "GK21sokss_pu:15226": "prātaś ca jagmuḥ sarve te kṛtvā sūryaprabhaṃ puraḥ /",
  "GK21sokss_pu:15227": "aparāntaṃ vimānena janamejayasaṃyutāḥ // SoKss_8,1.163 //",
  "GK21sokss_pu:15228": "tatra tānsubhaṭo rājā duhitṛprāptinanditaḥ /",
  "GK21sokss_pu:15229": "bhṛśamānarca cakre ca sutāpariṇayotsavam // SoKss_8,1.164 //",
  "GK21sokss_pu:15230": "dadau ca candrikāvatyai so 'syai ratnādikaṃ tathā /",
  "GK21sokss_pu:15231": "yathā vīrabhaṭādyāste svadattena lalajjire // SoKss_8,1.165 //",
  "GK21sokss_pu:15232": "tataḥ sūryaprabhe tatra sthite śvaśuraveśmani /",
  "GK21sokss_pu:15233": "āgāt pauravasaṃbandhī dūto lāvāṇakādapi // SoKss_8,1.166 //",
  "GK21sokss_pu:15234": "so 'pi candraprabham idaṃ nijasvāmivaco 'bhyadhāt /",
  "GK21sokss_pu:15235": "sutā sulocanā nītā śrīmatsūryaprabheṇa me // SoKss_8,1.167 //",
  "GK21sokss_pu:15236": "tato me naiva saṃtāpastadyuktaḥ kiṃ tu madgṛham /",
  "GK21sokss_pu:15237": "ānīyatāṃ sa yuṣmābhirācāraṃ yad vidadhmahe // SoKss_8,1.168 //",
  "GK21sokss_pu:15238": "tac chrutvaiva mudābhyarcya dūtaṃ candraprabho nṛpaḥ /",
  "GK21sokss_pu:15239": "ānāyayatprahastena pituḥ pārśvaṃ sulocanām // SoKss_8,1.169 //",
  "GK21sokss_pu:15240": "tataḥ sasubhaṭāḥ sarve saha sūryaprabheṇa te /",
  "GK21sokss_pu:15241": "lāvāṇakaṃ vimānena yayurdhyātopagāminā // SoKss_8,1.170 //",
  "GK21sokss_pu:15242": "tatrodvāhotsavaṃ kṛtvā sūryaprabhasulocane /",
  "GK21sokss_pu:15243": "ratnairapūrayatso 'pi pauravo 'rcitarājakaḥ // SoKss_8,1.171 //",
  "GK21sokss_pu:15244": "tenopacaryamāṇeṣu sukhastheṣv atra teṣu ca /",
  "GK21sokss_pu:15245": "prajighāya suroho 'pi dūtaṃ cīnanareśvaraḥ // SoKss_8,1.172 //",
  "GK21sokss_pu:15246": "so 'py anyavaddūtamukhenārthayām āsa pārthivaḥ /",
  "GK21sokss_pu:15247": "hṛtakanyastayā sākaṃ teṣāmāgamanaṃ gṛhe // SoKss_8,1.173 //",
  "GK21sokss_pu:15248": "tataś candraprabho rājā hṛṣṭas tasyāpi tāṃ sutām /",
  "GK21sokss_pu:15249": "vidyunmālāṃ prahastenānāyayām āsa ketanam // SoKss_8,1.174 //",
  "GK21sokss_pu:15250": "anyedyuś ca vimānena sahasūryaprabhā yayuḥ /",
  "GK21sokss_pu:15251": "candraprabhādyāḥ sarve te cīnadeśaṃ sapauravāḥ // SoKss_8,1.175 //",
  "GK21sokss_pu:15252": "tatrāgre nirgato rājā nijakoṭṭaṃ praveśya tān /",
  "GK21sokss_pu:15253": "sa suroho 'pi duhituścakre vaivāhikaṃ vidhim // SoKss_8,1.176 //",
  "GK21sokss_pu:15254": "ādāc ca vidyunmālāyai tasyai sūryaprabhāya ca /",
  "GK21sokss_pu:15255": "asaṃkhyahemahastyaśvaratnacīnāṃśukādikam // SoKss_8,1.177 //",
  "GK21sokss_pu:15256": "tasthuś ca tatra te tais tair bhogaiś candraprabhādayaḥ /",
  "GK21sokss_pu:15257": "dināni katicitsarve surohābhyarcitāstadā // SoKss_8,1.178 //",
  "GK21sokss_pu:15258": "āsītsūryaprabhaś cātra vilasaddhanayauvanaḥ /",
  "GK21sokss_pu:15259": "prāvṛṭkālo yathā vidyunmālayā śobhitastayā // SoKss_8,1.179 //",
  "GK21sokss_pu:15260": "evaṃ sa bubhuje tatra tatra śvaśuraveśmani /",
  "GK21sokss_pu:15261": "tattatkāntāsakhaḥ sūryaprabho bhogānsabāndhavaḥ // SoKss_8,1.180 //",
  "GK21sokss_pu:15262": "tataḥ saṃmantrya siddhārthapramukhaiḥ sacivaiḥ saha /",
  "GK21sokss_pu:15263": "kramādvīrabhaṭādīṃstānaśvīyasahitānnṛpān // SoKss_8,1.181 //",
  "GK21sokss_pu:15264": "visṛjya nijadeśeṣu taṃ surohamahīpatim /",
  "GK21sokss_pu:15265": "āmantrya tatsutāyuktaḥ pitṛbhyāṃ saha sānugaḥ // SoKss_8,1.182 //",
  "GK21sokss_pu:15266": "bhūtāsanavimānaṃ tadāruhya vyomavartmanā /",
  "GK21sokss_pu:15267": "svaṃ sa sūryaprabhaḥ prāyācchālakaṃ nagaraṃ kṛtī // SoKss_8,1.183 //",
  "GK21sokss_pu:15268": "kvacin nṛttāsaṅgaḥ kvacid api ca saṃgītakarasaḥ kvacit pānakrīḍā kvacana sudṛśāṃ maṇḍanavidhiḥ /",
  "GK21sokss_pu:15269": "kvacil labdhābīṣṭastutimukharavaitālikaravaḥ pure tasminn āsīt pramada iti tasyāgamanajaḥ // SoKss_8,1.184 //",
  "GK21sokss_pu:15270": "tatrānyāḥ pitṛveśmasu sthitavatīrānāyya sa svapriyā dattais tatpitṛbhir gajāśvanivahais tābhiḥ sahaivāgataḥ /",
  "GK21sokss_pu:15271": "nānāratnasupūrṇabhāravinatair uṣṭraiś ca saṃkhyātigair līlādarśitadigjayotthavibhavaś cakre prajākautukam // SoKss_8,1.185 //",
  "GK21sokss_pu:15272": "bahuvasu bhūrinidhānaṃ tena mahābhoginā tadādhyuṣitam /",
  "GK21sokss_pu:15273": "suradhanadabhujaganagaraiḥ kṛtam iva tac chākalaṃ vibabhau // SoKss_8,1.186 //",
  "GK21sokss_pu:15274": "tato madanasenayā saha sa tatra sūryaprabho yathābhimatabhogabhuksakalapūrṇasaṃpatsukhī /",
  "GK21sokss_pu:15275": "uvāsa pitṛsaṃyutaḥ sasacivo 'nyapatnīyutaḥ kṛtāgamanasaṃvidaṃ mayam udīkṣamāṇo 'nvaham // SoKss_8,1.187 //",
  "GK21sokss_pu:15276": "iti mahākaviśrīsomadevabhaṭṭaviracite kathāsaritsāgare sūryaprabhalambake prathamas taraṅgaḥ /",
  "GK21sokss_pu:15277": "dvitīyas taraṅgaḥ /",
  "GK21sokss_pu:15278": "atha tatraikadāsthānasthite candraprabhe nṛpe /",
  "GK21sokss_pu:15279": "sūryaprabhe ca tatrasthe samagrasacivānvite // SoKss_8,2.1 //",
  "GK21sokss_pu:15280": "siddhārthodīritakathāprasaṅgena maye smṛte /",
  "GK21sokss_pu:15281": "akasmād atra vasudhā sabhāmadhye vyadīryata // SoKss_8,2.2 //",
  "GK21sokss_pu:15282": "tato bhūvivarād ādau saśabdaḥ surabhir marut /",
  "GK21sokss_pu:15283": "āvirāsīt tataḥ paścād ujjagāma mayāsuraḥ // SoKss_8,2.3 //",
  "GK21sokss_pu:15284": "kṛṣṇonnataśiraḥ śṛṅgajvalatkeśamahauṣadhiḥ /",
  "GK21sokss_pu:15285": "raktāmbarocchaladdhātur niśāyām iva parvataḥ // SoKss_8,2.4 //",
  "GK21sokss_pu:15286": "yathārhakṛtapūjaś ca rājñā candraprabheṇa saḥ /",
  "GK21sokss_pu:15287": "ratnāsanopaviṣṭaḥ san dānavendro 'bhyabhāṣata // SoKss_8,2.5 //",
  "GK21sokss_pu:15288": "bhuktā bhogā ime bhaumā bhavadbhir adhunā ca vaḥ /",
  "GK21sokss_pu:15289": "kālo 'nyeṣāṃ tadudyoge matiṃ kuruta sāṃpratam // SoKss_8,2.6 //",
  "GK21sokss_pu:15290": "dūtān preṣyānayadhvaṃ svān nṛpān saṃbandhibāndhavān /",
  "GK21sokss_pu:15291": "tato vidyādharendreṇa miliṣyāmaḥ sumeruṇā // SoKss_8,2.7 //",
  "GK21sokss_pu:15292": "jeṣyāmaḥ śrutaśarmāṇaṃ prāpsyāmaḥ khacaraśriyam /",
  "GK21sokss_pu:15293": "sumeruś ca sahāyatve bandhubuddhyā sthito 'tra naḥ // SoKss_8,2.8 //",
  "GK21sokss_pu:15294": "rakṣeḥ sūryaprabhaṃ dadyās tvaṃ caitasmai nijāṃ sutām /",
  "GK21sokss_pu:15295": "ity ādāv eva devena sa hy ādiṣṭaḥ pinākinā // SoKss_8,2.9 //",
  "GK21sokss_pu:15296": "evaṃ mayāsureṇokte prahastādīn sa khecarān /",
  "GK21sokss_pu:15297": "candraprabhaḥ prahitavān dūtān sarvamahībhṛtām // SoKss_8,2.10 //",
  "GK21sokss_pu:15298": "sūryaprabhaś ca vidyābhiḥ svabhāryāmantriṇo 'khilān /",
  "GK21sokss_pu:15299": "saṃvibheje mayādeśāt saṃvibhaktā na ye purā // SoKss_8,2.11 //",
  "GK21sokss_pu:15300": "tāvac cātra sthiteṣv eva prabhābhāsitadiṅmukhaḥ /",
  "GK21sokss_pu:15301": "avatīryāmbaratalān nārado munir āyayau // SoKss_8,2.12 //",
  "GK21sokss_pu:15302": "gṛhītārghopaviṣṭaś ca sa candraprabham abravīt /",
  "GK21sokss_pu:15303": "preṣito 'ham ihendreṇa tena coktam idaṃ tava // SoKss_8,2.13 //",
  "GK21sokss_pu:15304": "jñātaṃ mayā yad yuṣmābhir maheśvaranideśataḥ /",
  "GK21sokss_pu:15305": "mayāsurasakhaiḥ sūryaprabhasyājñānamohitaiḥ // SoKss_8,2.14 //",
  "GK21sokss_pu:15306": "asya martyaśarīrasya saṃsādhayitum iṣyate /",
  "GK21sokss_pu:15307": "sarvavidyādharādhīśacakravartipadaṃ mahat // SoKss_8,2.15 //",
  "GK21sokss_pu:15308": "tad ayuktaṃ yad asmābhir dattaṃ hi śrutaśarmaṇe /",
  "GK21sokss_pu:15309": "vidyādharakulābdhīndos tac ca tasya kramāgatam // SoKss_8,2.16 //",
  "GK21sokss_pu:15310": "asmākaṃ prātipakṣyeṇa dharmabādhena caiva yat /",
  "GK21sokss_pu:15311": "kurudhve tad vināśāya niścitaṃ vaḥ prakalpate // SoKss_8,2.17 //",
  "GK21sokss_pu:15312": "pūrvaṃ ca rudrayajñena yajamāno bhavān mayā /",
  "GK21sokss_pu:15313": "prāg yajasvāśvamedhenety ukte ca kṛtavān na tam // SoKss_8,2.18 //",
  "GK21sokss_pu:15314": "tad devān anapekṣyaiva rudrapratyāśayaikayā /",
  "GK21sokss_pu:15315": "yad ācaratha darpeṇa bhavatāṃ na śivāya tat // SoKss_8,2.19 //",
  "GK21sokss_pu:15316": "ity ukte śakrasaṃdeśe nāradena vihasya tam /",
  "GK21sokss_pu:15317": "mayo 'vādīn na sādhūktaṃ surendreṇa mahāmune // SoKss_8,2.20 //",
  "GK21sokss_pu:15318": "sūryaprabhasya martyatvaṃ yad vakti tad apārthakam /",
  "GK21sokss_pu:15319": "tad dāmodarasaṅgrāme na jñātaṃ tena tasya kim // SoKss_8,2.21 //",
  "GK21sokss_pu:15320": "martyā eva hi sattvāḍhyāḥ sarvasiddhyadhikāriṇaḥ /",
  "GK21sokss_pu:15321": "aindraṃ na sādhitaṃ pūrvaṃ padaṃ kiṃ nahuṣādibhiḥ // SoKss_8,2.22 //",
  "GK21sokss_pu:15322": "yac cāha dattam asmābhiḥ sāmrājyaṃ śrutaśarmaṇe /",
  "GK21sokss_pu:15323": "kramāgataṃ ca tat tasyety etad apy asamañjasam // SoKss_8,2.23 //",
  "GK21sokss_pu:15324": "dātā maheśvaro yatra prāmāṇyaṃ tatra kasya kim /",
  "GK21sokss_pu:15325": "jyeṣṭhāgataṃ hiraṇyākṣasyendratvaṃ ca kathaṃ hṛtam // SoKss_8,2.24 //",
  "GK21sokss_pu:15326": "yac cāparaṃ prātipakṣyam adharmaṃ cāha tan mṛṣā /",
  "GK21sokss_pu:15327": "sa eva hi haṭhāt svārthe prātipakṣyaṃ karoti naḥ // SoKss_8,2.25 //",
  "GK21sokss_pu:15328": "kaś cādharmo jigīṣāmo vayaṃ hi paripanthinam /",
  "GK21sokss_pu:15329": "na harāmo muner bhāryāṃ brahmahatyāṃ na kurmahe // SoKss_8,2.26 //",
  "GK21sokss_pu:15330": "yac cāśvamedhākaraṇaṃ devāvajñāṃ ca jalpati /",
  "GK21sokss_pu:15331": "tad asad rudrayajñe hi vihite 'nyaiḥ kim adhvaraiḥ // SoKss_8,2.27 //",
  "GK21sokss_pu:15332": "[yac em. for yaś]",
  "GK21sokss_pu:15333": "arcite devadeve ca śaṃbhau devo na ko 'rcitaḥ /",
  "GK21sokss_pu:15334": "yac cāhaikaiva rudrāsthā na śiveti tad apy asat // SoKss_8,2.28 //",
  "GK21sokss_pu:15335": "kiṃ tatra devanivahair anyair yatrodyato haraḥ /",
  "GK21sokss_pu:15336": "ravāv abhyudite 'nyāni kiṃ tejāṃsi cakāsati // SoKss_8,2.29 //",
  "GK21sokss_pu:15337": "tad etad devarājāya sarvaṃ vācyaṃ tvayā mune /",
  "GK21sokss_pu:15338": "vayaṃ ca prastutaṃ kurmaḥ sa yad vetti karotu tat // SoKss_8,2.30 //",
  "GK21sokss_pu:15339": "evaṃ mayāsureṇokto nāradarṣis tatheti tam /",
  "GK21sokss_pu:15340": "pratisaṃdeśam ādāya yayau surapatiṃ prati // SoKss_8,2.31 //",
  "GK21sokss_pu:15341": "gate tasmin munau so 'tra taṃ candraprabhabhūpatim /",
  "GK21sokss_pu:15342": "śakrasaṃdeśasāśaṅkam uvācaivaṃ mayāsuraḥ // SoKss_8,2.32 //",
  "GK21sokss_pu:15343": "na śakrād vo bhayaṃ kāryaṃ sa ca syāc chrutaśarmaṇaḥ /",
  "GK21sokss_pu:15344": "pakṣe devagaṇaiḥ sārdham asmaddveṣeṇa saṃyuge // SoKss_8,2.33 //",
  "GK21sokss_pu:15345": "tad asaṃkhyā mahārāja prahlādādhiṣṭhitā vayam /",
  "GK21sokss_pu:15346": "yuṣmatpakṣe sthitā eva sahitā daityadānavaiḥ // SoKss_8,2.34 //",
  "GK21sokss_pu:15347": "kṛtaprasāde cāsmākam udyukte tripurāntake /",
  "GK21sokss_pu:15348": "varākasyāparasyāsti kasya śaktir jagattraye // SoKss_8,2.35 //",
  "GK21sokss_pu:15349": "tad vīrāḥ kurutodyogaṃ kārye 'sminn ity udīrite /",
  "GK21sokss_pu:15350": "mayena hṛṣṭāḥ sarve te tat tathaiveti menire // SoKss_8,2.36 //",
  "GK21sokss_pu:15351": "atha dūtoktasaṃdeśāt sarve tatrāyayuḥ kramāt /",
  "GK21sokss_pu:15352": "nṛpā vīrabhaṭādyās te ye cānye mittrabāndhavāḥ // SoKss_8,2.37 //",
  "GK21sokss_pu:15353": "kṛtocitasaparyeṣu sasainyeṣv eṣu rājasu /",
  "GK21sokss_pu:15354": "punaś candraprabhaṃ bhūpam uvācaivaṃ mayāsuraḥ // SoKss_8,2.38 //",
  "GK21sokss_pu:15355": "kurudhvam adya rudrasya rātrau rājan mahābalim /",
  "GK21sokss_pu:15356": "tato yathāhaṃ vakṣyāmi tathā sarvaṃ vidhāsy atha // SoKss_8,2.39 //",
  "GK21sokss_pu:15357": "etan mayavacaḥ śrutvā rājā candraprabho 'tha saḥ /",
  "GK21sokss_pu:15358": "rudrasya balisaṃbhāraṃ kārayām āsa tatkṣaṇam // SoKss_8,2.40 //",
  "GK21sokss_pu:15359": "tato gatvāṭavīṃ rātrau maye karmopadeṣṭari /",
  "GK21sokss_pu:15360": "candraprabhaḥ svayaṃ cakre baliṃ rudrasya bhaktitaḥ // SoKss_8,2.41 //",
  "GK21sokss_pu:15361": "homakarmapravṛtte ca rājñi tasminn aśaṅkitam /",
  "GK21sokss_pu:15362": "sākṣād āvirabhūt tatra nandī bhūtagaṇādhipaḥ // SoKss_8,2.42 //",
  "GK21sokss_pu:15363": "so 'rcito vidhivad rājñā prahṛṣṭenedam abravīt /",
  "GK21sokss_pu:15364": "manmukhenedam ādiṣṭaṃ svayaṃ devena śaṃbhunā // SoKss_8,2.43 //",
  "GK21sokss_pu:15365": "api śakraśatān mābhūd bhayaṃ vo matprasādataḥ /",
  "GK21sokss_pu:15366": "sūryaprabhaś cakravartī bhavitaiva dyucāriṇām // SoKss_8,2.44 //",
  "GK21sokss_pu:15367": "ity uktaśaṃkarādeśo gṛhītabalibhāgakaḥ /",
  "GK21sokss_pu:15368": "nandīśvaro bhūtagaṇaiḥ saha tatra tirodadhe // SoKss_8,2.45 //",
  "GK21sokss_pu:15369": "tataś candraprabho jātapratyayas tanayodaye /",
  "GK21sokss_pu:15370": "baliṃ samāpya homānte viveśa samayaḥ puram // SoKss_8,2.46 //",
  "GK21sokss_pu:15371": "prātaś ca devyā putreṇa rājabhiḥ sacivair yutam /",
  "GK21sokss_pu:15372": "ekāntasthaṃ ca taṃ candraprabhabhūpaṃ mayo 'bhyadhāt // SoKss_8,2.47 //",
  "GK21sokss_pu:15373": "śṛṇu rājan rahasyaṃ te vacmy adya cirarakṣitam /",
  "GK21sokss_pu:15374": "tvaṃ dānavaḥ sunīthākhyo mama putro mahābalaḥ // SoKss_8,2.48 //",
  "GK21sokss_pu:15375": "sūryaprabhaḥ sumuṇḍīkasaṃjñakaś ca tavānujaḥ /",
  "GK21sokss_pu:15376": "devāhave hatau jātau pitāputrau yuvām iha // SoKss_8,2.49 //",
  "GK21sokss_pu:15377": "tad dānavaśarīraṃ te saṃrakṣya sthāpitaṃ mayā /",
  "GK21sokss_pu:15378": "ālipya yuktyā divyābhir oṣadhībhir ghṛtena ca // SoKss_8,2.50 //",
  "GK21sokss_pu:15379": "tasmāt praviśya vivaraṃ pātālam upanamya ca /",
  "GK21sokss_pu:15380": "praviśa svaṃ śarīraṃ tadyuktyā madupadiṣṭayā // SoKss_8,2.51 //",
  "GK21sokss_pu:15381": "taccharīrapraviṣṭaś ca tejovīryabalādhikaḥ /",
  "GK21sokss_pu:15382": "tathā bhaviṣyasi yathā jeṣyasi dyucarān raṇe // SoKss_8,2.52 //",
  "GK21sokss_pu:15383": "sūryaprabhas tv anenaiva kāntena vapuṣāciram /",
  "GK21sokss_pu:15384": "sumuṇḍīkāvatāro 'yaṃ bhavitā khecareśvaraḥ // SoKss_8,2.53 //",
  "GK21sokss_pu:15385": "etan mayāsurāc chrutvā tathety aṅgīcakāra saḥ /",
  "GK21sokss_pu:15386": "rājā candraprabho hṛṣṭaḥ siddhārthas tv idam uktavān // SoKss_8,2.54 //",
  "GK21sokss_pu:15387": "anyadehapraviṣṭaḥ kiṃ kim ayaṃ pañcatāṃ gataḥ /",
  "GK21sokss_pu:15388": "iti bhrāntau tadāsmākaṃ kā dhṛtir dānavottama // SoKss_8,2.55 //",
  "GK21sokss_pu:15389": "kiṃ caiṣa vismaraty asmāṃs tadā dehāntarāśritaḥ /",
  "GK21sokss_pu:15390": "paralokagato yadvat tataḥ ko 'yaṃ vayaṃ ca ke // SoKss_8,2.56 //",
  "GK21sokss_pu:15391": "etat siddhārthataḥ śrutvā sa jagāda mayāsuraḥ /",
  "GK21sokss_pu:15392": "praviśantam imaṃ tasmiñ charīre yogayuktitaḥ // SoKss_8,2.57 //",
  "GK21sokss_pu:15393": "svatantraṃ yūyam āgatya sākṣāt tatraiva paśyata /",
  "GK21sokss_pu:15394": "na caivaṃ vismaraty eṣa yuṣmāñ śṛṇuta kāraṇam // SoKss_8,2.58 //",
  "GK21sokss_pu:15395": "asvatantro mṛto 'nyatra garbhe yo jāyate na saḥ /",
  "GK21sokss_pu:15396": "kiṃcit smaraty antaritaḥ kleśais tair maraṇādibhiḥ // SoKss_8,2.59 //",
  "GK21sokss_pu:15397": "svātantryeṇa tu yo 'nyasmiñ śarīre yogayuktitaḥ /",
  "GK21sokss_pu:15398": "antaḥkaraṇam āviśya praviśed indriyāṇi ca // SoKss_8,2.60 //",
  "GK21sokss_pu:15399": "aviplutamanobuddhir gṛhād iva gṛhāntaram /",
  "GK21sokss_pu:15400": "sahasā sa smaraty eva jñānī yogeśvaro 'khilam // SoKss_8,2.61 //",
  "GK21sokss_pu:15401": "tasmād vikalpo mā bhūd vaḥ pratyutaiṣa nṛpo mahat /",
  "GK21sokss_pu:15402": "divyaṃ śarīram āpnoti jarārogavivarjitam // SoKss_8,2.62 //",
  "GK21sokss_pu:15403": "yūyaṃ ca dānavāḥ sarve praviśyaiva rasātalam /",
  "GK21sokss_pu:15404": "sudhāpānena nīrogadivyadehā bhaviṣyatha // SoKss_8,2.63 //",
  "GK21sokss_pu:15405": "etan mayāsuravacaḥ śrutvā sarve tatheti te /",
  "GK21sokss_pu:15406": "tatpratyayaparityaktaśaṅkās tat pratipedire // SoKss_8,2.64 //",
  "GK21sokss_pu:15407": "tadvākyena ca so 'nyedyur militākhilarājakaḥ /",
  "GK21sokss_pu:15408": "candraprabhaś candrabhāgairāvatyoḥ saṃgamaṃ yayau // SoKss_8,2.65 //",
  "GK21sokss_pu:15409": "tatrāvasthāpya nṛpatīn bahir nikṣipya teṣu ca /",
  "GK21sokss_pu:15410": "sūryaprabhāvarodhāṃs tān upetya mayadarśitam // SoKss_8,2.66 //",
  "GK21sokss_pu:15411": "viveśa vivaraṃ toye saha sūryaprabheṇa saḥ /",
  "GK21sokss_pu:15412": "candraprabhaḥ samaṃ devyā siddhārthādyaiś ca mantribhiḥ // SoKss_8,2.67 //",
  "GK21sokss_pu:15413": "praviśya gatvā dīrghaṃ ca tenādhvānaṃ dadarśa saḥ /",
  "GK21sokss_pu:15414": "divyaṃ devakulaṃ tac ca sarvaiḥ saha viveśa taiḥ // SoKss_8,2.68 //",
  "GK21sokss_pu:15415": "tāvac ca ye sthitās tatra rājāno vivarād bahiḥ /",
  "GK21sokss_pu:15416": "teṣāṃ vidyādharā vyomnā sainyai saha samāpatan // SoKss_8,2.69 //",
  "GK21sokss_pu:15417": "te tān saṃstabhya māyābhir bhāryāḥ sūryaprabhasya tāḥ /",
  "GK21sokss_pu:15418": "aharaṃs tatkṣaṇaṃ caivam udagād bhāratī divaḥ // SoKss_8,2.70 //",
  "GK21sokss_pu:15419": "śrutaśarmann are pāpa yady etāś cakravartinaḥ /",
  "GK21sokss_pu:15420": "bhāryāḥ sprakṣyasi tat sadyaḥ sasainyo mṛtyum āpsyasi // SoKss_8,2.71 //",
  "GK21sokss_pu:15421": "tasmān mātṛvad etās tvaṃ paśyan rakṣeḥ sagauravam /",
  "GK21sokss_pu:15422": "adhunaiva na hatvā tvāṃ yad etā mocitā mayā // SoKss_8,2.72 //",
  "GK21sokss_pu:15423": "tatrāsti kāraṇaṃ kiṃcit tat tiṣṭhantv atra saṃprati /",
  "GK21sokss_pu:15424": "ity ukte divyayā vācā khecarās te tirodadhuḥ // SoKss_8,2.73 //",
  "GK21sokss_pu:15425": "rājānas te ca nītās tā dṛṣṭvā vīrabhaṭādayaḥ /",
  "GK21sokss_pu:15426": "āsann anyonyayuddhena dehatyāge kṛtodyamāḥ // SoKss_8,2.74 //",
  "GK21sokss_pu:15427": "naitāsām asti vidhvaṃsaḥ prāpsyathaitāḥ sutāḥ punaḥ /",
  "GK21sokss_pu:15428": "tat sāhasaṃ na yuṣmābhiḥ kāryaṃ kalyāṇam astu vaḥ // SoKss_8,2.75 //",
  "GK21sokss_pu:15429": "iti vāṅ nābhasī teṣāṃ tam udyogaṃ nyavārayat /",
  "GK21sokss_pu:15430": "tataḥ pratīkṣamāṇās te tasthus tatraiva bhūbhujaḥ // SoKss_8,2.76 //",
  "GK21sokss_pu:15431": "atrāntare ca pātāle tasmin devakule sthitam /",
  "GK21sokss_pu:15432": "sarvair vṛtam avocat tam evaṃ candraprabhaṃ mayaḥ // SoKss_8,2.77 //",
  "GK21sokss_pu:15433": "rajann ekamanā bhūtvā śṛṇv idānīm anuttamam /",
  "GK21sokss_pu:15434": "upadekṣyāmi te yogam anyadehapraveśadam // SoKss_8,2.78 //",
  "GK21sokss_pu:15435": "ity uktvākhyāya sāṃkhyaṃ ca yogaṃ ca sarahasyakam /",
  "GK21sokss_pu:15436": "yuktiṃ dehāntarāveśe tasmād upadideśa saḥ // SoKss_8,2.79 //",
  "GK21sokss_pu:15437": "jagāda ca sa yogīndraḥ saiṣā siddhir idaṃ ca tat /",
  "GK21sokss_pu:15438": "jñānaṃ svātantryam aiśvaryam aṇimādiniketanam // SoKss_8,2.80 //",
  "GK21sokss_pu:15439": "atraiśvarye sthitā mokṣaṃ na vāñchanti sureśvarāḥ /",
  "GK21sokss_pu:15440": "etadarthaṃ japatapaḥkleśam anye 'pi kurvate // SoKss_8,2.81 //",
  "GK21sokss_pu:15441": "saṃprāptam api necchanti svargabhogaṃ mahāśayāḥ /",
  "GK21sokss_pu:15442": "tathā ca śrūyatām atra kathāṃ vaḥ kathayāmy aham // SoKss_8,2.82 //",
  "GK21sokss_pu:15443": "āsīt ko'pi purākalpe kālo nāma mahādvijaḥ /",
  "GK21sokss_pu:15444": "sa gatvā puṣkare tīrthe japaṃ cakre divāniśam // SoKss_8,2.83 //",
  "GK21sokss_pu:15445": "japatas tasya tatrāgād divyaṃ varṣaśatadvayam /",
  "GK21sokss_pu:15446": "tato 'sya śiraso 'cchinnam arcir āvir abhūn mahat // SoKss_8,2.84 //",
  "GK21sokss_pu:15447": "yena sūryāyuteneva prodgatenāmbare gatiḥ /",
  "GK21sokss_pu:15448": "siddhādīnāṃ niruddhābhūj jajvāla ca jagattrayam // SoKss_8,2.85 //",
  "GK21sokss_pu:15449": "brahman yas te varo 'bhīṣṭas taṃ gṛhāṇa jvalanty amī /",
  "GK21sokss_pu:15450": "lokās tvadarciṣety ūcur brahmendrādyā upetya tam // SoKss_8,2.86 //",
  "GK21sokss_pu:15451": "japād anyatra mā bhūn me ratir ity eṣa eva me /",
  "GK21sokss_pu:15452": "varo nānyad vṛṇe kiṃcid iti tān pratyuvāca saḥ // SoKss_8,2.87 //",
  "GK21sokss_pu:15453": "nirbandhaṃ teṣu kurvatsu tato gatvāpi dūrataḥ /",
  "GK21sokss_pu:15454": "uttare himavatpārśve japann āsīt sa jāpakaḥ // SoKss_8,2.88 //",
  "GK21sokss_pu:15455": "tatrāpy asahyaṃ tattejaḥ saviśeṣaṃ kramād yadā /",
  "GK21sokss_pu:15456": "tadā vighnāya tasyendraḥ prajighāya surāṅganāḥ // SoKss_8,2.89 //",
  "GK21sokss_pu:15457": "sa dhīro lobhayantīs tā na tṛṇāyāpy amanyata /",
  "GK21sokss_pu:15458": "nisṛṣṭārthaṃ tatas tasmai mṛtyuṃ visasṛjuḥ surāḥ // SoKss_8,2.90 //",
  "GK21sokss_pu:15459": "upetya sa tam āha sma brahman martyair iyac ciram /",
  "GK21sokss_pu:15460": "na jīvyate tad ātmānaṃ tyaja mā laṅghaya sthitim // SoKss_8,2.91 //",
  "GK21sokss_pu:15461": "tac chrutvā sa dvijo 'vādīd yadi pūrṇo mamāvadhiḥ /",
  "GK21sokss_pu:15462": "āyuṣas tan na kasmān māṃ nayase kiṃ pratīkṣase // SoKss_8,2.92 //",
  "GK21sokss_pu:15463": "svayaṃ ca nāham ātmānaṃ tyajeyaṃ pāśahasta re /",
  "GK21sokss_pu:15464": "ātmaghātī bhaveyaṃ ca śarīraṃ kāmatas tyajan // SoKss_8,2.93 //",
  "GK21sokss_pu:15465": "ity uktavantaṃ taṃ netuṃ prabhāvān nāśakad yadā /",
  "GK21sokss_pu:15466": "tadā parāṅmukho mṛtyur jagāma sa yathāgatam // SoKss_8,2.94 //",
  "GK21sokss_pu:15467": "tato vijitakālaṃ taṃ kālaṃ sānuśayo dvijam /",
  "GK21sokss_pu:15468": "balād utkṣipya bāhubhyāṃ nināyendraḥ surālayam // SoKss_8,2.95 //",
  "GK21sokss_pu:15469": "tatra tadbhogavimukho japād aviramaṃś ca saḥ /",
  "GK21sokss_pu:15470": "devāvatārito bhūyas tam evāgād dhimālayam // SoKss_8,2.96 //",
  "GK21sokss_pu:15471": "tatrāpindrādayo bhūyo varārthaṃ bodhayanti tam /",
  "GK21sokss_pu:15472": "yāvat tāvan nṛpas tena mārgeṇekṣvākur āyayau // SoKss_8,2.97 //",
  "GK21sokss_pu:15473": "sa tad buddhvā yathāvastu jāpakaṃ tam abhāṣata /",
  "GK21sokss_pu:15474": "devebhyaś cen na gṛhṇāsi varaṃ matto gṛhāṇa bhoḥ // SoKss_8,2.98 //",
  "GK21sokss_pu:15475": "tac chrutvā sa vihasyainaṃ jāpako 'bhyavadan nṛpam /",
  "GK21sokss_pu:15476": "tvaṃ śakto varadāne me tridaśebhyo 'py agṛhṇataḥ // SoKss_8,2.99 //",
  "GK21sokss_pu:15477": "ity ūcivāṃsaṃ taṃ vipram ikṣvākuḥ pratyuvāca saḥ /",
  "GK21sokss_pu:15478": "śakto na te 'haṃ śaktas tvaṃ mama tad dehi me varam // SoKss_8,2.100 //",
  "GK21sokss_pu:15479": "tataḥ sa jāpako 'vādīd yat te 'bhīṣṭaṃ vṛṇīṣva tat /",
  "GK21sokss_pu:15480": "dāsyāmy eveti tac chrutvā rājāntar vimamarśa saḥ // SoKss_8,2.101 //",
  "GK21sokss_pu:15481": "ahaṃ dadāmi vipro 'yaṃ gṛhṇātīty ucito vidhiḥ /",
  "GK21sokss_pu:15482": "viparītam idaṃ gṛhṇāmy aham eṣa dadāti yat // SoKss_8,2.102 //",
  "GK21sokss_pu:15483": "iti yāvat sa nṛpatir vicikitsan vilambate /",
  "GK21sokss_pu:15484": "tāvad vivadamānau dvau tatra viprāv upeyatuḥ // SoKss_8,2.103 //",
  "GK21sokss_pu:15485": "tau taṃ dṛṣṭvā nṛpaṃ tasya puro nyāyārtham ūcatuḥ /",
  "GK21sokss_pu:15486": "eko 'bravīt pradattā me gaur anena sadakṣiṇā // SoKss_8,2.104 //",
  "GK21sokss_pu:15487": "tāṃ me pratidadānasya hastād gṛhṇāty asau na kim /",
  "GK21sokss_pu:15488": "athāparo 'bhyadhān nāhaṃ kṛtapūrvapratigrahaḥ // SoKss_8,2.105 //",
  "GK21sokss_pu:15489": "na cārthitā me tat kasmād grāhayaty eṣa māṃ balāt /",
  "GK21sokss_pu:15490": "etac chrutvā nṛpo 'vādīd ākṣeptāyaṃ na śudhyati // SoKss_8,2.106 //",
  "GK21sokss_pu:15491": "pratigṛhya kathaṃ dātre balāt pratidadāti gām /",
  "GK21sokss_pu:15492": "ity uktavantaṃ taṃ bhūpaṃ śakro labdhāntaro 'bravīt // SoKss_8,2.107 //",
  "GK21sokss_pu:15493": "rājañ jānāsi ced evaṃ nyāyyaṃ taj jāpakād dvijāt /",
  "GK21sokss_pu:15494": "varam abhyarthya saṃprāptaṃ kasmād gṛhṇāsi nāmutaḥ // SoKss_8,2.108 //",
  "GK21sokss_pu:15495": "tato niruttaro rājā jāpakaṃ taṃ jagāda saḥ /",
  "GK21sokss_pu:15496": "bhagavan svajapasyārdhāt phalaṃ vitara me varam // SoKss_8,2.109 //",
  "GK21sokss_pu:15497": "bāḍham evaṃ japasyārdhān madīyasyāstu te phalam /",
  "GK21sokss_pu:15498": "iti tasmai tato rājñe jāpakaḥ sa varaṃ dadau // SoKss_8,2.110 //",
  "GK21sokss_pu:15499": "sarvalokagatiṃ lebhe tena rājā sa so 'pi ca /",
  "GK21sokss_pu:15500": "jāpakaḥ saśivākhyānaṃ devānāṃ lokam āptavān // SoKss_8,2.111 //",
  "GK21sokss_pu:15501": "tatra sthitvā bahūn kalpān punar āgatya bhūtale /",
  "GK21sokss_pu:15502": "prāpya svatantratāṃ yogāt siddhiṃ lebhe ca śāśvatīm // SoKss_8,2.112 //",
  "GK21sokss_pu:15503": "evaṃ svargādivimukhaiḥ siddhir evārthyate budhaiḥ /",
  "GK21sokss_pu:15504": "sā tvayāptā svatantras tad rājan svaṃ deham āviśa // SoKss_8,2.113 //",
  "GK21sokss_pu:15505": "ity uktaḥ prattayogena mayena mumude param /",
  "GK21sokss_pu:15506": "sadāratanayāmātyo rājā candraprabho 'tha saḥ // SoKss_8,2.114 //",
  "GK21sokss_pu:15507": "tato dvitīyaṃ pātālaṃ nītvā tena mayena saḥ /",
  "GK21sokss_pu:15508": "prāveśyata gṛhaṃ divyaṃ putrādisahito nṛpaḥ // SoKss_8,2.115 //",
  "GK21sokss_pu:15509": "tatrāntar dadṛśus te ca sarve suptam iva sthitam /",
  "GK21sokss_pu:15510": "mahāntam ekaṃ puruṣaṃ patitaṃ śayanottame // SoKss_8,2.116 //",
  "GK21sokss_pu:15511": "mahauṣadhighṛtābhyaktaṃ vikṛtākṛtibhīṣaṇam /",
  "GK21sokss_pu:15512": "viṣaṇṇavadanāmbhojadaityarājasutāvṛtam // SoKss_8,2.117 //",
  "GK21sokss_pu:15513": "so 'yam atra svadehas te pūrvabhāryāvṛtaḥ sthitaḥ /",
  "GK21sokss_pu:15514": "praviśaitam iti smāha tataś candraprabhaṃ mayaḥ // SoKss_8,2.118 //",
  "GK21sokss_pu:15515": "so 'tha tenopadiṣṭaṃ taṃ yogam āsthāya bhūpatiḥ /",
  "GK21sokss_pu:15516": "tasmin puruṣadehe 'ntas tyaktasvatanur āviśat // SoKss_8,2.119 //",
  "GK21sokss_pu:15517": "tataḥ sa jṛmbhikāṃ kṛtvā śanair unmīlya locane /",
  "GK21sokss_pu:15518": "gatanidra ivottasthau puruṣaḥ śayanīyataḥ // SoKss_8,2.120 //",
  "GK21sokss_pu:15519": "diṣṭyā devaḥ sunītho 'dya pratyujjīvita eṣa naḥ /",
  "GK21sokss_pu:15520": "iti tatrodabhūn nādo hṛṣṭāsuravadhūkṛtaḥ // SoKss_8,2.121 //",
  "GK21sokss_pu:15521": "sūryaprabhādyāḥ sarve tu viṣaṇṇāḥ sahasābhavan /",
  "GK21sokss_pu:15522": "dṛṣṭvā nipatitaṃ candraprabhadeham ajīvitam // SoKss_8,2.122 //",
  "GK21sokss_pu:15523": "candraprabhasunīthaś ca sukhasvāpād ivotthitaḥ /",
  "GK21sokss_pu:15524": "dṛṣṭvā mayaṃ vavande sa pitaraṃ pādayoḥ patan // SoKss_8,2.123 //",
  "GK21sokss_pu:15525": "sa pitāpi tam āliṅgya pṛṣṭavān sarvasaṃnidhau /",
  "GK21sokss_pu:15526": "kaccit smarasi putra dve janmanī tvaṃ hi saṃprati // SoKss_8,2.124 //",
  "GK21sokss_pu:15527": "so 'pi smarāmīty uktvaiva yac candraprabhajanmani /",
  "GK21sokss_pu:15528": "sunīthajanmani ca yat tasya vṛttaṃ tad uktavān // SoKss_8,2.125 //",
  "GK21sokss_pu:15529": "nāmagrāhaṃ sadevīkān sa ca sūryaprabhādikān /",
  "GK21sokss_pu:15530": "ekaikam āśvāsitavān pūrvabhāryāś ca dānavīḥ // SoKss_8,2.126 //",
  "GK21sokss_pu:15531": "candraprabhatve jātaṃ ca dehaṃ dvairājyayuktitaḥ /",
  "GK21sokss_pu:15532": "bhavej jātūpayogīti sthāpayām āsa rakṣitam // SoKss_8,2.127 //",
  "GK21sokss_pu:15533": "tato 'bhyanandan praṇatā jātapratyayanirvṛtāḥ /",
  "GK21sokss_pu:15534": "candraprabhasunīthaṃ taṃ hṛṣṭāḥ sūryaprabhādayaḥ // SoKss_8,2.128 //",
  "GK21sokss_pu:15535": "mayāsuro 'tha sarvāṃs tān harṣān nītvā purāt tataḥ /",
  "GK21sokss_pu:15536": "anyat praveśayām āsa hemaratnacitaṃ puram // SoKss_8,2.129 //",
  "GK21sokss_pu:15537": "praviṣṭās tatra vaidūryavāpīṃ te dadṛśur bhṛtām /",
  "GK21sokss_pu:15538": "sudhārasena tasyāś ca tīre sarve 'py upāviśan // SoKss_8,2.130 //",
  "GK21sokss_pu:15539": "papuś ca tatsudhāpānam amṛtādhikam atra te /",
  "GK21sokss_pu:15540": "sunīthabhāryopahṛtair vicitrair maṇibhājanaiḥ // SoKss_8,2.131 //",
  "GK21sokss_pu:15541": "tena pānena te sarve mattasuptotthitās tataḥ /",
  "GK21sokss_pu:15542": "saṃpedire divyadehā mahābalaparākramāḥ // SoKss_8,2.132 //",
  "GK21sokss_pu:15543": "candraprabhasunīthaṃ ca tato 'vādīn mayāsuraḥ /",
  "GK21sokss_pu:15544": "putraihi yāmaḥ paśya svaṃ mātaraṃ sucirād iti // SoKss_8,2.133 //",
  "GK21sokss_pu:15545": "tatas tatheti codyuktaḥ sunītho 'gresare maye /",
  "GK21sokss_pu:15546": "yayau caturthaṃ pātālaṃ saha sūryaprabhādibhiḥ // SoKss_8,2.134 //",
  "GK21sokss_pu:15547": "tatra citrāṇi paśyanto nānādhātumayāni te /",
  "GK21sokss_pu:15548": "purāṇy ekaṃ puraṃ prāpuḥ sarve sarvahiraṇmayam // SoKss_8,2.135 //",
  "GK21sokss_pu:15549": "tatra ratnamayastambhe sarvasaṃpanniketane /",
  "GK21sokss_pu:15550": "dadṛśur mayabhāryāṃ tāṃ te sunīthasya mātaram // SoKss_8,2.136 //",
  "GK21sokss_pu:15551": "nāmnā līlāvatīṃ rūpeṇādhaḥkṛtasurāṅganām /",
  "GK21sokss_pu:15552": "vṛtām asurakanyābhiḥ sarvābharaṇabhūṣitām // SoKss_8,2.137 //",
  "GK21sokss_pu:15553": "sā dṛṣṭvaiva sunīthaṃ tam udatiṣṭhat sasaṃbhramam /",
  "GK21sokss_pu:15554": "sunītho 'py apatat tasyā abhivādyaiva pādayoḥ // SoKss_8,2.138 //",
  "GK21sokss_pu:15555": "tataḥ sā taṃ ciraspṛṣṭam āśliṣyodaśrur ātmajam /",
  "GK21sokss_pu:15556": "punas tatprāptihetuṃ taṃ praśasaṃsa mayaṃ patim // SoKss_8,2.139 //",
  "GK21sokss_pu:15557": "athābravīn mayo devi sumuṇḍīko 'paraḥ sa te /",
  "GK21sokss_pu:15558": "putraḥ putro 'sya putrasya jātaḥ sūryaprabho 'py ayam // SoKss_8,2.140 //",
  "GK21sokss_pu:15559": "eṣa vidyādharendrāṇāṃ cakravartī purāriṇā /",
  "GK21sokss_pu:15560": "etenaiva śarīreṇa bhāvī devi vinirmitaḥ // SoKss_8,2.141 //",
  "GK21sokss_pu:15561": "tac chrutvaivābhipaśyantyās tasyāḥ sotsukayā dṛśā /",
  "GK21sokss_pu:15562": "sūryaprabhaḥ papātaitya pādayoḥ sacivaiḥ saha // SoKss_8,2.142 //",
  "GK21sokss_pu:15563": "kiṃ sumuṇḍīkadehena vatsaitenaiva śobhase /",
  "GK21sokss_pu:15564": "iti līlāvatī dattvā cāśiṣaṃ tam abhāṣata // SoKss_8,2.143 //",
  "GK21sokss_pu:15565": "tato 'tra putrābhyudaye mayo mandodarīṃ sutām /",
  "GK21sokss_pu:15566": "vibhīṣaṇaṃ ca sasmāra smṛtāv ājagmatuś ca tau // SoKss_8,2.144 //",
  "GK21sokss_pu:15567": "gṛhītotsavasatkāraḥ sa taṃ prāha vibhīṣaṇaḥ /",
  "GK21sokss_pu:15568": "karoṣi yadi me vākyaṃ dānavendra vadāmi tat // SoKss_8,2.145 //",
  "GK21sokss_pu:15569": "dānaveṣu tvam evaikaḥ sukṛtī śubhajīvitaḥ /",
  "GK21sokss_pu:15570": "devaiḥ saha na te kāryā tad akāraṇavairitā // SoKss_8,2.146 //",
  "GK21sokss_pu:15571": "tadvirodhe hi nāpāyād ṛte kaścid guṇo 'sti vaḥ /",
  "GK21sokss_pu:15572": "nihatā hi suraiḥ saṃkhyeṣv asurā nāsuraiḥ surāḥ // SoKss_8,2.147 //",
  "GK21sokss_pu:15573": "tac chrutvā taṃ mayo 'vocan na balāt kurmahe vayam /",
  "GK21sokss_pu:15574": "haṭhāt kurvati śakre tu kathaṃ brūhi sahāmahe // SoKss_8,2.148 //",
  "GK21sokss_pu:15575": "ye cāsurā hatā devais te babhūvuḥ pramādinaḥ /",
  "GK21sokss_pu:15576": "apramattās tu kiṃ naiva baliprabhṛtayo hatāḥ // SoKss_8,2.149 //",
  "GK21sokss_pu:15577": "ityādyukto mayenātha mandodaryā sahaiva saḥ /",
  "GK21sokss_pu:15578": "rakṣasendras tam āmantrya jagāma vasatiṃ nijām // SoKss_8,2.150 //",
  "GK21sokss_pu:15579": "sūryaprabhādibhir yuktaḥ sunītho 'tha mayena saḥ /",
  "GK21sokss_pu:15580": "ninye tṛtīyaṃ pātālaṃ baliṃ rājānam īkṣitum // SoKss_8,2.151 //",
  "GK21sokss_pu:15581": "svargād apy adhike tatra sarve te dadṛśur balim /",
  "GK21sokss_pu:15582": "āmuktahāramukuṭaṃ vṛtaṃ ditijadānavaiḥ // SoKss_8,2.152 //",
  "GK21sokss_pu:15583": "nipetuḥ pādayos tasya sunīthādyāḥ krameṇa te /",
  "GK21sokss_pu:15584": "so 'pi tān mānayām āsa satkāreṇa yathocitam // SoKss_8,2.153 //",
  "GK21sokss_pu:15585": "mayāveditavṛttāntahṛṣṭaḥ so 'tra balis tataḥ /",
  "GK21sokss_pu:15586": "prahlādam ānāyitavāñ śīghram anyāṃś ca dānavān // SoKss_8,2.154 //",
  "GK21sokss_pu:15587": "tān apy atra sunīthādyāḥ pādayos te vavandire /",
  "GK21sokss_pu:15588": "te cāpy abhinanandus tān prahvān ānandanirbharāḥ // SoKss_8,2.155 //",
  "GK21sokss_pu:15589": "athātra balir āha sma bhūtvā candraprabho bhuvi /",
  "GK21sokss_pu:15590": "sunīthaḥ svatanuprāptyā pratyujjīvita eṣa naḥ // SoKss_8,2.156 //",
  "GK21sokss_pu:15591": "sumuṇḍīkāvatāraś ca prāptaḥ sūryaprabho 'py ayam /",
  "GK21sokss_pu:15592": "śarveṇa cāyam ādiṣṭo bhāvī vidyādhareśvaraḥ // SoKss_8,2.157 //",
  "GK21sokss_pu:15593": "etadyajñaprabhāvāc ca jāto 'haṃ ślathabandhanaḥ /",
  "GK21sokss_pu:15594": "tad etābhyām avāptābhyāṃ dhruvam abhyudayo 'sti naḥ // SoKss_8,2.158 //",
  "GK21sokss_pu:15595": "etad balivacaḥ śrutvā śukraḥ provāca tadguruḥ /",
  "GK21sokss_pu:15596": "dharmeṇa caratāṃ satye nāsty anabhyudayaḥ kva cit // SoKss_8,2.159 //",
  "GK21sokss_pu:15597": "tasmād dharmeṇa vartadhvaṃ kurutādyāpi madvacaḥ /",
  "GK21sokss_pu:15598": "tac chrutvā dānavās tatra tatheti niyamaṃ vyadhuḥ // SoKss_8,2.160 //",
  "GK21sokss_pu:15599": "saptapātālapatayo ye tatra militās tadā /",
  "GK21sokss_pu:15600": "baliś cātrotsavaṃ cakre sunīthaprāptiharṣataḥ // SoKss_8,2.161 //",
  "GK21sokss_pu:15601": "atrāntare ca tatrāgāt sa punar nārado muniḥ /",
  "GK21sokss_pu:15602": "gṛhītārghopaviṣṭaś ca dānavāṃs tān uvāca saḥ // SoKss_8,2.162 //",
  "GK21sokss_pu:15603": "preṣito 'ham ihendreṇa sa caivaṃ vakti vaḥ kila /",
  "GK21sokss_pu:15604": "sunīthajīvitaprāptyā saṃtoṣaḥ paramo mama // SoKss_8,2.163 //",
  "GK21sokss_pu:15605": "tad idānīṃ na kāryaṃ naḥ punar vairam akāraṇam /",
  "GK21sokss_pu:15606": "viroddhavyaṃ na caivāsmatpakṣeṇa śrutaśarmaṇā // SoKss_8,2.164 //",
  "GK21sokss_pu:15607": "evam uktendravākyaṃ taṃ prahlādo munim abravīt /",
  "GK21sokss_pu:15608": "sunīthajīvitāt tuṣṭir indrasyeti kim anyathā // SoKss_8,2.165 //",
  "GK21sokss_pu:15609": "akāraṇavirodhaṃ ca vayaṃ tāvan na kurmahe /",
  "GK21sokss_pu:15610": "adyaiva niyamo 'smābhiḥ kṛtaḥ sarvair guroḥ puraḥ // SoKss_8,2.166 //",
  "GK21sokss_pu:15611": "śrutaśarmā sapakṣatvam āśritya sa balād yadi /",
  "GK21sokss_pu:15612": "asmadviruddhaṃ kurute kāsmākaṃ tatra vācyatā // SoKss_8,2.167 //",
  "GK21sokss_pu:15613": "sūryaprabhasya pakṣeṇa devadevena śaṃbhunā /",
  "GK21sokss_pu:15614": "prāg eva hy ayam ādiṣṭaḥ sa pūrvārādhito 'sya yat // SoKss_8,2.168 //",
  "GK21sokss_pu:15615": "tad asminn īśvarādiṣṭe kārye kiṃ kurmahe vayam /",
  "GK21sokss_pu:15616": "tan niṣkāraṇam evaitac chakro vakty asamañjasam // SoKss_8,2.169 //",
  "GK21sokss_pu:15617": "ity ukto dānavendreṇa prahlādena sa nāradaḥ /",
  "GK21sokss_pu:15618": "tatheti vāsavaṃ nindann adarśanam agān muniḥ // SoKss_8,2.170 //",
  "GK21sokss_pu:15619": "tasmin gate dānavendrān uśanās tān abhāṣata /",
  "GK21sokss_pu:15620": "vairānubandhaḥ kārye 'smiṃs tāvad indrasya dṛśyate // SoKss_8,2.171 //",
  "GK21sokss_pu:15621": "kiṃ tv asmāsu prasādaikabaddhakakṣye maheśvare /",
  "GK21sokss_pu:15622": "kā tasya śaktiḥ kiṃ kuryād āsthā vā tasya vaiṣṇavī // SoKss_8,2.172 //",
  "GK21sokss_pu:15623": "iti śukravacaḥ śrutvā dānavās te 'numanya ca /",
  "GK21sokss_pu:15624": "sahaprahlādam āmantrya baliṃ jagmur nijālayān // SoKss_8,2.173 //",
  "GK21sokss_pu:15625": "tataś caturthaṃ pātālaṃ prahlāde svālayaṃ gate /",
  "GK21sokss_pu:15626": "utthāya sadaso rājā viveśābhyantaraṃ baliḥ // SoKss_8,2.174 //",
  "GK21sokss_pu:15627": "mayaḥ sunīthaś cānye ca sarve sūryaprabhādayaḥ /",
  "GK21sokss_pu:15628": "praṇamya balim ājagmus tad eva svaṃ niketanam // SoKss_8,2.175 //",
  "GK21sokss_pu:15629": "tatrocitakṛtāhārapāneṣv eṣu sametya sā /",
  "GK21sokss_pu:15630": "līlāvatī sunīthaṃ taṃ jagāda jananī nijā // SoKss_8,2.176 //",
  "GK21sokss_pu:15631": "putra jānāsi yad imā bhāryās te mahatāṃ sutāḥ /",
  "GK21sokss_pu:15632": "tejasvatī dhaneśasya tumburor maṅgalāvatī // SoKss_8,2.177 //",
  "GK21sokss_pu:15633": "[dhaneśasya em. for dhaneśamya]",
  "GK21sokss_pu:15634": "candraprabhaśarīreṇa pariṇītā ca yā tvayā /",
  "GK21sokss_pu:15635": "prabhāsasya vasor etāṃ vetsi kīrtimatīṃ sutām // SoKss_8,2.178 //",
  "GK21sokss_pu:15636": "tisras tad etā draṣṭavyāḥ samadṛṣṭyā suta tvayā /",
  "GK21sokss_pu:15637": "ity uktvā mukhyabhāryās tās tisro 'smai sā samarpayat // SoKss_8,2.179 //",
  "GK21sokss_pu:15638": "tatas tasmin dine rātrau sunītho jyeṣṭhayā tayā /",
  "GK21sokss_pu:15639": "tejasvatyā samaṃ śayyāvāsaveśma viveśa saḥ // SoKss_8,2.180 //",
  "GK21sokss_pu:15640": "tatropabhuṅkte sma tayā sucirotsukayā saha /",
  "GK21sokss_pu:15641": "ratakrīḍāsukhaṃ tat tat prāg bhuktam api nūtanam // SoKss_8,2.181 //",
  "GK21sokss_pu:15642": "sūryaprabhas tu sacivaiḥ saha vāsagṛhe 'pare /",
  "GK21sokss_pu:15643": "niśi tasyām apatnīko nyaṣīdac chayanīyake // SoKss_8,2.182 //",
  "GK21sokss_pu:15644": "niḥsnehena kim etena svapriyās tyajatā bahiḥ /",
  "GK21sokss_pu:15645": "itīva nidrā strī nityasyaikasyāpy asya nāyayau // SoKss_8,2.183 //",
  "GK21sokss_pu:15646": "prahastasya ca serṣyeva kāryacintaikasaṅginaḥ /",
  "GK21sokss_pu:15647": "anye tu paritaḥ sūryaprabhaṃ nidrāṃ yayuḥ sukham // SoKss_8,2.184 //",
  "GK21sokss_pu:15648": "tāvat sūryaprabhaḥ so 'tra prahastaś ca sakhīyutām /",
  "GK21sokss_pu:15649": "praviśantīṃ dadṛśartuvarakanyām anuttamām // SoKss_8,2.185 //",
  "GK21sokss_pu:15650": "mā bhūt surāṅganāsargo vicchāyo 'syāḥ puro mama /",
  "GK21sokss_pu:15651": "ity utpādyāpi vidhinā pātāle sthāpitām iva // SoKss_8,2.186 //",
  "GK21sokss_pu:15652": "sūryaprabhaś ca keyaṃ syād iti yāvad vimarśati /",
  "GK21sokss_pu:15653": "tāvat sā tatsakhīn etya suptān ekaikam aikṣata // SoKss_8,2.187 //",
  "GK21sokss_pu:15654": "acakravarticihnāṃs tān hitvā tallakṣaṇānvitam /",
  "GK21sokss_pu:15655": "dṛṣṭvā sūryaprabhaṃ sā tam upāgān madhyaśāyinam // SoKss_8,2.188 //",
  "GK21sokss_pu:15656": "uvāca ca sakhīṃ so 'yaṃ sakhi tat spṛśa pādayoḥ /",
  "GK21sokss_pu:15657": "etaṃ toyasuśītābhyāṃ karābhyāṃ pratibodhaya // SoKss_8,2.189 //",
  "GK21sokss_pu:15658": "[etaṃ em. for etāṃ]",
  "GK21sokss_pu:15659": "tac chrutvā tatsakhī sā tat tathā cakre sa cekṣaṇe /",
  "GK21sokss_pu:15660": "sūryaprabho vyājasuptaṃ vihāya prodaghāṭayat // SoKss_8,2.190 //",
  "GK21sokss_pu:15661": "vīkṣya covāca kanye te ke yuvāṃ kim ihāgamaḥ /",
  "GK21sokss_pu:15662": "bhavatyor iti tac chrutvā tatsakhī tam abhāṣata // SoKss_8,2.191 //",
  "GK21sokss_pu:15663": "śṛṇu devāsti pātāle dvitīye 'dhipatir jayī /",
  "GK21sokss_pu:15664": "amīla iti daityendro hiraṇyākṣasuto balī // SoKss_8,2.192 //",
  "GK21sokss_pu:15665": "kalāvatīti tasyaiṣā prāṇebhyo 'py adhikā sutā /",
  "GK21sokss_pu:15666": "sa ito 'dya baleḥ pārśvād āgatyaitat pitābravīt // SoKss_8,2.193 //",
  "GK21sokss_pu:15667": "diṣṭyādya jīvitaṃ prāptaḥ sunīthaḥ punar īkṣitaḥ /",
  "GK21sokss_pu:15668": "sumuṇḍīkāvatāraś ca dṛṣṭaḥ sūryaprabho yuvā // SoKss_8,2.194 //",
  "GK21sokss_pu:15669": "sṛṣṭaḥ khecarasaccakravartī bhāvī hareṇa yaḥ /",
  "GK21sokss_pu:15670": "tad ihānandasaṃmānaṃ sunīthasya karomy aham // SoKss_8,2.195 //",
  "GK21sokss_pu:15671": "sutāṃ sūryaprabhāyaitāṃ prayacchāmi kalāvatīm /",
  "GK21sokss_pu:15672": "sunīthasyaikagotratvād dātuṃ caiṣā na yujyate // SoKss_8,2.196 //",
  "GK21sokss_pu:15673": "sūryaprabhaś ca putro 'sya rājajanmani nāsure /",
  "GK21sokss_pu:15674": "tatsutasya ca saṃmānaḥ kṛtas tasya kṛto bhavet // SoKss_8,2.197 //",
  "GK21sokss_pu:15675": "etat pitur vacaḥ śrutvā tvadguṇākṛṣṭamānasā /",
  "GK21sokss_pu:15676": "matsakhīyam ihāyātā tvaddarśanakutūhalāt // SoKss_8,2.198 //",
  "GK21sokss_pu:15677": "evaṃ tayokte tatsakhyā nidrāti sma mṛṣaiva saḥ /",
  "GK21sokss_pu:15678": "tadabhiprāyatātparyaṃ jñātuṃ sūryaprabhas tadā // SoKss_8,2.199 //",
  "GK21sokss_pu:15679": "sātha kanyā vinidrasya prahastasyāntikaṃ śanaiḥ /",
  "GK21sokss_pu:15680": "gatvā sakhīmukhenoktvā sarvam asmai bahir yayau // SoKss_8,2.200 //",
  "GK21sokss_pu:15681": "prahastaś cāpy upāgatya deva jāgarṣi kiṃ na vā /",
  "GK21sokss_pu:15682": "iti sūryaprabhaṃ smāha sa conmiṣya tam abhyadhāt // SoKss_8,2.201 //",
  "GK21sokss_pu:15683": "sakhe jāgarmi nidrā hi mamādyaikākinaḥ kutaḥ /",
  "GK21sokss_pu:15684": "viśeṣaṃ tu vadāmy evaṃ śṛṇu gopyaṃ hi kiṃ tvayi // SoKss_8,2.202 //",
  "GK21sokss_pu:15685": "adhunaiva praviṣṭeha mayā dṛṣṭā sakhīyutā /",
  "GK21sokss_pu:15686": "kanyakaikā samā yasyās trailokye 'pi na dṛśyate // SoKss_8,2.203 //",
  "GK21sokss_pu:15687": "kṣaṇena ca gatā kvāpi hṛtvaiva mama mānasam /",
  "GK21sokss_pu:15688": "tad gaveṣaya sadyas tām ihaiva kvacana sthitām // SoKss_8,2.204 //",
  "GK21sokss_pu:15689": "iti sūryaprabheṇoktaḥ prahasto 'tha bahir gataḥ /",
  "GK21sokss_pu:15690": "dṛṣṭvātra tāṃ samaṃ sakhyā sthitāṃ kanyām abhāṣata // SoKss_8,2.205 //",
  "GK21sokss_pu:15691": "mayā tvaduparodhena svasvāmy eṣa vibodhitaḥ /",
  "GK21sokss_pu:15692": "tat tvaṃ maduparodhena punar dehy asya darśanam // SoKss_8,2.206 //",
  "GK21sokss_pu:15693": "paśyāsya rūpaṃ bhūyo 'pi kṛtārthakaraṇaṃ dṛśoḥ /",
  "GK21sokss_pu:15694": "tava paśyatu caiṣo 'pi dṛṣṭimātravaśīkṛtaḥ // SoKss_8,2.207 //",
  "GK21sokss_pu:15695": "prabuddhena hy anenāham uktaḥ kṛtvā bhavatkathām /",
  "GK21sokss_pu:15696": "kuto 'pi darśayānīya tāṃ me prāṇimi nānyathā // SoKss_8,2.208 //",
  "GK21sokss_pu:15697": "tato 'haṃ tvām upāyātas tad ehy ālokaya svayam /",
  "GK21sokss_pu:15698": "iti prahastenoktā sā kanyāsulabhayā hriyā // SoKss_8,2.209 //",
  "GK21sokss_pu:15699": "prasahya nāśakad gantuṃ vimṛśantī yadā tadā /",
  "GK21sokss_pu:15700": "haste gṛhītvā nītābhūt tena sūryaprabhāntikam // SoKss_8,2.210 //",
  "GK21sokss_pu:15701": "sūryaprabhaś ca tāṃ dṛṣṭvā pārśvāyātāṃ kalāvatīm /",
  "GK21sokss_pu:15702": "uvāca caṇḍi yuktaṃ te kim etad yad ihādya me // SoKss_8,2.211 //",
  "GK21sokss_pu:15703": "tvayā suptasya cauryeṇa praviśya hṛdayaṃ hṛtam /",
  "GK21sokss_pu:15704": "tad ihānigṛhītā tvaṃ cauri na tyakṣyase mayā // SoKss_8,2.212 //",
  "GK21sokss_pu:15705": "etac chrutvā vidagdhā sā tatsakhī vyājahāra tam /",
  "GK21sokss_pu:15706": "pūrvaṃ jñātvaiva pitraiva caurīyaṃ nigrahāya te // SoKss_8,2.213 //",
  "GK21sokss_pu:15707": "niścitārpayituṃ yasmāt tasmāt kas te niṣedhakaḥ /",
  "GK21sokss_pu:15708": "asyāś cauryocitaṃ kāmaṃ nigrahaṃ na karoṣi kim // SoKss_8,2.214 //",
  "GK21sokss_pu:15709": "tac chrutvāliṅgituṃ sūryaprabhe vāñchati satrapā /",
  "GK21sokss_pu:15710": "ma māryaputra kanyāsmīty avocat sā kalāvati // SoKss_8,2.215 //",
  "GK21sokss_pu:15711": "tataḥ prahasto 'vādīt tāṃ mā vikalpo 'stu devi te /",
  "GK21sokss_pu:15712": "gāndharvo hy eṣa sarveṣāṃ vivāhānām ihottamaḥ // SoKss_8,2.216 //",
  "GK21sokss_pu:15713": "ity uktvaiva samaṃ sarvaiḥ prahaste nirgate bahiḥ /",
  "GK21sokss_pu:15714": "sūryaprabhas tadaivaitāṃ bhāryāṃ cakre kalāvatīm // SoKss_8,2.217 //",
  "GK21sokss_pu:15715": "tayā saha ca pātālakanyayā martyadurlabham /",
  "GK21sokss_pu:15716": "bheje suratasaṃbhogam acintyanavasaṃgamam // SoKss_8,2.218 //",
  "GK21sokss_pu:15717": "rātryante ca kalāvatyāṃ gatāyāṃ vasatiṃ nijām /",
  "GK21sokss_pu:15718": "sūryaprabhaḥ sunīthasya yayau pārśvaṃ mayasya ca // SoKss_8,2.219 //",
  "GK21sokss_pu:15719": "te militvātha sarve 'pi prahlādasyāntikaṃ yayuḥ /",
  "GK21sokss_pu:15720": "sa tān yathārhaṃ saṃmānya sabhāstho mayam abravīt // SoKss_8,2.220 //",
  "GK21sokss_pu:15721": "sunīthasyotsave 'muṣmin priyaṃ kartavyam eva naḥ /",
  "GK21sokss_pu:15722": "tad adya yāvat sarve 'pi vayam ekatra bhuñjmahe // SoKss_8,2.221 //",
  "GK21sokss_pu:15723": "evaṃ kurmo 'tra ko doṣa ity ukte ca mayena saḥ /",
  "GK21sokss_pu:15724": "dūtair nimantrayām āsa prahlādo 'trāsurādhipān // SoKss_8,2.222 //",
  "GK21sokss_pu:15725": "āyayuś cātra sarvebhyaḥ pātālebhyaḥ krameṇa te /",
  "GK21sokss_pu:15726": "pūrvam āgād balī rājā sahāsaṃkhyair mahāsuraiḥ // SoKss_8,2.223 //",
  "GK21sokss_pu:15727": "anantaramamīlaś ca durārohaś ca vīryavān /",
  "GK21sokss_pu:15728": "sumāyas tantukacchaś ca vikaṭākṣaḥ prakampanaḥ // SoKss_8,2.224 //",
  "GK21sokss_pu:15729": "dhūmaketur mahāmāyo ye cānye 'py asureśvarāḥ /",
  "GK21sokss_pu:15730": "ekaiko nijasāmantasahasreṇāyayau vṛtaḥ // SoKss_8,2.225 //",
  "GK21sokss_pu:15731": "apūryata sabhā taiś ca vihitānyonyavandanaiḥ /",
  "GK21sokss_pu:15732": "yathākramopaviṣṭāṃś ca prahlādas tān amānayat // SoKss_8,2.226 //",
  "GK21sokss_pu:15733": "prāpte cāhārakāle te sarve saha mayādibhiḥ /",
  "GK21sokss_pu:15734": "gaṅgāsnātāḥ samājagmur bhojanāya mahāsabhām // SoKss_8,2.227 //",
  "GK21sokss_pu:15735": "śatayojanavistīrṇāṃ suvarṇamaṇikuṭṭimām /",
  "GK21sokss_pu:15736": "ratnastambhacitāṃ nyastavicitramaṇibhājanām // SoKss_8,2.228 //",
  "GK21sokss_pu:15737": "tatra prahlādasahitāḥ sasunīthamayāś ca te /",
  "GK21sokss_pu:15738": "sūryaprabheṇa sacivair yuktena ca sahāsurāḥ // SoKss_8,2.229 //",
  "GK21sokss_pu:15739": "[sahāsurāḥ em. for sahāsuraḥ]",
  "GK21sokss_pu:15740": "tat tan nānāvidhaṃ bhakṣyabhojyalehyādi ṣaḍrasam /",
  "GK21sokss_pu:15741": "divyam annaṃ bubhujire papuḥ pānam athottamam // SoKss_8,2.230 //",
  "GK21sokss_pu:15742": "bhuktapītāś ca gatvānyat sarve ratnamayaṃ sadaḥ /",
  "GK21sokss_pu:15743": "daityadānavakanyānāṃ dadṛśur nṛttam uttamam // SoKss_8,2.231 //",
  "GK21sokss_pu:15744": "tatprasaṅge dadarśātra pranṛttāṃ pitur ājñayā /",
  "GK21sokss_pu:15745": "prahlādasya sutāṃ sūryaprabho nāmnā mahallikām // SoKss_8,2.232 //",
  "GK21sokss_pu:15746": "dyotayantīṃ diśaḥ kāntyā varṣantīm amṛtaṃ dṛśoḥ /",
  "GK21sokss_pu:15747": "kautukād iva pātālam āgatāṃ mūrtim aindavīm // SoKss_8,2.233 //",
  "GK21sokss_pu:15748": "lalāṭatilakopetāṃ cārunūpurapādikām /",
  "GK21sokss_pu:15749": "smeradṛṣṭiṃ vidhātraiva sṛṣṭāṃ nṛttamayīm iva // SoKss_8,2.234 //",
  "GK21sokss_pu:15750": "keśair arālair daśanaiḥ śikharair bibhratīṃ stanau /",
  "GK21sokss_pu:15751": "uromaṇḍalinau nṛttaṃ sṛjatīm iva nūtanam // SoKss_8,2.235 //",
  "GK21sokss_pu:15752": "dṛṣṭvaiva ca tadā caṇḍī tasya sūryaprabhasya sā /",
  "GK21sokss_pu:15753": "api svīkṛtam anyābhir jahāra hṛdayaṃ haṭhāt // SoKss_8,2.236 //",
  "GK21sokss_pu:15754": "tataḥ sāpy asurendrāṇāṃ madhye dūrād dadarśa tam /",
  "GK21sokss_pu:15755": "haradagdhe smare sṛṣṭaṃ dhātrāparam iva smaram // SoKss_8,2.237 //",
  "GK21sokss_pu:15756": "dṛṣṭvaiva tadgatamanās tathābhūd acalad yathā /",
  "GK21sokss_pu:15757": "āṅgiko 'bhinayo 'py asyā dṛṣṭvevāvinayaṃ ruṣā // SoKss_8,2.238 //",
  "GK21sokss_pu:15758": "[-eva em. for -aiva]",
  "GK21sokss_pu:15759": "sabhāsthāś ca tayor bhāvaṃ taṃ dvayor apy alakṣayan /",
  "GK21sokss_pu:15760": "prekṣaṇaṃ copasaṃjahruḥ śrāntā rājasuteti te // SoKss_8,2.239 //",
  "GK21sokss_pu:15761": "tataḥ sūryaprabhaṃ tiryak paśyantī sā mahallikā /",
  "GK21sokss_pu:15762": "pitrā visṛṣṭā vanditvā dānavendrān agād gṛham // SoKss_8,2.240 //",
  "GK21sokss_pu:15763": "dānavendrāś ca te sarve yathāsvam agaman gṛhān /",
  "GK21sokss_pu:15764": "sūryaprabho 'pi svāvāsam ājagāma dinakṣaye // SoKss_8,2.241 //",
  "GK21sokss_pu:15765": "pradoṣe ca kalāvatyā punar āgatayā saha /",
  "GK21sokss_pu:15766": "suṣvāpābhyantare guptaṃ bahiḥ suptākhilānugaḥ // SoKss_8,2.242 //",
  "GK21sokss_pu:15767": "tāvan mahallikā sāpi tatsaṃdarśanasotsukā /",
  "GK21sokss_pu:15768": "tatrāyayau savisrambhavayasyādvayasaṃgatā // SoKss_8,2.243 //",
  "GK21sokss_pu:15769": "antaḥ praveṣṭum icchantīṃ prajñāḍhyākhyo dadarśa tām /",
  "GK21sokss_pu:15770": "sūryaprabhasya sacivo nidrayā tatkṣaṇojjhitaḥ // SoKss_8,2.244 //",
  "GK21sokss_pu:15771": "devi tiṣṭha kṣaṇaṃ yāvat praviśyābhyantarād aham /",
  "GK21sokss_pu:15772": "nirgacchāmīti sa ca tāṃ parijñāyotthito 'bhyadhāt // SoKss_8,2.245 //",
  "GK21sokss_pu:15773": "ruddhāḥ smaḥ kiṃ bahiḥ kasmād yūyaṃ ceti saśaṅkayā /",
  "GK21sokss_pu:15774": "tayā pṛṣṭaḥ sa bhūyo 'pi prajñāḍhyo nijagāda tām // SoKss_8,2.246 //",
  "GK21sokss_pu:15775": "svairaṃ suptasya sahasaivāntikaṃ kiṃ praviśyate /",
  "GK21sokss_pu:15776": "suptaś cāsmatprabhur asāv eko vratavaśād iti // SoKss_8,2.247 //",
  "GK21sokss_pu:15777": "tatas tayā viśasva tvam ity uktaḥ savilakṣayā /",
  "GK21sokss_pu:15778": "prahlādadaityasutayā prajñāḍhyo 'ntar viveśa saḥ // SoKss_8,2.248 //",
  "GK21sokss_pu:15779": "suptāṃ kalāvatīṃ dṛṣṭvā tasmai sūryaprabhāya saḥ /",
  "GK21sokss_pu:15780": "prabodhya svairam ācakhyāv āgatāṃ tāṃ mahallikām // SoKss_8,2.249 //",
  "GK21sokss_pu:15781": "sūryaprabhaś ca buddhvā tac chanair utthāya nirgataḥ /",
  "GK21sokss_pu:15782": "dṛṣṭvā mahallikām ātmatṛtīyām apy abhāṣata // SoKss_8,2.250 //",
  "GK21sokss_pu:15783": "nītaḥ kṛtārthatāṃ tāvad ayam abhyāgato janaḥ /",
  "GK21sokss_pu:15784": "nīyatāṃ sthānam apy etad āsanaṃ parigṛhyatām // SoKss_8,2.251 //",
  "GK21sokss_pu:15785": "tac chrutvopaviveśātha sahānyābhyāṃ mahallikā /",
  "GK21sokss_pu:15786": "sūryaprabho 'py upāvikṣat sa prajñāḍhyayutas tataḥ // SoKss_8,2.252 //",
  "GK21sokss_pu:15787": "upaviśya sa covāca tanvi yady api me kṛtā /",
  "GK21sokss_pu:15788": "tvayāvajñā sadasy anyā prekṣyānte vardhamānayā // SoKss_8,2.253 //",
  "GK21sokss_pu:15789": "tathāpi tāval lolākṣi dṛṣṭamātreṇa me tava /",
  "GK21sokss_pu:15790": "saundaryeṇeva nṛttena locane saphalīkṛte // SoKss_8,2.254 //",
  "GK21sokss_pu:15791": "iti sūryaprabheṇoktā sā prahlādasutābravīt /",
  "GK21sokss_pu:15792": "nāryaputrāparādho 'sau mama so 'trāparādhyati // SoKss_8,2.255 //",
  "GK21sokss_pu:15793": "yenāhaṃ saṃsadi kṛtā bhagnābhinayalajjitā /",
  "GK21sokss_pu:15794": "etac chrutvā jito 'smīti hasan sūryaprabho 'bravīt // SoKss_8,2.256 //",
  "GK21sokss_pu:15795": "jagrāha ca kareṇāsyāḥ karaṃ rājasuto 'tha saḥ /",
  "GK21sokss_pu:15796": "balātkāragrahād bhītam iva sasvedavepathum // SoKss_8,2.257 //",
  "GK21sokss_pu:15797": "muñcāryaputra kanyāhaṃ pitṛvaśyeti vādinīm /",
  "GK21sokss_pu:15798": "tato 'surendratanayāṃ prajñāḍhyas tām uvāca saḥ // SoKss_8,2.258 //",
  "GK21sokss_pu:15799": "kanyānāṃ kiṃ ca gāndharvo vivāho devi vidyate /",
  "GK21sokss_pu:15800": "na ca pradāsyaty anyasmai pitā tvāṃ lakṣitāśayaḥ // SoKss_8,2.259 //",
  "GK21sokss_pu:15801": "etasya cātra saṃmānaṃ niścitaṃ sa kariṣyati /",
  "GK21sokss_pu:15802": "tad alaṃ sādhvasenedṛg vṛthā mā bhūt samāgamaḥ // SoKss_8,2.260 //",
  "GK21sokss_pu:15803": "evaṃ mahallikāṃ yāvat prajñāḍhyas tāṃ bravīti saḥ /",
  "GK21sokss_pu:15804": "tāvat sābhyantare tatra prabuddhābhūt kalāvatī // SoKss_8,2.261 //",
  "GK21sokss_pu:15805": "apaśyantī ca taṃ sūryaprabhaṃ sā śayanīyake /",
  "GK21sokss_pu:15806": "pratīkṣya kiṃcid udvignaśaṅkitā niragād bahiḥ // SoKss_8,2.262 //",
  "GK21sokss_pu:15807": "dṛṣṭvā mahallikopetaṃ taṃ cātra nijavallabham /",
  "GK21sokss_pu:15808": "sakopā ca salajjā ca sabhayā ca babhūva sā // SoKss_8,2.263 //",
  "GK21sokss_pu:15809": "mahallikāpi dṛṣṭvaiva tām āsīd bhītalajjitā /",
  "GK21sokss_pu:15810": "sūryaprabhaś ca niḥspandas tasthāv ālikhito yathā // SoKss_8,2.264 //",
  "GK21sokss_pu:15811": "dṛṣṭā kathaṃ palāye 'haṃ jihremīrṣyāmi vā yadi /",
  "GK21sokss_pu:15812": "iti tatpārśvam evāgāt kalāvaty api sā tataḥ // SoKss_8,2.265 //",
  "GK21sokss_pu:15813": "kuśalaṃ sakhi kutra tvam āgataivam ito niśi /",
  "GK21sokss_pu:15814": "evaṃ mahallikāṃ tāṃ ca sābhyasūyam uvāca sā // SoKss_8,2.266 //",
  "GK21sokss_pu:15815": "tato mahallikāvocan mamaitad gṛham atra tu /",
  "GK21sokss_pu:15816": "tvam anyapātālagṛhāt prāptā prāghuṇikādya me // SoKss_8,2.267 //",
  "GK21sokss_pu:15817": "tac chrutvā sā vihasyaitāṃ kalāvaty evam abravīt /",
  "GK21sokss_pu:15818": "satyaṃ dṛśyata evedaṃ yat tvaṃ sarvasya kasyacit // SoKss_8,2.268 //",
  "GK21sokss_pu:15819": "karoṣīhāgatasyaiva prāghuṇātithyasatkriyām /",
  "GK21sokss_pu:15820": "evam ukte kalāvatyā sā jagāda mahallikā // SoKss_8,2.269 //",
  "GK21sokss_pu:15821": "yadi prītyā mayoktā tvaṃ tat kiṃ sadveṣaniṣṭhuram /",
  "GK21sokss_pu:15822": "evaṃ vadasi nirlajje kim ahaṃ sadṛśī tava // SoKss_8,2.270 //",
  "GK21sokss_pu:15823": "kim ahaṃ bāndhavādattā dūrād etya parasthale /",
  "GK21sokss_pu:15824": "parasya śayane suptā rahasy ekākinī niśi // SoKss_8,2.271 //",
  "GK21sokss_pu:15825": "ahaṃ pituḥ prāghuṇikaṃ svasthāne draṣṭum āgatā /",
  "GK21sokss_pu:15826": "ātithyenādhunaivaiṣā sakhīdvitayasaṃgatā // SoKss_8,2.272 //",
  "GK21sokss_pu:15827": "yadāsmān vipralabhyādāv asau mantrī praviṣṭavān /",
  "GK21sokss_pu:15828": "tadaivaitan mayā jñātaṃ tvayā vyaktīkṛtaṃ svataḥ // SoKss_8,2.273 //",
  "GK21sokss_pu:15829": "evaṃ mahallikoktā sā kalāvaty agamat tataḥ /",
  "GK21sokss_pu:15830": "tiryak kopakaṣāyeṇa paśyantī cakṣuṣā priyam // SoKss_8,2.274 //",
  "GK21sokss_pu:15831": "tato mahallikā sāpi bahuvallabha yāmy aham /",
  "GK21sokss_pu:15832": "saṃpratīti ruṣā sūryaprabham uktvā tato yayau // SoKss_8,2.275 //",
  "GK21sokss_pu:15833": "sūryaprabhaś ca vimanā yuktaṃ yad abhavat tadā /",
  "GK21sokss_pu:15834": "kāntābhyāṃ hi samaṃ tasya tadāsaktaṃ mano gatam // SoKss_8,2.276 //",
  "GK21sokss_pu:15835": "atha jñātuṃ kalāvatyāḥ kalahāntaraceṣṭitam /",
  "GK21sokss_pu:15836": "prāhiṇod drutam utthāpya prabhāsaṃ sa svamantriṇam // SoKss_8,2.277 //",
  "GK21sokss_pu:15837": "mahallikāyās tadvac ca prahastaṃ sa visṛṣṭavān /",
  "GK21sokss_pu:15838": "svayaṃ ca tatpratīkṣaḥ sann āsīt prajñāḍhyasaṃyutaḥ // SoKss_8,2.278 //",
  "GK21sokss_pu:15839": "athānviṣya kalāvatyāś ceṣṭitaṃ sa samāyayau /",
  "GK21sokss_pu:15840": "prabhāso nikaṭaṃ tasya pṛṣṭaś caivam uvāca tam // SoKss_8,2.279 //",
  "GK21sokss_pu:15841": "ito dvitīyapātālavarti tad gatavān aham /",
  "GK21sokss_pu:15842": "vāsaveśma kalāvatyāḥ svavidyācchāditātmakaḥ // SoKss_8,2.280 //",
  "GK21sokss_pu:15843": "bahis tatra dvayoś ceṭyor ālāpaś ca śruto mayā /",
  "GK21sokss_pu:15844": "ekābravīt sakhi kim adyodvignāste kalāvatī // SoKss_8,2.281 //",
  "GK21sokss_pu:15845": "tato dvitīyāpy avadat sakhi śṛṇv atra kāraṇam /",
  "GK21sokss_pu:15846": "sumuṇḍīkāvatāro hi caturthe 'dya rasātale // SoKss_8,2.282 //",
  "GK21sokss_pu:15847": "sthitaḥ sūryaprabho nāma rūpeṇa jitamanmathaḥ /",
  "GK21sokss_pu:15848": "tasmai gatvā svayaṃ guptam ātmā dattaḥ kilaitayā // SoKss_8,2.283 //",
  "GK21sokss_pu:15849": "gatāyām adya caitasyāṃ tatsakāśaṃ niśāgame /",
  "GK21sokss_pu:15850": "prahlādaduhitāpy āgāt svayaṃ tatra mahallikā // SoKss_8,2.284 //",
  "GK21sokss_pu:15851": "tayā saherṣyākalahaṃ kṛtvā saty ātmaghātane /",
  "GK21sokss_pu:15852": "udyataiṣā sukhāvatyā svasrā dṛṣṭvaiva rakṣitā // SoKss_8,2.285 //",
  "GK21sokss_pu:15853": "tataś cāntaḥ praviśyaiva nipatya śayanīyake /",
  "GK21sokss_pu:15854": "sthitā tayā saha svasrā pṛṣṭavṛttāntavignayā // SoKss_8,2.286 //",
  "GK21sokss_pu:15855": "evaṃ ceṭyoḥ kathāṃ śrutvā praviśyātra tathaiva te /",
  "GK21sokss_pu:15856": "kalāvatīsukhāvatyau dṛṣṭe tulyākṛtī mayā // SoKss_8,2.287 //",
  "GK21sokss_pu:15857": "iti prabhāso yāvat taṃ vakti sūryaprabhaṃ rahaḥ /",
  "GK21sokss_pu:15858": "tāvat prahasto 'py atrāgāt pṛṣṭaḥ so 'py abravīd idam // SoKss_8,2.288 //",
  "GK21sokss_pu:15859": "ito mahallikāvāsagṛhaṃ yāvad ahaṃ gataḥ /",
  "GK21sokss_pu:15860": "tāvat tatra praviṣṭā sā sakhībhyāṃ saha durmanāḥ // SoKss_8,2.289 //",
  "GK21sokss_pu:15861": "ahaṃ tatraiva cādṛśyo vidyāyuktyā praviṣṭavān /",
  "GK21sokss_pu:15862": "dṛṣṭā mayātra tasyāś ca sakhyo dvādaśa tatsamāḥ // SoKss_8,2.290 //",
  "GK21sokss_pu:15863": "tāś ca sadratnaparyaṅkaniṣaṇṇāṃ parivṛtya tām /",
  "GK21sokss_pu:15864": "mahallikām upavikṣann ekā covāca tāṃ tataḥ // SoKss_8,2.291 //",
  "GK21sokss_pu:15865": "sakhi kasmād akasmāt tvam udvignevādya dṛśyase /",
  "GK21sokss_pu:15866": "vivāhe prastute 'py eṣā bata kā te viṣāditā // SoKss_8,2.292 //",
  "GK21sokss_pu:15867": "tac chrutvā savimarśā sā tāṃ prahlādasutābravīt /",
  "GK21sokss_pu:15868": "ko me vivāho dattāsmi kasmai kenoditaṃ tava // SoKss_8,2.293 //",
  "GK21sokss_pu:15869": "evaṃ tayokte sarvās tā jagadur niścitaṃ tava /",
  "GK21sokss_pu:15870": "prātar vivāho dattāsi sakhi sūryaprabhāya ca // SoKss_8,2.294 //",
  "GK21sokss_pu:15871": "tvajjananyā ca devyaitad adyoktaṃ tvadasaṃnidhau /",
  "GK21sokss_pu:15872": "asmān niyojayantyā te kautukapratikarmaṇi // SoKss_8,2.295 //",
  "GK21sokss_pu:15873": "tad dhanyāsi ca yasyās te bhāvī sūryaprabhaḥ patiḥ /",
  "GK21sokss_pu:15874": "yadrūpalubdho nidrāti niśi nehāṅganājanaḥ // SoKss_8,2.296 //",
  "GK21sokss_pu:15875": "asmākaṃ tu viṣādo 'yaṃ kvedānīṃ tvaṃ vayaṃ kva ca /",
  "GK21sokss_pu:15876": "tasmin hi bhartari prāpte tvam asmān vismariṣyasi // SoKss_8,2.297 //",
  "GK21sokss_pu:15877": "etan mahallikā tāsāṃ mukhāc chrutvā jagāda sā /",
  "GK21sokss_pu:15878": "kaccit sa dṛṣṭo yuṣmābhir manas tasmin gataṃ ca vaḥ // SoKss_8,2.298 //",
  "GK21sokss_pu:15879": "tac chrutvā tām avocaṃs tā harmyāt so 'smābhir īkṣitaḥ /",
  "GK21sokss_pu:15880": "kā ca sā strī mano yasyā na sa dṛṣṭo hared iti // SoKss_8,2.299 //",
  "GK21sokss_pu:15881": "tataḥ sāpy avadat tarhi tātaṃ vakṣyāmy ahaṃ tathā /",
  "GK21sokss_pu:15882": "yuṣmān apy akhilās tasmai dāpayiṣyāmy amūr yathā // SoKss_8,2.300 //",
  "GK21sokss_pu:15883": "ittham anyonyaviraho na syān naḥ sahavāsataḥ /",
  "GK21sokss_pu:15884": "iti bruvāṇāṃ kanyās tāḥ saṃbhrāntāḥ saṃbabhāṣire // SoKss_8,2.301 //",
  "GK21sokss_pu:15885": "sakhi maivaṃ kṛthā naitad yuktam eṣā trapā hi naḥ /",
  "GK21sokss_pu:15886": "evam uktavatīr etāḥ sā jagādāsurendrajā // SoKss_8,2.302 //",
  "GK21sokss_pu:15887": "kim ayuktaṃ na tenaikā pariṇeyāham eva hi /",
  "GK21sokss_pu:15888": "tasmai sarve 'pi dāsyanti duhitṝr daityadānavāḥ // SoKss_8,2.303 //",
  "GK21sokss_pu:15889": "anyāś ca rājatanayās tasyodūḍhā bhuvi sthitāḥ /",
  "GK21sokss_pu:15890": "pariṇeṣyati bahvīś ca sa vidyādharakanyakāḥ // SoKss_8,2.304 //",
  "GK21sokss_pu:15891": "tanmadhye pariṇītāsu yuṣmāsu mama kā kṣatiḥ /",
  "GK21sokss_pu:15892": "sukhaṃ pratyuta vatsyāmo vayaṃ sakhyaḥ parasparam // SoKss_8,2.305 //",
  "GK21sokss_pu:15893": "anyābhis tu viruddhābhiḥ kas tābhiḥ saṃstavo mama /",
  "GK21sokss_pu:15894": "yuṣmākaṃ ca trapā kātra sarvam etat karomy aham // SoKss_8,2.306 //",
  "GK21sokss_pu:15895": "iti tāsāṃ kathā yāvad vartate tvadgatātmanām /",
  "GK21sokss_pu:15896": "tāvat tato 'haṃ nirgatya svairaṃ tvatpārśvam āgataḥ // SoKss_8,2.307 //",
  "GK21sokss_pu:15897": "etat prahastasya mukhāc chrutvā sūryaprabho 'tra saḥ /",
  "GK21sokss_pu:15898": "anidra eva śayane tāṃ niśām anayan mudā // SoKss_8,2.308 //",
  "GK21sokss_pu:15899": "prātaḥ saha sunīthena mayena sacivaiś ca saḥ /",
  "GK21sokss_pu:15900": "asurādhipatiṃ draṣṭuṃ prahlādaṃ tatsabhāṃ yayau // SoKss_8,2.309 //",
  "GK21sokss_pu:15901": "sunīthaṃ tatra sa prāha prahlādo darśitādaraḥ /",
  "GK21sokss_pu:15902": "sutāṃ sūryaprabhāyāhaṃ dadāmy asmai mahallikām // SoKss_8,2.310 //",
  "GK21sokss_pu:15903": "asya hi prāghuṇātithyaṃ kāryaṃ me tava ca priyam /",
  "GK21sokss_pu:15904": "etat prahlādavacanaṃ sunītho 'bhinananda saḥ // SoKss_8,2.311 //",
  "GK21sokss_pu:15905": "tato vedīṃ samāropya madhyajvalitapāvakām /",
  "GK21sokss_pu:15906": "tatprabhābhrājitodagraratnastambhāvabhāsitām // SoKss_8,2.312 //",
  "GK21sokss_pu:15907": "mahallikāṃ tāṃ svasutāṃ prādāt sūryaprabhāya saḥ /",
  "GK21sokss_pu:15908": "prahlādo 'surasāmrājyasadṛśībhir vibhūtibhiḥ // SoKss_8,2.313 //",
  "GK21sokss_pu:15909": "dadau sadratnarāśīṃś ca sa duhitre varāya ca /",
  "GK21sokss_pu:15910": "tridaśāvajayānītān sumeruśikharopamān // SoKss_8,2.314 //",
  "GK21sokss_pu:15911": "tāta tā api dehy asmai sakhīr me dvādaśa priyāḥ /",
  "GK21sokss_pu:15912": "evaṃ mahallikā svairaṃ prahlādaṃ sā tadābravīt // SoKss_8,2.315 //",
  "GK21sokss_pu:15913": "putri madbhrātradhīnās tās tena bandīkṛtā yataḥ /",
  "GK21sokss_pu:15914": "mama dātuṃ na yujyanta iti so 'pi jagāda tām // SoKss_8,2.316 //",
  "GK21sokss_pu:15915": "kṛtodvāhotsavaś cāsmin yāte sūryaprabho dine /",
  "GK21sokss_pu:15916": "viveśa vāsakaṃ naktaṃ sa mahallikayā saha // SoKss_8,2.317 //",
  "GK21sokss_pu:15917": "sarvakāmopacārāḍhyaṃ tatra taṃ suratotsavam /",
  "GK21sokss_pu:15918": "anayā samanaḥprītisaukhyaṃ so 'nubabhūva ca // SoKss_8,2.318 //",
  "GK21sokss_pu:15919": "prātar gate ca prahlāde sabhāṃ tasmin sahānuge /",
  "GK21sokss_pu:15920": "amīlo dānavādhīśaḥ prahlādādīn abhāṣata // SoKss_8,2.319 //",
  "GK21sokss_pu:15921": "adya yuṣmābhir akhilair āgantavyaṃ gṛhe mama /",
  "GK21sokss_pu:15922": "tatrātithyaṃ yataḥ sūryaprabhasyāsya karomy aham // SoKss_8,2.320 //",
  "GK21sokss_pu:15923": "sutāṃ kalāvatīṃ tasmai dadāmi yadi vo hitam /",
  "GK21sokss_pu:15924": "etat tadvacanaṃ sarve tatheti pratipedire // SoKss_8,2.321 //",
  "GK21sokss_pu:15925": "tato dvitīyaṃ pātālaṃ tasminn eva kṣaṇe ca te /",
  "GK21sokss_pu:15926": "sarve jagmuḥ samaṃ sūryaprabheṇa samayādinā // SoKss_8,2.322 //",
  "GK21sokss_pu:15927": "tatrāmīlo dadau tasmai sutāṃ sūryaprabhāya tām /",
  "GK21sokss_pu:15928": "kalāvatīṃ prakriyayā dattātmānam api svayam // SoKss_8,2.323 //",
  "GK21sokss_pu:15929": "kṛtvā vivāhaṃ prahlādagṛhe bhuktvāsurānvitaḥ /",
  "GK21sokss_pu:15930": "ninye bhogopacāreṇa dinaṃ sūryaprabho 'tra tat // SoKss_8,2.324 //",
  "GK21sokss_pu:15931": "dvitīye 'hni tathaivaitān durāroho 'sureśvaraḥ /",
  "GK21sokss_pu:15932": "nimantrya sarvān anayat pañcamaṃ svarasātalam // SoKss_8,2.325 //",
  "GK21sokss_pu:15933": "tatra sūryaprabhāya svāṃ nāmnā sa kumudāvatīm /",
  "GK21sokss_pu:15934": "prādād anyavad ātithyahetor vidhivad ātmajām // SoKss_8,2.326 //",
  "GK21sokss_pu:15935": "tataḥ sarvaiḥ sametas tair bhogair nītvā dinaṃ sa tat /",
  "GK21sokss_pu:15936": "vāsakaṃ kumudāvatyā bheje sūryaprabho niśi // SoKss_8,2.327 //",
  "GK21sokss_pu:15937": "tatra trilokasundaryā navasaṃgamasotkayā /",
  "GK21sokss_pu:15938": "sa snigdhamugdhayā sākaṃ tayā rātrim uvāsa tām // SoKss_8,2.328 //",
  "GK21sokss_pu:15939": "prātaś ca tantukacchena prahlādapramukhair vṛtaḥ /",
  "GK21sokss_pu:15940": "nimantrya saptamaṃ ninye pātālaṃ sa svamandiram // SoKss_8,2.329 //",
  "GK21sokss_pu:15941": "tatrāsurapatiḥ so 'smai sutāṃ nāmnā manovatīm /",
  "GK21sokss_pu:15942": "dadau saratnābharaṇāṃ taptajāmbūnadadyutim // SoKss_8,2.330 //",
  "GK21sokss_pu:15943": "tataḥ sūryaprabhaḥ so 'tra nītvādhikasukhaṃ dinam /",
  "GK21sokss_pu:15944": "manovatīnavāśleṣasukhinīm anayan niśām // SoKss_8,2.331 //",
  "GK21sokss_pu:15945": "aparedyuś ca taṃ sarvayuktaṃ kṛtanimantraṇaḥ /",
  "GK21sokss_pu:15946": "pātālam anayat ṣaṣṭhaṃ svaṃ sumāyo 'surādhipaḥ // SoKss_8,2.332 //",
  "GK21sokss_pu:15947": "tatra so 'pi dadau tasmai subhadrāṃ nāma kanyakām /",
  "GK21sokss_pu:15948": "dūrvālatāśyāmalāṅgīṃ mūrtiṃ pāñcaśarīm iva // SoKss_8,2.333 //",
  "GK21sokss_pu:15949": "tayā suratasaṃbhogayogyayā śyāmayātra saḥ /",
  "GK21sokss_pu:15950": "sahāsīt tad ahaḥ sūryaprabhaḥ pūrṇenduvaktrayā // SoKss_8,2.334 //",
  "GK21sokss_pu:15951": "anyedyuś ca balī rājā tadvad eva nināya tam /",
  "GK21sokss_pu:15952": "sūryaprabhaṃ svapātālaṃ tṛtīyaṃ so 'surānugaḥ // SoKss_8,2.335 //",
  "GK21sokss_pu:15953": "so 'pi tatra sutāṃ tasmai sundarīṃ nāma dattavān /",
  "GK21sokss_pu:15954": "bālapravālasacchāyāṃ mādhavīm iva mañjarīm // SoKss_8,2.336 //",
  "GK21sokss_pu:15955": "strīratnena samaṃ tena reme sūryaprabho 'tra saḥ /",
  "GK21sokss_pu:15956": "surañjitas tad divasaṃ divyabhogavibhūṣitam // SoKss_8,2.337 //",
  "GK21sokss_pu:15957": "apare 'hni mayaḥ so 'pi rājaputraṃ tathaiva tam /",
  "GK21sokss_pu:15958": "caturthapātālagataṃ bhūyo 'naiṣīt svamandiram // SoKss_8,2.338 //",
  "GK21sokss_pu:15959": "vicitraratnaprāsādaṃ nijamāyāvinirmitam /",
  "GK21sokss_pu:15960": "navaṃ navam ivābhāsamānaṃ lakṣmyā pratikṣaṇam // SoKss_8,2.339 //",
  "GK21sokss_pu:15961": "tatra so 'pi dadau tasmai sumāyākhyāṃ nijāṃ sutām /",
  "GK21sokss_pu:15962": "jagadāścaryarūpāṃ svāṃ śaktiṃ mūrtimatīm iva // SoKss_8,2.340 //",
  "GK21sokss_pu:15963": "mānuṣatvāc ca tasmai tāṃ naivādeyām amanyata /",
  "GK21sokss_pu:15964": "so 'pi reme tayā sākam atra sūryaprabhaḥ kṛtī // SoKss_8,2.341 //",
  "GK21sokss_pu:15965": "vidyāvibhaktadeho 'tha sarvābhir yugapat saha /",
  "GK21sokss_pu:15966": "araṃstāsurakanyābhis tābhiḥ saha nṛpātmajaḥ // SoKss_8,2.342 //",
  "GK21sokss_pu:15967": "tāttvikena tu dehena bhajate sma sa bhūyasā /",
  "GK21sokss_pu:15968": "mahallikāṃ priyatamāṃ prahlādāsurakanyakām // SoKss_8,2.343 //",
  "GK21sokss_pu:15969": "ekadā ca niśi svairaṃ sthitas tāṃ sa mahallikām /",
  "GK21sokss_pu:15970": "evaṃ sūryaprabho 'pṛcchad abhijātāṃ kathāntare // SoKss_8,2.344 //",
  "GK21sokss_pu:15971": "priye rātrau sahāyāte ye dve sakhyau tadā tava /",
  "GK21sokss_pu:15972": "te kutastye na paśyāmi kiṃ ca te kva gate iti // SoKss_8,2.345 //",
  "GK21sokss_pu:15973": "tato mahallikāvādīt suṣṭhv ahaṃ smāritā tvayā /",
  "GK21sokss_pu:15974": "te na dve eva tāḥ santi vayasyā dvādaśeha me // SoKss_8,2.346 //",
  "GK21sokss_pu:15975": "matpitṛvyeṇa ca svargād ānītā apahṛtya tāḥ /",
  "GK21sokss_pu:15976": "ekāmṛtaprabhā nāma dvitīyā keśinī tathā // SoKss_8,2.347 //",
  "GK21sokss_pu:15977": "parvatasya muner ete tanaye śubhalakṣaṇe /",
  "GK21sokss_pu:15978": "kālindīti tṛtīyā ca caturthī bhadriketi ca // SoKss_8,2.348 //",
  "GK21sokss_pu:15979": "tathā darpakamāleti pañcamī cārulocanā /",
  "GK21sokss_pu:15980": "etā mahāmunes tisro devalasyātmasaṃbhavāḥ // SoKss_8,2.349 //",
  "GK21sokss_pu:15981": "ṣaṣṭhī saudāmanī nāma saptamī cojjvalābhidhā /",
  "GK21sokss_pu:15982": "ete hāhābhidhānasya gandharvasya sute ubhe // SoKss_8,2.350 //",
  "GK21sokss_pu:15983": "aṣṭamī pīvarā nāma gandharvasya huhoḥ sutā /",
  "GK21sokss_pu:15984": "navamy añjanikā nāma kālasya duhitā vibhoḥ // SoKss_8,2.351 //",
  "GK21sokss_pu:15985": "piṅgalāc ca gaṇāj jātā daśamī kesarāvalī /",
  "GK21sokss_pu:15986": "ekādaśī mālinīti nāmnā kambalanandinī // SoKss_8,2.352 //",
  "GK21sokss_pu:15987": "nāmnā mandāramāleti dvādaśī vasukanyakā /",
  "GK21sokss_pu:15988": "apsaraḥsu samutpannāḥ sarvā divyastriyas tu tāḥ // SoKss_8,2.353 //",
  "GK21sokss_pu:15989": "pātālaṃ prathamaṃ nītās tāś codvāhe kṛte mama /",
  "GK21sokss_pu:15990": "tubhyaṃ mayā ca deyās tās tadyuktā syāṃ sadā yathā // SoKss_8,2.354 //",
  "GK21sokss_pu:15991": "pratijñātaṃ mayā caitat tāsāṃ sneho hi tāsu me /",
  "GK21sokss_pu:15992": "tāto 'py ukto mayā tena na dattā bhrātrapekṣiṇā // SoKss_8,2.355 //",
  "GK21sokss_pu:15993": "etac chrutvā savailakṣyas tāṃ sa sūryaprabho 'bravīt /",
  "GK21sokss_pu:15994": "priye mahānubhāvā tvam ahaṃ kuryāṃ kathaṃ tv idam // SoKss_8,2.356 //",
  "GK21sokss_pu:15995": "[-vailakṣyas em. for vailakṣas]",
  "GK21sokss_pu:15996": "evaṃ sūryaprabheṇoktā ruṣāvocan mahallikā /",
  "GK21sokss_pu:15997": "matsamakṣaṃ vahasy anyā madvayasyās tu necchasi // SoKss_8,2.357 //",
  "GK21sokss_pu:15998": "yābhir viyuktā rajyeyaṃ nāham ekam api kṣaṇam /",
  "GK21sokss_pu:15999": "ity uktas tu tayā sūryaprabhas tuṣṭyānvamaṃsta tat // SoKss_8,2.358 //",
  "GK21sokss_pu:16000": "tatas tad eva pātālaṃ nītvaiva prathamaṃ tayā /",
  "GK21sokss_pu:16001": "prahlādasutayā tasmai pradattā dvādaśāpi tāḥ // SoKss_8,2.359 //",
  "GK21sokss_pu:16002": "athāmṛtaprabhāmukhyās tāḥ sa sūryaprabhaḥ kramāt /",
  "GK21sokss_pu:16003": "pariṇīyopabhuṅkte sma tasyāṃ divyāṅganā niśi // SoKss_8,2.360 //",
  "GK21sokss_pu:16004": "prātaś ca tāḥ prabhāsena nāyayitvā rasātalam /",
  "GK21sokss_pu:16005": "caturthaṃ sthāpayām āsa cchannāḥ pṛṣṭvā mahallikām // SoKss_8,2.361 //",
  "GK21sokss_pu:16006": "svayaṃ cālakṣitaḥ sākaṃ tayā tatraiva so 'gamat /",
  "GK21sokss_pu:16007": "sabhājanāya ca prāgvat prahlādasya sabhāṃ yayau // SoKss_8,2.362 //",
  "GK21sokss_pu:16008": "tatrāsurendro vakti sma taṃ sunīthaṃ mayaṃ ca saḥ /",
  "GK21sokss_pu:16009": "yāta sarve ditidanū draṣṭuṃ devyāv ubhe iti // SoKss_8,2.363 //",
  "GK21sokss_pu:16010": "tathety atha rasātalāt sapadi nirgatās te tato yathāsvam asuraiḥ samaṃ mayasunīthasūryaprabhāḥ /",
  "GK21sokss_pu:16011": "vimānam anucintitaṃ tad adhiruhya bhūtāsanaṃ sumerugirisānugaṃ prayayur āśramaṃ kāśyapam // SoKss_8,2.364 //",
  "GK21sokss_pu:16012": "tatra te ditidanū sahasthite sādarair munijanair niveditāḥ /",
  "GK21sokss_pu:16013": "abhyupetya dadṛśuḥ krameṇa te pādayoś ca śirasā vavandire // SoKss_8,2.365 //",
  "GK21sokss_pu:16014": "te ca tān asuramātarāv ubhe sānugān samavalokya sādare /",
  "GK21sokss_pu:16015": "sāśru mūrdhni paricumbya saṃmadād āśiṣo 'nupadam ūcatur mayam // SoKss_8,2.366 //",
  "GK21sokss_pu:16016": "prāptajīvitam amuṃ tavātmajaṃ vīkṣya putraka sunītham āvayoḥ /",
  "GK21sokss_pu:16017": "cakṣur adya saphalatvam āgataṃ tvāṃ ca puṇyakṛtam eva manmahe // SoKss_8,2.367 //",
  "GK21sokss_pu:16018": "sumuṇḍīkaṃ caitaṃ kṛtinam iha sūryaprabhatayā punarjātaṃ divyākṛtidharam asādhāraṇaguṇam /",
  "GK21sokss_pu:16019": "citaṃ bhāviśreyaḥprathamapiśunair lakṣaṇagaṇair vilokyāntastoṣāt sphuṭam iha namāvaḥ svavapuṣi // SoKss_8,2.368 //",
  "GK21sokss_pu:16020": "tac chīghram uttiṣṭhata yāta vatsāḥ prajāpatiṃ draṣṭum ihāryaputram /",
  "GK21sokss_pu:16021": "taddarśanād vo bhavitārthasiddhiḥ kāryaṃ ca vas tadvacanaṃ śivāya // SoKss_8,2.369 //",
  "GK21sokss_pu:16022": "iti tābhyām ādiṣṭā devībhyāṃ te tathaiva gatvā tam /",
  "GK21sokss_pu:16023": "kaśyapamuniṃ mayādyā dadṛśur divyāśrame tatra // SoKss_8,2.370 //",
  "GK21sokss_pu:16024": "drutaśuddhahāṭakābhaṃ tejomayam āśrame ca devānām /",
  "GK21sokss_pu:16025": "jvālākapilajaṭādharam analasamānaṃ durādharṣam // SoKss_8,2.371 //",
  "GK21sokss_pu:16026": "upagamya ca tasya pādayos te nipatanti sma sahānugaiḥ krameṇa /",
  "GK21sokss_pu:16027": "atha so 'pi muhuḥ kṛtocitāśīḥ paritoṣād upaveśya tān uvāca // SoKss_8,2.372 //",
  "GK21sokss_pu:16028": "ānandaḥ paramo mamaiṣa yad amī dṛṣṭāḥ stha sarve sutāḥ ślāghyas tvaṃ maya satpathād acalito yaḥ sarvavidyāspadam /",
  "GK21sokss_pu:16029": "dhanyas tvaṃ ca sunītha yena gatam apy āptaṃ punar jīvitaṃ tvaṃ sūryaprabha puṇyavāṃś ca bhavitā yaḥ khecarāṇāṃ patiḥ // SoKss_8,2.373 //",
  "GK21sokss_pu:16030": "tad dharme pathi vartitavyam adhunā boddhavyam asmadvaco bhokṣyadhve satataṃ sukhāni paramām āsādya yena śriyam /",
  "GK21sokss_pu:16031": "naiva syāc ca purā yathā paribhavo bhūyaḥ parebhyo 'tra vo dharmātikramiṇo 'surā hi murajiccakrasya yātā vaśam // SoKss_8,2.374 //",
  "GK21sokss_pu:16032": "ye cāsurā devahatāḥ sunītha martyapravīrās ta ime 'vatīrṇāḥ /",
  "GK21sokss_pu:16033": "yo 'bhūt sumuṇḍīka ihānujas te sūryaprabhaḥ saiṣa kilādya jātaḥ // SoKss_8,2.375 //",
  "GK21sokss_pu:16034": "anye 'pi te 'mī asurā vayasyā asyaiva jātāḥ khalu bāndhavāś ca /",
  "GK21sokss_pu:16035": "yaḥ śambarākhyaś ca mahāsuro 'bhūt saiṣo 'dya jātaḥ sacivaḥ prahastaḥ // SoKss_8,2.376 //",
  "GK21sokss_pu:16036": "yaś cāsuro 'bhūt triśirā sa jātaḥ siddhārthanāmā sacivo mayasya /",
  "GK21sokss_pu:16037": "vātāpir ity āsa ca dānavo yaḥ prajñāḍhyanāmāsya sa eva mantrī // SoKss_8,2.377 //",
  "GK21sokss_pu:16038": "ulūkanāmā danujaś ca yo 'bhūt so 'yaṃ vayasyo 'sya śubhaṃkarākhyaḥ /",
  "GK21sokss_pu:16039": "yo 'yaṃ vayasyo 'sya ca vītabhītiḥ sa kālanāmāpy abhavat surāriḥ // SoKss_8,2.378 //",
  "GK21sokss_pu:16040": "yaś caiṣa bhāṣaḥ sacivo 'sya so 'yaṃ daityo 'vatīrṇo vṛṣaparvanāmā /",
  "GK21sokss_pu:16041": "yo 'yaṃ prabhāsaś ca sa eṣa daityo vatsāvatīrṇaḥ prabalābhidhānaḥ // SoKss_8,2.379 //",
  "GK21sokss_pu:16042": "mahātmanā ratnamayena yena devair vipakṣair api yācitena /",
  "GK21sokss_pu:16043": "kṛtvā śarīraṃ dalaśo 'vatīrṇaṃ ratnāni jātāny akhilāni yasmāt // SoKss_8,2.380 //",
  "GK21sokss_pu:16044": "tattoṣataś caṇḍikayāsya devyā varo 'nyadehānugataḥ sa dattaḥ /",
  "GK21sokss_pu:16045": "yena prabhāso 'dya sa eṣa jāto mahābalo duṣprasaho ripūṇām // SoKss_8,2.381 //",
  "GK21sokss_pu:16046": "yau dānavāv abhūtāṃ pūrvaṃ sundopasundanāmānau /",
  "GK21sokss_pu:16047": "tāv etau sarvadamanabhayaṃkarāv asya mantriṇau jātau // SoKss_8,2.382 //",
  "GK21sokss_pu:16048": "yaś ca hayagrīvākhyo vikaṭākṣaś cāsurāv abhūtāṃ dvau /",
  "GK21sokss_pu:16049": "sthirabuddhimahābuddhī utpannāv asya tāv imau sacivau // SoKss_8,2.383 //",
  "GK21sokss_pu:16050": "anye 'py asya ya ete śvaśurāḥ sacivādibāndhavā ye ca /",
  "GK21sokss_pu:16051": "te 'py avatīrṇā asurā yair indrādyāḥ purā jitā bahuśaḥ // SoKss_8,2.384 //",
  "GK21sokss_pu:16052": "tad yuṣmākaṃ pakṣaḥ punar apy evaṃ kramād gato vṛddhim /",
  "GK21sokss_pu:16053": "dhīrā bhavata samṛddhiṃ prāpsyatha dharmād avicyutāḥ paramām // SoKss_8,2.385 //",
  "GK21sokss_pu:16054": "iti vadati kaśyaparṣau dākṣāyaṇyaḥ kilāsya patnyo 'tra /",
  "GK21sokss_pu:16055": "aditipramukhāḥ sarvā mādhyaṃdinasavanasamaya ājagmuḥ // SoKss_8,2.386 //",
  "GK21sokss_pu:16056": "dattvāśiṣaṃ mayādiṣu namatsu bhartuḥ kṛtāhnikājñāsu /",
  "GK21sokss_pu:16057": "tāsv atha śakro 'trāgāt salokapālo 'pi taṃ muniṃ draṣṭum // SoKss_8,2.387 //",
  "GK21sokss_pu:16058": "vanditasadārakaśyapamunicaraṇo vandito mayādyaiś ca /",
  "GK21sokss_pu:16059": "so 'tha saroṣaṃ paśyan sūryaprabham uktavān mayaṃ śakraḥ // SoKss_8,2.388 //",
  "GK21sokss_pu:16060": "eṣo 'rbhakaḥ sa jāne vidyādharacakravartitākāmaḥ /",
  "GK21sokss_pu:16061": "tad asau svalpena kathaṃ saṃtuṣṭo nendratāṃ kim arthayate // SoKss_8,2.389 //",
  "GK21sokss_pu:16062": "tac chrutvaiva mayas taṃ jagāda deveśa tat tvayindratvam /",
  "GK21sokss_pu:16063": "parameśvareṇa nirmitam ādiṣṭaṃ cāsya khecareśatvam // SoKss_8,2.390 //",
  "GK21sokss_pu:16064": "iti mayavacanān maghavā sa tadā vihasann uvāca sāmarṣaḥ /",
  "GK21sokss_pu:16065": "atyalpaṃ hi tad asyāḥ sulakṣaṇasyākṛter amuṣyeti // SoKss_8,2.391 //",
  "GK21sokss_pu:16066": "atha sa mayo 'py avadat taṃ śrutaśarmā yatra khecarendratve /",
  "GK21sokss_pu:16067": "yogyas tatrāsaṃśayam ākṛtir asyeyam arhatindratvam // SoKss_8,2.392 //",
  "GK21sokss_pu:16068": "[eyam em. for of āyam]",
  "GK21sokss_pu:16069": "ity uktavate tasmai mayāya kupitaḥ sa vajram udyamya /",
  "GK21sokss_pu:16070": "maghavottasthau kaśyapamunir akaroc cātha kopahuṃkāram // SoKss_8,2.393 //",
  "GK21sokss_pu:16071": "dhikkāramukharatāmrair vadanaiḥ kopaṃ yayuś ca dityādyāḥ /",
  "GK21sokss_pu:16072": "tata indraḥ śāpabhayād upāviśat saṃhṛtāyudho 'vanataḥ // SoKss_8,2.394 //",
  "GK21sokss_pu:16073": "praṇipatya pādayor atha dārayutaṃ taṃ surāsuraprabhavam /",
  "GK21sokss_pu:16074": "kaśyapamuniṃ prasādya ca vijñāpitavān kṛtāñjaliḥ śakraḥ // SoKss_8,2.395 //",
  "GK21sokss_pu:16075": "śrutaśarmaṇe mayā yad bhagavan vidyādharādhirājatvam /",
  "GK21sokss_pu:16076": "dattaṃ tad eṣa hartuṃ sūryaprabha udyato 'dhunā tasya // SoKss_8,2.396 //",
  "GK21sokss_pu:16077": "eṣa ca sarvākāraṃ mayo 'sya tatsādhane kṛtodyogaḥ /",
  "GK21sokss_pu:16078": "tac chrutvā sa tam indraṃ ditidanusahitaḥ prajāpatir avocat // SoKss_8,2.397 //",
  "GK21sokss_pu:16079": "iṣṭas te śrutaśarmā maghavan sūryaprabhaś ca śarvasya /",
  "GK21sokss_pu:16080": "na ca tasyecchāmi tathā tenājñaptaś ca pūrvam atra mayaḥ // SoKss_8,2.398 //",
  "GK21sokss_pu:16081": "tat tvaṃ mayasya kiṃ khalu jalpasi kathayātra ko 'parādho 'sya /",
  "GK21sokss_pu:16082": "eṣa hi dharmapathastho jñānī vijñānavān gurupraṇataḥ // SoKss_8,2.399 //",
  "GK21sokss_pu:16083": "bhasmākariṣyad asmatkrodhāgnis tvām aghaṃ vyadhāsyaś cet /",
  "GK21sokss_pu:16084": "na ca śaktas tvam imaṃ prati prabhāvam etasya kiṃ na jānāsi // SoKss_8,2.400 //",
  "GK21sokss_pu:16085": "iti muninātra sadāreṇokte lajjābhayānate cendre /",
  "GK21sokss_pu:16086": "aditir uvāca sa kīdṛk śrutaśarmā darśyatām ihānīya // SoKss_8,2.401 //",
  "GK21sokss_pu:16087": "etan niśamya śakro mātalim ādiśya tatkṣaṇaṃ tatra /",
  "GK21sokss_pu:16088": "ānāyayati sma sa taṃ śrutaśarmāṇaṃ nabhaścarādhīśam // SoKss_8,2.402 //",
  "GK21sokss_pu:16089": "taṃ dṛṣṭvā kṛtavinatiṃ vīkṣya ca sūryaprabhaṃ tam aprākṣuḥ /",
  "GK21sokss_pu:16090": "kaśyapamuniṃ svabhāryāḥ ka etayo rūpalakṣaṇāḍhya iti // SoKss_8,2.403 //",
  "GK21sokss_pu:16091": "atha sa munīndro 'vādīc chrutaśarmāsyāpi na prabhāsasya /",
  "GK21sokss_pu:16092": "etat sacivasya samaḥ kiṃ punar etasya nirupamānasya // SoKss_8,2.404 //",
  "GK21sokss_pu:16093": "sūryaprabha eṣa yato divyais tai rūpalakṣaṇair yuktaḥ /",
  "GK21sokss_pu:16094": "yair asyādhyavasāyaṃ vidadhānasyindratāpi nāsulabhā // SoKss_8,2.405 //",
  "GK21sokss_pu:16095": "iti kaśyaparṣivacanaṃ sarve 'pi śraddadhus tathety atra /",
  "GK21sokss_pu:16096": "tata eṣa mayāya varaṃ dadau muniḥ śṛṇvato mahendrasya // SoKss_8,2.406 //",
  "GK21sokss_pu:16097": "yat putra nirvikāraṃ bhavatā sthitam udyatāyudhe 'pindre /",
  "GK21sokss_pu:16098": "tenājarāmaro 'ṅgair vajramayair akṣataś ca bhavitāsi // SoKss_8,2.407 //",
  "GK21sokss_pu:16099": "etāv api te sadṛśau sunīthasūryaprabhau mahāsattvau /",
  "GK21sokss_pu:16100": "śaśvad aparibhavanīyau bhaviṣyataḥ sakalavairivargasya // SoKss_8,2.408 //",
  "GK21sokss_pu:16101": "eṣa suvāsakumāraś cāpadrajanīṣu cintitopagataḥ /",
  "GK21sokss_pu:16102": "sāhāyakaṃ kariṣyati mattanayaḥ śaradijendusamakāntiḥ // SoKss_8,2.409 //",
  "GK21sokss_pu:16103": "ity uktavato 'sya muner bhāryā ṛṣayaś ca lokapālāś ca /",
  "GK21sokss_pu:16104": "sadasi mayaprabhṛtibhyas tebhyaḥ sarve varān dadus tadvat // SoKss_8,2.410 //",
  "GK21sokss_pu:16105": "aditir atha śakram avadad viramāvinayāt prasādayendra mayam /",
  "GK21sokss_pu:16106": "dṛṣṭaṃ vinayaphalaṃ hi tvayādya yad anena sadvarāḥ prāptāḥ // SoKss_8,2.411 //",
  "GK21sokss_pu:16107": "tac chrutvā mayam indraḥ pāṇāv ālambya toṣayām āsa /",
  "GK21sokss_pu:16108": "sūryaprabhābhibhūtaḥ śrutaśarmā cābhavad dinendunibhaḥ // SoKss_8,2.412 //",
  "GK21sokss_pu:16109": "praṇamya tam atha kṣaṇāt surapatir guruṃ kaśyapaṃ jagāma sa yathāgataṃ nikhilalokapālānvitaḥ /",
  "GK21sokss_pu:16110": "mayaprabhṛtayo 'pi te munivarasya tasyājñayā tataḥ khalu tadāśramāt prakṛtakāryasiddhyai yayuḥ // SoKss_8,2.413 //",
  "GK21sokss_pu:16111": "iti mahākaviśrīsomadevabhaṭṭaviracite kathāsaritsāgare sūryaprabhalambake dvitīyastaraṅgaḥ /",
  "GK21sokss_pu:16112": "tṛtīyas taraṅgaḥ /",
  "GK21sokss_pu:16113": "tato mayasunīthau tau gatvā sūryaprabhaś ca saḥ /",
  "GK21sokss_pu:16114": "kaśyapasyāśramāt tasmāt saṃprāpuḥ sarva eva te // SoKss_8,3.1 //",
  "GK21sokss_pu:16115": "saṃgamaṃ candrabhāgāyā airāvatyāś ca yatra te /",
  "GK21sokss_pu:16116": "sthitāḥ sūryaprabhasyārthe rājāno mittrabāndhavāḥ // SoKss_8,3.2 //",
  "GK21sokss_pu:16117": "prāptaṃ sūryaprabhaṃ te ca dṛṣṭvā tatra sthitā nṛpāḥ /",
  "GK21sokss_pu:16118": "rudanto 'gre samuttasthur viṣaṇṇā maraṇonmukhāḥ // SoKss_8,3.3 //",
  "GK21sokss_pu:16119": "candraprabhādarśanajāṃ teṣām āśaṅkya duḥkhitām /",
  "GK21sokss_pu:16120": "sūryaprabho 'khilaṃ tebhyo yathāvṛttaṃ śaśaṃsa tat // SoKss_8,3.4 //",
  "GK21sokss_pu:16121": "tathāpi vignāḥ pṛṣṭās te tena kṛcchrād avarṇayan /",
  "GK21sokss_pu:16122": "tasya bhāryāpaharaṇaṃ vihitaṃ śrutaśarmaṇā // SoKss_8,3.5 //",
  "GK21sokss_pu:16123": "tatparābhavaduḥkhāc ca dehatyāgodyamaṃ nijam /",
  "GK21sokss_pu:16124": "vāritaṃ divyayā vācā tathaivāsmai nyavedayat // SoKss_8,3.6 //",
  "GK21sokss_pu:16125": "tataḥ sūryaprabhas tatra pratijñām akarot krudhā /",
  "GK21sokss_pu:16126": "yadi brahmādayaḥ sarve 'py abhirakṣanti taṃ surāḥ // SoKss_8,3.7 //",
  "GK21sokss_pu:16127": "tathāpy unmūlanīyo me śrutaśarmā sa niścitam /",
  "GK21sokss_pu:16128": "paradārāpaharaṇe chadmaprāgalbhyavāñ śaṭhaḥ // SoKss_8,3.8 //",
  "GK21sokss_pu:16129": "evaṃ kṛtapratijñaś ca gantuṃ tadvijayāya saḥ /",
  "GK21sokss_pu:16130": "lagnaṃ niścitavān dṛṣṭaṃ gaṇakaiḥ saptame 'hani // SoKss_8,3.9 //",
  "GK21sokss_pu:16131": "tatas taṃ niścitaṃ jñātvā gṛhītavijayodyamam /",
  "GK21sokss_pu:16132": "draḍhayitvā punar vācā prāha sūryaprabhaṃ mayaḥ // SoKss_8,3.10 //",
  "GK21sokss_pu:16133": "satyaṃ kṛtodyamas tvaṃ cet tad vadāmi mayā tadā /",
  "GK21sokss_pu:16134": "māyāṃ pradarśya nītvā te pātāle sthāpitāḥ priyāḥ // SoKss_8,3.11 //",
  "GK21sokss_pu:16135": "evaṃ tvaṃ vijayodyogaṃ karoṣi rabhasād iti /",
  "GK21sokss_pu:16136": "naivam eva tathā hy agnir jvaled vāterito yathā // SoKss_8,3.12 //",
  "GK21sokss_pu:16137": "tad ehi yāmaḥ pātālaṃ priyās te darśayāmi tāḥ /",
  "GK21sokss_pu:16138": "evaṃ mayavacaḥ śrutvā nananduḥ sarva eva te // SoKss_8,3.13 //",
  "GK21sokss_pu:16139": "prāktanena ca tenaiva praviśya vivareṇa te /",
  "GK21sokss_pu:16140": "jagmuś caturthaṃ pātālaṃ mayāsurapuraḥsarāḥ // SoKss_8,3.14 //",
  "GK21sokss_pu:16141": "tatraikato vāsagṛhān mayaḥ sūryaprabhāya tāḥ /",
  "GK21sokss_pu:16142": "bharyā madanasenādyā ānīyāsau samarpayat // SoKss_8,3.15 //",
  "GK21sokss_pu:16143": "gṛhītvā tās tathānyāś ca patnīs tāḥ so 'surātmajāḥ /",
  "GK21sokss_pu:16144": "yayau sūryaprabho draṣṭuṃ prahlādaṃ mayavākyataḥ // SoKss_8,3.16 //",
  "GK21sokss_pu:16145": "mayāc chrutavaraprāptiḥ praṇataṃ taṃ ca so 'suraḥ /",
  "GK21sokss_pu:16146": "āttāyudho 'tha jijñāsuḥ kṛtakakrodham abhyadhāt // SoKss_8,3.17 //",
  "GK21sokss_pu:16147": "śrutaṃ mayā durācāra yat kanyā dvādaśa tvayā /",
  "GK21sokss_pu:16148": "bhrātrārjitā me 'pahṛtās tat tvāṃ hanmy eṣa paśya mām // SoKss_8,3.18 //",
  "GK21sokss_pu:16149": "tac chrutvā nirvikāras taṃ paśyan sūryaprabho 'bravīt /",
  "GK21sokss_pu:16150": "maccharīraṃ tvadāyattam avinītaṃ praśādhi mām // SoKss_8,3.19 //",
  "GK21sokss_pu:16151": "ity uktavantaṃ prahlādo vihasya tam uvāca saḥ /",
  "GK21sokss_pu:16152": "prekṣito 'si mayā yāvad darpaleśo 'pi nāsti te // SoKss_8,3.20 //",
  "GK21sokss_pu:16153": "varaṃ gṛhāṇa tuṣṭo 'smīty uktas tena tatheti saḥ /",
  "GK21sokss_pu:16154": "bhaktiṃ guruṣu śaṃbhau ca vavre sūryaprabho varam // SoKss_8,3.21 //",
  "GK21sokss_pu:16155": "tatas tuṣṭeṣu sarveṣu tasmai sūryaprabhāya saḥ /",
  "GK21sokss_pu:16156": "prahlādo yāminīṃ nāma dvitīyāṃ tanayāṃ dadau // SoKss_8,3.22 //",
  "GK21sokss_pu:16157": "sahāyatve ca putrau dvau tasyādāt so 'sureśvaraḥ /",
  "GK21sokss_pu:16158": "tataḥ sarvaiḥ sahāmīlapārśvaṃ sūryaprabho yayau // SoKss_8,3.23 //",
  "GK21sokss_pu:16159": "so 'pi śrutavaraprāptituṣṭas tasmai sukhāvatīm /",
  "GK21sokss_pu:16160": "dadau dvitīyāṃ tanayāṃ sāhāyye ca sutadvayam // SoKss_8,3.24 //",
  "GK21sokss_pu:16161": "tataḥ sabhājayann anyān sāhāyyāyāsurādhipān /",
  "GK21sokss_pu:16162": "sthitaḥ sūryaprabhaḥ so 'tra teṣv ahaḥsu priyāsakhaḥ // SoKss_8,3.25 //",
  "GK21sokss_pu:16163": "tisraḥ sunīthabhāryāś ca svabhāryāś ca nṛpātmajāḥ /",
  "GK21sokss_pu:16164": "sarvāḥ sagarbhāḥ saṃjātā mayādisahito 'śṛṇot // SoKss_8,3.26 //",
  "GK21sokss_pu:16165": "pṛṣṭāś ca dohadaṃ tulyaṃ śaśaṃsur akhilā api /",
  "GK21sokss_pu:16166": "mahāhavadidṛkṣāṃ tā nanandātha mayāsuraḥ // SoKss_8,3.27 //",
  "GK21sokss_pu:16167": "etāsu diṣṭyā saṃbhūtā asurā ye purā hatāḥ /",
  "GK21sokss_pu:16168": "tena jāto 'bhilāṣo 'yam etāsām iti so 'vadat // SoKss_8,3.28 //",
  "GK21sokss_pu:16169": "evaṃ yayuḥ ṣaḍdivasāḥ saptame te rasātalāt /",
  "GK21sokss_pu:16170": "bhāryādiyuktā nirjagmuḥ sarve sūryaprabhādayaḥ // SoKss_8,3.29 //",
  "GK21sokss_pu:16171": "utpātamāyā vighnāya yā teṣāṃ darśitāribhiḥ /",
  "GK21sokss_pu:16172": "sā suvāsakumāreṇa smṛtāyātena nāśitā // SoKss_8,3.30 //",
  "GK21sokss_pu:16173": "tataś cāndraprabhaṃ pṛthvīrājye ratnaprabhaṃ śiśum /",
  "GK21sokss_pu:16174": "abhiṣicya samārūḍhabhūtāsanavimānakāḥ // SoKss_8,3.31 //",
  "GK21sokss_pu:16175": "sarve vidyādharendrasya sumeros te niketanam /",
  "GK21sokss_pu:16176": "yayur mayagirā pūrvagaṅgātīratapovanam // SoKss_8,3.32 //",
  "GK21sokss_pu:16177": "tatra tān sauhṛdaprāptān sa sumerur apūjayat /",
  "GK21sokss_pu:16178": "mayoktāśeṣavṛttāntaḥ pūrvājñāṃ śāṃbhavīṃ smaran // SoKss_8,3.33 //",
  "GK21sokss_pu:16179": "taddeśasthāś ca te svaṃ svaṃ sainyaṃ sūryaprabhādikāḥ /",
  "GK21sokss_pu:16180": "kārtsnyenānāyayām āsur bandhūṃś ca suhṛdas tathā // SoKss_8,3.34 //",
  "GK21sokss_pu:16181": "āyayuḥ prathamaṃ sūryaprabhasya śvaśurātmajāḥ /",
  "GK21sokss_pu:16182": "rājaputrā mayādiṣṭā vidyāḥ saṃsādhya sodyamāḥ // SoKss_8,3.35 //",
  "GK21sokss_pu:16183": "teṣāṃ haribhaṭādīnāṃ ṣoḍaśānāṃ rathāyutam /",
  "GK21sokss_pu:16184": "dve cāyute padātīnām ekaikasyānugaṃ balam // SoKss_8,3.36 //",
  "GK21sokss_pu:16185": "tadanu sthitasaṃketā ājagmur daityadānavāḥ /",
  "GK21sokss_pu:16186": "śvaśuryāḥ śvaśurā mittrāṇy anye caitasya bāndhavāḥ // SoKss_8,3.37 //",
  "GK21sokss_pu:16187": "hṛṣṭaromā mahāmāyaḥ siṃhadaṃṣṭraḥ prakampanaḥ /",
  "GK21sokss_pu:16188": "tantukaccho durārohaḥ sumāyo vajrapañjaraḥ // SoKss_8,3.38 //",
  "GK21sokss_pu:16189": "dhūmaketuḥ pramathano vikaṭākṣaś ca dānavaḥ /",
  "GK21sokss_pu:16190": "bahavo 'nye 'pi cājagmur ā saptamarasātalāt // SoKss_8,3.39 //",
  "GK21sokss_pu:16191": "kaścid rathānām ayutaiḥ saptabhiḥ kaścid aṣṭabhiḥ /",
  "GK21sokss_pu:16192": "kaścit ṣaḍbhis tribhiḥ kaścid yo 'tisvalpo 'yutena saḥ // SoKss_8,3.40 //",
  "GK21sokss_pu:16193": "padātīnāṃ tribhir lakṣaiḥ kaścil lakṣadvayena ca /",
  "GK21sokss_pu:16194": "kaścit kaścit tu lakṣeṇa lakṣārdhenādhamas tu yaḥ // SoKss_8,3.41 //",
  "GK21sokss_pu:16195": "ekaikasya ca hastyaśvam āgāt tadanusārataḥ /",
  "GK21sokss_pu:16196": "asaṃkhyam āyayau cānyat sainyaṃ mayasunīthayoḥ // SoKss_8,3.42 //",
  "GK21sokss_pu:16197": "sūryaprabhasya cāmeyam ājagāma nijaṃ balam /",
  "GK21sokss_pu:16198": "vasudattādibhūpānāṃ sumeroś ca tathaiva ca // SoKss_8,3.43 //",
  "GK21sokss_pu:16199": "tato mayāsuro 'pṛcchac cintitopasthitaṃ munim /",
  "GK21sokss_pu:16200": "taṃ suvāsakumārākhyaṃ saha sūryaprabhādibhiḥ // SoKss_8,3.44 //",
  "GK21sokss_pu:16201": "vikṣiptam etad bhagavan sainyaṃ nehopalakṣyate /",
  "GK21sokss_pu:16202": "tad brūhi kutra vistīrṇaṃ yugapad dṛśyatām iti // SoKss_8,3.45 //",
  "GK21sokss_pu:16203": "ito yojanamātre 'sti kalāpagrāmasaṃjñakaḥ /",
  "GK21sokss_pu:16204": "pradeśas tatra vistīrṇe gatvaitat pravilokyatām // SoKss_8,3.46 //",
  "GK21sokss_pu:16205": "ity ukte tena muninā tadyuktāḥ sasumerukāḥ /",
  "GK21sokss_pu:16206": "yayuḥ kalāpagrāmaṃ taṃ sarve te svabalaiḥ saha // SoKss_8,3.47 //",
  "GK21sokss_pu:16207": "tatronnatasthānagatā dadṛśus te pṛthak pṛthak /",
  "GK21sokss_pu:16208": "saṃniveśyāsurāṇāṃ ca nṛpāṇāṃ ca varūthinīḥ // SoKss_8,3.48 //",
  "GK21sokss_pu:16209": "tataḥ sumerur āha sma śrutaśarmā balādhikaḥ /",
  "GK21sokss_pu:16210": "santi vidyādharādhīśās tasya hy ekottaraṃ śatam // SoKss_8,3.49 //",
  "GK21sokss_pu:16211": "[-ādhīśās em. for -āvīśās]",
  "GK21sokss_pu:16212": "teṣāṃ ca pṛthag ekaiko rājñāṃ dvātriṃśataḥ patiḥ /",
  "GK21sokss_pu:16213": "tad astu bhittvā kāṃścit tān melayiṣyāmy ahaṃ tava // SoKss_8,3.50 //",
  "GK21sokss_pu:16214": "tat prātar etad gacchāmaḥ sthānaṃ valmīkasaṃjñitam /",
  "GK21sokss_pu:16215": "phālgunasyāsitā prātar aṣṭamī hi mahātithiḥ // SoKss_8,3.51 //",
  "GK21sokss_pu:16216": "tasyāṃ cotpadyate tatra lakṣaṇaṃ cakravartinaḥ /",
  "GK21sokss_pu:16217": "tūrṇaṃ vidyādharā yānti tatkṛte cātra tāṃ tithim // SoKss_8,3.52 //",
  "GK21sokss_pu:16218": "evaṃ sumeruṇā prokte sainyasaṃvidhinā dinam /",
  "GK21sokss_pu:16219": "nītvā prātar yayus tat te valmīkaṃ sabalā rathaiḥ // SoKss_8,3.53 //",
  "GK21sokss_pu:16220": "tatra te dakṣiṇe sānau himādrer ninadadbalāḥ /",
  "GK21sokss_pu:16221": "niviṣṭā dadṛśuḥ prāptān bahūn vidyādharādhipān // SoKss_8,3.54 //",
  "GK21sokss_pu:16222": "te ca vidyādharās tatra kuṇḍeṣv ādīpitānalāḥ /",
  "GK21sokss_pu:16223": "homapravṛttā abhavañ japavyagrāś ca kecana // SoKss_8,3.55 //",
  "GK21sokss_pu:16224": "tataḥ sūryaprabho 'py atra vahnikuṇḍaṃ mahad vyadhāt /",
  "GK21sokss_pu:16225": "svayaṃ jajvāla tatrāgnis tasya vidyāprabhāvataḥ // SoKss_8,3.56 //",
  "GK21sokss_pu:16226": "tad dṛṣṭvā tuṣṭir utpede sumeror matsaraḥ punaḥ /",
  "GK21sokss_pu:16227": "vidyādharāṇām udabhūt tadaikas tam abhāṣata // SoKss_8,3.57 //",
  "GK21sokss_pu:16228": "vidyādharendratāṃ tyaktvā dhik sumero 'nuvartase /",
  "GK21sokss_pu:16229": "sūryaprabhābhidham imaṃ kathaṃ dharaṇigocaram // SoKss_8,3.58 //",
  "GK21sokss_pu:16230": "tac chrutvā sa sumerus taṃ sakopaṃ nirabhartsayat /",
  "GK21sokss_pu:16231": "sūryaprabhaṃ ca tannāma pṛcchantam idam abravīt // SoKss_8,3.59 //",
  "GK21sokss_pu:16232": "asti vidyādharo bhīmanāmā tasya ca gehinīm /",
  "GK21sokss_pu:16233": "brahmākāmayata svairaṃ tata eṣo 'bhyajāyata // SoKss_8,3.60 //",
  "GK21sokss_pu:16234": "guptaṃ yad brahmaṇo jāto brahmaguptas tad ucyate /",
  "GK21sokss_pu:16235": "ata evaitad etasya svajanmasadṛśaṃ vacaḥ // SoKss_8,3.61 //",
  "GK21sokss_pu:16236": "ity uktvākāri tenāpi vahnikuṇḍaṃ sumeruṇā /",
  "GK21sokss_pu:16237": "tataḥ sūryaprabhas tena sahāhauṣīd dhutāśanam // SoKss_8,3.62 //",
  "GK21sokss_pu:16238": "kṣaṇāc ca bhūmivivarād ujjagāmātibhīṣaṇaḥ /",
  "GK21sokss_pu:16239": "... kasmād ajagaro mahān // SoKss_8,3.63 //",
  "GK21sokss_pu:16240": "taṃ grahītum adhāvat sa vidyādharapatir madāt /",
  "GK21sokss_pu:16241": "brahmaguptābhidhāno 'tha sumerur yena garhitaḥ // SoKss_8,3.64 //",
  "GK21sokss_pu:16242": "sa tenājagareṇātra mukhaphūtkāravāyunā /",
  "GK21sokss_pu:16243": "nītvā hastaśate kṣipto nyapataj jīrṇaparṇavat // SoKss_8,3.65 //",
  "GK21sokss_pu:16244": "tatas tejaḥprabho nāma taṃ jighṛkṣur upāgamat /",
  "GK21sokss_pu:16245": "sarpaṃ vidyādharādhīśaḥ so 'py akṣepi tathāmunā // SoKss_8,3.66 //",
  "GK21sokss_pu:16246": "tatas taṃ duṣṭadamano nāma vidyādhareśvaraḥ /",
  "GK21sokss_pu:16247": "upāgāt so 'pi niḥśvāsenānyavat tena cikṣipe // SoKss_8,3.67 //",
  "GK21sokss_pu:16248": "tato virūpaśaktyākhyaḥ khecarendras tam abhyagāt /",
  "GK21sokss_pu:16249": "so 'pi tena tathaivāstaḥ śvāsena tṛṇahelayā // SoKss_8,3.68 //",
  "GK21sokss_pu:16250": "athābhyadhāvatāṃ tadvad aṅgārakavijṛmbhakau /",
  "GK21sokss_pu:16251": "rājānau yugapat tau ca dūre śvāsena so 'kṣipat // SoKss_8,3.69 //",
  "GK21sokss_pu:16252": "evaṃ vidyādharādhīśāḥ kramāt sarve 'pi tena te /",
  "GK21sokss_pu:16253": "kṣiptāḥ kathaṃcid uttasthur aṅgair aśmāvacūrṇitaiḥ // SoKss_8,3.70 //",
  "GK21sokss_pu:16254": "tato darpeṇa taṃ sarpaṃ śrutaśarmābhyupeyivān /",
  "GK21sokss_pu:16255": "jighṛkṣuḥ so 'pi tenātra cikṣipe śvāsamārutaiḥ // SoKss_8,3.71 //",
  "GK21sokss_pu:16256": "adūrapatitaḥ so 'tha punar utthāya dhāvitaḥ /",
  "GK21sokss_pu:16257": "tena dūrataraṃ nītvā śvāsenākṣepi bhūtale // SoKss_8,3.72 //",
  "GK21sokss_pu:16258": "vilakṣe cūrṇitāṅge 'sminn utthite śrutaśarmaṇi /",
  "GK21sokss_pu:16259": "sūryaprabho 'her grahaṇe preṣito 'bhūt sumeruṇā // SoKss_8,3.73 //",
  "GK21sokss_pu:16260": "paśyataiṣo 'py ajagaraṃ grahītum imam utthitaḥ /",
  "GK21sokss_pu:16261": "aho ime nirvicārā markaṭā iva mānuṣāḥ // SoKss_8,3.74 //",
  "GK21sokss_pu:16262": "anyena kriyamāṇaṃ yat paśyanty anuharanti tat /",
  "GK21sokss_pu:16263": "iti vidyādharāḥ sūryaprabhaṃ te jahasus tadā // SoKss_8,3.75 //",
  "GK21sokss_pu:16264": "teṣāṃ prahasatām eva gatvā sūryaprabheṇa saḥ /",
  "GK21sokss_pu:16265": "stimitāsyo gṛhītaś ca kṛṣṭaś cājagaro bilāt // SoKss_8,3.76 //",
  "GK21sokss_pu:16266": "tatkṣaṇaṃ pratipede sa bhujagas tūṇaratnatām /",
  "GK21sokss_pu:16267": "mūrdhni sūryaprabhasyāpi puṣpavṛṣṭir divo 'patat // SoKss_8,3.77 //",
  "GK21sokss_pu:16268": "sūryaprabhākṣayaṃ tūṇaratnaṃ siddham idaṃ tava /",
  "GK21sokss_pu:16269": "tadgṛhāṇaitad ity uccair divyā vāg udabhūt tadā // SoKss_8,3.78 //",
  "GK21sokss_pu:16270": "tato vidyādharā mlāniṃ yayuḥ sūryaprabho 'grahīt /",
  "GK21sokss_pu:16271": "tūṇaṃ mayasunīthau ca sumeruś cābhajan mudam // SoKss_8,3.79 //",
  "GK21sokss_pu:16272": "śrutaśarmaṇi yāte 'tha vidyādharabalānvite /",
  "GK21sokss_pu:16273": "etya sūryaprabhaṃ dūtas tadīya idam abhyadhāt // SoKss_8,3.80 //",
  "GK21sokss_pu:16274": "tvāṃ samādiśati śrīmāñ cchrutaśarmā prabhur yathā /",
  "GK21sokss_pu:16275": "samarpayaitat tūṇaṃ me kāryaṃ cej jīvitena te // SoKss_8,3.81 //",
  "GK21sokss_pu:16276": "sūryaprabho 'tha pratyāha dūtedaṃ brūhi gaccha tam /",
  "GK21sokss_pu:16277": "svadeha eva bhavitā tūṇas te maccharāvṛtaḥ // SoKss_8,3.82 //",
  "GK21sokss_pu:16278": "etat prativacaḥ śrutvā gate dūte parāṅmukhe /",
  "GK21sokss_pu:16279": "prāhasan rabhasoktiṃ tāṃ sarve te śrutaśarmaṇaḥ // SoKss_8,3.83 //",
  "GK21sokss_pu:16280": "sūryaprabho 'tha sānandam āśliṣyoce sumeruṇā /",
  "GK21sokss_pu:16281": "diṣṭyādya śāṃbhavaṃ vākyaṃ phalitaṃ tad asaṃśayam // SoKss_8,3.84 //",
  "GK21sokss_pu:16282": "tūṇaratne hi siddhe 'smin siddhā te cakravartitā /",
  "GK21sokss_pu:16283": "tad ehi sādhayedānīṃ dhanūratnaṃ nirākulaḥ // SoKss_8,3.85 //",
  "GK21sokss_pu:16284": "etat sumeroḥ śrutvā te tasminn evāgrayāyini /",
  "GK21sokss_pu:16285": "sūryaprabhādayo jagmur hemakūṭācalaṃ tataḥ // SoKss_8,3.86 //",
  "GK21sokss_pu:16286": "pārśve tasyottare te ca mānasākhyaṃ sarovaram /",
  "GK21sokss_pu:16287": "prāpuḥ samudranirmāṇe vidhātur iva varṇakam // SoKss_8,3.87 //",
  "GK21sokss_pu:16288": "mukhāni divyanārīṇāṃ krīḍantīnāṃ jalāntare /",
  "GK21sokss_pu:16289": "nihnuvānaṃ maruddhūtair utphullaiḥ kanakāmbujaiḥ // SoKss_8,3.88 //",
  "GK21sokss_pu:16290": "ālokayanti yāvac ca sarasas tasya te śriyam /",
  "GK21sokss_pu:16291": "tāvat tatrāyayuḥ sarve śrutaśarmādayo 'pi te // SoKss_8,3.89 //",
  "GK21sokss_pu:16292": "tataḥ sūryaprabhas te ca homaṃ cakrur ghṛtāmbujaiḥ /",
  "GK21sokss_pu:16293": "kṣaṇāc cātrodagād ghoro meghas tasmāt sarovarāt // SoKss_8,3.90 //",
  "GK21sokss_pu:16294": "sa vyāpya gaganaṃ megho mahad varṣam avāsṛjat /",
  "GK21sokss_pu:16295": "tanmadhye ca papātaiko nāgaḥ kālo 'mbudāt tataḥ // SoKss_8,3.91 //",
  "GK21sokss_pu:16296": "sumeruvākyāc cotthāya gāḍhaṃ sūryaprabheṇa yat /",
  "GK21sokss_pu:16297": "gṛhīto vidhyamāno 'pi tat sa nāgo 'bhavad dhanuḥ // SoKss_8,3.92 //",
  "GK21sokss_pu:16298": "tasmin dhanuṣṭvam āpanne dvitīyo 'bhrāt tato 'patat /",
  "GK21sokss_pu:16299": "nāgo viṣāgnivitrāsanaśyanniḥśeṣakhecaraḥ // SoKss_8,3.93 //",
  "GK21sokss_pu:16300": "so 'pi sūryaprabheṇātra gṛhītas tena pūrvavat /",
  "GK21sokss_pu:16301": "dhanurguṇatvaṃ saṃprāpa meghaś cāśu nanāśa saḥ // SoKss_8,3.94 //",
  "GK21sokss_pu:16302": "sūryaprabhāmitabalaṃ siddham etad dhanus tava /",
  "GK21sokss_pu:16303": "acchedyaś ca guṇo 'py eṣa ratne ete gṛhāṇa tat // SoKss_8,3.95 //",
  "GK21sokss_pu:16304": "ity aśrāvi ca vāg divyā puṣpavṛṣṭipuraḥsarā /",
  "GK21sokss_pu:16305": "sūryaprabhaś ca saguṇaṃ dhanūratnaṃ tad agrahīt // SoKss_8,3.96 //",
  "GK21sokss_pu:16306": "śrutaśarmāpy agād vignaḥ sānugaḥ sa tapovanam /",
  "GK21sokss_pu:16307": "sūryaprabho 'tha sarve ca harṣam āpur mayādayaḥ // SoKss_8,3.97 //",
  "GK21sokss_pu:16308": "pṛṣṭo 'tha dhanurutpattiṃ taiḥ sumerur uvāca saḥ /",
  "GK21sokss_pu:16309": "iha kīcakaveṇūnāṃ divyam asti vanaṃ mahat // SoKss_8,3.98 //",
  "GK21sokss_pu:16310": "tato ye kīcakāś chittvā kṣipyante 'tra sarovare /",
  "GK21sokss_pu:16311": "mahānty etāni divyāni saṃpadyante dhanūṃṣi te // SoKss_8,3.99 //",
  "GK21sokss_pu:16312": "sādhitāni ca tāny eva devais tais taiḥ purātmanaḥ /",
  "GK21sokss_pu:16313": "asurair atha gandharvais tathā vidyādharottamaiḥ // SoKss_8,3.100 //",
  "GK21sokss_pu:16314": "bhinnāni teṣāṃ nāmāni cakravartidhanūṃṣi tu /",
  "GK21sokss_pu:16315": "atrāmitabalākhyāni nikṣiptāni purā suraiḥ // SoKss_8,3.101 //",
  "GK21sokss_pu:16316": "[mita em. for mṛta]",
  "GK21sokss_pu:16317": "tāni caitaiḥ parikleśaiḥ sidhyanti śubhakarmaṇām /",
  "GK21sokss_pu:16318": "keṣāṃcid īśvarecchāto bhaviṣyaccakravartinām // SoKss_8,3.102 //",
  "GK21sokss_pu:16319": "tac ca sūryaprabhasyaitat siddham adya mahad dhanuḥ /",
  "GK21sokss_pu:16320": "svocitāni vayasyās tat sādhayantv asya tāny amī // SoKss_8,3.103 //",
  "GK21sokss_pu:16321": "yeṣāṃ hi siddhavidyānāṃ vīrāṇām asti yogyatā /",
  "GK21sokss_pu:16322": "yathānurūpaṃ bhavyānāṃ siddhyanty adyāpi tāni hi // SoKss_8,3.104 //",
  "GK21sokss_pu:16323": "etat sumeruvacanaṃ śrutvā sūryaprabhasya te /",
  "GK21sokss_pu:16324": "vayasyāḥ kīcakavanaṃ tat prabhāsādayo yayuḥ // SoKss_8,3.105 //",
  "GK21sokss_pu:16325": "tadrakṣakaṃ ca rājānaṃ caṇḍadaṇḍaṃ vijitya te /",
  "GK21sokss_pu:16326": "ānīya kīcakāṃs tatra nidadhuḥ saraso 'ntare // SoKss_8,3.106 //",
  "GK21sokss_pu:16327": "tattīropoṣitānāṃ ca japatāṃ juhvatāṃ tathā /",
  "GK21sokss_pu:16328": "sidhyanti sma dhanūṃṣy eṣāṃ saptāhāt sattvaśālinām // SoKss_8,3.107 //",
  "GK21sokss_pu:16329": "prāptais tair uktavṛttāntair mayādyaiś ca sahātha saḥ /",
  "GK21sokss_pu:16330": "āgāt sūryaprabhas tāvat tat sumeros tapovanam // SoKss_8,3.108 //",
  "GK21sokss_pu:16331": "tatrovāca sumerus taṃ jito veṇuvaneśvaraḥ /",
  "GK21sokss_pu:16332": "tvanmittraiś caṇḍadaṇḍo yad ajeyo 'pi tad adbhutam // SoKss_8,3.109 //",
  "GK21sokss_pu:16333": "tasyāsti mohinī nāma vidyā tena sa durjayaḥ /",
  "GK21sokss_pu:16334": "nūnaṃ sā sthāpitā tena pradhānasya ripoḥ kṛte // SoKss_8,3.110 //",
  "GK21sokss_pu:16335": "ataḥ prayuktā naiteṣu tvadvayasyeṣu saṃprati /",
  "GK21sokss_pu:16336": "sakṛd eva hi sā tasya phaladā na punaḥ punaḥ // SoKss_8,3.111 //",
  "GK21sokss_pu:16337": "gurāv eva hi sā tena prabhāvāvekṣaṇāya bhoḥ /",
  "GK21sokss_pu:16338": "prayuktābhūd ataḥ śāpas tena datto 'sya tādṛśaḥ // SoKss_8,3.112 //",
  "GK21sokss_pu:16339": "tac cintyam etad vidyānāṃ prabhāvo hi durāsadaḥ /",
  "GK21sokss_pu:16340": "tatkāraṇaṃ ca bhavatā pṛcchyatāṃ bhagavān mayaḥ // SoKss_8,3.113 //",
  "GK21sokss_pu:16341": "asyāgre kim ahaṃ vacmi kaḥ pradīpo raveḥ puraḥ /",
  "GK21sokss_pu:16342": "evaṃ sumeruṇā sūryaprabhasyokte mayo 'bravīt // SoKss_8,3.114 //",
  "GK21sokss_pu:16343": "satyaṃ sumeruṇoktaṃ te saṃkṣepāc chṛṇu vacmy adaḥ /",
  "GK21sokss_pu:16344": "avyaktāt prabhavantīha tās tāḥ śaktyanuśaktayaḥ // SoKss_8,3.115 //",
  "GK21sokss_pu:16345": "tatrodgataḥ prāṇaśakter nādo bindupathāśritaḥ /",
  "GK21sokss_pu:16346": "vidyādimantratām eti paratattvakalānvitaḥ // SoKss_8,3.116 //",
  "GK21sokss_pu:16347": "tāsāṃ ca mantravidyānāṃ jñānena tapasāpi vā /",
  "GK21sokss_pu:16348": "siddhājñayā vā siddhānāṃ prabhāvo duratikramaḥ // SoKss_8,3.117 //",
  "GK21sokss_pu:16349": "tat putra sarvavidyās te siddhā dvābhyāṃ tu hīyase /",
  "GK21sokss_pu:16350": "mohinīparivartinyau na vidye sādhite tvayā // SoKss_8,3.118 //",
  "GK21sokss_pu:16351": "yājñavalkyaś ca te vetti tad gaccha prārthayasva tam /",
  "GK21sokss_pu:16352": "evaṃ mayoktyā tasya rṣer yayau sūryaprabho 'ntikam // SoKss_8,3.119 //",
  "GK21sokss_pu:16353": "sa munis taṃ ca saptāhaṃ nivāsya bhujagahrade /",
  "GK21sokss_pu:16354": "agnimadhye tryahaṃ caiva tapaścaryām akārayat // SoKss_8,3.120 //",
  "GK21sokss_pu:16355": "dadau soḍhāhidaṃśasya saptāhāc cāsya mohinīm /",
  "GK21sokss_pu:16356": "vidyāṃ visoḍhavahneś ca tryahād viparivartinīm // SoKss_8,3.121 //",
  "GK21sokss_pu:16357": "prāptavidyasya bhūyo 'pi vahnikuṇḍapraveśanam /",
  "GK21sokss_pu:16358": "tasyādideśa sa muniḥ sa tathety akaroc ca tat // SoKss_8,3.122 //",
  "GK21sokss_pu:16359": "tatkṣaṇaṃ ca mahāpadmavimānaṃ tasya kāmagam /",
  "GK21sokss_pu:16360": "abhūd upanataṃ sūryaprabhasya gaganecaram // SoKss_8,3.123 //",
  "GK21sokss_pu:16361": "aṣṭottareṇa pattrāṇāṃ purāṇāṃ ca śatena yat /",
  "GK21sokss_pu:16362": "alaṃkṛtaṃ mahāratnair nānārūpair vinirmitam // SoKss_8,3.124 //",
  "GK21sokss_pu:16363": "cakravartivimānaṃ te siddham etad amuṣya ca /",
  "GK21sokss_pu:16364": "pureṣv antaḥpurāṇy eṣu sarveṣu sthāpayiṣyasi // SoKss_8,3.125 //",
  "GK21sokss_pu:16365": "yena tāny apradhṛṣyāṇi bhaviṣyanti bhavaddviṣām /",
  "GK21sokss_pu:16366": "ity antarikṣād dhīraṃ tam uvācātha sarasvatī // SoKss_8,3.126 //",
  "GK21sokss_pu:16367": "tataḥ sa yājñavalkyaṃ taṃ guruṃ prahvo vyajijñapat /",
  "GK21sokss_pu:16368": "ādiśyatāṃ prayacchāmi kīdṛśīṃ dakṣiṇām iti // SoKss_8,3.127 //",
  "GK21sokss_pu:16369": "nijābhiṣekakāle māṃ smarer eṣaiva dakṣiṇā /",
  "GK21sokss_pu:16370": "gaccha tāvat svakaṃ sainyam iti taṃ so 'bravīn muniḥ // SoKss_8,3.128 //",
  "GK21sokss_pu:16371": "natvā tatas taṃ sa muniṃ vimānaṃ cādhiruhya tat /",
  "GK21sokss_pu:16372": "tat sumerunivāsasthaṃ sainyaṃ sūryaprabho yayau // SoKss_8,3.129 //",
  "GK21sokss_pu:16373": "tatrākhyātasvavṛttāntaṃ sasunīthasumeravaḥ /",
  "GK21sokss_pu:16374": "siddhavidyāvimānaṃ tam abhyanandan mayādayaḥ // SoKss_8,3.130 //",
  "GK21sokss_pu:16375": "tataḥ sunīthaḥ sasmāra taṃ suvāsakumārakam /",
  "GK21sokss_pu:16376": "sa cāgatya mayādīṃs tāñ jagādaivaṃ sarājakān // SoKss_8,3.131 //",
  "GK21sokss_pu:16377": "siddhaṃ vimānaṃ vidyāś ca sarvāḥ sūryaprabhasya tat /",
  "GK21sokss_pu:16378": "udāsīnāḥ kim adyāpi sthitāḥ stha ripunirjaye // SoKss_8,3.132 //",
  "GK21sokss_pu:16379": "tac chrutvā sa mayo 'vādīd yuktaṃ bhagavatoditam /",
  "GK21sokss_pu:16380": "kiṃ tu prāk preṣyatāṃ dūto nītis tāvat prayujyatām // SoKss_8,3.133 //",
  "GK21sokss_pu:16381": "evaṃ mayāsureṇokte so 'bravīn muniputrakaḥ /",
  "GK21sokss_pu:16382": "astv evaṃ kā kṣatis tarhi prahastaḥ preṣyatām ayam // SoKss_8,3.134 //",
  "GK21sokss_pu:16383": "eṣa sapratibho vagmī gatijñaḥ kāryakālayoḥ /",
  "GK21sokss_pu:16384": "karkaśaś ca sahiṣṇuś ca sarvadūtaguṇānvitaḥ // SoKss_8,3.135 //",
  "GK21sokss_pu:16385": "iti tadvacanaṃ sarve śraddhāya vyasṛjaṃs tataḥ /",
  "GK21sokss_pu:16386": "prahastaṃ dattasaṃdeśaṃ dautyāya śrutaśarmaṇe // SoKss_8,3.136 //",
  "GK21sokss_pu:16387": "tasmin gate 'bravīt sūryaprabhas tān nikhilān nijān /",
  "GK21sokss_pu:16388": "śrūyatāṃ yan mayā dṛṣṭam apūrvaṃ svapnakautukam // SoKss_8,3.137 //",
  "GK21sokss_pu:16389": "jāne 'dya kṣīyamāṇāyāṃ paśyāmi rajanāv aham /",
  "GK21sokss_pu:16390": "yāvan mahājalaughena vayaṃ sarve hriyāmahe // SoKss_8,3.138 //",
  "GK21sokss_pu:16391": "hriyamāṇāś ca nṛtyāmo na majjāmaḥ kathaṃ cana /",
  "GK21sokss_pu:16392": "athaughaḥ sa parāvṛttaḥ pratikūlena vāyunā // SoKss_8,3.139 //",
  "GK21sokss_pu:16393": "tataḥ kenāpi puruṣeṇaitya jvalitatejasā /",
  "GK21sokss_pu:16394": "uddhṛtya vahnau kṣiptāḥ smo na ca dahyamahe 'gninā // SoKss_8,3.140 //",
  "GK21sokss_pu:16395": "etyātha megho raktaughaṃ pravṛṣṭas tena cāsṛjā /",
  "GK21sokss_pu:16396": "vyāptā diśas tato nidrā naṣṭā me niśayā saha // SoKss_8,3.141 //",
  "GK21sokss_pu:16397": "ity uktavantaṃ taṃ smāha sa suvāsakumārakaḥ /",
  "GK21sokss_pu:16398": "āyāsapūrvo 'bhyudayaḥ svapnenānena sūcitaḥ // SoKss_8,3.142 //",
  "GK21sokss_pu:16399": "yo jalaughaḥ sa saṅgrāmo dhairyaṃ tad yad amajjanam /",
  "GK21sokss_pu:16400": "nṛtyatāṃ hriyamāṇānāṃ jalais tatparivartakaḥ // SoKss_8,3.143 //",
  "GK21sokss_pu:16401": "yo yuṣmākaṃ marut so 'pi śaraṇaḥ ko'pi rakṣitā /",
  "GK21sokss_pu:16402": "yaś coddhartā jvalattejāḥ pumān sākṣāt sa śaṃkaraḥ // SoKss_8,3.144 //",
  "GK21sokss_pu:16403": "kṣiptāḥ sthāgnau ca yat tena tan nyastāḥ stha mahāmṛdhe /",
  "GK21sokss_pu:16404": "meghodayas tato yac ca sa bhūyo 'pi bhayāgamaḥ // SoKss_8,3.145 //",
  "GK21sokss_pu:16405": "raktaughavarṣaṇaṃ yac ca tad bhayasya vināśanam /",
  "GK21sokss_pu:16406": "diśāṃ yad raktapūrṇatvam ṛddhiḥ sā mahatī ca vaḥ // SoKss_8,3.146 //",
  "GK21sokss_pu:16407": "svapnaś cānekadhānyārtho yathārtho 'pārtha eva ca /",
  "GK21sokss_pu:16408": "yaḥ sadyaḥ sūcayaty artham anyārthaḥ so 'bhidhīyate // SoKss_8,3.147 //",
  "GK21sokss_pu:16409": "prasannadevatādeśarūpaḥ svapno yathārthakaḥ /",
  "GK21sokss_pu:16410": "gāḍhānubhavacintādikṛtam āhur apārthakam // SoKss_8,3.148 //",
  "GK21sokss_pu:16411": "rajomūḍhena manasā bāhyārthavimukhena hi /",
  "GK21sokss_pu:16412": "jantur nidrāvaśaḥ svapnaṃ tais taiḥ paśyati kāraṇaiḥ // SoKss_8,3.149 //",
  "GK21sokss_pu:16413": "ciraśīghraphalatvaṃ ca tasya kālaviśeṣataḥ /",
  "GK21sokss_pu:16414": "eṣa rātryantadṛṣṭas tu svapnaḥ śīghraphalapradaḥ // SoKss_8,3.150 //",
  "GK21sokss_pu:16415": "etan munikumārāt te śrutvā tasmāt sunirvṛtāḥ /",
  "GK21sokss_pu:16416": "utthāya dinakartavyaṃ vyadhuḥ sūryaprabhādayaḥ // SoKss_8,3.151 //",
  "GK21sokss_pu:16417": "tāvat prahastaḥ pratyāgāc chrutaśarmasakāśataḥ /",
  "GK21sokss_pu:16418": "pṛṣṭo mayādibhiś caivaṃ yathāvṛttam avarṇayat // SoKss_8,3.152 //",
  "GK21sokss_pu:16419": "ito gato 'haṃ tarasā trikūṭācalavartinīm /",
  "GK21sokss_pu:16420": "tāṃ trikūṭapatākākhyāṃ nagarīṃ hemanirmitām // SoKss_8,3.153 //",
  "GK21sokss_pu:16421": "tasyāṃ praviśya cāpaśyam ahaṃ kṣattṛniveditaḥ /",
  "GK21sokss_pu:16422": "vṛtaṃ taṃ śrutaśarmāṇaṃ tais tair vidyādharādhipaiḥ // SoKss_8,3.154 //",
  "GK21sokss_pu:16423": "pitrā trikūṭasenena tathā vikramaśaktinā /",
  "GK21sokss_pu:16424": "dhuraṃdhareṇa cānyaiś ca śūrair dāmodarādibhiḥ // SoKss_8,3.155 //",
  "GK21sokss_pu:16425": "[dhareṇa em. for dhureṇa]",
  "GK21sokss_pu:16426": "upaviśyātha tam ahaṃ śrutaśarmāṇam abhyadhām /",
  "GK21sokss_pu:16427": "śrīmatā prahitaḥ sūryaprabheṇāhaṃ tvadantikam // SoKss_8,3.156 //",
  "GK21sokss_pu:16428": "saṃdiṣṭaṃ tena cedaṃ te prasādād dhūrjaṭer mayā /",
  "GK21sokss_pu:16429": "vidyā ratnāni bhāryāś ca sahāyāś caiva sādhitāḥ // SoKss_8,3.157 //",
  "GK21sokss_pu:16430": "tad ehi mila sainye me sahaitaiḥ khecareśvaraiḥ /",
  "GK21sokss_pu:16431": "nihantāhaṃ viruddhānāṃ rakṣitā namatāṃ punaḥ // SoKss_8,3.158 //",
  "GK21sokss_pu:16432": "yā cāgamyā hṛtājñāte sunīthatanayā tvayā /",
  "GK21sokss_pu:16433": "kāmacūḍāmaṇiḥ kanyā muñca tām aśubhaṃ hi tat // SoKss_8,3.159 //",
  "GK21sokss_pu:16434": "evaṃ mayokte sarve te kruddhās tatraivam abhyadhuḥ /",
  "GK21sokss_pu:16435": "ko nāma sa yad asmāsu darpāt saṃdiśatīdṛśam // SoKss_8,3.160 //",
  "GK21sokss_pu:16436": "martyeṣu saṃdiśatv evaṃ kas tu vidyādhareṣu saḥ /",
  "GK21sokss_pu:16437": "varāko mānuṣo bhūtvāpy evaṃ dṛpyan vinaṅkṣyati // SoKss_8,3.161 //",
  "GK21sokss_pu:16438": "tac chrutvoktaṃ mayā kiṃ kiṃ ko nāma sa niśamyatām /",
  "GK21sokss_pu:16439": "sa hareṇeha yuṣmākaṃ cakravartī vinirmitaḥ // SoKss_8,3.162 //",
  "GK21sokss_pu:16440": "martyo vā yadi tan martyair devatvam api sādhitam /",
  "GK21sokss_pu:16441": "vidyādharaiś ca martyasya tasya dṛṣṭaḥ parākramaḥ // SoKss_8,3.163 //",
  "GK21sokss_pu:16442": "nāśaś cehāgate tasmin kadācid vo hi dṛśyate /",
  "GK21sokss_pu:16443": "ity evokte mayā kruddhā sā sabhā kṣobham āyayau // SoKss_8,3.164 //",
  "GK21sokss_pu:16444": "adhāvatāṃ ca hantuṃ māṃ śrutaśarmadhuraṃdharau /",
  "GK21sokss_pu:16445": "evaṃ paśyāmi śauryaṃ vām ity avocam ahaṃ ca tau // SoKss_8,3.165 //",
  "GK21sokss_pu:16446": "tato dāmodareṇaitāv utthāya vinivāritau /",
  "GK21sokss_pu:16447": "śāntaṃ dūtaś ca vipraś ca na vadhya iti jalpatā // SoKss_8,3.166 //",
  "GK21sokss_pu:16448": "tato vikramaśaktir mām avādīd gaccha dūta bhoḥ /",
  "GK21sokss_pu:16449": "tvatsvāmīva hi sarve 'pi vayam īśvaranirmitāḥ // SoKss_8,3.167 //",
  "GK21sokss_pu:16450": "tad āyātu sa paśyāmas tasyātithyakṣamā vayam /",
  "GK21sokss_pu:16451": "evaṃ sagarvaṃ tenokte vihasann aham abravam // SoKss_8,3.168 //",
  "GK21sokss_pu:16452": "haṃsāḥ padmavane tāvan nādaṃ kurvanti susthitāḥ /",
  "GK21sokss_pu:16453": "yāvat paśyanti nāyāntaṃ megham ācchāditāmbaram // SoKss_8,3.169 //",
  "GK21sokss_pu:16454": "ity uktvotthāya sāvajñaṃ nirgatyāham ihāgataḥ /",
  "GK21sokss_pu:16455": "etat prahastāc chrutvā tais tuṣṭiḥ prāpi mayādibhiḥ // SoKss_8,3.170 //",
  "GK21sokss_pu:16456": "niścitya cāhavodyogaṃ sarve senāpatiṃ vyadhuḥ /",
  "GK21sokss_pu:16457": "prabhāsam atha te sūryaprabhādyā raṇadurmadam // SoKss_8,3.171 //",
  "GK21sokss_pu:16458": "sarve ca raṇadīkṣāyāṃ te suvāsakumārataḥ /",
  "GK21sokss_pu:16459": "nideśaṃ prāpya tad ahaḥ prāviśan niyatavratāḥ // SoKss_8,3.172 //",
  "GK21sokss_pu:16460": "rātrau sūryaprabhaś cātra vrataśayyāgṛhāntaram /",
  "GK21sokss_pu:16461": "praviṣṭām aikṣatāpūrvām anidro varakanyakām // SoKss_8,3.173 //",
  "GK21sokss_pu:16462": "sā tasya vyājasuptasya prasuptasacivasya ca /",
  "GK21sokss_pu:16463": "svairaṃ nikaṭam āgatya sakhīm āha sahasthitām // SoKss_8,3.174 //",
  "GK21sokss_pu:16464": "yadi suptasya viśrāntavilāsāpīyam īdṛśī /",
  "GK21sokss_pu:16465": "rūpaśobhāsya tat kīdṛk prabuddhasya bhavet sakhi // SoKss_8,3.175 //",
  "GK21sokss_pu:16466": "tad astu na prabodhyo 'sau pūritaṃ kautukaṃ dṛśoḥ /",
  "GK21sokss_pu:16467": "adhikaṃ hi nibaddhena kim atra hṛdayena me // SoKss_8,3.176 //",
  "GK21sokss_pu:16468": "bhaviṣyaty asya saṅgrāmaḥ samaṃ hi śrutaśarmaṇā /",
  "GK21sokss_pu:16469": "tat tatra ko vijānāti bhavitā kila kasya kim // SoKss_8,3.177 //",
  "GK21sokss_pu:16470": "prāṇavyayāya śūrāṇāṃ jāyate hi raṇotsavaḥ /",
  "GK21sokss_pu:16471": "tatrāsyāstu śivaṃ tāvat tato jñāsyāmahe punaḥ // SoKss_8,3.178 //",
  "GK21sokss_pu:16472": "kāmacūḍāmaṇir yena kiṃ ca vyomavihāriṇā /",
  "GK21sokss_pu:16473": "dṛṣṭā tasyāsya hṛdayaṃ mādṛśī kā nu rañjayet // SoKss_8,3.179 //",
  "GK21sokss_pu:16474": "evaṃ tayokte sāvādīt tatsakhī kiṃ bravīṣy adaḥ /",
  "GK21sokss_pu:16475": "asaṅgo hṛdayasyāsminn āyattaś caṇḍi kiṃ tava // SoKss_8,3.180 //",
  "GK21sokss_pu:16476": "yena dṛṣṭena hṛdayaṃ kāmacūḍāmaṇer hṛtam /",
  "GK21sokss_pu:16477": "so 'nyasyā na haret kasyā yadi sākṣād arundhatī // SoKss_8,3.181 //",
  "GK21sokss_pu:16478": "vidyāvaśāc ca kalyāṇaṃ vetsi kiṃ nāsya saṃgare /",
  "GK21sokss_pu:16479": "etasya bhāryāś coktāḥ stha siddhaiḥ saccakravartinaḥ // SoKss_8,3.182 //",
  "GK21sokss_pu:16480": "kāmacūḍāmaṇis tvaṃ ca suprabhā caikagotrajā /",
  "GK21sokss_pu:16481": "eṣv eva pariṇītā ca dineṣv etena suprabhā // SoKss_8,3.183 //",
  "GK21sokss_pu:16482": "tat kim asyāśivaṃ yuddhe na hi siddhavaco mṛṣā /",
  "GK21sokss_pu:16483": "kiṃ cāhṛtaṃ suprabhayā cittaṃ yasyāsya tasya kim // SoKss_8,3.184 //",
  "GK21sokss_pu:16484": "nāhared bhavatī tvaṃ hi rūpeṇābhyadhikānaghe /",
  "GK21sokss_pu:16485": "bāndhavāpekṣayā vā te vikalpo yadi tan na sat // SoKss_8,3.185 //",
  "GK21sokss_pu:16486": "[-aghe em. for -adhe]",
  "GK21sokss_pu:16487": "bhartāraṃ hi vinā nānyaḥ satīnām asti bāndhavaḥ /",
  "GK21sokss_pu:16488": "etatsakhīvacaḥ śrutvā sāvocad varakanyakā // SoKss_8,3.186 //",
  "GK21sokss_pu:16489": "satyaṃ sakhi tvayā proktaṃ na kāryaṃ me 'nyabandhubhiḥ /",
  "GK21sokss_pu:16490": "saṃkhye cāsyāryaputrasya jayaṃ jāne svavidyayā // SoKss_8,3.187 //",
  "GK21sokss_pu:16491": "siddhāni cāsya ratnāni vidyāś cādyāpi kiṃ punaḥ /",
  "GK21sokss_pu:16492": "naitasyauṣadhayaḥ siddhās tena me dūyate manaḥ // SoKss_8,3.188 //",
  "GK21sokss_pu:16493": "candrapādagirau tāś ca sarvāḥ santi guhāntare /",
  "GK21sokss_pu:16494": "sidhyanti puṇyabhājaś ca cakravartina eva tāḥ // SoKss_8,3.189 //",
  "GK21sokss_pu:16495": "tad eṣa sādhayed gatvā tatra sarvauṣadhīr yadi /",
  "GK21sokss_pu:16496": "bhadraṃ tat syād yad āsannaḥ prātar asya mahāhavaḥ // SoKss_8,3.190 //",
  "GK21sokss_pu:16497": "etac chrutvākhilaṃ tyaktvā vyājanidrāṃ sa utthitaḥ /",
  "GK21sokss_pu:16498": "sūryaprabhaḥ savinayaṃ tām uvācātra kanyakām // SoKss_8,3.191 //",
  "GK21sokss_pu:16499": "darśito 'tīva mugdhākṣi pakṣapāto mayi tvayā /",
  "GK21sokss_pu:16500": "tad eṣa tatra gacchāmi kāsi tvam iti śaṃsa me // SoKss_8,3.192 //",
  "GK21sokss_pu:16501": "etac chrutvā śrutaṃ sarvam aneneti trapānatā /",
  "GK21sokss_pu:16502": "tūṣṇīṃ babhūva sā kanyā tatsakhī tu jagāda sā // SoKss_8,3.193 //",
  "GK21sokss_pu:16503": "eṣā vidyādharendrasya sumeror anujātmajā /",
  "GK21sokss_pu:16504": "kanyā vilāsinī nāma tvaddarśanasakautukā // SoKss_8,3.194 //",
  "GK21sokss_pu:16505": "evam uktavatīm eva tāṃ sakhīṃ sā vilāsinī /",
  "GK21sokss_pu:16506": "ehi saṃprati gacchāva ity uktvā prayayau tataḥ // SoKss_8,3.195 //",
  "GK21sokss_pu:16507": "tataḥ prabhāsādibhyas tat prabodhya tadudīritam /",
  "GK21sokss_pu:16508": "sūryaprabhaḥ svamantribhyaḥ śaśaṃsauṣadhisādhanam // SoKss_8,3.196 //",
  "GK21sokss_pu:16509": "visasarja prahastaṃ ca yogyaṃ tatsādhanāya saḥ /",
  "GK21sokss_pu:16510": "tad ākhyātuṃ sunīthasya sumeroś ca mayasya ca // SoKss_8,3.197 //",
  "GK21sokss_pu:16511": "tair āgataiḥ śraddadhānaiḥ samaṃ sa sacivānvitaḥ /",
  "GK21sokss_pu:16512": "niśi sūryaprabhaḥ prāyāc candrapādācalaṃ prati // SoKss_8,3.198 //",
  "GK21sokss_pu:16513": "gacchatāṃ ca kramāt teṣām uttasthur mārgarodhinaḥ /",
  "GK21sokss_pu:16514": "yakṣaguhyakakūṣmāṇḍā vighnā nānāyudhodyatāḥ // SoKss_8,3.199 //",
  "GK21sokss_pu:16515": "kāṃścid astrair vimohyaitān kāṃścit saṃstabhya vidyayā /",
  "GK21sokss_pu:16516": "candrapādagiriṃ taṃ te prāpuḥ sūryaprabhādayaḥ // SoKss_8,3.200 //",
  "GK21sokss_pu:16517": "tatraiṣāṃ tadguhādvāraprāptānāṃ śāṃkarā gaṇāḥ /",
  "GK21sokss_pu:16518": "etya praveśaṃ rurudhur vicitravikṛtānanāḥ // SoKss_8,3.201 //",
  "GK21sokss_pu:16519": "etaiḥ saha na yoddhavyaṃ kupyed dhi bhagavān haraḥ /",
  "GK21sokss_pu:16520": "tannāmāṣṭasahasreṇa tam eva varadaṃ stumaḥ // SoKss_8,3.202 //",
  "GK21sokss_pu:16521": "tenaiva te prasīdanti tadgaṇā ity avocata /",
  "GK21sokss_pu:16522": "sa suvāsakumāras tān atha sūryaprabhādikān // SoKss_8,3.203 //",
  "GK21sokss_pu:16523": "tatas tatheti sarve te tathaiva haram astuvan /",
  "GK21sokss_pu:16524": "svāmistutiprasannāś ca tān vadanti sma te gaṇāḥ // SoKss_8,3.204 //",
  "GK21sokss_pu:16525": "mukteyaṃ vo guhāsmābhir gṛhṇītāsyāṃ mahauṣadhīḥ /",
  "GK21sokss_pu:16526": "sūryaprabheṇa tv etasyāṃ na praveṣṭavyam ātmanā // SoKss_8,3.205 //",
  "GK21sokss_pu:16527": "prabhāsaḥ praviśatv etām etasya sugamā hy asau /",
  "GK21sokss_pu:16528": "etad gaṇavacaḥ sarve te tathety anumenire // SoKss_8,3.206 //",
  "GK21sokss_pu:16529": "tataḥ praviśatas tasya prabhāsasya tadaiva sā /",
  "GK21sokss_pu:16530": "guhā baddhāndhakārāpi suprakāśā kim apy abhūt // SoKss_8,3.207 //",
  "GK21sokss_pu:16531": "utthāya ca mahāghorarūpā apy atra rākṣasāḥ /",
  "GK21sokss_pu:16532": "catvāraḥ kiṃkarā ūcuḥ praṇatāḥ praviśeti tam // SoKss_8,3.208 //",
  "GK21sokss_pu:16533": "atha praviśya saṃgṛhya divyāḥ saptauṣadhīḥ sa tāḥ /",
  "GK21sokss_pu:16534": "prabhāso nirgataḥ sūryaprabhāya nikhilā dadau // SoKss_8,3.209 //",
  "GK21sokss_pu:16535": "mahāprabhāvāḥ saptaitāḥ siddhāḥ sūryaprabhādya te /",
  "GK21sokss_pu:16536": "oṣadhya iti tatkālaṃ gaganād udagād vacaḥ // SoKss_8,3.210 //",
  "GK21sokss_pu:16537": "tac chrutvā muditāḥ sūryaprabhādyāḥ sarva eva te /",
  "GK21sokss_pu:16538": "svasainyam āyayuḥ kṣipraṃ sumervāspadam āśritam // SoKss_8,3.211 //",
  "GK21sokss_pu:16539": "tatrāpṛcchat sunītho 'tha taṃ suvāsakumārakam /",
  "GK21sokss_pu:16540": "mune sūryaprabhaṃ hitvā prabhāsaḥ kiṃ praveśitaḥ // SoKss_8,3.212 //",
  "GK21sokss_pu:16541": "gaṇair guhāyāṃ kiṃ caiṣa kiṃkarair api satkṛtaḥ /",
  "GK21sokss_pu:16542": "etac chrutvā sa sarveṣu śṛṇvatsu munir abhyadhāt // SoKss_8,3.213 //",
  "GK21sokss_pu:16543": "[gaṇair em. for guṇair]",
  "GK21sokss_pu:16544": "śrūyatāṃ kathayāmy etat prabhāso hitakṛt param /",
  "GK21sokss_pu:16545": "sūryaprabhasyātmabhūto na bhedo 'sty anayor dvayoḥ // SoKss_8,3.214 //",
  "GK21sokss_pu:16546": "kiṃ ca prabhāsena samo nānyaḥ śauryaprabhāvavān /",
  "GK21sokss_pu:16547": "asti prāgjanmasukṛtair etadīyā ca sā guhā // SoKss_8,3.215 //",
  "GK21sokss_pu:16548": "yo 'yaṃ yādṛk purā cābhūt tad idaṃ kathayāmi vaḥ /",
  "GK21sokss_pu:16549": "babhūva namucir nāma pūrvaṃ dānavasattamaḥ // SoKss_8,3.216 //",
  "GK21sokss_pu:16550": "yasya dānaprasaktasya mahāvīrasya nābhavat /",
  "GK21sokss_pu:16551": "adeyam ahitāyāpi yācamānāya kiṃcana // SoKss_8,3.217 //",
  "GK21sokss_pu:16552": "daśavarṣasahasrāṇi sa taptvā dhūmapas tapaḥ /",
  "GK21sokss_pu:16553": "lohāśmakāṣṭhāvadhyatvaṃ viriñcāt prāptavān varam // SoKss_8,3.218 //",
  "GK21sokss_pu:16554": "tato sakṛd vijityendraṃ kāṃdiśīkaṃ sa taṃ vyadhāt /",
  "GK21sokss_pu:16555": "tat prārthya kaśyaparṣis taṃ devaiḥ saṃdhim akārayat // SoKss_8,3.219 //",
  "GK21sokss_pu:16556": "atha viśrāntavairās te saṃmantryaiva surāsurāḥ /",
  "GK21sokss_pu:16557": "dugdhāmbhonidhim abhyetya mamanthur mandarādriṇā // SoKss_8,3.220 //",
  "GK21sokss_pu:16558": "tato 'cyutādayo bhāgān kamalāprabhṛtīn yathā /",
  "GK21sokss_pu:16559": "prāpus tathoccaiḥśravasaṃ hayaṃ namucir āptavān // SoKss_8,3.221 //",
  "GK21sokss_pu:16560": "anye devāsurāś cānyān pradiṣṭān brahmaṇā pṛthak /",
  "GK21sokss_pu:16561": "lebhire vividhān bhāgān mathyamānārṇavotthitān // SoKss_8,3.222 //",
  "GK21sokss_pu:16562": "manthaparyantalabdhe ca tridaśair amṛte hṛte /",
  "GK21sokss_pu:16563": "teṣām athāsurāṇāṃ ca punar vairam ajāyata // SoKss_8,3.223 //",
  "GK21sokss_pu:16564": "tato devāsuraraṇe jaghne yo yo 'suraḥ suraiḥ /",
  "GK21sokss_pu:16565": "āghrāyoccaiḥśravās taṃ taṃ jīvāyām āsa tatkṣaṇam // SoKss_8,3.224 //",
  "GK21sokss_pu:16566": "ajeyā jajñire tena devānāṃ daityadānavāḥ /",
  "GK21sokss_pu:16567": "tato viṣaṇṇaṃ vakti sma rahaḥ śakraṃ bṛhaspatiḥ // SoKss_8,3.225 //",
  "GK21sokss_pu:16568": "ekas tavātropāyo 'sti taṃ kuruṣvāvilambitam /",
  "GK21sokss_pu:16569": "svayaṃ yācasva gatvā tvaṃ namuciṃ taṃ hayottamam // SoKss_8,3.226 //",
  "GK21sokss_pu:16570": "vipakṣāyāpi tubhyaṃ taṃ sa hayaṃ na na dāṣyati /",
  "GK21sokss_pu:16571": "khaṇḍayiṣyati nājanmasaṃcitaṃ dātṛtāyaśaḥ // SoKss_8,3.227 //",
  "GK21sokss_pu:16572": "ity ukto devaguruṇā mahendras tridaśaiḥ saha /",
  "GK21sokss_pu:16573": "gatvā yayāce namuciṃ tam uccaiḥśravasaṃ hayam // SoKss_8,3.228 //",
  "GK21sokss_pu:16574": "na me parāṅmukho gacchaty arthī tatrāpi vāsavaḥ /",
  "GK21sokss_pu:16575": "tad asmai namucir bhūtvā dadyāṃ nāhaṃ kathaṃ hayam // SoKss_8,3.229 //",
  "GK21sokss_pu:16576": "jagatsu dātṛtākīrtir yā mayā ciram arjitā /",
  "GK21sokss_pu:16577": "sā cen mlāniṃ gatā tan me kiṃ śriyā jīvitena vā // SoKss_8,3.230 //",
  "GK21sokss_pu:16578": "iti saṃcintya śakrāya tam uccaiḥśravasaṃ dadau /",
  "GK21sokss_pu:16579": "vāryamāṇo 'pi śukreṇa namuciḥ sa mahāśayaḥ // SoKss_8,3.231 //",
  "GK21sokss_pu:16580": "[namuciḥ em. for namuciṃ]",
  "GK21sokss_pu:16581": "dattāśvam atha viśvāsya taṃ gāṅgena jaghāna saḥ /",
  "GK21sokss_pu:16582": "śastrādyavadhyaṃ phenena vajranyastena vṛtrahā // SoKss_8,3.232 //",
  "GK21sokss_pu:16583": "aho durantā saṃsāre bhogatṛṣṇā yayā hṛtāḥ /",
  "GK21sokss_pu:16584": "anaucityād akīrteś ca devā api na bibhyati // SoKss_8,3.233 //",
  "GK21sokss_pu:16585": "tad buddhvā tasya namucer danur mātā tapobalāt /",
  "GK21sokss_pu:16586": "cakāra duḥkhasaṃtaptā saṃkalpaṃ śokaśāntaye // SoKss_8,3.234 //",
  "GK21sokss_pu:16587": "sa eva me punar garbhe saṃbhūyān namucir balī /",
  "GK21sokss_pu:16588": "bhūyāc ca sarvadevānām ajeyaḥ saṃyugeṣv iti // SoKss_8,3.235 //",
  "GK21sokss_pu:16589": "tataḥ sa tasyāḥ saṃbhūya garbhe jāto 'suraḥ punaḥ /",
  "GK21sokss_pu:16590": "sarvaratnamayo nāmnā prabalo balayogataḥ // SoKss_8,3.236 //",
  "GK21sokss_pu:16591": "so 'pi taptatapāḥ prīṇan prāṇair apy arthinaḥ kṛtī /",
  "GK21sokss_pu:16592": "śatakṛtvo jigāyendraṃ prabalo dānaveśvaraḥ // SoKss_8,3.237 //",
  "GK21sokss_pu:16593": "tataḥ saṃmantrya devās tam upetyaivaṃ yayācire /",
  "GK21sokss_pu:16594": "dehaṃ puruṣamedhārtham asmabhyaṃ dehi sarvathā // SoKss_8,3.238 //",
  "GK21sokss_pu:16595": "tac chrutvā sa ripubhyo 'pi tebhyo deham adān nijam /",
  "GK21sokss_pu:16596": "prāṇān udārā visṛjanty arthino na parāṅmukhān // SoKss_8,3.239 //",
  "GK21sokss_pu:16597": "tataḥ sa khaṇḍaśo devaiḥ kṛtaḥ prabaladānavaḥ /",
  "GK21sokss_pu:16598": "manuṣyaloke jāto 'dya prabhāsavapuṣā punaḥ // SoKss_8,3.240 //",
  "GK21sokss_pu:16599": "tad evam ādau namucis tato 'bhūt prabalaś ca saḥ /",
  "GK21sokss_pu:16600": "saiṣa prabhāsas tatpuṇyaprabhāvād durjayo 'ribhiḥ // SoKss_8,3.241 //",
  "GK21sokss_pu:16601": "yā ca saṃbandhinī tasya prabalasyauṣadhīguhā /",
  "GK21sokss_pu:16602": "tena prabhāsasyātmīyā vaśyā sāsya sakiṃkarā // SoKss_8,3.242 //",
  "GK21sokss_pu:16603": "tadadhaś cāsti pātāle mandiraṃ prabalasya tat /",
  "GK21sokss_pu:16604": "yatra dvādaśa santy asya mukhyabhāryāḥ svalaṃkṛtāḥ // SoKss_8,3.243 //",
  "GK21sokss_pu:16605": "vividhāni ca ratnāni nānāpraharaṇāni ca /",
  "GK21sokss_pu:16606": "cintāmaṇiś ca lakṣaṃ ca yodhānāṃ turagās tathā // SoKss_8,3.244 //",
  "GK21sokss_pu:16607": "tat prabhāsasya saṃbandhi sarvam asya purārjitam /",
  "GK21sokss_pu:16608": "tad īdṛśaḥ prabhāso 'yaṃ nāsyedaṃ kiṃcid adbhutam // SoKss_8,3.245 //",
  "GK21sokss_pu:16609": "evaṃ tato munikumārakato niśamya sūryaprabhaprabhṛtayaḥ samayaprabhāsāḥ /",
  "GK21sokss_pu:16610": "ratnādy avāptum atha tat prayayus tadaiva pātālagaṃ prabalaveśmabilapraveśam // SoKss_8,3.246 //",
  "GK21sokss_pu:16611": "tena praviśya parigṛhya ca pūrvapatnīś cintāmaṇiṃ ca turagān asurāṃś ca yodhān /",
  "GK21sokss_pu:16612": "nirgatya cāttanikhiladraviṇaḥ sa ekaḥ sūryaprabhaṃ kim api toṣitavān prabhāsaḥ // SoKss_8,3.247 //",
  "GK21sokss_pu:16613": "atha samayasunīthaḥ saprabhāsaḥ sumeruprabhṛtibhir anuyāto rājabhir mantribhiś ca /",
  "GK21sokss_pu:16614": "drutam abhimatasiddhiṃ prāpya sūryaprabho 'sau punar api nijasenāsaṃniveśaṃ tam āgāt // SoKss_8,3.248 //",
  "GK21sokss_pu:16615": "tatra so 'suranarādhipādiṣu svasvavāsakagateṣu teṣu tam /",
  "GK21sokss_pu:16616": "rātriśeṣam anayat kuśāstare saṃnigṛhya raṇadīkṣitaḥ punaḥ // SoKss_8,3.249 //",
  "GK21sokss_pu:16617": "iti mahākaviśrīsomadevabhaṭṭaviracite kathāsaritsāgare sūryaprabhalambake tṛtīyas taraṅgaḥ /",
  "GK21sokss_pu:16618": "caturthas taraṅgaḥ /",
  "GK21sokss_pu:16619": "tataḥ prātaḥ samaṃ sainyaiḥ sa sumerutapovanāt /",
  "GK21sokss_pu:16620": "tasmāt sūryaprabhaḥ prāyāc chrutaśarmajigīṣayā // SoKss_8,4.1 //",
  "GK21sokss_pu:16621": "tannivāsasya nikaṭaṃ trikūṭādrer avāpya ca /",
  "GK21sokss_pu:16622": "āvāsito 'bhūt tatrasthaṃ balenotsārya tadbalam // SoKss_8,4.2 //",
  "GK21sokss_pu:16623": "āvāsite ca tatrāsmin sasumerumayādike /",
  "GK21sokss_pu:16624": "āsthānasthe trikūṭeśasaṃbandhī dūta āyayau // SoKss_8,4.3 //",
  "GK21sokss_pu:16625": "sa cāgatya jagādaivaṃ sumeruṃ khecareśvaram /",
  "GK21sokss_pu:16626": "śrutaśarmapitā rājā tava saṃdiṣṭavān idam // SoKss_8,4.4 //",
  "GK21sokss_pu:16627": "dūrasthasya na te 'smābhir ācāro jātucit kṛtaḥ /",
  "GK21sokss_pu:16628": "adyāsmadviṣayaṃ prāptaḥ sa tvaṃ prāghuṇikaiḥ saha // SoKss_8,4.5 //",
  "GK21sokss_pu:16629": "tad ātithyam idānīṃ vo vidhāsyāmo yathocitam /",
  "GK21sokss_pu:16630": "śrutvaitaṃ śatrusaṃdeśaṃ sumeruḥ pratyuvāca tam // SoKss_8,4.6 //",
  "GK21sokss_pu:16631": "sādhu nāsmatsamaṃ pātram atithiṃ prāpsyathāparam /",
  "GK21sokss_pu:16632": "ātithyaṃ na pare loke dāsyatīhaiva tatphalam // SoKss_8,4.7 //",
  "GK21sokss_pu:16633": "tad ime vayam ātithyaṃ kriyatām ity udāhṛte /",
  "GK21sokss_pu:16634": "sumeruṇā tathaivāgāt sa dūtaḥ svaṃ prabhuṃ prati // SoKss_8,4.8 //",
  "GK21sokss_pu:16635": "athonnatapradeśasthās te tu sūryaprabhādayaḥ /",
  "GK21sokss_pu:16636": "sainyāni dadṛśuḥ svāni niviṣṭāni pṛthak pṛthak // SoKss_8,4.9 //",
  "GK21sokss_pu:16637": "tataḥ sunīthaḥ pitaraṃ svam uvāca mayāsuram /",
  "GK21sokss_pu:16638": "pravibhāgaṃ rathādīnām asmatsainye 'tra śaṃsa naḥ // SoKss_8,4.10 //",
  "GK21sokss_pu:16639": "evaṃ karomi śṛṇutety uktvāṅgulyā nidarśayan /",
  "GK21sokss_pu:16640": "dānavendraḥ sa sarvajño vaktum evaṃ pracakrame // SoKss_8,4.11 //",
  "GK21sokss_pu:16641": "asau subāhur nirghāto muṣṭiko goharas tathā /",
  "GK21sokss_pu:16642": "pralambaś ca pramāthaś ca kaṅkaṭaḥ piṅgalo 'pi ca // SoKss_8,4.12 //",
  "GK21sokss_pu:16643": "vasudattādayaś caite rājāno 'rdharathā ime /",
  "GK21sokss_pu:16644": "aṅkurī suviśālaś ca daṇḍibhūṣaṇasomilāḥ // SoKss_8,4.13 //",
  "GK21sokss_pu:16645": "unmattako devaśarmā pitṛśarmā kumārakaḥ /",
  "GK21sokss_pu:16646": "ete saharidattādyāḥ sarve pūrṇarathā matāḥ // SoKss_8,4.14 //",
  "GK21sokss_pu:16647": "prakampano darpitaś ca kumbhīro mātṛpālitaḥ /",
  "GK21sokss_pu:16648": "mahābhaṭaḥ sograbhaṭo vīrasvāmī surādharaḥ // SoKss_8,4.15 //",
  "GK21sokss_pu:16649": "bhaṇḍīraḥ siṃhadattaś ca guṇavarmā sakīṭakaḥ /",
  "GK21sokss_pu:16650": "bhīmo bhayaṃkaraś ceti sarve 'mī dviguṇā rathāḥ // SoKss_8,4.16 //",
  "GK21sokss_pu:16651": "virocano vīraseno yajñaseno 'tha khujjaraḥ /",
  "GK21sokss_pu:16652": "indravarmā śabarakaḥ krūrakarmā nirāsakaḥ // SoKss_8,4.17 //",
  "GK21sokss_pu:16653": "bhaveyus triguṇā ete rathā rājasutāḥ suta /",
  "GK21sokss_pu:16654": "suśarmā bāhuśālī ca viśākhaḥ krodhano 'py ayam // SoKss_8,4.18 //",
  "GK21sokss_pu:16655": "pracaṇḍaś cety amī rājaputrā rathacaturguṇāḥ /",
  "GK21sokss_pu:16656": "juñjarī vīravarmā ca pravīravara eva ca // SoKss_8,4.19 //",
  "GK21sokss_pu:16657": "supratijño 'marārāmaś caṇḍadatto 'tha jālikaḥ /",
  "GK21sokss_pu:16658": "trayaḥ siṃhabhaṭavyāghrabhaṭaśatrubhaṭā api // SoKss_8,4.20 //",
  "GK21sokss_pu:16659": "rājāno rājaputrāś ca rathāḥ pañcaguṇā amī /",
  "GK21sokss_pu:16660": "ugravarmā tv ayaṃ rājaputraḥ syāt ṣaḍguṇo rathaḥ // SoKss_8,4.21 //",
  "GK21sokss_pu:16661": "rājaputro viśākhaś ca sutantuḥ sugamo 'pi ca /",
  "GK21sokss_pu:16662": "narendraśarmā cety ete rathāḥ saptaguṇā matāḥ // SoKss_8,4.22 //",
  "GK21sokss_pu:16663": "mahārathaḥ punar ayaṃ sahasrāyunṛpātmajaḥ /",
  "GK21sokss_pu:16664": "mahārathānāṃ yūthasya śatānīkas tv ayaṃ patiḥ // SoKss_8,4.23 //",
  "GK21sokss_pu:16665": "subhāsaharṣavimalāḥ sūryaprabhavayasyakāḥ /",
  "GK21sokss_pu:16666": "mahābuddhyacalākhyau ca priyaṃkaraśubhaṃkarau // SoKss_8,4.24 //",
  "GK21sokss_pu:16667": "ete mahārathā yajñarucidharmarucī tathā /",
  "GK21sokss_pu:16668": "evaṃ viśvarucir bhāsaḥ siddhārthaś cety amī trayaḥ // SoKss_8,4.25 //",
  "GK21sokss_pu:16669": "sūryaprabhasya sacivāḥ syur mahārathayūthapāḥ /",
  "GK21sokss_pu:16670": "prahastaś ca mahārthaś ca tasyātirathayūthapau // SoKss_8,4.26 //",
  "GK21sokss_pu:16671": "yūthapau rathayūthānāṃ prajñāḍhyasthirabuddhikau /",
  "GK21sokss_pu:16672": "dānavaḥ sarvadamanas tathā pramathano 'py asau // SoKss_8,4.27 //",
  "GK21sokss_pu:16673": "dhūmaketuḥ pravahaṇo vajrapañjara eva ca /",
  "GK21sokss_pu:16674": "kālacakro marudvego rathātirathapā amī // SoKss_8,4.28 //",
  "GK21sokss_pu:16675": "prakampanaḥ siṃhanādo rathātirathayūthapau /",
  "GK21sokss_pu:16676": "mahāmāyaḥ kāmbalikaḥ kālakampanako 'py ayam // SoKss_8,4.29 //",
  "GK21sokss_pu:16677": "[rathāti em. for rathāri]",
  "GK21sokss_pu:16678": "prahṛṣṭaromā cety ete catvāro 'py asurādhipāḥ /",
  "GK21sokss_pu:16679": "putr ātirathayūthādhipatīnām adhipā ime // SoKss_8,4.30 //",
  "GK21sokss_pu:16680": "sūryaprabhasamaś cāyaṃ prabhāsaḥ sainyanāyakaḥ /",
  "GK21sokss_pu:16681": "sumerutanayaś caiṣa śrīkuñjarakumārakaḥ // SoKss_8,4.31 //",
  "GK21sokss_pu:16682": "dvau mahārathayūthādhipatiyūthādhipāv imau /",
  "GK21sokss_pu:16683": "ity ete 'smadbale 'nye ca śūrāḥ svaiḥ svair balair vṛtāḥ // SoKss_8,4.32 //",
  "GK21sokss_pu:16684": "parasainye 'dhikāḥ santi tathāpy asmadbalasya te /",
  "GK21sokss_pu:16685": "na paryāptā bhaviṣyanti saprasāde maheśvare // SoKss_8,4.33 //",
  "GK21sokss_pu:16686": "iti yāvat sunīthaṃ taṃ bravīti sa mayāsuraḥ /",
  "GK21sokss_pu:16687": "śrutaśarmapituḥ pārśvād dūto 'nyas tāvad āyayau // SoKss_8,4.34 //",
  "GK21sokss_pu:16688": "sa covāca trikūṭādhipatir evaṃ bravīti vaḥ /",
  "GK21sokss_pu:16689": "saṅgrāmo nāma śūrāṇām utsavo hi mahān ayam // SoKss_8,4.35 //",
  "GK21sokss_pu:16690": "tasyaiṣā saṃkaṭā bhūmis tasmād āgamyatām itaḥ /",
  "GK21sokss_pu:16691": "yāmaḥ kalāpagrāmākhyaṃ pradeśaṃ vipulāntaram // SoKss_8,4.36 //",
  "GK21sokss_pu:16692": "etac chrutvā sunīthādyāḥ sainyaiḥ saha tatheti te /",
  "GK21sokss_pu:16693": "sarve kalāpagrāmaṃ taṃ sūryaprabhayutā yayuḥ // SoKss_8,4.37 //",
  "GK21sokss_pu:16694": "śrutaśarmādayas te 'pi tathaiva samaronmukhāḥ /",
  "GK21sokss_pu:16695": "tam eva deśam ājagmur vidyādharabalair vṛtāḥ // SoKss_8,4.38 //",
  "GK21sokss_pu:16696": "śrutaśarmabale dṛṣṭvā gajān sūryaprabhādayaḥ /",
  "GK21sokss_pu:16697": "ānāyayan gajānīkaṃ svaṃ vimānādhiropitam // SoKss_8,4.39 //",
  "GK21sokss_pu:16698": "tataḥ senāpatiś cakre senāyāṃ śrutaśarmaṇaḥ /",
  "GK21sokss_pu:16699": "dāmodaro mahāsūcivyūhaṃ vidyādharottamaḥ // SoKss_8,4.40 //",
  "GK21sokss_pu:16700": "tatra pārśve svayaṃ tasthau śrutaśarmā samantrikaḥ /",
  "GK21sokss_pu:16701": "agre dāmodaraś cāsīd anyatrānye mahārathāḥ // SoKss_8,4.41 //",
  "GK21sokss_pu:16702": "sainye sūryaprabhasyāpi prabhāso 'nīkinīpatiḥ /",
  "GK21sokss_pu:16703": "ardhacandraṃ vyadhād vyūhaṃ madhye tasyābhavat svayam // SoKss_8,4.42 //",
  "GK21sokss_pu:16704": "sakuñjarakumāraś ca prahastaś cāsya koṇayoḥ /",
  "GK21sokss_pu:16705": "sūryaprabhasunīthādyās tasthuḥ sarve 'tra pṛṣṭhataḥ // SoKss_8,4.43 //",
  "GK21sokss_pu:16706": "sumerau tatsamīpasthe sasuvāsakumārake /",
  "GK21sokss_pu:16707": "āhanyanta raṇātodyāny ubhayor api sainyayoḥ // SoKss_8,4.44 //",
  "GK21sokss_pu:16708": "tāvac ca gaganaṃ devaiḥ saṅgrāmaṃ draṣṭum āgataiḥ /",
  "GK21sokss_pu:16709": "sendraiḥ salokapālaiś ca sāpsaraskair apūryata // SoKss_8,4.45 //",
  "GK21sokss_pu:16710": "āyayau cātra viśveśaḥ śaṃkaraḥ pārvatīyutaḥ /",
  "GK21sokss_pu:16711": "devatābhir gaṇair bhūtair mātṛbhiś cāpy anudrutaḥ // SoKss_8,4.46 //",
  "GK21sokss_pu:16712": "āgāc ca bhagavān brahmā sāvitryādibhir anvitaḥ /",
  "GK21sokss_pu:16713": "mūrtair vedaiś ca śāstraiś ca nikhilaiś ca maharṣibhiḥ // SoKss_8,4.47 //",
  "GK21sokss_pu:16714": "ājagāma ca devībhir lakṣmīkīrtijayādibhiḥ /",
  "GK21sokss_pu:16715": "dhṛtacakrāyudho devaḥ pakṣirājaratho hariḥ // SoKss_8,4.48 //",
  "GK21sokss_pu:16716": "sabhāryaḥ kaśyapo 'py āgād ādityā vasavo 'pi ca /",
  "GK21sokss_pu:16717": "yakṣarākṣasanāgendrāḥ prahlādādyās tathāsurāḥ // SoKss_8,4.49 //",
  "GK21sokss_pu:16718": "tair āvṛte nabhobhāge śastrasaṃpātadāruṇaḥ /",
  "GK21sokss_pu:16719": "prāvartata mahānādaḥ saṅgrāmaḥ senayos tayoḥ // SoKss_8,4.50 //",
  "GK21sokss_pu:16720": "dikcakre bāṇajālena ghanenācchādite tadā /",
  "GK21sokss_pu:16721": "anyonyaśarasaṃgharṣajātānalataḍillate // SoKss_8,4.51 //",
  "GK21sokss_pu:16722": "śastrakṣatagajāśvaugharaktadhārāvapūritāḥ /",
  "GK21sokss_pu:16723": "vīrakāyavahadgrāhā niryayuḥ śoṇitāpagāḥ // SoKss_8,4.52 //",
  "GK21sokss_pu:16724": "nṛtyatāṃ taratāṃ rakte nadatāṃ cotsavāya saḥ /",
  "GK21sokss_pu:16725": "śūrāṇāṃ pheravāṇāṃ ca bhūtānaṃ cābhavad raṇaḥ // SoKss_8,4.53 //",
  "GK21sokss_pu:16726": "śānte tumulasaṅgrāme nihatāsaṃkhyasainike /",
  "GK21sokss_pu:16727": "lakṣyamāṇe vibhāge ca śanaiḥ svaparasainyayoḥ // SoKss_8,4.54 //",
  "GK21sokss_pu:16728": "pratipakṣapravīrāṇāṃ prayuddhānāṃ sumerutaḥ /",
  "GK21sokss_pu:16729": "nāmādau śrūyamāṇe ca kramāt sūryaprabhādibhiḥ // SoKss_8,4.55 //",
  "GK21sokss_pu:16730": "pūrvaṃ subāhor nṛpater vidyādharapates tathā /",
  "GK21sokss_pu:16731": "aṭṭahāsābhidhānasya dvandvayuddham abhūd dvayoḥ // SoKss_8,4.56 //",
  "GK21sokss_pu:16732": "suciraṃ yudhyamānasya tasya viddhasya sāyakaiḥ /",
  "GK21sokss_pu:16733": "aṭṭahāso 'rdhacandreṇa subāhor acchinac chiraḥ // SoKss_8,4.57 //",
  "GK21sokss_pu:16734": "dṛṣṭvā subāhuṃ nihataṃ muṣṭiko 'bhyāpatat krudhā /",
  "GK21sokss_pu:16735": "so 'pi tenāṭṭahāsena hṛdi bāṇahato 'patat // SoKss_8,4.58 //",
  "GK21sokss_pu:16736": "muṣṭike nihate kruddhaḥ pralambo nāma bhūpatiḥ /",
  "GK21sokss_pu:16737": "abhidhāvyāṭṭahāsaṃ taṃ śaravarṣair ayodhayat // SoKss_8,4.59 //",
  "GK21sokss_pu:16738": "aṭṭahāso 'pi tatsainyaṃ hatvā hatvā ca marmaṇi /",
  "GK21sokss_pu:16739": "pralambam api taṃ vīraṃ rathapṛṣṭhe nyapātayat // SoKss_8,4.60 //",
  "GK21sokss_pu:16740": "vīkṣya pralambaṃ nihataṃ mohano nāma bhūpatiḥ /",
  "GK21sokss_pu:16741": "saṃnipatyāṭṭahāsaṃ taṃ tāḍayām āsa sāyakaiḥ // SoKss_8,4.61 //",
  "GK21sokss_pu:16742": "tato 'ṭṭahāsas taṃ chinnakodaṇḍaṃ hatasārathim /",
  "GK21sokss_pu:16743": "dṛḍhaprahārābhihataṃ pātayām āsa mohanam // SoKss_8,4.62 //",
  "GK21sokss_pu:16744": "dṛṣṭvāṭṭahāsena hatāṃś caturaś catureṇa tān /",
  "GK21sokss_pu:16745": "śrutaśarmabalaṃ harṣād unnanāda jayonmukham // SoKss_8,4.63 //",
  "GK21sokss_pu:16746": "tad dṛṣṭvā kupito harṣaḥ sūryaprabhavayasyakaḥ /",
  "GK21sokss_pu:16747": "sasainyam abhyadhāvat tam aṭṭahāsaṃ sasainikaḥ // SoKss_8,4.64 //",
  "GK21sokss_pu:16748": "nivārya ca śarais tasya śarān sainyaṃ nihatya ca /",
  "GK21sokss_pu:16749": "vyāpādya sārathiṃ dvis trir dhanuś chittvā ca sadhvajam // SoKss_8,4.65 //",
  "GK21sokss_pu:16750": "harṣo yad aṭṭahāsasya nirbibheda śaraiḥ śiraḥ /",
  "GK21sokss_pu:16751": "tenāsau rudhirodgārī nipapāta rathād bhuvi // SoKss_8,4.66 //",
  "GK21sokss_pu:16752": "aṭṭahāse hate tādṛk kṣobho 'bhūd atra saṃyuge /",
  "GK21sokss_pu:16753": "kṣaṇād ardhāvaśeṣaṃ tad yena jajñe baladvayam // SoKss_8,4.67 //",
  "GK21sokss_pu:16754": "nipetur eva nihatās tatrāśvagajapattayaḥ /",
  "GK21sokss_pu:16755": "raṇamūrdhani cottasthuḥ kabandhā eva kevalam // SoKss_8,4.68 //",
  "GK21sokss_pu:16756": "tato vikṛtadaṃṣṭrākhyo harṣaṃ vidyādhareśvaraḥ /",
  "GK21sokss_pu:16757": "etyāṭṭahāsanidhanakruddho bāṇair avākirat // SoKss_8,4.69 //",
  "GK21sokss_pu:16758": "harṣo 'pi tasya nirdhūya śarān sadhvajasārathīn /",
  "GK21sokss_pu:16759": "hatvā rathāśvāṃś ciccheda śiro lalitakuṇḍalam // SoKss_8,4.70 //",
  "GK21sokss_pu:16760": "hate vikṛtadaṃṣṭre tu cakravāla iti śrutaḥ /",
  "GK21sokss_pu:16761": "rājā vidyādharo harṣam abhyadhāvad amarṣitaḥ // SoKss_8,4.71 //",
  "GK21sokss_pu:16762": "sa yudhyamānam avadhīd asakṛcchinnakārmukam /",
  "GK21sokss_pu:16763": "cakravālo yudhi śrāntaṃ harṣaṃ śīrṇāparāyudham // SoKss_8,4.72 //",
  "GK21sokss_pu:16764": "tatkrodhād etya nṛpatiḥ pramāthas tam ayodhayat /",
  "GK21sokss_pu:16765": "so 'py ahanyata tenātha cakravālena saṃyuge // SoKss_8,4.73 //",
  "GK21sokss_pu:16766": "tathaiva tena cātrānye 'py ekaśo dhāvitāḥ kramāt /",
  "GK21sokss_pu:16767": "catvāraś cakravālena rājamukhyā nipātitāḥ // SoKss_8,4.74 //",
  "GK21sokss_pu:16768": "kaṅkaṭaś ca viśālaś ca pracaṇḍaś cāṅkurī tathā /",
  "GK21sokss_pu:16769": "tad dṛṣṭvābhyapatat krodhān nirghāto nāma taṃ nṛpaḥ // SoKss_8,4.75 //",
  "GK21sokss_pu:16770": "tau cakravālanirghātau yudhyamānau ciraṃ kramāt /",
  "GK21sokss_pu:16771": "anyonyacūrṇitarathāv abhūtāṃ pādacāriṇau // SoKss_8,4.76 //",
  "GK21sokss_pu:16772": "asicakradharau dvāv apy ākopamilitau ca tau /",
  "GK21sokss_pu:16773": "khaḍgāhatidvidhābhūtamūrdhānau bhuvi petatuḥ // SoKss_8,4.77 //",
  "GK21sokss_pu:16774": "vipannau vīkṣya tau vīrau viṣaṇṇe 'pi baladvaye /",
  "GK21sokss_pu:16775": "raṇāgram āyayau vidyādharendraḥ kālakampanaḥ // SoKss_8,4.78 //",
  "GK21sokss_pu:16776": "rājaputro 'bhyadhāvac ca taṃ prakampananāmakaḥ /",
  "GK21sokss_pu:16777": "sa kālakampanenātra kṣaṇāt tena nyapātyata // SoKss_8,4.79 //",
  "GK21sokss_pu:16778": "tasmin nipatite tasya pañcānye 'bhyapatan rathāḥ /",
  "GK21sokss_pu:16779": "jālikaś caṇḍadattaś ca gopakaḥ somilo 'pi ca // SoKss_8,4.80 //",
  "GK21sokss_pu:16780": "pitṛśarmā ca sarve te śarāṃs tasmin sahāmucan /",
  "GK21sokss_pu:16781": "sa tu pañcāpi tān kālakampano virathīkṛtān // SoKss_8,4.81 //",
  "GK21sokss_pu:16782": "jaghāna yugapad vidhyan nārācair hṛdi pañcabhiḥ /",
  "GK21sokss_pu:16783": "praṇeduḥ khecarās tena vyaṣīdan manujāsurāḥ // SoKss_8,4.82 //",
  "GK21sokss_pu:16784": "tato 'bhyadhāvann apare catvāras taṃ rathāḥ samam /",
  "GK21sokss_pu:16785": "unmattakaḥ praśastaś ca vilambakadhuraṃdharau // SoKss_8,4.83 //",
  "GK21sokss_pu:16786": "sa tān apy avadhīt kālakampano līlayākhilān /",
  "GK21sokss_pu:16787": "tathaiva dhāvitān anyān ṣaḍ rathān nijaghāna saḥ // SoKss_8,4.84 //",
  "GK21sokss_pu:16788": "tejikaṃ geyikaṃ caiva vegilaṃ śākhilaṃ tathā /",
  "GK21sokss_pu:16789": "bhadraṃkaraṃ daṇḍinaṃ ca bhūrisainyān mahārathān // SoKss_8,4.85 //",
  "GK21sokss_pu:16790": "aparāṃś ca punaḥ pañca so 'vadhīn militān yudhi /",
  "GK21sokss_pu:16791": "bhīmabhīṣaṇakumbhīravikaṭān savilocanān // SoKss_8,4.86 //",
  "GK21sokss_pu:16792": "tad dṛṣṭvā kadanaṃ kālakampanena kṛtaṃ raṇe /",
  "GK21sokss_pu:16793": "adhāvat sugaṇo nāma rājaputro 'sya saṃmukhaḥ // SoKss_8,4.87 //",
  "GK21sokss_pu:16794": "sa tena tāvad vidadhe samaṃ yuddham ubhāv api /",
  "GK21sokss_pu:16795": "hatāśvasārathī yāvad virathau tau babhūvatuḥ // SoKss_8,4.88 //",
  "GK21sokss_pu:16796": "tatas taṃ khaḍgayuddhena sugaṇaṃ pādacāriṇam /",
  "GK21sokss_pu:16797": "sa kālakampanaḥ pādacāry eva bhuvi jaghnivān // SoKss_8,4.89 //",
  "GK21sokss_pu:16798": "tāvac ca mānuṣair vidyādharāṇāṃ samam āhavam /",
  "GK21sokss_pu:16799": "asaṃbhāvyaṃ vilokyeva khinno 'staṃ prayayau raviḥ // SoKss_8,4.90 //",
  "GK21sokss_pu:16800": "raktāmbupūrabharitaṃ na paraṃ samarāṅgaṇam /",
  "GK21sokss_pu:16801": "yāvat saṃdhyākṛtapadaṃ yayau vyomāpi śoṇatam // SoKss_8,4.91 //",
  "GK21sokss_pu:16802": "kabandhaiḥ saha bhūteṣu saṃdhyānṛttodyateṣv atha /",
  "GK21sokss_pu:16803": "saṃhṛtya yuddhaṃ yayatuḥ svaniveśāya te bale // SoKss_8,4.92 //",
  "GK21sokss_pu:16804": "śrutaśarmabale tasmin dine vīrā hatās trayaḥ /",
  "GK21sokss_pu:16805": "trayastriṃśat pravīrās tu bale sauryaprabhe hatāḥ // SoKss_8,4.93 //",
  "GK21sokss_pu:16806": "tena bāndhavamittrādinidhanena sudurmanāḥ /",
  "GK21sokss_pu:16807": "sūryaprabhas triyāmāṃ tām āsīd antaḥpurair vinā // SoKss_8,4.94 //",
  "GK21sokss_pu:16808": "anidra eva sacivaiḥ saha saṅgrāmasaṃkathāḥ /",
  "GK21sokss_pu:16809": "tās tāḥ kurvan nināyaitāṃ punaryuddhonmukho niśām // SoKss_8,4.95 //",
  "GK21sokss_pu:16810": "tadbhāryāś ca milanti sma hatabāndhavaduḥkhitāḥ /",
  "GK21sokss_pu:16811": "ekatra tasyāṃ rajanāv anyonyāśvāsanāgatāḥ // SoKss_8,4.96 //",
  "GK21sokss_pu:16812": "ruditāvasare 'py atra kathā nānāvidhā vyadhuḥ /",
  "GK21sokss_pu:16813": "strīṇāṃ na sa kṣaṇo yatra na kathāsv aparāśrayā // SoKss_8,4.97 //",
  "GK21sokss_pu:16814": "tatprasaṅgena tatraikā rājaputrīdam abravīt /",
  "GK21sokss_pu:16815": "āścaryam āryaputro 'dya kathaṃ supto niraṅganaḥ // SoKss_8,4.98 //",
  "GK21sokss_pu:16816": "tac chrutvā vyājahārānyā saṅgrāme svajanakṣayāt /",
  "GK21sokss_pu:16817": "duḥkhito hy āryaputro 'dya ramate strījane katham // SoKss_8,4.99 //",
  "GK21sokss_pu:16818": "tato 'parā bravīti sma prāpnoty abhinavāṃ yadi /",
  "GK21sokss_pu:16819": "varakanyāṃ sa tadduḥkhaṃ vismaraty adhunaiva tat // SoKss_8,4.100 //",
  "GK21sokss_pu:16820": "athetarābravīn maivaṃ yady api strīṣu lampaṭaḥ /",
  "GK21sokss_pu:16821": "tathāpi na sa duḥkhe 'sminn īdṛśaḥ syāt tathāvidhaḥ // SoKss_8,4.101 //",
  "GK21sokss_pu:16822": "iti tāsu vadantīṣu jagādaikā savismayam /",
  "GK21sokss_pu:16823": "brūta strīlampaṭaḥ kasmād āryaputro batedṛśaḥ // SoKss_8,4.102 //",
  "GK21sokss_pu:16824": "āhṛtāsv api bhāryāsu bhūyasīṣu navā navāḥ /",
  "GK21sokss_pu:16825": "aniśaṃ rājaputrīr yat sa gṛhṇan naiva tuṣyati // SoKss_8,4.103 //",
  "GK21sokss_pu:16826": "etac chrutvā vidagdhaikā tāsu nāmnā manovatī /",
  "GK21sokss_pu:16827": "uvāca śrūyatāṃ yena rājāno bahuvallabhāḥ // SoKss_8,4.104 //",
  "GK21sokss_pu:16828": "deśarūpavayaśceṣṭāvijñānādivibhedataḥ /",
  "GK21sokss_pu:16829": "bhinnā guṇā varastrīṇāṃ naikā sarvaguṇānvitā // SoKss_8,4.105 //",
  "GK21sokss_pu:16830": "karṇāṭalāṭasaurāṣṭramadhyadeśādideśajāḥ /",
  "GK21sokss_pu:16831": "yoṣā deśasamācārai rañjayanti nijair nijaiḥ // SoKss_8,4.106 //",
  "GK21sokss_pu:16832": "kāścid dharanti sudṛśaḥ śāradendunibhair mukhaiḥ /",
  "GK21sokss_pu:16833": "anyāḥ kanakakumbhābhaiḥ stanair unnatasaṃhataiḥ // SoKss_8,4.107 //",
  "GK21sokss_pu:16834": "smarasiṃhāsanaprakhyair aparā jaghanasthalaiḥ /",
  "GK21sokss_pu:16835": "itarāś cetarair aṅgaiḥ svasaundaryamanoramaiḥ // SoKss_8,4.108 //",
  "GK21sokss_pu:16836": "kācit kāñcanagaurāṅgī priyaṅguśyāmalāparā /",
  "GK21sokss_pu:16837": "anyā raktāvadātā ca dṛṣṭvaiva haratīkṣaṇe // SoKss_8,4.109 //",
  "GK21sokss_pu:16838": "kācit pratyagrasubhagā kācit saṃpūrṇayauvanā /",
  "GK21sokss_pu:16839": "kācit prauḍhatvasurasā prasaradvibhramojjvalā // SoKss_8,4.110 //",
  "GK21sokss_pu:16840": "hasantī śobhate kācit kācit kope 'pi hāriṇī /",
  "GK21sokss_pu:16841": "vrajantī gajavat kāpi haṃsavat kāpi rājate // SoKss_8,4.111 //",
  "GK21sokss_pu:16842": "ālapanty amṛteneva kācid āsiñcati śrutim /",
  "GK21sokss_pu:16843": "sabhrūvilāsaṃ paśyantī svabhāvād bhāti kācana // SoKss_8,4.112 //",
  "GK21sokss_pu:16844": "nṛttena rocate kācit kācid gītena rājate /",
  "GK21sokss_pu:16845": "vīṇādivādanajñānenānyā kāntā ca rocate // SoKss_8,4.113 //",
  "GK21sokss_pu:16846": "kācid bāhyaratābhijñā kācid ābhyantarapriyā /",
  "GK21sokss_pu:16847": "prasādhanojjvalā kācit kācid vaidagdhyaśobhitā // SoKss_8,4.114 //",
  "GK21sokss_pu:16848": "bhartṛcittagrahābhijñā cānyā saubhāgyam aśrute /",
  "GK21sokss_pu:16849": "kiyad vā vacmi bahavo 'py anye 'nyāsāṃ pṛthag guṇāḥ // SoKss_8,4.115 //",
  "GK21sokss_pu:16850": "tad evam iha kasyāścid guṇaḥ ko'pi varastriyaḥ /",
  "GK21sokss_pu:16851": "na tu sarvaguṇāḥ sarvās trilokyām api kāścana // SoKss_8,4.116 //",
  "GK21sokss_pu:16852": "ato nānārasāsvādalabdhakakṣyāḥ kileśvarāḥ /",
  "GK21sokss_pu:16853": "āhṛtyāpy āharantyeva bhāryā navanavāḥ sadā // SoKss_8,4.117 //",
  "GK21sokss_pu:16854": "uttamās tu na vāñchanti paradārān kathaṃcana /",
  "GK21sokss_pu:16855": "tann āryaputrasyaiṣa syād doṣo nerṣyā ca naḥ kṣamā // SoKss_8,4.118 //",
  "GK21sokss_pu:16856": "evamādyā manovatyā proktāḥ sūryaprabhāṅganāḥ /",
  "GK21sokss_pu:16857": "anyā madanasenādyās tathaivocuḥ kathāḥ kramāt // SoKss_8,4.119 //",
  "GK21sokss_pu:16858": "tato 'tirasataś ca tā vigatayantraṇānargalāḥ parasparam upādiśan suratakāryatantrāṇy api /",
  "GK21sokss_pu:16859": "prasaṅgamilitāḥ kathāprasarasaktacittā mithas tad asti na kim apy aho yad iha nodvamanti striyaḥ // SoKss_8,4.120 //",
  "GK21sokss_pu:16860": "atha katham api dīrghā sā kathā cātra tāsām avasitim upayātā sā ca rātriḥ krameṇa /",
  "GK21sokss_pu:16861": "timiravigamavelāvekṣaṇaikābhikāṅkṣo ripubalavijigīṣos tatra sūryaprabhasya // SoKss_8,4.121 //",
  "GK21sokss_pu:16862": "iti mahākaviśrīsomadevabhaṭṭaviracite kathāsaritsāgare sūryaprabhalambake caturthas taraṅgaḥ /",
  "GK21sokss_pu:16863": "pañcamas taraṅgaḥ //",
  "GK21sokss_pu:16864": "atha yuddhabhuvaṃ prātar jagmuḥ sūryaprabhādayaḥ /",
  "GK21sokss_pu:16865": "śrutaśarmādayas te ca saṃnaddhāḥ sabalāḥ punaḥ // SoKss_8,5.1 //",
  "GK21sokss_pu:16866": "punaś ca sendrāḥ sabrahmaviṣṇurudrāḥ surāsurāḥ /",
  "GK21sokss_pu:16867": "sayakṣoragagandharvāḥ saṅgrāmaṃ draṣṭum āyayuḥ // SoKss_8,5.2 //",
  "GK21sokss_pu:16868": "śrutaśarmabale cakravyūhaṃ dāmodaro vyadhāt /",
  "GK21sokss_pu:16869": "vajravyūhaṃ prabhāsaś ca sūryaprabhabale 'karot // SoKss_8,5.3 //",
  "GK21sokss_pu:16870": "tataḥ pravavṛte yuddhaṃ tayor ubhayasainyayoḥ /",
  "GK21sokss_pu:16871": "tūryaiḥ subhaṭanādaiś ca badhirīkṛtadiktaṭam // SoKss_8,5.4 //",
  "GK21sokss_pu:16872": "samyak chastrahatāḥ śūrā bhindanti mama maṇḍalam /",
  "GK21sokss_pu:16873": "itīva śarajālāntaśchanno bhānur abhūd bhiyā // SoKss_8,5.5 //",
  "GK21sokss_pu:16874": "dāmodarakṛtaṃ cakravyuham anyena durbhidam /",
  "GK21sokss_pu:16875": "bhittvā prabhāsaḥ prāvikṣad atha sūryaprabhājñayā // SoKss_8,5.6 //",
  "GK21sokss_pu:16876": "taṃ ca dāmodaro vyūhacchidram etyāvṛṇot svayam /",
  "GK21sokss_pu:16877": "prabhāso yayudhe taṃ ca tatraikaratha eva saḥ // SoKss_8,5.7 //",
  "GK21sokss_pu:16878": "praviṣṭam ekakaṃ taṃ ca dṛṣṭvā sūryaprabho 'tha saḥ /",
  "GK21sokss_pu:16879": "paścāt pañcadaśaitasya visasarja mahārathān // SoKss_8,5.8 //",
  "GK21sokss_pu:16880": "prakampanaṃ dhūmaketuṃ kālakampanakaṃ tathā /",
  "GK21sokss_pu:16881": "mahāmāyaṃ marudvegaṃ prahastaṃ vajrapañjaram // SoKss_8,5.9 //",
  "GK21sokss_pu:16882": "kālacakraṃ pramathanaṃ siṃhanādaṃ sakambalam /",
  "GK21sokss_pu:16883": "vikaṭākṣaṃ pravahaṇaṃ taṃ kuñjarakumārakam // SoKss_8,5.10 //",
  "GK21sokss_pu:16884": "taṃ ca prahṛṣṭaromāṇam asurādhipasattamam /",
  "GK21sokss_pu:16885": "te pradhāvya yayuḥ sarve vyūhadvāraṃ mahārathāḥ // SoKss_8,5.11 //",
  "GK21sokss_pu:16886": "tatra dāmodaro pūrvaṃ svapauruṣam adarśayat /",
  "GK21sokss_pu:16887": "yad eka eva yuyudhe taiḥ pañcadaśabhiḥ saha // SoKss_8,5.12 //",
  "GK21sokss_pu:16888": "tad dṛṣṭvā nāradamuniṃ pārśvasthaṃ vāsavo 'bhyadhat /",
  "GK21sokss_pu:16889": "sūryaprabhādyā asurāvatārā akhilās tathā // SoKss_8,5.13 //",
  "GK21sokss_pu:16890": "śrutaśarmā madaṃśaś ca sarve vidyādharā ime /",
  "GK21sokss_pu:16891": "devāṃśās tad ayaṃ yuktyā mune devāsurāhavaḥ // SoKss_8,5.14 //",
  "GK21sokss_pu:16892": "tasmiṃś ca paśya devānāṃ sahāyaḥ sarvadā hariḥ /",
  "GK21sokss_pu:16893": "dāmodaras tadaṃśo 'yam evaṃ tad iha yudhyate // SoKss_8,5.15 //",
  "GK21sokss_pu:16894": "evaṃ śakre vadaty asya dāmodaracamūpateḥ /",
  "GK21sokss_pu:16895": "mahārathāḥ samājagmuḥ sāhāyyāya caturdaśa // SoKss_8,5.16 //",
  "GK21sokss_pu:16896": "brahmagupto vāyubalo yamadaṃṣṭraḥ suroṣaṇaḥ /",
  "GK21sokss_pu:16897": "roṣāvaroho 'tibalas tejaḥprabhadhuraṃdharau // SoKss_8,5.17 //",
  "GK21sokss_pu:16898": "kuberadatto varuṇaśarmā kambalikas tathā /",
  "GK21sokss_pu:16899": "vīraś ca duṣṭamadano dohanārohaṇāv ubhau // SoKss_8,5.18 //",
  "GK21sokss_pu:16900": "dāmodarayutās te 'pi vīrāḥ pañcadaśaiva tān /",
  "GK21sokss_pu:16901": "sūryaprabhīyān rurudhur vīrān vyūhāgrayodhinaḥ // SoKss_8,5.19 //",
  "GK21sokss_pu:16902": "tato 'tra dvandvayuddhāni teṣām āsan parasparam /",
  "GK21sokss_pu:16903": "dāmodareṇāstrayuddhaṃ samaṃ cakre prakampanaḥ // SoKss_8,5.20 //",
  "GK21sokss_pu:16904": "brahmadattena ca samaṃ dhūmaketur ayudhyata /",
  "GK21sokss_pu:16905": "mahāmāyas tu yuyudhe sahaivātibalena ca // SoKss_8,5.21 //",
  "GK21sokss_pu:16906": "tejaḥprabheṇa yuyudhe dānavaḥ kālakampanaḥ /",
  "GK21sokss_pu:16907": "saha vāyubalenāpi marudvego mahāsuraḥ // SoKss_8,5.22 //",
  "GK21sokss_pu:16908": "yamadaṃṣṭreṇa ca samaṃ yuyudhe vajrapañjaraḥ /",
  "GK21sokss_pu:16909": "samaṃ suroṣaṇenāpi kālacakro 'surottamaḥ // SoKss_8,5.23 //",
  "GK21sokss_pu:16910": "sākaṃ kuberadattena yuddhaṃ pramathano vyadhāt /",
  "GK21sokss_pu:16911": "siṃhanādaś ca daityendraḥ samaṃ varuṇaśarmaṇā // SoKss_8,5.24 //",
  "GK21sokss_pu:16912": "yuddhaṃ pravahaṇo duṣṭadamanena sahākarot /",
  "GK21sokss_pu:16913": "prahṛṣṭaromā roṣāvaroheṇāpi ca dānavaḥ // SoKss_8,5.25 //",
  "GK21sokss_pu:16914": "dhuraṃdhareṇa ca samaṃ vikaṭākṣo vyadhād yudham /",
  "GK21sokss_pu:16915": "yuddhaṃ kambalikaś cakre samaṃ kambalikena ca // SoKss_8,5.26 //",
  "GK21sokss_pu:16916": "ārohaṇena ca samaṃ sa kuñjarakumārakaḥ /",
  "GK21sokss_pu:16917": "mahotpātāparākhyeṇa prahasto dohanena ca // SoKss_8,5.27 //",
  "GK21sokss_pu:16918": "evaṃ mahārathadvandveṣv eṣu tatra parasparam /",
  "GK21sokss_pu:16919": "vyūhāgre yudhyamāneṣu sunītho mayam abhyadhāt // SoKss_8,5.28 //",
  "GK21sokss_pu:16920": "kaṣṭam asmadrathāḥ śūrā nānāyuddhavido 'py amī /",
  "GK21sokss_pu:16921": "ruddhāḥ pratirathair etaiḥ paśya vyūhapraveśataḥ // SoKss_8,5.29 //",
  "GK21sokss_pu:16922": "prabhāsaś caika evāgre praviṣṭo 'trāvicāritam /",
  "GK21sokss_pu:16923": "tan na jānīmahe kasya kim ivātra bhaviṣyati // SoKss_8,5.30 //",
  "GK21sokss_pu:16924": "etac chrutvā bravīti sma taṃ suvāsakumārakaḥ /",
  "GK21sokss_pu:16925": "trailokye 'pi na paryāptāḥ sasurāsuramānuṣāḥ // SoKss_8,5.31 //",
  "GK21sokss_pu:16926": "ekasyāsya prabhāsasya kiṃ punaḥ khecarā ime /",
  "GK21sokss_pu:16927": "tad eṣā katham asthāne śaṅkā vo jānatām api // SoKss_8,5.32 //",
  "GK21sokss_pu:16928": "evaṃ munikumāre 'smin bruvāṇe kālakampanaḥ /",
  "GK21sokss_pu:16929": "vidyādharaḥ prabhāsasya yudhi saṃmukham āyayau // SoKss_8,5.33 //",
  "GK21sokss_pu:16930": "tataḥ prabhāso 'vādīt taṃ re re hy apakṛtaṃ tvayā /",
  "GK21sokss_pu:16931": "atīva nas tad adyeha paśyāmas tava pauruṣam // SoKss_8,5.34 //",
  "GK21sokss_pu:16932": "ity uktvā vyasṛjat tasmin prabhāso viśikhāvalim /",
  "GK21sokss_pu:16933": "so 'pi taṃ sāyakaiḥ kālakampano 'vākirac chitaiḥ // SoKss_8,5.35 //",
  "GK21sokss_pu:16934": "astrapratyastrayuddhena yuyudhāte mithas tataḥ /",
  "GK21sokss_pu:16935": "pradattabhuvanāścaryau tau vidyādharamānuṣau // SoKss_8,5.36 //",
  "GK21sokss_pu:16936": "atha prabhāso viśikhenaikenāpātayad dhvajam /",
  "GK21sokss_pu:16937": "dvitīyenāvadhīt kālakampanasya ca sārathim // SoKss_8,5.37 //",
  "GK21sokss_pu:16938": "caturbhiś caturaś cāśvān dhanur ekena cācchinat /",
  "GK21sokss_pu:16939": "dvabhyāṃ hastau bhujau dvābhyāṃ dvābhyāṃ ca śravaṇāv ubhau // SoKss_8,5.38 //",
  "GK21sokss_pu:16940": "ekena śitadhāreṇa śiraś ciccheda tasya ca /",
  "GK21sokss_pu:16941": "prabhāsaḥ pattriṇā śatror darśitādbhutalāghavaḥ // SoKss_8,5.39 //",
  "GK21sokss_pu:16942": "evaṃ prāṅnihitānekapravīrotthena manyunā /",
  "GK21sokss_pu:16943": "prabhāso nigrahaṃ kālakampanasya vyadhād iva // SoKss_8,5.40 //",
  "GK21sokss_pu:16944": "dṛṣṭvā ca taṃ hataṃ vidyādhareśaṃ manujāsuraiḥ /",
  "GK21sokss_pu:16945": "nādaś cakre viṣādaś ca jagme sapadi khecaraiḥ // SoKss_8,5.41 //",
  "GK21sokss_pu:16946": "tato vidyutprabho nāma kālañjaragirīśvaraḥ /",
  "GK21sokss_pu:16947": "prabhāsam abhyadhāvat taṃ krudhā vidyādharādhipaḥ // SoKss_8,5.42 //",
  "GK21sokss_pu:16948": "tasyāpi yudhyamānasya prabhāsaḥ sa mahādhvajam /",
  "GK21sokss_pu:16949": "chittvā cakarta kodaṇḍam āttam āttaṃ punaḥ punaḥ // SoKss_8,5.43 //",
  "GK21sokss_pu:16950": "tataḥ sa māyayotpatya cchanno vidyutprabho nabhaḥ /",
  "GK21sokss_pu:16951": "prabhāsasyopari hrīto vavarṣāsigadādikān // SoKss_8,5.44 //",
  "GK21sokss_pu:16952": "prabhāso 'pi vidhūyāstrais tadāyudhaparamparām /",
  "GK21sokss_pu:16953": "kṛtvā prakāśanāstreṇa prakāśaṃ taṃ nabhaścaram // SoKss_8,5.45 //",
  "GK21sokss_pu:16954": "dattvā mahāstram āgneyaṃ tattejodagdham ambarāt /",
  "GK21sokss_pu:16955": "vidyutprabhaṃ bhūmitale gatajīvam apātayat // SoKss_8,5.46 //",
  "GK21sokss_pu:16956": "tad dṛṣṭvā śrutaśarmā tān nijagāda mahārathān /",
  "GK21sokss_pu:16957": "paśyatānena nihatau dvau mahārathayūthapau // SoKss_8,5.47 //",
  "GK21sokss_pu:16958": "tat kiṃ sahadhve saṃbhūya yuṣmābhir hanyatām ayam /",
  "GK21sokss_pu:16959": "tac chrutvāṣṭau rathāḥ kruddhāḥ prabhāsaṃ paryavārayan // SoKss_8,5.48 //",
  "GK21sokss_pu:16960": "ekaḥ kaṅkaṭakādrīndranivāsī rathayūthapaḥ /",
  "GK21sokss_pu:16961": "ūrdhvarometi vikhyāto vidyādharamahīpatiḥ // SoKss_8,5.49 //",
  "GK21sokss_pu:16962": "dharaṇīdharaśailādhipatir vikrośanābhidhaḥ /",
  "GK21sokss_pu:16963": "vidyādharāṇām adhipo dvitīyaś ca mahārathaḥ // SoKss_8,5.50 //",
  "GK21sokss_pu:16964": "indumālī tṛtīyaś ca līlāparvataketanaḥ /",
  "GK21sokss_pu:16965": "vīro 'tirathayūthasya patir vidyādharaprabhuḥ // SoKss_8,5.51 //",
  "GK21sokss_pu:16966": "malayādrinivāsī ca kākāṇḍaka iti śrutaḥ /",
  "GK21sokss_pu:16967": "rathayūthapatī rājā caturthaḥ khecarottamaḥ // SoKss_8,5.52 //",
  "GK21sokss_pu:16968": "niketādripatir nāmnā darpavāhaś ca pañcamaḥ /",
  "GK21sokss_pu:16969": "ṣaṣṭhaś ca dhūrtavahano nāmnāñjanagirīśvaraḥ // SoKss_8,5.53 //",
  "GK21sokss_pu:16970": "vidyādharāv imau cātirathayūthapatī ubhau /",
  "GK21sokss_pu:16971": "saptamo gardabharatho rājā kumudaparvate // SoKss_8,5.54 //",
  "GK21sokss_pu:16972": "nāmnā varāhasvāmīti yo mahārathayūthapaḥ /",
  "GK21sokss_pu:16973": "tadrupo dundubhikṣmābhṛd ratho medhāvaro 'ṣṭamaḥ // SoKss_8,5.55 //",
  "GK21sokss_pu:16974": "ebhir aṣṭabhir āgatya muktān bāṇān vidhūya saḥ /",
  "GK21sokss_pu:16975": "prabhāso yugapat sarvān sāyakair vidhyati sma tān // SoKss_8,5.56 //",
  "GK21sokss_pu:16976": "jaghāna kasyacic cāśvān kasyacit sārathiṃ tathā /",
  "GK21sokss_pu:16977": "cakarta kasyacit ketuṃ kasyacic cācchinad dhanuḥ // SoKss_8,5.57 //",
  "GK21sokss_pu:16978": "medhāvaraṃ caturbhis tu śarair viddhvā samaṃ hṛdi /",
  "GK21sokss_pu:16979": "apātayan mahīpṛṣṭhe sadyo 'pahṛtajīvitam // SoKss_8,5.58 //",
  "GK21sokss_pu:16980": "tataś ca yodhayann anyān kuñcitodbaddhakuntalam /",
  "GK21sokss_pu:16981": "śareṇāñjalikenārād ūrdhvaromṇaḥ śiro 'cchinat // SoKss_8,5.59 //",
  "GK21sokss_pu:16982": "śeṣāṃś ca ṣaṭ tān ekaikabhallanirlūnakaṃdharān /",
  "GK21sokss_pu:16983": "hatāśvasārathīn kṛtvā sa prabhāso nyapātayat // SoKss_8,5.60 //",
  "GK21sokss_pu:16984": "papāta puṣpavṛṣṭiś ca tasya mūrdhni tato divaḥ /",
  "GK21sokss_pu:16985": "uttejitāsuranṛpā vicchāyīkṛtakhecarā // SoKss_8,5.61 //",
  "GK21sokss_pu:16986": "tato 'nye tatra catvāraḥ preṣitāḥ śrutaśarmaṇā /",
  "GK21sokss_pu:16987": "mahārathāḥ prabhāsaṃ taṃ rundhanti sma dhanurdharāḥ // SoKss_8,5.62 //",
  "GK21sokss_pu:16988": "ekaḥ kācarako nāma kuraṇḍakagireḥ patiḥ /",
  "GK21sokss_pu:16989": "dvitīyo diṇḍimālī ca pañcakādrisamāśrayaḥ // SoKss_8,5.63 //",
  "GK21sokss_pu:16990": "vibhāvasus tṛtīyaś ca rājā jayapurācale /",
  "GK21sokss_pu:16991": "caturtho dhavalo nāma bhūmituṇḍakaśāsitā // SoKss_8,5.64 //",
  "GK21sokss_pu:16992": "te mahārathayūtādhipatayaḥ khecarottamāḥ /",
  "GK21sokss_pu:16993": "prabhāse pañca pañceṣuśatāni mumucuḥ samam // SoKss_8,5.65 //",
  "GK21sokss_pu:16994": "prabhāsaś ca kramāt teṣām ekaikasyāvahelayā /",
  "GK21sokss_pu:16995": "ekena dhvajam ekena dhanur ekena sārathim // SoKss_8,5.66 //",
  "GK21sokss_pu:16996": "caturbhir aśvān iṣuṇā tv ekenāpātayac chiraḥ /",
  "GK21sokss_pu:16997": "śarair aṣṭabhir ekaikaṃ samāpyaivaṃ nanāda saḥ // SoKss_8,5.67 //",
  "GK21sokss_pu:16998": "atha vidyādharā bhūyaḥ śrutaśarmājñayā yudhi /",
  "GK21sokss_pu:16999": "anye catvāra evāsya prabhāsasya samāgaman // SoKss_8,5.68 //",
  "GK21sokss_pu:17000": "ekaḥ kuvalayaśyāmaḥ kṣetre viśvāvasor budhāt /",
  "GK21sokss_pu:17001": "jāto bhadraṃkaro nāma dvitīyaś ca niyantrakaḥ // SoKss_8,5.69 //",
  "GK21sokss_pu:17002": "utpanno jambhakakṣetre bhaumād agninibhaprabhaḥ /",
  "GK21sokss_pu:17003": "tṛtīyaḥ kālakopākhyaḥ kṣetre dāmodarasya ca // SoKss_8,5.70 //",
  "GK21sokss_pu:17004": "jātaḥ śanaiścarāt kṛṣṇakṛṣṇaḥ kapilamūrdhajaḥ /",
  "GK21sokss_pu:17005": "jātaś coḍupateḥ kṣetre mahendrasacivād grahāt // SoKss_8,5.71 //",
  "GK21sokss_pu:17006": "nāmnā vikramaśaktiś ca caturthaḥ kanakadyutiḥ /",
  "GK21sokss_pu:17007": "trayo 'tirathayūthādhipatīnām eṣu yūthapāḥ // SoKss_8,5.72 //",
  "GK21sokss_pu:17008": "caturthas tu mahāvīras tadabhyadhikavikramaḥ /",
  "GK21sokss_pu:17009": "te ca prabhāsaṃ divyāstrair yodhayām āsur uddhatāḥ // SoKss_8,5.73 //",
  "GK21sokss_pu:17010": "[mahā em. for sahā]",
  "GK21sokss_pu:17011": "tāni nārāyaṇāstreṇa prabhāso 'strāṇy avārayat /",
  "GK21sokss_pu:17012": "teṣāṃ ca helayaikaikasyāṣṭakṛtvo 'cchinad dhanuḥ // SoKss_8,5.74 //",
  "GK21sokss_pu:17013": "tatas tatprahitān prāsagadādīn pratihatya saḥ /",
  "GK21sokss_pu:17014": "hatāśvasārathīn sarvān virathān akaroc ca tān // SoKss_8,5.75 //",
  "GK21sokss_pu:17015": "tad dṛṣṭvā visasarjānyāñ chrutaśarmā drutaṃ daśa /",
  "GK21sokss_pu:17016": "rathayūthapayūthādhipatīn vidyādharādhipān // SoKss_8,5.76 //",
  "GK21sokss_pu:17017": "damākhyaṃ niyamākhyaṃ ca svarūpasadṛśākṛtī /",
  "GK21sokss_pu:17018": "ketumāleśvarakṣetre jātau dvāv aśvinoḥ sutau // SoKss_8,5.77 //",
  "GK21sokss_pu:17019": "vikramaṃ saṃkramaṃ caiva parākramam athākramam /",
  "GK21sokss_pu:17020": "saṃmardanaṃ mardanaṃ ca pramardanavimardanau // SoKss_8,5.78 //",
  "GK21sokss_pu:17021": "kṣetrajān makarandasyāpy aṣṭau vasusutān samān /",
  "GK21sokss_pu:17022": "teṣv āgateṣu cādyās te 'py ārohann aparān rathān // SoKss_8,5.79 //",
  "GK21sokss_pu:17023": "taiś caturdaśabhiḥ kṛtsnair militaiḥ śaravarṣibhiḥ /",
  "GK21sokss_pu:17024": "niṣkampa eva yuyudhe prabhāsaś citram ekakaḥ // SoKss_8,5.80 //",
  "GK21sokss_pu:17025": "tataḥ sūryaprabhādeśād vyūhāgrāt tyaktasaṃgarau /",
  "GK21sokss_pu:17026": "sa kuñjarakumāraś ca prahastaś ca dhṛtāyudhau // SoKss_8,5.81 //",
  "GK21sokss_pu:17027": "utpatya vyomamārgeṇa dhavalaśyāmalākṛtī /",
  "GK21sokss_pu:17028": "tasyopajagmatuḥ pārśvaṃ rāmakṛṣṇāv ivāparau // SoKss_8,5.82 //",
  "GK21sokss_pu:17029": "tau padātī rathasthau dvau damaṃ ca niyamaṃ ca tam /",
  "GK21sokss_pu:17030": "vyākulīcakratuś chinnacāpau nihatasārathī // SoKss_8,5.83 //",
  "GK21sokss_pu:17031": "bhayād ārūḍhayor vyoma tayor ārohataḥ sma tau /",
  "GK21sokss_pu:17032": "sa kuñjarakumāraś ca prahastaś ca dhṛtāyudhau // SoKss_8,5.84 //",
  "GK21sokss_pu:17033": "tad dṛṣṭvā rabhasāt sūryaprabho 'tra prāhiṇot tayoḥ /",
  "GK21sokss_pu:17034": "mahābuddhyacaladbuddhī sārathitve svamantriṇau // SoKss_8,5.85 //",
  "GK21sokss_pu:17035": "so 'tha prahasto dṛṣṭvā tāv adṛśyāv api māyayā /",
  "GK21sokss_pu:17036": "siddhāñjanaprayogeṇa sakuñjarakumārakaḥ // SoKss_8,5.86 //",
  "GK21sokss_pu:17037": "tathā vivyādha bāṇaughaiḥ palāyya yayatur yathā /",
  "GK21sokss_pu:17038": "damaś ca niyamaś cobhau tau vidyādharaputrakau // SoKss_8,5.87 //",
  "GK21sokss_pu:17039": "prabhāso yudhyamānaś ca śeṣair dvādaśabhiḥ saha /",
  "GK21sokss_pu:17040": "teṣāṃ cakarta kodaṇḍān asakṛt kalitān api // SoKss_8,5.88 //",
  "GK21sokss_pu:17041": "prahasto 'bhyetya sarveṣām avadhīt sārathīn samam /",
  "GK21sokss_pu:17042": "sa kuñjarakumāro 'pi jaghānaiṣāṃ turaṃgamān // SoKss_8,5.89 //",
  "GK21sokss_pu:17043": "tatas tatrārathāḥ sarve dvādaśāpi sametya te /",
  "GK21sokss_pu:17044": "hanyamānās tribhir vīraiḥ palāyya samarād yayuḥ // SoKss_8,5.90 //",
  "GK21sokss_pu:17045": "tato 'nyau śrutaśarmā dvau rathātirathayūthapau /",
  "GK21sokss_pu:17046": "vidyādharau preṣitavān duḥkhakrodhatrapākulaḥ // SoKss_8,5.91 //",
  "GK21sokss_pu:17047": "ekaṃ candrakulādrīndrapateḥ kṣetre niśākarāt /",
  "GK21sokss_pu:17048": "utpannaṃ candraguptākhyaṃ kāntaṃ candram ivāparam // SoKss_8,5.92 //",
  "GK21sokss_pu:17049": "dhuraṃdharācalādhīśakṣetre jātaṃ mahādyutim /",
  "GK21sokss_pu:17050": "nagaraṃgamanāmānaṃ dvitīyaṃ sacivaṃ svakam // SoKss_8,5.93 //",
  "GK21sokss_pu:17051": "tāv api kṣiptabāṇaughau kṣaṇena virathīkṛtau /",
  "GK21sokss_pu:17052": "taiḥ prabhāsādibhis tyaktvā yuddhaṃ naṣṭau babhūvatuḥ // SoKss_8,5.94 //",
  "GK21sokss_pu:17053": "tato nadatsu manujeṣv asureṣu ca sa svayam /",
  "GK21sokss_pu:17054": "āgāc caturbhiḥ sahitaḥ śrutaśarmā mahārathaiḥ // SoKss_8,5.95 //",
  "GK21sokss_pu:17055": "mahaughārohaṇotpātavetravatsaṃjñakaiḥ kramāt /",
  "GK21sokss_pu:17056": "tvaṣṭur bhagasya cāryamṇaḥ pūṣṇaś cāpy ātmasaṃbhavaiḥ // SoKss_8,5.96 //",
  "GK21sokss_pu:17057": "caturṇāṃ citrapādādividyādharamahībhujām /",
  "GK21sokss_pu:17058": "malayādyadrināthānāṃ kṣetrajaiḥ prājyavikramaiḥ // SoKss_8,5.97 //",
  "GK21sokss_pu:17059": "tatas tenātyamarṣāndhenātmanā pañcamena te /",
  "GK21sokss_pu:17060": "ayudhyanta prabhāsādyās trayo 'tra śrutaśarmaṇā // SoKss_8,5.98 //",
  "GK21sokss_pu:17061": "tadā tair muktam anyonyaṃ bāṇajālaṃ babhau divi /",
  "GK21sokss_pu:17062": "raṇalakṣmyā tapaty arke vitānakam ivātatam // SoKss_8,5.99 //",
  "GK21sokss_pu:17063": "tato vidyādharās te 'pi punas tatrāyayur mṛdhe /",
  "GK21sokss_pu:17064": "virathībhūya ye naṣṭā babhūvuḥ samarāt tadā // SoKss_8,5.100 //",
  "GK21sokss_pu:17065": "atha tāñ śrutaśarmādīn militān āhave bahūn /",
  "GK21sokss_pu:17066": "dṛṣṭvā sūryaprabho 'nyān svān prabhāsādyanupoṣaṇe // SoKss_8,5.101 //",
  "GK21sokss_pu:17067": "mahārathān prahitavān prajñāḍhyaprabhṛtīn sakhīn /",
  "GK21sokss_pu:17068": "vīrasenaśatānīkamukhyān rājasutāṃs tadā // SoKss_8,5.102 //",
  "GK21sokss_pu:17069": "vyomnātra teṣāṃ yātānāṃ sa ca sūryaprabho rathān /",
  "GK21sokss_pu:17070": "bhūtāsanavimānena prajighāya dyuvartmanā // SoKss_8,5.103 //",
  "GK21sokss_pu:17071": "tataḥ sarveṣu teṣv atra rathārūḍheṣu dhanviṣu /",
  "GK21sokss_pu:17072": "vidyādharendrāḥ śeṣā apy ājagmuḥ śrutaśarmaṇaḥ // SoKss_8,5.104 //",
  "GK21sokss_pu:17073": "teṣāṃ vidyādhareśānāṃ taiḥ prabhāsādibhiḥ saha /",
  "GK21sokss_pu:17074": "saṃprahāraḥ pravṛtto 'bhūn mahāsainyakṣayāvahaḥ // SoKss_8,5.105 //",
  "GK21sokss_pu:17075": "tatra ca dvandvasaṅgrāmeṣv anyonyaṃ sainyayor dvayoḥ /",
  "GK21sokss_pu:17076": "hatā mahārathās te te mānuṣāsurakhecarāḥ // SoKss_8,5.106 //",
  "GK21sokss_pu:17077": "vīrasenena nihataḥ sānugo dhūmralocanaḥ /",
  "GK21sokss_pu:17078": "vīraseno 'pi virathībhūtaḥ san hariśarmaṇā // SoKss_8,5.107 //",
  "GK21sokss_pu:17079": "hato vidyādharo vīro hiraṇyākṣo 'bhimanyunā /",
  "GK21sokss_pu:17080": "abhimanyuḥ sunetreṇa hato haribhaṭas tathā // SoKss_8,5.108 //",
  "GK21sokss_pu:17081": "sunetraś ca prabhāsena śiraś chitvā nipātitaḥ /",
  "GK21sokss_pu:17082": "jvālāmālī mahāyuś cāpy anyonyena hatāv ubhau // SoKss_8,5.109 //",
  "GK21sokss_pu:17083": "kumbhīrako nīrasakaḥ prāharan daśanair api /",
  "GK21sokss_pu:17084": "kharvaś ca bhujayoś chedāt suśarmā cogravikramaḥ // SoKss_8,5.110 //",
  "GK21sokss_pu:17085": "trayaḥ śatrubhaṭavyāghrabhaṭasiṃhabhaṭā api /",
  "GK21sokss_pu:17086": "hatāḥ pravahaṇenaite vidyādharamahībhṛtā // SoKss_8,5.111 //",
  "GK21sokss_pu:17087": "sa surohavirohābhyāṃ dvābhyāṃ pravahaṇo hataḥ /",
  "GK21sokss_pu:17088": "śmaśānavāsinā dvau ca hatau siṃhabalena tau // SoKss_8,5.112 //",
  "GK21sokss_pu:17089": "sa pretavāhanaḥ siṃhabalaḥ kapilako 'pi ca /",
  "GK21sokss_pu:17090": "citrāpīḍas tato vidyādharendro 'tha jagajjvaraḥ // SoKss_8,5.113 //",
  "GK21sokss_pu:17091": "tataḥ kāntāpatiḥ śūraḥ suvarṇaś ca mahābalaḥ /",
  "GK21sokss_pu:17092": "dvau ca kāmaghanakrodhapatī vidyādhareśvarau // SoKss_8,5.114 //",
  "GK21sokss_pu:17093": "baladevas tato rājā vicitrāpīḍa eva ca /",
  "GK21sokss_pu:17094": "rājaputraśatānīkenaite daśa nipātitāḥ // SoKss_8,5.115 //",
  "GK21sokss_pu:17095": "evaṃ hateṣu vīreṣu dṛṣṭvā vidyādharakṣayam /",
  "GK21sokss_pu:17096": "śrutaśarmā śatānīkam abhyadhāvat svayaṃ krudhā // SoKss_8,5.116 //",
  "GK21sokss_pu:17097": "tatas tayor ā dināntaṃ sainyakṣayakaraṃ mahat /",
  "GK21sokss_pu:17098": "āścaryam api devānāṃ tāvad yuddham abhūd dvayoḥ // SoKss_8,5.117 //",
  "GK21sokss_pu:17099": "śatāni yāvad utthāya kabandhānāṃ samantataḥ /",
  "GK21sokss_pu:17100": "bhūtānāṃ cakrur ālambaṃ saṃdhyānṛttotsavāgame // SoKss_8,5.118 //",
  "GK21sokss_pu:17101": "ahnaḥ kṣaye 'tha bahusainyavināśavignā vidyādharā nihatabāndhavaduḥkhitāś ca /",
  "GK21sokss_pu:17102": "martyāsurāḥ prasabhalabdhajayāś ca jagmuḥ saṃhṛtya yuddham ubhaye svaniveśanāni // SoKss_8,5.119 //",
  "GK21sokss_pu:17103": "tatkālam atra ca sumeruniveditau dvau vidyādharāv adhipatī rathayūthapānām /",
  "GK21sokss_pu:17104": "abhyetya taṃ parihṛtaśrutaśarmapakṣau sūryaprabhaṃ jagadatur vihitapraṇāmau // SoKss_8,5.120 //",
  "GK21sokss_pu:17105": "āvāṃ mahāyānasumāyasaṃjñāv ubhāv ayaṃ siṃhabalas tṛtīyaḥ /",
  "GK21sokss_pu:17106": "mahāśmaśānādhipatitvasiddhā vidyādharendrair aparair adhṛṣyāḥ // SoKss_8,5.121 //",
  "GK21sokss_pu:17107": "teṣāṃ śmaśānāntasukhasthitānām asmākam āgan nikaṭaṃ kadācit /",
  "GK21sokss_pu:17108": "sadā prasannā śarabhānanākhyā sadyoginī divyamahāprabhāvā // SoKss_8,5.122 //",
  "GK21sokss_pu:17109": "kutra sthitā tvaṃ vada kiṃ ca tatra dṛṣṭaṃ bhavatyā bhagavaty apūrvam /",
  "GK21sokss_pu:17110": "sāsmābhir itthaṃ praṇipatya pṛṣṭā vṛttāntam evaṃ vadati sma deva // SoKss_8,5.123 //",
  "GK21sokss_pu:17111": "draṣṭuṃ prabhuṃ svaṃ saha yoginībhir devaṃ mahākālam ahaṃ gatāsam /",
  "GK21sokss_pu:17112": "vyajijñapat tatra ca matsamakṣam āgatya vetālapatis tam ekaḥ // SoKss_8,5.124 //",
  "GK21sokss_pu:17113": "asmanmahāsainyapates tanūjāṃ vidyādhareśair nihatasya deva /",
  "GK21sokss_pu:17114": "paśyāgnikākhyasya haraty akāṇḍe tejaḥprabho nāma mahārgharūpām // SoKss_8,5.125 //",
  "GK21sokss_pu:17115": "siddhaiś ca vidyādharacakravartipatnībhavitrī gaditā prabho sā /",
  "GK21sokss_pu:17116": "tan mocayaināṃ kuru naḥ prasādaṃ yāvan na dūraṃ hriyate haṭhena // SoKss_8,5.126 //",
  "GK21sokss_pu:17117": "ity ārtavetālavaco niśamya prayāta tāṃ mocayateti so 'smān /",
  "GK21sokss_pu:17118": "devaḥ samādikṣad athāmbareṇa gatvaiva sāsmābhir avāpi kanyā // SoKss_8,5.127 //",
  "GK21sokss_pu:17119": "saccakravartiśrutaśarmahetor etāṃ harāmīti ca taṃ vadantam /",
  "GK21sokss_pu:17120": "saṃstabhya tejaḥprabham ātmaśaktyā sāsmābhir ānīya vibhor vitīrṇā // SoKss_8,5.128 //",
  "GK21sokss_pu:17121": "[-prabham em. for -prabhav]",
  "GK21sokss_pu:17122": "tenārpitā ca svajanāya kanyā dṛṣṭaṃ mayā kāmam apūrvam etat /",
  "GK21sokss_pu:17123": "tato 'tra kāṃścid divasān uṣitvā praṇamya devaṃ tam ihāgatāsmi // SoKss_8,5.129 //",
  "GK21sokss_pu:17124": "ity uktavākyā śarabhānanā sā yoginy athāsmābhir apṛcchyataivam /",
  "GK21sokss_pu:17125": "ko brūhi vidyādharacakravartī bhaviṣyati tvaṃ khalu vetsi sarvam // SoKss_8,5.130 //",
  "GK21sokss_pu:17126": "sūryaprabho hanta bhaviṣyatīti prokte tayā siṃhabalo 'bravīn nau /",
  "GK21sokss_pu:17127": "asatyam etan nanu baddhakakṣyā devā hi sendrāḥ śrutaśarmapakṣe // SoKss_8,5.131 //",
  "GK21sokss_pu:17128": "śrutvaitad āryā vadati sma sā nau na pratyayaś cec chṛṇutaṃ bravīmi /",
  "GK21sokss_pu:17129": "yathā bhaviṣyaty acireṇa yuddhaṃ sūryaprabhasya śrutaśarmaṇaś ca // SoKss_8,5.132 //",
  "GK21sokss_pu:17130": "haniṣyate siṃhabalo yadāyaṃ yuṣmatsamakṣaṃ yudhi mānuṣeṇa /",
  "GK21sokss_pu:17131": "yuvām abhijñānam idaṃ vilokya vijñāsyathaḥ satyam idaṃ vaco me // SoKss_8,5.133 //",
  "GK21sokss_pu:17132": "etāvad uktvā kila yoginī sā yayau ca yātāni ca tāny ahāni /",
  "GK21sokss_pu:17133": "pratyakṣam adyeha ca dṛṣṭam etan martyena yat siṃhabalo hato 'sau // SoKss_8,5.134 //",
  "GK21sokss_pu:17134": "tatpratyayān niścitam eva matvā tvām eva sarvadyucarādhirājam /",
  "GK21sokss_pu:17135": "avām imau pādasarojayugmaṃ samāśritau śāsanavartinau te // SoKss_8,5.135 //",
  "GK21sokss_pu:17136": "ity uktavantau sa mayādiyuktaḥ sūryaprabhas tāv atha khecarendrau /",
  "GK21sokss_pu:17137": "śraddhāya saṃmānitavān yathārhaṃ hṛṣṭau mahāyānasumāyakau dvau // SoKss_8,5.136 //",
  "GK21sokss_pu:17138": "tac chrutvā śrutaśarmaṇo 'tra sutarām udvegabhājo vyadhād āśvāsaṃ kila dūtyayā śatamakhaḥ saṃpreṣya viśvāvasum /",
  "GK21sokss_pu:17139": "dhīras tvaṃ bhava sarvadevasahitaḥ prātaḥ kariṣyāmi te sāhāyyaṃ raṇamūrdhanīti dhṛtikṛt saṃdeśya tatsnehataḥ // SoKss_8,5.137 //",
  "GK21sokss_pu:17140": "sa ca parabalabhedālokanotpannatoṣaḥ samaraśirasi dṛṣṭārātipakṣakṣayaś ca /",
  "GK21sokss_pu:17141": "punar api nijakāntāḥ projjhya sūryaprabhas tā niśi sacivasameto vāsakaṃ svaṃ viveśa // SoKss_8,5.138 //",
  "GK21sokss_pu:17142": "[dṛṣṭā- em. for dṛbdhā-]",
  "GK21sokss_pu:17143": "iti mahākaviśrīsomadevabhaṭṭaviracite kathāsaritsāgare sūryaprabhalambake pañcamas taraṅgaḥ /",
  "GK21sokss_pu:17144": "ṣaṣṭhas taraṅgaḥ /",
  "GK21sokss_pu:17145": "tataḥ sa rātrāv astrīkaḥ śayanastho raṇonmukhaḥ /",
  "GK21sokss_pu:17146": "sūryaprabhaḥ svasacivaṃ vītabhītim abhāṣata // SoKss_8,6.1 //",
  "GK21sokss_pu:17147": "nidrā me nāsti tat kāṃcit sattvavīrāśritāṃ sakhe /",
  "GK21sokss_pu:17148": "kathām apūrvām ākhyāhi rātrāv asyāṃ vinodinīm // SoKss_8,6.2 //",
  "GK21sokss_pu:17149": "etat sūryaprabhavaco vītabhītir niśamya saḥ /",
  "GK21sokss_pu:17150": "yathājñāpayasīty uktvā kathāṃ kathitavān imām // SoKss_8,6.3 //",
  "GK21sokss_pu:17151": "asty alaṃkṛtir etasyāṃ pṛthvyām ujjayinī purī /",
  "GK21sokss_pu:17152": "ratnair aśeṣair nicitā sunirmalaguṇombhitaiḥ // SoKss_8,6.4 //",
  "GK21sokss_pu:17153": "tasyām abhūn mahāseno nāma rājā guṇipriyaḥ /",
  "GK21sokss_pu:17154": "kalānāṃ caikanilayaḥ sūryendūbhayarūpadhṛk // SoKss_8,6.5 //",
  "GK21sokss_pu:17155": "tasyāśokavatī nāma rājñī prāṇasamābhavat /",
  "GK21sokss_pu:17156": "yasyā rūpeṇa sadṛśī nāsīd anyā jagattraye // SoKss_8,6.6 //",
  "GK21sokss_pu:17157": "tayā devyā samaṃ tasya rājyaṃ rājño 'nuśāsataḥ /",
  "GK21sokss_pu:17158": "guṇaśarmābhidhāno 'bhūd vipro mānyas tathā priyaḥ // SoKss_8,6.7 //",
  "GK21sokss_pu:17159": "sa ca śūro 'tirūpaś ca vedavidyāntago yuvā /",
  "GK21sokss_pu:17160": "kalāśastrāstravid vipraḥ siṣeve taṃ nṛpaṃ sadā // SoKss_8,6.8 //",
  "GK21sokss_pu:17161": "ekadāntaḥpure nṛttakathāprastāvataḥ sa tam /",
  "GK21sokss_pu:17162": "rājā rājñī ca pārśvasthaṃ guṇaśarmāṇam ūcatuḥ // SoKss_8,6.9 //",
  "GK21sokss_pu:17163": "sarvajñas tvaṃ na dolātra tad asmākaṃ kutūhalam /",
  "GK21sokss_pu:17164": "nartituṃ ced vijānāsi tat prasīdādya darśaya // SoKss_8,6.10 //",
  "GK21sokss_pu:17165": "etac chrutvā smitamukho guṇaśarmā jagāda tau /",
  "GK21sokss_pu:17166": "jānāmi kiṃ tu tad yuktam asti nṛttaṃ na saṃsadi // SoKss_8,6.11 //",
  "GK21sokss_pu:17167": "hāsanaṃ mūḍhanṛttaṃ tat prāyaśaḥ śāstragarhitam /",
  "GK21sokss_pu:17168": "tatrāpi rājñaḥ purato rājñāś ca dhig aho trapā // SoKss_8,6.12 //",
  "GK21sokss_pu:17169": "ity uktavantaṃ taṃ rājā guṇaśarmāṇam atra saḥ /",
  "GK21sokss_pu:17170": "pratyuvāca tayā rājñā preryamāṇaḥ kutūhalāt // SoKss_8,6.13 //",
  "GK21sokss_pu:17171": "nedaṃ raṅgādinṛttaṃ tad yat syāt puṃsas trapāvaham /",
  "GK21sokss_pu:17172": "mittragoṣṭhī rahasy eṣā svavaidagdhyapradarśinī // SoKss_8,6.14 //",
  "GK21sokss_pu:17173": "na cāhaṃ bhavato rājā tvaṃ me mittraṃ hy ayantraṇam /",
  "GK21sokss_pu:17174": "tan nādya bhokṣye bhāvatkam adṛṣṭvā nṛttakautukam // SoKss_8,6.15 //",
  "GK21sokss_pu:17175": "iti baddhagrahe rājñi sa vipro 'ṅgīcakāra tat /",
  "GK21sokss_pu:17176": "kathaṃ hi laṅghyate bhṛtyair grahikasya prabhor vacaḥ // SoKss_8,6.16 //",
  "GK21sokss_pu:17177": "tataḥ sa guṇaśarmātra nanartāṅgair yuvā tathā /",
  "GK21sokss_pu:17178": "rājā rājñī ca cittena tau dvau nanṛtatur yathā // SoKss_8,6.17 //",
  "GK21sokss_pu:17179": "tadante ca dadau rājā vādanāyāsya vallakīm /",
  "GK21sokss_pu:17180": "tasyāṃ ca sāraṇām eṣa dadad evābravīn nṛpam // SoKss_8,6.18 //",
  "GK21sokss_pu:17181": "devāpraśastā vīṇeyaṃ tad anyā dīyatāṃ mama /",
  "GK21sokss_pu:17182": "asyās tantryāṃ yad etasyāṃ śvavālo vidyate 'ntare // SoKss_8,6.19 //",
  "GK21sokss_pu:17183": "ahaṃ hy etad vijānāmi tantrījhāṃkāralakṣaṇaiḥ /",
  "GK21sokss_pu:17184": "ity uktvā guṇaśarmāṅkāt tāṃ vipañcīṃ mumoca saḥ // SoKss_8,6.20 //",
  "GK21sokss_pu:17185": "tataḥ sa siktvā tantrīṃ tāṃ yāvad udveṣṭya bhūpatiḥ /",
  "GK21sokss_pu:17186": "vīkṣate niragāt tāvad vālas tadgarbhataḥ śunaḥ // SoKss_8,6.21 //",
  "GK21sokss_pu:17187": "tataḥ sarvajñatāṃ tasya praśaṃsan so 'tivismitaḥ /",
  "GK21sokss_pu:17188": "vīṇām ānāyayām āsa mahāsenanṛpo 'parām // SoKss_8,6.22 //",
  "GK21sokss_pu:17189": "tāṃ sa vāditavān gāyan guṇaśarmā trimārgagām /",
  "GK21sokss_pu:17190": "gaṅgām ivaughasubhagāṃ karṇapāvananiḥsvanām // SoKss_8,6.23 //",
  "GK21sokss_pu:17191": "tataś citrīyamāṇāya rājñe tasmai sajānaye /",
  "GK21sokss_pu:17192": "darśayām āsa śastrāstravidyā api sa tatkramāt // SoKss_8,6.24 //",
  "GK21sokss_pu:17193": "athāvocat sa rājā taṃ niyuddhaṃ yadi vetsi tat /",
  "GK21sokss_pu:17194": "ekaṃ me bandhakaraṇaṃ śūnyahastaṃ pradarśaya // SoKss_8,6.25 //",
  "GK21sokss_pu:17195": "gṛhāṇa deva śastrāṇi mayi prahara ca kramāt /",
  "GK21sokss_pu:17196": "yāvat te darśayāmīti sa vipraḥ pratyuvāca tam // SoKss_8,6.26 //",
  "GK21sokss_pu:17197": "tataḥ sa rājā khaḍgādi yad yad āyudham agrahīt /",
  "GK21sokss_pu:17198": "tat tat praharatas tasya guṇaśarmāvahelayā // SoKss_8,6.27 //",
  "GK21sokss_pu:17199": "tenaiva bandhakaraṇenāpahṛtyāpahṛtya saḥ /",
  "GK21sokss_pu:17200": "babandha rājño hastaṃ ca gātraṃ cāpy akṣato muhuḥ // SoKss_8,6.28 //",
  "GK21sokss_pu:17201": "tatas taṃ rājyasāhāyyasahaṃ matvā dvijottamam /",
  "GK21sokss_pu:17202": "saṃstuvan bahu mene sa rājā sarvātiśāyinam // SoKss_8,6.29 //",
  "GK21sokss_pu:17203": "sā tv aśokavatī rājñī tasya rūpaṃ guṇāṃś ca tān /",
  "GK21sokss_pu:17204": "dṛṣṭvā dṛṣṭvā dvijasyābhūt sadyas tadgatamānasā // SoKss_8,6.30 //",
  "GK21sokss_pu:17205": "etaṃ cet prāpnuyāṃ nāhaṃ tat kiṃ me jīvite phalam /",
  "GK21sokss_pu:17206": "iti saṃcintya yuktyā sā rājānam idam abravīt // SoKss_8,6.31 //",
  "GK21sokss_pu:17207": "āryaputra prasīdājñāṃ dehy asmai guṇaśarmaṇe /",
  "GK21sokss_pu:17208": "yathā māṃ śikṣayaty eṣa vīṇāṃ vādayituṃ prabho // SoKss_8,6.32 //",
  "GK21sokss_pu:17209": "asyaitad adya dṛṣṭvā hi vīṇāvādananaipuṇam /",
  "GK21sokss_pu:17210": "utpannaḥ ko 'py ayaṃ tatra mama prāṇādhiko rasaḥ // SoKss_8,6.33 //",
  "GK21sokss_pu:17211": "tac chrutvā guṇaśarmāṇaṃ sa rājā nijagāda tam /",
  "GK21sokss_pu:17212": "vallakīvādanaṃ devīm imāṃ śikṣaya sarvathā // SoKss_8,6.34 //",
  "GK21sokss_pu:17213": "yathādiśasi kurmo 'tra prārambhaṃ suśubhe 'hani /",
  "GK21sokss_pu:17214": "ity uktvāmantrya sa nṛpaṃ guṇaśarmā gṛhaṃ yayau // SoKss_8,6.35 //",
  "GK21sokss_pu:17215": "vīṇārambhāvahāraṃ tu cakre sa divasān bahūn /",
  "GK21sokss_pu:17216": "dṛṣṭim anyādṛśīṃ rājñyāḥ prekṣyāpanayaśaṅkitaḥ // SoKss_8,6.36 //",
  "GK21sokss_pu:17217": "ekasmiṃś ca dine rājño bhuñjānasyāntike sthitaḥ /",
  "GK21sokss_pu:17218": "vyañjanaṃ dadataṃ sūdam ekaṃ mā mety avārayat // SoKss_8,6.37 //",
  "GK21sokss_pu:17219": "kim etad iti pṛṣṭaś ca rājñā prājño jagāda saḥ /",
  "GK21sokss_pu:17220": "saviṣaṃ vyañjanam idaṃ mayā jñātaṃ ca lakṣaṇaiḥ // SoKss_8,6.38 //",
  "GK21sokss_pu:17221": "sūdena mama dṛṣṭaṃ hi vyañjanaṃ dadatāmunā /",
  "GK21sokss_pu:17222": "mukhaṃ bhayasakampena śaṅkācakitadṛṣṭinā // SoKss_8,6.39 //",
  "GK21sokss_pu:17223": "dṛśyate cādhunaivaitat kasmaicid dīyatām idam /",
  "GK21sokss_pu:17224": "bhojanavyañjanaṃ yasya nirhariṣyāmy ahaṃ viṣam // SoKss_8,6.40 //",
  "GK21sokss_pu:17225": "ity ukte tena rājā sa sūpakāraṃ tam eva tat /",
  "GK21sokss_pu:17226": "vyañjanaṃ bhojayām āsa bhuktvā tac ca mumūrccha saḥ // SoKss_8,6.41 //",
  "GK21sokss_pu:17227": "mantrāpāstaviṣas tena tataḥ sa guṇaśarmaṇā /",
  "GK21sokss_pu:17228": "rājñā pṛṣṭo yathātattvam eva vakti sma sūpakṛt // SoKss_8,6.42 //",
  "GK21sokss_pu:17229": "devāhaṃ gauḍapatinā rājñā vikramaśaktinā /",
  "GK21sokss_pu:17230": "viṣaṃ prayoktuṃ prahito yuṣmākam iha vairiṇā // SoKss_8,6.43 //",
  "GK21sokss_pu:17231": "so 'haṃ vaideśiko bhūtvā kuśalaḥ sūdakarmaṇi /",
  "GK21sokss_pu:17232": "devāyātmānam āvedya praviṣṭo 'tra mahānase // SoKss_8,6.44 //",
  "GK21sokss_pu:17233": "tac cādya dadad evāhaṃ viṣaṃ vyañjanamadhyagam /",
  "GK21sokss_pu:17234": "lakṣito dhīmatānena prabhur jānāty ataḥ param // SoKss_8,6.45 //",
  "GK21sokss_pu:17235": "ity uktavantaṃ taṃ sūdaṃ nigṛhya guṇaśarmaṇe /",
  "GK21sokss_pu:17236": "prīto grāmasahasraṃ sa prāṇadāya dadau nṛpaḥ // SoKss_8,6.46 //",
  "GK21sokss_pu:17237": "anyedyuś cānubadhnantyā rājñyā rājā sa yatnataḥ /",
  "GK21sokss_pu:17238": "vīṇāyā guṇaśarmāṇaṃ śikṣārambham akārayat // SoKss_8,6.47 //",
  "GK21sokss_pu:17239": "tataḥ śikṣayatas tasya vīṇāṃ sā guṇaśarmaṇaḥ /",
  "GK21sokss_pu:17240": "rājñī vilāsahāsādi cakre 'śokavatī sadā // SoKss_8,6.48 //",
  "GK21sokss_pu:17241": "ekadā sā kararuhair vidhyantī vijane muhuḥ /",
  "GK21sokss_pu:17242": "uvāca vārayantaṃ taṃ dhīraṃ smaraśarāturā // SoKss_8,6.49 //",
  "GK21sokss_pu:17243": "vīṇāvādyāpadeśena tvaṃ sundara mayārthitaḥ /",
  "GK21sokss_pu:17244": "tvayi gāḍho 'nurāgo hi jāto me tad bhajasva mām // SoKss_8,6.50 //",
  "GK21sokss_pu:17245": "evam uktavatīṃ rājñīṃ guṇaśarmā jagāda tām /",
  "GK21sokss_pu:17246": "maivaṃ vādīr mama tvaṃ hi svāmidārā na cedṛśam // SoKss_8,6.51 //",
  "GK21sokss_pu:17247": "[svāmi- em. for svābhi-]",
  "GK21sokss_pu:17248": "asmādṛśaḥ prabhudrohaṃ kuryād virama sāhasāt /",
  "GK21sokss_pu:17249": "ity ūcivāṃsaṃ sā rājñī guṇaśarmāṇam āha tam // SoKss_8,6.52 //",
  "GK21sokss_pu:17250": "kim idaṃ niṣphalaṃ rūpaṃ vaidagdhyaṃ ca kalāsu te /",
  "GK21sokss_pu:17251": "mām īdṛśīṃ praṇayinīṃ nīrasopekṣase katham // SoKss_8,6.53 //",
  "GK21sokss_pu:17252": "tac chrutvā guṇaśarmā tāṃ sopahāsam abhāṣata /",
  "GK21sokss_pu:17253": "suṣṭhūktaṃ tasya rūpasya vaidagdhyasya ca kiṃ phalam // SoKss_8,6.54 //",
  "GK21sokss_pu:17254": "paradārāpahāreṇa yan nākīrtimalīmasam /",
  "GK21sokss_pu:17255": "ihāmutra ca yan na syāt pātāya narakārṇave // SoKss_8,6.55 //",
  "GK21sokss_pu:17256": "ity ukte tena sā rājñī sakopeva tam abravīt /",
  "GK21sokss_pu:17257": "maraṇaṃ me dhruvaṃ tāvan madvacasy akṛte tvayā // SoKss_8,6.56 //",
  "GK21sokss_pu:17258": "tad ahaṃ mārayitvā tvāṃ mariṣyāmy avamānitā /",
  "GK21sokss_pu:17259": "guṇaśarmā tato 'vādīt kāmaṃ bhavatu nāma tat // SoKss_8,6.57 //",
  "GK21sokss_pu:17260": "varaṃ yad dharmapāśena kṣaṇam ekaṃ hi jīvitam /",
  "GK21sokss_pu:17261": "paraṃ na yad adharmeṇa kalpakoṭiśatāny api // SoKss_8,6.58 //",
  "GK21sokss_pu:17262": "[kṣanam em. for kṣamam]",
  "GK21sokss_pu:17263": "ślāghyaś cākṛtapāpasya mama mṛtyur agarhitaḥ /",
  "GK21sokss_pu:17264": "na punaḥ kṛtapāpasya garhitaṃ rājaśāsanam // SoKss_8,6.59 //",
  "GK21sokss_pu:17265": "etac chrutvāpi sā rajñī punar evam uvāca tam /",
  "GK21sokss_pu:17266": "ātmano mama ca drohaṃ mā kṛthāḥ śṛṇu vacmi te // SoKss_8,6.60 //",
  "GK21sokss_pu:17267": "nātikrāmati rājāyam aśakyam api madvacaḥ /",
  "GK21sokss_pu:17268": "tad asya kṛtvā vijñaptiṃ viṣayān dāpayāmi te // SoKss_8,6.61 //",
  "GK21sokss_pu:17269": "kārayāmi ca sāmantān sarvāṃs tvadanuyāyinaḥ /",
  "GK21sokss_pu:17270": "tena saṃpatsyase rājā tvam eveha guṇojjvalaḥ // SoKss_8,6.62 //",
  "GK21sokss_pu:17271": "tatas te kiṃ bhayaṃ kas tvāṃ kathaṃ paribhaviṣyati /",
  "GK21sokss_pu:17272": "tan māṃ bhajasva niḥśaṅkam anyathā na bhaviṣyasi // SoKss_8,6.63 //",
  "GK21sokss_pu:17273": "iti tāṃ bruvatīṃ matvā sānubandhāṃ nṛpāṅganām /",
  "GK21sokss_pu:17274": "guṇaśarmābravīd yuktyā tatkṣaṇaṃ sa vyapohitum // SoKss_8,6.64 //",
  "GK21sokss_pu:17275": "yadi te 'tyantanirbandhas tat kariṣye vacas tava /",
  "GK21sokss_pu:17276": "pratibhedabhayād devi sahasā tu na yujyate // SoKss_8,6.65 //",
  "GK21sokss_pu:17277": "sahasva divasān kāṃścit satyaṃ jānīhi madvacaḥ /",
  "GK21sokss_pu:17278": "sarvanāśaphalenārthas tvadvirodhena ko mama // SoKss_8,6.66 //",
  "GK21sokss_pu:17279": "ity āśayā tāṃ saṃtoṣya pratipannavacās tayā /",
  "GK21sokss_pu:17280": "guṇaśarmā sa nirgatya yayāv ucchvasitas tataḥ // SoKss_8,6.67 //",
  "GK21sokss_pu:17281": "tato dineṣu gacchatsu sa mahāsenabhūpatiḥ /",
  "GK21sokss_pu:17282": "gatvaiva veṣṭayām āsa koṭṭasthaṃ somakeśvaram // SoKss_8,6.68 //",
  "GK21sokss_pu:17283": "tatra prāptaṃ viditvā ca gauḍanāthaḥ sa bhūpatiḥ /",
  "GK21sokss_pu:17284": "etya vikramaśaktis taṃ mahāsenam aveṣṭayat // SoKss_8,6.69 //",
  "GK21sokss_pu:17285": "tataḥ sa guṇaśarmāṇaṃ mahāsenanṛpo 'bravīt /",
  "GK21sokss_pu:17286": "ekaṃ ruddhvā sthitāḥ santo ruddhāḥ smo 'nyena śatruṇā // SoKss_8,6.70 //",
  "GK21sokss_pu:17287": "tad idānīm aparyāptāḥ kathaṃ yudhyāmahe dvayoḥ /",
  "GK21sokss_pu:17288": "ayuddhe ruddhake vīra sthāsyāmaś ca kiyac ciram // SoKss_8,6.71 //",
  "GK21sokss_pu:17289": "tad asmin saṃkaṭe 'smābhiḥ kiṃ kāryam iti tena saḥ /",
  "GK21sokss_pu:17290": "pṛṣṭaḥ pārśvasthito rājñā guṇaśarmābhyabhāṣata // SoKss_8,6.72 //",
  "GK21sokss_pu:17291": "dhīro bhava kariṣyāmi devopāyaṃ tathāvidham /",
  "GK21sokss_pu:17292": "yenāsmān nistariṣyāmaḥ saṃkaṭād api kāryataḥ // SoKss_8,6.73 //",
  "GK21sokss_pu:17293": "ity āśvāsya nṛpaṃ dattvā so 'ntardhānāñjanaṃ dṛśoḥ /",
  "GK21sokss_pu:17294": "rātrau vikramaśaktes tad adṛśyaḥ kaṭakaṃ yayau // SoKss_8,6.74 //",
  "GK21sokss_pu:17295": "praviśya cāntikaṃ tasya suptaṃ ca pratibodhya tam /",
  "GK21sokss_pu:17296": "jagāda viddhi māṃ rājan devadūtam upāgatam // SoKss_8,6.75 //",
  "GK21sokss_pu:17297": "saṃdhiṃ kṛtvā mahāsenanṛpeṇāpasara drutam /",
  "GK21sokss_pu:17298": "anyathā te sasainyasya nāśaḥ syād iha niścitam // SoKss_8,6.76 //",
  "GK21sokss_pu:17299": "preṣite ca tvayā dūte sa saṃdhiṃ te 'numaṃsyate /",
  "GK21sokss_pu:17300": "iti vaktuṃ bhagavatā viṣṇunā prahito 'smi te // SoKss_8,6.77 //",
  "GK21sokss_pu:17301": "bhaktas tvaṃ ca sa bhaktānāṃ yogakṣemam avekṣate /",
  "GK21sokss_pu:17302": "tac chrutvā cintitaṃ tena rajñā vikramaśaktinā // SoKss_8,6.78 //",
  "GK21sokss_pu:17303": "niścitaṃ satyam evaitad duṣpraveśe 'nyathā katham /",
  "GK21sokss_pu:17304": "iha yaḥ praviśet kaścin naiṣā martyocitā kṛtiḥ // SoKss_8,6.79 //",
  "GK21sokss_pu:17305": "ity ālocya sa taṃ prāha rājā dhanyo 'smi yasya me /",
  "GK21sokss_pu:17306": "devaḥ samādiśaty evaṃ yathādiṣṭaṃ karomi tat // SoKss_8,6.80 //",
  "GK21sokss_pu:17307": "iti vādina evāsya rājñaḥ pratyayam ādadhat /",
  "GK21sokss_pu:17308": "añjanāntarhito bhūtvā guṇaśarmā tato yayau // SoKss_8,6.81 //",
  "GK21sokss_pu:17309": "gatvā yathākṛtaṃ tac ca mahāsenāya so 'bhyadhāt /",
  "GK21sokss_pu:17310": "so 'py abhyanandat kaṇṭhe taṃ gṛhītvā prāṇarājyadam // SoKss_8,6.82 //",
  "GK21sokss_pu:17311": "prātar vikramaśaktiś ca sa dūtaṃ preṣya bhūpatiḥ /",
  "GK21sokss_pu:17312": "mahāsenena saṃdhāya sasainyaḥ prayayau tataḥ // SoKss_8,6.83 //",
  "GK21sokss_pu:17313": "mahāseno 'pi jitvā taṃ somakaṃ prāpya hastinaḥ /",
  "GK21sokss_pu:17314": "aśvāṃś cūjjayinīm āgāt prabhāvād guṇaśarmaṇaḥ // SoKss_8,6.84 //",
  "GK21sokss_pu:17315": "tatrasthaṃ ca nadīsnāne grāhād upavane ca tam /",
  "GK21sokss_pu:17316": "sarpadaṃśaviṣād bhūpaṃ guṇaśarmā rarakṣa saḥ // SoKss_8,6.85 //",
  "GK21sokss_pu:17317": "gateṣv atha dineṣv āptabalo rājā sa vairiṇam /",
  "GK21sokss_pu:17318": "mahāseno 'bhiyoktuṃ taṃ yayau vikramaśaktikam // SoKss_8,6.86 //",
  "GK21sokss_pu:17319": "so 'pi buddhvaiva tasyāgre nṛpo yuddhāya niryayau /",
  "GK21sokss_pu:17320": "tataḥ pravavṛte tatra saṅgrāmo 'timahāṃs tayoḥ // SoKss_8,6.87 //",
  "GK21sokss_pu:17321": "kramāc ca dvandvayuddhena militau tāv ubhāv api /",
  "GK21sokss_pu:17322": "rājānau sahasābhūtām anyonyaṃ virathīkṛtau // SoKss_8,6.88 //",
  "GK21sokss_pu:17323": "tatas tayor dhāvitayoḥ prakopāt khaḍgahastayoḥ /",
  "GK21sokss_pu:17324": "ākulatvena caskhāla mahāsenanṛpaḥ kṣitau // SoKss_8,6.89 //",
  "GK21sokss_pu:17325": "skhalite 'smin praharataś cakreṇa bhujam acchinat /",
  "GK21sokss_pu:17326": "rājño vikramaśakteḥ sa guṇaśarmā sakhaḍgakam // SoKss_8,6.90 //",
  "GK21sokss_pu:17327": "punaś ca hṛdi hatvā taṃ parigheṇa nyapātayat /",
  "GK21sokss_pu:17328": "tac cotthāya mahāseno rājā dṛṣṭvā tutoṣa saḥ // SoKss_8,6.91 //",
  "GK21sokss_pu:17329": "kiṃ vacmi pañcamaṃ vāram idaṃ prāṇā ime mama /",
  "GK21sokss_pu:17330": "vipravīra tvayā dattā iti taṃ cāvadan muhuḥ // SoKss_8,6.92 //",
  "GK21sokss_pu:17331": "tato vikramaśaktes tat tasya sainyaṃ sarāṣṭrakam /",
  "GK21sokss_pu:17332": "ācakrāma mahāseno hatasya guṇaśarmaṇā // SoKss_8,6.93 //",
  "GK21sokss_pu:17333": "ākramya cānyān nṛpatīn sahāye guṇaśarmaṇi /",
  "GK21sokss_pu:17334": "āgatyojjayinīṃ tasthau sa rājā sukhitas tadā // SoKss_8,6.94 //",
  "GK21sokss_pu:17335": "sā tv aśokavatī rājñī sotsukā guṇaśarmaṇaḥ /",
  "GK21sokss_pu:17336": "virarāma na nirbandhaprārthanāto divāniśam // SoKss_8,6.95 //",
  "GK21sokss_pu:17337": "sa tu nāṅgīcakāraiva tad akāryaṃ kathaṃcana /",
  "GK21sokss_pu:17338": "dehapātam apīcchanti santo nāvinayaṃ punaḥ // SoKss_8,6.96 //",
  "GK21sokss_pu:17339": "tato 'śokavatī buddhvā niścayaṃ tasya vairataḥ /",
  "GK21sokss_pu:17340": "ekadā vyājakhedaṃ sā kṛtvā tasthau rudanmukhī // SoKss_8,6.97 //",
  "GK21sokss_pu:17341": "praviṣṭo 'tha mahāsenas tām ālokya tathāsthitām /",
  "GK21sokss_pu:17342": "papraccha rājā kim idaṃ priye kenāsi kopitā // SoKss_8,6.98 //",
  "GK21sokss_pu:17343": "brūhi tasya karomy eṣa dhanaiḥ prāṇaiś ca nigraham /",
  "GK21sokss_pu:17344": "iti bruvāṇaṃ taṃ bhūpaṃ rājñī kṛcchrād ivāha sā // SoKss_8,6.99 //",
  "GK21sokss_pu:17345": "yena me 'pakṛtaṃ tasya naiva tvaṃ nigrahe kṣamaḥ /",
  "GK21sokss_pu:17346": "na sa tādṛk tad etena mithyaivodghāṭitena kim // SoKss_8,6.100 //",
  "GK21sokss_pu:17347": "ity uktvā sānubandhe sā rājñi mithyaivam abravīt /",
  "GK21sokss_pu:17348": "āryaputrātinirbandho yadi te vacmi tac chṛṇu // SoKss_8,6.101 //",
  "GK21sokss_pu:17349": "arthaṃ gauḍeśvarāt prāptuṃ tena saṃsthāpya saṃvidam /",
  "GK21sokss_pu:17350": "guṇaśarmā tava drohaṃ kartum aicchac chalād ataḥ // SoKss_8,6.102 //",
  "GK21sokss_pu:17351": "taṃ ca koṣanibandhādi gauḍaṃ kārayituṃ nṛpam /",
  "GK21sokss_pu:17352": "visasarja sa dūtaṃ svaṃ guptam āptaṃ dvijādhamaḥ // SoKss_8,6.103 //",
  "GK21sokss_pu:17353": "taṃ dṛṣṭvā tatra sūdas tam āpto rājānam abhyadhāt /",
  "GK21sokss_pu:17354": "ahaṃ te sādhayāmy etat kāryaṃ mārthakṣayaṃ kṛthāḥ // SoKss_8,6.104 //",
  "GK21sokss_pu:17355": "ity uktvā bandhayitvā taṃ sa dūtaṃ guṇaśarmaṇaḥ /",
  "GK21sokss_pu:17356": "sūdo mantrasrutiṃ rakṣann ihāgād viṣadāyakaḥ // SoKss_8,6.105 //",
  "GK21sokss_pu:17357": "tanmadhye ca palāyyaiva tato nirgatya bandhanāt /",
  "GK21sokss_pu:17358": "guṇaśarmāntikaṃ dūtas tadīyaḥ so 'py upāgamat // SoKss_8,6.106 //",
  "GK21sokss_pu:17359": "tenādhigatavṛttāntenoktvā sarvaṃ sa darśitaḥ /",
  "GK21sokss_pu:17360": "sūdo mahānase 'smākaṃ praviṣṭo guṇaśarmaṇe // SoKss_8,6.107 //",
  "GK21sokss_pu:17361": "tato jñātvā sa dhūrtena sūpakṛd brahmabandhunā /",
  "GK21sokss_pu:17362": "viṣadānodyatas tena tubhyam āvedya ghātitaḥ // SoKss_8,6.108 //",
  "GK21sokss_pu:17363": "adya tasyeha sūdasya mātṛbhārye tathānujām /",
  "GK21sokss_pu:17364": "vārtām anveṣṭum āyātān guṇaśarmā sa buddhimān // SoKss_8,6.109 //",
  "GK21sokss_pu:17365": "buddhvā tena hatā tasya bhāryā mātā ca so 'sya tu /",
  "GK21sokss_pu:17366": "bhrātā palāyitau daivāt praviśan mama mandiram // SoKss_8,6.110 //",
  "GK21sokss_pu:17367": "tena tad varṇyate yāvat sarvaṃ me śaraṇārthinā /",
  "GK21sokss_pu:17368": "guṇaśarmā sa madvāsagṛhaṃ tāvat praviṣṭavān // SoKss_8,6.111 //",
  "GK21sokss_pu:17369": "taṃ dṛṣṭvā nāma ca śrutvā bhrātā sūdasya tasya saḥ /",
  "GK21sokss_pu:17370": "bhayān nirgatya matpārśvān na jāne kva palāyitaḥ // SoKss_8,6.112 //",
  "GK21sokss_pu:17371": "guṇaśarmāpi taṃ dṛṣṭvā svabhṛtyaiḥ pūrvadarśitam /",
  "GK21sokss_pu:17372": "abhūt sadyaḥ savailakṣyo vimṛśann iva kiṃcana // SoKss_8,6.113 //",
  "GK21sokss_pu:17373": "guṇaśarman kim adyaivam anyādṛśa ivekṣyase /",
  "GK21sokss_pu:17374": "ity apṛccham ahaṃ taṃ ca jijñāsur vijane tataḥ // SoKss_8,6.114 //",
  "GK21sokss_pu:17375": "so 'tha svīkartukāmo mām āha smodbhedaśaṅkitaḥ /",
  "GK21sokss_pu:17376": "devi tvadanurāgāgnidagdho 'haṃ tad bhajasva mām // SoKss_8,6.115 //",
  "GK21sokss_pu:17377": "anyathāhaṃ na jīveyaṃ dehi me prāṇadakṣiṇām /",
  "GK21sokss_pu:17378": "ity uktvā vāsake śūnye pādayor apatat sa me // SoKss_8,6.116 //",
  "GK21sokss_pu:17379": "tato 'haṃ pādam ākṣipya saṃbhramād yāvad utthitā /",
  "GK21sokss_pu:17380": "tāvad utthāya tenāham abalāliṅgitā balāt // SoKss_8,6.117 //",
  "GK21sokss_pu:17381": "tatkṣaṇaṃ ca praviṣṭā me ceṭī pallavikāntikam /",
  "GK21sokss_pu:17382": "tāṃ dṛṣṭvaiva sa niṣkramya guṇaśarmā bhayād gataḥ // SoKss_8,6.118 //",
  "GK21sokss_pu:17383": "yadi pallavikā nātra prāvekṣyat tat sa niścitam /",
  "GK21sokss_pu:17384": "adhvaṃsayiṣyat pāpo mām ity evaṃ vṛttam adya me // SoKss_8,6.119 //",
  "GK21sokss_pu:17385": "ity uktvā sā mṛṣā rājñī virarāma ruroda ca /",
  "GK21sokss_pu:17386": "ādāv asatyavacanaṃ paścājjātā hi kustriyaḥ // SoKss_8,6.120 //",
  "GK21sokss_pu:17387": "rājā ca sa tad ākarṇya jajvāla jhaṭiti krudhā /",
  "GK21sokss_pu:17388": "strīvacaḥpratyayo hanti vicāraṃ mahatām api // SoKss_8,6.121 //",
  "GK21sokss_pu:17389": "abravīc ca sa kāntāṃ svāṃ samāśvasihi sundari /",
  "GK21sokss_pu:17390": "tasyāvaśyaṃ kariṣyāmi drohiṇo vadhanigraham // SoKss_8,6.122 //",
  "GK21sokss_pu:17391": "kiṃ tu yuktyā sa hantavyo bhaved apayaśo 'nyathā /",
  "GK21sokss_pu:17392": "khyātaṃ hi yat pañcakṛtvo dattaṃ me tena jīvitam // SoKss_8,6.123 //",
  "GK21sokss_pu:17393": "tvadāskandanadoṣaś ca loke vaktuṃ na yujyate /",
  "GK21sokss_pu:17394": "ity uktā tena rājñā sā rājñī taṃ pratyabhāṣata // SoKss_8,6.124 //",
  "GK21sokss_pu:17395": "avācya eṣa doṣaś cet tadā vācyo 'sya so 'pi kim /",
  "GK21sokss_pu:17396": "yo gauḍeśvarasakhyena prabhudreho samudyamaḥ // SoKss_8,6.125 //",
  "GK21sokss_pu:17397": "evam ukte tayā yuktam uktam ity abhidhāya saḥ /",
  "GK21sokss_pu:17398": "yayau rājā mahāseno nijam āsthānasaṃsadam // SoKss_8,6.126 //",
  "GK21sokss_pu:17399": "tatra sarve samājagmur darśanāyāsya bhūpateḥ /",
  "GK21sokss_pu:17400": "rājāno rājaputrāś ca sāmantā mantriṇas tathā // SoKss_8,6.127 //",
  "GK21sokss_pu:17401": "tāvac ca guṇaśarmāpi gṛhād rājakula prati /",
  "GK21sokss_pu:17402": "āgān mārge ca subahūny animittāny avaikṣata // SoKss_8,6.128 //",
  "GK21sokss_pu:17403": "vāmas tasmābhavat kākaḥ śvā vāmād dakṣiṇaṃ yayau /",
  "GK21sokss_pu:17404": "dakṣiṇo 'haribhūd vāmaḥ saskandhaś cāsphurad bhujaḥ // SoKss_8,6.129 //",
  "GK21sokss_pu:17405": "aśubhaṃ sūcayanty etāny animittāni me dhruvam /",
  "GK21sokss_pu:17406": "tan mamaivāstu yat kiṃcin mā bhūd rājñas tu matprabhoḥ // SoKss_8,6.130 //",
  "GK21sokss_pu:17407": "ity antaś cintayan so 'tha nṛpasyāsthānam āviśat /",
  "GK21sokss_pu:17408": "mā syād rājakule kiṃcid viruddham iti bhaktitaḥ // SoKss_8,6.131 //",
  "GK21sokss_pu:17409": "praṇamyātropaviṣṭaṃ ca na taṃ rājā sa pūrvavat /",
  "GK21sokss_pu:17410": "abhyanandad apaśyat tu tiryak krodheddhayā dṛśā // SoKss_8,6.132 //",
  "GK21sokss_pu:17411": "kim etad iti tasmiṃś ca guṇaśarmaṇi śaṅkite /",
  "GK21sokss_pu:17412": "sa utthāyāsanād rājā tasya skandha upāviśat // SoKss_8,6.133 //",
  "GK21sokss_pu:17413": "vismitāṃś cābravīt sabhyān nyāyaṃ me guṇaśarmaṇaḥ /",
  "GK21sokss_pu:17414": "śṛṇuteti tatas taṃ sa guṇaśarmā vyajijñapat // SoKss_8,6.134 //",
  "GK21sokss_pu:17415": "bhṛtyo 'haṃ tvaṃ prabhus tan nau vyavahāraḥ kathaṃ samaḥ /",
  "GK21sokss_pu:17416": "adhitiṣṭhāsanaṃ paścād yathecchasi tathādiśa // SoKss_8,6.135 //",
  "GK21sokss_pu:17417": "iti dhīreṇa tenokto mantribhiś ca prabodhitaḥ /",
  "GK21sokss_pu:17418": "adhyāste smāsanaṃ rājā punaḥ sabhyān uvāca ca // SoKss_8,6.136 //",
  "GK21sokss_pu:17419": "viditaṃ tāvad etad vo mantriṇo yat kramāgatān /",
  "GK21sokss_pu:17420": "vihāya guṇaśarmāyaṃ tāvad ātmasamaḥ kṛtaḥ // SoKss_8,6.137 //",
  "GK21sokss_pu:17421": "śrūyatāṃ mama caitena kīdṛg dūtagatāgataiḥ /",
  "GK21sokss_pu:17422": "gauḍeśvareṇa kṛtvaikyaṃ drohaḥ kartum acintyata // SoKss_8,6.138 //",
  "GK21sokss_pu:17423": "ity uktvā varṇayām āsa tat tebhyaḥ sa mahīpatiḥ /",
  "GK21sokss_pu:17424": "yad aśokavatī tasmai jagāda racitaṃ mṛṣā // SoKss_8,6.139 //",
  "GK21sokss_pu:17425": "yo 'py ātmadhvaṃsanākṣepas tayā tasya mṛṣoditaḥ /",
  "GK21sokss_pu:17426": "niṣkāsya lokān āptebhyaḥ so 'py uktas tena bhūbhujā // SoKss_8,6.140 //",
  "GK21sokss_pu:17427": "tataḥ sa guṇaśarmā tam uvācāsatyam īdṛśam /",
  "GK21sokss_pu:17428": "deva kenāsi vijñaptaḥ khacitraṃ kena nirmitam // SoKss_8,6.141 //",
  "GK21sokss_pu:17429": "tac chrutvaiva nṛpo 'vādīt pāpa satyaṃ na ced idam /",
  "GK21sokss_pu:17430": "carubhāṇḍāntarasthaṃ tat kathaṃ jñātaṃ viṣaṃ tvayā // SoKss_8,6.142 //",
  "GK21sokss_pu:17431": "prajñayā jñāyate sarvam ity ukte guṇaśarmaṇā /",
  "GK21sokss_pu:17432": "aśakyam etad ity ūcus taddveṣeṇānyamantriṇaḥ // SoKss_8,6.143 //",
  "GK21sokss_pu:17433": "deva tattvam ananviṣya vaktum eva na te kṣamam /",
  "GK21sokss_pu:17434": "prabhuś ca nirvicāraś ca nītijñair na praśasyate // SoKss_8,6.144 //",
  "GK21sokss_pu:17435": "ity asya vadato bhūyaḥ sa rājā guṇaśarmaṇaḥ /",
  "GK21sokss_pu:17436": "dhāvitvā churikāghātaṃ dadau dhṛṣṭa iti bruvan // SoKss_8,6.145 //",
  "GK21sokss_pu:17437": "tasmin prahāre karaṇaprayogāt tena vañcite /",
  "GK21sokss_pu:17438": "anye tu praharanti sma vīre tasmin nṛpānugāḥ // SoKss_8,6.146 //",
  "GK21sokss_pu:17439": "sa cāpi yuddhakaraṇair vañcayitvā kṛpāṇikāḥ /",
  "GK21sokss_pu:17440": "guṇaśarmā samaṃ teṣāṃ sarveṣām apy apāharat // SoKss_8,6.147 //",
  "GK21sokss_pu:17441": "babandha caitān anyonyakeśapāśena veṣṭitān /",
  "GK21sokss_pu:17442": "kṛtvā karaṇayuktyaiva citraśikṣitalāghavaḥ // SoKss_8,6.148 //",
  "GK21sokss_pu:17443": "niryayau ca tatas tasyāḥ prasahya nṛpasaṃsadaḥ /",
  "GK21sokss_pu:17444": "jaghāna śatamātraṃ ca yodhānām anudhāvatām // SoKss_8,6.149 //",
  "GK21sokss_pu:17445": "tato dattvāñcalasthaṃ tad antardhānāñjanaṃ dṛśoḥ /",
  "GK21sokss_pu:17446": "adṛśyaḥ prayayau tasmād deśāt tatkṣaṇam eva saḥ // SoKss_8,6.150 //",
  "GK21sokss_pu:17447": "dakṣiṇāpatham uddiśya gacchaṃś cācintayat pathi /",
  "GK21sokss_pu:17448": "nūnaṃ tayāśokavatyā mūḍho 'sau prerito nṛpaḥ // SoKss_8,6.151 //",
  "GK21sokss_pu:17449": "aho viṣād apy adhikāḥ striyo raktavimānitāḥ /",
  "GK21sokss_pu:17450": "aho asevyāḥ sādhūnāṃ rājāno tattvadarśinaḥ // SoKss_8,6.152 //",
  "GK21sokss_pu:17451": "ityādi cintayan prāpa guṇaśarmā kathaṃcana /",
  "GK21sokss_pu:17452": "grāmaṃ tatra vaṭasyādho dadarśaikaṃ dvijottamam // SoKss_8,6.153 //",
  "GK21sokss_pu:17453": "śiṣyān adhyāpayantaṃ tam upasṛtyābhyavādayat /",
  "GK21sokss_pu:17454": "so 'pi taṃ vihitātithyaḥ papraccha brāhmaṇaḥ kṣaṇāt // SoKss_8,6.154 //",
  "GK21sokss_pu:17455": "he brahman katamāṃ śākhām adhīṣe kathyatām iti /",
  "GK21sokss_pu:17456": "tataḥ sa guṇaśarmā taṃ brāhmaṇaṃ pratyavocata // SoKss_8,6.155 //",
  "GK21sokss_pu:17457": "paṭhāmi dvādaśa brahmañ śākhā dve sāmavedataḥ /",
  "GK21sokss_pu:17458": "ṛgvedād dve yajurvedāt sapta caikām atharvataḥ // SoKss_8,6.156 //",
  "GK21sokss_pu:17459": "tac chrutvā tarhi devas tvam ity uktvā brāhmaṇo 'tha saḥ /",
  "GK21sokss_pu:17460": "ākṛtyā kathitotkarṣaṃ prahvaḥ papraccha taṃ punaḥ // SoKss_8,6.157 //",
  "GK21sokss_pu:17461": "ko deśaḥ ko 'nvayo brūhi janmanālaṃkṛtas tvayā /",
  "GK21sokss_pu:17462": "kiṃ te nāma kathaṃ ceyat tvayādhītaṃ kva vā vada // SoKss_8,6.158 //",
  "GK21sokss_pu:17463": "tac chrutvā guṇaśarmā tam uvācojjayinīpuri /",
  "GK21sokss_pu:17464": "ādityaśarmanāmāsīt ko'pi brāhmaṇaputrakaḥ // SoKss_8,6.159 //",
  "GK21sokss_pu:17465": "pitā tasya ca bālasya sataḥ pañcatvam āyayau /",
  "GK21sokss_pu:17466": "mātā tena samaṃ patyā viveśa ca hutāśanam // SoKss_8,6.160 //",
  "GK21sokss_pu:17467": "tataḥ sa vavṛdhe tasyāṃ puri mātulaveśmani /",
  "GK21sokss_pu:17468": "ādityaśarmādhīyāno vedān vidyāḥ kalās tathā // SoKss_8,6.161 //",
  "GK21sokss_pu:17469": "prāptavidyasya tasyātra japavrataniṣeviṇaḥ /",
  "GK21sokss_pu:17470": "pravrājakena kenāpi sakhyaṃ samudapadyata // SoKss_8,6.162 //",
  "GK21sokss_pu:17471": "sa parivrāṭ samaṃ tena mittreṇādityaśarmaṇā /",
  "GK21sokss_pu:17472": "gatvā pitṛvane homaṃ yakṣiṇīsiddhaye vyadhāt // SoKss_8,6.163 //",
  "GK21sokss_pu:17473": "tatra tasyāvirāsīc ca kārtasvaravimānagā /",
  "GK21sokss_pu:17474": "varakanyāparivṛtā divyakanyā svalaṃkṛtā // SoKss_8,6.164 //",
  "GK21sokss_pu:17475": "sā taṃ madhurayā vācā babhāṣe maskarinn aham /",
  "GK21sokss_pu:17476": "vidyunmālābhidhā yakṣī yakṣiṇyaś cāparā imāḥ // SoKss_8,6.165 //",
  "GK21sokss_pu:17477": "tad ito matparīvārād gṛhāṇaikāṃ yathāruci /",
  "GK21sokss_pu:17478": "etāvad eva siddhaṃ te mantrasādhanayānayā // SoKss_8,6.166 //",
  "GK21sokss_pu:17479": "tvayā hi naiva vijñātaṃ pūrṇaṃ manmantrasādhanam /",
  "GK21sokss_pu:17480": "ato 'haṃ te na siddhaiva mānyaṃ kleśaṃ vṛthā kṛthāḥ // SoKss_8,6.167 //",
  "GK21sokss_pu:17481": "evam uktas tayā yakṣyā parivrāḍ anumānya saḥ /",
  "GK21sokss_pu:17482": "yakṣiṇīm agrahīd ekāṃ tasmāt tatparivārataḥ // SoKss_8,6.168 //",
  "GK21sokss_pu:17483": "tataś ca vidyunmālā sā tiro 'bhūt tāṃ ca yakṣiṇīm /",
  "GK21sokss_pu:17484": "ādityaśarmā papraccha siddhā pravrājakasya yā // SoKss_8,6.169 //",
  "GK21sokss_pu:17485": "apy asti vidyunmālāto yakṣiṇī kācid uttamā /",
  "GK21sokss_pu:17486": "tac chrutvā yakṣiṇī sā taṃ pratyuvācāsti sundara // SoKss_8,6.170 //",
  "GK21sokss_pu:17487": "vidyunmālā candralekhā tṛtīyā ca sulocanā /",
  "GK21sokss_pu:17488": "uttamā yakṣiṇīṣv etā etāsv api sulocanā // SoKss_8,6.171 //",
  "GK21sokss_pu:17489": "ity uktvā sā yathākālam āgantuṃ yakṣiṇī yayau /",
  "GK21sokss_pu:17490": "ādityaśarmaṇā sākam agāt pravrāṭ ca tadgṛham // SoKss_8,6.172 //",
  "GK21sokss_pu:17491": "tatra pratidinaṃ tasmai prītā pravrajakāya sā /",
  "GK21sokss_pu:17492": "prāyacchad yakṣiṇī bhogān iṣṭān kālopagāminī // SoKss_8,6.173 //",
  "GK21sokss_pu:17493": "ekadādityaśarmā ca pravrājakamukhena tām /",
  "GK21sokss_pu:17494": "sulocanāmantravidhiṃ ko jānātīti pṛṣṭavān // SoKss_8,6.174 //",
  "GK21sokss_pu:17495": "sāpi tanmukha evāsmai yakṣiṇy evaṃ kilābravīt /",
  "GK21sokss_pu:17496": "asti tumbavanaṃ nāma sthānaṃ dakṣiṇadigbhuvi // SoKss_8,6.175 //",
  "GK21sokss_pu:17497": "tatrāsti viṣṇuguptākhyo veṇātīrakṛtāspadaḥ /",
  "GK21sokss_pu:17498": "pravrājako bhadantāgryaḥ sa tad vetti savistaram // SoKss_8,6.176 //",
  "GK21sokss_pu:17499": "buddhvaitad yakṣiṇīvākyāt taṃ deśaṃ cotsukau yayau /",
  "GK21sokss_pu:17500": "ādityaśarmānugataḥ prītyā pravrājakena saḥ // SoKss_8,6.177 //",
  "GK21sokss_pu:17501": "tatrānviṣya yathāvat taṃ bhadantam abhigamya ca /",
  "GK21sokss_pu:17502": "paricaryāparo bhaktyā trīṇi varṣāṇy asevata // SoKss_8,6.178 //",
  "GK21sokss_pu:17503": "upācarac ca yakṣiṇyā parivrāṭ siddhayā tayā /",
  "GK21sokss_pu:17504": "yathopayogopahṛtair upacārair amānuṣaiḥ // SoKss_8,6.179 //",
  "GK21sokss_pu:17505": "tatas tuṣṭo bhadanto 'sau tasmāy ādityaśarmaṇe /",
  "GK21sokss_pu:17506": "dadau sulocanāmantram arthitaṃ savidhānakam // SoKss_8,6.180 //",
  "GK21sokss_pu:17507": "tataś cādityaśarmā taṃ mantraṃ prāpya samāpya ca /",
  "GK21sokss_pu:17508": "homaṃ cakāra saṃpūrṇaṃ gatvaikānte yathāvidhi // SoKss_8,6.181 //",
  "GK21sokss_pu:17509": "tatas tasya vimānasthā yakṣiṇī sā sulocanā /",
  "GK21sokss_pu:17510": "prādurbabhūva rūpeṇa jagadāścaryadāyinā // SoKss_8,6.182 //",
  "GK21sokss_pu:17511": "jagāda caitam ehy ehi siddhāhaṃ tava kiṃ punaḥ /",
  "GK21sokss_pu:17512": "ṣaṇmāsaṃ kanyakābhāvo nāpaneyo mama tvayā // SoKss_8,6.183 //",
  "GK21sokss_pu:17513": "yadi matto mahāvīramṛddhipātraṃ sulakṣaṇam /",
  "GK21sokss_pu:17514": "sarvajñakalpam ajitaṃ putraṃ saṃprāptum icchasi // SoKss_8,6.184 //",
  "GK21sokss_pu:17515": "ity uktvā sā tathety enam uktavantaṃ ca yakṣiṇī /",
  "GK21sokss_pu:17516": "ādāyādityaśarmāṇaṃ vimānenālakāṃ yayau // SoKss_8,6.185 //",
  "GK21sokss_pu:17517": "sa ca tatra samīpasthāṃ tāṃ paśyann āsta sarvadā /",
  "GK21sokss_pu:17518": "ādityaśarmā ṣaṇmāsān asidhārāvrataṃ caran // SoKss_8,6.186 //",
  "GK21sokss_pu:17519": "tatas tuṣṭo dhanādhyakṣo divyena vidhinā svayam /",
  "GK21sokss_pu:17520": "ādityaśarmaṇe tasmai vyatarat tāṃ sulocanām // SoKss_8,6.187 //",
  "GK21sokss_pu:17521": "tasyāṃ tasya dvijasyātra jāto 'yam aham ātmajaḥ /",
  "GK21sokss_pu:17522": "pitrā ca me kṛtaṃ nāma guṇaśarmeti sadguṇāt // SoKss_8,6.188 //",
  "GK21sokss_pu:17523": "tatas tatraiva yakṣādhipater maṇidharābhidhāt /",
  "GK21sokss_pu:17524": "kramād vedāś ca vidyāś ca kalāś cādhigatā mayā // SoKss_8,6.189 //",
  "GK21sokss_pu:17525": "athaikadā kim apy āgāc chakro 'tra dhanadāntikam /",
  "GK21sokss_pu:17526": "udatiṣṭhaṃś ca taṃ dṛṣṭvā ye tatrāsata kecana // SoKss_8,6.190 //",
  "GK21sokss_pu:17527": "matpitādityaśarmā tu tatkālaṃ vidhiyogataḥ /",
  "GK21sokss_pu:17528": "anyatra gatacittatvān nodatiṣṭhat sasaṃbhramaḥ // SoKss_8,6.191 //",
  "GK21sokss_pu:17529": "tatas tam aśapat kruddhaḥ sa śakro dhig jaḍa vraja /",
  "GK21sokss_pu:17530": "svam eva martyalokaṃ taṃ neha yogyo bhavān iti // SoKss_8,6.192 //",
  "GK21sokss_pu:17531": "praṇipatyānunīto 'tha sa sulocanayā tayā /",
  "GK21sokss_pu:17532": "śakro 'bravīt tarhi mā gān martyalokamayaṃ svayam // SoKss_8,6.193 //",
  "GK21sokss_pu:17533": "etat putras tu yātv eṣa putro hy ātmaiva kathyate /",
  "GK21sokss_pu:17534": "mā bhūn madvacanaṃ mogham ity uktvendraḥ śamaṃ yayau // SoKss_8,6.194 //",
  "GK21sokss_pu:17535": "tataḥ pitrāham ānīya nijamātulaveśmani /",
  "GK21sokss_pu:17536": "ujjayinyāṃ vinikṣipto bhavitavyaṃ hi yasya tat // SoKss_8,6.195 //",
  "GK21sokss_pu:17537": "tatrājāyata sakhyaṃ me rājñātratyena daivataḥ /",
  "GK21sokss_pu:17538": "tato 'tra mama yad vṛttaṃ tat sarvaṃ śṛṇu vacmi te // SoKss_8,6.196 //",
  "GK21sokss_pu:17539": "ity uktvāmūlavṛttāntaṃ yad aśokavatīkṛtam /",
  "GK21sokss_pu:17540": "yac ca rājñā kṛtaṃ tasya yuddhāntaṃ tad avarṇayat // SoKss_8,6.197 //",
  "GK21sokss_pu:17541": "punaś covāca taṃ brahmann ittham asmi palāyitaḥ /",
  "GK21sokss_pu:17542": "deśāntaraṃ vrajan mārge bhavantam iha dṛṣṭavān // SoKss_8,6.198 //",
  "GK21sokss_pu:17543": "śrutvaitad brāhmaṇas taṃ sa guṇaśarmāṇam abhyadhāt /",
  "GK21sokss_pu:17544": "tarhi dhanyo 'smi saṃvṛttas tvadabhyāgamanāt prabho // SoKss_8,6.199 //",
  "GK21sokss_pu:17545": "tad ehi me gṛhaṃ tāvad agnidattaṃ ca viddhi mām /",
  "GK21sokss_pu:17546": "nāmnā madagrahāraś ca grāmo 'yaṃ nirvṛto bhava // SoKss_8,6.200 //",
  "GK21sokss_pu:17547": "ity uktvā so 'gnidattas taṃ gṛhaṃ prāveśayan nijam /",
  "GK21sokss_pu:17548": "ṛddhimad guṇaśarmāṇaṃ bahugomahiṣīhayam // SoKss_8,6.201 //",
  "GK21sokss_pu:17549": "tatra snānāṅgarāgābhyāṃ vastrair ābharaṇaiś ca tam /",
  "GK21sokss_pu:17550": "atithiṃ mānayām āsa bhojanair vividhaiś ca saḥ // SoKss_8,6.202 //",
  "GK21sokss_pu:17551": "adarśayac ca tasmai svāṃ kāmyarūpāṃ surair api /",
  "GK21sokss_pu:17552": "lakṣaṇāvekṣaṇam iṣāt sundarīṃ nāma kanyakām // SoKss_8,6.203 //",
  "GK21sokss_pu:17553": "guṇaśarmāpi so 'nanyasamarūpāṃ vilokya tām /",
  "GK21sokss_pu:17554": "sapatnyo 'syā bhaviṣyantīty agnidattam uvāca tam // SoKss_8,6.204 //",
  "GK21sokss_pu:17555": "nāsāyāṃ tilako 'sty asyās tatsaṃbandhāc ca vacmy aham /",
  "GK21sokss_pu:17556": "urasy asti dvitīyo 'pi tayoś caitat phalaṃ viduḥ // SoKss_8,6.205 //",
  "GK21sokss_pu:17557": "evaṃ tenodite tasyā bhrātā pitur anujñayā /",
  "GK21sokss_pu:17558": "udghāṭayaty uro yāvat tāvat tīlakam aikṣata // SoKss_8,6.206 //",
  "GK21sokss_pu:17559": "tato 'gnidattaḥ sāścaryo guṇaśarmāṇam abhyadhāt /",
  "GK21sokss_pu:17560": "sarvajñas tvam imau tv asyās tilakau nāśubhapradau // SoKss_8,6.207 //",
  "GK21sokss_pu:17561": "sapatnyo hi bhavantīha prāyaḥ śrīmati bhartari /",
  "GK21sokss_pu:17562": "daridro bibhṛyād ekām api kaṣṭaṃ kuto bahūḥ // SoKss_8,6.208 //",
  "GK21sokss_pu:17563": "tac chrutvā guṇaśarmā taṃ pratyuvāca yathāttha bhoḥ /",
  "GK21sokss_pu:17564": "sulakṣaṇāyā īdṛśyā hy akṛter aśubhaṃ kutaḥ // SoKss_8,6.209 //",
  "GK21sokss_pu:17565": "ity ūcivān prasaṅgena pṛṣṭas tasmai śaśaṃsa saḥ /",
  "GK21sokss_pu:17566": "pratyaṅgaṃ tilakādīnāṃ phalaṃ strīpuṃsayoḥ pṛthak // SoKss_8,6.210 //",
  "GK21sokss_pu:17567": "tadā ca guṇaśarmāṇaṃ taṃ sā dṛṣṭvaiva sundarī /",
  "GK21sokss_pu:17568": "ity eṣa pātuṃ dṛṣṭyaiva cakorīvendum utsukā // SoKss_8,6.211 //",
  "GK21sokss_pu:17569": "tato 'gnidatto vijane guṇaśarmāṇam āha tam /",
  "GK21sokss_pu:17570": "mahābhāga dadāmy etāṃ kanyāṃ te sundarīm aham // SoKss_8,6.212 //",
  "GK21sokss_pu:17571": "mā gā videśaṃ tiṣṭheha gṛhe mama yathāsukham /",
  "GK21sokss_pu:17572": "etat tadvacanaṃ śrutvā guṇaśarmāpy uvāca tam // SoKss_8,6.213 //",
  "GK21sokss_pu:17573": "satyam evaṃ kṛte kiṃ kiṃ na saukhyaṃ mama kiṃ tu mām /",
  "GK21sokss_pu:17574": "mithyā rājāvamānāgnitaptaṃ prīṇāsti naiva tat // SoKss_8,6.214 //",
  "GK21sokss_pu:17575": "kāntā candrodayo vīṇāpañcamadhvanir ity amī /",
  "GK21sokss_pu:17576": "ye nandayanti sukhitān duḥkhitān vyathayanti te // SoKss_8,6.215 //",
  "GK21sokss_pu:17577": "jāyā ca svarasā raktā bhaved avyabhicārinī /",
  "GK21sokss_pu:17578": "avaśā pitṛdattā tu syād aśokavatī yathā // SoKss_8,6.216 //",
  "GK21sokss_pu:17579": "itaḥ pradeśān nikaṭā sā kiṃ cojjayinī puri /",
  "GK21sokss_pu:17580": "tad buddhvā sa nṛpo jātu mama kuryād upadravam // SoKss_8,6.217 //",
  "GK21sokss_pu:17581": "tat paribhramya tīrthāni prakṣālyājanmakilbiṣam /",
  "GK21sokss_pu:17582": "śarīram etat tyakṣyāmi bhaviṣyāmy atha nirvṛtaḥ // SoKss_8,6.218 //",
  "GK21sokss_pu:17583": "ity uktavantaṃ pratyāha so 'gnidatto vihasya tam /",
  "GK21sokss_pu:17584": "tavāpi moho yatredṛk tatrānyasya kim ucyatām // SoKss_8,6.219 //",
  "GK21sokss_pu:17585": "ajñāvamānād dhāniḥ kā vada śuddhāśayasya te /",
  "GK21sokss_pu:17586": "paṅko hi nabhasi kṣiptaḥ kṣeptuḥ patati mūrdhani // SoKss_8,6.220 //",
  "GK21sokss_pu:17587": "rājaiva so cirāt prapsyaty aviśeṣajñatāphalam /",
  "GK21sokss_pu:17588": "mohāndham avivekaṃ hi śrīś cirāya na sevate // SoKss_8,6.221 //",
  "GK21sokss_pu:17589": "kiṃ cāśokavatī dṛṣṭvā vairasyaṃ strīṣu cet tava /",
  "GK21sokss_pu:17590": "satīṃ dṛṣṭvā na kiṃ tāsu śraddhā vetsi ca lakṣaṇam // SoKss_8,6.222 //",
  "GK21sokss_pu:17591": "nikaṭojjayinī vā cet tava dāsyāmy ahaṃ tathā /",
  "GK21sokss_pu:17592": "yathā tvām iha tiṣṭhantaṃ naiva jñāsyati kaścana // SoKss_8,6.223 //",
  "GK21sokss_pu:17593": "tīrthayātrā taveṣṭā vā tac chastā tasya sā budhaiḥ /",
  "GK21sokss_pu:17594": "saṃpattir vidhivan na syād vaidike yasya karmaṇi // SoKss_8,6.224 //",
  "GK21sokss_pu:17595": "anyathā devapitragnikriyāvratajapādibhiḥ /",
  "GK21sokss_pu:17596": "gṛhe yā puṇyaniṣpattiḥ sādhvani bhramataḥ kutaḥ // SoKss_8,6.225 //",
  "GK21sokss_pu:17597": "bhujopadhāno bhūśāyī bhikṣāśī kevalo 'dhanaḥ /",
  "GK21sokss_pu:17598": "muneḥ samatvaṃ prāpyāpi na kleśair mucyate 'dhvagaḥ // SoKss_8,6.226 //",
  "GK21sokss_pu:17599": "dehatyāgāt sukhaṃ yad vā vāñchasy eṣa tava bhramaḥ /",
  "GK21sokss_pu:17600": "itaḥ kaṣṭataraṃ duḥkham amutra hy ātmaghātinām // SoKss_8,6.227 //",
  "GK21sokss_pu:17601": "tad eṣo 'nucito moho yūnaś ca viduṣaś ca te /",
  "GK21sokss_pu:17602": "svayaṃ vicārayāvaśyaṃ kartavyaṃ madvacas tava // SoKss_8,6.228 //",
  "GK21sokss_pu:17603": "kārayāsmīha guptaṃ te bhūgṛhaṃ pṛthu sundaram /",
  "GK21sokss_pu:17604": "vivāhya sundarīṃ duḥkham amutra hy ātmaghātinām // SoKss_8,6.229 //",
  "GK21sokss_pu:17605": "iti tenāgnidattena bodhitaḥ sa prayatnataḥ /",
  "GK21sokss_pu:17606": "guṇaśarmā tathety etat pratipadya jagāda tam // SoKss_8,6.230 //",
  "GK21sokss_pu:17607": "kṛtaṃ mayā te vacanaṃ ko bhāryāṃ sundarīṃ tyajet /",
  "GK21sokss_pu:17608": "kiṃ tv etām akṛtī nāhaṃ pariṇeṣyāmi te sutām // SoKss_8,6.231 //",
  "GK21sokss_pu:17609": "ārādhayāmy ahaṃ tāvad devaṃ kaṃcit susaṃyataḥ /",
  "GK21sokss_pu:17610": "yena tasya kṛtaghnasya rājñaḥ kuryāṃ pratikriyām // SoKss_8,6.232 //",
  "GK21sokss_pu:17611": "iti tadvacanaṃ hṛṣṭaḥ so 'gnidatto 'nvamanyata /",
  "GK21sokss_pu:17612": "so 'pi tāṃ guṇaśarmātra viśaśrāma sukhaṃ niśām // SoKss_8,6.233 //",
  "GK21sokss_pu:17613": "anyedyuś cāgnidatto 'sya saukhyārthaṃ tatra guptimat /",
  "GK21sokss_pu:17614": "pātālavasatiprakhyaṃ kārayām āsa bhūgṛham // SoKss_8,6.234 //",
  "GK21sokss_pu:17615": "tatrasthaś cāgnidattaṃ sa guṇaśarmābravīd rahaḥ /",
  "GK21sokss_pu:17616": "ihāntar brūhi kaṃ devaṃ kena mantreṇa bhaktitaḥ // SoKss_8,6.235 //",
  "GK21sokss_pu:17617": "ārādhayāmy ahaṃ tāvad varadaṃ vratacaryayā /",
  "GK21sokss_pu:17618": "ity uktavantaṃ taṃ dhīram agnidatto 'bhyabhāṣata // SoKss_8,6.236 //",
  "GK21sokss_pu:17619": "asti svāmikumārasya mantro me guruṇoditaḥ /",
  "GK21sokss_pu:17620": "tenārādhaya taṃ devaṃ senānyaṃ tārakāntakam // SoKss_8,6.237 //",
  "GK21sokss_pu:17621": "yasya janmārthibhir devaiḥ preṣitaḥ śatrupīḍitaiḥ /",
  "GK21sokss_pu:17622": "dagdho 'pi kāmaḥ saṃkalpajanmā śarveṇa nirmitaḥ // SoKss_8,6.238 //",
  "GK21sokss_pu:17623": "maheśvarād agnikuṇḍād agneḥ śaravaṇād api /",
  "GK21sokss_pu:17624": "kṛttikābhyaś ca śaṃsanti vicitraṃ yasya saṃbhavam // SoKss_8,6.239 //",
  "GK21sokss_pu:17625": "jātenaiva jagat kṛtsnaṃ duṣpradharṣeṇa tejasā /",
  "GK21sokss_pu:17626": "ānandya yena nihato durjayas tārakāsuraḥ // SoKss_8,6.240 //",
  "GK21sokss_pu:17627": "tan mantram imam ādatsva matta ity abhidhāya saḥ /",
  "GK21sokss_pu:17628": "agnidatto dadau tasmai mantraṃ taṃ guṇaśarmaṇe // SoKss_8,6.241 //",
  "GK21sokss_pu:17629": "tenārādhitavān skandaṃ guṇaśarmā sa bhūgṛhe /",
  "GK21sokss_pu:17630": "tayopacaryamāṇaḥ san sundaryā niyatavrataḥ // SoKss_8,6.242 //",
  "GK21sokss_pu:17631": "tataḥ pratyakṣatām etya sākṣād devaḥ sa ṣaṇmukhaḥ /",
  "GK21sokss_pu:17632": "tuṣṭo 'smi te varaṃ putra vṛṇīṣveti tam ādiśat // SoKss_8,6.243 //",
  "GK21sokss_pu:17633": "// SoKss_8,6.244 //",
  "GK21sokss_pu:17634": "ākṣīṇakoṣo bhūtvā tvāṃ mahāsenaṃ vijitya ca /",
  "GK21sokss_pu:17635": "gatvāpratihataḥ putra pṛthvīrājyaṃ kariṣyasi // SoKss_8,6.245 //",
  "GK21sokss_pu:17636": "iti dattvādhikaṃ tasmai varaṃ skandas tirodadhe /",
  "GK21sokss_pu:17637": "saṃprāptākṣayakośaś ca guṇaśarmāpi so 'bhavat // SoKss_8,6.246 //",
  "GK21sokss_pu:17638": "ṛddhyā tataḥ svamahimocitayāgnidattaviprātmajām anudinādhikabaddhabhāvām /",
  "GK21sokss_pu:17639": "bhāvyarthasiddhim iva rūpavatīm upetāṃ tāṃ sundarīṃ sa sukṛtī vidhinopayeme // SoKss_8,6.247 //",
  "GK21sokss_pu:17640": "ākṣīṇakoṣanicayaprabhavaprabhāvāt saṃbhūtabhūrigajavājipadātisainyaḥ /",
  "GK21sokss_pu:17641": "dānaprasādamilitākhilapārthivānāṃ rundhan balair avanim ujjayinīṃ jagāma // SoKss_8,6.248 //",
  "GK21sokss_pu:17642": "prakhyāpya tasyāṃ tad aśokavatyāḥ prajāsv aśīlaṃ samare ca bhūpam /",
  "GK21sokss_pu:17643": "jitvā mahāsenam apāsya rājyāt pṛthvīpatitvaṃ sa samāsasāda // SoKss_8,6.249 //",
  "GK21sokss_pu:17644": "anyāś ca kanyāḥ pariṇīya rājñām abdhes taṭeṣv apy aparāṅmukhākṣaḥ /",
  "GK21sokss_pu:17645": "iṣṭān sa bhogān guṇaśarmasamrāṭ cirāya bhuṅkte sma sasundarīkaḥ // SoKss_8,6.250 //",
  "GK21sokss_pu:17646": "iti puruṣaviśeṣājñānato mūḍhabuddhiḥ sapadi vipadam āpa prāṅ mahāsenabhūpaḥ /",
  "GK21sokss_pu:17647": "iti ca sa guṇaśarmā dhairyam ekaṃ sahāyaṃ kṛtamatir avalambya prāptavān ṛddhim agryām // SoKss_8,6.251 //",
  "GK21sokss_pu:17648": "evaṃ kathāṃ svasacivasya mukhād udārāṃ sūryaprabho niśi niśamya sa vītabhīteḥ /",
  "GK21sokss_pu:17649": "vīro mahāsamarasāgaram uttitīrṣur utsāham abhyadhikam āpa śanaiś ca śiśye // SoKss_8,6.252 //",
  "GK21sokss_pu:17650": "iti mahākaviśrīsomadevabhaṭṭaviracite kathāsaritsāgare sūryaprabhalambake ṣaṣṭhas taraṅgaḥ /",
  "GK21sokss_pu:17651": "saptamas taraṅgaḥ /",
  "GK21sokss_pu:17652": "tataḥ sūryaprabhaḥ prātar utthāya sacivaiḥ saha /",
  "GK21sokss_pu:17653": "dānavādibalaiḥ sarvair yuto yuddhabhuvaṃ yayau // SoKss_8,7.1 //",
  "GK21sokss_pu:17654": "yāyayau śrutaśarmā ca vidyādharabalair vṛtaḥ /",
  "GK21sokss_pu:17655": "ājagmuś ca punar draṣṭuṃ sarve devāsurādayaḥ // SoKss_8,7.2 //",
  "GK21sokss_pu:17656": "sainye dve api te vyūhāv ardhacandrau ca cakratuḥ /",
  "GK21sokss_pu:17657": "prāvartata tato yuddhaṃ balayor ubhayos tayoḥ // SoKss_8,7.3 //",
  "GK21sokss_pu:17658": "saśabdam abidhāvanto nikṛntantaḥ parasparam /",
  "GK21sokss_pu:17659": "pattrārūḍhāḥ prajavino yuddhyante sma śarā api // SoKss_8,7.4 //",
  "GK21sokss_pu:17660": "koṣān anāgraniryātāḥ sudīrghāḥ pītaśoṇitāḥ /",
  "GK21sokss_pu:17661": "lolāḥ khaḍgalatā reju kṛtāntarasanā iva // SoKss_8,7.5 //",
  "GK21sokss_pu:17662": "śūrotphullamukhāmbhojasaṃpataccakrasaṃhati /",
  "GK21sokss_pu:17663": "rājahaṃsakṣayāyāsīt tadāhavamahāsaraḥ // SoKss_8,7.6 //",
  "GK21sokss_pu:17664": "utphaladbhiḥ patadbhiś ca nirlūnaiḥ śūramurdhabhiḥ /",
  "GK21sokss_pu:17665": "kṛtāntakandukakrīḍāsaṃnibhā samid ābabhau // SoKss_8,7.7 //",
  "GK21sokss_pu:17666": "kṣatajāsekanirdhūtadhūlidhvānte raṇājire /",
  "GK21sokss_pu:17667": "mahārathānām abhavan dvandvayuddhāny amarṣiṇām // SoKss_8,7.8 //",
  "GK21sokss_pu:17668": "āsīt sūryaprabhasyātra saṅgrāmaḥ śrutaśarmaṇā /",
  "GK21sokss_pu:17669": "dāmodareṇa ca samaṃ prabhāsasyāhavo 'bhavat // SoKss_8,7.9 //",
  "GK21sokss_pu:17670": "mahotpātena sākaṃ ca siddhārtho yuyudhe tadā /",
  "GK21sokss_pu:17671": "prahasto brahmaguptena saṃgamena ca vītabhīḥ // SoKss_8,7.10 //",
  "GK21sokss_pu:17672": "prajñāḍhyaś candraguptenāpy akrameṇa priyaṃkaraḥ /",
  "GK21sokss_pu:17673": "yuyudhe sarvadamanaḥ sahaivātibalena ca // SoKss_8,7.11 //",
  "GK21sokss_pu:17674": "dhuraṃdhareṇa yuyudhe sa kuñjarakumārakaḥ /",
  "GK21sokss_pu:17675": "anye mahārathāś cānyair ayudhyanta pṛthak pṛthak // SoKss_8,7.12 //",
  "GK21sokss_pu:17676": "tatra pūrvaṃ mahotpātaḥ pratihatya śaraiḥ śarān /",
  "GK21sokss_pu:17677": "siddhārthasya dhanuś chittvā jaghānāśvān sasārathīn // SoKss_8,7.13 //",
  "GK21sokss_pu:17678": "virathaḥ so 'pi siddhārtho dhāvitvā tasya taṃ krudhā /",
  "GK21sokss_pu:17679": "ayodaṇḍena mahatā sāśvaṃ ratham acūrṇayat // SoKss_8,7.14 //",
  "GK21sokss_pu:17680": "tatas taṃ pādacārī sa siddhārthaḥ pādacāriṇam /",
  "GK21sokss_pu:17681": "bāhuyuddhena dharaṇau mahotpātam apātayat // SoKss_8,7.15 //",
  "GK21sokss_pu:17682": "yāvac cecchati niṣpeṣṭuṃ sa taṃ tāvat sa khecaraḥ /",
  "GK21sokss_pu:17683": "bhagena rakṣitaḥ pitrā protthāya prayayau raṇāt // SoKss_8,7.16 //",
  "GK21sokss_pu:17684": "prahastabrahmaguptau cāpy anyonyaṃ virathīkṛtau /",
  "GK21sokss_pu:17685": "karaṇaiḥ khaḍgayuddhena yudhyete sma pṛthag vidhaiḥ // SoKss_8,7.17 //",
  "GK21sokss_pu:17686": "prahastaś cāsinirlūnacarmāṇaṃ karaṇakramāt /",
  "GK21sokss_pu:17687": "yuktyā taṃ pātayām āsa brahmaguptaṃ bhuvas tale // SoKss_8,7.18 //",
  "GK21sokss_pu:17688": "patitasya śiras tasya sa yāvac chettum icchati /",
  "GK21sokss_pu:17689": "tavan nivārito dūrāt pitrāsya brahmaṇā svayam // SoKss_8,7.19 //",
  "GK21sokss_pu:17690": "sutān rakṣitum āyātā yūyaṃ na prekṣituṃ raṇam /",
  "GK21sokss_pu:17691": "ity uktvā dānavāḥ sarve devān vijahasus tadā // SoKss_8,7.20 //",
  "GK21sokss_pu:17692": "tāvad vītabhayaś chinnadhanvānaṃ hatasārathim /",
  "GK21sokss_pu:17693": "jaghāna hṛdaye viddhvā pradyumnāstreṇa saṃkramam // SoKss_8,7.21 //",
  "GK21sokss_pu:17694": "prajñāḍhyaś candraguptaṃ ca padātiṃ rathayoḥ kṣayāt /",
  "GK21sokss_pu:17695": "padātiḥ khaḍgayuddhena nyavadhīt kṛttam astakam // SoKss_8,7.22 //",
  "GK21sokss_pu:17696": "tataḥ putravadhakruddhaḥ svayam āgatya candramāḥ /",
  "GK21sokss_pu:17697": "rajñāḍhyaṃ yodhayām āsa yuddhaṃ cāsīt tayoḥ samam // SoKss_8,7.23 //",
  "GK21sokss_pu:17698": "priyaṃkaraś ca viratho virathaṃ rathanāśataḥ /",
  "GK21sokss_pu:17699": "ekakhaḍgaprahāreṇa karoti smākramaṃ dvidhā // SoKss_8,7.24 //",
  "GK21sokss_pu:17700": "chinne dhanuṣi nikṣiptenāṅkuśena hṛdi kṣatam /",
  "GK21sokss_pu:17701": "hatavān sarvadamano helayātibalaṃ raṇe // SoKss_8,7.25 //",
  "GK21sokss_pu:17702": "tato dhuraṃdharaṃ taṃ ca sa kuñjarakumārakaḥ /",
  "GK21sokss_pu:17703": "astrapratyastrayuddhena cakāra virathaṃ muhuḥ // SoKss_8,7.26 //",
  "GK21sokss_pu:17704": "muhur vikramaśaktiś ca tasmai ratham aḍhaukayat /",
  "GK21sokss_pu:17705": "rarakṣa saṃkaṭe taṃ cāpy astrair astrāṇi vārayan // SoKss_8,7.27 //",
  "GK21sokss_pu:17706": "sa kuñjarakumāro 'tha dhāvitvā mahatīṃ śilām /",
  "GK21sokss_pu:17707": "kruddho vikramaśakter drāk cikṣepa syandanopari // SoKss_8,7.28 //",
  "GK21sokss_pu:17708": "gate vikramaśaktau ca cūrṇitasyandane tataḥ /",
  "GK21sokss_pu:17709": "tayaiva śilayā taṃ sa dhuraṃdharam acūrṇayat // SoKss_8,7.29 //",
  "GK21sokss_pu:17710": "sūryaprabhaḥ prayuddho 'pi sahātra śrutaśarmaṇā /",
  "GK21sokss_pu:17711": "virocanavadhakrodhāj jaghānaikeṣuṇā damam // SoKss_8,7.30 //",
  "GK21sokss_pu:17712": "tatkrodhād aśvinau devau yuddhāyāpatitau śaraiḥ /",
  "GK21sokss_pu:17713": "sunīthaḥ pratijagrāha teṣāṃ yuddham abhūn mahat // SoKss_8,7.31 //",
  "GK21sokss_pu:17714": "sthirabuddhiś ca saṅgrāme śaktyā hatvā parākramam /",
  "GK21sokss_pu:17715": "vasubhis tadvadhakruddhaiḥ sahāṣṭābhir ayudhyata // SoKss_8,7.32 //",
  "GK21sokss_pu:17716": "virathīkṛtabhāsaṃ ca prabhāso vīkṣya mardanam /",
  "GK21sokss_pu:17717": "dāmodararaṇāsakto 'py ekeneveṣuṇāvadhīt // SoKss_8,7.33 //",
  "GK21sokss_pu:17718": "prakampano 'strayuddhena hatvā tejaḥprabhaṃ yudhi /",
  "GK21sokss_pu:17719": "yuyudhe tadvadhakruddhenāgninā saha dānavaḥ // SoKss_8,7.34 //",
  "GK21sokss_pu:17720": "dhūmaketoś ca samare yamadaṃṣṭraṃ nijaghnuṣaḥ /",
  "GK21sokss_pu:17721": "kupitena yamenābhūt saha yuddhaṃ sudāruṇam // SoKss_8,7.35 //",
  "GK21sokss_pu:17722": "cūrṇayitvā sa śilayā siṃhadraṣṭaṃ suroṣaṇam /",
  "GK21sokss_pu:17723": "samaṃ nirṛtinā yuddhe tadvadhāmarṣaśālinā // SoKss_8,7.36 //",
  "GK21sokss_pu:17724": "kālacakro 'pi cakreṇa cakre vāyubalaṃ dvidhā /",
  "GK21sokss_pu:17725": "ayudhyata ca tatkopāj jvalatā vāyunā saha // SoKss_8,7.37 //",
  "GK21sokss_pu:17726": "rūpair nāgādrivṛkṣāṇāṃ mahāmāyo vimohadam /",
  "GK21sokss_pu:17727": "kuberadattaṃ hatavāṃs tārkṣyavajrāgnirūpadhṛt // SoKss_8,7.38 //",
  "GK21sokss_pu:17728": "tataḥ kruddhaḥ kubero 'tra tena sākam ayudhyata /",
  "GK21sokss_pu:17729": "evam anye 'py ayudhyanta surā svāṃśavadhakrudhā // SoKss_8,7.39 //",
  "GK21sokss_pu:17730": "nijaghnire 'tra cānye 'pi te te vidyādharādhipāḥ /",
  "GK21sokss_pu:17731": "utpatadbhiḥ pratipadaṃ tais tair manujadānavaiḥ // SoKss_8,7.40 //",
  "GK21sokss_pu:17732": "tāvac cātra prabhāsasya saha dāmodareṇa tat /",
  "GK21sokss_pu:17733": "parasparāstrapratyastrabhīmaṃ yuddham avartata // SoKss_8,7.41 //",
  "GK21sokss_pu:17734": "atha dāmodaraś chinnadhanvā nihatasārathiḥ /",
  "GK21sokss_pu:17735": "āttānyacāpaḥ saṃgṛhya svayaṃ raśmīn ayudhyata // SoKss_8,7.42 //",
  "GK21sokss_pu:17736": "sādhuvādapradaṃ cāsya papracchendro 'mbujāsanam /",
  "GK21sokss_pu:17737": "hīyamānaṃ prati kathaṃ tuṣṭo 'si bhagavann iti // SoKss_8,7.43 //",
  "GK21sokss_pu:17738": "tato brahmā jagādainaṃ kathaṃ naitasya tuṣyate /",
  "GK21sokss_pu:17739": "iyac ciraṃ prabhāsena saha yo 'nena yudhyate // SoKss_8,7.44 //",
  "GK21sokss_pu:17740": "dāmodaraṃ harer aṃśaṃ vinā kuryād idaṃ hi kaḥ /",
  "GK21sokss_pu:17741": "ekasya hi prabhāsasya sarve 'py alpāḥ surā raṇe // SoKss_8,7.45 //",
  "GK21sokss_pu:17742": "namucir nāma yo hy āsīd asuraḥ suramardanaḥ /",
  "GK21sokss_pu:17743": "prabalākhyas tato jajñe sarvaratnamayaś ca yaḥ // SoKss_8,7.46 //",
  "GK21sokss_pu:17744": "saiṣa prabhāso jāto 'dya putro bhāsasya durjayaḥ /",
  "GK21sokss_pu:17745": "bhāso 'pi pūrvam abhavat kālanemir mahāsuraḥ // SoKss_8,7.47 //",
  "GK21sokss_pu:17746": "bhūyo hiraṇyakaśipus tato bhūtvā kapiñjalaḥ /",
  "GK21sokss_pu:17747": "sumuṇḍīko 'suro yo 'bhūt so 'yaṃ sūryaprabho 'dya ca // SoKss_8,7.48 //",
  "GK21sokss_pu:17748": "hiraṇyākṣaś ca yo 'bhūt prāksa sunīthāsuro 'py ayam /",
  "GK21sokss_pu:17749": "prahastādyāś ca ye 'py ete te sarve daityadānavāḥ // SoKss_8,7.49 //",
  "GK21sokss_pu:17750": "ye yuṣmābhir hatās te 'mī punar jātā yato 'surāḥ /",
  "GK21sokss_pu:17751": "mayādayo 'ta evāmī pakṣam eṣām upāśritāḥ // SoKss_8,7.50 //",
  "GK21sokss_pu:17752": "sūryaprabhādibhiḥ sviṣṭarudrayajñaprabhāvataḥ /",
  "GK21sokss_pu:17753": "visrastabandhanaḥ paśya balir draṣṭum ihāgataḥ // SoKss_8,7.51 //",
  "GK21sokss_pu:17754": "svaṃ satyavacanaṃ rakṣan pātāleṣv eva tiṣṭhati /",
  "GK21sokss_pu:17755": "tvadrājyakālaparyantaṃ tataś cen ro bhaviṣyati // SoKss_8,7.52 //",
  "GK21sokss_pu:17756": "ete parigṛhītāś ca sāṃprataṃ tripurāriṇā /",
  "GK21sokss_pu:17757": "tan nāyaṃ jayakālo vaḥ saṃdhiṃ kuruta kiṃ grahaiḥ // SoKss_8,7.53 //",
  "GK21sokss_pu:17758": "iti yāvat surapatiṃ bravīti kamalāsanaḥ /",
  "GK21sokss_pu:17759": "tāvat prabhāsaḥ prāmuñcad astraṃ pāśupataṃ mahat // SoKss_8,7.54 //",
  "GK21sokss_pu:17760": "tad dṛṣṭvā sarvasaṃhāri raudram astraṃ vijṛmbhitam /",
  "GK21sokss_pu:17761": "pramuktaṃ hariṇā cakraṃ sutasnehāt sudarśanam // SoKss_8,7.55 //",
  "GK21sokss_pu:17762": "tataḥ sarūpayor āsīd yuddhaṃ divyāstrayos tayoḥ /",
  "GK21sokss_pu:17763": "akāṇḍaviśvasaṃhārasaṃbhrāntabhuvanatrayam // SoKss_8,7.56 //",
  "GK21sokss_pu:17764": "astraṃ svaṃ saṃharaitat tvaṃ yāvat svaṃ saṃharāmy aham /",
  "GK21sokss_pu:17765": "ity ukto hariṇā so 'tha prabhāsaḥ pratyuvāca tam // SoKss_8,7.57 //",
  "GK21sokss_pu:17766": "muktam astraṃ vṛthā na syāt tat prayātu parāṅmukhaḥ /",
  "GK21sokss_pu:17767": "dāmodaro raṇaṃ hitvā tato 'straṃ saṃharāmy aham // SoKss_8,7.58 //",
  "GK21sokss_pu:17768": "ity ukte tena bhagavān avādīt tarhi mānaya /",
  "GK21sokss_pu:17769": "cakraṃ tvam api me mā bhūd vaiphalyam ubhayor api // SoKss_8,7.59 //",
  "GK21sokss_pu:17770": "etac chaurer vacaḥ śrutvā prabhāsaḥ prāha kālavit /",
  "GK21sokss_pu:17771": "evam astu rathaṃ hantu mama cakram idaṃ tava // SoKss_8,7.60 //",
  "GK21sokss_pu:17772": "tatheti hariṇā dāmodare vyāvartite raṇāt /",
  "GK21sokss_pu:17773": "prabhāsaḥ saṃjahārāstraṃ cakraṃ cāsyāpatad rathe // SoKss_8,7.61 //",
  "GK21sokss_pu:17774": "āruhyānyaṃ rathaṃ so 'tha yayau sūryaprabhāntikam /",
  "GK21sokss_pu:17775": "dāmodaro 'pi sa prāyāc chrutaśarmāntikaṃ tataḥ // SoKss_8,7.62 //",
  "GK21sokss_pu:17776": "tāvac ca vāsavāṃśatvadṛptasya śrutaśarmaṇaḥ /",
  "GK21sokss_pu:17777": "sūryaprabhasya ca dvandvayuddhaṃ kāṣṭhāṃ parām agāt // SoKss_8,7.63 //",
  "GK21sokss_pu:17778": "śrutaśarmā prayuṅkte sma yad yad astraṃ prayatnataḥ /",
  "GK21sokss_pu:17779": "pratyastraiḥ pratihanti sma tat tat sūryaprabhaḥ kṣaṇāt // SoKss_8,7.64 //",
  "GK21sokss_pu:17780": "māyā yā yā ca tenātra prayuktā śrutaśarmaṇā /",
  "GK21sokss_pu:17781": "sūryaprabheṇa sā sāsya nihatā pratimāyayā // SoKss_8,7.65 //",
  "GK21sokss_pu:17782": "tato brahmāstram amucac chrutaśarmātikopataḥ /",
  "GK21sokss_pu:17783": "sūryaprabho 'pi prāmuñcad astraṃ pāśupataṃ kṛtī // SoKss_8,7.66 //",
  "GK21sokss_pu:17784": "tena raudramahāstreṇa brahmāstraṃ pratihatya tat /",
  "GK21sokss_pu:17785": "yāvat sa duṣpradharmeṇa śrutaśarmābhibhūyate // SoKss_8,7.67 //",
  "GK21sokss_pu:17786": "tāvad indraprabhṛtibhir lokapālaiḥ samantataḥ /",
  "GK21sokss_pu:17787": "vajrādīni prayuktāni paramāstrāṇy amarṣibhiḥ // SoKss_8,7.68 //",
  "GK21sokss_pu:17788": "tat tu pāśupataṃ tāni jitvā sarvāyudhāny api /",
  "GK21sokss_pu:17789": "jajvāla sutarām astraṃ śrutaśarmajighāṃsayā // SoKss_8,7.69 //",
  "GK21sokss_pu:17790": "tataḥ sūryaprabhaḥ stutvā mahāstraṃ tad vyajijñapat /",
  "GK21sokss_pu:17791": "mā vadhīḥ śrutaśarmāṇaṃ baddhvā tvaṃ taṃ samarpaya // SoKss_8,7.70 //",
  "GK21sokss_pu:17792": "tataḥ prasahya niḥśeṣaiḥ saṃnaddham abhavat suraiḥ /",
  "GK21sokss_pu:17793": "tajjigīṣāvaśāc cānyaiḥ prekṣakair asurair api // SoKss_8,7.71 //",
  "GK21sokss_pu:17794": "tatkṣaṇaṃ vīrabhadrākhyaḥ śaṃbhunā prerito gaṇaḥ /",
  "GK21sokss_pu:17795": "āgatyaiva tadādeśam indrādibhyo 'bravīd idam // SoKss_8,7.72 //",
  "GK21sokss_pu:17796": "yūyaṃ prekṣitum āyātās tad yoddhuṃ vaḥ kramo 'tra kaḥ /",
  "GK21sokss_pu:17797": "maryādālaṅghanāc cānyad api syād asamañjasam // SoKss_8,7.73 //",
  "GK21sokss_pu:17798": "etac chrutvāruvan devā hanyante ca hatāś ca naḥ /",
  "GK21sokss_pu:17799": "sarveṣām atra tanayās tan na yudhyāmahe katham // SoKss_8,7.74 //",
  "GK21sokss_pu:17800": "dustyajo hi sutasnehas tad avaśyaṃ pratikriyā /",
  "GK21sokss_pu:17801": "tan nihantṛṣu kartavyā yathāśakty atra ko 'kramaḥ // SoKss_8,7.75 //",
  "GK21sokss_pu:17802": "ity uktavatsu deveṣu vīrabhadre tato gate /",
  "GK21sokss_pu:17803": "surāṇām asurāṇāṃ ca prāvartata mahāraṇaḥ // SoKss_8,7.76 //",
  "GK21sokss_pu:17804": "sunīthaḥ samam aśvibhyāṃ prajñāḍhyaś ca sahendunā /",
  "GK21sokss_pu:17805": "sthirabuddhiś ca vasubhiḥ kālacakraś ca vāyunā // SoKss_8,7.77 //",
  "GK21sokss_pu:17806": "prakampano 'gninā siṃhadaṃṣṭro nirṛtinā tathā /",
  "GK21sokss_pu:17807": "varuṇena prathamano dhūmaketur yamena ca // SoKss_8,7.78 //",
  "GK21sokss_pu:17808": "mahāmāyaḥ sa ca tadā dhanādhipatinā saha /",
  "GK21sokss_pu:17809": "ayudhyatāstrapratyastrair anyonyaiś ca samaṃ suraiḥ // SoKss_8,7.79 //",
  "GK21sokss_pu:17810": "paryante paramāstraṃ ca yo yo yad yat suro 'kṣipat /",
  "GK21sokss_pu:17811": "tasya tasya haras tat tad dhuṃkāreṇa vyanāśayat // SoKss_8,7.80 //",
  "GK21sokss_pu:17812": "dhanadas tūdyatagadaḥ sāmnā śarveṇa vāritaḥ /",
  "GK21sokss_pu:17813": "bhagnāstrāś ca surās te te parityajyāhavaṃ yayuḥ // SoKss_8,7.81 //",
  "GK21sokss_pu:17814": "tataḥ sūryaprabhaṃ śakraḥ svayaṃ krodhād ayodhayat /",
  "GK21sokss_pu:17815": "śaraugham amucat tasmiṃs tāni tāny āyudhāni ca // SoKss_8,7.82 //",
  "GK21sokss_pu:17816": "sūryaprabhaś ca nirdhūya tadastrāṇy avahelayā /",
  "GK21sokss_pu:17817": "ākarṇākṛṣṭanārācaśatenendram atāḍayat // SoKss_8,7.83 //",
  "GK21sokss_pu:17818": "tataḥ kruddhaḥ sa kuliśaṃ jagrāha ca surādhipaḥ /",
  "GK21sokss_pu:17819": "huṃkāraṃ cākarod rudraḥ kuliśaṃ ca nanāśa tat // SoKss_8,7.84 //",
  "GK21sokss_pu:17820": "tataḥ parāṅmukhe yāte śakre nārāyaṇaḥ svayam /",
  "GK21sokss_pu:17821": "prabhāsaṃ yodhayām āsa krodhāt koṭīmukhaiḥ śaraiḥ // SoKss_8,7.85 //",
  "GK21sokss_pu:17822": "astrāṇy anyāni cāpy astrair niṣkampo yuyudhe samam /",
  "GK21sokss_pu:17823": "hatāśvo virathībhūto 'py āruhyānyaṃ rathaṃ ca saḥ // SoKss_8,7.86 //",
  "GK21sokss_pu:17824": "tena daityāriṇā sārdhaṃ nirviśeṣam ayudhyata /",
  "GK21sokss_pu:17825": "tataḥ prakupito devo jvalac cakraṃ mumoca saḥ // SoKss_8,7.87 //",
  "GK21sokss_pu:17826": "prabhāso 'py abhimantryaiva divyaṃ khaḍgaṃ pramuktavān /",
  "GK21sokss_pu:17827": "tayor āyudhayor yudhyamānayor vīkṣya cakrataḥ // SoKss_8,7.88 //",
  "GK21sokss_pu:17828": "hīyamānaṃ śanaiḥ khaḍgaṃ huṃkāraṃ kṛtavān haraḥ /",
  "GK21sokss_pu:17829": "tena te khaḍgacakre dve antardhānam upeyatuḥ // SoKss_8,7.89 //",
  "GK21sokss_pu:17830": "tato nanandur asurā viṣīdanti sma cāmarāḥ /",
  "GK21sokss_pu:17831": "sūryaprabhe labdhajaye baddhe ca śrutaśarmaṇi // SoKss_8,7.90 //",
  "GK21sokss_pu:17832": "saṃstutyārādhayām āsur atha devā vṛṣadhvajam /",
  "GK21sokss_pu:17833": "tatas tuṣṭaḥ surān evam ādideśāmbikāpatiḥ // SoKss_8,7.91 //",
  "GK21sokss_pu:17834": "sūryaprabha pratijñātaṃ varjayitvārthyatāṃ varaḥ /",
  "GK21sokss_pu:17835": "deva yat te pratijñātaṃ kaḥ śaktaḥ kartum anyathā // SoKss_8,7.92 //",
  "GK21sokss_pu:17836": "kiṃ tv asmābhiḥ pratijñātaṃ yad asya śrutaśarmaṇaḥ /",
  "GK21sokss_pu:17837": "satyaṃ tad apy astu vibho mā bhūd vaṃśakṣayaś ca naḥ // SoKss_8,7.93 //",
  "GK21sokss_pu:17838": "ity uktvā viratan devān bhagavān evam ādiśat /",
  "GK21sokss_pu:17839": "saṃdhau kṛte bhavaty etat saṃdhiś caivam ihāstu vaḥ // SoKss_8,7.94 //",
  "GK21sokss_pu:17840": "sūryaprabhaṃ praṇamatu śrutaśarmā sahānugaḥ /",
  "GK21sokss_pu:17841": "tatas tathā vadiṣyāmo yathobhayahitaṃ bhavet // SoKss_8,7.95 //",
  "GK21sokss_pu:17842": "itīśvaravaco devāḥ pratipadya tatheti ca /",
  "GK21sokss_pu:17843": "sūryaprabhasya vidadhuḥ śrutaśarmāṇam ānatam // SoKss_8,7.96 //",
  "GK21sokss_pu:17844": "tatas tayor mithas tyaktavairayoḥ kaṇṭhalagnayoḥ /",
  "GK21sokss_pu:17845": "saṃdhiṃ devāsurāś cakruḥ śāntavairāḥ parasparam // SoKss_8,7.97 //",
  "GK21sokss_pu:17846": "atha śṛṇvatsu nikhileṣv asureṣu sureṣu ca /",
  "GK21sokss_pu:17847": "uvāca bhagavāñ śaṃbhuḥ sūryaprabham idaṃ vacaḥ // SoKss_8,7.98 //",
  "GK21sokss_pu:17848": "kuru dakṣiṇavedyarthe cakravartitvam ātmanaḥ /",
  "GK21sokss_pu:17849": "uttarasmiṃs tu vedyarthe dehi tac chrutaśarmaṇe // SoKss_8,7.99 //",
  "GK21sokss_pu:17850": "prāptavyam acirāt putra tvayā hītaś caturguṇam /",
  "GK21sokss_pu:17851": "sāmrājyaṃ kiṃnarādīnām aśeṣāṇāṃ dyucāriṇām // SoKss_8,7.100 //",
  "GK21sokss_pu:17852": "tasmin prāpte ca dadyās tvaṃ vedyardham api dakṣiṇam /",
  "GK21sokss_pu:17853": "tat kuñjarakumārāya saviśeṣapade sthitaḥ // SoKss_8,7.101 //",
  "GK21sokss_pu:17854": "ye cātra nihatā vīrāḥ samity ubhayapakṣayoḥ /",
  "GK21sokss_pu:17855": "uttiṣṭhantv akṣatair aṅgair jīvantaḥ sarva eva te // SoKss_8,7.102 //",
  "GK21sokss_pu:17856": "ity uktvāntardadhe śaṃbhuḥ sarve cottasthur akṣatāḥ /",
  "GK21sokss_pu:17857": "suptaprabuddhā iva te ye 'trābhūvan raṇe hatāḥ // SoKss_8,7.103 //",
  "GK21sokss_pu:17858": "atha sūryaprabho mūrdhni dhṛtaśāṃbhavaśāsanaḥ /",
  "GK21sokss_pu:17859": "gatvā viviktaṃ vistīrṇaṃ bhūmibhāgam ariṃdamaḥ // SoKss_8,7.104 //",
  "GK21sokss_pu:17860": "upaviṣṭo mahāsthāne śrutaśarmāṇam āgatam /",
  "GK21sokss_pu:17861": "nijasiṃhāsanārdhe tam upāveśitavān svayam // SoKss_8,7.105 //",
  "GK21sokss_pu:17862": "tadvayasyāḥ prabhāsādyā vayasyāḥ śrutaśarmaṇaḥ /",
  "GK21sokss_pu:17863": "dāmodarādyāś ca tayoḥ pārśvayoḥ sam upāviśan // SoKss_8,7.106 //",
  "GK21sokss_pu:17864": "upāviśat sunīthaś ca mayaś cānye ca dānavāḥ /",
  "GK21sokss_pu:17865": "āsaneṣu yathārheṣu tathā vidyādhareśvarāḥ // SoKss_8,7.107 //",
  "GK21sokss_pu:17866": "tatas tatrāyayuḥ saptapātālapatayo 'khilāḥ /",
  "GK21sokss_pu:17867": "prahlādapramukhā daityadānavendrāḥ praharṣataḥ // SoKss_8,7.108 //",
  "GK21sokss_pu:17868": "śakraś ca lokapālādiyuto gurupuraḥsaraḥ /",
  "GK21sokss_pu:17869": "vidyādharaḥ sumeruś ca sa suvāsakumārakaḥ // SoKss_8,7.109 //",
  "GK21sokss_pu:17870": "danuprabhṛtayaḥ sarvāś cāyayuḥ kaśyapāṅganāḥ /",
  "GK21sokss_pu:17871": "bhūtāsanavimānena bhāryāḥ sūryaprabhasya ca // SoKss_8,7.110 //",
  "GK21sokss_pu:17872": "sarveṣv eṣu kṛtānyonyaprītyācāropaveśiṣu /",
  "GK21sokss_pu:17873": "siddhir nāma sakhī datvās tadvākyenaivam abhyadhāt // SoKss_8,7.111 //",
  "GK21sokss_pu:17874": "bho bhoḥ surāsurā devī danur yuṣmān bravīty asau /",
  "GK21sokss_pu:17875": "asmin prītisamāje yat saumanasyaṃ sukhaṃ ca naḥ // SoKss_8,7.112 //",
  "GK21sokss_pu:17876": "tad brūta yadi yuṣmābhir anubhūtaṃ kadācana /",
  "GK21sokss_pu:17877": "tad anyonyaṃ na kartavyo virodho duḥkhadāruṇaḥ // SoKss_8,7.113 //",
  "GK21sokss_pu:17878": "hiraṇyākṣādibhir jyeṣṭhair dyurājyāya kṛtaḥ sa yaiḥ /",
  "GK21sokss_pu:17879": "te gatāḥ śakra evādya jyeṣṭhas tat kā virodhitā // SoKss_8,7.114 //",
  "GK21sokss_pu:17880": "nirvairasukhitās tasmād vartadhvam itaretaram /",
  "GK21sokss_pu:17881": "asmākaṃ yena saṃtoṣaḥ śivaṃ ca jagatāṃ bhavet // SoKss_8,7.115 //",
  "GK21sokss_pu:17882": "iti siddhimukhāc chrutvā bhagavatyā danor vacaḥ /",
  "GK21sokss_pu:17883": "śakreṇa vīkṣitamukho bṛhaspatir uvāca tām // SoKss_8,7.116 //",
  "GK21sokss_pu:17884": "nānubandho 'sti devānām asurān prati kaścana /",
  "GK21sokss_pu:17885": "vikurvate na yady ete mithyā devān imān prati // SoKss_8,7.117 //",
  "GK21sokss_pu:17886": "ity ukte devaguruṇā dānavendro mayo 'bravīt /",
  "GK21sokss_pu:17887": "syād vikāro 'surāṇāṃ cet tad dadyān nasmuciḥ katham // SoKss_8,7.118 //",
  "GK21sokss_pu:17888": "uccaiḥśravasam indrāya mṛtasaṃjīvanaṃ hayam /",
  "GK21sokss_pu:17889": "prabalaś ca śarīraṃ svaṃ surebhyaḥ katham arpayet // SoKss_8,7.119 //",
  "GK21sokss_pu:17890": "trailokyaṃ haraye dattvā viśet kārāṃ kathaṃ baliḥ /",
  "GK21sokss_pu:17891": "ayodehaḥ kathaṃ dehaṃ dadyād vā viśvakarmaṇe // SoKss_8,7.120 //",
  "GK21sokss_pu:17892": "adhikaṃ vā kiyad vacmi nityasaṃbhāvino 'surāḥ /",
  "GK21sokss_pu:17893": "chadmanā cen na bādhyante tad eṣāṃ nāsti vikriyā // SoKss_8,7.121 //",
  "GK21sokss_pu:17894": "evaṃ mayāsureṇokte siddhyāvoci tathā yathā /",
  "GK21sokss_pu:17895": "prītiṃ devāsurāś cakrur mithaḥ kaṇṭhagrahottaram // SoKss_8,7.122 //",
  "GK21sokss_pu:17896": "tāvad bhavānyā prahitā pratīhārī jayābhidhā /",
  "GK21sokss_pu:17897": "atrāgāt pūjitā sarvaiḥ sumeruma vadac ca sā // SoKss_8,7.123 //",
  "GK21sokss_pu:17898": "devyāhaṃ preṣitā tvāṃ pratyādiṣṭaṃ ca tayā tava /",
  "GK21sokss_pu:17899": "asti te kanyakā nāmnā kāmacūḍāmaṇiḥ sutā // SoKss_8,7.124 //",
  "GK21sokss_pu:17900": "sūryaprabhāya tāṃ dehi śīghraṃ bhaktā hi sā mama /",
  "GK21sokss_pu:17901": "ity ukto jayayā prahvaḥ sumeruḥ pratyuvāca tām // SoKss_8,7.125 //",
  "GK21sokss_pu:17902": "yad ādiśati devī māṃ paramo 'nugraho hy ayam /",
  "GK21sokss_pu:17903": "devenāpy ayam evārthaḥ prāg ādiṣṭo mamābhavat // SoKss_8,7.126 //",
  "GK21sokss_pu:17904": "evaṃ sumeruṇā proktā prāha sūryaprabhaṃ jayā /",
  "GK21sokss_pu:17905": "tvayaiṣā sarvabhāryāṇāṃ kartavyoparivartinī // SoKss_8,7.127 //",
  "GK21sokss_pu:17906": "sarvābhyo 'bhimatānyābhyas tavāpy eṣā bhaviṣyati /",
  "GK21sokss_pu:17907": "ityādiṣṭaṃ tavāpy adya devyā gauryā prasannayā // SoKss_8,7.128 //",
  "GK21sokss_pu:17908": "ity uktvāntardadhe sūryaprabheṇābhyarcitā jayā /",
  "GK21sokss_pu:17909": "atraivāhni sumeruś ca lagnaṃ niścitavān drutam // SoKss_8,7.129 //",
  "GK21sokss_pu:17910": "vedīm akārayat so 'tra sadratnastambhakuṭṭimām /",
  "GK21sokss_pu:17911": "yuktāṃ tadraśmijālena pihiteneva vahninā // SoKss_8,7.130 //",
  "GK21sokss_pu:17912": "ānāyayām āsa ca tāṃ kāmacūḍāmaṇiṃ sutām /",
  "GK21sokss_pu:17913": "nipīyam ānalāvaṇyāṃ lolair devāsurekṣaṇaiḥ // SoKss_8,7.131 //",
  "GK21sokss_pu:17914": "umā himavato jātā jātā ceyaṃ sumerutaḥ /",
  "GK21sokss_pu:17915": "itīva tatsamānena saundaryeṇa samāśritām // SoKss_8,7.132 //",
  "GK21sokss_pu:17916": "tato vedīṃ samāropya kṛtakautukaśobhitām /",
  "GK21sokss_pu:17917": "prasādhitāṃ sumerus tāṃ dadau sūryaprabhāya saḥ // SoKss_8,7.133 //",
  "GK21sokss_pu:17918": "sūryaprabhaś ca jagrāha kāmacūḍāmaṇes tadā /",
  "GK21sokss_pu:17919": "danuprabhṛtibhir baddhakaṅkaṇaṃ pāṇipaṅkajam // SoKss_8,7.134 //",
  "GK21sokss_pu:17920": "dadau lājavisarge ca prathame tatkṣaṇāgatā /",
  "GK21sokss_pu:17921": "jayā bhavānīprahitā divyāṃ mālām anaśvarīm // SoKss_8,7.135 //",
  "GK21sokss_pu:17922": "sumeruś cāpy anarghāṇi ratnāni pradadau tadā /",
  "GK21sokss_pu:17923": "airāvaṇāt samutpannaṃ divyaṃ ca varavāraṇam // SoKss_8,7.136 //",
  "GK21sokss_pu:17924": "dvitīye lājamokṣe ca jayā ratnāvalīm adāt /",
  "GK21sokss_pu:17925": "yayā kaṇṭhasthayā mṛtyuḥ kṣuttṛṣṇā ca na bādhate // SoKss_8,7.137 //",
  "GK21sokss_pu:17926": "sumeruś ca dadāti sma dviguṇaṃ ratnasaṃcayam /",
  "GK21sokss_pu:17927": "uccaiḥśravaḥprasūtaṃ ca hayaratnam anuttamam // SoKss_8,7.138 //",
  "GK21sokss_pu:17928": "lājamokṣe tṛtīye ca dadāv ekāvalīṃ jayā /",
  "GK21sokss_pu:17929": "yauvanaṃ kṣīyate naiva yayā kaṇṭhāvalagnayā // SoKss_8,7.139 //",
  "GK21sokss_pu:17930": "sumerus triguṇaṃ rāśiṃ ratnānāṃ pravitīrya ca /",
  "GK21sokss_pu:17931": "dattavān gulikāṃ divyāṃ sarvasiddhyupayoginīm // SoKss_8,7.140 //",
  "GK21sokss_pu:17932": "tato vivāhe nirvṛtte sumeruḥ sasurāsurān /",
  "GK21sokss_pu:17933": "vidyādharān devamātṛḥ sarvān evaṃ vyajijñapat // SoKss_8,7.141 //",
  "GK21sokss_pu:17934": "bhoktavyam adya yuṣmābhiḥ sarvair eva gṛhe mama /",
  "GK21sokss_pu:17935": "anugrahaś ca kartavyo baddho mūrdhni mayāñjaliḥ // SoKss_8,7.142 //",
  "GK21sokss_pu:17936": "evam abhyarthanāṃ tasya sumeroḥ sarva eva te /",
  "GK21sokss_pu:17937": "yāvan necchanti tāvac ca nandī tatrāgato 'bhavat // SoKss_8,7.143 //",
  "GK21sokss_pu:17938": "sa tān avādīt praṇatān ādiṣṭaṃ vas triśūlinā /",
  "GK21sokss_pu:17939": "gṛhe sumeror bhoktavyam eṣa hy asmatparigrahaḥ // SoKss_8,7.144 //",
  "GK21sokss_pu:17940": "etad anneṣu bhukteṣu tṛptiḥ syāc chāśvatī ca vaḥ /",
  "GK21sokss_pu:17941": "iti nandimukhāc chrutvā sarve sat pratipedire // SoKss_8,7.145 //",
  "GK21sokss_pu:17942": "tato 'trājagmur amitāḥ śaṃkaraprahitā gaṇāḥ /",
  "GK21sokss_pu:17943": "vināyakamahākālavīrabhadrādyadhiṣṭhitāḥ // SoKss_8,7.146 //",
  "GK21sokss_pu:17944": "te ca bhojanasajjāṃ tāṃ vediṃ kṛtvā yathākramam /",
  "GK21sokss_pu:17945": "tān upāveśayan devadyucarāsuramānuṣān // SoKss_8,7.147 //",
  "GK21sokss_pu:17946": "upāharanta tebhyaś ca vidyākḷptān sumeruṇā /",
  "GK21sokss_pu:17947": "āhārāñ śaṃkarādiṣṭakāmadhenūdbhavāṃs tathā // SoKss_8,7.148 //",
  "GK21sokss_pu:17948": "ekaikasya yathārhaṃ ca tasthur icchāvidhāyinaḥ /",
  "GK21sokss_pu:17949": "vīrabhadramahākālabhṛṅgiprabhṛtayaḥ surāḥ // SoKss_8,7.149 //",
  "GK21sokss_pu:17950": "pade pade ca saṃtoṣamiladdyucaracāraṇam /",
  "GK21sokss_pu:17951": "tadā saṃgītakam abhūd divyastrīnṛtyasundaram // SoKss_8,7.150 //",
  "GK21sokss_pu:17952": "āhārānte ca sarveṣāṃ teṣāṃ nandīśvarādayaḥ /",
  "GK21sokss_pu:17953": "dadur divyāni mālyāni vastrāṇy ābharaṇāni ca // SoKss_8,7.151 //",
  "GK21sokss_pu:17954": "evaṃ saṃmānya devādīn nandiprabhṛtayo 'khilāḥ /",
  "GK21sokss_pu:17955": "gaṇeśvarā gaṇaiḥ sarvaiḥ saha jagmur yathāgatam // SoKss_8,7.152 //",
  "GK21sokss_pu:17956": "tato devāsurāḥ sarve tāś ca tanmātaro yayuḥ /",
  "GK21sokss_pu:17957": "śrutaśarmādayas te cāpy āmantrya svaṃ svam āspadam // SoKss_8,7.153 //",
  "GK21sokss_pu:17958": "sūryaprabhaḥ sabhāryaś ca savayasyavadhūyataḥ /",
  "GK21sokss_pu:17959": "vimānena yayāv ādyaṃ tat sumerutapovanam // SoKss_8,7.154 //",
  "GK21sokss_pu:17960": "preṣayām āsa harṣaṃ ca svavayasyaṃ mahībhṛtām /",
  "GK21sokss_pu:17961": "ratnaprabhasya ca bhrātur ākhyātum udayaṃ nijam // SoKss_8,7.155 //",
  "GK21sokss_pu:17962": "dinānte ca sa sadratnaparyaṅkaṃ sādhunirmitam /",
  "GK21sokss_pu:17963": "kāmacūḍāmaṇer vadhvā vāsaveśma viveśa tat // SoKss_8,7.156 //",
  "GK21sokss_pu:17964": "tatraitāṃ ca ghanāśleṣadaśanacchadakhaṇḍanaiḥ /",
  "GK21sokss_pu:17965": "tyājayitvā śanair lajjāṃ navoḍhāsulabhāṃ kramāt // SoKss_8,7.157 //",
  "GK21sokss_pu:17966": "anirvācyaṃ navaṃ mugdhavidagdhamadhuraṃ ratam /",
  "GK21sokss_pu:17967": "anāsvāditam anyābhyaḥ siṣeve sa tayā saha // SoKss_8,7.158 //",
  "GK21sokss_pu:17968": "idānīṃ bahir anyāsāṃ niveśo hṛdaye 'stu me /",
  "GK21sokss_pu:17969": "antaḥ punas tavaikasyā iti tāṃ cānvarañjayat // SoKss_8,7.159 //",
  "GK21sokss_pu:17970": "tato ratāntasuptasya priyāśleṣasukhāvahā /",
  "GK21sokss_pu:17971": "śanaiḥ samāptim agaman niśā nidrā ca tasya sā // SoKss_8,7.160 //",
  "GK21sokss_pu:17972": "prabhāte ca sa utthāya gatvā sūryaprabhas tataḥ /",
  "GK21sokss_pu:17973": "ādyās tā rañjayām āsa nijabhāryāḥ saha sthitāḥ // SoKss_8,7.161 //",
  "GK21sokss_pu:17974": "tās taṃ navavadhūraktaṃ yāvat parihasanti ca /",
  "GK21sokss_pu:17975": "sanarmavakramadhurasnigdhamugdhair vacaḥkramaiḥ // SoKss_8,7.162 //",
  "GK21sokss_pu:17976": "dvāḥsthenāveditas tāvad āgatya praṇipatya ca /",
  "GK21sokss_pu:17977": "vidyādharaḥ suṣeṇākhyaḥ kṛtinaṃ taṃ vyajijñapat // SoKss_8,7.163 //",
  "GK21sokss_pu:17978": "deva trikūṭanāthādyaiḥ sarvair vidyādhareśvaraiḥ /",
  "GK21sokss_pu:17979": "preṣito 'ham ihaivaṃ ca devaṃ vijñāpayanti te // SoKss_8,7.164 //",
  "GK21sokss_pu:17980": "ṛṣabhādrau tṛtīye 'hni hy abhiṣekaḥ śubhas tava /",
  "GK21sokss_pu:17981": "saṃvādyatāṃ tat sarveṣām udyamo 'tra vidhīyatām // SoKss_8,7.165 //",
  "GK21sokss_pu:17982": "tac chrutvā pratyavocat taṃ dūtaṃ sūryaprabhas tadā /",
  "GK21sokss_pu:17983": "gaccha trikūṭādhipatiprabhṛtīn brūhi madgirā // SoKss_8,7.166 //",
  "GK21sokss_pu:17984": "bhavanta eva kurvantu samārambhaṃ vadantu ca /",
  "GK21sokss_pu:17985": "ātmanaiva paraṃ sajjā vayam ete sthitāḥ punaḥ // SoKss_8,7.167 //",
  "GK21sokss_pu:17986": "saṃvādanaṃ tu sarveṣāṃ kariṣyāmo yathāyatham /",
  "GK21sokss_pu:17987": "ity āttapratisaṃdeśaḥ suṣeṇaḥ sa tato yayau // SoKss_8,7.168 //",
  "GK21sokss_pu:17988": "sūryaprabho 'pi caikaikaṃ prabhāsaprabhṛtīn sakhīn /",
  "GK21sokss_pu:17989": "devānāṃ yājñavalkyādimunīnāṃ bhūbhṛtāṃ tathā // SoKss_8,7.169 //",
  "GK21sokss_pu:17990": "vidyādharāsurāṇāṃ ca visasarja pṛthak pṛthak /",
  "GK21sokss_pu:17991": "nimantraṇāya sarveṣāṃ svābhiṣekamahotsave // SoKss_8,7.170 //",
  "GK21sokss_pu:17992": "svayaṃ jagāma caikākī kailāsaṃ parvatottamam /",
  "GK21sokss_pu:17993": "harasya cāmbikāyāś ca nimantraṇakṛtodyamaḥ // SoKss_8,7.171 //",
  "GK21sokss_pu:17994": "ārohaṃś ca tam adrākṣīc chubhrabhūtisitaṃ girim /",
  "GK21sokss_pu:17995": "sevyaṃ devarṣisiddhānāṃ dvitīyam iva śaṃkaram // SoKss_8,7.172 //",
  "GK21sokss_pu:17996": "ardhād adhikam āruhya durārohaṃ tataḥ param /",
  "GK21sokss_pu:17997": "sa taṃ paśyan dadarśātra vaidrumaṃ dvāram ekataḥ // SoKss_8,7.173 //",
  "GK21sokss_pu:17998": "yadā praveśaṃ naivātra siddhimān apy avāpa saḥ /",
  "GK21sokss_pu:17999": "tadaikāgreṇa manasā stauti sma śaśiśekharam // SoKss_8,7.174 //",
  "GK21sokss_pu:18000": "tatas tad dvāram udghāṭya pumān gajamukho 'bravīt /",
  "GK21sokss_pu:18001": "ehi praviśa tuṣṭas te herambo bhagavān iti // SoKss_8,7.175 //",
  "GK21sokss_pu:18002": "tataḥ sūryaprabhas tatra praviśyāntaḥ savismayaḥ /",
  "GK21sokss_pu:18003": "upaviṣṭe mahābhoge jyotīrasaśilātale // SoKss_8,7.176 //",
  "GK21sokss_pu:18004": "dvādaśādityasaṃkāśam ekadaṃṣṭraṃ gajānanam /",
  "GK21sokss_pu:18005": "lambodaraṃ trinetraṃ ca jvalatparaśumudgaram // SoKss_8,7.177 //",
  "GK21sokss_pu:18006": "vināyakaṃ parivṛtaṃ nānāprāṇimukhair gaṇaiḥ /",
  "GK21sokss_pu:18007": "dadarśātha vavande ca pādayoḥ praṇipatya tam // SoKss_8,7.178 //",
  "GK21sokss_pu:18008": "so 'pi taṃ vighnajitprītaḥ pṛṣṭvāgamanakāraṇam /",
  "GK21sokss_pu:18009": "ārohānena mārgeṇety avocat snigdhayā girā // SoKss_8,7.179 //",
  "GK21sokss_pu:18010": "tena sūryaprabhaḥ so 'nyām ārūḍhaḥ pañcayojanīm /",
  "GK21sokss_pu:18011": "padmarāgamayaṃ dvāram apaśyad aparaṃ mahat // SoKss_8,7.180 //",
  "GK21sokss_pu:18012": "anavāptapraveśaś ca tatrāpi sa pinākinam /",
  "GK21sokss_pu:18013": "devaṃ nāmasahasreṇa tuṣṭāvānanyamānasaḥ // SoKss_8,7.181 //",
  "GK21sokss_pu:18014": "tataḥ kumāraputreṇa svayaṃ dvāraṃ vivṛtya tat /",
  "GK21sokss_pu:18015": "uktātmanā viśākhākhyenāntaḥ prāveśyatātra saḥ // SoKss_8,7.182 //",
  "GK21sokss_pu:18016": "praviṣṭaś ca dadarśātra skandaṃ jvālānaladyutim /",
  "GK21sokss_pu:18017": "yuktaṃ śākhaviśākhādyaiḥ sadṛśaiḥ pañcabiḥ sutaiḥ // SoKss_8,7.183 //",
  "GK21sokss_pu:18018": "sa jātamātrakaprahvair duṣṭagrahaśiśugrahaiḥ /",
  "GK21sokss_pu:18019": "vṛtaṃ taṃ koṭisaṃkhyākair gaṇeśaiś caraṇānataiḥ // SoKss_8,7.184 //",
  "GK21sokss_pu:18020": "tenāpi parituṣṭena pṛṣṭvā kāraṇam āgame /",
  "GK21sokss_pu:18021": "tasyārohaṇamārgo 'tra vyādiṣṭaḥ śarajanmanā // SoKss_8,7.185 //",
  "GK21sokss_pu:18022": "evaṃ krameṇa cānyāni ratnadvārāṇi pañca saḥ /",
  "GK21sokss_pu:18023": "sabhairavamahākālavīrabhadreṇa nandinā // SoKss_8,7.186 //",
  "GK21sokss_pu:18024": "bhṛṅgiṇā cānugaiḥ sākaṃ niruddhāni yathākramam /",
  "GK21sokss_pu:18025": "atītya prāpa pṛṣṭhe 'dreḥ sphāṭikaṃ dvāram uttamam // SoKss_8,7.187 //",
  "GK21sokss_pu:18026": "tataḥ stuvan devadevaṃ rudreṣv ekena sādaram /",
  "GK21sokss_pu:18027": "praveśitas tad adrākṣīc chaṃbhoḥ svargādhikaṃ padam // SoKss_8,7.188 //",
  "GK21sokss_pu:18028": "divyagandhavahad vātaṃ sadāpuṣpaphaladrumam /",
  "GK21sokss_pu:18029": "gandharvārabdhasaṃgītam apsaronṛttasotsavam // SoKss_8,7.189 //",
  "GK21sokss_pu:18030": "tatraikadeśe sphaṭikamayasiṃhāsane sthitam /",
  "GK21sokss_pu:18031": "trilocanaṃ śūlapāṇiṃ svacchasphaṭikasaṃnibham // SoKss_8,7.190 //",
  "GK21sokss_pu:18032": "baddhapiṅgajaṭājūṭaṃ cārucandrārdhaśekharam /",
  "GK21sokss_pu:18033": "pārśvasthayā girijayā bhagavatyopasevitam // SoKss_8,7.191 //",
  "GK21sokss_pu:18034": "sūryaprabhaḥ sa sānandaḥ paśyati sma maheśvaram /",
  "GK21sokss_pu:18035": "upetya cāpatat tasya sadevīkasya pādayoḥ // SoKss_8,7.192 //",
  "GK21sokss_pu:18036": "tataḥ pṛṣṭhe karaṃ dattvā tam utthāpyopaveśya ca /",
  "GK21sokss_pu:18037": "kim artham āgato 'sīti papraccha bhagavān haraḥ // SoKss_8,7.193 //",
  "GK21sokss_pu:18038": "pratyāsanno 'bhiṣeko me saṃnidhānaṃ tad arthaye /",
  "GK21sokss_pu:18039": "prabhos tatreti taṃ sūryaprabhaḥ pratyabravīc ca saḥ // SoKss_8,7.194 //",
  "GK21sokss_pu:18040": "tataḥ śaṃbhur uvācainam iyān kliṣṭo 'si tarhi kim /",
  "GK21sokss_pu:18041": "saṃnidhānāya kiṃ putra tata evāsmi na smṛtaḥ // SoKss_8,7.195 //",
  "GK21sokss_pu:18042": "tad astu saṃnidhāsye 'ham ity uktvā bhaktavatsalaḥ /",
  "GK21sokss_pu:18043": "so 'ntikasthitam āhūya gaṇam ekaṃ samādiśat // SoKss_8,7.196 //",
  "GK21sokss_pu:18044": "gacchaitam abhiṣekārtham ṛṣabhaṃ parvataṃ naya /",
  "GK21sokss_pu:18045": "mahābhiṣekasthānaṃ hi tad eṣāṃ cakravartinām // SoKss_8,7.197 //",
  "GK21sokss_pu:18046": "ityādiṣṭo bhagavatā sa taṃ sūryaprabhaṃ gaṇaḥ /",
  "GK21sokss_pu:18047": "pradakṣiṇīkṛteśānam utsaṅge praṇato 'grahīt // SoKss_8,7.198 //",
  "GK21sokss_pu:18048": "nītvā saṃsthāpayām āsa tasminn ṛṣabha parvate /",
  "GK21sokss_pu:18049": "svasiddhyā tatkṣaṇenaiva yayau cādarśanaṃ tataḥ // SoKss_8,7.199 //",
  "GK21sokss_pu:18050": "sūryaprabhasya cātrasthasyāyayuḥ svavayasyakāḥ /",
  "GK21sokss_pu:18051": "kāmacūḍāmaṇimukhā bhāryā vidyādharādhipāḥ // SoKss_8,7.200 //",
  "GK21sokss_pu:18052": "sendrāś ca devā asurāḥ samayādyā maharṣayaḥ /",
  "GK21sokss_pu:18053": "śrutaśarmā sumeruś ca sa suvāsakumārakaḥ // SoKss_8,7.201 //",
  "GK21sokss_pu:18054": "sūryaprabhaś ca sarvāṃs tāny athocitam amānayat /",
  "GK21sokss_pu:18055": "uktarudrādivṛttāntam abhyanandaṃś ca te 'pi tam // SoKss_8,7.202 //",
  "GK21sokss_pu:18056": "atha vividhauṣadhisahitaṃ nadīnadāmbhodhitīrthasaṃbhūtam /",
  "GK21sokss_pu:18057": "maṇikanakamayaiḥ kumbhaiḥ svayam āninyur jalaṃ prabhāsādyāḥ // SoKss_8,7.203 //",
  "GK21sokss_pu:18058": "tāvad gaurīsahito bhagavān atrāyayau purārātiḥ /",
  "GK21sokss_pu:18059": "devāsuravidyādharanṛpatimaharṣipraṇamyamānāṅghriḥ // SoKss_8,7.204 //",
  "GK21sokss_pu:18060": "sarveṣu teṣu suradānavakhecareṣu puṇyāhaghoṣamukhareṣv akhilair jalais te /",
  "GK21sokss_pu:18061": "sūryaprabhaṃ tam ṛṣayo dyucarādhirājye siṃhāsane sam upaveśitam abhyaṣiñcan // SoKss_8,7.205 //",
  "GK21sokss_pu:18062": "babandha paṭṭaṃ mukuṭaṃ ca tasya sa prahṛṣya vijñānamayo mayāsuraḥ /",
  "GK21sokss_pu:18063": "nanāda tūryaiḥ saha devadundubhir varāpsaronṛttapuraḥ saro divi // SoKss_8,7.206 //",
  "GK21sokss_pu:18064": "tāṃ ca maharṣisamūhaḥ sa kāmacūḍāmaṇiṃ samabhiṣicya /",
  "GK21sokss_pu:18065": "sūryaprabhasya vidadhe tasya samucitāṃ mahādevīm // SoKss_8,7.207 //",
  "GK21sokss_pu:18066": "tato gateṣu tridaśāsureṣu sūryaprabho bandhusuhṛdvayasyaiḥ /",
  "GK21sokss_pu:18067": "sahātra vidyādharacakravartī mahābhiṣekotsavam ātatāna // SoKss_8,7.208 //",
  "GK21sokss_pu:18068": "dinaiś ca vedyardhakam uttaraṃ tad dattvā haroktaṃ śrutaśarmaṇe saḥ /",
  "GK21sokss_pu:18069": "anyāḥ priyāḥ prāpya samaṃ vayasyair bheje ciraṃ khecararājalakṣmīm // SoKss_8,7.209 //",
  "GK21sokss_pu:18070": "evaṃ haraprasādaprabhāvataḥ prāpi mānuṣeṇāpi /",
  "GK21sokss_pu:18071": "sūryaprabheṇa pūrvaṃ vidyādharacakravartitvam // SoKss_8,7.210 //",
  "GK21sokss_pu:18072": "iti vidyādharadhuryo vyākhyāya kathāṃ sa vatsarājāgre /",
  "GK21sokss_pu:18073": "vajraprabhaḥ praṇamya ca naravāhanadattam udyayau gaganam // SoKss_8,7.211 //",
  "GK21sokss_pu:18074": "tasmin gate ca naravāhanadattadevo devyā svayā madanamañcukayā sametaḥ /",
  "GK21sokss_pu:18075": "vatseśvarasya pitur āsta gṛhe sa vīro vidyādharendrapadalābham udīkṣamāṇaḥ // SoKss_8,7.212 //",
  "GK21sokss_pu:18076": "iti mahākaviśrīsomadevabhaṭṭaviracite kathāsaritsāgare sūryaprabhalambake saptamas taraṅgaḥ /",
  "GK21sokss_pu:18077": "samāptaś cāyaṃ sūryaprabhalambako 'ṣṭamaḥ /",
  "GK21sokss_pu:18078": "// śrīḥ //",
  "GK21sokss_pu:18079": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:18080": "alaṃkāravatī nāma navamo lambakaḥ /",
  "GK21sokss_pu:18081": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:18082": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_9,0.1 //",
  "GK21sokss_pu:18083": "prathamas taraṅgaḥ /",
  "GK21sokss_pu:18084": "niśumbhabharanamrūrvīkharvitāḥ parvatā api /",
  "GK21sokss_pu:18085": "yaṃ namantīva nṛtyantaṃ namāmas taṃ vināyakam // SoKss_9,1.1 //",
  "GK21sokss_pu:18086": "evaṃ vatseśvarasutaḥ kauśāmbyāṃ bhavane pituḥ /",
  "GK21sokss_pu:18087": "vasan vidyadharādhīśair ādāv eva kṛtānatiḥ // SoKss_9,1.2 //",
  "GK21sokss_pu:18088": "naravāhanadattaḥ sa kadācin mṛgayāgataḥ /",
  "GK21sokss_pu:18089": "viveśa gomukhasakho muktasainyo mahad dhanam // SoKss_9,1.3 //",
  "GK21sokss_pu:18090": "sa tatra dakṣiṇenākṣṇā sphuratoktaśubhāgamaḥ /",
  "GK21sokss_pu:18091": "divyavīṇāravonmiśram aśṛṇod ītaniḥsvanam // SoKss_9,1.4 //",
  "GK21sokss_pu:18092": "gatvā tadanusāreṇa nātidūraṃ dadarśa saḥ /",
  "GK21sokss_pu:18093": "svayaṃbhyāyatanaṃ śaivaṃ saṃyatāśvo viveśa ca // SoKss_9,1.5 //",
  "GK21sokss_pu:18094": "tatropavīṇayantīṃ ca deveśaṃ devakanyakām /",
  "GK21sokss_pu:18095": "apaśyad varakanyābhir bahvībhiḥ parivāritām // SoKss_9,1.6 //",
  "GK21sokss_pu:18096": "sā dṛṣṭā tasya hṛdayaṃ prasaratkāntinirjharā /",
  "GK21sokss_pu:18097": "indumūrtir ivāmbhodheḥ kṣobhayām āsa tatkṣaṇam // SoKss_9,1.7 //",
  "GK21sokss_pu:18098": "sāpi taṃ sarasasnigdhamugdhenālokya cakṣuṣā /",
  "GK21sokss_pu:18099": "tad ekagatacittābhūd vismṛtasvarasāraṇā // SoKss_9,1.8 //",
  "GK21sokss_pu:18100": "naravāhanadattasya cittajño gomukhas tataḥ /",
  "GK21sokss_pu:18101": "keyaṃ kasya sutā ceti yāvat pṛcchati tatsakhīḥ // SoKss_9,1.9 //",
  "GK21sokss_pu:18102": "tāvac ca sadṛśī tasyāḥ pūrvaṃ hemāruṇaprabhā /",
  "GK21sokss_pu:18103": "paścād avatatāraikā prauḍhā vidyādharī divaḥ // SoKss_9,1.10 //",
  "GK21sokss_pu:18104": "sā cāvatīrya kanyāyās tasyāḥ pārśva upāviśat /",
  "GK21sokss_pu:18105": "kanyāpy utthāya sā tasyāḥ pādayor apatat tadā // SoKss_9,1.11 //",
  "GK21sokss_pu:18106": "sarvavidyādharādhīśaṃ nirvighnaṃ patim āpnuhi /",
  "GK21sokss_pu:18107": "iti prauḍhāpi sā tasyāḥ kanyāyā āśiṣaṃ dadau // SoKss_9,1.12 //",
  "GK21sokss_pu:18108": "naravāhanadatto 'tha tām upetya praṇamya ca /",
  "GK21sokss_pu:18109": "dattāśiṣaṃ paryapṛcchat saumyāṃ vidyādharīṃ śanaiḥ // SoKss_9,1.13 //",
  "GK21sokss_pu:18110": "keyaṃ kanyā bhavaty amba tava kā kathyatām iti /",
  "GK21sokss_pu:18111": "tato vidyādharī sā tam uvāca śṛṇu vacmy adaḥ // SoKss_9,1.14 //",
  "GK21sokss_pu:18112": "asti gaurīguroḥ śaile śrīsundarapuraṃ puram /",
  "GK21sokss_pu:18113": "āste 'laṃkāraśīlākhyas tatra vidyādhareśvaraḥ // SoKss_9,1.15 //",
  "GK21sokss_pu:18114": "tasyodāraguṇasyāsti mahiṣī kāñcanaprabhā /",
  "GK21sokss_pu:18115": "tasyāṃ tasya ca kālena rājñaḥ sūnur ajāyata // SoKss_9,1.16 //",
  "GK21sokss_pu:18116": "eṣa dharmaparo bhāvīty ādiṣṭam umayā yadā /",
  "GK21sokss_pu:18117": "svapne tadā dharmaśīlaṃ nāmnā tam akarot pitā // SoKss_9,1.17 //",
  "GK21sokss_pu:18118": "krameṇa yauvanaprāptaṃ dharmaśīlaṃ sa taṃ sutam /",
  "GK21sokss_pu:18119": "rājā saṃyojya vidyābhir yauvarājye 'bhiṣiktavān // SoKss_9,1.18 //",
  "GK21sokss_pu:18120": "tataḥ sa yauvarājyastho dharmaikaparamo vaśī /",
  "GK21sokss_pu:18121": "arañjayad dharmaśīlaḥ pitur abhyadhikaṃ prajāḥ // SoKss_9,1.19 //",
  "GK21sokss_pu:18122": "tato 'laṃkāraśīlasya rājñaḥ sā kāñcanaprabhā /",
  "GK21sokss_pu:18123": "antarvatnī satī rājñī tasya sūte sma kanyakām // SoKss_9,1.20 //",
  "GK21sokss_pu:18124": "naravāhanadattasya bhāryaiṣā cakravartinaḥ /",
  "GK21sokss_pu:18125": "kanyā bhavitrīti tadā divyā vāgudaghoṣayat // SoKss_9,1.21 //",
  "GK21sokss_pu:18126": "tato 'tra tenālaṃkāravatīti kṛtanāmikā /",
  "GK21sokss_pu:18127": "pitrā krameṇāvardhiṣṭa bālā śaktikaleva sā // SoKss_9,1.22 //",
  "GK21sokss_pu:18128": "kālena yauvanasthā ca prāptavidyā nijātpituḥ /",
  "GK21sokss_pu:18129": "tattadāyatanaṃ śaṃbhorbhaktyā bhramitumudyatā // SoKss_9,1.23 //",
  "GK21sokss_pu:18130": "tāvac ca dharmaśīlo 'sya bhrātā śānto yuvāpi san /",
  "GK21sokss_pu:18131": "raho 'laṃkāraśīlaṃ taṃ pitaraṃ svaṃ vyajijñapat // SoKss_9,1.24 //",
  "GK21sokss_pu:18132": "na māṃ bhogā ime tāta prīṇanti kṣaṇabhaṅgurāḥ /",
  "GK21sokss_pu:18133": "kiṃ tadasti hi saṃsāre paryantavirasaṃ na yat // SoKss_9,1.25 //",
  "GK21sokss_pu:18134": "tathā caitattvayā kiṃ na śrutaṃ vyāsamunervacaḥ /",
  "GK21sokss_pu:18135": "sarve kṣayāntā nicayāḥ patanāntāḥ samucchrayāḥ // SoKss_9,1.26 //",
  "GK21sokss_pu:18136": "saṃyogā viprayogāntā maraṇāntaṃ hi jīvitam /",
  "GK21sokss_pu:18137": "tadeṣu kā ratistāta naśvareṣu manasvinām // SoKss_9,1.27 //",
  "GK21sokss_pu:18138": "paratra ca sahāyānti na bhogā nārthasaṃcayāḥ /",
  "GK21sokss_pu:18139": "ekastu bāndhavo dharmo na jahāti padātpadam // SoKss_9,1.28 //",
  "GK21sokss_pu:18140": "tasmādvanāya gatvāhaṃ sādhayāmyuttamaṃ tapaḥ /",
  "GK21sokss_pu:18141": "āsādayeyaṃ tad yena śāśvataṃ paramaṃ padam // SoKss_9,1.29 //",
  "GK21sokss_pu:18142": "ity uktavantaṃ taṃ putraṃ dharmaśīlaṃ samākulaḥ /",
  "GK21sokss_pu:18143": "rājālaṃkāraśīlo 'tha vakti smodaśrulocanaḥ // SoKss_9,1.30 //",
  "GK21sokss_pu:18144": "bālasyaiva tavākāṇḍe ko 'yaṃ putra matibhramaḥ /",
  "GK21sokss_pu:18145": "upayukte hi tāruṇye praśamaḥ sadbhir iṣyate // SoKss_9,1.31 //",
  "GK21sokss_pu:18146": "kṛtadārasya dharmeṇa rājyaṃ pālayatastava /",
  "GK21sokss_pu:18147": "bhogān bhoktum ayaṃ kālo na vairāgyasya sāṃpratam // SoKss_9,1.32 //",
  "GK21sokss_pu:18148": "etatpiturvacaḥ śrutvā dharmaśīlo 'bhyadhātpunaḥ /",
  "GK21sokss_pu:18149": "na śamāśamayor atra niyamo 'sti vayaḥkṛtaḥ // SoKss_9,1.33 //",
  "GK21sokss_pu:18150": "īśvarānugṛhīto hi kaścidbālo 'pi śāmyati /",
  "GK21sokss_pu:18151": "vṛddho 'pi na śamaṃ yāti kaś citkāpuruṣaḥ punaḥ // SoKss_9,1.34 //",
  "GK21sokss_pu:18152": "na ca rājye ratirme 'sti na vā dāraparigrahe /",
  "GK21sokss_pu:18153": "mamaitajīvitaphalaṃ yacchivārādhanaṃ tapaḥ // SoKss_9,1.35 //",
  "GK21sokss_pu:18154": "iti bruvāṇaṃ yatnenāpyanivāryamavekṣya tam /",
  "GK21sokss_pu:18155": "pitālaṃkāraśīlo 'sau vimucyāśrūṇyabhāṣata // SoKss_9,1.36 //",
  "GK21sokss_pu:18156": "yadi yūno 'pi te putra vairāgyam idamīdṛśam /",
  "GK21sokss_pu:18157": "nāsti vṛddhasya me tatkimaham apy āśraye vanam // SoKss_9,1.37 //",
  "GK21sokss_pu:18158": "ity uktvā martyalokaṃ ca gatvā bhārāyutaṃ dadau /",
  "GK21sokss_pu:18159": "brāhmaṇebhyo daridrebhyo ratnānāṃ kāñcanasya ca // SoKss_9,1.38 //",
  "GK21sokss_pu:18160": "etya ca svapuraṃ bhāryāmavocatkāñcanaprabhām /",
  "GK21sokss_pu:18161": "tvayā madājñayehaiva sthātavyaṃ nagare nije // SoKss_9,1.39 //",
  "GK21sokss_pu:18162": "rakṣālaṃkāravatyeṣā kanyā pūrṇe ca vatsare /",
  "GK21sokss_pu:18163": "asti vaivāhalagno 'syāstithāvadyatane śubhaḥ // SoKss_9,1.40 //",
  "GK21sokss_pu:18164": "naravāhanadattāya dāsyāmyetāmahaṃ tadā /",
  "GK21sokss_pu:18165": "sa cakravartī jāmātā pāsyatīdaṃ puraṃ ca naḥ // SoKss_9,1.41 //",
  "GK21sokss_pu:18166": "ity uktvā dattaśapathāṃ bhāryāṃ rājā nivartya saḥ /",
  "GK21sokss_pu:18167": "sasutāṃ vilapantīṃ tāṃ saputraḥ śiśriye vanam // SoKss_9,1.42 //",
  "GK21sokss_pu:18168": "sā tu svapuramadhyāsta tadbhāryā kāñcanaprabhā /",
  "GK21sokss_pu:18169": "duhitrā saha sādhvī strī bhartrājñāṃ kā hi laṅghayet // SoKss_9,1.43 //",
  "GK21sokss_pu:18170": "tatsutātha tayā mātrā saha snehānuyātayā /",
  "GK21sokss_pu:18171": "alaṃkāravatī bhrāntā bahūnyāyatanāni ca // SoKss_9,1.44 //",
  "GK21sokss_pu:18172": "ekadā tāṃ ca vakti sma vidyā prajñaptisaṃjñikā /",
  "GK21sokss_pu:18173": "kaśmīreṣu svayaṃbhūni gatvā kṣetrāṇi pūjaya // SoKss_9,1.45 //",
  "GK21sokss_pu:18174": "naravāhanadattaṃ hi nirvighnaṃ taṃ patiṃ tataḥ /",
  "GK21sokss_pu:18175": "sarvavidyādharendraikacakravartinamāpsyasi // SoKss_9,1.46 //",
  "GK21sokss_pu:18176": "ity uktā vidyayā gatvā kaśmīrānsā samātṛkā /",
  "GK21sokss_pu:18177": "alaṃkāravatī śaṃbhuṃ puṇyakṣetreṣv apūjayat // SoKss_9,1.47 //",
  "GK21sokss_pu:18178": "nandikṣetre mahādevagirāvamaraparvate /",
  "GK21sokss_pu:18179": "sureśvaryādriṣu tathā vijaye kapaṭeśvare // SoKss_9,1.48 //",
  "GK21sokss_pu:18180": "evamādiṣu saṃpūjya kṣetreṣu girijāpatim /",
  "GK21sokss_pu:18181": "vidyādharendrakanyā sā tanmātā cāgate gṛhān // SoKss_9,1.49 //",
  "GK21sokss_pu:18182": "tāmetāṃ viddhyalaṃkāravatīṃ subhaga kanyakām /",
  "GK21sokss_pu:18183": "tāṃ ca mātarametasyā viddhi māṃ kāñcanaprabhām // SoKss_9,1.50 //",
  "GK21sokss_pu:18184": "adya caiṣā mamānuktvaivāgatemaṃ śivālayam /",
  "GK21sokss_pu:18185": "tataḥ prajñaptividyāto vijñāyāhamihāgatā // SoKss_9,1.51 //",
  "GK21sokss_pu:18186": "tanmukhādeva ca jñātastvamapīhāgato mayā /",
  "GK21sokss_pu:18187": "tadetāṃ devatādiṣṭām upayacchasva me sutām // SoKss_9,1.52 //",
  "GK21sokss_pu:18188": "prātaś ca so 'syāḥ pitroktaḥ prāpto vaivāhavāsaraḥ /",
  "GK21sokss_pu:18189": "tadadya putra kauśāmbīṃ svām eva nagarīṃ vraja // SoKss_9,1.53 //",
  "GK21sokss_pu:18190": "āvāmitaś ca gacchāvaḥ prātaretya tapovanāt /",
  "GK21sokss_pu:18191": "rājālaṃkāraśīlas te dāsyatyetāṃ sutāṃ svayam // SoKss_9,1.54 //",
  "GK21sokss_pu:18192": "evaṃ tayokte 'laṃkāravatyās tasyāś ca tasya ca /",
  "GK21sokss_pu:18193": "naravāhanadattasya kāpyavasthā dvayor abhūt // SoKss_9,1.55 //",
  "GK21sokss_pu:18194": "anyonyarajanīmātraviśleṣāsahanātmanoḥ /",
  "GK21sokss_pu:18195": "cakrāhvayor ivāsanne dinānte sāśrunetrayoḥ // SoKss_9,1.56 //",
  "GK21sokss_pu:18196": "dṛṣṭvā tau tādṛśau dvāvapyavādītkāñcanaprabhā /",
  "GK21sokss_pu:18197": "kimekarātriviśleṣe hy adhair yaṃ yuvayor idam // SoKss_9,1.57 //",
  "GK21sokss_pu:18198": "aniścitāvadhiṃ dhīrāḥ sahante virahaṃ ciram /",
  "GK21sokss_pu:18199": "śrūyatāṃ rāmabhadrasya sītādevyās tathā kathā // SoKss_9,1.58 //",
  "GK21sokss_pu:18200": "rājño daśarathasyāsīdayodhyādhipateḥ sutaḥ /",
  "GK21sokss_pu:18201": "rāmo bharataśatrughnalakṣmaṇānāṃ purāgrajaḥ // SoKss_9,1.59 //",
  "GK21sokss_pu:18202": "viṣṇoravatatārāṃśo rāvaṇocchedanāya yaḥ /",
  "GK21sokss_pu:18203": "sītā tasyābhavadbhāryā prāṇeśā janakātmajā // SoKss_9,1.60 //",
  "GK21sokss_pu:18204": "sa pitrā bharatanyastarāyena vidhiyogataḥ /",
  "GK21sokss_pu:18205": "preṣito 'bhūdvanaṃ sākaṃ sītayā lakṣmaṇena ca // SoKss_9,1.61 //",
  "GK21sokss_pu:18206": "tatra tasyāharatsītāṃ māyayā rāvaṇaḥ priyām /",
  "GK21sokss_pu:18207": "nināya ca purīṃ laṅkāṃ pathi hatvā jaṭāyuṣam // SoKss_9,1.62 //",
  "GK21sokss_pu:18208": "tataḥ sa rāmo virahī sugrīvaṃ vālino vadhāt /",
  "GK21sokss_pu:18209": "svīkṛtya mārutiṃ preṣya tatpravṛttimabudhyata // SoKss_9,1.63 //",
  "GK21sokss_pu:18210": "gatvā ca sāgare setuṃ baddhvā hatvā ca rāvaṇam /",
  "GK21sokss_pu:18211": "laṅkāṃ vibhīṣaṇe nyasya sītāṃ pratyājahāra saḥ // SoKss_9,1.64 //",
  "GK21sokss_pu:18212": "athāvṛttasya vanataḥ śāsato bharatārpitam /",
  "GK21sokss_pu:18213": "tasya rājyamayodhyāyāṃ sītā garbhamadhatta sā // SoKss_9,1.65 //",
  "GK21sokss_pu:18214": "tāvac cātra prajāceṣṭāṃ jñātumalpaparicchadaḥ /",
  "GK21sokss_pu:18215": "svair aṃ paribhramannekaṃ so 'paśyatpuruṣaṃ prabhuḥ // SoKss_9,1.66 //",
  "GK21sokss_pu:18216": "has te gṛhītvā gṛhiṇīṃ nirasyantaṃ nijād gṛhāt /",
  "GK21sokss_pu:18217": "parasyeyaṃ gṛhamagāditi doṣānukīrtanāt // SoKss_9,1.67 //",
  "GK21sokss_pu:18218": "rakṣogṛhoṣitā sītā rāmadevena nojjhitā /",
  "GK21sokss_pu:18219": "ayam abhyadhiko yo māmujjhati jñātiveśmagām // SoKss_9,1.68 //",
  "GK21sokss_pu:18220": "iti tadgṛhiṇīṃ tāṃ ca bruvatīṃ taṃ nijaṃ patim /",
  "GK21sokss_pu:18221": "rāmo rājā sa śuśrāva khinnaścābhyantaraṃ yayau // SoKss_9,1.69 //",
  "GK21sokss_pu:18222": "lokāpavādabhītaś ca sītāṃ tatyāja tāṃ vane /",
  "GK21sokss_pu:18223": "sahate virahakleśaṃ yaśasvī nāyaśaḥ punaḥ // SoKss_9,1.70 //",
  "GK21sokss_pu:18224": "sā ca garbhālasā daivādvālmīkeḥ prāpadāśramam /",
  "GK21sokss_pu:18225": "tenarṣiṇā samāśvāsya tatraiva grāhitā sthitim // SoKss_9,1.71 //",
  "GK21sokss_pu:18226": "nūnaṃ sītā sadoṣeyaṃ tyaktā bhartrānyathā katham /",
  "GK21sokss_pu:18227": "tadetaddarśanānnityaṃ pāpaṃ saṃkrāmatīha naḥ // SoKss_9,1.72 //",
  "GK21sokss_pu:18228": "vālmīkaḥ kṛpayā caināṃ nirvāsayati nāśramāt /",
  "GK21sokss_pu:18229": "etaddarśanajaṃ pāpaṃ tapasā ca vyapohati // SoKss_9,1.73 //",
  "GK21sokss_pu:18230": "tadeta yāvad gacchāmo dvitīyaṃ kaṃcid āśramam /",
  "GK21sokss_pu:18231": "iti saṃmantrayāmāsustatrānye munayastadā // SoKss_9,1.74 //",
  "GK21sokss_pu:18232": "tadbuddhvā tānsa vālmīkirabravīnnātra saṃśayaḥ /",
  "GK21sokss_pu:18233": "śuddhaiṣā prāṇidhānena mayā dṛṣṭā dvijā iti // SoKss_9,1.75 //",
  "GK21sokss_pu:18234": "tathāpyapratyayasteṣāṃ yadā sīta tadābhyadhāt /",
  "GK21sokss_pu:18235": "bhagavanto yathā vittha tathā śodhayateha mām // SoKss_9,1.76 //",
  "GK21sokss_pu:18236": "aśuddhāyāḥ śiraśchedanigrahaḥ kriyatāṃ mama /",
  "GK21sokss_pu:18237": "tac chrutvā jātakaruṇā jagadurmunayo 'tra te // SoKss_9,1.77 //",
  "GK21sokss_pu:18238": "astyatra ṭīṭibhasaronāma tīrthaṃ mahadvane /",
  "GK21sokss_pu:18239": "ṭīṭibhī hi purā kāpi bhartrānyāsaṅgaśaṅkinā // SoKss_9,1.78 //",
  "GK21sokss_pu:18240": "mithyaiva dūṣitā sādhvī cakrandāśaraṇā bhuvam /",
  "GK21sokss_pu:18241": "lokapālāṃś ca taistasyāḥ śuddhyarthaṃ tadvinirmitam // SoKss_9,1.79 //",
  "GK21sokss_pu:18242": "tatraiṣā rāghavavadhūḥ pariśuddhiṃ karotu naḥ /",
  "GK21sokss_pu:18243": "ity uktavadbhis taiḥ sākaṃ jānakī tatsaro yayau // SoKss_9,1.80 //",
  "GK21sokss_pu:18244": "yady āryaputrād anyatra na svapne 'pi mano mama /",
  "GK21sokss_pu:18245": "taduttareyaṃ sarasaḥ pāramamba vasuṃdhare // SoKss_9,1.81 //",
  "GK21sokss_pu:18246": "ity uktvaiva praviṣṭā ca tasminsarasi sā satī /",
  "GK21sokss_pu:18247": "nītā ca pāramutsaṅge kṛtvāvirbhūtayā bhuvā // SoKss_9,1.82 //",
  "GK21sokss_pu:18248": "tatastāṃ te mahāsādhvīṃ praṇemurmunayo 'khilāḥ /",
  "GK21sokss_pu:18249": "rāghavaṃ śaptum aicchaṃś ca tatparityāgamanyunā // SoKss_9,1.83 //",
  "GK21sokss_pu:18250": "yuṣmābhir āryaputrasya na dhyātavyamamaṅgalam /",
  "GK21sokss_pu:18251": "śaptumarhatha mām eva pāpāmañjalireṣa vaḥ // SoKss_9,1.84 //",
  "GK21sokss_pu:18252": "iti yadvārayām āsa sītā tānsā pativratā /",
  "GK21sokss_pu:18253": "tena te munayas tuṣṭās tasyāḥ putrāśiṣaṃ daduḥ // SoKss_9,1.85 //",
  "GK21sokss_pu:18254": "tataḥ sā tatra tiṣṭhantī samaye suṣuve sutam /",
  "GK21sokss_pu:18255": "taṃ ca nāmnā lavaṃ cakre sa vālmīkimuniḥ śiśum // SoKss_9,1.86 //",
  "GK21sokss_pu:18256": "bālam ādāya taṃ tasyāṃ gatāyāṃ snātum ekadā /",
  "GK21sokss_pu:18257": "tena śūnyaṃ taduṭajaṃ dṛṣṭvā so 'cintayanmuniḥ // SoKss_9,1.87 //",
  "GK21sokss_pu:18258": "sthāpayitvārbhakaṃ yāti snātuṃ sā tat kva so 'rbhakaḥ /",
  "GK21sokss_pu:18259": "nītaḥ sa śvāpadeneha nūnam anyaṃ sṛjāmi tat // SoKss_9,1.88 //",
  "GK21sokss_pu:18260": "snātvāgatānyathā sītā na prāṇāndhārayediha /",
  "GK21sokss_pu:18261": "iti dhyātvā kuśaiḥ kṛtvā pavitraṃ nirmame 'rbhakam // SoKss_9,1.89 //",
  "GK21sokss_pu:18262": "lavasya sadṛśaṃ taṃ ca sa tathāsthāpayanmuniḥ /",
  "GK21sokss_pu:18263": "āgatā taṃ ca sā dṛṣṭvā muniṃ sītā vyajijñapat // SoKss_9,1.90 //",
  "GK21sokss_pu:18264": "svako 'yaṃ me sthito bālastadeṣo 'nyaḥ kuto mune /",
  "GK21sokss_pu:18265": "tac chrutvā sa yathāvṛttamuktvā munir uvāca tām // SoKss_9,1.91 //",
  "GK21sokss_pu:18266": "bhavitavyaṃ gṛhāṇaitaṃ dvitīyamanaghe sutam /",
  "GK21sokss_pu:18267": "kuśasaṃjñaṃ mayāyaṃ yatsvaprabhāvātkuśaiḥ kṛtaḥ // SoKss_9,1.92 //",
  "GK21sokss_pu:18268": "ity uktā tena muninā sītā lavakuśau sutau /",
  "GK21sokss_pu:18269": "tenaiva kṛtasaṃskārau vardhayām āsa tatra tau // SoKss_9,1.93 //",
  "GK21sokss_pu:18270": "bālāveva ca tau divyamastragrāmamavāpatuḥ /",
  "GK21sokss_pu:18271": "vidyāś ca sarvā vālmīkamuneḥ kṣatrakumārakau // SoKss_9,1.94 //",
  "GK21sokss_pu:18272": "ekadā āśramamṛgaṃ hatvā tanmāṃsamādatuḥ /",
  "GK21sokss_pu:18273": "arcāliṅgaṃ ca vālmīkeścakratuḥ krīḍanīyakam // SoKss_9,1.95 //",
  "GK21sokss_pu:18274": "tena khinno muniḥ so 'tha sītādevyānunāthitaḥ /",
  "GK21sokss_pu:18275": "prāyaścittaṃ tayor evamādideśa kumārayoḥ // SoKss_9,1.96 //",
  "GK21sokss_pu:18276": "gatvā kuberasarasaḥ svarṇapadmānyayaṃ lavaḥ /",
  "GK21sokss_pu:18277": "tadudyānāc ca mandārapuṣpāṇyānayatu drutam // SoKss_9,1.97 //",
  "GK21sokss_pu:18278": "tair etau bhrātarāv etalliṅgam arcayatām ubhau /",
  "GK21sokss_pu:18279": "tenaitayor idaṃ pāpam upaśāntiṃ gamiṣyati // SoKss_9,1.98 //",
  "GK21sokss_pu:18280": "etac chrutvaiva kailāsaṃ sa bālo 'pi lavo yayau /",
  "GK21sokss_pu:18281": "ācaskanda kuberasya saraścopavanaṃ ca tat // SoKss_9,1.99 //",
  "GK21sokss_pu:18282": "nihatya yakṣān ādāya padmāni kusumāni ca /",
  "GK21sokss_pu:18283": "āgacchan pathi sa śrānto viśaśrāma tarostale // SoKss_9,1.100 //",
  "GK21sokss_pu:18284": "atrāntare ca rāmasya naramedhe sulakṣaṇam /",
  "GK21sokss_pu:18285": "cinvan puruṣam āgacchat tena mārgeṇa lakṣmaṇaḥ // SoKss_9,1.101 //",
  "GK21sokss_pu:18286": "sa lavaṃ samarāhūtaṃ mohanāstreṇa mohitam /",
  "GK21sokss_pu:18287": "kṣatradharmeṇa baddhvā tamayodhyāmanayatpurīm // SoKss_9,1.102 //",
  "GK21sokss_pu:18288": "tāvac ca sītām āśvāsya lavāgamanaduḥsthitām /",
  "GK21sokss_pu:18289": "vālmīkaḥ svāśrame tatra jñānī kuśam abhāṣata // SoKss_9,1.103 //",
  "GK21sokss_pu:18290": "nīto 'yodhyāmavaṣṭabhya lakṣmaṇena suto lavaḥ /",
  "GK21sokss_pu:18291": "gaccha mocaya taṃ tasmādebhir astrair vinirjitāt // SoKss_9,1.104 //",
  "GK21sokss_pu:18292": "ity uktvā dattadivyāstrastena gatvā kuśas tataḥ /",
  "GK21sokss_pu:18293": "rodhyamānāmayodhyāyāṃ yajñabhūmiṃ rurodha saḥ // SoKss_9,1.105 //",
  "GK21sokss_pu:18294": "jigāya lakṣmaṇaṃ cātra tannimittaṃ pradhāvitam /",
  "GK21sokss_pu:18295": "yuddhe divyair mahāstraistaistato rāmastamabhyagāt // SoKss_9,1.106 //",
  "GK21sokss_pu:18296": "so 'pi prabhāvād vālmīker jetuṃ nāstraiḥ śaśāka tam /",
  "GK21sokss_pu:18297": "kuśaṃ yattena papraccha ko 'rthas te ko bhavāniti // SoKss_9,1.107 //",
  "GK21sokss_pu:18298": "kuśas tato 'bravīd baddhvā lakṣmaṇenāgrajo mama /",
  "GK21sokss_pu:18299": "ānīta iha tasyāhaṃ mocanārthamihāgataḥ // SoKss_9,1.108 //",
  "GK21sokss_pu:18300": "āvāṃ lavakuśau rāmatanayāviti jānakī /",
  "GK21sokss_pu:18301": "mātā nau vakti cety uktvā tadvṛttāntaṃ śaśaṃsa saḥ // SoKss_9,1.109 //",
  "GK21sokss_pu:18302": "tataḥ sabāṣpo rāmastaṃ lavamānāyya tāvubhau /",
  "GK21sokss_pu:18303": "kaṇṭhe jagrāha saiṣo 'haṃ pāpo rāma iti bruvan // SoKss_9,1.110 //",
  "GK21sokss_pu:18304": "atha sītāṃ praśaṃsatsu vīrau paśyatsu tau śiśū /",
  "GK21sokss_pu:18305": "paureṣu militeṣv atra sa tau rāmo 'grahītsutau // SoKss_9,1.111 //",
  "GK21sokss_pu:18306": "ānāyya sītādevīṃ ca vālmīker āśramāt tataḥ /",
  "GK21sokss_pu:18307": "tayā saha sukhaṃ tasthau putranyastabharo 'tha saḥ // SoKss_9,1.112 //",
  "GK21sokss_pu:18308": "evaṃ sahante virahaṃ dhīrāściramapīdṛśam /",
  "GK21sokss_pu:18309": "na sahethe yuvāṃ putrau kathamekām apikṣapām // SoKss_9,1.113 //",
  "GK21sokss_pu:18310": "ityātmajāmalaṃkāravatīṃ pariṇayotsukām /",
  "GK21sokss_pu:18311": "naravāhanadattaṃ ca tamuktvā kāñcanaprabhā // SoKss_9,1.114 //",
  "GK21sokss_pu:18312": "nabhasā prātarāgantumagādādāya tāṃ sutām /",
  "GK21sokss_pu:18313": "naravāhanadatto 'pi kauśāmbīṃ vimanā yayau // SoKss_9,1.115 //",
  "GK21sokss_pu:18314": "tatrānidraṃ niśi smāha gomukhastaṃ vinodayan /",
  "GK21sokss_pu:18315": "pṛthvīrūpakathāṃ deva śṛṇvimāṃ kasthayāmi te // SoKss_9,1.116 //",
  "GK21sokss_pu:18316": "asti nāmnā pratiṣṭhānaṃ nagaraṃ dakṣiṇāpathe /",
  "GK21sokss_pu:18317": "pṛthvīrūpābhidhāno 'bhūdrājā tatrātirūpavān // SoKss_9,1.117 //",
  "GK21sokss_pu:18318": "taṃ parijñāninau jātu śramaṇo dvāvupeyatuḥ /",
  "GK21sokss_pu:18319": "vilokyādbhutarūpaṃ ca tāvevaṃ nṛpamūcatuḥ // SoKss_9,1.118 //",
  "GK21sokss_pu:18320": "devāvāṃ pṛthivīṃ bhrāntau na ca rūpeṇa te samam /",
  "GK21sokss_pu:18321": "anyaṃ pumāṃsaṃ nārīṃ vā dṛṣṭavantau kva citprabho // SoKss_9,1.119 //",
  "GK21sokss_pu:18322": "kiṃ tu muktipuradvīpe rājño rūpadharasya yā /",
  "GK21sokss_pu:18323": "asti hemalatādevyāṃ jātā rūpalatā sutā // SoKss_9,1.120 //",
  "GK21sokss_pu:18324": "saikā te sadṛśī kanyā tasyāścaiko bhavānapi /",
  "GK21sokss_pu:18325": "yuvayor yadi saṃyogo bhavetsyātsukṛtaṃ tataḥ // SoKss_9,1.121 //",
  "GK21sokss_pu:18326": "iti śramaṇavākyena samaṃ madanasāyakāḥ /",
  "GK21sokss_pu:18327": "praviśya śrutimārgeṇa rājñas tasyālagan hṛdi // SoKss_9,1.122 //",
  "GK21sokss_pu:18328": "tataḥ samutsuko rājā nijaṃ citrakarottamam /",
  "GK21sokss_pu:18329": "kumāridattanāmānāṃ pṛthvīrūpaḥ samādiśat // SoKss_9,1.123 //",
  "GK21sokss_pu:18330": "paṭe yathāvallikhitāṃ samādāya madākṛtim /",
  "GK21sokss_pu:18331": "etābhyāṃ saha bhikṣubhyāṃ dvīpaṃ muktipuraṃ vraja // SoKss_9,1.124 //",
  "GK21sokss_pu:18332": "tatra rūpadharākhyasya rājñas tadduhitus tathā /",
  "GK21sokss_pu:18333": "yuktyā rūpalatāyāstvaṃ madākāraṃ pradarśaya // SoKss_9,1.125 //",
  "GK21sokss_pu:18334": "paśya kiṃ sa nṛpastāṃ me dadāti tanayāṃ na vā /",
  "GK21sokss_pu:18335": "tāṃ ca rūpalatāṃ citre likhitvā tvamihānaya // SoKss_9,1.126 //",
  "GK21sokss_pu:18336": "evam uktvābhilekhyaṃ svaṃ rūpaṃ citrapaṭe sa tam /",
  "GK21sokss_pu:18337": "sabhikṣukaṃ citrakaraṃ dvīpaṃ taṃ prāhiṇonnṛpaḥ // SoKss_9,1.127 //",
  "GK21sokss_pu:18338": "te ca kramāccitrakaraśramaṇāḥ prasthitās tataḥ /",
  "GK21sokss_pu:18339": "prāpuḥ patrapuraṃ nāma nagaraṃ vāridhestaṭe // SoKss_9,1.128 //",
  "GK21sokss_pu:18340": "tataḥ pravahaṇārūḍhā gatvaivāmbudhivartmanā /",
  "GK21sokss_pu:18341": "te taṃ muktipuradvīpamavāpuḥ pañcabhir dinaiḥ // SoKss_9,1.129 //",
  "GK21sokss_pu:18342": "tatra citrakaro gatvā rājadvāri sa cīrikām /",
  "GK21sokss_pu:18343": "mama citrakarastulyo nānyo 'stītyudalambayat // SoKss_9,1.130 //",
  "GK21sokss_pu:18344": "tadbuddhvaiva samāhūto rājñā rūpadhareṇa saḥ /",
  "GK21sokss_pu:18345": "praviśya rājabhavanaṃ taṃ praṇamya vyajijñapat // SoKss_9,1.131 //",
  "GK21sokss_pu:18346": "pṛthvīṃ bhrāntvā mayā deva na dṛṣṭaścitrakṛtsamaḥ /",
  "GK21sokss_pu:18347": "taddevāsuramartyānāmālikhāmi kamādiśa // SoKss_9,1.132 //",
  "GK21sokss_pu:18348": "tac chrutvānāyya nṛpatiḥ sa tāṃ rūpalatāṃ puraḥ /",
  "GK21sokss_pu:18349": "imāmālikhya matputrīṃ darśayetyādideśa tam // SoKss_9,1.133 //",
  "GK21sokss_pu:18350": "tataḥ kumāridattaḥ sa citrakṛdrājakanyakām /",
  "GK21sokss_pu:18351": "ālikhya darśayām āsa tadrūpām eva tāṃ paṭe // SoKss_9,1.134 //",
  "GK21sokss_pu:18352": "atha rūpadharo rājā tuṣṭo matvā vicakṣaṇam /",
  "GK21sokss_pu:18353": "pṛcchati sma sa taṃ citrakaraṃ jāmātṛlipsayā // SoKss_9,1.135 //",
  "GK21sokss_pu:18354": "bhadra pṛthvī tvayā bhrāntā tadbrūhi yadi kutracit /",
  "GK21sokss_pu:18355": "rūpe madduhitustulyā dṛṣṭā strī puruṣo 'pi vā // SoKss_9,1.136 //",
  "GK21sokss_pu:18356": "ity uktastena rājñā sa citrakṛtpratyuvāca tam /",
  "GK21sokss_pu:18357": "naitattulyā mayā dṛṣṭā nārī kāpyathavā pumān // SoKss_9,1.137 //",
  "GK21sokss_pu:18358": "ekas tu pṛthvīrūpākhyaḥ pratiṣṭhāne mahīpatiḥ /",
  "GK21sokss_pu:18359": "dṛṣṭaḥ samo 'syās tenaiṣā yujyate yadi sādhu tat // SoKss_9,1.138 //",
  "GK21sokss_pu:18360": "tulyarūpā yadā tena na prāptā rājakanyakā /",
  "GK21sokss_pu:18361": "tadā nave 'pi tāruṇye sa tiṣṭhaty aparigrahaḥ // SoKss_9,1.139 //",
  "GK21sokss_pu:18362": "mayā ca deva dṛṣṭvaiva sa rājā locanapriyaḥ /",
  "GK21sokss_pu:18363": "abhilikhya paṭe samyag gṛhīto rūpakautukāt // SoKss_9,1.140 //",
  "GK21sokss_pu:18364": "tac chrutvā kiṃ paṭaḥ so 'stīty uktastena sa bhūbhṛtā /",
  "GK21sokss_pu:18365": "astīty uktvā ca taṃ citrakaraḥ paṭamadarśayat // SoKss_9,1.141 //",
  "GK21sokss_pu:18366": "tatra dṛṣṭvā sa tadrūpaṃ pṛthvīrūpasya bhūpateḥ /",
  "GK21sokss_pu:18367": "rājā rūpadharo dadhne vismayāghūrṇitaṃ śiraḥ // SoKss_9,1.142 //",
  "GK21sokss_pu:18368": "jagāda ca vayaṃ dhanyā yair atra likhito 'py ayam /",
  "GK21sokss_pu:18369": "dṛṣṭo rājā namastebhyaḥ sākṣātpaśyanti ye tvamum // SoKss_9,1.143 //",
  "GK21sokss_pu:18370": "etatpitṛvacaḥ śrutvā dṛṣṭvā citre ca taṃ nṛpam /",
  "GK21sokss_pu:18371": "sotkā rūpalatā nānyacchuśrāva na dadarśa ca // SoKss_9,1.144 //",
  "GK21sokss_pu:18372": "tāṃ māramohitāṃ dṛṣṭvā sutāṃ sa nṛpatistadā /",
  "GK21sokss_pu:18373": "kumāridattaṃ taṃ citrakaraṃ rūpadharo 'bhyadhāt // SoKss_9,1.145 //",
  "GK21sokss_pu:18374": "nāstyālekhyavisaṃvādastava tadduhiturmama /",
  "GK21sokss_pu:18375": "etasyāḥ pratirūpaḥ sa pṛthvīrūpanṛpaḥ patiḥ // SoKss_9,1.146 //",
  "GK21sokss_pu:18376": "tadetaṃ matsutācitrapaṭaṃ nītvādya satvaram /",
  "GK21sokss_pu:18377": "pṛthvīrūpanṛpāyaitāṃ matsutāṃ gaccha darśaya // SoKss_9,1.147 //",
  "GK21sokss_pu:18378": "ākhyāya ca yathāvṛttaṃ tattasmai yadi rocate /",
  "GK21sokss_pu:18379": "tadiha drutamāyātu pariṇetuṃ madātmajām // SoKss_9,1.148 //",
  "GK21sokss_pu:18380": "ity uktvā pūjayitvārthaiḥ sa sahasthitabhikṣukam /",
  "GK21sokss_pu:18381": "rājā citrakaraṃ taṃ ca svadūtaṃ ca visṛṣṭavān // SoKss_9,1.149 //",
  "GK21sokss_pu:18382": "te gatvāmbudhimuttīrya citrakṛddūtabhikṣukāḥ /",
  "GK21sokss_pu:18383": "sarve prāpuḥ pratiṣṭhānaṃ pṛthvīrūpanṛpāntikam // SoKss_9,1.150 //",
  "GK21sokss_pu:18384": "tatra prābhṛtakaṃ datvā kāryaṃ tatte yathākṛtam /",
  "GK21sokss_pu:18385": "sarūpadharasaṃdeśaṃ rājñe tasmai nyavedayan // SoKss_9,1.151 //",
  "GK21sokss_pu:18386": "sa ca citrakṛdetasmai bhūbhṛte tāmadarśayast /",
  "GK21sokss_pu:18387": "kumāridattaś citrasthāṃ priyāṃ rūpalatāṃ tataḥ // SoKss_9,1.152 //",
  "GK21sokss_pu:18388": "rājñas tasya vapuṣyasyā lāvaṇyasarasīkṣataḥ /",
  "GK21sokss_pu:18389": "magnā dṛṣṭis tathā naitāmuddhartumaśakadyathā // SoKss_9,1.153 //",
  "GK21sokss_pu:18390": "sa hi kāntisudhāsyandamayīṃ tāṃ carvayannṛpaḥ /",
  "GK21sokss_pu:18391": "nātṛpyadadhikotkaṇṭhyaścakoraścandrikāmiva // SoKss_9,1.154 //",
  "GK21sokss_pu:18392": "prāha citrakaraṃ taṃ ca vandyo vedhāḥ karaś ca te /",
  "GK21sokss_pu:18393": "yenedaṃ nirmitaṃ rūpaṃ yena cālikhitaṃ sakhe // SoKss_9,1.155 //",
  "GK21sokss_pu:18394": "tadrūpadharabhūpasya pratipannaṃ vaco mayā /",
  "GK21sokss_pu:18395": "yāmi muktipuradvīpam upayacche ca tatsutām // SoKss_9,1.156 //",
  "GK21sokss_pu:18396": "ity uktvā citrakṛddūtabhikṣūn saṃmānya tāndhanaiḥ /",
  "GK21sokss_pu:18397": "āsīccitrapaṭaṃ paśyan pṛthvīrūpanṛpo 'tra saḥ // SoKss_9,1.157 //",
  "GK21sokss_pu:18398": "udyānādiṣu nītvā ca taddinaṃ virahāturaḥ /",
  "GK21sokss_pu:18399": "lagnaṃ niścitya so 'nyedyuścakre rājā prayāṇakam // SoKss_9,1.158 //",
  "GK21sokss_pu:18400": "yukto vividhahastyaśvaiḥ sāmantai rājasūnubhiḥ /",
  "GK21sokss_pu:18401": "sarūpadharadūtaistaiścitrakṛcchramaṇaiś ca saḥ // SoKss_9,1.159 //",
  "GK21sokss_pu:18402": "gajendraṃ maṅgalaghaṭaṃ rājāruhya vrajandinaiḥ /",
  "GK21sokss_pu:18403": "prāpya vindhyāṭavīdvāraṃ sāyaṃ tatra sthito 'bhavat // SoKss_9,1.160 //",
  "GK21sokss_pu:18404": "dvitīye 'hni samāruhya śatrumardanasaṃjñakam /",
  "GK21sokss_pu:18405": "gajaṃ tāmaṭavīṃ rājā pṛthvīrūpo viveśa saḥ // SoKss_9,1.161 //",
  "GK21sokss_pu:18406": "yāvadyāti purastāvadagrayāyi nijaṃ balam /",
  "GK21sokss_pu:18407": "palāyamānamāvṛttamakasmātsa vyalokayat // SoKss_9,1.162 //",
  "GK21sokss_pu:18408": "kimetaditi saṃbhrāntaṃ taṃ cābhyetyaiva tatkṣaṇam /",
  "GK21sokss_pu:18409": "rājaputro gajārūḍho nirbhayākhyo vyajijñapat // SoKss_9,1.163 //",
  "GK21sokss_pu:18410": "devāgrato 'timahatī bhillasenābhidhāvitā /",
  "GK21sokss_pu:18411": "tair vāraṇā naḥ pañcāśanmātrā bhillai raṇe hatāḥ // SoKss_9,1.164 //",
  "GK21sokss_pu:18412": "sahasraṃ ca padātīnām aśvānāṃ ca śatatrayam /",
  "GK21sokss_pu:18413": "asmadīyaiś ca bhillānāṃ dve sahasre nipātite //SoKss_9,1.165 //",
  "GK21sokss_pu:18414": "eko hy asmadbale dṛṣṭaḥ kabandho dvau ca tadbale /",
  "GK21sokss_pu:18415": "tato 'smatsainikā bhagnāstadbāṇāśanipīḍitāḥ // SoKss_9,1.166 //",
  "GK21sokss_pu:18416": "tac chrutvā kupito rājā pṛthvīrūpaḥ pradhāvya saḥ /",
  "GK21sokss_pu:18417": "jaghāna senāṃ bhillānāṃ kauravāṇāmivārjunaḥ // SoKss_9,1.167 //",
  "GK21sokss_pu:18418": "nirbhayādibhir anyeṣu nihateṣv atha dasyuṣu /",
  "GK21sokss_pu:18419": "sa cicchedaikabhallena bhillasenāpateḥ śiraḥ // SoKss_9,1.168 //",
  "GK21sokss_pu:18420": "bāṇavraṇagaladraktastasyebhaḥ śatrumardanaḥ /",
  "GK21sokss_pu:18421": "sadhātunirjharodgāramañjanādriṃ vyaḍambayat // SoKss_9,1.169 //",
  "GK21sokss_pu:18422": "tato labdhajayāvṛtte tatsainye milite 'khile /",
  "GK21sokss_pu:18423": "palāyya hataśeṣāste bhillā daśa diśo yayuḥ // SoKss_9,1.170 //",
  "GK21sokss_pu:18424": "tato nivṛttasaṅgrāmaḥ pṛthvīrūpo mahīpatiḥ /",
  "GK21sokss_pu:18425": "sa rūpadharadūtena stūyamānaparākramaḥ // SoKss_9,1.171 //",
  "GK21sokss_pu:18426": "vraṇitānīkaviśrāntyai tasyāmevāṭavībhuvi /",
  "GK21sokss_pu:18427": "vijayī sarasītīre divasaṃ vasati sma tam // SoKss_9,1.172 //",
  "GK21sokss_pu:18428": "prātas tataḥ prayātaś ca sa rājā kramaśo vrajan /",
  "GK21sokss_pu:18429": "tatprāpa nagaraṃ patrapuraṃ tīrasthamambudheḥ // SoKss_9,1.173 //",
  "GK21sokss_pu:18430": "tatraikāhaṃ viśaśrāma tatratyena mahībhṛtā /",
  "GK21sokss_pu:18431": "udāracaritākhyena racitocitasatkriyaḥ // SoKss_9,1.174 //",
  "GK21sokss_pu:18432": "tenaivopahṛtair yānapātraistīrtvā ca sāgaram /",
  "GK21sokss_pu:18433": "aṣṭabhir divasaiḥ prāpa dvīpaṃ muktipuraṃ sa tat // SoKss_9,1.175 //",
  "GK21sokss_pu:18434": "buddhvā rūpadharastac ca rājā hṛṣṭastamabhyagāt /",
  "GK21sokss_pu:18435": "milataḥ sma ca tau bhūpau kṛtakaṇṭhagrahau mithaḥ // SoKss_9,1.176 //",
  "GK21sokss_pu:18436": "tatastena samaṃ pṛthvīrūpo rājā sa tatpuram /",
  "GK21sokss_pu:18437": "viveśa pauranārīṇāṃ pīyamāna ivekṣaṇaiḥ // SoKss_9,1.177 //",
  "GK21sokss_pu:18438": "tatra hemalatā rājñī sa ca rūpadharo nṛpaḥ /",
  "GK21sokss_pu:18439": "dṛṣṭvānurūpaṃ duhiturbhartāraṃ taṃ nanandatuḥ // SoKss_9,1.178 //",
  "GK21sokss_pu:18440": "atha svasaṃpaducitai rājñā rūpadhareṇa saḥ /",
  "GK21sokss_pu:18441": "ācārair arcitastasthau pṛthvīrūpo 'tra pārthivaḥ // SoKss_9,1.179 //",
  "GK21sokss_pu:18442": "anyedyuś ca cirotkāyā vedīmāruhya śobhane /",
  "GK21sokss_pu:18443": "lagne rūpalatāyāḥ sa sotsavaḥ pāṇimagrahīt // SoKss_9,1.180 //",
  "GK21sokss_pu:18444": "satyaṃ śrutaṃ tvayā pūrvam iti vaktum iva śrutim /",
  "GK21sokss_pu:18445": "prāpotphullā tayor dṛṣṭir anyonyarūpadarśinoḥ // SoKss_9,1.181 //",
  "GK21sokss_pu:18446": "ratnāni lājamokṣeṣu dvayo rūpadharastayoḥ /",
  "GK21sokss_pu:18447": "dadau tathā yathā saiṣa mene ratnākaro janaiḥ // SoKss_9,1.182 //",
  "GK21sokss_pu:18448": "nirvṛtte ca sutodvāhe citrakṛcchramaṇānsa tān /",
  "GK21sokss_pu:18449": "saṃpūjya vastrābharaṇaiḥ sarvānanyānapūjayat // SoKss_9,1.183 //",
  "GK21sokss_pu:18450": "tataḥ pure sthitas tasmin pṛthvīrūpanṛpo 'tra saḥ /",
  "GK21sokss_pu:18451": "taddvīpocitam āhāraṃ bheje pānaṃ ca sānugaḥ // SoKss_9,1.184 //",
  "GK21sokss_pu:18452": "nṛttagītādibhir yāte dine naktaṃ viveśa ca /",
  "GK21sokss_pu:18453": "sūtko rūpalatāvāsabhavanaṃ so 'vanīpatiḥ // SoKss_9,1.185 //",
  "GK21sokss_pu:18454": "āstīrṇaratnaparyaṅkaṃ ratnakuṭṭimaśobhitam /",
  "GK21sokss_pu:18455": "ratnastambhombhitābhogaṃ ratnadīpaprakāśitam // SoKss_9,1.186 //",
  "GK21sokss_pu:18456": "tatra bheje tayā sākaṃ sa rūpalatayā yuvā /",
  "GK21sokss_pu:18457": "cirasaṃkalpaguṇitaṃ yathecchaṃ suratotsavam // SoKss_9,1.187 //",
  "GK21sokss_pu:18458": "surataśramasuptaś ca paṭhadbhir bandimāgadhaiḥ /",
  "GK21sokss_pu:18459": "bodhitaḥ prātar utthāya tasthāvindro yathā divi // SoKss_9,1.188 //",
  "GK21sokss_pu:18460": "evaṃ daśa dināny atra pṛthvīrūpanṛpo 'vasat /",
  "GK21sokss_pu:18461": "dvīpe navanavair bhogair vilasañ śvaśurāhṛtaiḥ // SoKss_9,1.189 //",
  "GK21sokss_pu:18462": "ekādaśe dine yuktaḥ sa rūpalatayā tataḥ /",
  "GK21sokss_pu:18463": "gaṇakānumato rājā pratasthe kṛtamaṅgalaḥ // SoKss_9,1.190 //",
  "GK21sokss_pu:18464": "kṛtānuyātraḥ śvaśureṇā samudrataṭaṃ ca saḥ /",
  "GK21sokss_pu:18465": "vadhvā saha pravahaṇānyārurohānugānvitaḥ // SoKss_9,1.191 //",
  "GK21sokss_pu:18466": "dināṣṭakena tīrtvābdhiṃ tīrasthe milite bale /",
  "GK21sokss_pu:18467": "udāracarite cāgraprāpte patrapuraṃ yayau // SoKss_9,1.192 //",
  "GK21sokss_pu:18468": "tatropacaritastena rājñā viśramya kānicit /",
  "GK21sokss_pu:18469": "dināni sa tataḥ prāyātpṛthvīrūpo nareśvaraḥ // SoKss_9,1.193 //",
  "GK21sokss_pu:18470": "priyāṃ rūpalatāṃ hastinyāropya jayamaṅgale /",
  "GK21sokss_pu:18471": "kalyāṇagirināmāsnamātmanāruhya ca dvipam // SoKss_9,1.194 //",
  "GK21sokss_pu:18472": "gacchan kramād avirataiḥ so 'tha rājā prayāṇakaiḥ /",
  "GK21sokss_pu:18473": "utpatākadhvajaṃ prāpa pratiṣṭhānaṃ nijaṃ puram // SoKss_9,1.195 //",
  "GK21sokss_pu:18474": "tatra rūpralatāṃ dṛṣṭvā rūpadarpaṃ purāṅganāḥ /",
  "GK21sokss_pu:18475": "jahustatkālamāścaryanirnimeṣavilocanāḥ // SoKss_9,1.196 //",
  "GK21sokss_pu:18476": "rājadhānīṃ praviśyātha pṛthvīrūpaḥ kṛtotsavaḥ /",
  "GK21sokss_pu:18477": "dadau citrakṛte tasmai grāmāsnrājā dhanaṃ ca saḥ // SoKss_9,1.197 //",
  "GK21sokss_pu:18478": "śramaṇau pūjayitvā ca vasubhistau yathocitam /",
  "GK21sokss_pu:18479": "sāmantānsacivānrājaputrāṃś ca samamānayat // SoKss_9,1.198 //",
  "GK21sokss_pu:18480": "tataḥ sa rūpalatayā priyayā sahitastayā /",
  "GK21sokss_pu:18481": "jīvalokasukhaṃ tatra bheje pṛthvīpatiḥ kṛtī // SoKss_9,1.199 //",
  "GK21sokss_pu:18482": "ityākhyāya kathāṃ mantrī gomukhastatsukhonmukhaḥ /",
  "GK21sokss_pu:18483": "naravāhanadattāya tam uvācotsukaṃ punaḥ // SoKss_9,1.200 //",
  "GK21sokss_pu:18484": "evaṃ viṣahyate dhīraiḥ sakleśo virahaściram /",
  "GK21sokss_pu:18485": "tvaṃ punaḥ sahase naikām apideva niśāṃ katham // SoKss_9,1.201 //",
  "GK21sokss_pu:18486": "prātarbhavānalaṃkāravatīṃ hi pariṇeṣyati /",
  "GK21sokss_pu:18487": "gomukhenaivamukte ca tatra tatsamayāgataḥ // SoKss_9,1.202 //",
  "GK21sokss_pu:18488": "yaugandharāyaṇasuto marubhūtirabhāṣata /",
  "GK21sokss_pu:18489": "adṛṣṭasmarasaṃtāpaḥ svasthastvaṃ kiṃ na jalpasi // SoKss_9,1.203 //",
  "GK21sokss_pu:18490": "tāvaddhate pumāndhair yaṃ vivekaṃ śīlam eva ca /",
  "GK21sokss_pu:18491": "yāvat patati kāmasya sāyakānāṃ na gocare // SoKss_9,1.204 //",
  "GK21sokss_pu:18492": "dhanyāḥ sarasvatī skando jinaś ca jagati trayaḥ /",
  "GK21sokss_pu:18493": "paṭāntalagnatṛṇavatkṣipto vyādhūya yaiḥ smaraḥ // SoKss_9,1.205 //",
  "GK21sokss_pu:18494": "marubhūtau vadatyevamudvignaṃ vīkṣya gomukham /",
  "GK21sokss_pu:18495": "naravāhanadattas taṃ samarthayitum abhyadhāt // SoKss_9,1.206 //",
  "GK21sokss_pu:18496": "vinodanārthametanme gomukho yuktamuktavān /",
  "GK21sokss_pu:18497": "snigdho hi virahāyāse sādhuvādaṃ dadāti kim // SoKss_9,1.207 //",
  "GK21sokss_pu:18498": "samāśvāso yathāśakti svajanair virahāturaḥ /",
  "GK21sokss_pu:18499": "ataḥ paraṃ sa jānāti devaścāsamasāyakaḥ // SoKss_9,1.208 //",
  "GK21sokss_pu:18500": "ityādi jalpañ chṛṇvaṃś ca tāstāḥ parijanātkathāḥ /",
  "GK21sokss_pu:18501": "naravāhanadattas tāṃ triyāmāmatyavāhayat // SoKss_9,1.209 //",
  "GK21sokss_pu:18502": "atha sa prātar utthāya vihitāvaśyakakriyaḥ /",
  "GK21sokss_pu:18503": "gaganādavarohantīmapaśyastkāñcanaprabhām // SoKss_9,1.210 //",
  "GK21sokss_pu:18504": "bhartrālaṃkāraśīlena dharmaśīlena sūnunā /",
  "GK21sokss_pu:18505": "tayālaṃkāravatyā ca svaduhitrā samanvitām // SoKss_9,1.211 //",
  "GK21sokss_pu:18506": "te cāvatīrya sarve 'pi tatsamīpam upāgaman /",
  "GK21sokss_pu:18507": "abhyanandac ca tānso 'pi taṃ ca te 'pi yathocitam // SoKss_9,1.212 //",
  "GK21sokss_pu:18508": "tāvac ca hemaratnādibhāravāhāḥ sahasraśaḥ /",
  "GK21sokss_pu:18509": "anye 'py avataranti sma tatra vidyādharā divaḥ // SoKss_9,1.213 //",
  "GK21sokss_pu:18510": "vijñāyaitaṃ ca vṛttāntaṃ vatsarājaḥ samantrikaḥ /",
  "GK21sokss_pu:18511": "sapatnīkaś ca tatrāgāt tanayotkarṣaharṣitaḥ // SoKss_9,1.214 //",
  "GK21sokss_pu:18512": "yathārhavihitātithye tasmin vatseśvare 'tha saḥ /",
  "GK21sokss_pu:18513": "rājālaṃkāraśīlas tam uvāca praṇayānataḥ // SoKss_9,1.215 //",
  "GK21sokss_pu:18514": "rājannalaṃkāravatī kanyeyaṃ tanayā mama /",
  "GK21sokss_pu:18515": "jātaiva caiṣā vyādiṣṭā gaganodgatayā girā // SoKss_9,1.216 //",
  "GK21sokss_pu:18516": "naravāhanadattasya bhāryāmuṣya sutasya te /",
  "GK21sokss_pu:18517": "sarvavidyādharendrāṇāṃ bhāvinaścakravartinaḥ // SoKss_9,1.217 //",
  "GK21sokss_pu:18518": "tadetasmai dadāmyenāṃ lagno hy adyānayoḥ śubhaḥ /",
  "GK21sokss_pu:18519": "etadarthaṃ militvāhametaiḥ sarvair ihāgataḥ // SoKss_9,1.218 //",
  "GK21sokss_pu:18520": "etadvidyādharendrasya tasya vatseśvaro vacaḥ /",
  "GK21sokss_pu:18521": "mahānanugraha iti burvannabhinananda saḥ // SoKss_9,1.219 //",
  "GK21sokss_pu:18522": "atha nijavidyāvibhavātpāṇitalotpāditena toyena /",
  "GK21sokss_pu:18523": "abhyukṣati sma so 'ṅganabhūmiṃ vidyādharādhīśaḥ // SoKss_9,1.220 //",
  "GK21sokss_pu:18524": "tatrotpede vedī kanakamayī divyavastrasaṃchannā /",
  "GK21sokss_pu:18525": "nānāratnamayaṃ cāpy akṛtrimaṃ kautukāgāram // SoKss_9,1.221 //",
  "GK21sokss_pu:18526": "uttiṣṭha lagnavelā prāptā snāhītyuvāca tadanu kṛtī /",
  "GK21sokss_pu:18527": "taṃ naravāhanadattaṃ rājālaṃkāraśīlo 'sau // SoKss_9,1.222 //",
  "GK21sokss_pu:18528": "snātāya kautukabhrte vedīmānīya dhṛtavadhūveṣām /",
  "GK21sokss_pu:18529": "hṛṣṭo 'laṃkāravatīṃ sa dadau manasātmajāṃ tasmai // SoKss_9,1.223 //",
  "GK21sokss_pu:18530": "maṇikanakavastrabhūṣaṇabhārasahasrāṇi divyanārīśca /",
  "GK21sokss_pu:18531": "agnau lājavisargeṣv adadāc ca sa sātmajo duhituḥ // SoKss_9,1.224 //",
  "GK21sokss_pu:18532": "nirvṛtte ca vivāhe sarvān saṃmānya tadanu cāmantrya /",
  "GK21sokss_pu:18533": "saha patnyā putreṇa ca nabhasaiva yathāgataṃ sa yayau // SoKss_9,1.225 //",
  "GK21sokss_pu:18534": "atha vīkṣya tathopacaryamāṇaṃ praṇataiḥ khecararājabhis tanūjam /",
  "GK21sokss_pu:18535": "udayonmukham atra vatsarājo muditas taṃ ciram utsavaṃ tatāna // SoKss_9,1.226 //",
  "GK21sokss_pu:18536": "sa ca naravāhanadattaḥ sadvṛttamanoramāmudāraguṇām /",
  "GK21sokss_pu:18537": "prāpyālaṃkāravatīṃ vāṇīm iva sukavirāsta tadrasikaḥ // SoKss_9,1.227 //",
  "GK21sokss_pu:18538": "iti mahākaviśrīsomadevabhaṭṭaviracite kathāsaritsāgare 'laṃkāravatīlambake prathamas taraṅgaḥ /",
  "GK21sokss_pu:18539": "dvitīyas taraṅgaḥ /",
  "GK21sokss_pu:18540": "tato 'laṃkāravatyā sa yukto vatseśvarātmajaḥ /",
  "GK21sokss_pu:18541": "naravāhanadatto 'tra navavadhvā pitur gṛhe // SoKss_9,2.1 //",
  "GK21sokss_pu:18542": "tacceṭikānāṃ divyena nṛtyagītena rañjitaḥ /",
  "GK21sokss_pu:18543": "āpānaṃ sevamānaś ca sacivaiḥ saha tasthivān // SoKss_9,2.2 //",
  "GK21sokss_pu:18544": "ekadā ca tamāgatya sā śvaśrūḥ kāñcanaprabhā /",
  "GK21sokss_pu:18545": "alaṃkāravatīmātā vihitātithyam abravīt // SoKss_9,2.3 //",
  "GK21sokss_pu:18546": "āgacchāsmadgṛhaṃ paśya tatsundarapuraṃ puram /",
  "GK21sokss_pu:18547": "ramasva tatropavaneṣv alaṃkāravatīyutaḥ // SoKss_9,2.4 //",
  "GK21sokss_pu:18548": "etac chrutvā tathety uktvā piturāvedya tadgirā /",
  "GK21sokss_pu:18549": "vasantakaṃ sahādāya vadhvā saha samantrikaḥ // SoKss_9,2.5 //",
  "GK21sokss_pu:18550": "śvaśrvā vidyāprabhāveṇa tayaiva sa vinirmitam /",
  "GK21sokss_pu:18551": "vimānavaramāruhya pratasthe vyomavartmanā // SoKss_9,2.6 //",
  "GK21sokss_pu:18552": "vimānasthaś ca gaganāts o 'dhastāt pravilokayan /",
  "GK21sokss_pu:18553": "sthalīparimitāṃ pṛthvīṃ samudrān parikhālaghūn // SoKss_9,2.7 //",
  "GK21sokss_pu:18554": "... /",
  "GK21sokss_pu:18555": "... // SoKss_9,2.8 //",
  "GK21sokss_pu:18556": "śvaśrūbhāryādibhiḥ sākaṃ kramātprāpa himācalam /",
  "GK21sokss_pu:18557": "nāditaṃ kiṃnarīgītaiḥ svarvadhūsaṃghasundaram // SoKss_9,2.9 //",
  "GK21sokss_pu:18558": "tatrāścaryāṇi subahūnyeṣa paśyannavāptavān /",
  "GK21sokss_pu:18559": "naravāhanadatto 'tha tatsundarapuraṃ yuvā // SoKss_9,2.10 //",
  "GK21sokss_pu:18560": "sauvarṇai ratnanicitaiḥ prāsādair himavatyapi /",
  "GK21sokss_pu:18561": "sumeruśikharabhrāntiṃ kurvadbhir upaśobhitam // SoKss_9,2.11 //",
  "GK21sokss_pu:18562": "vyomāvatīrṇaś cottīrya vimānāt praviveśa tat /",
  "GK21sokss_pu:18563": "sānāthyadarśanānnṛtyadiva lolair dhvajāṃśukaiḥ // SoKss_9,2.12 //",
  "GK21sokss_pu:18564": "praviśadrājadhānīṃ ca sa śvaśrvā kṛtamaṅgalaḥ /",
  "GK21sokss_pu:18565": "alaṃkāravatīyuktaḥ savayasyavasantakaḥ // SoKss_9,2.13 //",
  "GK21sokss_pu:18566": "tatra taṃ divasaṃ divyair bhogaiḥ śvaśrūprabhāvajaiḥ /",
  "GK21sokss_pu:18567": "uvāsa sukṛtī svarga iva śvaśuraveśmani // SoKss_9,2.14 //",
  "GK21sokss_pu:18568": "anyedyustaṃ ca sā śvaśrūravocatkāñcanaprabhā /",
  "GK21sokss_pu:18569": "asti svayaṃbhūrbhagavānnagare 'sminnumāpatiḥ // SoKss_9,2.15 //",
  "GK21sokss_pu:18570": "sa dṛṣṭapūjito bhogaṃ mokṣaṃ caiva prayacchati /",
  "GK21sokss_pu:18571": "alaṃkāravatīpitrā tatrodyānaṃ kṛtaṃ mahat // SoKss_9,2.16 //",
  "GK21sokss_pu:18572": "tīrthaṃ gaṅgāsaraḥsaṃjñamanvarthaṃ cāvatāritam /",
  "GK21sokss_pu:18573": "taṃ tatrārcayituṃ devaṃ vihartuṃ cādya gacchata // SoKss_9,2.17 //",
  "GK21sokss_pu:18574": "evaṃ śvaśrvā tayoktastu śārvodyānaṃ sahānugaḥ /",
  "GK21sokss_pu:18575": "naravāhanadatto 'gādalaṃkāravatīsakhaḥ // SoKss_9,2.18 //",
  "GK21sokss_pu:18576": "tarubhiḥ kāñcanaskandhai ratnaśākhāmanoramaiḥ /",
  "GK21sokss_pu:18577": "muktāgucchācchakusumaiḥ kāntaṃ vidrumapallavaiḥ // SoKss_9,2.19 //",
  "GK21sokss_pu:18578": "tatra gaṅgāsaraḥ snātaḥ pūjitomāpatiś ca saḥ /",
  "GK21sokss_pu:18579": "babhrāma ratnasopānā vāpīḥ kāñcanapaṅkajāḥ // SoKss_9,2.20 //",
  "GK21sokss_pu:18580": "tāsāṃ tīreṣu hṛdyeṣu kalpavalligṛheṣu ca /",
  "GK21sokss_pu:18581": "sahālaṃkāravatyā sa vijahārānugānvitaḥ // SoKss_9,2.21 //",
  "GK21sokss_pu:18582": "divyair āpānasaṃgītaiḥ parihāsaiś ca peśalaiḥ /",
  "GK21sokss_pu:18583": "marubhūtyārjavakṛtai ramate sma ca teṣu saḥ // SoKss_9,2.22 //",
  "GK21sokss_pu:18584": "māsamatramuvāsaivaṃ krīḍannudyānabhūmiṣu /",
  "GK21sokss_pu:18585": "naravāhanadatto 'tra śvaśrūvidyāvihūtibhiḥ // SoKss_9,2.23 //",
  "GK21sokss_pu:18586": "tato devocitair vastrair alaṃkāraiś ca pūjitaḥ /",
  "GK21sokss_pu:18587": "savadhūkaḥ sahāmātyaḥ kāñcanaprabhayā tayā // SoKss_9,2.24 //",
  "GK21sokss_pu:18588": "āyayau sa vimānena tenaiva saha sānugaḥ /",
  "GK21sokss_pu:18589": "kauśāmbīṃ sahito vadhvā pitrordattekṣaṇotsavaḥ // SoKss_9,2.25 //",
  "GK21sokss_pu:18590": "tatra vāsavadattāyā vatsarājasya cāgrataḥ /",
  "GK21sokss_pu:18591": "alaṃkāravatīm āha mātā sā kāñcanaprabhā // SoKss_9,2.26 //",
  "GK21sokss_pu:18592": "duḥkhaṃ sthāpyastvayā bhartā nerṣyākopena jātucit /",
  "GK21sokss_pu:18593": "tatpāpajo hi virahaḥ putri gāḍhānutāpakṛt // SoKss_9,2.27 //",
  "GK21sokss_pu:18594": "īrṣyāvatyā mayā pūrvaṃ duḥkhaṃ yat sthāpitaḥ patiḥ /",
  "GK21sokss_pu:18595": "tato 'dya paścāt tāpena dahye tasmin gate vanam // SoKss_9,2.28 //",
  "GK21sokss_pu:18596": "ity uktvā tāṃ samāśliṣya bāṣpasaṃruddhanetrayā /",
  "GK21sokss_pu:18597": "kāñcanaprabhayā jagme khamutpatya nijaṃ puram // SoKss_9,2.29 //",
  "GK21sokss_pu:18598": "tatas tasmindine yāte prātaḥ kṛtvocitāḥ kriyāḥ /",
  "GK21sokss_pu:18599": "naravāhanadatte 'tra sthite svasacivānvite // SoKss_9,2.30 //",
  "GK21sokss_pu:18600": "alaṃkāravatīpārśvaṃ praviśyaiva vilāsinī /",
  "GK21sokss_pu:18601": "ekābravīd bhītabhītā devi strīṃ rakṣa rakṣa mām // SoKss_9,2.31 //",
  "GK21sokss_pu:18602": "eṣa hi brāhmaṇo hantumāgato māṃ bahiḥ sthitaḥ /",
  "GK21sokss_pu:18603": "etadbhayātpraviṣṭāhaṃ palāyya śaraṇaiṣiṇī // SoKss_9,2.32 //",
  "GK21sokss_pu:18604": "mā bhaiṣīrbrūhi vṛttāntaṃ ko 'yaṃ kiṃ tvāṃ jighāṃsati /",
  "GK21sokss_pu:18605": "iti pṛṣṭā ca sā vaktuṃ bhūya eva pracakrame // SoKss_9,2.33 //",
  "GK21sokss_pu:18606": "aśokamālā nāmāhasmasyām eva puri prabho /",
  "GK21sokss_pu:18607": "balasenābhidhānasya kṣatriyasyātmasaṃbhavā // SoKss_9,2.34 //",
  "GK21sokss_pu:18608": "sāhaṃ kanyā satī pūrvaṃ rūpalubdhena yācitā /",
  "GK21sokss_pu:18609": "haṭhaśarMābhidhānena vipreṇārthavatā pituḥ // SoKss_9,2.35 //",
  "GK21sokss_pu:18610": "nāhaṃ durākṛtiṃ ghoramukhamicchāmyamuṃ patim /",
  "GK21sokss_pu:18611": "dattā nāse gṛhe 'syeti pitaraṃ cāham abravam // SoKss_9,2.36 //",
  "GK21sokss_pu:18612": "tac chrutvāpyakarottāvaddhaṭhaśarmā gṛhe pituḥ /",
  "GK21sokss_pu:18613": "prāyaṃ yāvadahaṃ dattā tenāsmai vadhabhīruṇā // SoKss_9,2.37 //",
  "GK21sokss_pu:18614": "tato vivāhyān icchantīm apy anaiṣīt sa māṃ dvijaḥ /",
  "GK21sokss_pu:18615": "ahaṃ gatā ca taṃ tyaktvaivānyaṃ kṣatriyaputrakam // SoKss_9,2.38 //",
  "GK21sokss_pu:18616": "so 'bhibhūto 'rthasaṃdarpādyattena haṭhaśarmaṇā /",
  "GK21sokss_pu:18617": "taddvitīyo mayā kṣattrakumāro dhanavāñchritaḥ // SoKss_9,2.39 //",
  "GK21sokss_pu:18618": "tasya tenāgninā rātrau gatvaivoddīpitaṃ gṛham /",
  "GK21sokss_pu:18619": "tatastena vimuktāhaṃ tṛtīyaṃ kṣatriyaṃ gatā // SoKss_9,2.40 //",
  "GK21sokss_pu:18620": "tasyāpy ādīpitaṃ tena niśi veśma dvijanmanā /",
  "GK21sokss_pu:18621": "tatastenāpyahaṃ tyaktā saṃpraptā kāṃdiśīkatām // SoKss_9,2.41 //",
  "GK21sokss_pu:18622": "jambukādavikevātha bibhyatī hantukāmataḥ /",
  "GK21sokss_pu:18623": "haṭhaśarmadvijāttasmātpadātpadamamuñcataḥ // SoKss_9,2.42 //",
  "GK21sokss_pu:18624": "ihaiva yuṣmadbhṛtyasya balino vīraśarmaṇaḥ /",
  "GK21sokss_pu:18625": "rājaputrasya dāsītvaṃ śaraṇyasyāham āśrayam // SoKss_9,2.43 //",
  "GK21sokss_pu:18626": "tadbuddhvā mayi nair āśyavidhuro virahāturaḥ /",
  "GK21sokss_pu:18627": "tvagasthiśeṣaḥ saṃvṛtto haṭhaśarmā nivāritaḥ // SoKss_9,2.44 //",
  "GK21sokss_pu:18628": "madrakṣārthaṃ pravṛttaśca bandhanāyeha tasya saḥ /",
  "GK21sokss_pu:18629": "rājaputro mayā devi vīraśarmā nivāritaḥ // SoKss_9,2.45 //",
  "GK21sokss_pu:18630": "adya māṃ nirgatāṃ daivāddṛṣṭvākṛṣṭakṛpāṇikaḥ /",
  "GK21sokss_pu:18631": "haṭhaśarmā sa hantuṃ māmito yāvat pradhāvitaḥ // SoKss_9,2.46 //",
  "GK21sokss_pu:18632": "tenāgatā palāyyeha pratīhāryā dayārdrayā /",
  "GK21sokss_pu:18633": "muktadvārā praviṣṭāhaṃ sa ca jāne sthito bahiḥ // SoKss_9,2.47 //",
  "GK21sokss_pu:18634": "ity uktavatyāṃ tasyāṃ ca haṭhaśarmāṇamātmanaḥ /",
  "GK21sokss_pu:18635": "naravāhanadattas tamagramānāyayaddvijam // SoKss_9,2.48 //",
  "GK21sokss_pu:18636": "krodhādaśokamālāṃ tāṃ paśyantaṃ dīptayā dṛśā /",
  "GK21sokss_pu:18637": "vikṛtaṃ kṣurikāhastaṃ kopakampāṅgasaṃdhikam // SoKss_9,2.49 //",
  "GK21sokss_pu:18638": "uvāca cainaṃ kubrahmanstriyaṃ haṃsi dahasyapi /",
  "GK21sokss_pu:18639": "tadarthaṃ paraveśmāni kimarthaṃ pāpakāryasi // SoKss_9,2.50 //",
  "GK21sokss_pu:18640": "tac chrutvā sa dvijo 'vādīddharmadārā iyaṃ mama /",
  "GK21sokss_pu:18641": "tyaktvā māṃ cānyato yātā saheya tadahaṃ katham // SoKss_9,2.51 //",
  "GK21sokss_pu:18642": "ity ukte tena vignā sāśokamālā tadābravīt /",
  "GK21sokss_pu:18643": "bho lokapālā brūtaitatkiṃ na yuṣmāsu sākṣiṣu // SoKss_9,2.52 //",
  "GK21sokss_pu:18644": "anicchantī haṭhānnītā vivāhy ahamihāmunā /",
  "GK21sokss_pu:18645": "kiṃ tadā ca mayā noktaṃ nāsiṣye te gṛheṣviti // SoKss_9,2.53 //",
  "GK21sokss_pu:18646": "evam ukte tayā tatra divyā vāgevam abhyadhāt /",
  "GK21sokss_pu:18647": "yathaivāśokamāleyaṃ vakti satyaṃ tathaiva tat // SoKss_9,2.54 //",
  "GK21sokss_pu:18648": "na caiṣā mānuṣī tattvametadīyaṃ niśamyatām /",
  "GK21sokss_pu:18649": "astyaśokakaro nāma vīro vidyādhareśvaraḥ // SoKss_9,2.55 //",
  "GK21sokss_pu:18650": "tasyāputrasya caikeva daivādajani kanyakā /",
  "GK21sokss_pu:18651": "aśokamālā nāmnā sāvardhatāsya pitur gṛhe // SoKss_9,2.56 //",
  "GK21sokss_pu:18652": "yauvanasthā ca sā tena dīyamānānvayārthinā /",
  "GK21sokss_pu:18653": "na kaṃcid aicchad bhartāram atirūpābhimānataḥ // SoKss_9,2.57 //",
  "GK21sokss_pu:18654": "tena śāpamadātso 'syai nirbandhakupitaḥ pitā /",
  "GK21sokss_pu:18655": "mānuṣyaṃ vraja nāmātra bhavitā ca svam eva te // SoKss_9,2.58 //",
  "GK21sokss_pu:18656": "pariṇeṣyati cātra tvāṃ virūpo brāhmaṇo haṭhāt /",
  "GK21sokss_pu:18657": "taṃ tyaktvā tadbhayādbhartṝn krameṇa trīn upaiṣyasi // SoKss_9,2.59 //",
  "GK21sokss_pu:18658": "tato 'py upadrutā tena dāsītvenāśrayiṣyasi /",
  "GK21sokss_pu:18659": "rājaputraṃ balīyāṃsaṃ na caiva sa nivartsyati // SoKss_9,2.60 //",
  "GK21sokss_pu:18660": "dṛṣṭvā ca dhāvite tasmin hantukāme palāyitā /",
  "GK21sokss_pu:18661": "praviṣṭā rājabhavanaṃ śāpādasmādvimokṣyase // SoKss_9,2.61 //",
  "GK21sokss_pu:18662": "evaṃ yaśokamālā sā pitrā vidyadharī purā /",
  "GK21sokss_pu:18663": "śaptā tenaiva nāmnādya saiṣā jātātra mānuṣī // SoKss_9,2.62 //",
  "GK21sokss_pu:18664": "jātaś ca saiṣa śāpānto 'muṣyā gatvādhunā padam /",
  "GK21sokss_pu:18665": "vaidyādharaṃ tvaṃ tatrasthā pravekṣyati nijāṃ tanum // SoKss_9,2.63 //",
  "GK21sokss_pu:18666": "tato 'bhir ucitākhyena vidyādharamahībhujā /",
  "GK21sokss_pu:18667": "vṛtena bhartrā sahitā śāpaṃ saṃsmṛtya raṃsyate // SoKss_9,2.64 //",
  "GK21sokss_pu:18668": "ity uktvā virataṃ vācā divyayā sāpi tatkṣaṇam /",
  "GK21sokss_pu:18669": "aśokamālā sahasā gatajīvāpatadbhuvi // SoKss_9,2.65 //",
  "GK21sokss_pu:18670": "dṛṣṭvā ca tadalaṃkāravatī bāṣpāyitekṣaṇā /",
  "GK21sokss_pu:18671": "naravāhanadattaś ca tatpārśvasthau babhūvatuḥ // SoKss_9,2.66 //",
  "GK21sokss_pu:18672": "sa tu duḥkhajitāmarṣo rāgāndho vilapannapi /",
  "GK21sokss_pu:18673": "akasmāddhaṭhaśarmābhūddharṣotphullānano dvijaḥ // SoKss_9,2.67 //",
  "GK21sokss_pu:18674": "kimetaditi pṛṣṭaś ca sarvair vipro jagāda saḥ /",
  "GK21sokss_pu:18675": "mayā janma smṛtaṃ pūrvaṃ tac ca vacmi niśamyatām // SoKss_9,2.68 //",
  "GK21sokss_pu:18676": "himādrāvasti madanapuraṃ nāmottamaṃ puram /",
  "GK21sokss_pu:18677": "pralambabhuja ityasti tatra vidyādhareśvaraḥ // SoKss_9,2.69 //",
  "GK21sokss_pu:18678": "tasyodapadyata sthūlabhujākhyas tanayaḥ prabho /",
  "GK21sokss_pu:18679": "sa ca rājasuto bhavyo yauvanastho 'bhavatkramāt // SoKss_9,2.70 //",
  "GK21sokss_pu:18680": "tataḥ surabhivatsākhyo vidyādharapatiḥ svayam /",
  "GK21sokss_pu:18681": "sakanyo gṛhamāgatya pralambabhujamāha tam // SoKss_9,2.71 //",
  "GK21sokss_pu:18682": "iyaṃ surabhidattākhyā sutā tvatsūnave mayā /",
  "GK21sokss_pu:18683": "dattā sthūlabhujāyādya guṇavān sa vahatvimām // SoKss_9,2.72 //",
  "GK21sokss_pu:18684": "tac chrutvā pratipadyaiva samāhūya svasūnave /",
  "GK21sokss_pu:18685": "sa pralambabhujastasmāyetamarthaṃ nyavedayat // SoKss_9,2.73 //",
  "GK21sokss_pu:18686": "tataḥ sa taṃ sthūlabhujo rūpadarpātsuto 'bravīt /",
  "GK21sokss_pu:18687": "pariṇeṣye na tātaināṃ rūpeṇaiṣā hi madhyamā // SoKss_9,2.74 //",
  "GK21sokss_pu:18688": "kiṃ putrātyantarūpeṇa mānyā hyeṣā mahānvayā /",
  "GK21sokss_pu:18689": "pitrā dattā mayā cāttā tvatkṛte mānyathā kṛthāḥ // SoKss_9,2.75 //",
  "GK21sokss_pu:18690": "ity uktaś ca punastena pitrā sthūlabhujaḥ sa tat /",
  "GK21sokss_pu:18691": "nākarodyattatas taṃ sa śaśāpa kupitaḥ pitā // SoKss_9,2.76 //",
  "GK21sokss_pu:18692": "rūpāhaṃkāradoṣeṇa mānuṣye 'vatarāmunā /",
  "GK21sokss_pu:18693": "bhaviṣyasi ca tatra tvaṃ vikṛto vikaṭānanaḥ // SoKss_9,2.77 //",
  "GK21sokss_pu:18694": "bhāryāmaśokamālākhyāṃ prāpya śāpacyutāṃ haṭhāt /",
  "GK21sokss_pu:18695": "prāptāsi virahakleśamanicchantyā tayojjhitaḥ // SoKss_9,2.78 //",
  "GK21sokss_pu:18696": "tasyāścānyaprasaktāyāḥ kṛte duḥkhakṛśīkṛtaḥ /",
  "GK21sokss_pu:18697": "kariṣyasyagnidāhādi pātakaṃ rāgamohitaḥ // SoKss_9,2.79 //",
  "GK21sokss_pu:18698": "ity uktaśāpaṃ rudatī taṃ pralambabhujaṃ tadā /",
  "GK21sokss_pu:18699": "sādhvī surabhidattā sā pādalagnā vyajijñapat // SoKss_9,2.80 //",
  "GK21sokss_pu:18700": "dehi śāpaṃ mamāpyevaṃ samāstu gatirāvayoḥ /",
  "GK21sokss_pu:18701": "mā bhūnme bharturekasya kleśo madaparādhataḥ // SoKss_9,2.81 //",
  "GK21sokss_pu:18702": "evam uktavatīṃ tuṣṭaḥ sādhvīṃ tāṃ parisāntvayan /",
  "GK21sokss_pu:18703": "sa pralambabhujaḥ sūnorevaṃ śāpāntam abhyadhāt // SoKss_9,2.82 //",
  "GK21sokss_pu:18704": "yadaivāśokamālāyāḥ śāpamokṣo bhaviṣyati /",
  "GK21sokss_pu:18705": "tadaiva jātiṃ smṛtvāyaṃ śāpādasmādvimokṣyate // SoKss_9,2.83 //",
  "GK21sokss_pu:18706": "prāpya ca svatanuṃ śāpaṃ saṃsmarannirahaṃkṛtiḥ /",
  "GK21sokss_pu:18707": "acirāttvāṃ vivāhyeha tvadyukto bhavitā sukhī // SoKss_9,2.84 //",
  "GK21sokss_pu:18708": "ity uktā tena sā sādhvī kathaṃciddhṛtimādade /",
  "GK21sokss_pu:18709": "taṃ ca jānīta māṃ sthūlabhujaṃ śāpādiha cyutam // SoKss_9,2.85 //",
  "GK21sokss_pu:18710": "dṛṣṭaṃ mayā cāhaṃkāradoṣād duḥkham idaṃ mahat /",
  "GK21sokss_pu:18711": "puṃsām adṛṣṭe dṛṣṭe vā śreyo 'haṃkāriṇāṃ kutaḥ // SoKss_9,2.86 //",
  "GK21sokss_pu:18712": "kṣīṇo me sa ca śāpo 'dyety uktvā muktvā ca tāṃ tanum /",
  "GK21sokss_pu:18713": "haṭhaśarmā sa saṃpede vidyādharakumārakaḥ // SoKss_9,2.87 //",
  "GK21sokss_pu:18714": "aśokamālādehaṃ ca nītvā vidyāprabhāvataḥ /",
  "GK21sokss_pu:18715": "adṛśyam eva cikṣepa gaṅgāyāmānṛśaṃsyataḥ // SoKss_9,2.88 //",
  "GK21sokss_pu:18716": "vidyāprabhāvānītaiś ca tattoyair abhitaḥ kṣaṇāt /",
  "GK21sokss_pu:18717": "akṣālayadalaṃkāravatīvāsagṛhaṃ sa tat // SoKss_9,2.89 //",
  "GK21sokss_pu:18718": "naravāhanadattaṃ ca natvā taṃ bhāvinaṃ prabhum /",
  "GK21sokss_pu:18719": "svakāryasiddhaye prāyādutpatya sa nabhas tataḥ // SoKss_9,2.90 //",
  "GK21sokss_pu:18720": "vismiteṣv atha sarveṣu prasaṅgād atra gomukhaḥ /",
  "GK21sokss_pu:18721": "anaṅgaratisaṃbaddhāmimāmakathayatkathām // SoKss_9,2.91 //",
  "GK21sokss_pu:18722": "asti śūrapuraṃ nāma yathārthaṃ nagaraṃ bhuvi /",
  "GK21sokss_pu:18723": "mahāvarāha ityāsīdrājā tatrātidurmadaḥ // SoKss_9,2.92 //",
  "GK21sokss_pu:18724": "gauryārādhanatas tasya devyāṃ padmaratau sutā /",
  "GK21sokss_pu:18725": "jajñe 'naṅgaratir nāma bhūpasyānanyasaṃtateḥ // SoKss_9,2.93 //",
  "GK21sokss_pu:18726": "kālena yauvanārūḍhā sā ca rūpābhimāninī /",
  "GK21sokss_pu:18727": "necchati sma patiṃ kaṃcidyācamāneṣu rājasu // SoKss_9,2.94 //",
  "GK21sokss_pu:18728": "yaḥ śūro rūpavānekaṃ vijñānaṃ vetti śobhanam /",
  "GK21sokss_pu:18729": "tasmai mayātmā dātavya ity uvāca tu niścayāt // SoKss_9,2.95 //",
  "GK21sokss_pu:18730": "atha tatrāyayurvīrāścatvāro dakṣiṇāpathāt /",
  "GK21sokss_pu:18731": "tatprepsavaḥ śrutodantāstadīpsitaguṇānvitāḥ // SoKss_9,2.96 //",
  "GK21sokss_pu:18732": "dvāḥsthair āveditāṃs tāṃś ca praviṣṭān pṛcchati sma saḥ /",
  "GK21sokss_pu:18733": "mahāvarāho nṛpatir anaṅgaratisaṃnidhau // SoKss_9,2.97 //",
  "GK21sokss_pu:18734": "nāma kiṃ kasya yuṣmākaṃ jātirvijñānam eva ca /",
  "GK21sokss_pu:18735": "etadrājavacaḥ śrutvā teṣvekastaṃ vyajijñapat // SoKss_9,2.98 //",
  "GK21sokss_pu:18736": "pañcapaṭṭikanāmāhaṃ śūdro vijñānamasti me /",
  "GK21sokss_pu:18737": "vayāmi pratyahaṃ pañca paṭṭikāyugalāni yat // SoKss_9,2.99 //",
  "GK21sokss_pu:18738": "tebhya ekaṃ prayacchāmi brāhmaṇāya dadāmi ca /",
  "GK21sokss_pu:18739": "dvitīyaṃ parameśāya tṛtīyaṃ ca vase svayam // SoKss_9,2.100 //",
  "GK21sokss_pu:18740": "caturthaṃ me bhavedbhāryā yadi tasyai dadāmi tat /",
  "GK21sokss_pu:18741": "śarīrayātrāṃ vikrīya pañcamena karomy aham // SoKss_9,2.101 //",
  "GK21sokss_pu:18742": "atha dvitīyo 'pyācakhyāvahaṃ bhāṣājñasaṃjñakaḥ /",
  "GK21sokss_pu:18743": "vaiśyo rutaṃ vijānāmi sarveṣāṃ mṛgapakṣiṇām // SoKss_9,2.102 //",
  "GK21sokss_pu:18744": "tatastṛtīyo 'yavadadahaṃ khaḍgadharābhidhaḥ /",
  "GK21sokss_pu:18745": "kṣatriyaḥ khaḍgayuddhena jīye nānyena kenacit // SoKss_9,2.103 //",
  "GK21sokss_pu:18746": "caturthaścābravījjīvadattākhyo 'haṃ dvijottamaḥ /",
  "GK21sokss_pu:18747": "gauriprasādavidyābhyāṃ jīvayāmi mṛtāṃ striyam // SoKss_9,2.104 //",
  "GK21sokss_pu:18748": "evam uktavatāṃ śeṣāṃ śūdraviṭkṣatriyāstrayaḥ /",
  "GK21sokss_pu:18749": "rūpaṃ śauryaṃ balaṃ caiva śaśaṃsuḥ pṛthagātmanaḥ // SoKss_9,2.105 //",
  "GK21sokss_pu:18750": "brāhmaṇo rūpavarjaṃ tu balavīryaṃ śaśaṃsa saḥ /",
  "GK21sokss_pu:18751": "tato mahāvarāhaḥ svaṃ kṣattāramavadannṛpaḥ // SoKss_9,2.106 //",
  "GK21sokss_pu:18752": "nītvā viśramayaitāṃstvaṃ saṃprati svagṛhe 'khilān /",
  "GK21sokss_pu:18753": "tac chrutvā sa tathety uktvā kṣattā tānānayadgṛham // SoKss_9,2.107 //",
  "GK21sokss_pu:18754": "tato 'bravītsa rājā tāmanaṅgaratimātmajām /",
  "GK21sokss_pu:18755": "eṣāṃ caturṇāṃ vīrāṇāṃ putri ko 'bhimatastava // SoKss_9,2.108 //",
  "GK21sokss_pu:18756": "śrutvaitatpitaraṃ taṃ sā prāhānaṅgaratistadā /",
  "GK21sokss_pu:18757": "caturṇām apitātaiṣāṃ na ko 'py abhimato mama // SoKss_9,2.109 //",
  "GK21sokss_pu:18758": "śūdraś ca vayakaścaikaḥ kriyate tasya kiṃ guṇaiḥ /",
  "GK21sokss_pu:18759": "vaiśyo dvitīyaḥ pakṣyādirutair jñātaiś ca tasya kim // SoKss_9,2.110 //",
  "GK21sokss_pu:18760": "tābhyāṃ kathamahaṃ dadyāmātmānaṃ kṣatriyā satī /",
  "GK21sokss_pu:18761": "tṛtīyastulyavarṇo me bhavati kṣatriyo guṇī // SoKss_9,2.111 //",
  "GK21sokss_pu:18762": "kiṃ tu sevopajīvī sa daridraḥ prāṇavikrayī /",
  "GK21sokss_pu:18763": "pṛthvīpatisutā bhūtvā kathaṃ syāṃ tasya gehinī // SoKss_9,2.112 //",
  "GK21sokss_pu:18764": "caturtho brāhmaṇo jīvadatto 'py abhimato na me /",
  "GK21sokss_pu:18765": "sa virūpo vikarmasthaḥ patito vedavarjitaḥ // SoKss_9,2.113 //",
  "GK21sokss_pu:18766": "sa te daṇḍayituṃ yuktaḥ kiṃ nu tasmai dadāsi mām /",
  "GK21sokss_pu:18767": "varṇāśramāṇāṃ dharmasya rājā tvaṃ tāta rakṣitā // SoKss_9,2.114 //",
  "GK21sokss_pu:18768": "khaḍgaśūrāc ca nṛpaterdharmaśūraḥ praśasyate /",
  "GK21sokss_pu:18769": "khaḍgaśūrasahasrāṇāṃ dharmaśūro bhavetpatiḥ // SoKss_9,2.115 //",
  "GK21sokss_pu:18770": "ityādyuktavatīm etāṃ sutām antaḥpuraṃ nijam /",
  "GK21sokss_pu:18771": "visṛjya ca samuttasthau snānādyarthaṃ sa bhūpatiḥ // SoKss_9,2.116 //",
  "GK21sokss_pu:18772": "dvitīye 'hni ca te vīrā gṛhātkṣatturvinirgatāḥ /",
  "GK21sokss_pu:18773": "babhramurnagare tatra catvaro 'pi sakautukāḥ // SoKss_9,2.117 //",
  "GK21sokss_pu:18774": "tāvac ca padmakavalo nāmātra vyalavāraṇaḥ /",
  "GK21sokss_pu:18775": "bhagnālāno janaṃ mathnañ śālāyā niragān madāt // SoKss_9,2.118 //",
  "GK21sokss_pu:18776": "so 'py adhāvac ca tān dṛṣṭvā vīrān hantuṃ mahāgajaḥ /",
  "GK21sokss_pu:18777": "te cāpi tasyābhimukhaṃ prādhāvann udyatāyudhāḥ // SoKss_9,2.119 //",
  "GK21sokss_pu:18778": "tataḥ khaḍgadharākhyo yastanmadhye kṣatriyaḥ sa tān /",
  "GK21sokss_pu:18779": "anyānnivārya trīn eko gajamabhyāpapāta tam // SoKss_9,2.120 //",
  "GK21sokss_pu:18780": "lulāva ca karaṃ tasya garjato 'graprasāritam /",
  "GK21sokss_pu:18781": "ekenāpi prahāreṇa visakandāvahelayā // SoKss_9,2.121 //",
  "GK21sokss_pu:18782": "padamadhye ca nirgatya darśayitvā ca lāghavam /",
  "GK21sokss_pu:18783": "prahāraṃ pradadau pṛṣṭhe dvitīyaṃ tasya dantinaḥ // SoKss_9,2.122 //",
  "GK21sokss_pu:18784": "tṛtīyena ca ciccheda tasya pādāvubhāvapi /",
  "GK21sokss_pu:18785": "tato muktāraṭir hastī papāta ca mamāra ca // SoKss_9,2.123 //",
  "GK21sokss_pu:18786": "taṃ dṛṣṭvā vikramaṃ tasya janaḥ sarvo visismiye /",
  "GK21sokss_pu:18787": "rājā mahāvarāhastadbuddhvā citrīyate sma ca // SoKss_9,2.124 //",
  "GK21sokss_pu:18788": "anyedyuḥ sa gajārūḍho mṛgayāyai nṛpo yayau /",
  "GK21sokss_pu:18789": "vīrāḥ khaḍgadharādyās te catvāro 'pi tam anvaguḥ // SoKss_9,2.125 //",
  "GK21sokss_pu:18790": "tatra vyāghramṛgakroḍān sasainye rājñi nighnati /",
  "GK21sokss_pu:18791": "adhāvan kupitāḥ siṃhāḥ śrutavāraṇabṛṃhitāḥ // SoKss_9,2.126 //",
  "GK21sokss_pu:18792": "abhyāpatantamekaṃ ca siṃhaṃ khaḍgadharo 'tha saḥ /",
  "GK21sokss_pu:18793": "ekena tīkṣṇanistriṃśaprahāreṇa dvidhākarot // SoKss_9,2.127 //",
  "GK21sokss_pu:18794": "dvitīyaṃ ca gṛhītvaiva caraṇe vāmapāṇinā /",
  "GK21sokss_pu:18795": "āsphoṭya bhūtale siṃhaṃ cakāra gatajīvitam // SoKss_9,2.128 //",
  "GK21sokss_pu:18796": "bhāṣājño jīvadattaś ca pañcapaṭṭika eva ca /",
  "GK21sokss_pu:18797": "ekaikaḥ siṃhamekaikaṃ tathaivāsphoṭayadbhuvi // SoKss_9,2.129 //",
  "GK21sokss_pu:18798": "evaṃ krameṇa te rājñaḥ paśyataḥ pādacāribhiḥ /",
  "GK21sokss_pu:18799": "līlayā bahavo vīraiḥ siṃhavyāghrādayo hatāḥ // SoKss_9,2.130 //",
  "GK21sokss_pu:18800": "tataḥ savismayastuṣṭaḥ kṛtākheṭaḥ sa bhūpatiḥ /",
  "GK21sokss_pu:18801": "viveśa svapuraṃ te 'pi vīrāḥ kṣatturgṛhaṃ yayuḥ // SoKss_9,2.131 //",
  "GK21sokss_pu:18802": "sa ca rājñā praviśyāntaḥpuraṃ śrānto 'pi tatkṣaṇam /",
  "GK21sokss_pu:18803": "tatraivānāyayām āsa tāmanaṅgaratiṃ sutām // SoKss_9,2.132 //",
  "GK21sokss_pu:18804": "ākhyāya teṣāṃ vīrāṇāmekaikasya parākramam /",
  "GK21sokss_pu:18805": "ākheṭake yathādṛṣṭaṃ tām uvācātivismitām // SoKss_9,2.133 //",
  "GK21sokss_pu:18806": "pañcapaṭṭikabhāṣājñāvasavarṇāvubhau yadi /",
  "GK21sokss_pu:18807": "vipro 'pi jīvadattaścedrūpahīno vikarmakṛt // SoKss_9,2.134 //",
  "GK21sokss_pu:18808": "tatkṣitriyasya doṣo 'sti tasya khaḍgadharasya kaḥ /",
  "GK21sokss_pu:18809": "supramāṇasurūpasya balavikramaśālinaḥ // SoKss_9,2.135 //",
  "GK21sokss_pu:18810": "yena hastī hatas tādṛg yaḥ pinaṣṭi ca bhūtale /",
  "GK21sokss_pu:18811": "gṛhītvā pādataḥ siṃhān khaḍgenānyān nihanti ca // SoKss_9,2.136 //",
  "GK21sokss_pu:18812": "daridraḥ sevakaśceti doṣastasyocyate yadi /",
  "GK21sokss_pu:18813": "ahaṃ taṃ sevyamanyeṣāṃ kariṣyāmīśvaraṃ kṣaṇāt // SoKss_9,2.137 //",
  "GK21sokss_pu:18814": "tattaṃ vṛṇīṣva bhartāraṃ yadi te putri rocate /",
  "GK21sokss_pu:18815": "ity uktā tena sānaṅgaratiḥ pitrā jagāda tam // SoKss_9,2.138 //",
  "GK21sokss_pu:18816": "tarhyānīteṣu sarveṣu teṣu vīreṣviha tvayā /",
  "GK21sokss_pu:18817": "gaṇakaḥ pṛcchyatāṃ tāvat paśyāmaḥ kiṃ bravīti saḥ // SoKss_9,2.139 //",
  "GK21sokss_pu:18818": "evaṃ tayoktaḥ sa nṛpo vīrānānāyya tatra tān /",
  "GK21sokss_pu:18819": "tatsaṃnidhau sānurodhaḥ papraccha gaṇakaṃ svayam // SoKss_9,2.140 //",
  "GK21sokss_pu:18820": "paśyāsnaṅgaratereṣāṃ madhyātkena samaṃ mithaḥ /",
  "GK21sokss_pu:18821": "astyānukūlyaṃ lagnaś ca bhavettasyāḥ kadā śubhaḥ // SoKss_9,2.141 //",
  "GK21sokss_pu:18822": "tac chrutvā pṛṣṭanakṣatras teṣāṃ sa gaṇakottamaḥ /",
  "GK21sokss_pu:18823": "gaṇayitvā ciraṃ kālaṃ rājānaṃ tam abhāṣata // SoKss_9,2.142 //",
  "GK21sokss_pu:18824": "na cetkupyasi me devaṃ sphuṭaṃ vijñāpayāmi tat /",
  "GK21sokss_pu:18825": "asti tvadduhiturnaiṣāmekenāpyanukūlatā // SoKss_9,2.143 //",
  "GK21sokss_pu:18826": "na cehāsti vivāho 'syā eṣā śāpacyutātra yat /",
  "GK21sokss_pu:18827": "vidyādharī sa śāpo 'syāstribhir māsair nivartsyati // SoKss_9,2.144 //",
  "GK21sokss_pu:18828": "tasmānmāsatrayaṃ tāvat pratīkṣantāmamī iha /",
  "GK21sokss_pu:18829": "naiṣāṃ svalokaṃ yātā cettata etadbhaviṣyati // SoKss_9,2.145 //",
  "GK21sokss_pu:18830": "etanmauhūrtikasyāsya vacaḥ sarve 'pi tatra te /",
  "GK21sokss_pu:18831": "śraddadhus tatra caivāsanvīrā māsatrayāvadhi // SoKss_9,2.146 //",
  "GK21sokss_pu:18832": "gate māsatraye rājā tān vīrān gaṇakaṃ ca tam /",
  "GK21sokss_pu:18833": "svāgramānāyayām āsa tām anaṅgaratiṃ ca saḥ // SoKss_9,2.147 //",
  "GK21sokss_pu:18834": "dṛṣṭvā cādhikasaundaryāmakasmāttaṃ sutāṃ nṛpaḥ /",
  "GK21sokss_pu:18835": "jaharṣa gaṇakastāṃ tu prāptakālām amanyata // SoKss_9,2.148 //",
  "GK21sokss_pu:18836": "idānīṃ brūhi yadyuktaṃ te hi māsāstrayo gatāḥ /",
  "GK21sokss_pu:18837": "iti yāvac ca taṃ rājā gaṇakaṃ pṛcchati sma saḥ // SoKss_9,2.149 //",
  "GK21sokss_pu:18838": "tāvajjātiṃ nijāṃ smṛtvā sānaṅgaratirānanam /",
  "GK21sokss_pu:18839": "ācchādya svottarīyeṇa mānuṣīṃ tāṃ tanuṃ jahau // SoKss_9,2.150 //",
  "GK21sokss_pu:18840": "evameṣā sthitā kiṃsviditi rājñā svayaṃ mukham /",
  "GK21sokss_pu:18841": "yāvaduddhāṭyate tasyās tāvat sā dadṛśe mṛtā // SoKss_9,2.151 //",
  "GK21sokss_pu:18842": "vyāvṛttanetrabhramarā vivarṇavadanāmbujā /",
  "GK21sokss_pu:18843": "haṃsamañjusvanonmuktā padminīva himāhatā // SoKss_9,2.152 //",
  "GK21sokss_pu:18844": "tataḥ sa sadyas tacchokavajrapātāhato bhuvi /",
  "GK21sokss_pu:18845": "bhūbhṛtpapāta niśceṣṭaḥ svapakṣacchedamūrcchitaḥ // SoKss_9,2.153 //",
  "GK21sokss_pu:18846": "rājñī padmaratiḥ sāpi vyāmohapatitā yayau /",
  "GK21sokss_pu:18847": "bhraṣṭābharaṇapuṣpā kṣmāmibhabhagneva mañjarī // SoKss_9,2.154 //",
  "GK21sokss_pu:18848": "muktākrande parijane teṣu vīreṣu duḥkhiṣu /",
  "GK21sokss_pu:18849": "labdhasaṃjñaḥ kṣaṇādrājā jīvadattam uvāca tam // SoKss_9,2.155 //",
  "GK21sokss_pu:18850": "nātraiṣāṃ śaktir anyeṣām adhunāvasaro 'stu te /",
  "GK21sokss_pu:18851": "pratijñātaṃ tvayā nārīṃ jīvayāmi mṛtāmiti // SoKss_9,2.156 //",
  "GK21sokss_pu:18852": "yadi vidyābalaṃ te 'sti tajjīvaya sutāṃ mama /",
  "GK21sokss_pu:18853": "dāsyāmi tubhyamevaitāsṃ viprāya prāptajīvitām // SoKss_9,2.157 //",
  "GK21sokss_pu:18854": "iti rājño vacaḥ śrutvā jīvadatto 'bhimantritaiḥ /",
  "GK21sokss_pu:18855": "abhyukṣya toyais tāṃ rājaputrīm āryām imāṃ jagau // SoKss_9,2.158 //",
  "GK21sokss_pu:18856": "aṭṭāṭṭahāsahasite karaṅkamālākule durāloke /",
  "GK21sokss_pu:18857": "cāmuṇḍe vikarāle sāhāyyaṃ me kuru tvaritam // SoKss_9,2.159 //",
  "GK21sokss_pu:18858": "evaṃ tena kṛte yatne jīvadattena sā yadā /",
  "GK21sokss_pu:18859": "bālā na jīvitaṃ prāpa viṣaṇṇaḥ so 'vadattadā // SoKss_9,2.160 //",
  "GK21sokss_pu:18860": "dattāpi vindhyavāsinyā vidyā me niṣphalā gatā /",
  "GK21sokss_pu:18861": "tadetenopahāsyena kiṃ kāryaṃ jīvitena me // SoKss_9,2.161 //",
  "GK21sokss_pu:18862": "ity uktvā jīvadattaḥ svaṃ śiraśchettuṃ mahāsinā /",
  "GK21sokss_pu:18863": "yāvat pravartate tāvadudagādbhāratī divaḥ // SoKss_9,2.162 //",
  "GK21sokss_pu:18864": "bho jīvadatta mā kārṣīḥ sāhasaṃ śṛṇu saṃprati /",
  "GK21sokss_pu:18865": "eṣānaṅgaprabhā nāma sadvidyādharakanyakā // SoKss_9,2.163 //",
  "GK21sokss_pu:18866": "pitroḥ śāpena mānuṣyamiyantaṃ kālamāgatā /",
  "GK21sokss_pu:18867": "tyaktvādyaitāṃ tanuṃ yātā svalokaṃ svatanuṃ śritā // SoKss_9,2.164 //",
  "GK21sokss_pu:18868": "tadvindhyavāsinīm eva gatvārādhaya tāṃ punaḥ /",
  "GK21sokss_pu:18869": "tatprasādādimāṃ prāpsyasy api vidyādharīṃ satīm // SoKss_9,2.165 //",
  "GK21sokss_pu:18870": "na caiṣā divyabhogasthā śocyā rājño na cāpi te /",
  "GK21sokss_pu:18871": "ity udīrya yathātattvaṃ divyā vāgvirarāma sā // SoKss_9,2.166 //",
  "GK21sokss_pu:18872": "tataḥ sutāyāḥ saṃskāraṃ kṛtvā rājā jahau śucam /",
  "GK21sokss_pu:18873": "sadāro 'pi yayuste 'nye trayo vīrā yathāgatam // SoKss_9,2.167 //",
  "GK21sokss_pu:18874": "jīvadattastu jātāstho gatvā tāṃ vindhyavāsinīm /",
  "GK21sokss_pu:18875": "tapasārādhayām āsa svapne sāpy ādideśa tam // SoKss_9,2.168 //",
  "GK21sokss_pu:18876": "tuṣṭā tavāhamuttiṣṭha śṛṇu cedaṃ bravīmi te /",
  "GK21sokss_pu:18877": "asti vīrapuraṃ nāma nagaraṃ tuhinācale // SoKss_9,2.169 //",
  "GK21sokss_pu:18878": "vidyādharādhirājo 'sti samaro nāma tatra ca /",
  "GK21sokss_pu:18879": "tasyānaṅgavatīdevyāṃ sutānaṅgaprabhājani // SoKss_9,2.170 //",
  "GK21sokss_pu:18880": "sā rūpayauvanotsekā naicchatkaṃcitpatiṃ yadā /",
  "GK21sokss_pu:18881": "tadātidurgrahakruddhau pitarau śapataḥ sma tām // SoKss_9,2.171 //",
  "GK21sokss_pu:18882": "mānuṣyaṃ vraja tatrāpi na bhartṛsukhamāpsyasi /",
  "GK21sokss_pu:18883": "kanyeva ṣoḍaśābdā tāṃ tyaktvā tanumihaiṣyasi // SoKss_9,2.172 //",
  "GK21sokss_pu:18884": "martyo virūpo bhāvī ca khaḍgasiddho 'tha te patiḥ /",
  "GK21sokss_pu:18885": "munikanyābhilāṣeṇa śāpānmartyatvamāgataḥ // SoKss_9,2.173 //",
  "GK21sokss_pu:18886": "anicchantīm apitvāṃ ca martyalokaṃ sa neṣyati /",
  "GK21sokss_pu:18887": "tvayā tasya viyogo 'tra bhaviṣyatyanyanītayā // SoKss_9,2.174 //",
  "GK21sokss_pu:18888": "pūrvajanmani tenāṣṭau hṛtā hi parayoṣitaḥ /",
  "GK21sokss_pu:18889": "tenāṣṭajanmabhogārhaṃ duḥkhaṃ so 'nubhaviṣyati // SoKss_9,2.175 //",
  "GK21sokss_pu:18890": "tvaṃ cātra janmany ekasmin naṣṭānām iva janmanām /",
  "GK21sokss_pu:18891": "duḥkhaṃ prāpsyasi vidyānāṃ bhraṃśena manujīkṛtā // SoKss_9,2.176 //",
  "GK21sokss_pu:18892": "sarvasyaiva hi pāpiṣṭhasaṃparkaḥ pāpabhāgadaḥ /",
  "GK21sokss_pu:18893": "samapāpaḥ punaḥ strīṇāṃ bhartrā pāpena saṃgamaḥ // SoKss_9,2.177 //",
  "GK21sokss_pu:18894": "naṣṭasmṛtiḥ patīṃś cātra bahūn prāpsyasi mānuṣān /",
  "GK21sokss_pu:18895": "tvayocitavaradveṣadurgraho vihito yataḥ // SoKss_9,2.178 //",
  "GK21sokss_pu:18896": "yo 'yācata samānastvāṃ dyucaro madanaprabhaḥ /",
  "GK21sokss_pu:18897": "bhūtvā sa mānuṣo bhūbhṛdante bhāvī patistava // SoKss_9,2.179 //",
  "GK21sokss_pu:18898": "tatastvaṃ śāpanirmuktā svalokaṃ punarāgatā /",
  "GK21sokss_pu:18899": "tam eva dyucarībhūtaṃ sasṃprāpsyasyucitaṃ patim // SoKss_9,2.180 //",
  "GK21sokss_pu:18900": "tadevaṃ pitṛśaptā sā bhūtvānaṅgaratiḥ kṣitau /",
  "GK21sokss_pu:18901": "prāptādya pitrornikaṭaṃ jātānaṅgaprabhā punaḥ // SoKss_9,2.181 //",
  "GK21sokss_pu:18902": "ato vīrapuraṃ gatvā jitvā tatpitaraṃ raṇe /",
  "GK21sokss_pu:18903": "jānantam apikaulīnarakṣitaṃ tāmavāpnuhi // SoKss_9,2.182 //",
  "GK21sokss_pu:18904": "imaṃ gṛhāṇa khaḍgaṃ ca yena hastagatena te /",
  "GK21sokss_pu:18905": "gatir bhaviṣyaty ākāśe kiṃ cājeyo bhaviṣyasi // SoKss_9,2.183 //",
  "GK21sokss_pu:18906": "ity uktvārpitakhaḍgā sā tasya devī tirodadhe /",
  "GK21sokss_pu:18907": "sa ca prabubudhe divyaṃ khaḍgaṃ has te dadarśa ca // SoKss_9,2.184 //",
  "GK21sokss_pu:18908": "athotthāya prahṛṣṭātmā jīvadatto natāmbikaḥ /",
  "GK21sokss_pu:18909": "tatprasādāmṛtāpyāyaśāntāśeṣatapaḥ klamaḥ // SoKss_9,2.185 //",
  "GK21sokss_pu:18910": "khaḍgahastaḥ kham utpatya paribhramya himālayam /",
  "GK21sokss_pu:18911": "prāpa vīrapurasthaṃ taṃ samaraṃ dyucareśvaram // SoKss_9,2.186 //",
  "GK21sokss_pu:18912": "tena yuddhajitenātra pradattāṃ pariṇīya saḥ /",
  "GK21sokss_pu:18913": "tāmanaṅgaprabhāṃ bheje divyāṃ saṃbhogasaṃpadam // SoKss_9,2.187 //",
  "GK21sokss_pu:18914": "kaṃcitkālaṃ sthitaścātra śvaśuraṃ samaraṃ sa tam /",
  "GK21sokss_pu:18915": "jīvadatto jagādaivaṃ tāṃ cānaṅgaprabhāṃ priyām // SoKss_9,2.188 //",
  "GK21sokss_pu:18916": "manuṣyalokasṃ gacchāvastaṃ pratyutkaṇṭhito 'smi yat /",
  "GK21sokss_pu:18917": "prāṇināṃ hi nikṛṣṭāpi janmabhūmiḥ parā priyā // SoKss_9,2.189 //",
  "GK21sokss_pu:18918": "etac chrutvā vacas tasya śvaśuraḥ so 'nvamanyata /",
  "GK21sokss_pu:18919": "sā tvanaṅgaprabhā kṛcchrādanumene vijānatī // SoKss_9,2.190 //",
  "GK21sokss_pu:18920": "athāṅkopāttayā sākamanaṅgaprabhayā tayā /",
  "GK21sokss_pu:18921": "jīvadattaḥ sa nabhasā martyalokamavātarat // SoKss_9,2.191 //",
  "GK21sokss_pu:18922": "dṛṣṭvātra ramyamekaṃ ca parvataṃ sā jagāda tam /",
  "GK21sokss_pu:18923": "śrāntānaṅgaprabhā kṣipramiha viśramyatāmiti // SoKss_9,2.192 //",
  "GK21sokss_pu:18924": "tatas tatheti tatraiva so 'vatīrya tayā saha /",
  "GK21sokss_pu:18925": "cakārāhārapānādi tattadvidyāprabhāvataḥ // SoKss_9,2.193 //",
  "GK21sokss_pu:18926": "tato 'naṅgaprabhāṃ jīvadatto 'sau vidhicoditaḥ /",
  "GK21sokss_pu:18927": "tām uvāca priye kiṃcinmadhuraṃ gīyatāṃ tvayā // SoKss_9,2.194 //",
  "GK21sokss_pu:18928": "tac chrutvā gātumārebhe sā bhaktyā dhūrjaṭeḥ stutim /",
  "GK21sokss_pu:18929": "tena tadgītaśabdena so 'tha nidrāmagāddvijaḥ // SoKss_9,2.195 //",
  "GK21sokss_pu:18930": "tāvadākheṭakaśrānto nirjharāmbhobhilāṣukaḥ /",
  "GK21sokss_pu:18931": "rājā harivaro nāma pathā tena kilāyayau // SoKss_9,2.196 //",
  "GK21sokss_pu:18932": "sa tena gītaśabdena śrutena hariṇo yathā /",
  "GK21sokss_pu:18933": "ākṛṣṭo 'bhyāpatattatra rathamunmucya kevalaḥ // SoKss_9,2.197 //",
  "GK21sokss_pu:18934": "śakunaiḥ pūrvamākhyātaśubho 'paśyatsa bhūpatiḥ /",
  "GK21sokss_pu:18935": "tāmanaṅgaprabhāṃ satyāmanaṅgasya prabhāmiva // SoKss_9,2.198 //",
  "GK21sokss_pu:18936": "tadā tadgītarūpābhyaṃ nītaṃ tasya vihastatām /",
  "GK21sokss_pu:18937": "nirbibheda yathākāmaṃ hṛdayaṃ madanaḥ śaraiḥ // SoKss_9,2.199 //",
  "GK21sokss_pu:18938": "sāpi taṃ vīkṣya sahasā subhagaṃ puṣpadhanvanaḥ /",
  "GK21sokss_pu:18939": "patitā gocare 'naṅgaprabhā kṣaṇamacintayat // SoKss_9,2.200 //",
  "GK21sokss_pu:18940": "ko 'yaṃ kimayamunmuktapuṣpacāmo manobhavaḥ /",
  "GK21sokss_pu:18941": "kiṃ mūrto gītatuṣṭasya śarvasyānugraho mayi // SoKss_9,2.201 //",
  "GK21sokss_pu:18942": "iti saṃcintya papraccha sā taṃ madanamohitā /",
  "GK21sokss_pu:18943": "kastvaṃ kathaṃ vanaṃ cedamāgato 'syucyatāmiti // SoKss_9,2.202 //",
  "GK21sokss_pu:18944": "tato yathāgato yaḥ sa sarvaṃ tasyai śaśaṃsa tat /",
  "GK21sokss_pu:18945": "sa rājā tāmathāpṛcchatkā tvaṃ sundari śaṃsa me // SoKss_9,2.203 //",
  "GK21sokss_pu:18946": "yaś ca suptasthito 'trāyam eṣa kaḥ kamalānane /",
  "GK21sokss_pu:18947": "iti taṃ pṛṣṭavantaṃ ca saṃkṣepeṇa jagāda sā // SoKss_9,2.204 //",
  "GK21sokss_pu:18948": "ahaṃ vidyādharī khaḍgasiddhaś caiṣaḥ patir mama /",
  "GK21sokss_pu:18949": "dṛṣṭamātre ca jātāsmi sānurāgādhunā tvayi // SoKss_9,2.205 //",
  "GK21sokss_pu:18950": "tadehi tāvad gacchāvas tvadīyaṃ nagaraṃ drutam /",
  "GK21sokss_pu:18951": "tāvat prabudhyate nāyaṃ tatra vakṣyāmi vistarāt // SoKss_9,2.206 //",
  "GK21sokss_pu:18952": "śrutvaitattadvaco rājā pratipadya tatheti saḥ /",
  "GK21sokss_pu:18953": "trailokyarajyasaṃprāptiharṣaṃ harivaro dadhe // SoKss_9,2.207 //",
  "GK21sokss_pu:18954": "nṛpamaṅke gṛhītvemaṃ gacchāmyutpatya khaṃ javāt /",
  "GK21sokss_pu:18955": "ityanaṅgaprabhā sāntaḥ satvarā samacintayat // SoKss_9,2.208 //",
  "GK21sokss_pu:18956": "tāvac ca bhraṣṭavidyābhūdbhartṛdroheṇa tena sā /",
  "GK21sokss_pu:18957": "smarantī pitṛśāpaṃ ca viṣādaṃ sahasā yayau // SoKss_9,2.209 //",
  "GK21sokss_pu:18958": "taddṛṣṭvā kāraṇaṃ pṛṣṭvā sa rājā tām abhāṣata /",
  "GK21sokss_pu:18959": "na viṣādasya kālo 'yaṃ prabudhyetaiṣa te patiḥ // SoKss_9,2.210 //",
  "GK21sokss_pu:18960": "daivāyattaṃ ca vastvetacchocituṃ nārhasi priye /",
  "GK21sokss_pu:18961": "ko hi svaśirasaś chāyāṃ vidheścollaṅghayedgatim // SoKss_9,2.211 //",
  "GK21sokss_pu:18962": "tadehi yāma ity uktvā tāṃ sa śraddhitatadgiram /",
  "GK21sokss_pu:18963": "aṅke harivaraścakrerājānaṅgaprabhāṃ drutam // SoKss_9,2.212 //",
  "GK21sokss_pu:18964": "tato nidhānalabdhyeva tuṣṭo gatvā javāttataḥ /",
  "GK21sokss_pu:18965": "rājāruroha svarathaṃ sa bhṛtyair abhinanditaḥ // SoKss_9,2.213 //",
  "GK21sokss_pu:18966": "tena svanagaraṃ prāpa sa manaḥ śīghragāminā /",
  "GK21sokss_pu:18967": "rathena ramaṇīyuktaḥ prajānāṃ dattakautukaḥ // SoKss_9,2.214 //",
  "GK21sokss_pu:18968": "svanāmalāñchane tasminso 'naṅgaprabhayā tayā /",
  "GK21sokss_pu:18969": "saha divyasukhastasthau tato harivaro nṛpaḥ // SoKss_9,2.215 //",
  "GK21sokss_pu:18970": "sāpy anaṅgaprabhā tatraivāsīttadanurāgiṇī /",
  "GK21sokss_pu:18971": "vismṛtya svaṃ prabhāvaṃ taṃ sarvaṃ śāpavimohitā // SoKss_9,2.216 //",
  "GK21sokss_pu:18972": "atrāntare sa tatrādrau jīvadatto na kevalam /",
  "GK21sokss_pu:18973": "prabuddho naikṣatānaṅgaprabhāṃ yāvat svam apy asim // SoKss_9,2.217 //",
  "GK21sokss_pu:18974": "kva sānaṅgaprabhā kaṣṭaṃ kva sa khaḍgo 'pi kiṃ nu tam /",
  "GK21sokss_pu:18975": "hṛtvā gatā sā kiṃ vā tau nītau dvāvapi kenacit // SoKss_9,2.218 //",
  "GK21sokss_pu:18976": "ity udbhrānto bahūn kurvan vitarkān sa dinatrayam /",
  "GK21sokss_pu:18977": "giriṃ taṃ vicinoti sma dahyamānaḥ smarāgninā // SoKss_9,2.219 //",
  "GK21sokss_pu:18978": "tato 'vatīrya cinvāno vanāni divasāndaśa /",
  "GK21sokss_pu:18979": "sa babhrāma na cāpaśyat tasyāḥ pādam apikva cit // SoKss_9,2.220 //",
  "GK21sokss_pu:18980": "hā durjanavidhe kṛcchrātsā dattāpi kathaṃ tvayā /",
  "GK21sokss_pu:18981": "khaḍgasiddhyā saha hṛtā priyānaṅgaprabhā mama // SoKss_9,2.221 //",
  "GK21sokss_pu:18982": "ityākrandannirāhāro bhramasnnekamavāptavān /",
  "GK21sokss_pu:18983": "grāmaṃ tatra viveśaikamāḍhyaṃ dvijagṛhaṃ ca saḥ // SoKss_9,2.222 //",
  "GK21sokss_pu:18984": "gṛhiṇī tatra subhagā suvastrās copaveśya tam /",
  "GK21sokss_pu:18985": "āsane priyadattākhyā svaceṭīḥ śīghram ādiśat // SoKss_9,2.223 //",
  "GK21sokss_pu:18986": "tvaritaṃ jīvadattasya pādau kṣālayatāsya hi /",
  "GK21sokss_pu:18987": "nirāhārasya virahāddinamadya trayodaśam // SoKss_9,2.224 //",
  "GK21sokss_pu:18988": "tac chrutvā vismito jīvadatto 'ntarvimamarśa saḥ /",
  "GK21sokss_pu:18989": "ihānaṅgaprabhā prāptā kiṃ kimeṣātha yoginī // SoKss_9,2.225 //",
  "GK21sokss_pu:18990": "iti dhyāyan dhautapādo bhuktataddattabhojanaḥ /",
  "GK21sokss_pu:18991": "praṇataḥ priyadattāṃ tāmatyārtyā pṛcchati sma saḥ // SoKss_9,2.226 //",
  "GK21sokss_pu:18992": "ekaṃ brūhi kathaṃ vetsi madvṛttāntamanindite /",
  "GK21sokss_pu:18993": "dvitīyaṃ cāpi kathaya priyākhaḍgau kva me gatau // SoKss_9,2.227 //",
  "GK21sokss_pu:18994": "tac chrutvā tamavocatsā priyadattā pativratā /",
  "GK21sokss_pu:18995": "bharturanyo na me citte svapne 'pi kurute padam // SoKss_9,2.228 //",
  "GK21sokss_pu:18996": "putrabhrātṛsamān anyān paśyāmi puruṣān aham /",
  "GK21sokss_pu:18997": "na ca me 'narcito yāti kadācid atithir gṛhāt // SoKss_9,2.229 //",
  "GK21sokss_pu:18998": "tatprabhāveṇa jānāmi bhūtaṃ bhavyaṃ ca bhāvi ca /",
  "GK21sokss_pu:18999": "sā cānaṅgaprabhā nītā rājñā harivareṇa te // SoKss_9,2.230 //",
  "GK21sokss_pu:19000": "supte tvayi vidheryogāttanmārgāgāminā tadā /",
  "GK21sokss_pu:19001": "gītākṛṣṭopayātena svanāmapuravāsinā // SoKss_9,2.231 //",
  "GK21sokss_pu:19002": "sā ca śaktyā na te prāptuṃ sa hi rājā mahābalaḥ /",
  "GK21sokss_pu:19003": "sā punastam apityaktvā kulaṭānyatra yāsyati // SoKss_9,2.232 //",
  "GK21sokss_pu:19004": "khaḍgaṃca devī prādātte tatprāptyai tadvidhāya saḥ /",
  "GK21sokss_pu:19005": "tasyāṃ hṛtāyāṃ divyatvāddevyā evāntikaṃ gataḥ // SoKss_9,2.233 //",
  "GK21sokss_pu:19006": "kiṃca devyava te 'naṅgaprabhāśāpopavarṇane /",
  "GK21sokss_pu:19007": "svapne bhāvi yadādiṣṭaṃ tatkathaṃ vismṛtaṃ tava // SoKss_9,2.234 //",
  "GK21sokss_pu:19008": "tadeṣa bhavitavye 'rthe vyāmohas te vṛthaiva kaḥ /",
  "GK21sokss_pu:19009": "pāpānubandhaṃ muñcainaṃ bhūyo bhūyo 'tiduḥkhadam // SoKss_9,2.235 //",
  "GK21sokss_pu:19010": "kiṃ vādhunā tava tayā pāpayanyānuraktayā /",
  "GK21sokss_pu:19011": "mānuṣībhūtayā bhrātastvaddrohabhraṣṭavidyayā // SoKss_9,2.236 //",
  "GK21sokss_pu:19012": "ity uktaḥ sa tayā sādhvyā tyaktānaṅgaprabhāspṛhaḥ /",
  "GK21sokss_pu:19013": "taccāpalaviraktātmā jīvadatto jagāda tām // SoKss_9,2.237 //",
  "GK21sokss_pu:19014": "śāntastvadvacasā mohaḥ satyenāmbāmunā mama /",
  "GK21sokss_pu:19015": "kāmaṃ na śreyase kasya saṃgamaḥ paṇyakarmabhiḥ // SoKss_9,2.238 //",
  "GK21sokss_pu:19016": "pūrvapāpavaśādetadduḥkhamāpatitaṃ mama /",
  "GK21sokss_pu:19017": "tatkṣālanāya yāsyāmi tīrthānyujjhitamatsaraḥ // SoKss_9,2.239 //",
  "GK21sokss_pu:19018": "ko me 'naṅgaprabhāhetorvair eṇārthaḥ paraiḥ saha /",
  "GK21sokss_pu:19019": "jitakrodhena sarvaṃ hi jagadetadvijīyate // SoKss_9,2.240 //",
  "GK21sokss_pu:19020": "iti yāvat sa vaktyatra tāvattasyāḥ patirgṛhe /",
  "GK21sokss_pu:19021": "āyayau priyadattāyā dhārmiko 'tithivatsalaḥ // SoKss_9,2.241 //",
  "GK21sokss_pu:19022": "kṛtātithyena tenāpi tyajito duḥkhamatra saḥ /",
  "GK21sokss_pu:19023": "viśramya tīrthayātrāyai prāyādāpṛcchya tāvubhau // SoKss_9,2.242 //",
  "GK21sokss_pu:19024": "tataḥ krameṇa sarvāṇi pṛthvyāṃ tīrthāni so 'bhramat /",
  "GK21sokss_pu:19025": "visoḍhānekakāntārakaṣṭo mūlaphalāśanaḥ // SoKss_9,2.243 //",
  "GK21sokss_pu:19026": "bhrāntatīrthaś ca tām eva sa yayau vindhyavāsinīm /",
  "GK21sokss_pu:19027": "tatra tepe tapastīvraṃ nirāhāraḥ kuśāstare // SoKss_9,2.244 //",
  "GK21sokss_pu:19028": "tapastuṣṭā ca sā sākṣāduvācaivaṃ tamambikā /",
  "GK21sokss_pu:19029": "uttiṣṭha putra yūyaṃ hi castvāro māmakā gaṇāḥ // SoKss_9,2.245 //",
  "GK21sokss_pu:19030": "pañcamūlacaturvakramahodaramukhāstrayaḥ /",
  "GK21sokss_pu:19031": "tvaṃ caturthaś ca vikaṭavadanāskhyaḥ kramottamaḥ // SoKss_9,2.246 //",
  "GK21sokss_pu:19032": "te yūyaṃ jātu gaṅgāyā vihartuṃ pulinaṃ gatāḥ /",
  "GK21sokss_pu:19033": "tatra snāntī ca yuṣmābhir dṛṣṭaikā munikanyakā // SoKss_9,2.247 //",
  "GK21sokss_pu:19034": "cāpalekheti kapilajaṭākhyasya muneḥ sutā /",
  "GK21sokss_pu:19035": "prārthyate sma ca sarvaiḥ sā bhavadbhir madanāturaiḥ // SoKss_9,2.248 //",
  "GK21sokss_pu:19036": "kanyāhamapayāteti tayokte te trayo 'pare /",
  "GK21sokss_pu:19037": "tūṣṇīmāsaṃstvayā sā tu haṭhādvāhāvagṛhyata // SoKss_9,2.249 //",
  "GK21sokss_pu:19038": "krandati sma ca sā tāta tāta trāyasva māmiti /",
  "GK21sokss_pu:19039": "tac chrutvā nikaṭastho 'tra sa kruddho munirāgamat // SoKss_9,2.250 //",
  "GK21sokss_pu:19040": "taṃ dṛṣṭvā sā tvayā muktā tato yuṣmāñ śaśāpa saḥ /",
  "GK21sokss_pu:19041": "manuṣyayoniṃ pāpiṣṭhāḥ sarve yāteti tatkṣaṇāt // SoKss_9,2.251 //",
  "GK21sokss_pu:19042": "prārthitaḥ so 'tha śāpāntam evaṃ vo munirabhyadhāt /",
  "GK21sokss_pu:19043": "yadānaṅgaprabhā rājasutā yuṣmābhir arthitā // SoKss_9,2.252 //",
  "GK21sokss_pu:19044": "gatā vaidyādharaṃ lokaṃ mokṣyāścāmī tadā trayaḥ /",
  "GK21sokss_pu:19045": "tvaṃ tu vidyādharībhūtāṃ prāpyaitāṃ hārayiṣyasi // SoKss_9,2.253 //",
  "GK21sokss_pu:19046": "tataḥ prāptāsi vikaṭavadana vyasanaṃ mahat /",
  "GK21sokss_pu:19047": "cirāc ca devīm ārādhya śāpād asmād vimokṣyase // SoKss_9,2.254 //",
  "GK21sokss_pu:19048": "tvayāsyāścāpalekhāyā hastasparśo yataḥ kṛtaḥ /",
  "GK21sokss_pu:19049": "paradārāpahārotthaṃ pāpamasti ca te bahu // SoKss_9,2.255 //",
  "GK21sokss_pu:19050": "iti ye madgaṇā yūyaṃ śaptāstena maharṣiṇā /",
  "GK21sokss_pu:19051": "te 'tha jātāḥ stha catvāraḥ pravīrā dakṣiṇāpathe // SoKss_9,2.256 //",
  "GK21sokss_pu:19052": "pañcapaṭṭikahāṣājñau yau tau khaḍgadharaś ca yaḥ /",
  "GK21sokss_pu:19053": "sakhāyas te trayastvaṃ ca caturtho jīvadattakaḥ // SoKss_9,2.257 //",
  "GK21sokss_pu:19054": "te ca trayo 'naṅgaratau prayātāyāṃ nijaṃ padam /",
  "GK21sokss_pu:19055": "ihāgatyaiva nirmuktā matprasādena śāpataḥ // SoKss_9,2.258 //",
  "GK21sokss_pu:19056": "tvayā cārādhitāsmyadya jātaḥ śāpakṣayaś ca te /",
  "GK21sokss_pu:19057": "tadāgneyīṃ gṛhītvemāṃ dhāraṇāṃ svatanuṃ tyaja // SoKss_9,2.259 //",
  "GK21sokss_pu:19058": "aṣṭajanmopabhogyaṃ ca pātakaṃ tatsakṛddaha /",
  "GK21sokss_pu:19059": "ity uktvā dhāraṇāṃ dattvā devī tasya tirodadhe // SoKss_9,2.260 //",
  "GK21sokss_pu:19060": "sa martyadehaṃ pāpaṃ ca dagdhvā dhāraṇayā tayā /",
  "GK21sokss_pu:19061": "jīvadattaścirācchāpamukto jajñe gaṇottamaḥ // SoKss_9,2.261 //",
  "GK21sokss_pu:19062": "devānām apy aho yena pāpena kleśa īdṛśaḥ /",
  "GK21sokss_pu:19063": "parastrīsaṃgamotthena hānyeṣāṃ tena kā gatiḥ // SoKss_9,2.262 //",
  "GK21sokss_pu:19064": "tāvac ca tatra sānaṅgaprabhā harivare pure /",
  "GK21sokss_pu:19065": "rājño harivarasyāntaḥpurāṇāṃ prāpa mukhyatām // SoKss_9,2.263 //",
  "GK21sokss_pu:19066": "sa ca rājā tadekāgramanāstasthau divāniśam /",
  "GK21sokss_pu:19067": "svamantriṇi sumantrākhye nyastarājyamahābharaḥ // SoKss_9,2.264 //",
  "GK21sokss_pu:19068": "ekadā tasya rājñasya nikaṭaṃ madhyadeśataḥ /",
  "GK21sokss_pu:19069": "āgāllabdhavaro nāma nāṭyācāryo 'tra nūtanaḥ // SoKss_9,2.265 //",
  "GK21sokss_pu:19070": "sa dṛṣṭakauśalastena bhūbhṛtā vādyanāṭyayoḥ /",
  "GK21sokss_pu:19071": "saṃmānyāntaḥpurastrīṇāṃ nāṭyācāryo vyadhīyata // SoKss_9,2.266 //",
  "GK21sokss_pu:19072": "tenānaṅgaprabhā nṛtte prakarṣaṃ prāpitā tathā /",
  "GK21sokss_pu:19073": "nṛtyanty api sapatnīnāṃ spṛhaṇīyābhavadyathā // SoKss_9,2.267 //",
  "GK21sokss_pu:19074": "sahavāsāc ca tasyātha nṛttaśikṣārasādapi /",
  "GK21sokss_pu:19075": "nāṭyācāryasya sānaṅgaprabhābhūdanurāgiṇī // SoKss_9,2.268 //",
  "GK21sokss_pu:19076": "tasyāś ca rūpanṛttābhyāmākṛṣṭaḥ sa śanair aho /",
  "GK21sokss_pu:19077": "nāṭyācāryo 'pi kāmena kim apy anyadanṛtyata // SoKss_9,2.269 //",
  "GK21sokss_pu:19078": "vijane caikadānaṅgaprabhā sā nāṭyaveśmani /",
  "GK21sokss_pu:19079": "prasahya nāṭyācāryaṃ tam upāgād ratalālasā // SoKss_9,2.270 //",
  "GK21sokss_pu:19080": "suratānte ca sātyantasānurāgā jagāda tam /",
  "GK21sokss_pu:19081": "tvayā vinā kṛtā nāhaṃ sthātuṃ śakṣyāmy api kṣaṇam // SoKss_9,2.271 //",
  "GK21sokss_pu:19082": "rājā harivaraścaitad buddhvā naiva kṣamiṣyate /",
  "GK21sokss_pu:19083": "tadehyanyatra gacchāvo yatra rājā na buddhyate // SoKss_9,2.272 //",
  "GK21sokss_pu:19084": "asti hemahayoṣṭrādi dhanaṃ tava ca bhūbhṛtā /",
  "GK21sokss_pu:19085": "nāṭyatuṣṭena yaddattam asti cābharaṇaṃ mama // SoKss_9,2.273 //",
  "GK21sokss_pu:19086": "tat tatra tvaritaṃ yāmaḥ sthāsyāmo yatra nirbhayāḥ /",
  "GK21sokss_pu:19087": "etat sa tadvaco hṛṣṭo nāṭyācāryo 'nvamanyata // SoKss_9,2.274 //",
  "GK21sokss_pu:19088": "tataḥ puruṣaveṣaṃ sā kṛtvānaṅgaprabhā yayau /",
  "GK21sokss_pu:19089": "nāṭyācāryagṛhaṃ ceṭyā saha susnigdhayaikayā // SoKss_9,2.275 //",
  "GK21sokss_pu:19090": "tatas tadaina tenoṣṭrapṛṣṭhārpitadhanārthinā /",
  "GK21sokss_pu:19091": "sākaṃ sā turagārūḍhā prāyānnāṭyopadeśinā // SoKss_9,2.276 //",
  "GK21sokss_pu:19092": "sādau vaidyādharīṃ lakṣmīṃ tyaktvā rājaśriyaṃ punaḥ /",
  "GK21sokss_pu:19093": "śiśriye cāraṇarddhiṃ sā dhik strīṇāṃ capalaṃ manaḥ // SoKss_9,2.277 //",
  "GK21sokss_pu:19094": "gatvā ca nāṭyācāryeṇa tenānaṅgaprabhā saha /",
  "GK21sokss_pu:19095": "dūraṃ sā nagaraṃ prāpa viyogapurasaṃjñakam // SoKss_9,2.278 //",
  "GK21sokss_pu:19096": "tatra tatsahitā tasthau sukhaṃ sā so 'pi labdhayā /",
  "GK21sokss_pu:19097": "tayā labdhavarākhyāṃ svāṃ satyāṃ mene naṭāgraṇīḥ // SoKss_9,2.279 //",
  "GK21sokss_pu:19098": "tāvac ca tāṃ gatāṃ kvāpi buddhvānaṅgaprabhāṃ priyām /",
  "GK21sokss_pu:19099": "rājā harivaraḥ so 'bhūddehatyāgonmukhaḥ śucā // SoKss_9,2.280 //",
  "GK21sokss_pu:19100": "tataḥ sumantro mantrī tam uvācāśvāsayannṛpam /",
  "GK21sokss_pu:19101": "deva kiṃ yanna vetsi tvaṃ paryālocaya tatsvayam // SoKss_9,2.281 //",
  "GK21sokss_pu:19102": "khaḍgavidyādharaṃ tyaktvā patiṃ tvāṃ dṛṣṭam eva yā /",
  "GK21sokss_pu:19103": "upāśritā kathaṃ tasyāḥ sthair yaṃ syāttvayy api prabho // SoKss_9,2.282 //",
  "GK21sokss_pu:19104": "laghuṃ kaṃcidgṛhītvā sā gatā sadvastuniḥspṛhā /",
  "GK21sokss_pu:19105": "tṛṇaratnaśalākeva tṛṇadṛṣṭyanurāgataḥ // SoKss_9,2.283 //",
  "GK21sokss_pu:19106": "nāṭyācāryeṇa sā nūnaṃ nītā sa hi na dṛśyate /",
  "GK21sokss_pu:19107": "saṃgītakagṛhe prātastau sthitāviti ca śrutam // SoKss_9,2.284 //",
  "GK21sokss_pu:19108": "taddeva vada kastasyāṃ jānato 'pi tavāgrahaḥ /",
  "GK21sokss_pu:19109": "vilāsinī hi sarvasya saṃdhyeva kṣaṇarāgiṇī // SoKss_9,2.285 //",
  "GK21sokss_pu:19110": "ity ukto mantriṇā so 'tha vicārapatito nṛpaḥ /",
  "GK21sokss_pu:19111": "acintayadaho satyamuktaṃ me sudhiyāmunā // SoKss_9,2.286 //",
  "GK21sokss_pu:19112": "paryantavirasā kaṣṭā pratikṣaṇavivartinī /",
  "GK21sokss_pu:19113": "bhavasthitirivānityasaṃbandhā hi vilāsinī // SoKss_9,2.287 //",
  "GK21sokss_pu:19114": "patitaṃ majjayantīṣu darśitotkalikāsu ca /",
  "GK21sokss_pu:19115": "prājñaḥ patatyagādhāsu na strīṣu ca nadīṣu ca // SoKss_9,2.288 //",
  "GK21sokss_pu:19116": "vyasaneṣu nirudvegā vibhaveṣv apyagarvitāḥ /",
  "GK21sokss_pu:19117": "kāryeṣv akātarā ye ca te dhīrāstair jitaṃ jagat // SoKss_9,2.289 //",
  "GK21sokss_pu:19118": "ityālocya śucaṃ tyaktvā mantriṇo vacanena saḥ /",
  "GK21sokss_pu:19119": "svadāreṣv eva saṃtoṣa rājā harivaro vyadhāt // SoKss_9,2.290 //",
  "GK21sokss_pu:19120": "sāpy anaṅgaprabhā tatra viyogapuranāmani /",
  "GK21sokss_pu:19121": "nāṭyācāryayutā tāvat kaṃcit kālaṃ sthitā pure // SoKss_9,2.291 //",
  "GK21sokss_pu:19122": "tāvattatrāpi saṃjajña nāṭyācāryasya daivataḥ /",
  "GK21sokss_pu:19123": "yūnā sudarśanākhyena dyūtakāreṇa saṃgatiḥ // SoKss_9,2.292 //",
  "GK21sokss_pu:19124": "tena dyūtahṛtāśeṣadhano 'naṅgaprabhāgrataḥ /",
  "GK21sokss_pu:19125": "kṛtaḥ sudarśanenātra nāṭyācāryo 'cireṇa saḥ // SoKss_9,2.293 //",
  "GK21sokss_pu:19126": "tadroṣādiva niḥśrīkaṃ tyaktvānaṅgaprabhātha tam /",
  "GK21sokss_pu:19127": "sā sudarśanamevaitaṃ prasahyāśiśriyatpatim // SoKss_9,2.294 //",
  "GK21sokss_pu:19128": "naṣṭadāradhanaḥ so 'tha nāṭyācāryo 'pratiśrayaḥ /",
  "GK21sokss_pu:19129": "vair āgyāttapase baddhajaṭo gaṅgātaṭaṃ yayau // SoKss_9,2.295 //",
  "GK21sokss_pu:19130": "sā tvanaṅgaprabhā tena dyūtakāreṇa saṃgatā /",
  "GK21sokss_pu:19131": "sudarśanena tatraiva tasthau navanavapriyā // SoKss_9,2.296 //",
  "GK21sokss_pu:19132": "ekadā ca patistasyāstaskaraiḥ sa sudarśanaḥ /",
  "GK21sokss_pu:19133": "muṣitāśeṣasarvasvaḥ praviśya rajanau kṛtaḥ // SoKss_9,2.297 //",
  "GK21sokss_pu:19134": "tatas tāṃ draviṇābhāvād duḥsthitām anutāpinīm /",
  "GK21sokss_pu:19135": "dṛṣṭvā sudarśano 'naṅgaprabhām idam uvāca saḥ // SoKss_9,2.298 //",
  "GK21sokss_pu:19136": "hiraṇyaguptanāmā yaḥ suhṛnme 'sti mahādhanaḥ /",
  "GK21sokss_pu:19137": "tatsakāśādṛṇaṃ kiṃcidehyadya mṛgayāmahe // SoKss_9,2.299 //",
  "GK21sokss_pu:19138": "ity uktvā daivahatadhīḥ sa gatvaiva tayā saha /",
  "GK21sokss_pu:19139": "ṛṇaṃ hiraṇyaguptaṃ taṃ vaṇiṅmukhyamayācata // SoKss_9,2.300 //",
  "GK21sokss_pu:19140": "sa cānaṅgaprabhāṃ dṛṣṭvā vaṇiksāpi ca taṃ tadā /",
  "GK21sokss_pu:19141": "anyonyasābhilāṣau tau babhūvaturubhāvapi // SoKss_9,2.301 //",
  "GK21sokss_pu:19142": "uvāca caivaṃ sa vaṇiktaṃ sudarśanamādarāt /",
  "GK21sokss_pu:19143": "prātardāsye hiraṇyaṃ vāmadyehaiva tu bhujyatām // SoKss_9,2.302 //",
  "GK21sokss_pu:19144": "tac chrutvānyādṛśaṃ bhāvam upalakṣya tayor dvayoḥ /",
  "GK21sokss_pu:19145": "sudarśano 'bravīnnāhaṃ bhojane 'dya paṭuḥ sthitaḥ // SoKss_9,2.303 //",
  "GK21sokss_pu:19146": "vaṇikpatistato 'vādīttarhi tvadvanitā sakhe /",
  "GK21sokss_pu:19147": "bhuṅktāṃ prathamamasmākameṣā hi gṛhamāgatā // SoKss_9,2.304 //",
  "GK21sokss_pu:19148": "ity uktastena tūṣṇīṃ sa babhūva kitavo 'pi san /",
  "GK21sokss_pu:19149": "sa cānaṅgaprabhāyukto yayāvabhyantaraṃ vaṇik // SoKss_9,2.305 //",
  "GK21sokss_pu:19150": "tatra cakre tayā sākaṃ pānāhārādinirvṛtim /",
  "GK21sokss_pu:19151": "atarkitopanatayā lasanmadavilāsayā // SoKss_9,2.306 //",
  "GK21sokss_pu:19152": "sudarśanaḥ sa tasyāś ca nirgamaṃ pratipālayan /",
  "GK21sokss_pu:19153": "bahiḥ sthitaḥ saṃs tadbhṛtyair ūce tatpreritais tataḥ // SoKss_9,2.307 //",
  "GK21sokss_pu:19154": "bhuktvā gṛhaṃ gatā sā te niryāntī na tvayekṣitā /",
  "GK21sokss_pu:19155": "tattvayā kimihādyāpi kriyate gamyatāmiti // SoKss_9,2.308 //",
  "GK21sokss_pu:19156": "sāntaḥ sthitā na niryātā na yāsyāmīti sa bruvan /",
  "GK21sokss_pu:19157": "dattvā pādapraharāṃs tais tadbhṛtyair nirakālyata // SoKss_9,2.309 //",
  "GK21sokss_pu:19158": "tataḥ sudarśano gatvā duḥkhitaḥ sa vyacintayat /",
  "GK21sokss_pu:19159": "kathaṃ me vaṇijā dārā mittreṇāpyamunā hṛtāḥ // SoKss_9,2.310 //",
  "GK21sokss_pu:19160": "ihaivopanataṃ vā me svapāpaphalamīdṛśam /",
  "GK21sokss_pu:19161": "yanmayā kṛtamanyasya tadanyena kṛtaṃ mama // SoKss_9,2.311 //",
  "GK21sokss_pu:19162": "kupyāmi kiṃ tadanyasmai kopārhaṃ tatsvakarma me /",
  "GK21sokss_pu:19163": "tacchinadmi na yena syātpunarmama parābhavaḥ // SoKss_9,2.312 //",
  "GK21sokss_pu:19164": "ityālocya krudhaṃ tyaktvā gatvā badarikāśramam /",
  "GK21sokss_pu:19165": "dyūtakārastadā tatra bhavacchedi vyadhāttapaḥ // SoKss_9,2.313 //",
  "GK21sokss_pu:19166": "sā ca rūpādhikaṃ prāpya priyaṃ taṃ vaṇijaṃ patim /",
  "GK21sokss_pu:19167": "reme 'naṅgaprabhā bhṛṅgī puṣpātpuṣpamivāgatā // SoKss_9,2.314 //",
  "GK21sokss_pu:19168": "krameṇa tasya sā cābhūdvaṇijo vipulaśriyaḥ /",
  "GK21sokss_pu:19169": "svāminī sānurāgasya prāṇeṣv api dhaneṣv api // SoKss_9,2.315 //",
  "GK21sokss_pu:19170": "rājātra vīrabāhuś ca tatrasthāmekasundarīm /",
  "GK21sokss_pu:19171": "buddhvāpi dharmamaryādāṃ rakṣannaiva jahāra tām // SoKss_9,2.316 //",
  "GK21sokss_pu:19172": "dinaiś ca tadvyayaiḥ so 'bhūdvaṇigalpībhavaddhanaḥ /",
  "GK21sokss_pu:19173": "mlāyati śrīḥ kulastrīva gṛhe bandhakyadhiṣṭhite // SoKss_9,2.317 //",
  "GK21sokss_pu:19174": "tataḥ suvarṇabhūmyākhyaṃ dvīpaṃ saṃbhṛtabhāṇḍakaḥ /",
  "GK21sokss_pu:19175": "hiraṇyaguptaḥ sa vaṇikprasthito 'bhūdvaṇijyayā // SoKss_9,2.318 //",
  "GK21sokss_pu:19176": "viyogabhītyā cādāya tām anaṅgaprabhāṃ saha /",
  "GK21sokss_pu:19177": "vrajan pathi kramāt prāpa sa sāgarapuraṃ puram // SoKss_9,2.319 //",
  "GK21sokss_pu:19178": "tatra sāgaravīrākhyo vāstavyo dhīvarādhipaḥ /",
  "GK21sokss_pu:19179": "nagare 'mbhodhinikaṭe tasyaiko milito 'bhavat // SoKss_9,2.320 //",
  "GK21sokss_pu:19180": "tenābdhijīvinā sākaṃ so 'tha gatvāmbudhestaṭam /",
  "GK21sokss_pu:19181": "taḍḍhaukitaṃ yānapātramāruroha priyāsakhaḥ // SoKss_9,2.321 //",
  "GK21sokss_pu:19182": "tato 'bdhau yānapātreṇa tena yāvat prayāti saḥ /",
  "GK21sokss_pu:19183": "vyayaḥ sāgaravīreṇa dināni katicidvaṇik // SoKss_9,2.322 //",
  "GK21sokss_pu:19184": "ekasmindivase tāvajjaladvidyudvilocanaḥ /",
  "GK21sokss_pu:19185": "ugraḥ saṃhārabhayadaḥ kālameghaḥ samāyayau // SoKss_9,2.323 //",
  "GK21sokss_pu:19186": "svasthūlavarṣadhāreṇa vāyunā balinā hatam /",
  "GK21sokss_pu:19187": "tato majjitumārebhe yānapātraṃ tadūrmiṣu // SoKss_9,2.324 //",
  "GK21sokss_pu:19188": "muktākrande parijane manoratha iva svake /",
  "GK21sokss_pu:19189": "majyamāne pravahaṇe kakṣyābaddhottarīyakaḥ // SoKss_9,2.325 //",
  "GK21sokss_pu:19190": "vaṇigghiraṇyaguptaḥ so 'dṛṣṭvānaṅgaprabhāmukham /",
  "GK21sokss_pu:19191": "hā priye kva tvamity uktvā cikṣepātmānamambudhau // SoKss_9,2.326 //",
  "GK21sokss_pu:19192": "gatvā ca bāhuvikṣepātkāṃcitprāpa sa daivataḥ /",
  "GK21sokss_pu:19193": "vaṇikpravahaṇīmekāṃ tāṃ cālambyāruroha saḥ // SoKss_9,2.327 //",
  "GK21sokss_pu:19194": "sāpy anaṅgaprabhā rajjvā baddhe phalahakotkare /",
  "GK21sokss_pu:19195": "tena sāgaravīreṇa jhagityevādhyaropyata // SoKss_9,2.328 //",
  "GK21sokss_pu:19196": "svayaṃ cāruhya tatraiva bhītāmāśvāsayansa tām /",
  "GK21sokss_pu:19197": "plavamāno yayāvabdhau bāhubhyāṃ vāri vikṣipan // SoKss_9,2.329 //",
  "GK21sokss_pu:19198": "kṣaṇātpravahaṇe bhagne naṣṭābhramabhavannabhaḥ /",
  "GK21sokss_pu:19199": "sādhoḥ praśāntakopasya tulyo 'bhūtstimito 'mbudhiḥ // SoKss_9,2.330 //",
  "GK21sokss_pu:19200": "sa cārūḍhaḥ pravahaṇaṃ pañcāhenānileritam /",
  "GK21sokss_pu:19201": "hiraṇyaguptaḥ prāpābdheḥ kūlaṃ daivādvaṇiktataḥ // SoKss_9,2.331 //",
  "GK21sokss_pu:19202": "avatīrya taṭe so 'tha priyāvirahaduḥkhitaḥ /",
  "GK21sokss_pu:19203": "aśakyapratikāraṃ ca matvā vidhiviceṣṭitam // SoKss_9,2.332 //",
  "GK21sokss_pu:19204": "gatvā śanaiḥ svanagaraṃ baddhvā dhīrāśayo dhṛtim /",
  "GK21sokss_pu:19205": "hiraṇyagupto bhūyo 'rthān upārjyāsta sunirvṛtaḥ // SoKss_9,2.333 //",
  "GK21sokss_pu:19206": "sā tvanaṅgaprabhaikāhāccitraṃ phalahakasthitā /",
  "GK21sokss_pu:19207": "tena sāgaravīreṇa prāpitāmbhonidhestaṭam // SoKss_9,2.334 //",
  "GK21sokss_pu:19208": "tatrāśvāsya ca nītābhūdvīvarendreṇa tena sā /",
  "GK21sokss_pu:19209": "tatsāgarapuraṃ nāma nagaraṃ bhavanaṃ nijam // SoKss_9,2.335 //",
  "GK21sokss_pu:19210": "tatra rājasamaśrīkaṃ vīraṃ prāṇapradāyinam /",
  "GK21sokss_pu:19211": "suyauvanaṃ surūpaṃ ca vicintyājñāvidhāyinam // SoKss_9,2.336 //",
  "GK21sokss_pu:19212": "tam eva cakre sānaṅgaprabhā dāśapatiṃ patim /",
  "GK21sokss_pu:19213": "na strī calitacāritrā nimnonnatam avekṣate // SoKss_9,2.337 //",
  "GK21sokss_pu:19214": "tataḥ kaivartapatinā tena sākamuvāsa sā /",
  "GK21sokss_pu:19215": "tadveśmanyupabhuñjānā tatsamṛddhiṃ tadarpitām // SoKss_9,2.338 //",
  "GK21sokss_pu:19216": "ekadā sātra harmyāgrādapaśyadrathyayā tayā /",
  "GK21sokss_pu:19217": "yāntaṃ vijayavarmākhyaṃ bhavyaṃ kṣatriyaputrakam // SoKss_9,2.339 //",
  "GK21sokss_pu:19218": "rūpalubdhāvatīryaiva tam upetya jagāda sā /",
  "GK21sokss_pu:19219": "darśanātkṛṣṭacittāṃ māṃ bhaja praṇayinīmiti // SoKss_9,2.340 //",
  "GK21sokss_pu:19220": "sa cābhinandya hṛṣṭastāmākāśapatitāmiva /",
  "GK21sokss_pu:19221": "gṛhītvā ca jagāma svaṃ gṛhaṃ trailokyasundarīm // SoKss_9,2.341 //",
  "GK21sokss_pu:19222": "so 'tha sāgaravīrastāṃ buddhvā kvāpi gatāṃ priyām /",
  "GK21sokss_pu:19223": "tyaktvā sarvaṃ tanuṃ tyakṣyaṃstapasā suranimnagām // SoKss_9,2.342 //",
  "GK21sokss_pu:19224": "yadagāttatkathaṃ mā bhūdduḥkhaṃ tasya tathāvidham /",
  "GK21sokss_pu:19225": "kva dāśatvaṃ kva tādṛśyā vidyādharyā hi saṃgamaḥ // SoKss_9,2.343 //",
  "GK21sokss_pu:19226": "sā cānaṅgaprabhā tena samaṃ vijayavarmaṇā /",
  "GK21sokss_pu:19227": "tasthau tatraiva nagare yathāsukhamanargalā // SoKss_9,2.344 //",
  "GK21sokss_pu:19228": "tataḥ kadācit tatratyaḥ samārūḍhakareṇukaḥ /",
  "GK21sokss_pu:19229": "rājā sāgaravarmākhyo niragād bhramituṃ puram // SoKss_9,2.345 //",
  "GK21sokss_pu:19230": "svanāmasaṃjñaṃ svakṛtaṃ sa paśyaṃstatpuraṃ nṛpaḥ /",
  "GK21sokss_pu:19231": "tenāyayau pathā yatra gṛhaṃ vijayavarmaṇaḥ // SoKss_9,2.346 //",
  "GK21sokss_pu:19232": "buddhvā ca nṛpamāyāntaṃ taddarśanakutūhalāt /",
  "GK21sokss_pu:19233": "ārurohātra sānaṅgaprabhā harmyatalaṃ tadā // SoKss_9,2.347 //",
  "GK21sokss_pu:19234": "dṛṣṭvaiva sā taṃ rājānaṃ tathābhūttadvaśā yathā /",
  "GK21sokss_pu:19235": "haṭhādrājakareṇusthaṃ hastyāroham abhāṣata // SoKss_9,2.348 //",
  "GK21sokss_pu:19236": "bho hastyāroha naivāhamārūḍhā jātu hastinam /",
  "GK21sokss_pu:19237": "tadārohaya māmatra vīkṣe tāvatkiyatsukham // SoKss_9,2.349 //",
  "GK21sokss_pu:19238": "tac chrutvādhoraṇe tasminrājānanavilokini /",
  "GK21sokss_pu:19239": "rājā dadarśa tāmindordivaḥ kāntim iva cyutām // SoKss_9,2.350 //",
  "GK21sokss_pu:19240": "pibaṃś ca tāmatṛptena cakora iva cakṣuṣā /",
  "GK21sokss_pu:19241": "nṛpastatprāptibaddhāśo hastyāroham uvāca saḥ // SoKss_9,2.351 //",
  "GK21sokss_pu:19242": "nītvā kareṇuṃ nikaṭaṃ pūrayāsyā manoratham /",
  "GK21sokss_pu:19243": "āropayenduvadanāmetāmatrāvilambitam // SoKss_9,2.352 //",
  "GK21sokss_pu:19244": "iti rājñodite tena hastyāroheṇa ḍhaukitā /",
  "GK21sokss_pu:19245": "adhastāttasya harmyasya tatkṣaṇaṃ sā kareṇukā // SoKss_9,2.353 //",
  "GK21sokss_pu:19246": "dṛṣṭvā tāṃ nikaṭaprāptāṃ rājñaḥ sāgaravarmaṇaḥ /",
  "GK21sokss_pu:19247": "utsaṅge tasya sānaṅgaprabhātmānamapātayat // SoKss_9,2.354 //",
  "GK21sokss_pu:19248": "kvādau sa bhartṛvidveṣaḥ kaiṣā bhartṛṣvatṛptatā /",
  "GK21sokss_pu:19249": "hā tasyāḥ pitṛśāpena darśito 'tiviparyayaḥ // SoKss_9,2.355 //",
  "GK21sokss_pu:19250": "nipātabhīteva ca sā kaṇṭhe taṃ nṛpamagrahīt /",
  "GK21sokss_pu:19251": "tatsparśāmṛtasiktāṅgaḥ so 'pi prāpa parāṃ mudam // SoKss_9,2.356 //",
  "GK21sokss_pu:19252": "yuktyā samarpitātmānaṃ paricumbanalālasām /",
  "GK21sokss_pu:19253": "tāṃ sa rājā gṛhītvaiva jagāmāśu svamandiram // SoKss_9,2.357 //",
  "GK21sokss_pu:19254": "tatra tām uktavṛttāntāṃ tadaiva dyucarāṅganām /",
  "GK21sokss_pu:19255": "sa cakāra mahādevīṃ praveśyāntaḥpure nṛpaḥ // SoKss_9,2.358 //",
  "GK21sokss_pu:19256": "buddhvā rājahṛtāmetāmetya kṣattramivātha saḥ /",
  "GK21sokss_pu:19257": "bahirvijayavarmātra rājabhṛtyānayodhayat // SoKss_9,2.359 //",
  "GK21sokss_pu:19258": "yuddhe ca tatra tatyāja śarīramaparāṅmukhaḥ /",
  "GK21sokss_pu:19259": "na śūrā viṣahante hi strīnimittaṃ parābhavam // SoKss_9,2.360 //",
  "GK21sokss_pu:19260": "kimetayā varākyā te bhajāsmānehinandanam /",
  "GK21sokss_pu:19261": "itīva ca surastrībhiḥ sanīto 'bhūtsurālayam // SoKss_9,2.361 //",
  "GK21sokss_pu:19262": "sāpy anaṅgaprabhā tasminrājñi sāgaravarmaṇi /",
  "GK21sokss_pu:19263": "nadīva sāgare sthair yaṃ babandhānanyagāminī // SoKss_9,2.362 //",
  "GK21sokss_pu:19264": "bhavitavyabalānmene tena patyā kṛtārthatām /",
  "GK21sokss_pu:19265": "so 'pi janmaphalaṃ prāptaṃ tayāmanyata bhāryayā // SoKss_9,2.363 //",
  "GK21sokss_pu:19266": "dinaiś ca tasya rājñī sā rājñaḥ sāgaravarmaṇaḥ /",
  "GK21sokss_pu:19267": "dadhre 'naṅgaprabhā garbhaṃ kāle ca suṣuve sutam // SoKss_9,2.364 //",
  "GK21sokss_pu:19268": "nāmnā samudravarmāṇaṃ taṃ sa rājā pitā śiśum /",
  "GK21sokss_pu:19269": "cakāra vihitodāraputrajanmamahotsavaḥ // SoKss_9,2.365 //",
  "GK21sokss_pu:19270": "kramāc ca vṛddhimāyātaṃ saguṇaṃ prāptayauvanam /",
  "GK21sokss_pu:19271": "yauvarājye 'bhyaṣiñcattaṃ sutaṃ sa bhujaśālinam // SoKss_9,2.366 //",
  "GK21sokss_pu:19272": "vivāhahetos tasyātha sūnoḥ samaravarmaṇaḥ /",
  "GK21sokss_pu:19273": "rājñaḥ kamalavatyākhyāṃ sutām āharati sma saḥ // SoKss_9,2.367 //",
  "GK21sokss_pu:19274": "kṛtodvāhāya tasmai ca putrāyāvarjito guṇaiḥ /",
  "GK21sokss_pu:19275": "samudravarmaṇe rājyaṃ nijaṃ prādātsa bhūpatiḥ // SoKss_9,2.368 //",
  "GK21sokss_pu:19276": "so 'pi prāpyaiva tadrājyamojasvī kṣatradharmavit /",
  "GK21sokss_pu:19277": "samudravarmā pitaraṃ praṇatastaṃ vyajijñapat // SoKss_9,2.369 //",
  "GK21sokss_pu:19278": "anujānīhi māṃ tāta diśo jetuṃ vrajāmy aham /",
  "GK21sokss_pu:19279": "ajigīṣuḥ patirbhūmernindyaḥ klība iva striyāḥ // SoKss_9,2.370 //",
  "GK21sokss_pu:19280": "dharmyā kīrtikarī sā ca lakṣmīriha mahībhujām /",
  "GK21sokss_pu:19281": "yā jitvā pararāṣṭrāṇi nijabāhubalārjitā // SoKss_9,2.371 //",
  "GK21sokss_pu:19282": "kiṃ teṣāṃ tāta rājatvaṃ kṣudrāṇāmabhibhūtaye /",
  "GK21sokss_pu:19283": "svaprajām eva khādanti mārjārā iva lolupāḥ // SoKss_9,2.372 //",
  "GK21sokss_pu:19284": "icyūcivān sa tenoce pitrā sāgaravarmaṇā /",
  "GK21sokss_pu:19285": "nūtanaṃ putra rājyaṃ te tattāvattvaṃ prasādhaya // SoKss_9,2.373 //",
  "GK21sokss_pu:19286": "nāstyapuṇyamakīrtirvā prajā dharmeṇa śāsataḥ /",
  "GK21sokss_pu:19287": "anavekṣya ca śaktiṃ svāṃ yukto rājñāṃ na vigrahaḥ // SoKss_9,2.374 //",
  "GK21sokss_pu:19288": "vatsa yady api śūrastvaṃ sainyamasti ca te bahu /",
  "GK21sokss_pu:19289": "tathāpi naiva viśvāso jayaśrīścapalā raṇe // SoKss_9,2.375 //",
  "GK21sokss_pu:19290": "ityādi pitrā prokto 'pi tam anujñāpya yatnataḥ /",
  "GK21sokss_pu:19291": "samudravarmā sa yayau tejasvī digjigīṣayā // SoKss_9,2.376 //",
  "GK21sokss_pu:19292": "krameṇa ca diśo jitvā sthāpayitvā vaśe nṛpān /",
  "GK21sokss_pu:19293": "prāptahastyaśvahemādirāyayau nagaraṃ nijam // SoKss_9,2.377 //",
  "GK21sokss_pu:19294": "tatra pitrormahāratnair nānādeśodbhavaiś ca saḥ /",
  "GK21sokss_pu:19295": "caraṇau pūjayām āsa praṇataḥ parituṣṭayoḥ // SoKss_9,2.378 //",
  "GK21sokss_pu:19296": "tadājñayā ca pradadau brāhmaṇebhyo mahāyaśāḥ /",
  "GK21sokss_pu:19297": "mahādānāni hastyaśvahemaratnamayāni saḥ // SoKss_9,2.379 //",
  "GK21sokss_pu:19298": "tato vasu tathārthibhyo bhṛtyebhyaś ca vavarṣa saḥ /",
  "GK21sokss_pu:19299": "eko daridraśabdo 'tra yathabhūdarthavarjitaḥ // SoKss_9,2.380 //",
  "GK21sokss_pu:19300": "tad dṛṣṭvā putramāhātmyam ātmanaḥ kṛtakṛtyatām /",
  "GK21sokss_pu:19301": "rājā sāgaravarmā sa mene 'naṅgaprabhāyutaḥ // SoKss_9,2.381 //",
  "GK21sokss_pu:19302": "utsavena ca nītvā tānyahāni nṛpatiḥ sa tam /",
  "GK21sokss_pu:19303": "putraṃ samudravarmāṇamavocanmantrisaṃnidhau // SoKss_9,2.382 //",
  "GK21sokss_pu:19304": "yanmayā putra kartavyaṃ kṛtaṃ tad iha janmani /",
  "GK21sokss_pu:19305": "bhuktaṃ rājyasukhaṃ dṛṣṭaḥ parebhyo na parābhavaḥ // SoKss_9,2.383 //",
  "GK21sokss_pu:19306": "dṛṣṭastvaṃ cāttasāmrājyaḥ kimanyatprāpyamasti me /",
  "GK21sokss_pu:19307": "tadāśrayāmyahaṃ tīrthaṃ yāvanme dhriyate tanuḥ // SoKss_9,2.384 //",
  "GK21sokss_pu:19308": "vinaśvare śarīre 'smin kim adyāpi gṛhe tava /",
  "GK21sokss_pu:19309": "itīvaiṣā jarā paśya karṇamūle bravīti me // SoKss_9,2.385 //",
  "GK21sokss_pu:19310": "ity uktvā sa sute 'nicchaty api tasminnṛpaḥ kṛtī /",
  "GK21sokss_pu:19311": "yayau sāgaravarmātha prayāgaṃ priyayā saha // SoKss_9,2.386 //",
  "GK21sokss_pu:19312": "tamanuvrajya pitaraṃ sa cāgatya nijaṃ puram /",
  "GK21sokss_pu:19313": "samudravarmā svaṃ rājyaṃ yathāvidhi śaśāsa tat // SoKss_9,2.387 //",
  "GK21sokss_pu:19314": "rājā sāgaravarmāpi so 'naṅgaprabhayā yutaḥ /",
  "GK21sokss_pu:19315": "prayāge tapasā devaṃ vṛṣadhvajamatoṣayat // SoKss_9,2.388 //",
  "GK21sokss_pu:19316": "sa svapne tam uvācaivaṃ tripurārirniśākṣaye /",
  "GK21sokss_pu:19317": "tuṣṭo 'smi te sabhāryasya tapasā tadidaṃ śṛṇu // SoKss_9,2.389 //",
  "GK21sokss_pu:19318": "eṣānaṅgaprabhā tvaṃ ca yuvāṃ vidyādharāvubhau /",
  "GK21sokss_pu:19319": "śāpakṣayānnijaṃ lokaṃ prātaḥ putra gamiṣyathaḥ // SoKss_9,2.390 //",
  "GK21sokss_pu:19320": "tac chrutvā sa prabubudhe rājānaṅgaprabhā ca sā /",
  "GK21sokss_pu:19321": "tadvadālokitasvapnā taccānyonyamathocatuḥ // SoKss_9,2.391 //",
  "GK21sokss_pu:19322": "tataś ca nṛpatiṃ taṃ sā hṛṣṭānaṅgaprabhābhyadhāt /",
  "GK21sokss_pu:19323": "āryaputra mayā jātiḥ kṛtsnātmīyā smṛtādhunā // SoKss_9,2.392 //",
  "GK21sokss_pu:19324": "ahaṃ vidyādharendrasya samarasyātmasaṃbhavā /",
  "GK21sokss_pu:19325": "eṣānaṅgaprabhā nāma pure vīrapurābhidhe // SoKss_9,2.393 //",
  "GK21sokss_pu:19326": "pitṛśāpādihāgatya vidyābhraṃśena mānuṣī /",
  "GK21sokss_pu:19327": "bhūtvā vidyādharībhāvaṃ sāhaṃ vyasmaramātmanaḥ // SoKss_9,2.394 //",
  "GK21sokss_pu:19328": "idānīṃ ca prabuddhāhamiti yāvac ca vakti sā /",
  "GK21sokss_pu:19329": "tāvat so 'vatatārātra samarastatpitā divaḥ // SoKss_9,2.395 //",
  "GK21sokss_pu:19330": "namaskṛtaḥ sa tenātra rājñā sāgaravarmaṇā /",
  "GK21sokss_pu:19331": "uvāca pādapatitāṃ tāmanaṅgaprabhāṃ sutām // SoKss_9,2.396 //",
  "GK21sokss_pu:19332": "ehi putri gṛhĀṇaitā vidyāḥ śāpaḥ sa te gataḥ /",
  "GK21sokss_pu:19333": "tvayāṣṭajanmaduḥkhaṃ hi bhuktamekatra janmani // SoKss_9,2.397 //",
  "GK21sokss_pu:19334": "ity uktvotsaṅgamāropya vidyāstasyai punardadau /",
  "GK21sokss_pu:19335": "tataḥ sāgaravarmāṇaṃ rājānaṃ tam abhāṣata // SoKss_9,2.398 //",
  "GK21sokss_pu:19336": "bhavānvidyādharādhīśo madanaprabhasaṃjñakaḥ /",
  "GK21sokss_pu:19337": "ahaṃ ca samaro nāma sutānaṅgaprabhā mama // SoKss_9,2.399 //",
  "GK21sokss_pu:19338": "pradeyā pūrvameṣā ca varaistaistair ayācyata /",
  "GK21sokss_pu:19339": "na ca teṣāṃ kam apy aicchadbhartāraṃ rūpagarvitā // SoKss_9,2.400 //",
  "GK21sokss_pu:19340": "tatastulyaguṇenaiṣā tvayātyutkena yācitā /",
  "GK21sokss_pu:19341": "vidhiyogāc ca na tadā tvam apy aṅgīkṛto 'nayā // SoKss_9,2.401 //",
  "GK21sokss_pu:19342": "martyalokāgamāyāsyāstena śāpamadāmaham /",
  "GK21sokss_pu:19343": "bhūyānme martyaloke 'pi bhāryeyamiti rāgiṇā // SoKss_9,2.402 //",
  "GK21sokss_pu:19344": "saṃkalpya hṛdaye dhyātvā varadaṃ girijāpatim /",
  "GK21sokss_pu:19345": "yogena svā tanus tyaktā tato vaidyādharī tvayā // SoKss_9,2.403 //",
  "GK21sokss_pu:19346": "tatas tvaṃ mānuṣo jāto jātā bhāryā tavāpyasau /",
  "GK21sokss_pu:19347": "āgacchatamidānīṃ svaṃ lokaṃ yuktau yuvāṃ mithaḥ // SoKss_9,2.404 //",
  "GK21sokss_pu:19348": "iti samareṇa sa uktaḥ smṛtajātistāṃ tanuṃ prayāgajale /",
  "GK21sokss_pu:19349": "muktvā sāgaravarmā babhūva madanaprabhaḥ sadyaḥ // SoKss_9,2.405 //",
  "GK21sokss_pu:19350": "sā punaradhigatavidyā dīptānaṅgaprabhāpi tenaiva /",
  "GK21sokss_pu:19351": "dehenānyeva babhau jātā vidyādharī jhagiti // SoKss_9,2.406 //",
  "GK21sokss_pu:19352": "sānando madanaprabhaḥ sa ca tataḥ sā cāpy anaṅgaprabhā divyānyonyavapurvilokanalasadgāḍhānurāgāvubhau /",
  "GK21sokss_pu:19353": "sa śrīmānsamaraś ca khecarapatiḥ sarve samutpatya khaṃ jagmurvīrapuraṃ sahaiva kila te vaidyādharaṃ tatpuram // SoKss_9,2.407 //",
  "GK21sokss_pu:19354": "sa tatra samaro yathāvidhi sutām anaṅgaprabhāṃ tadaiva madanaprabhadyucarabhūbhṛte tāṃ dadau /",
  "GK21sokss_pu:19355": "sa ca kṣapitaśāpayā samamathaitayā prītayā jagāma madanaprabhaḥ svapuramatra cāsītsukham // SoKss_9,2.408 //",
  "GK21sokss_pu:19356": "itthaṃ svadurnayavipākavaśena divyāḥ śāpacyutā hy avataranti manuṣyaloke /",
  "GK21sokss_pu:19357": "bhuktvā phalaṃ taducitaṃ ca nijāṃ gatiṃ te pūrvārjitena sukṛtena punaḥ prayānti // SoKss_9,2.409 //",
  "GK21sokss_pu:19358": "iti sa kathāṃ naravāhanadattaḥ sacivān niśamya gomukhataḥ /",
  "GK21sokss_pu:19359": "sālaṃkāravatīkas tutoṣa cakre tataś ca dinakṛtyam // SoKss_9,2.410 //",
  "GK21sokss_pu:19360": "iti mahākaviśrīsomadevabhaṭṭaviracite kathāsaritsāgare 'laṃkāravatīlambake dvitīyas taraṅgaḥ /",
  "GK21sokss_pu:19361": "tṛtīyas taraṅgaḥ /",
  "GK21sokss_pu:19362": "tato 'nyedyuralaṃkāravatīpārśvasthitaṃ sakhā /",
  "GK21sokss_pu:19363": "naravāhanadattaṃ taṃ marubhūtirvyajijñapat // SoKss_9,3.1 //",
  "GK21sokss_pu:19364": "paśya paśya varāko 'yaṃ deva kārpaṭikastava /",
  "GK21sokss_pu:19365": "carmakhaṇḍaikavasano jaṭālaḥ kṛśadhūsaraḥ // SoKss_9,3.2 //",
  "GK21sokss_pu:19366": "siṃhadvārāddivārātraṃ śīte vāpyātape 'pi vā /",
  "GK21sokss_pu:19367": "na calatyeva tannāsya kimadyāpi prasīdasi // SoKss_9,3.3 //",
  "GK21sokss_pu:19368": "kāle dattaṃ varaṃ hy alpamakāle bahunāpi kim /",
  "GK21sokss_pu:19369": "tadyāvanmriyate naiṣa tāvadasya kṛpāṃ kuru // SoKss_9,3.4 //",
  "GK21sokss_pu:19370": "tac chrutvā gomukho 'vādītsādhūktaṃ marubhūtinā /",
  "GK21sokss_pu:19371": "kiṃ punarnāparādho 'sti tava devātra kaścana // SoKss_9,3.5 //",
  "GK21sokss_pu:19372": "kṣayo yāvanna vṛtto hi pāpasya paripanthinaḥ /",
  "GK21sokss_pu:19373": "tāvaddānapravṛtto 'pi dātuṃ śaknoti na prabhuḥ // SoKss_9,3.6 //",
  "GK21sokss_pu:19374": "parikṣīṇe punaḥ pāpe vāryamāṇo 'pi yatnataḥ /",
  "GK21sokss_pu:19375": "īśvaraḥ pradadātyeva karmāyattamidaṃ kila // SoKss_9,3.7 //",
  "GK21sokss_pu:19376": "tathā ca lakṣadattasya rājñaḥ kārpaṭikasya ca /",
  "GK21sokss_pu:19377": "labdhadattasya devaitāṃ kathāmākhyāmi te śṛṇu // SoKss_9,3.8 //",
  "GK21sokss_pu:19378": "abhūllakṣaparaṃ nāma nagaraṃ vasudhātale /",
  "GK21sokss_pu:19379": "tatrāsīllakṣadattākhyas tyāgināmagraṇīrnṛpaḥ // SoKss_9,3.9 //",
  "GK21sokss_pu:19380": "lakṣādūnaṃ na dātuṃ sa jānāti sma kilārthine /",
  "GK21sokss_pu:19381": "saṃbabhāṣe tu yaṃ tasmai dadau lakṣāṇi pañca saḥ // SoKss_9,3.10 //",
  "GK21sokss_pu:19382": "tutoṣa yasmai sa punarnidrāridryaṃ cakāra tam /",
  "GK21sokss_pu:19383": "lakṣadatta iti khyātaṃ nāma tasyāta eva tat // SoKss_9,3.11 //",
  "GK21sokss_pu:19384": "tasyaiko labdhadattākhyaḥ siṃhadvāre divāniśam /",
  "GK21sokss_pu:19385": "tasthau kārpaṭikaścarmakhaṇḍaikakaṭikarpaṭaḥ // SoKss_9,3.12 //",
  "GK21sokss_pu:19386": "sa nibaddhajaṭaḥ śītavarṣe grīṣmātape 'pi vā /",
  "GK21sokss_pu:19387": "na cacāla tataḥ kṣipraṃ sa rājā ca dadarśa tam // SoKss_9,3.13 //",
  "GK21sokss_pu:19388": "tathā tasya ciraṃ tatra tiṣṭhataḥ kleśavartinaḥ /",
  "GK21sokss_pu:19389": "na sa rājā dadau kiṃciddātāpi sakṛpo 'pi san // SoKss_9,3.14 //",
  "GK21sokss_pu:19390": "athaikadā sa nṛpatirjagāmākheṭakāṭavim /",
  "GK21sokss_pu:19391": "sa ca taṃ laguḍaṃ bibhradanvakkārpaṭiko yayau // SoKss_9,3.15 //",
  "GK21sokss_pu:19392": "tatra tasya sasainyasya vāhanasthasya dhanvinaḥ /",
  "GK21sokss_pu:19393": "vyāghrān varāhān hariṇān bāṇavarṣeṇa nighnataḥ // SoKss_9,3.16 //",
  "GK21sokss_pu:19394": "agrataḥ pādacārī san sa kārpaṭika ekakaḥ /",
  "GK21sokss_pu:19395": "jaghāna laguḍenaiva varāhān hariṇān bahūn // SoKss_9,3.17 //",
  "GK21sokss_pu:19396": "sa dṛṣṭvā vikramaṃ tasya citraṃ śūraḥ kiyānayam /",
  "GK21sokss_pu:19397": "iti dadhyau sa rājāntarna tvasmai kiṃcidapyadāt // SoKss_9,3.18 //",
  "GK21sokss_pu:19398": "kṛtākheṭaḥ sa nagaraṃ svasukhāyāviśannṛpaḥ /",
  "GK21sokss_pu:19399": "sa ca kārpaṭikastasthau siṃhadvāre ca pūrvavat // SoKss_9,3.19 //",
  "GK21sokss_pu:19400": "kadācidekasīmāntagotrajāvajayāya saḥ /",
  "GK21sokss_pu:19401": "lakṣadatto yayau rājā yuddhaṃ cāsyābhavanmahat // SoKss_9,3.20 //",
  "GK21sokss_pu:19402": "tatra yuddhe sa tasyāgre rājñaḥ kārpaṭiko bahūn /",
  "GK21sokss_pu:19403": "dṛḍhakhādiradaṇḍāgraprahārair avadhītparān // SoKss_9,3.21 //",
  "GK21sokss_pu:19404": "jitaśatruḥ sa rājā ca nijaṃ pratyāyayau puram /",
  "GK21sokss_pu:19405": "na ca tasmai dadau kiṃcidapi dṛṣṭaparākramaḥ // SoKss_9,3.22 //",
  "GK21sokss_pu:19406": "evaṃ kārpaṭikasyātra labdhadattasya tiṣṭhataḥ /",
  "GK21sokss_pu:19407": "vyatīyuḥ pañca varṣāṇi tasya kāṣṭhena jīvataḥ // SoKss_9,3.23 //",
  "GK21sokss_pu:19408": "ṣaṣṭhe pravṛtte dṛṣṭvā tamekadā daivayogataḥ /",
  "GK21sokss_pu:19409": "sa rājā jātakaruṇo lakṣadatto vyacintayat // SoKss_9,3.24 //",
  "GK21sokss_pu:19410": "nādyāpyasya mayā dattaṃ cirakliṣṭasya kiṃcana /",
  "GK21sokss_pu:19411": "tadyuktyā kiṃcidetasmai dattvā paśyāmyahaṃ na kim // SoKss_9,3.25 //",
  "GK21sokss_pu:19412": "kiṃ nāmāsya varākasya vṛttaḥ pāpakṣayo na vā /",
  "GK21sokss_pu:19413": "kiṃ dadāti na vādyāpi lakṣmīrasya ca darśanam // SoKss_9,3.26 //",
  "GK21sokss_pu:19414": "ityālocya nṛpaḥ svair aṃ bhāṇḍāgāraṃ praviśya saḥ /",
  "GK21sokss_pu:19415": "ratnair bhṛtaṃ mātuluṅgaṃ samudgakam iva vyadhāt // SoKss_9,3.27 //",
  "GK21sokss_pu:19416": "cakāra sarvāsthānaṃ ca sa vidhāya bahiḥ sabhām /",
  "GK21sokss_pu:19417": "tatra ca prāviśansarve paurasāmantamantriṇaḥ // SoKss_9,3.28 //",
  "GK21sokss_pu:19418": "tanmadhye ca praviṣṭaṃ taṃ rājā kārpaṭikaṃ svayam /",
  "GK21sokss_pu:19419": "ito nikaṭamehīti jagāda snigdhayā girā // SoKss_9,3.29 //",
  "GK21sokss_pu:19420": "tataḥ kārpaṭikaḥ śrutvā labdhadattaḥ praharṣavān /",
  "GK21sokss_pu:19421": "agre savidhamāgatya rājñastasyopaviṣṭavān // SoKss_9,3.30 //",
  "GK21sokss_pu:19422": "tatas tamavadadrājā brūhi kiṃcitsubhāṣitam /",
  "GK21sokss_pu:19423": "tadākarṇyā papāṭhaitām āryāṃ kārpaṭiko 'tha saḥ // SoKss_9,3.31 //",
  "GK21sokss_pu:19424": "pūrayati pūrṇam eṣā taraṅgiṇīsaṃhatiḥ samudram iva /",
  "GK21sokss_pu:19425": "lakṣmīr adhanasya punar locanamārge 'pi nāyāti // SoKss_9,3.32 //",
  "GK21sokss_pu:19426": "śrutvaitat pāṭhayitvā ca bhūyas tuṣṭaḥ sa bhūpatiḥ /",
  "GK21sokss_pu:19427": "sadratnapūrṇaṃ tasmai tan mātuluṅgaphalaṃ dadau // SoKss_9,3.33 //",
  "GK21sokss_pu:19428": "yasya tuṣyati rājāyaṃ dāridryaṃ tasya kṛntati /",
  "GK21sokss_pu:19429": "śocyaḥ kārpaṭikas tv eṣa yam āhūyaivam ādarāt // SoKss_9,3.34 //",
  "GK21sokss_pu:19430": "mātuluṅgam idaṃ dattaṃ tuṣṭenānena bhūbhṛtā /",
  "GK21sokss_pu:19431": "kalpavṛkṣo 'py abhavyānāṃ prāyo yāti palāśatām // SoKss_9,3.35 //",
  "GK21sokss_pu:19432": "iti sarve 'pi tad dṛṣṭvā tatrāsthāne viṣādinaḥ /",
  "GK21sokss_pu:19433": "ajñātaparamārthatvātsvair amūcuḥ parasparam // SoKss_9,3.36 //",
  "GK21sokss_pu:19434": "sa tu kārpaṭiko mātuluṅgamādāya niryayau /",
  "GK21sokss_pu:19435": "āyayau cāgratas tasya bhikṣureko viṣīdataḥ // SoKss_9,3.37 //",
  "GK21sokss_pu:19436": "sa rājabandināmā taddattvā śāṭakamagrahīt /",
  "GK21sokss_pu:19437": "tasmātkārpaṭikānmātuluṅgaṃ dṛṣṭvā manoramam // SoKss_9,3.38 //",
  "GK21sokss_pu:19438": "praviśya ca sa bhikṣustadrājñe phalamaḍhaukayat /",
  "GK21sokss_pu:19439": "rājā ca tatparijñāya śramaṇaṃ pṛcchati sma tam // SoKss_9,3.39 //",
  "GK21sokss_pu:19440": "mātuluṅgaṃ kuta idaṃ bhadanta bhavatāmiti /",
  "GK21sokss_pu:19441": "tataḥ kārpaṭikaṃ so 'smai taddātāraṃ śaśaṃsa tam // SoKss_9,3.40 //",
  "GK21sokss_pu:19442": "atha rājā viṣaṇṇaś ca vismitaś ca babhūva saḥ /",
  "GK21sokss_pu:19443": "aho adyāpi na kṣīṇaṃ pāpaṃ tasyeti cintayan // SoKss_9,3.41 //",
  "GK21sokss_pu:19444": "svīkṛtya mātuluṅgaṃ tadutthāyāsthānataḥ kṣaṇāt /",
  "GK21sokss_pu:19445": "cakāra dinakartavyaṃ lakṣadattaḥ sa bhūpatiḥ // SoKss_9,3.42 //",
  "GK21sokss_pu:19446": "so 'pi kārpaṭiko gatvā siṃhadvāre yathāsthitaḥ /",
  "GK21sokss_pu:19447": "kṛtabhojanapānādirāsīdvikrītaśāṭakaḥ // SoKss_9,3.43 //",
  "GK21sokss_pu:19448": "dvitīye 'hni sa rājā sa sarvāsthānaṃ tathaiva tat /",
  "GK21sokss_pu:19449": "vidadhe tatra sarve ca sapaurāḥ prāviśan punaḥ // SoKss_9,3.44 //",
  "GK21sokss_pu:19450": "dṛṣṭvā kārpaṭikaṃ taṃ ca praviṣṭaṃ so 'tha bhūmibhṛt /",
  "GK21sokss_pu:19451": "tathaivāhūya punarapy upāveśayadantike // SoKss_9,3.45 //",
  "GK21sokss_pu:19452": "pāṭhayitvā ca bhūyo 'pi tāmevāryāṃ prasādataḥ /",
  "GK21sokss_pu:19453": "gūḍharatnaṃ dadau tasmai mātuluṅgaṃ tad eva saḥ // SoKss_9,3.46 //",
  "GK21sokss_pu:19454": "aho dvitīye divase tuṣṭo 'syāyaṃ vṛthā prabhuḥ /",
  "GK21sokss_pu:19455": "kiṃ tāvadetadityatra sarve dadhyuḥ savismayāḥ // SoKss_9,3.47 //",
  "GK21sokss_pu:19456": "sa ca kārpaṭiko vigno has te kṛtvā tu tatphalam /",
  "GK21sokss_pu:19457": "rājaprasādaṃ saphalaṃ manvāno niryayau bahiḥ // SoKss_9,3.48 //",
  "GK21sokss_pu:19458": "tāvattasyāyayau ko'pi viṣayādhikṛto 'grataḥ /",
  "GK21sokss_pu:19459": "pravivikṣutadāsthānaṃ draṣṭukāmo mahīkṣitam // SoKss_9,3.49 //",
  "GK21sokss_pu:19460": "sa dṛṣṭvā mātuluṅgaṃ tadvavre kārpaṭikāttataḥ /",
  "GK21sokss_pu:19461": "ādade śakunāpekṣī dattvāsmai vastrayor yugam // SoKss_9,3.50 //",
  "GK21sokss_pu:19462": "praviśya ca nṛpāsthānaṃ pādanamro nṛpāya tat /",
  "GK21sokss_pu:19463": "mātuluṅgaṃ dadāvādau tato 'nyatprābhṛtaṃ nijam // SoKss_9,3.51 //",
  "GK21sokss_pu:19464": "parijñāya ca tadrājñā phalaṃ sa viṣayādhipaḥ /",
  "GK21sokss_pu:19465": "kuta etattavety ukto 'vocatkārpaṭikāditi // SoKss_9,3.52 //",
  "GK21sokss_pu:19466": "aho dadāti nādyāpi lakṣmīstasyeha darśanam /",
  "GK21sokss_pu:19467": "ityantaścintayanso 'tha rājābhūdvimanā bhṛśam // SoKss_9,3.53 //",
  "GK21sokss_pu:19468": "uttasthau mātuluṅgaṃ tadgṛhītvāsthānataś ca saḥ /",
  "GK21sokss_pu:19469": "so 'tha kārpaṭiko vastrayugmaṃ prāpyāpaṇaṃ yayau // SoKss_9,3.54 //",
  "GK21sokss_pu:19470": "cakre bhojanapānādi vikrīyaikaṃ ca śāṭakam /",
  "GK21sokss_pu:19471": "dvitīyaṃ ca dvidhā kṛtvā vāsasī dve vyadhatta saḥ // SoKss_9,3.55 //",
  "GK21sokss_pu:19472": "tatastṛtīye 'pi dine sarvāsthānaṃ sa pārthivaḥ /",
  "GK21sokss_pu:19473": "vyadhāttathaiva sarvaś ca praviveśa punarjanaḥ // SoKss_9,3.56 //",
  "GK21sokss_pu:19474": "tasmai praviṣṭāya ca tanmātuluṅgaṃ tathaiva saḥ /",
  "GK21sokss_pu:19475": "bhūyo 'pyāhūya tāmāryāṃ pāṭhayitvā nṛpo dadau // SoKss_9,3.57 //",
  "GK21sokss_pu:19476": "vismiteṣv atha sarveṣu so 'pi kārpaṭiko bahiḥ /",
  "GK21sokss_pu:19477": "gatvā rājavilāsinyai tadadādbījapūrakam // SoKss_9,3.58 //",
  "GK21sokss_pu:19478": "sā tasmai rājasaṃmānataruvallīva jaṅgamā /",
  "GK21sokss_pu:19479": "jātarūpaṃ dadau puṣpamivāgraphalasūcakam // SoKss_9,3.59 //",
  "GK21sokss_pu:19480": "tatsa vikrīya tadahastasthau kārpaṭikaḥ sukham /",
  "GK21sokss_pu:19481": "vilāsiny api sā rājñaḥ praviveśāntikaṃ tadā // SoKss_9,3.60 //",
  "GK21sokss_pu:19482": "tasmai ca sthūlaramyaṃ tanmātuluṅgamaḍhaukayat /",
  "GK21sokss_pu:19483": "so 'pi tatpratyabhijñāya tāṃ papraccha tadāgamam // SoKss_9,3.61 //",
  "GK21sokss_pu:19484": "tato jagāda sā dattamidaṃ kārpaṭikena me /",
  "GK21sokss_pu:19485": "tac chrutvā sa nṛpo dadhyau lakṣmyā so 'dyāpi nekṣitaḥ // SoKss_9,3.62 //",
  "GK21sokss_pu:19486": "mandapuṇyo na yo vetti matprasādamaniṣphalam /",
  "GK21sokss_pu:19487": "mām eva caitānyāyānti mahāratnāny aho muhuḥ // SoKss_9,3.63 //",
  "GK21sokss_pu:19488": "iti dhyātvā gṛhītvā tatsthāpayitvā ca rakṣitam /",
  "GK21sokss_pu:19489": "mātuluṅgaṃ sa utthāya cakre bhūpatirāhnikam // SoKss_9,3.64 //",
  "GK21sokss_pu:19490": "caturthe 'hni ca so 'kārṣīdrājāsthānaṃ tathaiva tat /",
  "GK21sokss_pu:19491": "pūryate sma ca tatsarvaiḥ sāmantasacivādibhiḥ // SoKss_9,3.65 //",
  "GK21sokss_pu:19492": "tatas tatra tamāyātaṃ bhūyaḥ kārpaṭikaṃ nṛpaḥ /",
  "GK21sokss_pu:19493": "upaveśyāgrataḥ prāgvatsa tamāryāmapāṭhayat // SoKss_9,3.66 //",
  "GK21sokss_pu:19494": "dadau ca mātuluṅgaṃ tattasmai tac ca drutojjhitam /",
  "GK21sokss_pu:19495": "tasya hastārdhasaṃprāptaṃ dvidhābhūtpatitaṃ bhuvi // SoKss_9,3.67 //",
  "GK21sokss_pu:19496": "pidhānasaṃdhibhagnāc ca tasmādratnāni niryayuḥ /",
  "GK21sokss_pu:19497": "bhāsayanti tadāsthānaṃ mahārghāṇi bahūni ca // SoKss_9,3.68 //",
  "GK21sokss_pu:19498": "tāni dṛṣtvābruvan sarve paramārtham ajānatām /",
  "GK21sokss_pu:19499": "tryahaṃ mṛṣā bhramo 'bhūn naḥ prasādas tv īdṛśaḥ prabhoḥ // SoKss_9,3.69 //",
  "GK21sokss_pu:19500": "etac chrutvābravīdrājā mayā yuktyānayā hy ayam /",
  "GK21sokss_pu:19501": "darśanaṃ śrīrdadātyasya kiṃ na veti parīkṣitaḥ // SoKss_9,3.70 //",
  "GK21sokss_pu:19502": "pāpāntaś ca tryahaṃ nāsya prāptaḥ prāpto 'sya so 'dya tu /",
  "GK21sokss_pu:19503": "tenaiva darśanaṃ lakṣmyā dattametasya sāṃpratam // SoKss_9,3.71 //",
  "GK21sokss_pu:19504": "ity uktvā tāni ratnāni grāmān hastyaśvakāñcanam /",
  "GK21sokss_pu:19505": "dattvā cakāra sāmantaṃ sa taṃ kārpaṭikaṃ prabhuḥ // SoKss_9,3.72 //",
  "GK21sokss_pu:19506": "uttathau ca tataḥ snātumāsthānātsaṃstuvajjanāt /",
  "GK21sokss_pu:19507": "yayau kārpaṭikaḥ so 'pi kṛtārtho vasatiṃ nijām // SoKss_9,3.73 //",
  "GK21sokss_pu:19508": "evaṃ yāvanna pāpānto vṛttastāvanna labhyate /",
  "GK21sokss_pu:19509": "prabhuprasādo bhṛtyena kṛtaiḥ kaṣṭaśatair api // SoKss_9,3.74 //",
  "GK21sokss_pu:19510": "ityākhyāya kathāmetāṃ mantrimukhyaḥ sa gomukhaḥ /",
  "GK21sokss_pu:19511": "naravāhanadattaṃ taṃ jagāda svaprabhuṃ punaḥ // SoKss_9,3.75 //",
  "GK21sokss_pu:19512": "taddeva jāne naitasya nūnaṃ kārpaṭikasya te /",
  "GK21sokss_pu:19513": "vṛttaḥ pāpakṣayo 'dyāpi yena nāsya prasīdasi // SoKss_9,3.76 //",
  "GK21sokss_pu:19514": "śrūtvaitadgomukhavaco hanta sādhvity udīrya ca /",
  "GK21sokss_pu:19515": "tasmai kārpaṭikākhyāya nijakārpaṭikāya saḥ // SoKss_9,3.77 //",
  "GK21sokss_pu:19516": "vatseśvarasutaḥ sadyaḥ pradadau grāmasaṃcayam /",
  "GK21sokss_pu:19517": "hastyaśvaṃ hemakoṭiṃ ca sadvastrābharaṇāni ca // SoKss_9,3.78 //",
  "GK21sokss_pu:19518": "tadaiva rājasadṛśaḥ so 'bhūtkārpaṭikaḥ kṛtī /",
  "GK21sokss_pu:19519": "kṛtajñe satparīvāre prabhau sevāphalā kutaḥ // SoKss_9,3.79 //",
  "GK21sokss_pu:19520": "evam sthitasya tasyātra jātu sevārtham āyayau /",
  "GK21sokss_pu:19521": "naravāhanadattasya dākṣiṇātyo yuvā dvijaḥ // SoKss_9,3.80 //",
  "GK21sokss_pu:19522": "pralambabāhunāmā ca sa vīrastaṃ vyajijñapat /",
  "GK21sokss_pu:19523": "kīrtyākṛṣṭastavaiṣo 'haṃ pādau deva samāśritaḥ // SoKss_9,3.81 //",
  "GK21sokss_pu:19524": "padātpadaṃ ca devasya padātirna calāmy aham /",
  "GK21sokss_pu:19525": "gajavājirathair bhūmau gacchato nāmbare punaḥ // SoKss_9,3.82 //",
  "GK21sokss_pu:19526": "vidyādharendratā yasmācchrūyate bhāvinī prabhoḥ /",
  "GK21sokss_pu:19527": "dine dine svarṇaśataṃ dīyatāṃ vṛttaye mama // SoKss_9,3.83 //",
  "GK21sokss_pu:19528": "evam uktavate tasmai tatkilātulatejase /",
  "GK21sokss_pu:19529": "naravāhanadattas tāṃ dadau vṛttiṃ dvijātaye // SoKss_9,3.84 //",
  "GK21sokss_pu:19530": "tatprasaṅgāc ca vakti sma gomukho deva sevakāḥ /",
  "GK21sokss_pu:19531": "bhavantyevaṃvidhā rājñāṃ tathā ca śrūyatāṃ kathā // SoKss_9,3.85 //",
  "GK21sokss_pu:19532": "astīha vikramapuraṃ nāmnā puravaraṃ mahat /",
  "GK21sokss_pu:19533": "tatra vikramatuṅgākhyo babhūva nṛpatiḥ purā // SoKss_9,3.86 //",
  "GK21sokss_pu:19534": "taikṣṇyaṃ kṛpāṇe yasyābhūnna daṇḍe nayaśālinaḥ /",
  "GK21sokss_pu:19535": "dharme ca satatāsaktirna tu strīmṛgayādiṣu // SoKss_9,3.87 //",
  "GK21sokss_pu:19536": "tasmiṃś ca rājñi kulayo rajaḥsu guṇavicyutiḥ /",
  "GK21sokss_pu:19537": "sāyakeṣv avicāraś ca goṣṭheṣu paśurakṣinām // SoKss_9,3.88 //",
  "GK21sokss_pu:19538": "tasya vīravaro nāma śūro mālavadeśajaḥ /",
  "GK21sokss_pu:19539": "svākṛtiścāyayau rājño vipraḥ sevārthamekadā // SoKss_9,3.89 //",
  "GK21sokss_pu:19540": "yasya dharmavatī nāma bhāryā vīravatī sutā /",
  "GK21sokss_pu:19541": "putraḥ sattvavaraśceti trayaṃ parikaro gṛhe // SoKss_9,3.90 //",
  "GK21sokss_pu:19542": "sevāparikaraścānyattrayaṃ kaṭyāṃ kṛpāṇikā /",
  "GK21sokss_pu:19543": "pāṇau karatalaikasmiṃścarmānyasminsudarpaṇam // SoKss_9,3.91 //",
  "GK21sokss_pu:19544": "iyanmātre parikare vṛttaye 'rthayate sma saḥ /",
  "GK21sokss_pu:19545": "pratyahaṃ nṛpatestasmāddīnāraśatapañcakam // SoKss_9,3.92 //",
  "GK21sokss_pu:19546": "rājā ca sa dadau tasmai vṛttiṃ tāṃ lakṣitaujase /",
  "GK21sokss_pu:19547": "paśyāmi tāvadetasya prakarṣamiti cintayan // SoKss_9,3.93 //",
  "GK21sokss_pu:19548": "dadau ca tasya cārānsa paścājjijñāsituṃ nṛpaḥ /",
  "GK21sokss_pu:19549": "kuryādiyadbhir dīnāraiḥ kiṃ dvibāhurasāviti // SoKss_9,3.94 //",
  "GK21sokss_pu:19550": "sa ca vīravarasteṣāṃ dīnārāṇāṃ dine dine /",
  "GK21sokss_pu:19551": "śataṃ has te svabhāryāyā bhojanādikṛte dadau // SoKss_9,3.95 //",
  "GK21sokss_pu:19552": "śatena vastramālyādi krīṇāti sma śataṃ punaḥ /",
  "GK21sokss_pu:19553": "snātvā hariharādīnāmarcanārthamakalpayat // SoKss_9,3.96 //",
  "GK21sokss_pu:19554": "dvijātikṛpaṇādibhyo dadāvanyacchatadvayam /",
  "GK21sokss_pu:19555": "evaṃ sa viniyuṅkte sma nityaṃ pañcaśatīmapi // SoKss_9,3.97 //",
  "GK21sokss_pu:19556": "tasthau ca pūrvamadhyāhnaṃ siṃhadvāre 'sya bhūpateḥ /",
  "GK21sokss_pu:19557": "kṛtvāhnikādi cāgatya tatraivāsīn niśāṃ punaḥ // SoKss_9,3.98 //",
  "GK21sokss_pu:19558": "etāṃ taddinacaryāṃ ca nityaṃ cārā nyavedayan /",
  "GK21sokss_pu:19559": "rājñe tasmai tatastuṣṭaḥ sa tāṃścārānnyavartayat // SoKss_9,3.99 //",
  "GK21sokss_pu:19560": "so 'pi vīravaras tasya rājñastasthau divāniśam /",
  "GK21sokss_pu:19561": "snānādisamayaṃ muktvā siṃhadvāre dhṛtāyudhaḥ // SoKss_9,3.100 //",
  "GK21sokss_pu:19562": "athātra taṃ vīravaraṃ jetumicchannivāyayau /",
  "GK21sokss_pu:19563": "śūrapratāpāsahano garjitogro ghanāgamaḥ // SoKss_9,3.101 //",
  "GK21sokss_pu:19564": "tadā cavarṣati ghane ghorā dhārāśarāvalīḥ /",
  "GK21sokss_pu:19565": "na sa vīravaraḥ siṃhadvārātstambha ivācalat // SoKss_9,3.102 //",
  "GK21sokss_pu:19566": "rājā vikramatuṅgaś ca prāsādādvīkṣya taṃ sadā /",
  "GK21sokss_pu:19567": "āruroha sa jijñāsuḥ prāsādaṃ taṃ punarniśi // SoKss_9,3.103 //",
  "GK21sokss_pu:19568": "siṃhadvāre sthitaḥ ko 'tretyupariṣṭājjagāda saḥ /",
  "GK21sokss_pu:19569": "tac chrutvāhaṃ sthito 'treti so 'pi vīravaro 'bhyadhāt // SoKss_9,3.104 //",
  "GK21sokss_pu:19570": "aho ayaṃ mahāsattvaḥ sumahatpadamarhati /",
  "GK21sokss_pu:19571": "siṃhadvāraṃ na yo muñcatyambude varṣatīdṛśe // SoKss_9,3.105 //",
  "GK21sokss_pu:19572": "iti yāvac ca sa śrutvā vicintayati bhūmibhṛt /",
  "GK21sokss_pu:19573": "tāvaddūrātsakaruṇaṃ rudatīmaśṛṇotstriyam // SoKss_9,3.106 //",
  "GK21sokss_pu:19574": "duḥkhito me na rāṣṭre 'sti tadeṣā kā nu roditi /",
  "GK21sokss_pu:19575": "ityālocyābravīdrājā sa taṃ vīravaraṃ tadā // SoKss_9,3.107 //",
  "GK21sokss_pu:19576": "bho vīravara kāpi strī dūre rodity asau śṛṇu /",
  "GK21sokss_pu:19577": "kaiṣā kiṃ duḥkhamasyāścetyatra gatvā nirūpaya // SoKss_9,3.108 //",
  "GK21sokss_pu:19578": "tac chrutvā sa tathety uktvā gantuṃ pravavṛte tataḥ /",
  "GK21sokss_pu:19579": "dhunvan karatalaṃ vīravaro baddhāsidhenukaḥ // SoKss_9,3.109 //",
  "GK21sokss_pu:19580": "dṛṣṭvā taṃ prasthitaṃ meghe jvaladvidyuti tādṛśe /",
  "GK21sokss_pu:19581": "dhārānipātasaṃruddharodorandhre sakautukaḥ // SoKss_9,3.110 //",
  "GK21sokss_pu:19582": "sakṛpaścābatīryaiva prāsādāttasya pṛṣṭhataḥ /",
  "GK21sokss_pu:19583": "alakṣitaḥ khaḍgapāṇiḥ pratasthe so 'pi bhūmipaḥ // SoKss_9,3.111 //",
  "GK21sokss_pu:19584": "sa cānusarpanruditaṃ guptānvāgatabhūpatiḥ /",
  "GK21sokss_pu:19585": "gatvā bahiḥ purādekaṃ prāpa vīravaraḥ saraḥ // SoKss_9,3.112 //",
  "GK21sokss_pu:19586": "hā nātha hā kṛpālo hā śūra tyaktā tvayā katham /",
  "GK21sokss_pu:19587": "vatsyāmīti ca tanmadhye rudatīṃ strīṃ dadarśa tām // SoKss_9,3.113 //",
  "GK21sokss_pu:19588": "kā tvaṃ śocasi kaṃ nāthamiti pṛṣṭā ca tena sā /",
  "GK21sokss_pu:19589": "uvāca putrā māmetāṃ viddhi vīravara kṣitim // SoKss_9,3.114 //",
  "GK21sokss_pu:19590": "tasyā vikramatuṅgo me rājā nātho 'dya dhārmikaḥ /",
  "GK21sokss_pu:19591": "mṛtyuś ca bhavitā tasya tṛtīye 'hani niścitam // SoKss_9,3.115 //",
  "GK21sokss_pu:19592": "etādṛśaś ca bhūyo 'pi patiḥ syātputra me kutaḥ /",
  "GK21sokss_pu:19593": "tenaitamanuśocāmi svātmānaṃ ca suduḥkhitā // SoKss_9,3.116 //",
  "GK21sokss_pu:19594": "ahaṃ hi bhāvi paśyāmi divyadṛṣṭyā śubhāśubham /",
  "GK21sokss_pu:19595": "tridivastho yathādrākṣītsuprabho devaputrakaḥ // SoKss_9,3.117 //",
  "GK21sokss_pu:19596": "sa hi puṇyakṣayātsvargātpatanaṃ bhāvi divyadṛk /",
  "GK21sokss_pu:19597": "saptāhātsūkarīgarbhe saṃbhavaṃ caikṣatātmanaḥ // SoKss_9,3.118 //",
  "GK21sokss_pu:19598": "tataḥ sa sūkarīgarbhavāsakleśaṃ vibhāvayan /",
  "GK21sokss_pu:19599": "devaputro 'nvaśocat tān divyān bhogān sahātmanā // SoKss_9,3.119 //",
  "GK21sokss_pu:19600": "hā svarga hā hāpsaraso hā nandanalatāgṛhāḥ /",
  "GK21sokss_pu:19601": "hā vatsyāmi kathaṃ kroḍīgarbhe tadanu kardame // SoKss_9,3.120 //",
  "GK21sokss_pu:19602": "ityādi vilapantaṃ taṃ śrutvābhyetya surādhipaḥ /",
  "GK21sokss_pu:19603": "papraccha so 'pi svaṃ tasmai duḥkhahetumavarṇayat // SoKss_9,3.121 //",
  "GK21sokss_pu:19604": "tataḥ śakro jagādainam asty upāyo 'tra te śṛṇu /",
  "GK21sokss_pu:19605": "vrajoṃ namaḥ śivāyeti japañ śaraṇam īśvaram // SoKss_9,3.122 //",
  "GK21sokss_pu:19606": "taṃ gatvā śaraṇaṃ hitvā pāpaṃ puṇyamavāpsyasi /",
  "GK21sokss_pu:19607": "yena prāpsyasi na kroḍayoniṃ svargān na ca cyutim // SoKss_9,3.123 //",
  "GK21sokss_pu:19608": "ity ukto devarājena suprabho 'tha tatheti saḥ /",
  "GK21sokss_pu:19609": "uktvā namaḥ śivāyeti śaṃbhuṃ śaraṇam agrahīt // SoKss_9,3.124 //",
  "GK21sokss_pu:19610": "tanmayaḥ sa dinaiḥ ṣaḍbhis tatprasādān na kevalam /",
  "GK21sokss_pu:19611": "nikṣiptaḥ sūkarīgarbhe yāvat svargād uparyagāt // SoKss_9,3.125 //",
  "GK21sokss_pu:19612": "saptame 'hni ca taṃ svarge tatrāpaśyañ śatakratuḥ /",
  "GK21sokss_pu:19613": "vīkṣate yāvad adhikaṃ lokāntaram asau gataḥ // SoKss_9,3.126 //",
  "GK21sokss_pu:19614": "itthaṃ śuśoca sa yathā dṛṣṭvāghaṃ bhāvi suprabhaḥ /",
  "GK21sokss_pu:19615": "tathaiva bhāvinaṃ mṛtyuṃ dṛṣṭvā śocāmi bhūbhṛtaḥ // SoKss_9,3.127 //",
  "GK21sokss_pu:19616": "evam uktavatīṃ bhūmiṃ tāṃ sa vīravaro 'bravīt /",
  "GK21sokss_pu:19617": "yathāmba suprabhasyābhūdupāyaḥ śakravākyataḥ // SoKss_9,3.128 //",
  "GK21sokss_pu:19618": "tathā yadyasti rājño 'sya rakṣopāyastad ucyatām /",
  "GK21sokss_pu:19619": "iti vīravareṇokte pṛthivī tam uvāca sā // SoKss_9,3.129 //",
  "GK21sokss_pu:19620": "eka evāstyupāyo 'tra svādhīnaḥ sa tavaiva ca /",
  "GK21sokss_pu:19621": "tac chrutvaiva ca so 'vādīddhṛṣṭo vīravaro dvijaḥ // SoKss_9,3.130 //",
  "GK21sokss_pu:19622": "tarhi brūhi drutaṃ devi yadi śreyo bhavetprabhoḥ /",
  "GK21sokss_pu:19623": "prāṇair me putradārair vā tajjanma saphalaṃ mama // SoKss_9,3.131 //",
  "GK21sokss_pu:19624": "ity uktavantamavadatsā taṃ vīravaraṃ kṣitiḥ /",
  "GK21sokss_pu:19625": "astyatra caṇḍikādevī yaiṣā rājakulāntike // SoKss_9,3.132 //",
  "GK21sokss_pu:19626": "tasyai sattvavaraṃ putram upahārīkaroṣi cet /",
  "GK21sokss_pu:19627": "tato jīvati rājāsau nāstyupāyo 'paraḥ punaḥ // SoKss_9,3.133 //",
  "GK21sokss_pu:19628": "śrutvaitadvasudhāvākyaṃ dhīro vīravarastadā /",
  "GK21sokss_pu:19629": "yāmi devi karomyetadadhunaivetyuvāca saḥ // SoKss_9,3.134 //",
  "GK21sokss_pu:19630": "ko 'nyaḥ svāmihitas tvādṛgbhadraṃ te 'stu vrajeti bhūḥ /",
  "GK21sokss_pu:19631": "uktvā tiro 'bhūt sarvaṃ ca rājā so 'nvāgato 'śṛṇot // SoKss_9,3.135 //",
  "GK21sokss_pu:19632": "tato vikramatuṅge 'sminrājñi cchanne 'nugacchati /",
  "GK21sokss_pu:19633": "drutaṃ vīravarastasyāṃ rātrau sa svagṛhaṃ yayau // SoKss_9,3.136 //",
  "GK21sokss_pu:19634": "tatra prabodhya bhāryāyai dharmavatyai śaśaṃsa saḥ /",
  "GK21sokss_pu:19635": "svaputram upahartavyaṃ rājārthe vacanādbhuvaḥ // SoKss_9,3.137 //",
  "GK21sokss_pu:19636": "sā tac chrutvābravītkāryamavaśyaṃ svāmino hitam /",
  "GK21sokss_pu:19637": "tatputrāścādya bhavatā pratibodhyocyatāmiti // SoKss_9,3.138 //",
  "GK21sokss_pu:19638": "tataḥ prabodhya bālāya tasmai vīravareṇa tat /",
  "GK21sokss_pu:19639": "ūce tadupahārāntaṃ rājārthe yadbhuvoditam // SoKss_9,3.139 //",
  "GK21sokss_pu:19640": "tac chrutvā sa yathārthākhyo bālaḥ sattvavaro 'bhyadhāt /",
  "GK21sokss_pu:19641": "prabhukāryopayuktāsuḥ puṇyavāṃstāta nāsmi kim // SoKss_9,3.140 //",
  "GK21sokss_pu:19642": "bhuktaṃ mayā tadannaṃ yacchodhanīyaṃ mayāpi tat /",
  "GK21sokss_pu:19643": "tannītvā tatkṛte devyā upahārīkuruṣva mām // SoKss_9,3.141 //",
  "GK21sokss_pu:19644": "ityūcivāsaṃ taṃ sattvavaraṃ vīravaraḥ śiśum /",
  "GK21sokss_pu:19645": "satyaṃ bhavasi majjāta ityavocadaviklavam // SoKss_9,3.142 //",
  "GK21sokss_pu:19646": "etadvikramatuṅgaḥ sa rājā śrutvā bahiḥ sthitaḥ /",
  "GK21sokss_pu:19647": "acintayadaho sarve samasattvā amī iti // SoKss_9,3.143 //",
  "GK21sokss_pu:19648": "tato vīravaraḥ skandhe sutaṃ sattvavaraṃ sa tam /",
  "GK21sokss_pu:19649": "bhāryā dharmavatī cāsya pṛṣṭhe vīravatīṃ sutām // SoKss_9,3.144 //",
  "GK21sokss_pu:19650": "gṛhītvā jagmatustau dvau rātrau taccaṇḍikāgṛham /",
  "GK21sokss_pu:19651": "rājā vikramAtuṅgaś ca paścācchanno yayau tayoḥ // SoKss_9,3.145 //",
  "GK21sokss_pu:19652": "tatrāvatāritaḥ skandhātpitrā sattvavaro 'tha saḥ /",
  "GK21sokss_pu:19653": "bālo 'pi dhair yarāśistāṃ natvā devīṃ vyajijñapat // SoKss_9,3.146 //",
  "GK21sokss_pu:19654": "devi mūrdhopahāreṇa mama jīvatu naḥ prabhuḥ /",
  "GK21sokss_pu:19655": "nṛpo vikramatuṅgo 'tra śāstu ca kṣmāmakaṇṭakām // SoKss_9,3.147 //",
  "GK21sokss_pu:19656": "evam uktavatas tasya sādhu putretyudīrya saḥ /",
  "GK21sokss_pu:19657": "kṛṣṭvā karatalāṃ sūnośchittvā vīravaraḥ śiraḥ // SoKss_9,3.148 //",
  "GK21sokss_pu:19658": "pradadau caṇḍikādevyau rājñaḥ śreyo 'stviti bruvan /",
  "GK21sokss_pu:19659": "nāstyaho svāmibhaktānāṃ putre vātmani vā spṛhā // SoKss_9,3.149 //",
  "GK21sokss_pu:19660": "sādhu vīravara prattaṃ svāmino jīvitaṃ tvayā /",
  "GK21sokss_pu:19661": "api prāṇaiḥ sutasyeti śuśruve vāktadā divaḥ // SoKss_9,3.150 //",
  "GK21sokss_pu:19662": "tac cātivismite rājñi sarvam paśyati śṛṇvati /",
  "GK21sokss_pu:19663": "bālā vīravatī tasya bhrātur vīravarātmajā // SoKss_9,3.151 //",
  "GK21sokss_pu:19664": "hatasyopetya mūrdhānamāśliṣya paricumbya ca /",
  "GK21sokss_pu:19665": "hā bhrātariti cākrandya hṛtsphoṭena vyapādi sā // SoKss_9,3.152 //",
  "GK21sokss_pu:19666": "dṛṣṭvā sutām apimṛtāṃ sā taṃ vīravaraṃ tadā /",
  "GK21sokss_pu:19667": "bhāryā dharmavatī dainyenābravīdracitāñjaliḥ // SoKss_9,3.153 //",
  "GK21sokss_pu:19668": "rājñaḥ śivaṃ kṛtaṃ tāvattadanujñāṃ prayaccha me /",
  "GK21sokss_pu:19669": "yāvadāttamṛtāpatyadvayāgniṃ praviśāmy aham // SoKss_9,3.154 //",
  "GK21sokss_pu:19670": "bālā yatreyamajñānāpyevaṃ bhrātṛśucā mṛtā /",
  "GK21sokss_pu:19671": "kā śobhā jīvitenātra naṣṭe 'patyadvaye 'pi me // SoKss_9,3.155 //",
  "GK21sokss_pu:19672": "niścayeneti jalpantīṃ tāṃ sa vīravaro 'bravīt /",
  "GK21sokss_pu:19673": "evaṃ kuruṣva kim vacmi nahīdānīm anindite // SoKss_9,3.156 //",
  "GK21sokss_pu:19674": "apatyaśokaikamaye saṃsāre 'sti sukhaṃ tava /",
  "GK21sokss_pu:19675": "tatpratīkṣasva yāvatte racayāmi citāmaham // SoKss_9,3.157 //",
  "GK21sokss_pu:19676": "ity uktvātra sthitair devīkṣetranirmāṇadārubhiḥ /",
  "GK21sokss_pu:19677": "nyastāpatyaśavāṃ cakre dīpāgnijvalitāṃ citām // SoKss_9,3.158 //",
  "GK21sokss_pu:19678": "tato dharmavatī bhāryā pādau tasya praṇamya sā /",
  "GK21sokss_pu:19679": "janmāntare 'pi me bhūyādaryaputra patirbhavān // SoKss_9,3.159 //",
  "GK21sokss_pu:19680": "śivaṃ rājño 'stu cety uktvā sādhvī tasmiṃścitānale /",
  "GK21sokss_pu:19681": "jvālājaṭāle nyapatacchītalahradalīlayā // SoKss_9,3.160 //",
  "GK21sokss_pu:19682": "tatsa vikramatuṅgaś ca dṛṣṭvā guptasthito nṛpaḥ /",
  "GK21sokss_pu:19683": "kenaiṣāmanṛṇo 'haṃ syāmityāsīddhyānamohitaḥ // SoKss_9,3.161 //",
  "GK21sokss_pu:19684": "tato vīravaraḥ so 'pi dhīracetā vyacintayat /",
  "GK21sokss_pu:19685": "saṃpannaṃ svāmikāryaṃ me sākṣād divyā hi vākchrutā // SoKss_9,3.162 //",
  "GK21sokss_pu:19686": "bhuktānnapiṇḍaḥ saṃśuddhaḥ prabhostadadhunā mayā /",
  "GK21sokss_pu:19687": "sarvamiṣṭaṃ vyayīkṛtya bharaṇīyaṃ kuṭumbakam // SoKss_9,3.163 //",
  "GK21sokss_pu:19688": "ekasyātmabharitvena ca cakāstyeva jīvitam /",
  "GK21sokss_pu:19689": "tat kiṃ nātmopahāreṇāpy arcayāmy ambikām imām // SoKss_9,3.164 //",
  "GK21sokss_pu:19690": "iti vīravaraḥ sattvaniṣṭhaḥ saṃkalpya caṇḍikām /",
  "GK21sokss_pu:19691": "devīṃ tāṃ varadāṃ pūrvaṃ sa stotreṇopatasthivān // SoKss_9,3.165 //",
  "GK21sokss_pu:19692": "maheśvari namastubhyaṃ praṇatābhayadāyini /",
  "GK21sokss_pu:19693": "saṃsārapaṅkam agraṃ māṃ śaraṇāgatamuddhara // SoKss_9,3.166 //",
  "GK21sokss_pu:19694": "tvaṃ prāṇaśaktir bhūtānāṃ tvayedaṃ ceṣṭate jagat /",
  "GK21sokss_pu:19695": "sṛṣṭer ādau svasaṃbhūtā svayaṃ dṛṣṭāsi śaṃbhunā // SoKss_9,3.167 //",
  "GK21sokss_pu:19696": "jvalantī viśvamudbhāsya durnirīkṣyeṇa tejasā /",
  "GK21sokss_pu:19697": "uccaṇḍākāṇḍabālārkakoṭipaṅktirivoditā // SoKss_9,3.168 //",
  "GK21sokss_pu:19698": "bhujānāṃ cakravālena saṃchāditadigantarā /",
  "GK21sokss_pu:19699": "khaḍgakheṭakakodaṇḍaśaraśūlādidhāriṇā // SoKss_9,3.169 //",
  "GK21sokss_pu:19700": "saṃstutāsi ca tenaiva devenaivaṃ triśūlinā /",
  "GK21sokss_pu:19701": "namas te caṇḍi cāmuṇḍe maṅgale tripure jaye // SoKss_9,3.170 //",
  "GK21sokss_pu:19702": "ekānaṃśe śive durge nārāyaṇi sarasvati /",
  "GK21sokss_pu:19703": "bhadrakāli mahālakṣmi siddhe ruruvidāriṇi // SoKss_9,3.171 //",
  "GK21sokss_pu:19704": "tvaṃ gāyatrī mahārājñī revatī vindhyavāsinī /",
  "GK21sokss_pu:19705": "umā kātyāyanī ca tvaṃ śarvaparvatavāsinī // SoKss_9,3.172 //",
  "GK21sokss_pu:19706": "ityādibhir nāmabhis tvām devi stutiparaṃ haram /",
  "GK21sokss_pu:19707": "śrutvā skando vasiṣṭhaś ca brahmādyās tvāṃ ca tuṣṭuvuḥ // SoKss_9,3.173 //",
  "GK21sokss_pu:19708": "stuvantas tvāṃ ca bhagavaty amarā ṛṣayo narāḥ /",
  "GK21sokss_pu:19709": "īpsitābhyadhikān kāmān prāptāś ca prāpnuvanti ca // SoKss_9,3.174 //",
  "GK21sokss_pu:19710": "tanme prasīda varade gṛhāṇa tvamimāmapi /",
  "GK21sokss_pu:19711": "maccharīropahārārcāṃ śreyo rājño 'stu matprabhoḥ // SoKss_9,3.175 //",
  "GK21sokss_pu:19712": "ity udīrya śiraśchettuṃ yāvadicchati sa svakam /",
  "GK21sokss_pu:19713": "udabhūdbhāratī tāvadaśarīrā nabhastalāt // SoKss_9,3.176 //",
  "GK21sokss_pu:19714": "mā kārṣīḥ sāhasaṃ putra sattvenaivāmunā hy aham /",
  "GK21sokss_pu:19715": "suprītā tava tanmattaḥ prārthayesvepsitaṃ varam // SoKss_9,3.177 //",
  "GK21sokss_pu:19716": "tac chrutvā so 'bravīdvīravarastuṣṭāsi devi cet /",
  "GK21sokss_pu:19717": "rajā vikramatuṅgastajjīvatvanyatsamāśatam // SoKss_9,3.178 //",
  "GK21sokss_pu:19718": "bhāryāpatyāni jīvantu mama ceti vare 'rthite /",
  "GK21sokss_pu:19719": "tena bhūyaḥ samudabhūdevamastviti vāgdivaḥ // SoKss_9,3.179 //",
  "GK21sokss_pu:19720": "tatkṣaṇaṃ te ca jīvantas trayo 'pyuttasthurakṣataiḥ /",
  "GK21sokss_pu:19721": "dehair dharmavatī sattvavaro vīravatī ca sā // SoKss_9,3.180 //",
  "GK21sokss_pu:19722": "tato vīravaro hṛṣṭo bodhitāndevyanugrahāt /",
  "GK21sokss_pu:19723": "nītvā tānsvagṛhaṃ sarvānrājño dvāramagātpunaḥ // SoKss_9,3.181 //",
  "GK21sokss_pu:19724": "nṛpo vikramatuṅgaś ca taddṛṣṭvā hṛṣṭavismitaḥ /",
  "GK21sokss_pu:19725": "gatvā punastaṃ prāsādamārohastvamalakṣitaḥ // SoKss_9,3.182 //",
  "GK21sokss_pu:19726": "siṃhadvāre sthitaḥ ko 'tretyupariṣṭāduvāca ca /",
  "GK21sokss_pu:19727": "tac chrutvādhaḥsthito vīravarastaṃ pratyuvāca saḥ // SoKss_9,3.183 //",
  "GK21sokss_pu:19728": "ahaṃ sthito 'tra tāṃ ca strīṃ vīkṣituṃ gatavāhanam /",
  "GK21sokss_pu:19729": "devateva ca sā kvāpi dṛṣṭanaṣṭeva me gatā // SoKss_9,3.184 //",
  "GK21sokss_pu:19730": "śrutvaitatkṛtsnavṛttāntaṃ dṛṣṭvā so 'tyantamadbhutam /",
  "GK21sokss_pu:19731": "bhūbhṛdvikramatuṅgo 'tra rātrāveko vyacintayat // SoKss_9,3.185 //",
  "GK21sokss_pu:19732": "aho apūrvaḥ ko 'pyeṣa puruṣātiśayo bata /",
  "GK21sokss_pu:19733": "yaḥ karotīdṛśaṃ ślāghyamullekhaṃ na ca śaṃsati // SoKss_9,3.186 //",
  "GK21sokss_pu:19734": "gambhīro 'pi viśālo 'pi mahāsattvo 'pi nāmbudhiḥ /",
  "GK21sokss_pu:19735": "acalena mahāvātasparśe 'pi spardhate 'munā // SoKss_9,3.187 //",
  "GK21sokss_pu:19736": "parokṣaṃ niśi yenaivaṃ putradāravyayena me /",
  "GK21sokss_pu:19737": "prāṇāḥ pradattās tasyāsya kuryāṃ kāṃ pratyupakriyām // SoKss_9,3.188 //",
  "GK21sokss_pu:19738": "ityādyākalayanrājā prāsādādavatīrya saḥ /",
  "GK21sokss_pu:19739": "praviśyābhyantaraṃ rātriṃ smayamāno nināya tām // SoKss_9,3.189 //",
  "GK21sokss_pu:19740": "prātaś ca sa mahāsthāne tasminvīravare sthite /",
  "GK21sokss_pu:19741": "tadīyaṃ kathayām āsa tadrātricaritādbhutam // SoKss_9,3.190 //",
  "GK21sokss_pu:19742": "tataḥ saṃstūyamānasya sarvair vīravarasya saḥ /",
  "GK21sokss_pu:19743": "babandha tasya sasutasyāpi paṭṭaṃ narādhipaḥ // SoKss_9,3.191 //",
  "GK21sokss_pu:19744": "prādādbahūṃś ca viṣayānaśvānratnāni vāraṇān /",
  "GK21sokss_pu:19745": "daśa kāñcanakoṭīś ca vṛttiṃ ṣaṣṭiguṇāmapi // SoKss_9,3.192 //",
  "GK21sokss_pu:19746": "tatkṣaṇādrājatulyaś ca so 'bhūdvīravaro dvijaḥ /",
  "GK21sokss_pu:19747": "ucchritenātapatreṇa kṛtārthaḥ sakuṭumbakaḥ // SoKss_9,3.193 //",
  "GK21sokss_pu:19748": "iti sa kathāṃ kathayitvā vidadhānaḥ prastutopasaṃhāram /",
  "GK21sokss_pu:19749": "naravāhanadattaṃ taṃ punaravadadgomukho mantrī // SoKss_9,3.194 //",
  "GK21sokss_pu:19750": "evaṃ deva kṣmābhṛtāmekavīrā bhṛtyāḥ kecit puṇyayogān milanti /",
  "GK21sokss_pu:19751": "ye svāmyarthe tyaktadehādyapekṣāḥ asmyaglokau dvau susattvā jayanti // SoKss_9,3.195 //",
  "GK21sokss_pu:19752": "tadeṣa tādṛgvidha eva dṛśyate dvijapravīrastava deva sevakaḥ /",
  "GK21sokss_pu:19753": "navāgataḥ sattvaguṇādhikādhikaḥ pralambabāhuḥ sthirasauṣṭhavākṛtiḥ // SoKss_9,3.196 //",
  "GK21sokss_pu:19754": "iti nijasacivādudārasattvo vipulamater avadhārya gomukhāt saḥ /",
  "GK21sokss_pu:19755": "naravāhanadattarājaputro hṛdi paritoṣamanuttamaṃ babhāra // SoKss_9,3.197 //",
  "GK21sokss_pu:19756": "iti mahākaviśrīsomadevabhaṭṭaviracite kathāsaritsāgare 'laṃkāravatīlambake tṛtīyas taraṅgaḥ /",
  "GK21sokss_pu:19757": "caturthas taraṅgaḥ /",
  "GK21sokss_pu:19758": "evaṃ sa nivasaṃs tatra vatseśasya pitur gṛhe /",
  "GK21sokss_pu:19759": "gomukhādyaiḥ svasacivaiḥ sevyamāno 'nurāgibhiḥ // SoKss_9,4.1 //",
  "GK21sokss_pu:19760": "viharaṃś cāpy alaṃkāravatyā devyānuraktayā /",
  "GK21sokss_pu:19761": "mānavighnāsahodgāḍhatatpremamuṣiterṣyayā // SoKss_9,4.2 //",
  "GK21sokss_pu:19762": "naravāhanadatto 'tha kadācinmṛgakānanam /",
  "GK21sokss_pu:19763": "jagāma rathamāruhya paścādārūḍhagomukhaḥ // SoKss_9,4.3 //",
  "GK21sokss_pu:19764": "pralambabāhau tasmiṃśca vipravīre 'grayāyini /",
  "GK21sokss_pu:19765": "cakārākheṭakakrīḍāṃ sa tatra sahito 'nugaiḥ // SoKss_9,4.4 //",
  "GK21sokss_pu:19766": "sarvaprāṇena dhāvatsu rathāśveṣvapi tasya saḥ /",
  "GK21sokss_pu:19767": "pralambabāhus tadvegaṃ vijitya purato yayau // SoKss_9,4.5 //",
  "GK21sokss_pu:19768": "so 'vadhītsāyakaiḥ siṃhavyāghrādīnsyandane sthitaḥ /",
  "GK21sokss_pu:19769": "pralambabāhus tvasinā pādacārī jaghāna tān // SoKss_9,4.6 //",
  "GK21sokss_pu:19770": "aho śauryamaho jaṅghājavo 'syeti visismiye /",
  "GK21sokss_pu:19771": "naravāhanadattaś ca dṛṣṭvā dṛṣṭvā sa taṃ dvijam // SoKss_9,4.7 //",
  "GK21sokss_pu:19772": "kṛtākheṭaḥ pariśrāntaḥ sa sasārathigomukhaḥ /",
  "GK21sokss_pu:19773": "pralambabāhau subhaṭe tasminnagrasare tataḥ // SoKss_9,4.8 //",
  "GK21sokss_pu:19774": "rathārūḍhastṛṣākrāntaḥ salilānveṣaṇakramāt /",
  "GK21sokss_pu:19775": "vatseśvarātmajo dūraṃ viveśānyanmahāvanam // SoKss_9,4.9 //",
  "GK21sokss_pu:19776": "tatrotphullahiraṇyābjaṃ divyaṃ prāpa mahatsaraḥ /",
  "GK21sokss_pu:19777": "dvitīyam iva bahvarkabimbaṃ bhūmigataṃ nabhaḥ // SoKss_9,4.10 //",
  "GK21sokss_pu:19778": "tatra sa snātapītāmbhāḥ kṛtasnānādisānugaḥ /",
  "GK21sokss_pu:19779": "tadekadeśe caturo dūrādaikṣata pūruṣān // SoKss_9,4.11 //",
  "GK21sokss_pu:19780": "divyākṛtīn divyavastrān divyābharaṇabhūṣitān /",
  "GK21sokss_pu:19781": "hemāmbujāni sarasastasmāduccitya gṛhṇataḥ // SoKss_9,4.12 //",
  "GK21sokss_pu:19782": "upāgātkautukāttāṃś ca pṛṣṭaḥ ko 'sīti tair api /",
  "GK21sokss_pu:19783": "anvayaṃ nāma vṛttāntaṃ nijaṃ tebhyaḥ śaśaṃsa saḥ // SoKss_9,4.13 //",
  "GK21sokss_pu:19784": "te 'pyevaṃ darśanaprītāḥ pṛṣṭavantaṃ tamabruvan /",
  "GK21sokss_pu:19785": "asti madhye mahāmbhodheḥ śrīmaddvīpavaraṃ mahat // SoKss_9,4.14 //",
  "GK21sokss_pu:19786": "yan nārikeladvīpākhyaṃ khyātaṃ jagati sundaram /",
  "GK21sokss_pu:19787": "tatra santi ca catvāraḥ parvatā diyabhūmayaḥ // SoKss_9,4.15 //",
  "GK21sokss_pu:19788": "maināko vṛṣabhaścakro balāhaka iti smṛtāḥ /",
  "GK21sokss_pu:19789": "caturṣu teṣu catvāro nivasāma ime vayam // SoKss_9,4.16 //",
  "GK21sokss_pu:19790": "eko 'smākaṃ rūpasiddhirnāmnā vividharūpadhṛt /",
  "GK21sokss_pu:19791": "pramāṇasiddhiraparo bṛhatsūkṣmapramāṇadṛk // SoKss_9,4.17 //",
  "GK21sokss_pu:19792": "jñānasiddhistṛtīyaś ca bhaviṣyadbhūtabhāvyavit /",
  "GK21sokss_pu:19793": "devasiddhiścaturtho 'pi sarvadaivatasiddhibhṛt // SoKss_9,4.18 //",
  "GK21sokss_pu:19794": "te vayaṃ hemakamalānyetānyādāya sāṃpratam /",
  "GK21sokss_pu:19795": "devaṃ pūjayituṃ yāmaḥ śvetadvīpe śriyaḥ patim // SoKss_9,4.19 //",
  "GK21sokss_pu:19796": "tadbhaktā hi vayaṃ sarve tatprasādena cādriṣu /",
  "GK21sokss_pu:19797": "teṣu sveṣvādhipatyaṃ naḥ siddhiyuktāś ca saṃpadaḥ // SoKss_9,4.20 //",
  "GK21sokss_pu:19798": "tadehi darśayāmas te śvetadvīpe hariṃ prabhum /",
  "GK21sokss_pu:19799": "nayāmastvantarikṣeṇa yadi te rocate sakhe // SoKss_9,4.21 //",
  "GK21sokss_pu:19800": "ity uktavadbhis taiḥ sākaṃ devaputrais tatheti saḥ /",
  "GK21sokss_pu:19801": "naravāhanadatto 'tra svādhīnāmbuphalādike // SoKss_9,4.22 //",
  "GK21sokss_pu:19802": "gomukhādīnavasthāpya śvetadvīpaṃ vihāyasā /",
  "GK21sokss_pu:19803": "yayau gṛhītaḥ svotsaṅge tanmadhyāddevasiddhinā // SoKss_9,4.23 //",
  "GK21sokss_pu:19804": "tatrāvatīrya gaganād dūrād evopasṛtya ca /",
  "GK21sokss_pu:19805": "pārśvasthitābdhitanayaṃ pādāntasthavasuṃdharam // SoKss_9,4.24 //",
  "GK21sokss_pu:19806": "śaṅkhacakragadāpadmaiḥ sevyamānaṃ savigrahaiḥ /",
  "GK21sokss_pu:19807": "bhaktyopagīyamānaṃ ca gandharvair nāradādibhiḥ // SoKss_9,4.25 //",
  "GK21sokss_pu:19808": "praṇamyamānaṃ devaiś ca siddhair vidyādharais tathā /",
  "GK21sokss_pu:19809": "agropaviṣṭagaruḍaṃ śeṣaśayyāgataṃ harim // SoKss_9,4.26 //",
  "GK21sokss_pu:19810": "sa dadarśa caturbhistaiḥ prāpito devaputrakaiḥ /",
  "GK21sokss_pu:19811": "kasya nābhyudaye heturbhavetsādhusamāgamaḥ // SoKss_9,4.27 //",
  "GK21sokss_pu:19812": "tato 'rcitaṃ devaputraiḥ kaśyapādyaiś ca saṃstutam /",
  "GK21sokss_pu:19813": "naravāhanadattas tamastauṣītprāñjaliḥ prabhum // SoKss_9,4.28 //",
  "GK21sokss_pu:19814": "namo 'stu tubhyaṃ bhagavan bhaktakalpamahīruha /",
  "GK21sokss_pu:19815": "lakṣmīkalpalatāśliṣṭavapuṣe 'bhīṣṭadāyine // SoKss_9,4.29 //",
  "GK21sokss_pu:19816": "namas te divyahaṃsāya sanmānasanivāsine /",
  "GK21sokss_pu:19817": "satatoditanādāya parākāśavihāriṇe // SoKss_9,4.30 //",
  "GK21sokss_pu:19818": "tubhyaṃ namo 'tisarvāya sarvābhyantaravartine /",
  "GK21sokss_pu:19819": "guṇātikrāntarūpāya pūrṇaṣāḍguṇyamūrtaye // SoKss_9,4.31 //",
  "GK21sokss_pu:19820": "brahmā te nābhikamale svadhyāyodyan mṛdudhvaniḥ /",
  "GK21sokss_pu:19821": "tadbhūtānekacaraṇo 'py eṣa ṣaṭcāraṇāyate // SoKss_9,4.32 //",
  "GK21sokss_pu:19822": "bhūmipādo dyumūrdhā tvaṃ dikśrotro 'rkendulocanaḥ /",
  "GK21sokss_pu:19823": "brahmāṇḍajaṭharaḥ ko'pi puruṣo gīyase budhaiḥ // SoKss_9,4.33 //",
  "GK21sokss_pu:19824": "tvatto dhāmanidheścāsau bhūtagrāmo vijṛmbhate /",
  "GK21sokss_pu:19825": "nātha sphuliṅgasaṃghāta iva prajvalato 'nalāt // SoKss_9,4.34 //",
  "GK21sokss_pu:19826": "punaś ca praviśatyeṣa tvām eva pralayāgame /",
  "GK21sokss_pu:19827": "dinānte vigrahavrāta iva vāsamahādrumam // SoKss_9,4.35 //",
  "GK21sokss_pu:19828": "sṛjasy ullasitaḥ svāṃśāṃs tvam etān bhuvaneśvarān /",
  "GK21sokss_pu:19829": "anantavelākṣubhitas taraṅgān iva vāridhiḥ // SoKss_9,4.36 //",
  "GK21sokss_pu:19830": "viśvarūpo 'py arūpastvaṃ viśvakarmāpi cākriyaḥ /",
  "GK21sokss_pu:19831": "viśvādhāro 'py anādhāraḥ kaḥ sa tattvamavaiti te // SoKss_9,4.37 //",
  "GK21sokss_pu:19832": "tāṃ tāmṛddhiṃ surāḥ prāptāstvatprasannekṣaṇekṣitāḥ /",
  "GK21sokss_pu:19833": "tatprasīda prapannaṃ māṃ paśya paśyārdrayā dṛśā // SoKss_9,4.38 //",
  "GK21sokss_pu:19834": "evaṃ kṛtastutiṃ dṛṣṭvā saprasādena cakṣuṣā /",
  "GK21sokss_pu:19835": "naravāhanadattaṃ taṃ harirnāradam abhyadhāt // SoKss_9,4.39 //",
  "GK21sokss_pu:19836": "gaccha kṣīrodasaṃbhūtā yā varāpsarasaḥ purā /",
  "GK21sokss_pu:19837": "nyāsīkṛtya mayāhas te śakrasya sthāpitāḥ svakāḥ // SoKss_9,4.40 //",
  "GK21sokss_pu:19838": "tāstasmānmama vākyena mṛgayitvā mahāmune /",
  "GK21sokss_pu:19839": "āropya tadrathe sarvāḥ satvaraṃ tvamihānaya // SoKss_9,4.41 //",
  "GK21sokss_pu:19840": "ity ukto hariṇā gatvā nāradaḥ sa tatheti tāḥ /",
  "GK21sokss_pu:19841": "āninye 'psarasaḥ śakrāttadrathena samātaliḥ // SoKss_9,4.42 //",
  "GK21sokss_pu:19842": "tena tāsūpanītāsu praṇatenāpsaraḥsvatha /",
  "GK21sokss_pu:19843": "vatsarājatanūjaṃ taṃ bhagavānādideśa saḥ // SoKss_9,4.43 //",
  "GK21sokss_pu:19844": "naravāhanadattaitāstubhyamapsaraso mayā /",
  "GK21sokss_pu:19845": "dattā vidyādharendrāṇāṃ bhaviṣyaccakravartine // SoKss_9,4.44 //",
  "GK21sokss_pu:19846": "tvamāsāmucito bhartā bhāryāścaitāstavocitāḥ /",
  "GK21sokss_pu:19847": "kāmadevāvatāro hi nirmitastvaṃ purāriṇā // SoKss_9,4.45 //",
  "GK21sokss_pu:19848": "tac chrutvā pādapatite tasminvatseśvarātmaje /",
  "GK21sokss_pu:19849": "labdhaprasādamudite harirmātalimādiśat // SoKss_9,4.46 //",
  "GK21sokss_pu:19850": "naravāhanadatto 'sāv apsaraḥ sahitastvayā /",
  "GK21sokss_pu:19851": "prāpyatāṃ svagṛhaṃ yāvat pathā yenāyamicchati // SoKss_9,4.47 //",
  "GK21sokss_pu:19852": "evaṃ bhagavatādiṣṭe sāpsaraskaḥ praṇamya tam /",
  "GK21sokss_pu:19853": "naravāhanadattaḥ sa rathaṃ mātalisārathim // SoKss_9,4.48 //",
  "GK21sokss_pu:19854": "āruhya devaputraistaiḥ sākaṃ kṛtanimantraṇaiḥ /",
  "GK21sokss_pu:19855": "nārikelamagāddvīpaṃ devaiścaiva kṛtaspṛhaḥ // SoKss_9,4.49 //",
  "GK21sokss_pu:19856": "tatra tair arcito rūpasiddhiprabhṛtibhiḥ kṛtī /",
  "GK21sokss_pu:19857": "caturbhir divyapuruṣaiḥ śakrasārathinā yutaḥ // SoKss_9,4.50 //",
  "GK21sokss_pu:19858": "mainākavṛṣabhādyeṣu tannivāsādriṣu kramāt /",
  "GK21sokss_pu:19859": "apsarobhiḥ samaṃ tābhiḥ svargaspardhiṣvaraṃsta saḥ // SoKss_9,4.51 //",
  "GK21sokss_pu:19860": "madhumāsāgamotphullanānātaruvanāsu ca /",
  "GK21sokss_pu:19861": "vijahāra tadudyānavanabhūmiṣu kautukī // SoKss_9,4.52 //",
  "GK21sokss_pu:19862": "paśyaitāstarumañjaryaḥ pṛthupuṣpavilocanaiḥ /",
  "GK21sokss_pu:19863": "kāntaṃ vasantamāyāntaṃ paśyantīva vikasvaraiḥ // SoKss_9,4.53 //",
  "GK21sokss_pu:19864": "janmakṣetre 'tra mā bhūnnaḥ saṃtāpo 'rkakaroṣmajaḥ /",
  "GK21sokss_pu:19865": "itīvācchāditaṃ paśya phullaiḥ sarasijaiḥ saraḥ // SoKss_9,4.54 //",
  "GK21sokss_pu:19866": "paśyojjvalaṃ karṇikāram upetyāpi visaurabham /",
  "GK21sokss_pu:19867": "vimuñcantyalayo nīcaṃ śrīmantam iva sādhavaḥ // SoKss_9,4.55 //",
  "GK21sokss_pu:19868": "paśyeha kiṃnarīgītaiḥ kokilānāṃ ca kūjitaiḥ /",
  "GK21sokss_pu:19869": "rutair alīnāṃ saṃgītamṛturājasya tanyate // SoKss_9,4.56 //",
  "GK21sokss_pu:19870": "ityādi devaputrāste bruvāṇāstāmadarśayan /",
  "GK21sokss_pu:19871": "naravāhanadattāya tasmai svopavanāvalīm // SoKss_9,4.57 //",
  "GK21sokss_pu:19872": "tatpureṣv api cikrīḍa paśyanvatseśvarātmajaḥ /",
  "GK21sokss_pu:19873": "sa vasantotsavoddāmapranṛtyatpauracarcarīḥ // SoKss_9,4.58 //",
  "GK21sokss_pu:19874": "bubhuje sāpsaraskaś ca bhogānatrāmarocitān /",
  "GK21sokss_pu:19875": "sukṛto yatra gacchanti tatraiṣāmṛddhayo 'grataḥ // SoKss_9,4.59 //",
  "GK21sokss_pu:19876": "evaṃ sthitvā tricaturāndivasāndevaputrakān /",
  "GK21sokss_pu:19877": "naravāhanadattas tānsuhṛdo nijagāda saḥ // SoKss_9,4.60 //",
  "GK21sokss_pu:19878": "gacchāmyahaṃ svanagarīṃ tātasaṃdarśanotsukaḥ /",
  "GK21sokss_pu:19879": "tadyūyaṃ tāṃ purīmetya kṛtārthayata paśyata // SoKss_9,4.61 //",
  "GK21sokss_pu:19880": "tac chrutvā te 'bruvandṛṣṭaḥ sārastasyāḥ puro bhavān /",
  "GK21sokss_pu:19881": "kimanyatpraptividyena smartavyāstu vayaṃ tvayā // SoKss_9,4.62 //",
  "GK21sokss_pu:19882": "ity uktvā pratimuktastair upanītendrasadratham /",
  "GK21sokss_pu:19883": "naravāhanadatto 'sau mātaliṃ tam abhāṣata // SoKss_9,4.63 //",
  "GK21sokss_pu:19884": "yatradivyasarastīre sthitā me gomukhādayaḥ /",
  "GK21sokss_pu:19885": "tena mārgeṇa kauśāmbīṃ purīṃ prāpaya māmiti // SoKss_9,4.64 //",
  "GK21sokss_pu:19886": "tatas tatheti tenoktaḥ sāpsaraskaḥ sa tadrathe /",
  "GK21sokss_pu:19887": "āruhya tatsaraḥ prāpa gomukhādīndadarśa ca // SoKss_9,4.65 //",
  "GK21sokss_pu:19888": "āyāta svapathā śīghraṃ sarvaṃ vakṣyāmi vo gṛhe /",
  "GK21sokss_pu:19889": "ity uktvā tāṃś ca kauśāmbīṃ yayau śakrarathena saḥ // SoKss_9,4.66 //",
  "GK21sokss_pu:19890": "tatrāvatīrya nabhasaḥ pūjitaṃ preṣya mātalim /",
  "GK21sokss_pu:19891": "apsarobhir yutastābhiḥ sa viveśa svamandiram // SoKss_9,4.67 //",
  "GK21sokss_pu:19892": "sthāpayitvā ca tās tatra gatvā vatseśvarasya saḥ /",
  "GK21sokss_pu:19893": "tadāgamanahṛṣṭasya vavande caraṇau pituḥ // SoKss_9,4.68 //",
  "GK21sokss_pu:19894": "māturvāsavadattāyāḥ padmāvatyās tathaiva ca /",
  "GK21sokss_pu:19895": "abhyanandaṃś ca te 'pyenaṃ darśanātṛptacakṣuṣaḥ // SoKss_9,4.69 //",
  "GK21sokss_pu:19896": "tāvac ca sa rathārūḍho gomukho 'tra sasārathiḥ /",
  "GK21sokss_pu:19897": "pralambabāhunā tena vipreṇa samamāyayau // SoKss_9,4.70 //",
  "GK21sokss_pu:19898": "atha sthite mantrivarge pitrā pṛṣṭaḥ śaśaṃsa saḥ /",
  "GK21sokss_pu:19899": "naravāhanadattas taṃ svavṛttāntaṃ mahādbhutam // SoKss_9,4.71 //",
  "GK21sokss_pu:19900": "dadāti tasya kalyāṇamitrasaṃyogamīśvaraḥ /",
  "GK21sokss_pu:19901": "icchatyanugrahaṃ yasya kartuṃ sukṛtakarmaṇaḥ // SoKss_9,4.72 //",
  "GK21sokss_pu:19902": "iti śaṃsatsu sarveṣu rājā vatseśvaro 'tha saḥ /",
  "GK21sokss_pu:19903": "cakāra tuṣṭastanayasyācyutānugrahotsavam // SoKss_9,4.73 //",
  "GK21sokss_pu:19904": "dadarśa pādapatanāyānītā gomukhena ca /",
  "GK21sokss_pu:19905": "hariprasādalabdhāstāḥ sadāro 'psarasaḥ snuṣāḥ // SoKss_9,4.74 //",
  "GK21sokss_pu:19906": "devarūpāṃ devaratiṃ devamālāṃ tathaiva ca /",
  "GK21sokss_pu:19907": "devapriyāṃ caturthīṃ ca ceṭībhiḥ pṛṣṭanāmakāḥ // SoKss_9,4.75 //",
  "GK21sokss_pu:19908": "kvāhaṃ kva mayyapsaraso diṣṭyāhaṃ rājasūnunā /",
  "GK21sokss_pu:19909": "naravāhanadattena bhuvi svarnagarī kṛtā // SoKss_9,4.76 //",
  "GK21sokss_pu:19910": "itīvāvakirantī mā sindūraṃ vitatotsavā /",
  "GK21sokss_pu:19911": "caladraktapatākābhiḥ kauśāmbī dadṛśe tadā // SoKss_9,4.77 //",
  "GK21sokss_pu:19912": "naravāhanadattaś ca pitrordattotsavo dṛśoḥ /",
  "GK21sokss_pu:19913": "anyāḥ saṃbhāvayām āsa bhāryā mārgonmukhīrnijāḥ // SoKss_9,4.78 //",
  "GK21sokss_pu:19914": "tāścaturbhir dinair varṣair iva taṃ ca kṛśīkṛtāḥ /",
  "GK21sokss_pu:19915": "anandayan varṇayantyas tāṃ tāṃ virahavedanām // SoKss_9,4.79 //",
  "GK21sokss_pu:19916": "gomukho vanavāse ca rakṣato rathavājinaḥ /",
  "GK21sokss_pu:19917": "pralambabāhoḥ siṃhādivadhaśauryamavarṇayat // SoKss_9,4.80 //",
  "GK21sokss_pu:19918": "evaṃ śrutisukhāñ śṛṇvan kathālāpān ayantraṇān /",
  "GK21sokss_pu:19919": "nirvarṇayamś ca kāntānāṃ rūpaṃ sa nayanāmṛtam // SoKss_9,4.81 //",
  "GK21sokss_pu:19920": "kurvaṃścāṭūni ca pibanmadhūni sacivair yutaḥ /",
  "GK21sokss_pu:19921": "naravāhanadatto 'tra taṃ kālamavasatsukhī // SoKss_9,4.82 //",
  "GK21sokss_pu:19922": "ekadāntaralaṃkāravatīvāsagṛhe sthitaḥ /",
  "GK21sokss_pu:19923": "savayasyaḥ sa śuśrāva tūryakolāhalaṃ bahiḥ // SoKss_9,4.83 //",
  "GK21sokss_pu:19924": "tato hariśikhaṃ senāpatiṃ nijam uvāca saḥ /",
  "GK21sokss_pu:19925": "akasmātkuta etatsyāttūryanādo mahāniha // SoKss_9,4.84 //",
  "GK21sokss_pu:19926": "etac chrutvaiva nirgatya praviśya ca sa taṃ kṣaṇāt /",
  "GK21sokss_pu:19927": "vyajijñapaddhariśikho vatsarājasutaṃ prabhum // SoKss_9,4.85 //",
  "GK21sokss_pu:19928": "rudro nāma vaṇigdeva nagaryāmiha vidyate /",
  "GK21sokss_pu:19929": "itaḥ suvarṇadvīpaṃ ca sa jagāma vaṇijyayā // SoKss_9,4.86 //",
  "GK21sokss_pu:19930": "āgacchato nijas tasya saṃprāpto 'py arthasaṃcayaḥ /",
  "GK21sokss_pu:19931": "abdhau vahanabhaṅgena nimagno nāśamāgataḥ // SoKss_9,4.87 //",
  "GK21sokss_pu:19932": "uttīrṇaścātmanaivaiko deva jīvansa vāridheḥ /",
  "GK21sokss_pu:19933": "prāptaścādya dinaṃ ṣaṣṭhamihāpanno nijaṃ gṛham // SoKss_9,4.88 //",
  "GK21sokss_pu:19934": "dināni katicidyāvadiha tiṣṭhati duḥkhitaḥ /",
  "GK21sokss_pu:19935": "tāvat svārāmato daivātprāptastena nidhirmahān // SoKss_9,4.89 //",
  "GK21sokss_pu:19936": "tadgotrajānāṃ ca mukhājjñātaṃ vatseśvareṇa tat /",
  "GK21sokss_pu:19937": "tato 'dyāgatya tenāsau vijñapto vaṇijā prabhuḥ // SoKss_9,4.90 //",
  "GK21sokss_pu:19938": "saratnaughā mayā labdhāścatasro hemakoṭayaḥ /",
  "GK21sokss_pu:19939": "tadādiśati devaścedarpayiṣyāmi tā iti // SoKss_9,4.91 //",
  "GK21sokss_pu:19940": "jalāśayena muṣitaṃ dīnaṃ dṛṣṭvaiva vedhasā /",
  "GK21sokss_pu:19941": "kṛpayā saṃvibhaktaṃ tvāṃ ko muṣṇātyajaḍāśayaḥ // SoKss_9,4.92 //",
  "GK21sokss_pu:19942": "gaccha bhuṅkṣa yathākāmaṃ dhanaṃ prāptaṃ svabhūmitaḥ /",
  "GK21sokss_pu:19943": "iti vatseśvareṇāpi vyādiṣṭo 'sau vaṇiktataḥ // SoKss_9,4.93 //",
  "GK21sokss_pu:19944": "sa eṣa pādayo rājñaḥ patitvā harṣanirbharaḥ /",
  "GK21sokss_pu:19945": "tūryāṇi vādayanyāti svagṛhaṃ sānugo vaṇik // SoKss_9,4.94 //",
  "GK21sokss_pu:19946": "evaṃ hariśikhenoktāṃ śrutvā dhārmikatāṃ pituḥ /",
  "GK21sokss_pu:19947": "naravāhanadattaḥ svān sacivānvismito 'bravīt // SoKss_9,4.95 //",
  "GK21sokss_pu:19948": "yadi tāvad dharaty arthāṃs tadanveva dadāti kim /",
  "GK21sokss_pu:19949": "citramucchrāyapātābhyāṃ krīḍatīva vidhirnṛṇām // SoKss_9,4.96 //",
  "GK21sokss_pu:19950": "tac chrutvā gomukho 'vādīdīdṛśyeva gatirvidheḥ /",
  "GK21sokss_pu:19951": "samudraśūrasya kathā tathā cātra niśamyatām // SoKss_9,4.97 //",
  "GK21sokss_pu:19952": "babhūva nagaraṃ pūrvaṃ nṛpater harṣavarmaṇaḥ /",
  "GK21sokss_pu:19953": "sphītaṃ harṣapuraṃ nāma saurājyasukhitaprajam // SoKss_9,4.98 //",
  "GK21sokss_pu:19954": "tasminsamudraśūrākhyo nagare 'bhūnmahāvaṇik /",
  "GK21sokss_pu:19955": "kulajo dhārmiko dhīrasattvo bahudhaneśvaraḥ // SoKss_9,4.99 //",
  "GK21sokss_pu:19956": "sa vaṇijyāvaśādgacchansuvarṇadvīpamekadā /",
  "GK21sokss_pu:19957": "āruroha pravahaṇaṃ taṭaṃ prāpya mahāmbudheḥ // SoKss_9,4.100 //",
  "GK21sokss_pu:19958": "gacchatas tasya tenābdhau kiṃciccheṣe tadadhvani /",
  "GK21sokss_pu:19959": "ghoraḥ samudabhūnmegho vāyuś ca kṣobhitārṇavaḥ // SoKss_9,4.101 //",
  "GK21sokss_pu:19960": "tenormivegavikṣipte vahane makarāhate /",
  "GK21sokss_pu:19961": "bhagne parikaraṃ baddhvā so 'mbudhāvapatadvaṇik // SoKss_9,4.102 //",
  "GK21sokss_pu:19962": "yāvac ca bāhuvikṣepair vīro 'tra tarati kṣaṇam /",
  "GK21sokss_pu:19963": "tāvac ciramṛtaṃ prāpta puruṣaṃ pavaneritam // SoKss_9,4.103 //",
  "GK21sokss_pu:19964": "tadārūḍhaś ca bāhubhyāṃ kṣiptāmburvidhinaiva saḥ /",
  "GK21sokss_pu:19965": "nītaḥ suvarṇadvīpaṃ tad anukūlena vāyunā // SoKss_9,4.104 //",
  "GK21sokss_pu:19966": "tatrāvatīrṇaḥ puline sa tasmānmṛtamānuṣāt /",
  "GK21sokss_pu:19967": "kaṭīnibaddhaṃ sagranthiṃ tasyāvaikṣata śāṭakam // SoKss_9,4.105 //",
  "GK21sokss_pu:19968": "unmucya vīkṣate yāvac chāṭakaṃ kaṭito 'sya tat /",
  "GK21sokss_pu:19969": "tāvattadantarāddivyaṃ ratnāḍhyaṃ prāpa kaṇṭhakam // SoKss_9,4.106 //",
  "GK21sokss_pu:19970": "taṃ dṛṣṭvānarghamādāya kṛtasnānastutoṣa saḥ /",
  "GK21sokss_pu:19971": "manvāno 'bdhau vinaṣṭaṃ taddhanaṃ tasyāgratastṛṇam // SoKss_9,4.107 //",
  "GK21sokss_pu:19972": "tato gatvānna kalaśapurākhyaṃ nagaraṃ kramāt /",
  "GK21sokss_pu:19973": "hastasthakaṇṭhako devakulamekaṃ viveśa saḥ // SoKss_9,4.108 //",
  "GK21sokss_pu:19974": "tatra chāyopaviṣṭaḥ sa vārivyāyāmato bhṛśam /",
  "GK21sokss_pu:19975": "pariśrāntaḥ śanair nidrāṃ yayau vidhivimohitaḥ // SoKss_9,4.109 //",
  "GK21sokss_pu:19976": "suptasya tatra cākasmādāgatāḥ purarakṣiṇaḥ /",
  "GK21sokss_pu:19977": "dadṛśus tasya hastasthaṃ kaṇṭhakaṃ tamasaṃvṛtam // SoKss_9,4.110 //",
  "GK21sokss_pu:19978": "ayaṃ sa kaṇṭhako rājasutāyā iha kaṇṭhataḥ /",
  "GK21sokss_pu:19979": "hāritaścakrasenāyā dhruvaṃ cauro 'yam eva saḥ // SoKss_9,4.111 //",
  "GK21sokss_pu:19980": "ity uktvā taiḥ prabodhyāsau ninye rājakulaṃ vaṇik /",
  "GK21sokss_pu:19981": "tatra pṛṣṭaḥ svayaṃ rājñā sa yathāvṛttam abhyadhāt // SoKss_9,4.112 //",
  "GK21sokss_pu:19982": "mithyā vakty eṣa cauro 'yam imaṃ paśyata kaṇṭhakam /",
  "GK21sokss_pu:19983": "iti prasārya taṃ rājā yāvat sabhyān bravīti saḥ // SoKss_9,4.113 //",
  "GK21sokss_pu:19984": "tāvat prabhāsvaraṃ dṛṣṭvā nipatya nabhaso javāt /",
  "GK21sokss_pu:19985": "gṛdhrastaṃ kaṇṭhakaṃ hṛtvā jagāma kvāpy adarśanam // SoKss_9,4.114 //",
  "GK21sokss_pu:19986": "athātyārtasya vaṇijaḥ krandataḥ śaraṇaṃ śivam /",
  "GK21sokss_pu:19987": "vadhe rājñā krudhādiṣṭe śuśruve bhāratī divaḥ // SoKss_9,4.115 //",
  "GK21sokss_pu:19988": "mā sma rājanvadhīrenamasau harṣapurādvaṇik /",
  "GK21sokss_pu:19989": "sādhuḥ samuraśūrākhyo viṣaye 'bhyāgatastava // SoKss_9,4.116 //",
  "GK21sokss_pu:19990": "kaṇṭhako yena nīto 'bhūtsa cauraḥ purarakṣiṇām /",
  "GK21sokss_pu:19991": "bhayena vihvalo naśyannipastyābdhau mṛto niśi // SoKss_9,4.117 //",
  "GK21sokss_pu:19992": "ayaṃ tu tasya caurasya kāyaṃ prāpyādhiruhya ca /",
  "GK21sokss_pu:19993": "vaṇigbhagnapravahaṇastīrtvāmbhodhimihāgataḥ // SoKss_9,4.118 //",
  "GK21sokss_pu:19994": "tadā ca tatkaṭībaddhaśāṭakagranthito 'munā /",
  "GK21sokss_pu:19995": "vaṇijā kaṇṭhakaḥ prāpto na nīto 'nena ve gṛhāt // SoKss_9,4.119 //",
  "GK21sokss_pu:19996": "tadacauramimaṃ rājanvaṇijaṃ muñca dhārmikam /",
  "GK21sokss_pu:19997": "saṃmānya prahiṇuṣvainam ity uktvā virarāma vāk // SoKss_9,4.120 //",
  "GK21sokss_pu:19998": "etac chrutvā sa saṃtuṣya muktvā taṃ vaṇijaṃ vadhāt /",
  "GK21sokss_pu:19999": "samudraśūraṃ saṃmānya dhanai rājā visṛṣṭavān // SoKss_9,4.121 //",
  "GK21sokss_pu:20000": "sa ca prāptadhanaḥ krītabhāṇḍo bhūyo bhayaṃkaram /",
  "GK21sokss_pu:20001": "svadeśameṣyanvahanenottatārāmbudhiṃ vaṇik // SoKss_9,4.122 //",
  "GK21sokss_pu:20002": "tīrṇābdhiś ca tato gatvā sārthena saha sa kramāt /",
  "GK21sokss_pu:20003": "aṭavīṃ prāpadekasminvāsare divasātyaye // SoKss_9,4.123 //",
  "GK21sokss_pu:20004": "tasyāmāvasite sārthe rātrau tasmiṃś ca jāgrati /",
  "GK21sokss_pu:20005": "samudraśūro nyapataccaurasenātra durjayā // SoKss_9,4.124 //",
  "GK21sokss_pu:20006": "hanyamāne tayā sārthe bhāṇḍāṃstyaktvā palāyya saḥ /",
  "GK21sokss_pu:20007": "samūdraśūro nyagrodhamārūḍho 'bhūdalakṣitaḥ // SoKss_9,4.125 //",
  "GK21sokss_pu:20008": "hṛtāśeṣadhane yāte caurasainye bhayākulaḥ /",
  "GK21sokss_pu:20009": "tatraiva tāṃ tarau rātriṃ duḥkhārtaś ca nināya saḥ // SoKss_9,4.126 //",
  "GK21sokss_pu:20010": "prātas tasya taroḥ pṛṣṭhe gatadṛṣṭiḥ sa daivataḥ /",
  "GK21sokss_pu:20011": "dīpaprabhāmivāpaśyatsphurantīṃ pattramadhyagām // SoKss_9,4.127 //",
  "GK21sokss_pu:20012": "vismayāttatra cārūḍho gṛdhranīḍamavaikṣata /",
  "GK21sokss_pu:20013": "antaḥsthabhāsvarānargharatnābharaṇasaṃcayam // SoKss_9,4.128 //",
  "GK21sokss_pu:20014": "jagrāha tasmāt sarvaṃ tat tanmadhye prāpa kaṇṭhakam /",
  "GK21sokss_pu:20015": "taṃ sa yaṃ prāptavānsvarṇadvīpe gṛdhro 'harac ca yam // SoKss_9,4.129 //",
  "GK21sokss_pu:20016": "tataḥ prāptāmitadhano nyagrodhād avaruhya saḥ /",
  "GK21sokss_pu:20017": "hṛṣṭo gacchan kramāt prāpa nijaṃ harṣapuraṃ puram // SoKss_9,4.130 //",
  "GK21sokss_pu:20018": "tatra tasthau vaṇikso 'tha vītānyadraviṇaspṛhaḥ /",
  "GK21sokss_pu:20019": "samudraśūraḥ svajanaiḥ saha nandanyathecchayā // SoKss_9,4.131 //",
  "GK21sokss_pu:20020": "abdhau tatpatanaṃ so 'rthanāśastattaraṇaṃ tataḥ /",
  "GK21sokss_pu:20021": "sā kaṇṭhakasya ca prāptis tasyaivāpagamaḥ sa ca // SoKss_9,4.132 //",
  "GK21sokss_pu:20022": "sā niṣkāraṇanigrāhyadaśāvāptiḥ sa tatkṣaṇam /",
  "GK21sokss_pu:20023": "tuṣṭvāddvīpeśvarāllābhastadabdhestaraṇaṃ punaḥ // SoKss_9,4.133 //",
  "GK21sokss_pu:20024": "so 'tha sarvāpahāraś ca pathiḥ sauraiḥ samāgamāt /",
  "GK21sokss_pu:20025": "paryante tasya vaṇijastarupṛṣṭhāddhanāgamaḥ // SoKss_9,4.134 //",
  "GK21sokss_pu:20026": "tadevamīdṛśaṃ deva vicitraṃ ceṣṭitaṃ vidheḥ /",
  "GK21sokss_pu:20027": "sukṛtī cānubhūyaiva duḥkham apy aśrute sukham // SoKss_9,4.135 //",
  "GK21sokss_pu:20028": "iti gomukhataḥ śrutvā śraddhāyotthāya ca vyadhāt /",
  "GK21sokss_pu:20029": "naravāhanadatto 'tra snānādidivasakriyām // SoKss_9,4.136 //",
  "GK21sokss_pu:20030": "anyedyuretya cāsthānagataṃ taṃ bālasevakaḥ /",
  "GK21sokss_pu:20031": "śūraḥ samaratuṅgākhyo rājaputro vyajijñapat // SoKss_9,4.137 //",
  "GK21sokss_pu:20032": "deva saṅgrāmavarṣeṇa nāśito gotrajena me /",
  "GK21sokss_pu:20033": "deśaścaturbhir yuktena putrair vīrajitādibhiḥ // SoKss_9,4.138 //",
  "GK21sokss_pu:20034": "tadeṣa gatvā pañcāpi baddhvā tānānayāmy aham /",
  "GK21sokss_pu:20035": "prabhorviditamastvetadity uktvā tatra so 'gamat // SoKss_9,4.139 //",
  "GK21sokss_pu:20036": "tam alpasainyaṃ tān anyān bhūrisainyān avetya saḥ /",
  "GK21sokss_pu:20037": "vatseśvarasutas tasya dideśānu balaṃ nijam // SoKss_9,4.140 //",
  "GK21sokss_pu:20038": "so 'gṛhītvaiva tanmānī gatvā pañcāpi tānripūn /",
  "GK21sokss_pu:20039": "svabāhubhyāṃ raṇe jitvā saṃyamyānītavān samam // SoKss_9,4.141 //",
  "GK21sokss_pu:20040": "tathā jayinamāyāntaṃ vīraṃ saṃmānya sa prabhuḥ /",
  "GK21sokss_pu:20041": "naravāhanadattas taṃ praśaśaṃsa svasevakam // SoKss_9,4.142 //",
  "GK21sokss_pu:20042": "citram ākrāntaviṣayān sabalān indriyopamān /",
  "GK21sokss_pu:20043": "jitvānena ripūn pañca puruṣārthaḥ prasādhitaḥ // SoKss_9,4.143 //",
  "GK21sokss_pu:20044": "tac chrutvā gomukho 'vādīc chrutā ced deva nedṛśī /",
  "GK21sokss_pu:20045": "rājñaś camaravālasya kathā tac chṛṇu vacmi tām // SoKss_9,4.144 //",
  "GK21sokss_pu:20046": "hastināpuramityasti nagaraṃ tatra cābhavat /",
  "GK21sokss_pu:20047": "rājā cāmaravālākhyaḥ koṣadurgabalānvitaḥ // SoKss_9,4.145 //",
  "GK21sokss_pu:20048": "babhūvus tasya samarabālādyā bhūmyanantarāḥ /",
  "GK21sokss_pu:20049": "rājāno gotrajāste ca saṃbhūyaivamacintayan // SoKss_9,4.146 //",
  "GK21sokss_pu:20050": "ayaṃ camaravālo 'smānekaikaṃ bādhate sadā /",
  "GK21sokss_pu:20051": "tadete militāḥ sarve vidadhmo 'sya parābhavam // SoKss_9,4.147 //",
  "GK21sokss_pu:20052": "iti saṃmantrya pañcaite tajjayāya yiyāsavaḥ /",
  "GK21sokss_pu:20053": "prasthānalagnaṃ kṣitipāḥ papracchurgaṇakaṃ rahaḥ // SoKss_9,4.148 //",
  "GK21sokss_pu:20054": "apaśyansa śubhaṃ lagnaṃ paśyannaśakunāni ca /",
  "GK21sokss_pu:20055": "jagāda gaṇako nāsti lagnaṃ saṃvatsare 'tra vaḥ // SoKss_9,4.149 //",
  "GK21sokss_pu:20056": "yathā tathā ca yātānāṃ na yuṣmākaṃ bhavejjayaḥ /",
  "GK21sokss_pu:20057": "kiṃ cātra vo 'nubandhena samṛddhiṃ tasya paśyatām // SoKss_9,4.150 //",
  "GK21sokss_pu:20058": "bhogo nāma phalaṃ lakṣmyāḥ sa tasmādadhiko 'sti vaḥ /",
  "GK21sokss_pu:20059": "na cecchrutā śrūyatāṃ tatkathātra vaṇijordvayoḥ // SoKss_9,4.151 //",
  "GK21sokss_pu:20060": "babhūva kautukapuraṃ nāmeha nagaraṃ purā /",
  "GK21sokss_pu:20061": "tasminn anvarthanāmābhūd rājā bahusuvarṇakaḥ // SoKss_9,4.152 //",
  "GK21sokss_pu:20062": "yaśovarmeti tasyāsītsevakaḥ kṣatriyo yuvā /",
  "GK21sokss_pu:20063": "tasmai dātāpi sa nṛpo nādātkiṃcitkadācana // SoKss_9,4.153 //",
  "GK21sokss_pu:20064": "yadā yadā ca nṛpatistenārtyā yācyate sma saḥ /",
  "GK21sokss_pu:20065": "ādityaṃ darśayannevaṃ tam uvāca tadā tadā // SoKss_9,4.154 //",
  "GK21sokss_pu:20066": "ahamicchāmi te dātuṃ kiṃ punarbhagavānayam /",
  "GK21sokss_pu:20067": "tubhyaṃ necchati me dātuṃ kiṃ karomyucyatāmiti // SoKss_9,4.155 //",
  "GK21sokss_pu:20068": "tataḥ so 'vasaraṃ cinvan yāvat tiṣṭhati duḥkhitaḥ /",
  "GK21sokss_pu:20069": "sūryoparāgasamayas tāvad atrāgato 'bhavat // SoKss_9,4.156 //",
  "GK21sokss_pu:20070": "tatkālaṃ sa yaśovarmā gatvā satatasevakaḥ /",
  "GK21sokss_pu:20071": "nṛpaṃ bhūrimahādānapravṛttaṃ taṃ vyajijñapat // SoKss_9,4.157 //",
  "GK21sokss_pu:20072": "yo dadāti na te tubhyaṃ dātuṃ saiṣa raviḥ prabho /",
  "GK21sokss_pu:20073": "grasto 'dya vairiṇā yāvat tāvat kiṃcit prayaccha me // SoKss_9,4.158 //",
  "GK21sokss_pu:20074": "tac chrutvā sa hasitvā ca dattadāno mahīpatiḥ /",
  "GK21sokss_pu:20075": "dadau vastrahiraṇyādi tasmai bahusuvarṇakam // SoKss_9,4.159 //",
  "GK21sokss_pu:20076": "kramattasmindhane bhukte khinnaḥ so 'dadati prabhau /",
  "GK21sokss_pu:20077": "mṛtajāniryaśovarmā prayayau vindhyavāsinīm // SoKss_9,4.160 //",
  "GK21sokss_pu:20078": "kiṃ nirarthena dehena jīvatāpi mṛtena me /",
  "GK21sokss_pu:20079": "tyakṣyāmyetaṃ puro devyā varaṃ prāpsyāmi vepsitam // SoKss_9,4.161 //",
  "GK21sokss_pu:20080": "ityagre vindhyavāsinyāḥ saṃviṣṭo darbhasaṃstare /",
  "GK21sokss_pu:20081": "tanmanāḥ sa nirāhārastapo mahadatapyata // SoKss_9,4.162 //",
  "GK21sokss_pu:20082": "ādiśattaṃ ca sā svapne devī tuṣṭāsmi putra te /",
  "GK21sokss_pu:20083": "dadāmyarthaśriyaṃ kiṃ te kiṃ vā bhogaśriyaṃ vada // SoKss_9,4.163 //",
  "GK21sokss_pu:20084": "tac chrutvā sa yaśovarma devīṃ tāṃ pratyabhāṣata /",
  "GK21sokss_pu:20085": "etayor nipuṇaṃ vedmi nāhaṃ bhedaṃ śriyoriti // SoKss_9,4.164 //",
  "GK21sokss_pu:20086": "tatas tamavadaddevī svadeśe tarhi yau tava /",
  "GK21sokss_pu:20087": "bhogavarmārthavarmāṇau vidyete vaṇijāvubhau // SoKss_9,4.165 //",
  "GK21sokss_pu:20088": "tayor gatvā śriyaṃ paśya tato yatsadṛśī ca te /",
  "GK21sokss_pu:20089": "rociṣyate tatsadṛśī tvayāgatyārthyatāmiti // SoKss_9,4.166 //",
  "GK21sokss_pu:20090": "etac chrutvā prabudhyaiva sa prātaḥ kṛtapāraṇaḥ /",
  "GK21sokss_pu:20091": "svadeśaṃ kautukaparaṃ yaśovarmā tato yayau // SoKss_9,4.167 //",
  "GK21sokss_pu:20092": "tatrāgātprathamaṃ tāvat sa gṛhānarthavarmaṇaḥ /",
  "GK21sokss_pu:20093": "asaṃkhyahemaratnādivyavahārārjitaśriyaḥ // SoKss_9,4.168 //",
  "GK21sokss_pu:20094": "paśyaṃstāṃ saṃpadaṃ tasya yathāvattam upāyayau /",
  "GK21sokss_pu:20095": "kṛtātithyaś ca tenāsau bhojanāya nyamantryata // SoKss_9,4.169 //",
  "GK21sokss_pu:20096": "tato 'trābhuṅkta saghṛtaṃ samāṃsavyañjanaṃ ca saḥ /",
  "GK21sokss_pu:20097": "prāghuṇocitamāhāraṃ pārśve tasyārthavarmaṇaḥ // SoKss_9,4.170 //",
  "GK21sokss_pu:20098": "arthavarmā tu bhuṅkte sma ghṛtārdhapalasaṃyutān /",
  "GK21sokss_pu:20099": "saktūn bhaktam api stokaṃ māṃsavyañjanam alpakam // SoKss_9,4.171 //",
  "GK21sokss_pu:20100": "sārthavāha kimetāvadaśnāsīti sakautukam /",
  "GK21sokss_pu:20101": "sa yaśovarmaṇā pṛṣṭo vaṇigevam abhāṣata // SoKss_9,4.172 //",
  "GK21sokss_pu:20102": "adya tvaduparodhena samāṃsavyañjanaṃ mayā /",
  "GK21sokss_pu:20103": "bhuktaṃ stokaṃ ghṛtasyārdhapalaṃ bhuktaṃ ca saktavaḥ // SoKss_9,4.173 //",
  "GK21sokss_pu:20104": "sadā tu ghṛtakarṣaṃ ca saktūṃścāśnāmi kevalān /",
  "GK21sokss_pu:20105": "ato 'dhikaṃ me mandāgnerudare naiva jīryate // SoKss_9,4.174 //",
  "GK21sokss_pu:20106": "tac chrutvā sa yaśovarmā vicikitsannininda tām /",
  "GK21sokss_pu:20107": "hṛdayena śriyaṃ tasya viphalāmarthavarmaṇaḥ // SoKss_9,4.175 //",
  "GK21sokss_pu:20108": "tato niśāgame bhaktaṃ kṣīraṃ cānāyayatpunaḥ /",
  "GK21sokss_pu:20109": "arthavarmā vaṇiktasya sa yaśovarmaṇaḥ kṛte // SoKss_9,4.176 //",
  "GK21sokss_pu:20110": "yaśovarmā ca bhūyastadyathākāmamabhuṅkta saḥ /",
  "GK21sokss_pu:20111": "athavarmāpi sa tadā kīrasyekaṃ palaṃ papau // SoKss_9,4.177 //",
  "GK21sokss_pu:20112": "tatraiva caikasthāne tāv āstīrṇaśayanāv ubhau /",
  "GK21sokss_pu:20113": "yaśovarmārthavarmāṇau śanair nidrām upeyatuḥ // SoKss_9,4.178 //",
  "GK21sokss_pu:20114": "niśīthe ca yaśovarmā svapne 'paśyad aśaṅkitam /",
  "GK21sokss_pu:20115": "praviṣṭān atra puruṣān daṇḍahastān bhayaṃkarān // SoKss_9,4.179 //",
  "GK21sokss_pu:20116": "dhigalpābhyadhikaḥ karṣo ghṛtasya kimiti tvayā /",
  "GK21sokss_pu:20117": "māṃsaudanaś ca bhukto 'dya pītaṃ ca payasaḥ palam // SoKss_9,4.180 //",
  "GK21sokss_pu:20118": "iti krodhādbruvāṇaistair ākṛṣyaivātha pādataḥ /",
  "GK21sokss_pu:20119": "puruṣair arthavarmā sa laguḍaiḥ paryatāḍyata // SoKss_9,4.181 //",
  "GK21sokss_pu:20120": "ghṛtakarṣapayomāṃsabhaktam abhyadhikaṃ ca yat /",
  "GK21sokss_pu:20121": "bhuktaṃ tatsarvamudarādācakarṣuś ca tasya te // SoKss_9,4.182 //",
  "GK21sokss_pu:20122": "taddṛṣṭvā sa yaśovarmā prabuddho yāvadīkṣate /",
  "GK21sokss_pu:20123": "tāvattasyāyayau śūlaṃ vibuddhasyārthavarmaṇaḥ // SoKss_9,4.183 //",
  "GK21sokss_pu:20124": "tataḥ krandan parijanair madyamānodaraś ca saḥ /",
  "GK21sokss_pu:20125": "vamati smārthavarmā tadadhikaṃ yat sa bhuktavān // SoKss_9,4.184 //",
  "GK21sokss_pu:20126": "śāntaśūle tatas tasminyaśovarmā vyacintayat /",
  "GK21sokss_pu:20127": "dhigdhigarthaśriyamimāṃ yasyā bhogo 'yamīdṛśaḥ // SoKss_9,4.185 //",
  "GK21sokss_pu:20128": "khalīkṛteyamīdṛśyā bhūyādabhavaniḥ śriyaḥ /",
  "GK21sokss_pu:20129": "ityantaścintayanso 'tra rātriṃ tāmatyavāhayat // SoKss_9,4.186 //",
  "GK21sokss_pu:20130": "prātastamarthavarmāṇamāmantryaṃ sa yayau tataḥ /",
  "GK21sokss_pu:20131": "yaśovarmā gṛhaṃ tasya vaṇijo bhogavarmaṇaḥ // SoKss_9,4.187 //",
  "GK21sokss_pu:20132": "tatrābhyāgādyathāvattaṃ tenāpi ca kṛtādaraḥ /",
  "GK21sokss_pu:20133": "nimantrito 'bhūdvaṇijā tadaharbhojanāya saḥ // SoKss_9,4.188 //",
  "GK21sokss_pu:20134": "na cāsya vaṇijo 'paśyatsa kāṃciddhanasaṃpadam /",
  "GK21sokss_pu:20135": "apaśyattu śubhaṃ veśma vāsāṃsyabharaṇāni ca // SoKss_9,4.189 //",
  "GK21sokss_pu:20136": "tataḥ sthite yaśovarmaṇy asmin prāvartatātra saḥ /",
  "GK21sokss_pu:20137": "bhogavarmā vaṇik kartuṃ vyavahāraṃ nijocitam // SoKss_9,4.190 //",
  "GK21sokss_pu:20138": "anyasmādbhāṇḍamādāya dadāvanyasya tatkṣaṇam /",
  "GK21sokss_pu:20139": "vinaiva svadhanaṃ mahyāddīnārānudapādayast // SoKss_9,4.191 //",
  "GK21sokss_pu:20140": "tvaritaṃ tān sa dīnārān bhṛtyahaste visṛṣṭavān /",
  "GK21sokss_pu:20141": "svabhāryāyai vicitrann apānasaṃpādanāya ca // SoKss_9,4.192 //",
  "GK21sokss_pu:20142": "kṣaṇāc ca suhṛdekastamicchābharaṇanāmakaḥ /",
  "GK21sokss_pu:20143": "upāgatyaiva rabhasādbhogavarmāṇam abhyadhāt // SoKss_9,4.193 //",
  "GK21sokss_pu:20144": "siddhaṃ bhojanamasmākamuttiṣṭhāgaccha bhuñjmahe /",
  "GK21sokss_pu:20145": "suhṛdo militā hy anye tvatpratīkṣāḥ sthitā iti // SoKss_9,4.194 //",
  "GK21sokss_pu:20146": "adyāhaṃ nāgamiṣyāmi prāghuṇo 'yaṃ sthito hi me /",
  "GK21sokss_pu:20147": "iti bruvāṇaṃ punarapyenaṃ sa suhṛdabravīt // SoKss_9,4.195 //",
  "GK21sokss_pu:20148": "bhavatā samamāyātu tarhi prāghuṇiko 'py ayam /",
  "GK21sokss_pu:20149": "eṣo 'pi na kimasmākaṃ mittramuttiṣṭha satvaram // SoKss_9,4.196 //",
  "GK21sokss_pu:20150": "ity āgrahād bhogavarmā nīto mittreṇa tena saḥ /",
  "GK21sokss_pu:20151": "yaśovarmayuto gatvā bhuṅkte smāharam uttamam // SoKss_9,4.197 //",
  "GK21sokss_pu:20152": "pītvā ca pānam āgatya sāyaṃ sa svagṛhe punaḥ /",
  "GK21sokss_pu:20153": "sa yaśovarmako bheje vicitraṃ pānabhojanam // SoKss_9,4.198 //",
  "GK21sokss_pu:20154": "prāptāyāṃ niśi papraccha nijaṃ parijanaṃ ca saḥ /",
  "GK21sokss_pu:20155": "kimadya rātriparyāptamasti naḥ sarakaṃ na vā // SoKss_9,4.199 //",
  "GK21sokss_pu:20156": "svāminnāstīti tenoktaḥ sa bheje śayanaṃ vaṇik /",
  "GK21sokss_pu:20157": "pāsyāmo 'pararātre 'dya kathaṃ jalamiti bruvan // SoKss_9,4.200 //",
  "GK21sokss_pu:20158": "yaśovarmātha tatpārśve suptaḥ svapne 'tra dṛṣṭavān /",
  "GK21sokss_pu:20159": "praviṣṭhān puruṣān dvitrān anyāṃs teṣāṃ ca pṛṣṭhataḥ // SoKss_9,4.201 //",
  "GK21sokss_pu:20160": "kasmād apararātrārthaṃ sarakaṃ bhogavarmaṇaḥ /",
  "GK21sokss_pu:20161": "cintitaṃ nādya yuṣmābhiḥ kva bhavadbhiḥ sthitaṃ śaṭhāḥ // SoKss_9,4.202 //",
  "GK21sokss_pu:20162": "iti paścāt praviṣṭās te puruṣā daṇḍapāṇayaḥ /",
  "GK21sokss_pu:20163": "pūrvapraviṣṭān krodhāt tān daṇḍāghātair atāḍayan // SoKss_9,4.203 //",
  "GK21sokss_pu:20164": "aparādho 'yameko naḥ kṣamyatāmiti vādinaḥ /",
  "GK21sokss_pu:20165": "daṇḍāhatās te puruṣās te cānye niragus tataḥ // SoKss_9,4.204 //",
  "GK21sokss_pu:20166": "yaśovarmātha taddṛṣṭvā prabuddhaḥ samacintayat /",
  "GK21sokss_pu:20167": "acintyopanatiḥ ślāghā bhogaśrīrbhogavarmaṇaḥ // SoKss_9,4.205 //",
  "GK21sokss_pu:20168": "bhogahīnā samṛddhāpi nārthaśrīrarthavarmaṇaḥ /",
  "GK21sokss_pu:20169": "iti cintayatas tasya sāticakrāma yāminī // SoKss_9,4.206 //",
  "GK21sokss_pu:20170": "prātaś ca sa yaśovarmā tamāmantrya vaṇigvaram /",
  "GK21sokss_pu:20171": "jagāma vindhyavāsinyāḥ pādamūlaṃ punas tataḥ // SoKss_9,4.207 //",
  "GK21sokss_pu:20172": "tapaḥsthaḥ svapnadṛṣṭāyāstasyāḥ pūrvoktayor dvayoḥ /",
  "GK21sokss_pu:20173": "śriyorbhogaśriyaṃ tatra vavre sāsmai dadau ca tām // SoKss_9,4.208 //",
  "GK21sokss_pu:20174": "athāgatya yaśovarmā gṛhaṃ devīprasādataḥ /",
  "GK21sokss_pu:20175": "acintitopagāminyā tasthau bhogaśriyā sukham // SoKss_9,4.209 //",
  "GK21sokss_pu:20176": "tadevaṃ bhogasaṃpannā śrīrapyalpatarā varam /",
  "GK21sokss_pu:20177": "na punarbhogarahitā suvistīrṇāpyapārthakā // SoKss_9,4.210 //",
  "GK21sokss_pu:20178": "tatkiṃ camaravālasya rājñaḥ kārpaṇyasaṃpadā /",
  "GK21sokss_pu:20179": "tapyadhve dānabhogāḍhyāṃ vīkṣadhve svāṃ śriyaṃ na kim // SoKss_9,4.211 //",
  "GK21sokss_pu:20180": "atastaṃ prati yuṣmākam avaskando na bhadrakaḥ /",
  "GK21sokss_pu:20181": "yātrālagnaś ca nāstyeva nāpi vā dṛśyate jayaḥ // SoKss_9,4.212 //",
  "GK21sokss_pu:20182": "ity uktā api te tena pañca jyotirvidā nṛpāḥ /",
  "GK21sokss_pu:20183": "yayuścamaravālaṃ taṃ nṛpaṃ pratyasahiṣṇavaḥ // SoKss_9,4.213 //",
  "GK21sokss_pu:20184": "sīmāprāptāṃś ca tān buddhvā niryāsyansamarāya saḥ /",
  "GK21sokss_pu:20185": "rājā camaravālaḥ prāk snātvā haram apūjayat // SoKss_9,4.214 //",
  "GK21sokss_pu:20186": "aṣṭaṣaṣṭyuttamasthānaniyatair nāmabhiḥ śubhaiḥ /",
  "GK21sokss_pu:20187": "yathāvattaṃ ca tuṣṭāva pāpaghnaiḥ sarvakāmadaiḥ // SoKss_9,4.215 //",
  "GK21sokss_pu:20188": "rājanyudhyasva niḥśaṅkaṃ śatrūñjeṣyasi saṃgare /",
  "GK21sokss_pu:20189": "ity udgatāṃ ca gaganātso 'tha śuśrāva bhāratīm // SoKss_9,4.216 //",
  "GK21sokss_pu:20190": "tataḥ prahṛṣṭaḥ saṃnahya teṣāṃ nijabalānvitaḥ /",
  "GK21sokss_pu:20191": "rājā camaravālo 'gne yuddhāya niragāddviṣām // SoKss_9,4.217 //",
  "GK21sokss_pu:20192": "triṃśadgajasahasrāṇi trīṇi lakṣāṇi vājinām /",
  "GK21sokss_pu:20193": "koṭiḥ pādabhaṭānāṃ ca tasyāsīdvairiṇāṃ bale // SoKss_9,4.218 //",
  "GK21sokss_pu:20194": "svabale ca padātīnāṃ tasya lakṣāṇi viṃśati /",
  "GK21sokss_pu:20195": "daśa dantisahasrāṇi hayānāṃ lakṣam apy abhūt // SoKss_9,4.219 //",
  "GK21sokss_pu:20196": "pravṛtte tu mahāyuddhe tayor ubhayasenayoḥ /",
  "GK21sokss_pu:20197": "yathārthanāmni vīrākhye pratīhāre 'grayāyini // SoKss_9,4.220 //",
  "GK21sokss_pu:20198": "svayaṃ camaravālo 'sau rājā tatsamarāṅgaṇam /",
  "GK21sokss_pu:20199": "mahāvarāho bhagavānmahārṇavamivāviśat // SoKss_9,4.221 //",
  "GK21sokss_pu:20200": "mamarda cālpasainyo 'pi parasainyaṃ mahat tathā /",
  "GK21sokss_pu:20201": "yathāśvagajapattīnāṃ hayānāṃ rāśayo 'bhavan // SoKss_9,4.222 //",
  "GK21sokss_pu:20202": "dhāvitvā cātra samarabalaṃ taṃ saṃmukhāgatam /",
  "GK21sokss_pu:20203": "āhatya śaktyā rājānaṃ pāśenākṛṣya baddhavān // SoKss_9,4.223 //",
  "GK21sokss_pu:20204": "tataḥ samaraśūraṃ ca hṛdi bāṇāhataṃ nṛpam /",
  "GK21sokss_pu:20205": "dvitīyaṃ tadvadākṛṣya pāśenaiva babandha saḥ // SoKss_9,4.224 //",
  "GK21sokss_pu:20206": "tṛtīyaṃ cātra samarajitaṃ nāma mahīpatim /",
  "GK21sokss_pu:20207": "vīrākhyas tatpratīhāro baddhvā tatpārśvamānayat // SoKss_9,4.225 //",
  "GK21sokss_pu:20208": "senāpatirdevabalastasyānīya samarpayat /",
  "GK21sokss_pu:20209": "nṛpaṃ pratāpacandrākhyaṃ caturthaṃ sāyakāhatam // SoKss_9,4.226 //",
  "GK21sokss_pu:20210": "tataḥ pratapasenākhyas taddṛṣṭvā pañcamo nṛpaḥ /",
  "GK21sokss_pu:20211": "krodhāccamaravālaṃ taṃ bhūpamabhyapatadraṇe // SoKss_9,4.227 //",
  "GK21sokss_pu:20212": "sa tu nirdhūya tadbāṇānsvaśaraugheṇa viddhavān /",
  "GK21sokss_pu:20213": "rājā camaravālastaṃ lalāṭe tribhir āśugaiḥ // SoKss_9,4.228 //",
  "GK21sokss_pu:20214": "kaṇṭhakṣiptena pāśena taṃ ca kāla ivātha saḥ /",
  "GK21sokss_pu:20215": "ākṛṣya svavaśe cakre śarāghātavighūrṇitam // SoKss_9,4.229 //",
  "GK21sokss_pu:20216": "evaṃ rājasubaddheṣu teṣu pañcasvapi kramāt /",
  "GK21sokss_pu:20217": "hataśeṣāṇi sainyāni diśasteṣāṃ pradudruvuḥ // SoKss_9,4.230 //",
  "GK21sokss_pu:20218": "amitaṃ hemaratnādi bahūnyantaḥpurāṇi ca /",
  "GK21sokss_pu:20219": "rājñā camaravālena praptānyeṣāṃ mahībhujām // SoKss_9,4.231 //",
  "GK21sokss_pu:20220": "tanmadhye ca mahādevī yaśolekheti viśrutā /",
  "GK21sokss_pu:20221": "rājñaḥ pratāpasenasya prāptā tenāṅganottamā // SoKss_9,4.232 //",
  "GK21sokss_pu:20222": "tataḥ praviśya nagaraṃ vīradevabalau ca saḥ /",
  "GK21sokss_pu:20223": "kṣattṛsenapatī paṭṭaṃ baddhvā ratnair apūrayat // SoKss_9,4.233 //",
  "GK21sokss_pu:20224": "pratāpasenāmahiṣīṃ kṣattradharmajiteti tām /",
  "GK21sokss_pu:20225": "yaśolekhāṃ sa nṛpatiḥ svāvarodhavadhūṃ vyadhāt // SoKss_9,4.234 //",
  "GK21sokss_pu:20226": "bhujārjitāhamasyeti sehe sā capalāmi tam /",
  "GK21sokss_pu:20227": "kāmamohapravṛttānāṃ śabalā dharmavāsanā // SoKss_9,4.235 //",
  "GK21sokss_pu:20228": "dinaś cābhyarthito rājñyā sa yaśolekhayā tayā /",
  "GK21sokss_pu:20229": "rājā camaravālas tān baddhān pañcāpi bhūpatīn // SoKss_9,4.236 //",
  "GK21sokss_pu:20230": "pratāpasenaprabhṛtīn gṛhītavinayān natān /",
  "GK21sokss_pu:20231": "mumoca nijarājyeṣu satkṛtya visasarja ca // SoKss_9,4.237 //",
  "GK21sokss_pu:20232": "tataḥ sa tadakaṇṭakaṃ vijitaśatru rājyaṃ nijaṃ samṛddhamaśiṣacciraṃ camaravālapṛthvīpatiḥ /",
  "GK21sokss_pu:20233": "araṃsta ca varāpsarobhyadhikarūpalāvaṇyayā dviṣajjayapatākayā saha tayā yaśolekhayā // SoKss_9,4.238 //",
  "GK21sokss_pu:20234": "evaṃ bahūnapi ripūn rabhasapravṛttān dveṣākulān agaṇitasvaparasvarūpān /",
  "GK21sokss_pu:20235": "eko 'py ananyasamapauruṣabhagnasāradarpajvarāñjayati saṃyugamūrdhni dhīraḥ // SoKss_9,4.239 //",
  "GK21sokss_pu:20236": "iti gomukhena kathitāmarthyāṃ śrutvā kathāṃ kṛtaślāghaḥ /",
  "GK21sokss_pu:20237": "akarodatha naravāhanadattaḥ snānādi dinakāryam // SoKss_9,4.240 //",
  "GK21sokss_pu:20238": "nināya saṃgītarasāc ca tāṃ tathā niśāṃ sa gāyansvayamaṅganāsakhaḥ /",
  "GK21sokss_pu:20239": "sarasvatī tasya nabhaḥsthitā yathā dadau priyābhiś cirasaṃstavaṃ varam // SoKss_9,4.241 //",
  "GK21sokss_pu:20240": "iti mahākaviśrīsomadevabhaṭṭaviracite kathāsaritsāgare 'laṃkāravatīlambake caturthas taraṅgaḥ /",
  "GK21sokss_pu:20241": "pañcamas taraṅgaḥ /",
  "GK21sokss_pu:20242": "tato 'nyedyuralaṃkāravatīvāsagṛhe sthitam /",
  "GK21sokss_pu:20243": "naravāhanadattaṃ taṃ saṃnidhau sarvamantriṇām // SoKss_9,5.1 //",
  "GK21sokss_pu:20244": "etya vijñāpayām āsa marubhūtikasevakaḥ /",
  "GK21sokss_pu:20245": "sodaryaḥ sauvidallasya tadantaḥ purarakṣiṇaḥ // SoKss_9,5.2 //",
  "GK21sokss_pu:20246": "marubhūtermayā deva sevā varṣadvayaṃ kṛtā /",
  "GK21sokss_pu:20247": "bhojanācchādanaṃ dattaṃ sabhāryasyāmunā mama // SoKss_9,5.3 //",
  "GK21sokss_pu:20248": "ābhāṣitāstu tatpṛṣṭhe dīnārāḥ prativatsaram /",
  "GK21sokss_pu:20249": "pañcāśadye mamānena tāneṣa na dadāti me // SoKss_9,5.4 //",
  "GK21sokss_pu:20250": "mṛgyamāṇena caitena caraṇenāhamāhataḥ /",
  "GK21sokss_pu:20251": "tenopaviṣṭaḥ prāye 'haṃ siṃhadvāre 'sya tāvake // SoKss_9,5.5 //",
  "GK21sokss_pu:20252": "vicārayati cennātra devo me tatkaromy aham /",
  "GK21sokss_pu:20253": "agnipraveśamadhikaṃ kiṃ vacmyeṣa hi me prabhuḥ // SoKss_9,5.6 //",
  "GK21sokss_pu:20254": "ity uktvā virate tasminmarubhūtirabhāṣata /",
  "GK21sokss_pu:20255": "deyā mayāsmai dīnārāḥ sāṃprataṃ tu na santi me // SoKss_9,5.7 //",
  "GK21sokss_pu:20256": "ity uktavantaṃ sarveṣu prahasatsu svamantriṇam /",
  "GK21sokss_pu:20257": "naravāhanadattas taṃ marubhūtim abhāṣata // SoKss_9,5.8 //",
  "GK21sokss_pu:20258": "kimevaṃ mūrkhabhāvas te nādhikeyaṃ matistava /",
  "GK21sokss_pu:20259": "uttiṣṭha dīnāraśataṃ dehyasmā avilambitam // SoKss_9,5.9 //",
  "GK21sokss_pu:20260": "etatprabhorvacaḥ śrutvā marubhūtirvilajjitaḥ /",
  "GK21sokss_pu:20261": "tadaivānīya tattasmai sa dīnāraśataṃ dadau // SoKss_9,5.10 //",
  "GK21sokss_pu:20262": "tato 'tra gomukho 'vādīnna vācyo marubhūtikaḥ /",
  "GK21sokss_pu:20263": "vicitracittavṛttiryatsargo deva prajāpateḥ // SoKss_9,5.11 //",
  "GK21sokss_pu:20264": "yuṣmābhir eṣā kiṃ cātra ciradātur mahīpateḥ /",
  "GK21sokss_pu:20265": "tatsevakasya ca kathā prasaṅgākhyasya na śrutā // SoKss_9,5.12 //",
  "GK21sokss_pu:20266": "ciradātetyabhūtpūrvaṃ rājā cirapureśvaraḥ /",
  "GK21sokss_pu:20267": "sujanasyāpi tasyāsītparivāro 'tidurjanaḥ // SoKss_9,5.13 //",
  "GK21sokss_pu:20268": "deśāntarāgatas tasya prasaṅgo nāma bhūpateḥ /",
  "GK21sokss_pu:20269": "mittrābhyāṃ sahito dvābhyāṃ babhūva kila sevakaḥ // SoKss_9,5.14 //",
  "GK21sokss_pu:20270": "sevāṃ cakurvatas tasya vyatītaṃ varṣapañcakam /",
  "GK21sokss_pu:20271": "na sa rājā dadau kiṃcinnimitte 'pyutsavādike // SoKss_9,5.15 //",
  "GK21sokss_pu:20272": "sa ca tasya na saṃprāpa vijñaptyavasaraṃ prabhoḥ /",
  "GK21sokss_pu:20273": "parivārasya dauratmyātsakhyoḥ prerayatoḥ sadā // SoKss_9,5.16 //",
  "GK21sokss_pu:20274": "ekadā tasya rājñaś ca bālaḥ putro vyapadyata /",
  "GK21sokss_pu:20275": "duḥkhitaṃ caitya sarve 'pi bhṛtyāstaṃ paryavārayan // SoKss_9,5.17 //",
  "GK21sokss_pu:20276": "tanmadhye ca prasaṅgākhyaḥ śokādeva sa sevakaḥ /",
  "GK21sokss_pu:20277": "sakhibhyāṃ vāryamāṇo 'pi rājānaṃ taṃ vyajijñapat // SoKss_9,5.18 //",
  "GK21sokss_pu:20278": "bahukālaṃ vayaṃ deva sevakā na ca nastvayā /",
  "GK21sokss_pu:20279": "dattaṃ kiṃcittathāpīha sthitāḥ smastvatsutāśayā // SoKss_9,5.19 //",
  "GK21sokss_pu:20280": "tvayā yadi na dattaṃ tattvatputro 'smasu dāsyati /",
  "GK21sokss_pu:20281": "so 'pi daivena nītaścettan naḥ kimiha sāṃpratam // SoKss_9,5.20 //",
  "GK21sokss_pu:20282": "vrajāma iti jalpitvā patitvā so 'sya pādayoḥ /",
  "GK21sokss_pu:20283": "rājña prasaṅgo niragātsakhidvayayutas tataḥ // SoKss_9,5.21 //",
  "GK21sokss_pu:20284": "aho putre 'pi baddhāsthāḥ sevakā me dṛḍhā ime /",
  "GK21sokss_pu:20285": "tadete mama na tyājyā iti saṃcintya tatkṣaṇam // SoKss_9,5.22 //",
  "GK21sokss_pu:20286": "sa rājā tān prasaṅgādīn ānāyyaiva tathā dhanaiḥ /",
  "GK21sokss_pu:20287": "apūrayad yathā bhūyo naitān dāridryam aspṛśat // SoKss_9,5.23 //",
  "GK21sokss_pu:20288": "evaṃ vicitrā dṛśyante svabhāvā deva dehinām /",
  "GK21sokss_pu:20289": "yatkāle sa nṛpo nādādakāle tu dadau tathā // SoKss_9,5.24 //",
  "GK21sokss_pu:20290": "ityākhyāya kathākhyānapaṭurbhūyaḥ sa gomukhaḥ /",
  "GK21sokss_pu:20291": "vatseśvarasutādeśādimāmakathayatkathām // SoKss_9,5.25 //",
  "GK21sokss_pu:20292": "āsīdgaṅgātaṭe pūrvaṃ pūtapauraṃ tadambubhiḥ /",
  "GK21sokss_pu:20293": "saurājyaramyaṃ kanakapurākhyaṃ nagarottamam // SoKss_9,5.26 //",
  "GK21sokss_pu:20294": "yatra bandhaḥ kavigirāṃ chedaḥ prattreṣv adṛśyata /",
  "GK21sokss_pu:20295": "bhaṅgo 'lakeṣu nārīṇāṃ sasyasaṃgrahaṇe khalaḥ // SoKss_9,5.27 //",
  "GK21sokss_pu:20296": "tatra vāsukināgendratanayātpriyadarśanāt /",
  "GK21sokss_pu:20297": "jāto yaśodharākhyāyāṃ rājaputryāṃ mahāyaśāḥ // SoKss_9,5.28 //",
  "GK21sokss_pu:20298": "āsītkanakavarṣākhyo nagare nṛpatiḥ purā /",
  "GK21sokss_pu:20299": "kṛtsnabhūbhāravoḍhāpi yo 'śeṣaguṇabhūṣitaḥ // SoKss_9,5.29 //",
  "GK21sokss_pu:20300": "lubdho yaśasi na tvarthe bhītaḥ pāpānna śatrutaḥ /",
  "GK21sokss_pu:20301": "mūrkhaḥ parāpavādeṣu na ca śāstreṣu yo 'bhavat // SoKss_9,5.30 //",
  "GK21sokss_pu:20302": "alpatvaṃ yasya kope 'bhūnna prasāde mahātmanaḥ /",
  "GK21sokss_pu:20303": "cāpe ca baddhamuṣṭitvaṃ na dāne dhīracetasaḥ // SoKss_9,5.31 //",
  "GK21sokss_pu:20304": "yenātyadbhutarūpeṇa rakṣatā cākhilaṃ jagat /",
  "GK21sokss_pu:20305": "māravyathākulaścakre dṛṣṭenaivābalājanaḥ // SoKss_9,5.32 //",
  "GK21sokss_pu:20306": "sa kadāciccharatkāle soṣmaṇyunmadavāraṇe /",
  "GK21sokss_pu:20307": "rājahaṃsaparīvāre sotsavānanditapraje // SoKss_9,5.33 //",
  "GK21sokss_pu:20308": "ātmatulyaguṇe rantuṃ citraprāsādam āviśat /",
  "GK21sokss_pu:20309": "ākṛṣṭakamalāmodavahanmārutaśītalam // SoKss_9,5.34 //",
  "GK21sokss_pu:20310": "tatra nirvarṇayanyāvattaccitraṃ sa praśaṃsati /",
  "GK21sokss_pu:20311": "tāvat praviśya bhūpaṃ taṃ pratīhāro vyajijñapat // SoKss_9,5.35 //",
  "GK21sokss_pu:20312": "ihāgato vidarbhebhyo 'pūrvaścitrakaraḥ prabho /",
  "GK21sokss_pu:20313": "ananyasamamātmānaṃ citrakarmaṇyudāharan // SoKss_9,5.36 //",
  "GK21sokss_pu:20314": "roladevābhidhānena siṃhadvāre 'tra tena ca /",
  "GK21sokss_pu:20315": "etaddevābhilikhyādya cīrikollambitā kila // SoKss_9,5.37 //",
  "GK21sokss_pu:20316": "tac chrutvaivādarādbhūpenādiṣṭānayanaṃ sa tam /",
  "GK21sokss_pu:20317": "ānināya pratīhāro gatvā citrakaraṃ kṣaṇāt // SoKss_9,5.38 //",
  "GK21sokss_pu:20318": "sa praviśya dadarśātra citrālokanalīlayā /",
  "GK21sokss_pu:20319": "sthitaṃ kanakavarṣaṃ taṃ nṛpaṃ citrakaro rahaḥ // SoKss_9,5.39 //",
  "GK21sokss_pu:20320": "varanārīkucotsaṅgasamarpitatanūbharam /",
  "GK21sokss_pu:20321": "sahelodañcitakaropāttatāmbūlavīṭikam // SoKss_9,5.40 //",
  "GK21sokss_pu:20322": "praṇamya copaviṣṭastāṃ rājānaṃ vihitādaram /",
  "GK21sokss_pu:20323": "śanair vijñāpayām āsa roladevaḥ sa citrakṛt // SoKss_9,5.41 //",
  "GK21sokss_pu:20324": "cīrikollambitā deva tvatpādābjadidṛkṣayā /",
  "GK21sokss_pu:20325": "mayā na vijñānamadāttatkṣantavyamidaṃ mama // SoKss_9,5.42 //",
  "GK21sokss_pu:20326": "ādiśyatāṃ ca citre kimalikhāmīha rūpakam /",
  "GK21sokss_pu:20327": "bhavatvetatkalāśikṣāyatno me saphalaḥ prabho // SoKss_9,5.43 //",
  "GK21sokss_pu:20328": "iti citrakareṇokte sa rājā nijagāda tam /",
  "GK21sokss_pu:20329": "upādhyāya yathākāmaṃ kiṃcidālikhyatāṃ tvayā // SoKss_9,5.44 //",
  "GK21sokss_pu:20330": "hlādayāmo vayaṃ cakṣurbhrāntistvatkauśale tu kā /",
  "GK21sokss_pu:20331": "ity ukte tena rājñātra tatpārśvasthā babhāṣire // SoKss_9,5.45 //",
  "GK21sokss_pu:20332": "rājaivālikhyatāmanyair virūpaiḥ kiṃ prayojanam /",
  "GK21sokss_pu:20333": "tac chrutva citrakṛttuṣṭaḥ sa taṃ rājānamālikhat // SoKss_9,5.46 //",
  "GK21sokss_pu:20334": "tuṅgena nāsāvaṃśena dīrgharaktena cakṣuṣā /",
  "GK21sokss_pu:20335": "vipulena lalāṭena kutalaiḥ kuñcitāsitaiḥ // SoKss_9,5.47 //",
  "GK21sokss_pu:20336": "vistīrṇenorasā rūḍhabāṇādivraṇaśobhinā /",
  "GK21sokss_pu:20337": "bhujayugmena digdantikarākāreṇa hāriṇā // SoKss_9,5.48 //",
  "GK21sokss_pu:20338": "madhyena muṣṭimeyena kesarīndrakiśorakaiḥ /",
  "GK21sokss_pu:20339": "upāyanīkṛteneva parākramaparājitaiḥ // SoKss_9,5.49 //",
  "GK21sokss_pu:20340": "yauvanadviradālānanibhenoruyugeṇa ca /",
  "GK21sokss_pu:20341": "aśokapallavanibhenāṅghriyugmena cāruṇā // SoKss_9,5.50 //",
  "GK21sokss_pu:20342": "dṛṣṭvaiva svānurūpeṇa rūpeṇālikhitaṃ nṛpam /",
  "GK21sokss_pu:20343": "sādhuvādaṃ daduḥ sarve tasya citrakṛtastadā // SoKss_9,5.51 //",
  "GK21sokss_pu:20344": "jagadustaṃ ca necchāmo draṣṭumekākinaṃ prabhum /",
  "GK21sokss_pu:20345": "citrabhittau tadetasyāmetāsvālikhitāsviha // SoKss_9,5.52 //",
  "GK21sokss_pu:20346": "rājñīṣu madhyād ekāṃ tvaṃ suvicāryānurūpikām /",
  "GK21sokss_pu:20347": "likhopādhyāya pārśve 'tra pūrṇo netrotsavo 'stu naḥ // SoKss_9,5.53 //",
  "GK21sokss_pu:20348": "tac chrutvā sā vilokyātra citraṃ citrakaro 'bravīt /",
  "GK21sokss_pu:20349": "bhūyasīṣvapi naitāsu tulyā rājño 'sti kācana // SoKss_9,5.54 //",
  "GK21sokss_pu:20350": "jāne ca pṛthvyām evāsya tulyarūpāsti nāṅganā /",
  "GK21sokss_pu:20351": "astyekā rājaputrī ca śṛṇutākhyāmi tāṃ ca vaḥ // SoKss_9,5.55 //",
  "GK21sokss_pu:20352": "vidarbheṣv asti nagaraṃ śrīmatkuṇḍinasaṃjñakam /",
  "GK21sokss_pu:20353": "devaśaktiriti khyātastatrāsti ca mahīpatiḥ // SoKss_9,5.56 //",
  "GK21sokss_pu:20354": "tasyānantavatītyasti rājñī prāṇādhikapriyā /",
  "GK21sokss_pu:20355": "tasyāṃ tasya sutotpannā nāmnā madanasundarī // SoKss_9,5.57 //",
  "GK21sokss_pu:20356": "yasyā varṇayituṃ rūpam ekayā jihvayānayā /",
  "GK21sokss_pu:20357": "mādṛśaḥ kaḥ pragalbheta kiṃ tv etāvad vadāmy aham // SoKss_9,5.58 //",
  "GK21sokss_pu:20358": "tāṃ nirmāya vidhirmanye saṃjāteccho 'pi tadrasāt /",
  "GK21sokss_pu:20359": "nirmātumanyāṃ tadrūpāṃ yugair api na vetsyati // SoKss_9,5.59 //",
  "GK21sokss_pu:20360": "saikāsya rājñaḥ sadṛśī pṛthivyāṃ rājakanyakā /",
  "GK21sokss_pu:20361": "rūpalāvaṇyavinayair vayasā ca kulena ca // SoKss_9,5.60 //",
  "GK21sokss_pu:20362": "ahaṃ tayā hi tatrasthaḥ kadācitpreṣya ceṭikām /",
  "GK21sokss_pu:20363": "āhūto 'ntapuraṃ tasyā rājaputryā gato 'bhavam // SoKss_9,5.61 //",
  "GK21sokss_pu:20364": "tatrāpaśyamahaṃ tāṃ ca candanārdravilepanām /",
  "GK21sokss_pu:20365": "mṛṇālahārāṃ bisinīpattraśayyāvivartinīm // SoKss_9,5.62 //",
  "GK21sokss_pu:20366": "kadalīpattrapavanair vījyamānāṃ sakhījanaiḥ /",
  "GK21sokss_pu:20367": "pāṇḍukṣāmāmabhivyaktasmarasaṃjvaralakṣaṇām // SoKss_9,5.63 //",
  "GK21sokss_pu:20368": "he sakhyaś candanālepakadalīdalamārutaiḥ /",
  "GK21sokss_pu:20369": "kṛtam ebhiḥ kim etena viphalena śrameṇa vaḥ // SoKss_9,5.64 //",
  "GK21sokss_pu:20370": "ete hi mandapuṇyāṃ māṃ dahanti śiśirā api /",
  "GK21sokss_pu:20371": "evaṃ nivārayantīṃ ca sakhīr āśvāsanākulāḥ // SoKss_9,5.65 //",
  "GK21sokss_pu:20372": "vilokya tadavasthāṃ tāṃ tadvitarkasamākulaḥ /",
  "GK21sokss_pu:20373": "kṛtapraṇāmas tasyāś ca purato 'ham upāviśam // SoKss_9,5.66 //",
  "GK21sokss_pu:20374": "upādhyāyedṛgālikhya citre me dehi rūpakam /",
  "GK21sokss_pu:20375": "ity uktvā vepamānena pāṇinā dhṛtavartinā // SoKss_9,5.67 //",
  "GK21sokss_pu:20376": "śanair ālikhya sā bhūmau darśayantī nṛpātmajā /",
  "GK21sokss_pu:20377": "alekhayanmayā kaṃcidyuvānaṃ rūpavattaram // SoKss_9,5.68 //",
  "GK21sokss_pu:20378": "ālikhya sundaraṃ taṃ ca deva cintitavānaham /",
  "GK21sokss_pu:20379": "kāma evānayā sākṣādayamālekhito mayā // SoKss_9,5.69 //",
  "GK21sokss_pu:20380": "kiṃ tu puṣpamayaścāpo has te yannāsya lekhitaḥ /",
  "GK21sokss_pu:20381": "tena jāne na kāmo 'yaṃ tadrūpaḥ ko 'py asau yuvā // SoKss_9,5.70 //",
  "GK21sokss_pu:20382": "ayaṃ ca nūnamanayā dṛṣṭaḥ kvāpi śruto 'pi vā /",
  "GK21sokss_pu:20383": "etannibandhanaṃ cedamasyāḥ smaravijṛmbhitam // SoKss_9,5.71 //",
  "GK21sokss_pu:20384": "tadito me 'payātavyamugradaṇḍo hy ayaṃ nṛpaḥ /",
  "GK21sokss_pu:20385": "etatpitā devaśaktirbuddhvedaṃ na kṣameta me // SoKss_9,5.72 //",
  "GK21sokss_pu:20386": "ityālocyeva natvā tāmahaṃ madanasundarīm /",
  "GK21sokss_pu:20387": "rājakanyāṃ niragamaṃ tayā saṃmānitas tataḥ // SoKss_9,5.73 //",
  "GK21sokss_pu:20388": "śrutaṃ cātra mahārāja mayā parijanānmithaḥ /",
  "GK21sokss_pu:20389": "svair aṃ kathayato yatsā sānurāgā śrute tvayi // SoKss_9,5.74 //",
  "GK21sokss_pu:20390": "tataścitrapaṭe guptaṃ likhitāṃ tāṃ nṛpātmajām /",
  "GK21sokss_pu:20391": "ādāyāhaṃ bhavatpādamūlaṃ tvaritamāgataḥ // SoKss_9,5.75 //",
  "GK21sokss_pu:20392": "dṛṣṭvā ca devasyākāraṃ nivṛttaḥ saṃśayo mama /",
  "GK21sokss_pu:20393": "deva eva tayā citre maddhastenābhilekhitaḥ // SoKss_9,5.76 //",
  "GK21sokss_pu:20394": "sā cāsakṛnna sadṛśī śakyā likhitumity aham /",
  "GK21sokss_pu:20395": "citre devasya pārśve tāṃ na likhāmi samāmapi // SoKss_9,5.77 //",
  "GK21sokss_pu:20396": "ity uktavantaṃ taṃ roladevaṃ rājā jagāda saḥ /",
  "GK21sokss_pu:20397": "tarhi tvayā sā taccittrapaṭasthā darśyatāmiti // SoKss_9,5.78 //",
  "GK21sokss_pu:20398": "tato valgulikātastaṃ kṛṣṭvā paṭamadarśayat /",
  "GK21sokss_pu:20399": "sa citrakṛttāṃ citrasthāṃ rājñe madanasundarīm // SoKss_9,5.79 //",
  "GK21sokss_pu:20400": "rājā kanakavarṣo 'pi tāṃ sa citragatāmapi /",
  "GK21sokss_pu:20401": "vicitrarūpām ālokya sadyaḥ smaravaśaṃ yayau // SoKss_9,5.80 //",
  "GK21sokss_pu:20402": "pūrayitvā ca bahunā hemnā citrakaraṃ sa tam /",
  "GK21sokss_pu:20403": "āttapriyācitrapaṭo viveśābhyantaraṃ nṛpaḥ // SoKss_9,5.81 //",
  "GK21sokss_pu:20404": "tatra tadrūpalāvaṇyadarśanāttṛptalocanaḥ /",
  "GK21sokss_pu:20405": "tyaktasarvakriyastasthau tadekamayamānasaḥ // SoKss_9,5.82 //",
  "GK21sokss_pu:20406": "babādhe dhair yahārī taṃ nighnaṃllabdhāntaraḥ śaraiḥ /",
  "GK21sokss_pu:20407": "rūpaspardhāsamudbhūtamātsarya iva manmathaḥ // SoKss_9,5.83 //",
  "GK21sokss_pu:20408": "yā dattā rūpalubdhānāṃ smarārtistena yoṣitām /",
  "GK21sokss_pu:20409": "phaliteva ca saivāsya śataśākhaṃ mahīkṣitaḥ // SoKss_9,5.84 //",
  "GK21sokss_pu:20410": "tato dinaiś ca virahakṣāmapāṇḍuḥ śasaṃsa saḥ /",
  "GK21sokss_pu:20411": "āptebhyaḥ sacivebhyastatpṛcchyadbhyaḥ svaṃ manogatam // SoKss_9,5.85 //",
  "GK21sokss_pu:20412": "mantrayitvā ca taiḥ sākaṃ kanyāṃ madanasundarīm /",
  "GK21sokss_pu:20413": "yācituṃ prāhiṇoddūtaṃ sa rājñe devaśaktaye // SoKss_9,5.86 //",
  "GK21sokss_pu:20414": "saṃgamasvāmināmānaṃ kālajñaṃ kāryavedinam /",
  "GK21sokss_pu:20415": "vipramāttaṃ kulīnaṃ ca madhurodāttabhāṣiṇam // SoKss_9,5.87 //",
  "GK21sokss_pu:20416": "sa gatvā sumahārheṇa vipraḥ parikareṇa tān /",
  "GK21sokss_pu:20417": "vidarbhānsaṃgamasvāmī prāviśatkuṇḍinaṃ puram // SoKss_9,5.88 //",
  "GK21sokss_pu:20418": "yathāvattatra rājānaṃ devaśaktiṃ dadarśa tam /",
  "GK21sokss_pu:20419": "sa svāmino 'rthe tasmāc ca prārthayām āsa tatsutām // SoKss_9,5.89 //",
  "GK21sokss_pu:20420": "deyā tāvanmayānyasmai uhitaiṣā sa cocitaḥ /",
  "GK21sokss_pu:20421": "bhūpaḥ kanakavarṣo 'smādṛśo 'pyetāṃ ca yācate // SoKss_9,5.90 //",
  "GK21sokss_pu:20422": "tadetasmai dadāmyenāmiti saṃmantrya so 'pi ca /",
  "GK21sokss_pu:20423": "śraddadhe devaśaktistatsaṃgamasvāmino vacaḥ // SoKss_9,5.91 //",
  "GK21sokss_pu:20424": "darśayām āsa tasmai ca tasyā rūpamivādbhutam /",
  "GK21sokss_pu:20425": "nṛttaṃ madanasundaryāḥ sutāyāḥ sa mahīpatiḥ // SoKss_9,5.92 //",
  "GK21sokss_pu:20426": "tatas taddarśanaprītaṃ saṃgamasvāminaṃ sa tam /",
  "GK21sokss_pu:20427": "pratipannasutādānaḥ saṃmānya prāhiṇonnṛpaḥ // SoKss_9,5.93 //",
  "GK21sokss_pu:20428": "niścitya lagnamudvāhahetorāgamyatāmiha /",
  "GK21sokss_pu:20429": "saṃdiśyeti samaṃ tena pratidūtaṃ sasarja ca // SoKss_9,5.94 //",
  "GK21sokss_pu:20430": "āgatya saṃgamasvāmī pratidūtayuto 'tha saḥ /",
  "GK21sokss_pu:20431": "rājñe kanakavarṣāya siddhaṃ kāryaṃ nyavedayat // SoKss_9,5.95 //",
  "GK21sokss_pu:20432": "tato lagnaṃ viniścitya pratidūtaṃ prapūjya tam /",
  "GK21sokss_pu:20433": "asakṛttāṃ ca vijñāya raktāṃ madanasundarīm // SoKss_9,5.96 //",
  "GK21sokss_pu:20434": "tadvivāhāya durvāravīryo niḥśaṅkamānasaḥ /",
  "GK21sokss_pu:20435": "rājā kanakavarṣo 'sau prāyāttatkuṇḍinaṃ puram // SoKss_9,5.97 //",
  "GK21sokss_pu:20436": "aśokalatayārūḍhaḥ pratyantāraṇyavāsinaḥ /",
  "GK21sokss_pu:20437": "prāṇiprāṇaharān nighnan siṃhādīñ śabarān iva // SoKss_9,5.98 //",
  "GK21sokss_pu:20438": "vidarbhān prāpya nagaraṃ kuṇḍinaṃ tadviveśa saḥ /",
  "GK21sokss_pu:20439": "nirgatenāgrato rājñā sahito devaśaktinā // SoKss_9,5.99 //",
  "GK21sokss_pu:20440": "tatra paurapuraṃdhrīṇāṃ vilabdhanayanotsavaḥ /",
  "GK21sokss_pu:20441": "sajjitodvāhasaṃbhāraṃ prāviśadrājamandiram // SoKss_9,5.100 //",
  "GK21sokss_pu:20442": "viśrāmyati sma tatraitatsa dinaṃ saparicchadaḥ /",
  "GK21sokss_pu:20443": "devaśaktinṛpodārakṛtācārānurañjitaḥ // SoKss_9,5.101 //",
  "GK21sokss_pu:20444": "anyedyurdevaśaktistāṃ tasmai madanasundarīm /",
  "GK21sokss_pu:20445": "sutāṃ rājyaikaśeṣeṇa sarvasvena samaṃ dadau // SoKss_9,5.102 //",
  "GK21sokss_pu:20446": "sthitvā ca tatra saptāhaṃ sa rājā nagaraṃ nijam /",
  "GK21sokss_pu:20447": "āgātkanakavarṣo 'tha navavadhvā samaṃ tayā // SoKss_9,5.103 //",
  "GK21sokss_pu:20448": "prāpte kāntāyute tasmiñjagadānandadāyini /",
  "GK21sokss_pu:20449": "sakaumudīke śaśinīvāsīttatsotsavaṃ puram // SoKss_9,5.104 //",
  "GK21sokss_pu:20450": "sātha prāṇādhikā tasya rājño madanasundarī /",
  "GK21sokss_pu:20451": "āsīdbahvavarodhasyāpyacyutasyeva rukmiṇī // SoKss_9,5.105 //",
  "GK21sokss_pu:20452": "anyonyavadanāsaktalocanaiḥ smarasāyakaiḥ /",
  "GK21sokss_pu:20453": "kīlitāviva tau cāstāṃ daṃpatī cārupakṣmabhiḥ // SoKss_9,5.106 //",
  "GK21sokss_pu:20454": "ekadā cājagāmātra vikasatkesarāvaliḥ /",
  "GK21sokss_pu:20455": "dalayanmāninīmānamātaṅgaṃ madhukesarī // SoKss_9,5.107 //",
  "GK21sokss_pu:20456": "lagnālimālāmaurvīkāḥ puṣpeṣoḥ kusumākaraḥ /",
  "GK21sokss_pu:20457": "sajjīcakāra cotphullacūtavallīdhanurlatāḥ // SoKss_9,5.108 //",
  "GK21sokss_pu:20458": "vavau copavanānīva cetāṃsyadhvagayoṣitām /",
  "GK21sokss_pu:20459": "samuddīpitakāmāni kampayanmalayānilaḥ // SoKss_9,5.109 //",
  "GK21sokss_pu:20460": "pūrā nadīnāṃ puṣpāṇi tarūṇāṃ śaśinaḥ kalāḥ /",
  "GK21sokss_pu:20461": "kṣīṇāni punarāyānti yauvanāni na dehinām // SoKss_9,5.110 //",
  "GK21sokss_pu:20462": "bho muktamānakalahā ramadhvaṃ dayitānvitāḥ /",
  "GK21sokss_pu:20463": "itīva madhurālāpāḥ kokilā jagadur janān // SoKss_9,5.111 //",
  "GK21sokss_pu:20464": "tatkāle ca madhudyānaṃ vihartuṃ praviveśa saḥ /",
  "GK21sokss_pu:20465": "rājā kanakavarṣo 'tra sarvair antaḥpuraiḥ saha // SoKss_9,5.112 //",
  "GK21sokss_pu:20466": "muṣṇañ śriyam aśokānāṃ raktaiḥ parijanāmbaraiḥ /",
  "GK21sokss_pu:20467": "gītair varāṅganānāṃ ca kokilabhramaradhvanim // SoKss_9,5.113 //",
  "GK21sokss_pu:20468": "devyā madanasundaryā samaṃ tatra sa bhūpatiḥ /",
  "GK21sokss_pu:20469": "cikrīḍa sāvarodho 'pi kusumāvacayādibhiḥ // SoKss_9,5.114 //",
  "GK21sokss_pu:20470": "vihṛtya cātra suciraṃ snātuṃ godāvarīṃ nṛpaḥ /",
  "GK21sokss_pu:20471": "avatīrya jalakrīḍāṃ sāntaḥpurajano vyadhāt // SoKss_9,5.115 //",
  "GK21sokss_pu:20472": "mukhaiḥ padmāni nayanair utpalāni payodharaiḥ /",
  "GK21sokss_pu:20473": "rathāṅganāmnāṃ yugmāni nitambaiḥ pulinasthalīḥ // SoKss_9,5.116 //",
  "GK21sokss_pu:20474": "vijitya tasyāḥ saritaḥ kṣobhayāmāsurāśayam /",
  "GK21sokss_pu:20475": "tarāṅgadarśitāmarṣabhrūbhaṅgāyāstadaṅganāḥ // SoKss_9,5.117 //",
  "GK21sokss_pu:20476": "ambhovihāravicaladvastravyaktāṅgabhaṅgiṣu /",
  "GK21sokss_pu:20477": "reme kanakavarṣasya tāsu tasya tadā manaḥ // SoKss_9,5.118 //",
  "GK21sokss_pu:20478": "ekāṃ cātāḍayadrājñīṃ hemakumbhadvayopame /",
  "GK21sokss_pu:20479": "kucayugme ca visrastavasane karavāriṇā // SoKss_9,5.119 //",
  "GK21sokss_pu:20480": "taddṛṣṭvā sā cukopāsyai serṣyā madanasundarī /",
  "GK21sokss_pu:20481": "kiyatkṣobhyā nadītyeva sodvegeva jagāda ca // SoKss_9,5.120 //",
  "GK21sokss_pu:20482": "uttīrya cāmbhasaḥ prāyādāttavastrāntarā ruṣā /",
  "GK21sokss_pu:20483": "priyāparādhaṃ śaṃsantī taṃ sakhībhyaḥ svamandiram // SoKss_9,5.121 //",
  "GK21sokss_pu:20484": "tato jñātāśayastasyā jalakrīḍāṃ vimucya saḥ /",
  "GK21sokss_pu:20485": "rājā kanakavarṣo 'pi tadvāsagṛham āyayau // SoKss_9,5.122 //",
  "GK21sokss_pu:20486": "vāryamāṇo ruṣā tatra pañjarasthaiḥ śukair api /",
  "GK21sokss_pu:20487": "praviśya sa dadarśāntardevīṃ tāṃ manyupīḍitām // SoKss_9,5.123 //",
  "GK21sokss_pu:20488": "vāmahastatalanyastaviṣaṇṇavadanāmbujām /",
  "GK21sokss_pu:20489": "svacchamuktāphalanibhaiḥ patadbhir bāṣpabindubhiḥ // SoKss_9,5.124 //",
  "GK21sokss_pu:20490": "jaï viraho ṇa sahijjaï māṇo [suhā v] parivajjaṇīo te /",
  "GK21sokss_pu:20491": "viraho hiaa sahijjaï māṇo [evva] parivaḍhḍhaṇīo te // SoKss_9,5.125 //",
  "GK21sokss_pu:20492": "[yadi viraho na sahyate mānaḥ [sukhād api] parivarjanīyas te",
  "GK21sokss_pu:20493": "viraho hṛdaya sahyate manaḥ [eva] parivardhanīyas te]",
  "GK21sokss_pu:20494": "ia jāṇiūṇa ṇiuṇaṃ ciṭṭhasu olambiūṇa ikkadaram /",
  "GK21sokss_pu:20495": "uhaataadiṇṇapāo majjhaṇiviḍio dhuvaṃ viṇissihasi // SoKss_9,5.126 //",
  "GK21sokss_pu:20496": "[iti jñātvā nipuṇaṃ tiṣṭhasvāvalambyaikataram",
  "GK21sokss_pu:20497": "ubhayataṭadattapādo madhayanipatito dhruvaṃ vinaśiṣyasi]",
  "GK21sokss_pu:20498": "itīmaṃ dvipadīkhaṇḍaṃ paṭhantīṃ sāśrugadgadam /",
  "GK21sokss_pu:20499": "niryaddantāṃśuhāriṇyā girāpabhraṃśamugdhayā // SoKss_9,5.127 //",
  "GK21sokss_pu:20500": "vilokya ca tathābhūtāṃ tāṃ kope 'pi manoramām /",
  "GK21sokss_pu:20501": "upāyayau salajjaś ca sabhayaś ca sa bhūpatiḥ // SoKss_9,5.128 //",
  "GK21sokss_pu:20502": "parāṅmukhīmathāśliṣya vacobhiḥ prītipeśalaiḥ /",
  "GK21sokss_pu:20503": "pravṛtto 'bhūtsavinayaistāṃ prasādayituṃ ca saḥ // SoKss_9,5.129 //",
  "GK21sokss_pu:20504": "vakroktisūcitāvadye parivāre papāta ca /",
  "GK21sokss_pu:20505": "tasyāścaraṇayor nindannātmānamaparādhinam // SoKss_9,5.130 //",
  "GK21sokss_pu:20506": "tatas tanmanyunevāśruvāsriṇā galitena sā /",
  "GK21sokss_pu:20507": "siñcantī kaṇṭhalagnāsya prasasāda mahīpateḥ // SoKss_9,5.131 //",
  "GK21sokss_pu:20508": "athaiṣa hṛṣṭo nītvā taddinaṃ kupitatuṣṭayā /",
  "GK21sokss_pu:20509": "rājā tayā sahāsevya rataṃ nidrāmagānniśi // SoKss_9,5.132 //",
  "GK21sokss_pu:20510": "supto dadarśa cākasmātsvapne vikṛtayā striyā /",
  "GK21sokss_pu:20511": "hṛtāmekāvalīṃ kaṇṭhāccūḍāratnaṃ ca mūrdhataḥ // SoKss_9,5.133 //",
  "GK21sokss_pu:20512": "tato 'py apaśyad vetālaṃ nānāprāṇyaṅgavigraham /",
  "GK21sokss_pu:20513": "bāhuyuddhe pravṛttaṃ ca taṃ sa bhūmāv apātayat // SoKss_9,5.134 //",
  "GK21sokss_pu:20514": "pṛṣṭhopaviṣṭaś coḍḍīya pakṣiṇeva vihāyasā /",
  "GK21sokss_pu:20515": "nītvā tena nṛpo 'mbhodhau vetālena sa cikṣipe // SoKss_9,5.135 //",
  "GK21sokss_pu:20516": "tataḥ kathaṃciduttīrṇaḥ paramekāvalīṃ gale /",
  "GK21sokss_pu:20517": "cūḍāmaṇiṃ ca taṃ mūrdhni pūrvavatsthitamaikṣata // SoKss_9,5.136 //",
  "GK21sokss_pu:20518": "etaddṛṣṭvā prabuddhaḥ sa prātaḥparicayāgatam /",
  "GK21sokss_pu:20519": "asya kṣapaṇakaṃ rājā phalaṃ svapnasya pṛṣṭavān // SoKss_9,5.137 //",
  "GK21sokss_pu:20520": "... /",
  "GK21sokss_pu:20521": "na vācyamapriyaṃ kiṃ tu kathaṃ pṛṣṭo na vacmi ye // SoKss_9,5.138 //",
  "GK21sokss_pu:20522": "yā tvayaikāvalī dṛṣṭā hṛtā cūḍāmaṇis tathā /",
  "GK21sokss_pu:20523": "saiṣa devyā viyogas te putreṇa ca bhaviṣyati // SoKss_9,5.139 //",
  "GK21sokss_pu:20524": "prāpte caikāvalīratne yaduttīrṇābdhinā tvayā /",
  "GK21sokss_pu:20525": "duḥkhānte so 'pi bhāvī te devīputrasamāgamaḥ // SoKss_9,5.140 //",
  "GK21sokss_pu:20526": "iti kṣapaṇakenokte vimṛśya sa nṛpo 'bravīt /",
  "GK21sokss_pu:20527": "putro me 'dyāpi nāstyeva sa tāvajjāyatāmiti // SoKss_9,5.141 //",
  "GK21sokss_pu:20528": "athopayātād aśrauṣīt sa rāmāyaṇapāṭhakāt /",
  "GK21sokss_pu:20529": "putrārthaṃ vihitakleśaṃ rājā daśarathaṃ nṛpam // SoKss_9,5.142 //",
  "GK21sokss_pu:20530": "tenodbhūtasutaprāpticintaḥ kṣapaṇake gate /",
  "GK21sokss_pu:20531": "rājā kanakavarṣastannināya vimanā dinam // SoKss_9,5.143 //",
  "GK21sokss_pu:20532": "rātrāv akasmāc caikākī vinidraḥ śayanasthitaḥ /",
  "GK21sokss_pu:20533": "dvāre 'nudghāṭite 'py antaḥ praviṣṭāṃ striyam aikṣata // SoKss_9,5.144 //",
  "GK21sokss_pu:20534": "vinītā saumyarūpā ca sā taṃ sāścaryamutthitam /",
  "GK21sokss_pu:20535": "kṛtapraṇāmaṃ dattāśīḥ kṣitīśvaram abhāṣata // SoKss_9,5.145 //",
  "GK21sokss_pu:20536": "putra māṃ viddhi tanayāṃ nāgarājasya vāsukeḥ /",
  "GK21sokss_pu:20537": "tvatpiturbhaginīṃ jyeṣṭhāṃ nāmnā ratnaprabhāmimām // SoKss_9,5.146 //",
  "GK21sokss_pu:20538": "rakṣārthaṃ te 'ntike śaśvadadṛṣṭā ca vasāmy aham /",
  "GK21sokss_pu:20539": "adya dṛṣṭvā sacintaṃ tvamātmā te darśito mayā // SoKss_9,5.147 //",
  "GK21sokss_pu:20540": "na draṣṭumutsahe glāniṃ tava tadbrūhi kāraṇam /",
  "GK21sokss_pu:20541": "ity uktaḥ sa tayā rājā pitṛṣvasrā jagāda tām // SoKss_9,5.148 //",
  "GK21sokss_pu:20542": "dhanyo 'hamamba yasyaivaṃ tvaṃ prasādaṃ karoṣi me /",
  "GK21sokss_pu:20543": "anirvṛtiṃ ca me viddhi putrāsaṃbhavahetukām // SoKss_9,5.149 //",
  "GK21sokss_pu:20544": "api rājarṣayo yatra purā daśarathādayaḥ /",
  "GK21sokss_pu:20545": "svargārtham aicchaṃs tatrāmba kathaṃ necchantu mādṛśāḥ // SoKss_9,5.150 //",
  "GK21sokss_pu:20546": "etatkanakavarṣasya nṛpates tasya sā vacaḥ /",
  "GK21sokss_pu:20547": "śrutvā ratnaprabhā nāgī bhrātuḥ putram uvāca tam // SoKss_9,5.151 //",
  "GK21sokss_pu:20548": "tarhi putra vadāmyekaṃ yam upāyaṃ kuruṣva tam /",
  "GK21sokss_pu:20549": "gatvā svāmikumāraṃ tvametadarthaṃ prasādaya // SoKss_9,5.152 //",
  "GK21sokss_pu:20550": "kumāradhārāṃ vighnāya patantīṃ mūrdhni duḥsahām /",
  "GK21sokss_pu:20551": "śarīrāntaḥpraviṣṭāyāḥ prabhavānme sahiṣyase // SoKss_9,5.153 //",
  "GK21sokss_pu:20552": "vighnajātaṃ vijityānyadapi prāpsyasi vāñchitam /",
  "GK21sokss_pu:20553": "ity uktvāntardadhe nāgī rājā hṛṣṭo 'kṣipatkṣapām // SoKss_9,5.154 //",
  "GK21sokss_pu:20554": "prātarmantriṣu vinyasya rājyaṃ putrābhikāṅkṣayā /",
  "GK21sokss_pu:20555": "yayau svāmikumārasya pādamūlaṃ sa bhūpatiḥ // SoKss_9,5.155 //",
  "GK21sokss_pu:20556": "tatra tīvraṃ tapaścakre tamārādhayituṃ prabhum /",
  "GK21sokss_pu:20557": "tayārpitabalo nāgyā śarīrāntaḥpraviṣṭayā // SoKss_9,5.156 //",
  "GK21sokss_pu:20558": "tato 'śaninibhā rājñaḥ patituṃ tasya mūrdhani /",
  "GK21sokss_pu:20559": "kumāravāridhārā sā pravṛttābhūdanāratam // SoKss_9,5.157 //",
  "GK21sokss_pu:20560": "sa ca sehe śarīrāntargatanāgībalena tām /",
  "GK21sokss_pu:20561": "tatas tasyādhivighnārthaṃ herambaṃ prair ayadguhaḥ // SoKss_9,5.158 //",
  "GK21sokss_pu:20562": "herambaścāsṛjattatra dhārāmadhye mahāviṣam /",
  "GK21sokss_pu:20563": "tasyājagaramatyugraṃ na sa tenāpyakampata // SoKss_9,5.159 //",
  "GK21sokss_pu:20564": "tato vināyakaḥ sākṣāddantāghātānuraḥsthale /",
  "GK21sokss_pu:20565": "etya dātuṃ pravavṛte tasyājayyaḥ surair api // SoKss_9,5.160 //",
  "GK21sokss_pu:20566": "matvā taṃ durjayaṃ devaṃ so 'tha stutibhir arcitum /",
  "GK21sokss_pu:20567": "rājā kanakavarṣastadviṣahyaivopacakrame // SoKss_9,5.161 //",
  "GK21sokss_pu:20568": "namaḥ sarvārthasaṃsiddhinidhikumbhopamātmane /",
  "GK21sokss_pu:20569": "lambodarāya vighneśa vyālālaṃkaraṇāya te // SoKss_9,5.162 //",
  "GK21sokss_pu:20570": "līlotkṣiptakarāghātavidhutāsanapaṅkajam /",
  "GK21sokss_pu:20571": "brahmāṇam apisotkampaṃ kurvañjaya gajānana // SoKss_9,5.163 //",
  "GK21sokss_pu:20572": "surāsuramunīndrāṇām apisanti na siddhayaḥ /",
  "GK21sokss_pu:20573": "atuṣṭe tvayi lokaikaśaraṇye śaṃkarapriya // SoKss_9,5.164 //",
  "GK21sokss_pu:20574": "ghaṭodaraḥ śūrpakarṇo gaṇādhyakṣo madotkaṭaḥ /",
  "GK21sokss_pu:20575": "pāśahasto 'mbarīṣaś ca jambakastriśikhāyudhaḥ // SoKss_9,5.165 //",
  "GK21sokss_pu:20576": "evamādyaiḥ stuvanti sma pāpaghnair aṣṭaṣaṣṭibhiḥ /",
  "GK21sokss_pu:20577": "tatsaṃkhyasthānaniyatair nāmabhistvāṃ surottamāḥ // SoKss_9,5.166 //",
  "GK21sokss_pu:20578": "smarataḥ stuvataś ca tvāṃ vinaśyati bhayaṃ prabho /",
  "GK21sokss_pu:20579": "raṇarājakuladyūtacaurāgniśvāpadādijam // SoKss_9,5.167 //",
  "GK21sokss_pu:20580": "iti stutipadair etair anyair bahuvidhaiś ca saḥ /",
  "GK21sokss_pu:20581": "nṛpaḥ kanakavarṣastaṃ vighneśvaramapūjayat // SoKss_9,5.168 //",
  "GK21sokss_pu:20582": "tuṣṭo 'smi na kariṣyāmi vighnaṃ te putramāpnuhi /",
  "GK21sokss_pu:20583": "ity uktvāntardadhe tatra rājñas tasya sa vighnajit // SoKss_9,5.169 //",
  "GK21sokss_pu:20584": "tataḥ svāmikumārastaṃ taddhārādhāriṇaṃ nṛpam /",
  "GK21sokss_pu:20585": "uvāca dhīra tuṣṭo 'smi tava yācasva tadvaram // SoKss_9,5.170 //",
  "GK21sokss_pu:20586": "tac chrutvā sa prahṛṣṭastaṃ devaṃ rājā vyajijñapat /",
  "GK21sokss_pu:20587": "tvatprasādena me nātha sūnurutpadyatāmiti // SoKss_9,5.171 //",
  "GK21sokss_pu:20588": "evamastu suto bhāvī bhavato madgaṇāṃśajaḥ /",
  "GK21sokss_pu:20589": "nāmnā hiraṇyavarṣaś ca bhaviṣyati sa bhūpate // SoKss_9,5.172 //",
  "GK21sokss_pu:20590": "ity uktvā garbhagehāntaḥ praveśāya tamāhvayat /",
  "GK21sokss_pu:20591": "saviśeṣaprasādepsur nṛpatiṃ barhivāhanaḥ // SoKss_9,5.173 //",
  "GK21sokss_pu:20592": "tenādṛśyāsya niragānnāgī dehānnṛpasya sā /",
  "GK21sokss_pu:20593": "viśanti śāpabhītā hi na kumāragṛhaṃ striyaḥ // SoKss_9,5.174 //",
  "GK21sokss_pu:20594": "tataḥ kanakavarṣo 'sau svena mānuṣatejasā /",
  "GK21sokss_pu:20595": "viveśa garbhabhavanaṃ tasya devasya pāvakeḥ // SoKss_9,5.175 //",
  "GK21sokss_pu:20596": "sa taṃ nāgyanadhiṣṭhānātpūrvatejovinākṛtam /",
  "GK21sokss_pu:20597": "dṛṣṭvā nṛpaṃ kim etat syād iti devo 'py acintayat // SoKss_9,5.176 //",
  "GK21sokss_pu:20598": "jñātvā nāgībalavyājanirvyūḍhaviṣamavratam /",
  "GK21sokss_pu:20599": "praṇidhānāc ca taṃ kruddhaḥ śaśāpa sa nṛpaṃ guhaḥ // SoKss_9,5.177 //",
  "GK21sokss_pu:20600": "vyājastvayā kṛto yasmādato jātena sūnunā /",
  "GK21sokss_pu:20601": "mahādevyā ca durdānta viyogas te bhaviṣyati // SoKss_9,5.178 //",
  "GK21sokss_pu:20602": "nirghātadāruṇaṃ śrutvā śāpametaṃ sa bhūpatiḥ /",
  "GK21sokss_pu:20603": "sūktaistuṣṭāva taṃ devaṃ mohaṃ muktvā mahākaviḥ // SoKss_9,5.179 //",
  "GK21sokss_pu:20604": "sa subhāṣitatuṣṭo 'tha ṣaṇmukhastam abhāṣata /",
  "GK21sokss_pu:20605": "rājaṃstuṣṭo 'smi sūktaiste śāpāntaṃ tava vacmi tat // SoKss_9,5.180 //",
  "GK21sokss_pu:20606": "bhaviṣyatyabdamekaṃ te patnīputraviyuktatā /",
  "GK21sokss_pu:20607": "mukto 'pamṛtyutritayāttau ca prāpsyasyataḥ param // SoKss_9,5.181 //",
  "GK21sokss_pu:20608": "ity uktvā viratālāpe ṣaṇmukhe sa praṇamya tam /",
  "GK21sokss_pu:20609": "tatprasādasudhātṛpto rājā svapuramāyayau // SoKss_9,5.182 //",
  "GK21sokss_pu:20610": "tatra tasyāmṛtasyando jyotsnāyām iva śītagoḥ /",
  "GK21sokss_pu:20611": "devyāṃ madanasundaryāṃ kramātsūnurajāyata // SoKss_9,5.183 //",
  "GK21sokss_pu:20612": "dṛṣṭvā sutamukhaṃ so 'tha rājā rājñī ca sā muhuḥ /",
  "GK21sokss_pu:20613": "atyānandasamāyukte nāvartetāṃ tadātmani // SoKss_9,5.184 //",
  "GK21sokss_pu:20614": "tatkālaṃ cotsavaṃ cakre vasu varṣan sa bhūpatiḥ /",
  "GK21sokss_pu:20615": "nijāṃ kanakavarṣākhyāṃ nayan bhuvi yathārthatām // SoKss_9,5.185 //",
  "GK21sokss_pu:20616": "pañcarātre gate ṣaṣṭhyāṃ rajanau jātaveśmani /",
  "GK21sokss_pu:20617": "kṛte rakṣāvidhau tatra megho 'śaṅkitamāgataḥ // SoKss_9,5.186 //",
  "GK21sokss_pu:20618": "tena vṛddhimavāptena tatrāvavre nabhaḥ kramāt /",
  "GK21sokss_pu:20619": "śatruṇopekṣiteneva rājyaṃ rājñaḥ pramādinaḥ // SoKss_9,5.187 //",
  "GK21sokss_pu:20620": "madasyeva kṣipandhārā varṣasyonmūlitadrumaḥ /",
  "GK21sokss_pu:20621": "tato dhāvitumārebhe vātamattamataṅgajaḥ // SoKss_9,5.188 //",
  "GK21sokss_pu:20622": "tatkṣaṇaṃ sārgalam apidvāramudghāṭya bhīṣaṇā /",
  "GK21sokss_pu:20623": "strī kāpi kṣurikāhastā jātaveśma viveśa tat // SoKss_9,5.189 //",
  "GK21sokss_pu:20624": "sā taṃ madanasundaryāḥ stanāsaktamukhaṃ sutam /",
  "GK21sokss_pu:20625": "hṛtvā devyāḥ pradudrāva saṃmohyaiva paricchadam // SoKss_9,5.190 //",
  "GK21sokss_pu:20626": "hā hā hṛto me rākṣasyā suta ityatha vihvalā /",
  "GK21sokss_pu:20627": "krandantī cānvadhāvattāṃ rājñī sā strīṃ tamasyapi // SoKss_9,5.191 //",
  "GK21sokss_pu:20628": "sā ca gatvā papāta strī sarasyantaḥ sabālakā /",
  "GK21sokss_pu:20629": "rājñī cānvapatatsāpi tatraivāpatyatṛṣṇayā // SoKss_9,5.192 //",
  "GK21sokss_pu:20630": "kṣaṇānmegho nivavṛte jagāmāntaṃ ca yāminī /",
  "GK21sokss_pu:20631": "jātaveśmani cākrandaḥ parivārasya śuśruve // SoKss_9,5.193 //",
  "GK21sokss_pu:20632": "rājā kanakavarṣo 'tha tac chrutvā jātavāsakam /",
  "GK21sokss_pu:20633": "etya putrapriyāśūnyaṃ dṛṣṭvā mohaṃ jagāma saḥ // SoKss_9,5.194 //",
  "GK21sokss_pu:20634": "samāśvasya ca hā devi hā putraka śiśo iti /",
  "GK21sokss_pu:20635": "vilapannatha sasmāra śāpaṃ taṃ vatsarāvadhim // SoKss_9,5.195 //",
  "GK21sokss_pu:20636": "bhagavañ śāpasaṃpṛkto mandapuṇyasya me varaḥ /",
  "GK21sokss_pu:20637": "kathaṃ skanda tvayā dattaḥ saviṣāmṛtasaṃnibhaḥ // SoKss_9,5.196 //",
  "GK21sokss_pu:20638": "hāhā yugasahasrābhaṃ kathaṃ neṣyāmi vatsaram /",
  "GK21sokss_pu:20639": "devyā madanasundaryā jīvitādhikayā vinā // SoKss_9,5.197 //",
  "GK21sokss_pu:20640": "ityākrandaṃś ca sa jñātavṛttāntair mantribhir nṛpaḥ /",
  "GK21sokss_pu:20641": "bodhyamāno 'pi na prāpa devyā saha gatāṃ dhṛtim // SoKss_9,5.198 //",
  "GK21sokss_pu:20642": "kramāc ca madanāvegavivaśo nirgataḥ purāt /",
  "GK21sokss_pu:20643": "viveśa vindhyakāntāramunmanībhūya sa bhraman // SoKss_9,5.199 //",
  "GK21sokss_pu:20644": "tatra bālamṛgīnetraiḥ priyāyā locanaśriyam /",
  "GK21sokss_pu:20645": "kabarībhārasaundaryaṃ camarīvālasaṃcayaiḥ // SoKss_9,5.200 //",
  "GK21sokss_pu:20646": "dṛṣṭaiḥ karikareṇūnāṃ gatair mantharatāṃ gateḥ /",
  "GK21sokss_pu:20647": "smaratas tasya jajvāla sutarāṃ madanānalaḥ // SoKss_9,5.201 //",
  "GK21sokss_pu:20648": "bhrāmyaṃstṛṣṇātapaklānto vindhyapādamavāpya saḥ /",
  "GK21sokss_pu:20649": "pītanirjharapānīyastarumūla upāviśat // SoKss_9,5.202 //",
  "GK21sokss_pu:20650": "tāvadguhāmukhādvindhyasyāṭṭahāsa ivonnadan /",
  "GK21sokss_pu:20651": "siṃhaḥ saṭālo nirgatya hantumabhyutpapāta tam // SoKss_9,5.203 //",
  "GK21sokss_pu:20652": "tatkṣaṇaṃ gaganāyātaḥ ko'pi vidyādharo javāt /",
  "GK21sokss_pu:20653": "nipatyāsiprahāreṇa siṃhaṃ tamakaroddvidhā // SoKss_9,5.204 //",
  "GK21sokss_pu:20654": "samīpam etya cāpṛcchad rājānaṃ taṃ sa khecaraḥ /",
  "GK21sokss_pu:20655": "rājan kanakavarṣaivaṃ prāpto 'syetāṃ kathaṃ bhuvam // SoKss_9,5.205 //",
  "GK21sokss_pu:20656": "tac chrutvā saṃsmṛtiṃ labdhā sa rājā pratyuvāca tam /",
  "GK21sokss_pu:20657": "virahānalavikṣiptaṃ kutastvaṃ vetsi māmiti // SoKss_9,5.206 //",
  "GK21sokss_pu:20658": "tato vidyādharo 'vādīdahaṃ pravrājako bhavan /",
  "GK21sokss_pu:20659": "mānuṣo bandhumittrākhyas tvatpure nyavasaṃ purā // SoKss_9,5.207 //",
  "GK21sokss_pu:20660": "sevayā prārthitenātra tvayā sāhāyake kṛte /",
  "GK21sokss_pu:20661": "vidyādharatvaṃ prāpto 'smi vīravetālasādhanāt // SoKss_9,5.208 //",
  "GK21sokss_pu:20662": "tena tvaṃ pratyabhijñāya kartuṃ te pratyupakriyām /",
  "GK21sokss_pu:20663": "tvajjighāṃsurayaṃ dṛṣṭvā siṃho vyapadito mayā // SoKss_9,5.209 //",
  "GK21sokss_pu:20664": "nāmnā bandhuprabhaścādya saṃvṛtto 'smīti vādinam /",
  "GK21sokss_pu:20665": "rājā kanakavarṣastaṃ jātaprītirabhāṣata // SoKss_9,5.210 //",
  "GK21sokss_pu:20666": "hanta smarāmi sā ceha maittrī nirvāhitā tvayā /",
  "GK21sokss_pu:20667": "tadbrūhi me kadā bhāvī bhāryāputrasamāgamaḥ // SoKss_9,5.211 //",
  "GK21sokss_pu:20668": "iti tasya vacaḥ śrutvā buddhvā vidyāprabhāvataḥ /",
  "GK21sokss_pu:20669": "vidyādharo 'bravīdbandhuprabhastaṃ sa mahībhṛtam // SoKss_9,5.212 //",
  "GK21sokss_pu:20670": "dṛṣṭayā vindhyavāsinyā patnīputrau tvamāpsyasi /",
  "GK21sokss_pu:20671": "tattatra gaccha siddhyai tvaṃ svalokaṃ ca vrajāmy aham // SoKss_9,5.213 //",
  "GK21sokss_pu:20672": "ity uktvā khaṃ gate tasminrājā labdhadhṛtiḥ śanaiḥ /",
  "GK21sokss_pu:20673": "prāyātkanakavarṣo 'sau draṣṭuṃ tāṃ vindhyavāsinīm // SoKss_9,5.214 //",
  "GK21sokss_pu:20674": "gacchantam abhyadhāvat taṃ nṛpaṃ vanyo mahān pathi /",
  "GK21sokss_pu:20675": "adhūtamastako mattaḥ prasāritakaraḥ karī // SoKss_9,5.215 //",
  "GK21sokss_pu:20676": "taṃ dṛṣṭvā śvabhramārgeṇa sa rājāpāsarat tathā /",
  "GK21sokss_pu:20677": "yathānudhāvansa gajo vipede śvabhrapātataḥ // SoKss_9,5.216 //",
  "GK21sokss_pu:20678": "tataḥ so 'dhvaśramāyāsaklānto rājā vrajan kramāt /",
  "GK21sokss_pu:20679": "uddaṇḍapuṇḍarīkāḍhyaṃ prāpad ekaṃ mahatsaraḥ // SoKss_9,5.217 //",
  "GK21sokss_pu:20680": "tatra snātvā ca pītvā ca jalaṃ jagdhamṛṇālakaḥ /",
  "GK21sokss_pu:20681": "viśrāntaḥ pādapatale kṣaṇaṃ jahre sa nidrayā // SoKss_9,5.218 //",
  "GK21sokss_pu:20682": "tāvac ca tena mṛgayānivṛttāḥ śabarāḥ pathā /",
  "GK21sokss_pu:20683": "āgatā dadṛśuḥ suptaṃ taṃ rājānaṃ sulakṣaṇam // SoKss_9,5.219 //",
  "GK21sokss_pu:20684": "te ca devyupahārāryaṃ baddhvā ninyustadaiva tam /",
  "GK21sokss_pu:20685": "svasya muktāphalākhyasya pārśvaṃ śabarabhūbhṛtaḥ // SoKss_9,5.220 //",
  "GK21sokss_pu:20686": "so 'pyenaṃ śabarādhīśaḥ praśastaṃ vīkṣya nītavān /",
  "GK21sokss_pu:20687": "ketanaṃ vindhyavāsinyāḥ paśūkartuṃ narādhipam // SoKss_9,5.221 //",
  "GK21sokss_pu:20688": "dṛṣṭvaiva ca sa devīṃ tāṃ praṇamaṃstadanugrahāt /",
  "GK21sokss_pu:20689": "rājā skandaprasādācca babhūva srastabandhanaḥ // SoKss_9,5.222 //",
  "GK21sokss_pu:20690": "tadālokyādbhutaṃ matvā tasya taṃ devyanugraham /",
  "GK21sokss_pu:20691": "mumoca taṃ sa rājānaṃ śabarādhipatirvadhāt // SoKss_9,5.223 //",
  "GK21sokss_pu:20692": "evaṃ kanakavarṣasya tṛtīyādapamṛtyutaḥ /",
  "GK21sokss_pu:20693": "atikrāntasya tasyābhūtpūrṇaṃ tacchāpavatsaram // SoKss_9,5.224 //",
  "GK21sokss_pu:20694": "tāvac ca tasya sā nāgī rājño madanasundarīm /",
  "GK21sokss_pu:20695": "devīṃ saputrām ādāya tatraivāgāt pitṛṣvasā // SoKss_9,5.225 //",
  "GK21sokss_pu:20696": "jagāda taṃ ca bho rājañ jñātakaumāraśāpayā /",
  "GK21sokss_pu:20697": "etau te rakṣitau yuktvā nītvā svabhavanaṃ mayā // SoKss_9,5.226 //",
  "GK21sokss_pu:20698": "tasmāt kanakavarṣa svau gṛhāṇaitau priyāsutau /",
  "GK21sokss_pu:20699": "bhuṅkṣvedaṃ pṛthivīrājyaṃ kṣīṇaśāpo 'dhunā hy asi // SoKss_9,5.227 //",
  "GK21sokss_pu:20700": "ity uktvā praṇataṃ sā taṃ nṛpaṃ nāgī tirodadhe /",
  "GK21sokss_pu:20701": "nṛpo 'pi svapnam iva tanmene bhāryāsutāgamam // SoKss_9,5.228 //",
  "GK21sokss_pu:20702": "tato 'sya rājño rājñyāś ca cirād āśliṣṭayor mithaḥ /",
  "GK21sokss_pu:20703": "agaladvirahakleśo harṣabāṣpāmbubhiḥ saha // SoKss_9,5.229 //",
  "GK21sokss_pu:20704": "tataḥ kanakavarṣaṃ taṃ buddhvā pṛthvīpatiṃ prabhum /",
  "GK21sokss_pu:20705": "muktāphalo 'patattasya śabarendraḥ sa pādayoḥ // SoKss_9,5.230 //",
  "GK21sokss_pu:20706": "kṣamayitvā ca pallīṃ svāṃ praveśya ca nijocitaiḥ /",
  "GK21sokss_pu:20707": "taistaiḥ sasutadāraṃ tam upacārair upācarat // SoKss_9,5.231 //",
  "GK21sokss_pu:20708": "so 'tha tatra sthito rājā dūtair ānāyayannṛpam /",
  "GK21sokss_pu:20709": "śvaśuraṃ devaśaktiṃ taṃ svasainyaṃ ca nijātpurāt // SoKss_9,5.232 //",
  "GK21sokss_pu:20710": "athāsthitakareṇukā madanasundarī tāṃ priyāṃ sutaṃ ca śarajanmanoditahiraṇyavarṣābhidham /",
  "GK21sokss_pu:20711": "vidhāya puratas tataḥ śvaśuraveśmavāsāditaś cacāla sa tadanvitaḥ kanakavarṣapṛthvīpatiḥ // SoKss_9,5.233 //",
  "GK21sokss_pu:20712": "avāpa ca sa vāsaraiḥ katipayair gṛhaṃ śvāśuraṃ vidarbhaviṣayāśritaṃ tadatha kuṇḍinākhyaṃ puram /",
  "GK21sokss_pu:20713": "samṛddhimati tatra ca śvaśurasatkṛtaḥ kānicid dinānyabhajata sthitiṃ tanayadārasenāyutaḥ // SoKss_9,5.234 //",
  "GK21sokss_pu:20714": "prasthāya tataś ca śanaiḥ kanakapuraṃ prāptavānnijaṃ nagaram /",
  "GK21sokss_pu:20715": "pauravadhūjananayanaiścirotsukaiḥ pīyamāna iva // SoKss_9,5.235 //",
  "GK21sokss_pu:20716": "aviśac ca rājadhānīṃ sutasahito madanasundarīyuktaḥ /",
  "GK21sokss_pu:20717": "utsava iva vigrahavān pramodaśobhānvitaḥ sa nṛpaḥ // SoKss_9,5.236 //",
  "GK21sokss_pu:20718": "abhiṣicya baddhapaṭṭāṃ tatra ca tāṃ madanasundarīmakarot /",
  "GK21sokss_pu:20719": "sarvāntaḥpuramukhyāmabhyudaye mānitaprakṛtiḥ // SoKss_9,5.237 //",
  "GK21sokss_pu:20720": "devyā tayā saha sutena ca tena baddhanityotsavaḥ punar adṛṣṭaviyogaduḥkhaḥ /",
  "GK21sokss_pu:20721": "niṣkaṇṭakaṃ kanakavarṣanareśvaro 'tha bhūmaṇḍalaṃ sacaturantamidaṃ śaśāsa // SoKss_9,5.238 //",
  "GK21sokss_pu:20722": "iti gomukhataḥ svamantrimukhyād rucirāṃ tatra kathāmimāṃ niśamya /",
  "GK21sokss_pu:20723": "naravāhanadattarājaputraḥ sadalaṃkāravatīyutastutoṣa // SoKss_9,5.239 //",
  "GK21sokss_pu:20724": "iti mahākaviśrīsomadevabhaṭṭaviracite kathāsaritsāgare 'laṃkāravatīlambake pañcamas taraṅgaḥ /",
  "GK21sokss_pu:20725": "ṣaṣṭhas taraṅgaḥ /",
  "GK21sokss_pu:20726": "tataḥ sa gomukhākhyātakathātuṣṭaḥ priyāsakhaḥ /",
  "GK21sokss_pu:20727": "dṛṣṭvā sakopavikṛtiṃ marubhūtiṃ tadīrṣyayā // SoKss_9,6.1 //",
  "GK21sokss_pu:20728": "naravāhanadattas taṃ nijagādānurañjayan /",
  "GK21sokss_pu:20729": "marubhūte tvam apy ekāṃ kiṃ nākhyāsi kathām iti // SoKss_9,6.2 //",
  "GK21sokss_pu:20730": "tataḥ sa bāḍhamākhyāmīty uktvā tuṣṭena cetasā /",
  "GK21sokss_pu:20731": "samākhyātuṃ kathāmetāṃ marubhūtiḥ pracakrame // SoKss_9,6.3 //",
  "GK21sokss_pu:20732": "candrasvāmītyabhūtpūrvaṃ rājñaḥ kamalavarmaṇaḥ /",
  "GK21sokss_pu:20733": "nagare deva kamalapurākhye brahmaṇottamaḥ // SoKss_9,6.4 //",
  "GK21sokss_pu:20734": "tasya lakṣmīsarasvatyostṛtīyā vinayojjvalā /",
  "GK21sokss_pu:20735": "bhāryā devamatir nāma samānā sumaterabhūt // SoKss_9,6.5 //",
  "GK21sokss_pu:20736": "tasyāṃ tasya ca viprasya patnyāṃ jajñe sulakṣaṇaḥ /",
  "GK21sokss_pu:20737": "putraḥ sa yasya jātasya vāgevamudagāddivaḥ // SoKss_9,6.6 //",
  "GK21sokss_pu:20738": "candrasvāmīnmahīpālo nāmnā kāryaḥ sutastvayā /",
  "GK21sokss_pu:20739": "rājā bhūtvā ciraṃ yasmātpālayiṣyatyayaṃ mahīm // SoKss_9,6.7 //",
  "GK21sokss_pu:20740": "etaddivyaṃ vacaḥ śrutvā sa mahīpālam eva tam /",
  "GK21sokss_pu:20741": "candrasvāmisutaṃ nāmna cakāra racitotsavaḥ // SoKss_9,6.8 //",
  "GK21sokss_pu:20742": "kramāc ca sa mahīpālo vivṛddho grāhito 'bhavat /",
  "GK21sokss_pu:20743": "śastrāstravedaṃ vidyāsu samaṃ sarvāsu śikṣitaḥ // SoKss_9,6.9 //",
  "GK21sokss_pu:20744": "tāvac ca suṣuve tasya sā candrasvāminaḥ punaḥ /",
  "GK21sokss_pu:20745": "bhāryā devamatiḥ kanyāṃ sarvāvayavasundarīm // SoKss_9,6.10 //",
  "GK21sokss_pu:20746": "sā ca candravatī nāma mahīpālaḥ sa ca kramāt /",
  "GK21sokss_pu:20747": "bhrātarau vavṛdhāte tau svapitus tasya veśmani // SoKss_9,6.11 //",
  "GK21sokss_pu:20748": "athāvṛṣṭikṛtas tatra deśe durbhikṣaviplavaḥ /",
  "GK21sokss_pu:20749": "udapadyata dagdheṣu sasyeṣu raviraśmibhiḥ // SoKss_9,6.12 //",
  "GK21sokss_pu:20750": "taddoṣeṇa ca rājātra prārebhe taskarāyitum /",
  "GK21sokss_pu:20751": "adharmeṇa prajābhyo 'rthamākarṣanmuktasatpathaḥ // SoKss_9,6.13 //",
  "GK21sokss_pu:20752": "tato 'vasīd atyatyarthaṃ deśe tasminn uvāca sā /",
  "GK21sokss_pu:20753": "bhāryā devamatir vipraṃ candrasvāminam atra tam // SoKss_9,6.14 //",
  "GK21sokss_pu:20754": "āgaccha matpitṛgṛhaṃ vrajāmo nagarāditaḥ /",
  "GK21sokss_pu:20755": "ete hy apatye naśyetāmāvayor iha jātucit // SoKss_9,6.15//",
  "GK21sokss_pu:20756": "tac chrutvā tāṃ sa vakti sma candrasvāmī svagehinīm /",
  "GK21sokss_pu:20757": "maivaṃ pāpaṃ mahadgehāddurbhikṣe hi palāyanam // SoKss_9,6.16 //",
  "GK21sokss_pu:20758": "tadahaṃ bālakāvetau nītvā tatpitṛveśmani /",
  "GK21sokss_pu:20759": "sthāpayāmi tvamāsveha śīghraṃ caiṣyāmyahaṃ punaḥ // SoKss_9,6.17 //",
  "GK21sokss_pu:20760": "ity uktvā sthāpayitvā tāṃ tathety uktavatīṃ gṛhe /",
  "GK21sokss_pu:20761": "bhāryāṃ ca candrasvāmī tau gṛhītvā dārakau nijau // SoKss_9,6.18 //",
  "GK21sokss_pu:20762": "mahīpālaṃ ca taṃ tāṃ ca kanyāṃ candravatīmubhau /",
  "GK21sokss_pu:20763": "tataḥ pratasthe nagarātpatnīṃ pitṛgṛhaṃ prati // SoKss_9,6.19 //",
  "GK21sokss_pu:20764": "gacchan kramāt tricaturair dinaiḥ prāpa mahāṭavīm /",
  "GK21sokss_pu:20765": "arkāṃśutaptasikatāṃ viśuṣkaviraladrumām // SoKss_9,6.20 //",
  "GK21sokss_pu:20766": "tasyāṃ tṛṣābhibhūtau tau sthāpayitvā sa dārakau /",
  "GK21sokss_pu:20767": "candrasvāmī yayau dūramanveṣṭuṃ vāri tatkṛte // SoKss_9,6.21 //",
  "GK21sokss_pu:20768": "tatra tasyāyayāvagre sānugaḥ śabarādhipaḥ /",
  "GK21sokss_pu:20769": "akasmātsiṃhadaṃṣṭrākhyaḥ kāryāya prasthitaḥ kva cit // SoKss_9,6.22 //",
  "GK21sokss_pu:20770": "sa taṃ dṛṣṭvānna pṛṣṭvā ca buddhvā bhillo jalārthinam /",
  "GK21sokss_pu:20771": "saṃjñāṃ kṛtvābravīdbhṛtyānnītvāmbhaḥ prāpyatāmayam // SoKss_9,6.23 //",
  "GK21sokss_pu:20772": "tac chrutvā tasya bhṛtyāste dvitrā labdhāśayā ṛjum /",
  "GK21sokss_pu:20773": "te candrasvāminaṃ pallīṃ nītvā baddhamakurvata // SoKss_9,6.24 //",
  "GK21sokss_pu:20774": "naropahārāyātmānaṃ tebhyo buddhvā sa saṃyatam /",
  "GK21sokss_pu:20775": "candrasvāmī śuśoca svau dārakāvaṭavīgatau // SoKss_9,6.25 //",
  "GK21sokss_pu:20776": "hā mahīpāla hā vatse candravatyapade katham /",
  "GK21sokss_pu:20777": "mayāraṇye yuvāṃ tyaktvā siṃhavyaghrāmiṣīkṛtau // SoKss_9,6.26 //",
  "GK21sokss_pu:20778": "ātmā ca ghātitaścaurair na cāsti śaraṇaṃ mama /",
  "GK21sokss_pu:20779": "ityākrandansa vipro 'rkaṃ vyomnyapaśyadasaṃmadāt // SoKss_9,6.27 //",
  "GK21sokss_pu:20780": "hanta mohaṃ vihāyaitaṃ svaṃ prabhuṃ śaraṇaṃ śraye /",
  "GK21sokss_pu:20781": "ityālocya dvijaḥ sūryaṃ sa stotum upacakrame // SoKss_9,6.28 //",
  "GK21sokss_pu:20782": "tubhyaṃ paraparākāśaśāyine jyotiṣe vibho /",
  "GK21sokss_pu:20783": "ābhyantaraṃ ca bāhyaṃ ca tamaḥ praṇudate namaḥ // SoKss_9,6.29 //",
  "GK21sokss_pu:20784": "tvaṃ viṣṇustrijagadvyāpī tvaṃ śivaḥ śreyasāṃ nidhiḥ /",
  "GK21sokss_pu:20785": "suptaṃ viceṣṭayanviśvaṃ paramastvaṃ prajāpatiḥ // SoKss_9,6.30 //",
  "GK21sokss_pu:20786": "aprakāśau prakāśetāmetāsvityagnicandrayoḥ /",
  "GK21sokss_pu:20787": "nyastātmatejā dayayevāntardhiṃ yāsi yāminīm // SoKss_9,6.31 //",
  "GK21sokss_pu:20788": "vidravanty api rakṣāṃsi prabhavanti na dasyavaḥ /",
  "GK21sokss_pu:20789": "pramodante ca guṇino bhāsvannabhyudite tvayi // SoKss_9,6.32 //",
  "GK21sokss_pu:20790": "tadrakṣa śaraṇāpannaṃ trailokyaikapradīpa mām /",
  "GK21sokss_pu:20791": "idaṃ duḥkhāndhakāraṃ me vidāraya dayāṃ kuru // SoKss_9,6.33 //",
  "GK21sokss_pu:20792": "ityādibhistadā vākyair bhaktyā stutavato ravim /",
  "GK21sokss_pu:20793": "candrasvāmidvijasyāsya gaganāduccacāra vāk // SoKss_9,6.34 //",
  "GK21sokss_pu:20794": "tuṣṭo 'smi candrasvāmiṃs te na tvaṃ vadhamavāpsyasi /",
  "GK21sokss_pu:20795": "matprasādāc ca putrādisaṃgamas te bhaviṣyati // SoKss_9,6.35 //",
  "GK21sokss_pu:20796": "ity ukto divyayā vācā jātasthas tatra tasthivān /",
  "GK21sokss_pu:20797": "candrasvāmī sa śabaropāhṛtasnānabhojanaḥ // SoKss_9,6.36 //",
  "GK21sokss_pu:20798": "tāvac ca taṃ mahīpālaṃ svasrā yuktamaraṇyagam /",
  "GK21sokss_pu:20799": "pitary anāyaty ākrandavidhuraṃ śaṅkitāśubham // SoKss_9,6.37 //",
  "GK21sokss_pu:20800": "dadarśa tena mārgeṇa sārthavāhaḥ samāgataḥ /",
  "GK21sokss_pu:20801": "mahānsārthadharo nāma vṛttāntaṃ pṛcchati sma ca // SoKss_9,6.38 //",
  "GK21sokss_pu:20802": "sa tamāśvāsya kṛpayā śiśuṃ dṛṣṭvā sulakṣaṇam /",
  "GK21sokss_pu:20803": "sārthavāho nināya svaṃ deśaṃ svasṛsakhaṃ tataḥ // SoKss_9,6.39 //",
  "GK21sokss_pu:20804": "tatrāsītsa mahīpālo bālye 'py agnikriyārataḥ /",
  "GK21sokss_pu:20805": "sadane tasya vaṇijaḥ putrasnehena paśyataḥ // SoKss_9,6.40 //",
  "GK21sokss_pu:20806": "ekadā nṛpatermantrī tārāpuranivāsinaḥ /",
  "GK21sokss_pu:20807": "tārādharmābhidhānasya kāryāttenāgataḥ pathā // SoKss_9,6.41 //",
  "GK21sokss_pu:20808": "viveśa sārthavāhasya tasya mittraṃ dvijottamaḥ /",
  "GK21sokss_pu:20809": "gṛhān anantasvāmīti sahastyaśvapadātikaḥ // SoKss_9,6.42 //",
  "GK21sokss_pu:20810": "sa viśrānto 'tra taṃ dṛṣṭvā mahīpālaṃ śubhākṛtim /",
  "GK21sokss_pu:20811": "japāgnikāryādirataṃ vṛttāntaṃ paripṛcchya ca // SoKss_9,6.43 //",
  "GK21sokss_pu:20812": "anapatyo viditvā ca savarṇaṃ sārthavāhataḥ /",
  "GK21sokss_pu:20813": "tasmādyayāce 'patyārthī mantrī tadbhaginīṃ ca tām // SoKss_9,6.44 //",
  "GK21sokss_pu:20814": "tatas tau tena vaiśyena dattāvādāya dārakau /",
  "GK21sokss_pu:20815": "sārthavāhena so 'nantasvāmī tārāpuraṃ yayau // SoKss_9,6.45 //",
  "GK21sokss_pu:20816": "tatra putrīkṛtastena mahīpālaḥ sa mantriṇā /",
  "GK21sokss_pu:20817": "tasthau tadbhavane 'py asya vidyāvipulasaṃpadi // SoKss_9,6.46 //",
  "GK21sokss_pu:20818": "atrāntare ca baddhaṃ taṃ candrasvāminametya saḥ /",
  "GK21sokss_pu:20819": "bhillādhipaḥ siṃhadaṃṣṭraḥ pallyāṃ tasyām abhāṣata // SoKss_9,6.47 //",
  "GK21sokss_pu:20820": "brahmansvapne 'hamādiṣṭas tathā devena bhānunā /",
  "GK21sokss_pu:20821": "yathā saṃpūjya moktavyo na hantavyo mayā bhavān // SoKss_9,6.48 //",
  "GK21sokss_pu:20822": "taduttiṣṭha vraja svecchamity uktvā sa mumoca tam /",
  "GK21sokss_pu:20823": "prattamuktāmṛgamadaṃ kḷptāraṇyānuyātrikam // SoKss_9,6.49 //",
  "GK21sokss_pu:20824": "so 'tha muktastataścandrasvāmī tamanujāyutam /",
  "GK21sokss_pu:20825": "aprāpyāraṇyataḥ putraṃ mahīpālaṃ gaveṣayan // SoKss_9,6.50 //",
  "GK21sokss_pu:20826": "bhramannabdhestaṭe prāpya nāmnā jalapuraṃ puram /",
  "GK21sokss_pu:20827": "praviveśātithirbhūtvā gṛhaṃ viprasya kasyacit // SoKss_9,6.51 //",
  "GK21sokss_pu:20828": "tatra bhuktottarākhyātasvavṛttāntaṃ prasaṅgataḥ /",
  "GK21sokss_pu:20829": "taṃ sa vipro gṛhapatiścandrasvāminam abhyadhāt // SoKss_9,6.52 //",
  "GK21sokss_pu:20830": "vaṇikkanakavarmākhyo 'tīteṣvāgāddineṣviha /",
  "GK21sokss_pu:20831": "tenāṭavyāṃ svasṛsakhaḥ prāpto brāhmaṇadārakaḥ // SoKss_9,6.53 //",
  "GK21sokss_pu:20832": "tau cādāyātibhavyau dvau dārakau sa ito gataḥ /",
  "GK21sokss_pu:20833": "nārikelamahādvīpe noktaṃ tannāma tena tu // SoKss_9,6.54 //",
  "GK21sokss_pu:20834": "tac chrutvā māmakāveva nūnaṃ tāviti cintayan /",
  "GK21sokss_pu:20835": "candrasvāmī matiṃ cakre gantuṃ dvīpavaraṃ sa tam // SoKss_9,6.55 //",
  "GK21sokss_pu:20836": "nītvā ca rātrimanviṣya vaṇijā viṣṇuvarmaṇā /",
  "GK21sokss_pu:20837": "sa vyadhātsaṃgatiṃ dvīpaṃ nārikelaṃ prayāsyatā // SoKss_9,6.56 //",
  "GK21sokss_pu:20838": "tenaiva ca sahāruhya yānapātraṃ jagāma saḥ /",
  "GK21sokss_pu:20839": "candrasvāmī sutasnehād dvīpam abdhipathena tam // SoKss_9,6.57 //",
  "GK21sokss_pu:20840": "tatra pṛcchantamūcustaṃ vaṇijastannivāsinaḥ /",
  "GK21sokss_pu:20841": "vaṇikkanakavarmākhyaḥ kāmamāsīdihāgataḥ // SoKss_9,6.58 //",
  "GK21sokss_pu:20842": "surūpāvaṭavīprāptāvādāya dvijadārakau /",
  "GK21sokss_pu:20843": "gataḥ kaṭāhadvīpaṃ tu tadyuktaḥ sa ito 'dhunā // SoKss_9,6.59 //",
  "GK21sokss_pu:20844": "tac chrutvā sa tato vipro vaṇijā dānavarmaṇā /",
  "GK21sokss_pu:20845": "potena gacchatā sākaṃ kaṭāhadvīpamabhyagāt // SoKss_9,6.60 //",
  "GK21sokss_pu:20846": "tatrāpi sa dvijo 'śrauṣīd gataṃ taṃ vaṇijaṃ tataḥ /",
  "GK21sokss_pu:20847": "dvīpāt kanakavarmāṇaṃ dvīpaṃ karpūrasaṃjñakam // SoKss_9,6.61 //",
  "GK21sokss_pu:20848": "evaṃ krameṇa karpūrasuvarṇadvīpasiṃhalān /",
  "GK21sokss_pu:20849": "vaṇigbhiḥ saha gatvāpi taṃ prāpa vaṇijaṃ na saḥ // SoKss_9,6.62 //",
  "GK21sokss_pu:20850": "siṃhalebhyastu śuśrāva gataṃ taṃ vaṇijaṃ nijam /",
  "GK21sokss_pu:20851": "deśaṃ kanakavarmāṇaṃ citrakūṭābhidhaṃ puram // SoKss_9,6.63 //",
  "GK21sokss_pu:20852": "tataḥ koṭīśvarākhyena vaṇijā sa samaṃ yayau /",
  "GK21sokss_pu:20853": "candrasvāmī citrakūṭaṃ tatpotottīrṇavāridhiḥ // SoKss_9,6.64 //",
  "GK21sokss_pu:20854": "tasmin kanakavarmāṇaṃ vaṇijaṃ tam avāpa saḥ /",
  "GK21sokss_pu:20855": "ācakhyau cākhilaṃ tasmai svodantaṃ dārakotsukaḥ // SoKss_9,6.65 //",
  "GK21sokss_pu:20856": "tataḥ kanakavarmā tau jñātārtiḥ so 'sya dārakau /",
  "GK21sokss_pu:20857": "darśayām āsa yau tena labdhā nītavaraṇyataḥ // SoKss_9,6.66 //",
  "GK21sokss_pu:20858": "candrasvāmī ca tau yāvadvīkṣate dārakāvubhau /",
  "GK21sokss_pu:20859": "tāvannaiva tadīyau tau tāvanyāveva kaucana // SoKss_9,6.67 //",
  "GK21sokss_pu:20860": "tataḥ sabāṣpaṃ śokārto nirāśo vilalāpa saḥ /",
  "GK21sokss_pu:20861": "iyadbhrāntvāpi hā prāpto na putro na sutā mayā // SoKss_9,6.68 //",
  "GK21sokss_pu:20862": "dhātrā kuprabhuṇevāśā darśitā me na pūritā /",
  "GK21sokss_pu:20863": "bhrāmito 'smi ca mithyaiva dūrāddūraṃ durātmanā // SoKss_9,6.69 //",
  "GK21sokss_pu:20864": "ityādi śocanvaṇijā kramātkanakavarmaṇā /",
  "GK21sokss_pu:20865": "āśvāsitaḥ sa tenātha candrasvāmī śucābravīt // SoKss_9,6.70 //",
  "GK21sokss_pu:20866": "vatsareṇātmajau tau cenna prāpsyāmi bhuvaṃ bhraman /",
  "GK21sokss_pu:20867": "tatastyakṣyāmi tapasā gaṅgātīre śarīrakam // SoKss_9,6.71 //",
  "GK21sokss_pu:20868": "ity uktavantaṃ tatrastho jñānī ko'pi tam abhyadhat /",
  "GK21sokss_pu:20869": "nārāyaṇyāḥ prasādāttau prāpsyasyevātmajau vraja // SoKss_9,6.72 //",
  "GK21sokss_pu:20870": "tac chrutvā sa prahṛṣṭātmā bhāskarānugrahaṃ smaran /",
  "GK21sokss_pu:20871": "vaṇigbhiḥ pūjitaḥ prāyāccandrasvāmī purāttataḥ // SoKss_9,6.73 //",
  "GK21sokss_pu:20872": "tato 'grahārān grāmāṃś ca cinvan sa nagarāṇi ca /",
  "GK21sokss_pu:20873": "bhraman prāpaikadā sāyaṃ vanaṃ prāṃśubahudrumam // SoKss_9,6.74 //",
  "GK21sokss_pu:20874": "tatra kṣapayituṃ rātriṃ kṛtvā vṛttiṃ phalāmbubhiḥ /",
  "GK21sokss_pu:20875": "sa tasthau tarumāruhya siṃhavyāghrādiśaṅkayā // SoKss_9,6.75 //",
  "GK21sokss_pu:20876": "anidraś ca niśīthe 'tra dadarśa sa taroradhaḥ /",
  "GK21sokss_pu:20877": "mahannārāyaṇīmukhyaṃ mātṛcakraṃ samāgatam // SoKss_9,6.76 //",
  "GK21sokss_pu:20878": "upahārānsamāhṛtya nānārūpānnijocitān /",
  "GK21sokss_pu:20879": "pratīkṣamāṇaṃ devasya bhair avasya kilāgamam // SoKss_9,6.77 //",
  "GK21sokss_pu:20880": "cirayaty adya kiṃ deva iti tatra ca mātaraḥ /",
  "GK21sokss_pu:20881": "nārāyaṇīm athāpṛcchan sā jahāsa tu nābravīt // SoKss_9,6.78 //",
  "GK21sokss_pu:20882": "atinirbandhapṛṣṭā ca tābhistāḥ pratyuvāca sā /",
  "GK21sokss_pu:20883": "lajjāvahaṃ yadapyetatsakhyastadapi vacmy aham // SoKss_9,6.79 //",
  "GK21sokss_pu:20884": "astīha surasenākhyo rājā surapure pure /",
  "GK21sokss_pu:20885": "tasya vidyādharī nāma khyātarūpāsti cātmajā // SoKss_9,6.80 //",
  "GK21sokss_pu:20886": "pradeyāyāś ca tenāsyā rājñā rūpasamaḥ śrutaḥ /",
  "GK21sokss_pu:20887": "vimalākhyasya tanayo rājño nāmnā prabhākaraḥ // SoKss_9,6.81 //",
  "GK21sokss_pu:20888": "tasmai ditsati tāṃ tasminrājñi tenāpi sā śrutā /",
  "GK21sokss_pu:20889": "vimalena sutā asya nijaputrānurūpikā // SoKss_9,6.82 //",
  "GK21sokss_pu:20890": "tataḥ sa vimalastasmātsurasenādayācata /",
  "GK21sokss_pu:20891": "vidyādharīṃ dūtamukhātputrārthe tāṃ tadātmajām // SoKss_9,6.83 //",
  "GK21sokss_pu:20892": "so 'py apekṣitasaṃpattyā tatsutāya sutāmadāt /",
  "GK21sokss_pu:20893": "prabhākarāya tasmai tāṃ suraseno yathāvidhi // SoKss_9,6.84 //",
  "GK21sokss_pu:20894": "tataḥ sā prapya vimalapurākhyaṃ śvāśuraṃ puram /",
  "GK21sokss_pu:20895": "vidyādharī samaṃ bhartrā śayanīyam agān niśi // SoKss_9,6.85 //",
  "GK21sokss_pu:20896": "tatrāsaṃbhogasuptaṃ sā patiṃ sotkā prabhākaram /",
  "GK21sokss_pu:20897": "yāvannirīkṣate tāvattamapaśyannapuṃsakam // SoKss_9,6.86 //",
  "GK21sokss_pu:20898": "hā hatāsmiḥ kathaṃ ṣaṇḍhaḥ patiḥ prāpto mayeti sā /",
  "GK21sokss_pu:20899": "śocantī cetasā rātriṃ rājaputrī nināya tām // SoKss_9,6.87 //",
  "GK21sokss_pu:20900": "napuṃsakāya dattāhamananviṣya kathaṃ tvayā /",
  "GK21sokss_pu:20901": "iti lekhaṃ likhitvā ca pitre sā prāhiṇottataḥ // SoKss_9,6.88 //",
  "GK21sokss_pu:20902": "sa lekhaṃ vācayitvaiva vimalenāsmi vañcitaḥ /",
  "GK21sokss_pu:20903": "chadmanetyagamatkrodhaṃ tatpitā vimalaṃ prati // SoKss_9,6.89 //",
  "GK21sokss_pu:20904": "sutāṃ napuṃsakāyāhaṃ yadvyājād dāpitas tvayā /",
  "GK21sokss_pu:20905": "putrāya tatphalaṃ bhuṅkṣva paśya tvām etya hanmy aham // SoKss_9,6.90 //",
  "GK21sokss_pu:20906": "iti tasmai svalekhena saṃdideśa sa bhūpatiḥ /",
  "GK21sokss_pu:20907": "suraseno balodrikto vimalāya mahīkṣite // SoKss_9,6.91 //",
  "GK21sokss_pu:20908": "vimalaścādhigatyaitaṃ tallekhārthaṃ samantrikaḥ /",
  "GK21sokss_pu:20909": "vimṛśandurjaye tasminnopāyaṃ kaṃcidaikṣata // SoKss_9,6.92 //",
  "GK21sokss_pu:20910": "tatas taṃ piṅgadattākhyo mantrī vimalam abhyadhāt /",
  "GK21sokss_pu:20911": "eka evāstyupāyo 'tra taṃ deva śreyase kuru // SoKss_9,6.93 //",
  "GK21sokss_pu:20912": "asti sthūlaśirā nāma yakṣas tasya ca vedmy aham /",
  "GK21sokss_pu:20913": "mantramārādhanaṃ yena varamiṣṭaṃ dadāti saḥ // SoKss_9,6.94 //",
  "GK21sokss_pu:20914": "tenopāttena mantreṇa yakṣamārādhya saṃprati /",
  "GK21sokss_pu:20915": "liṅgaṃ yācasva putrārthaṃ sadyaḥ śāmyatu vigrahaḥ // SoKss_9,6.95 //",
  "GK21sokss_pu:20916": "ity ukto mantriṇā tasmān mantram ādāya taṃ nṛpaḥ /",
  "GK21sokss_pu:20917": "sutārthaṃ yakṣamārādhya sa taṃ liṅgamayācata // SoKss_9,6.96 //",
  "GK21sokss_pu:20918": "tena saṃprati datte ca liṅge yakṣeṇa tatsutaḥ /",
  "GK21sokss_pu:20919": "pumān prabhākaraḥ so 'bhūd yakṣas tvāsīn napuṃsakaḥ // SoKss_9,6.97 //",
  "GK21sokss_pu:20920": "sā tu vidyādharī dṛṣṭvā pumāṃsaṃ taṃ prabhākaram /",
  "GK21sokss_pu:20921": "tena patyā sahāvāptaratasaukhyā vyacintayat // SoKss_9,6.98 //",
  "GK21sokss_pu:20922": "bhrāntāhaṃ madadoṣeṇa na me bhartā napuṃsakaḥ /",
  "GK21sokss_pu:20923": "pumānevaiṣa subhago nātra kāryānyathā matiḥ // SoKss_9,6.99 //",
  "GK21sokss_pu:20924": "ityālocyainamevārthaṃ likhitvā lajjitā punaḥ /",
  "GK21sokss_pu:20925": "pitre sā prāhiṇollekhaṃ śamaṃ bheje ca tena saḥ // SoKss_9,6.100 //",
  "GK21sokss_pu:20926": "etaṃ jñātvā ca vṛttāntaṃ bhair aveṇādya kupyatā /",
  "GK21sokss_pu:20927": "ānāyya sa sthulaśirāḥ śapto devena guhyakaḥ // SoKss_9,6.101 //",
  "GK21sokss_pu:20928": "liṅgatyāgena ṣaṇḍhatvamāśritaṃ yattvayā tataḥ /",
  "GK21sokss_pu:20929": "ṣaṇḍha eva bhavājīvaṃ pumān so 'stu prabhākaraḥ // SoKss_9,6.102 //",
  "GK21sokss_pu:20930": "evaṃ napuṃsakībhūto guhyakaḥ so 'dya duḥkhabhāk /",
  "GK21sokss_pu:20931": "prabhākaraś ca puruṣībhūto bhogasukhāya saḥ // SoKss_9,6.103 //",
  "GK21sokss_pu:20932": "tadetenādya kāryeṇa devasyāgamane manāk /",
  "GK21sokss_pu:20933": "jāto vilambaḥ kṣiprāc ca jānītāgatam eva tam // SoKss_9,6.104 //",
  "GK21sokss_pu:20934": "iti nārāyaṇī devī mātṛryāvadbravīti sā /",
  "GK21sokss_pu:20935": "devaścakreśvarastāvadāyayau so 'tra bhair ava // SoKss_9,6.105 //",
  "GK21sokss_pu:20936": "saṃpūjitaś ca sarvābhir upahāraiḥ sa mātṛbhiḥ /",
  "GK21sokss_pu:20937": "tāṇḍavena kṣaṇaṃ nṛtyannakrīḍadyoginīsakhaḥ // SoKss_9,6.106 //",
  "GK21sokss_pu:20938": "tac ca sarvaṃ taroḥ pṛṣṭhāccandrasvāmī vilokayan /",
  "GK21sokss_pu:20939": "nārāyaṇyā dadarśaikāṃ dāsīṃ sāpi tamaikṣata // SoKss_9,6.107 //",
  "GK21sokss_pu:20940": "anyonyasābhilāṣau ca daivāddvau tau babhūvatuḥ /",
  "GK21sokss_pu:20941": "sā ca nārāyaṇī devī tathābhūtau viveda tau // SoKss_9,6.108 //",
  "GK21sokss_pu:20942": "gate 'tha mātṛsahite bhair ave sā vilambya tam /",
  "GK21sokss_pu:20943": "nārāyaṇī pādapasthaṃ candrasvāminamāhvayat // SoKss_9,6.109 //",
  "GK21sokss_pu:20944": "avaruhyāgataṃ taṃ ca svadāsīṃ tāṃ ca sā tataḥ /",
  "GK21sokss_pu:20945": "papraccha kaccidanyonyamabhilāṣo 'sti vāmiti // SoKss_9,6.110 //",
  "GK21sokss_pu:20946": "asti devīti vijñaptā tābhyāṃ tathyaṃ tataś ca sā /",
  "GK21sokss_pu:20947": "devī vimuktakopā taṃ candrasvāminam abhyadhāt // SoKss_9,6.111 //",
  "GK21sokss_pu:20948": "satyenoktena tuṣṭāhaṃ yuvayor na śapāmi vām /",
  "GK21sokss_pu:20949": "dadāmyetāṃ tu dāsīṃ te bhavataṃ nirvṛtau yuvām // SoKss_9,6.112 //",
  "GK21sokss_pu:20950": "tac chrutvā so 'bravīdvipro devi yady api cañcalam /",
  "GK21sokss_pu:20951": "mano ruṇadhmi tadapi spṛśāmi na parastriyam // SoKss_9,6.113 //",
  "GK21sokss_pu:20952": "manasaḥ prakṛtirhyeṣā rakṣyaṃ pāpaṃ tu kāyikam /",
  "GK21sokss_pu:20953": "ityūcivāṃsaṃ taṃ dhīraṃ vipraṃ devī jagāda sā // SoKss_9,6.114 //",
  "GK21sokss_pu:20954": "prītāsmi te varaś cāyaṃ putrādīñ śīghram apsyasi /",
  "GK21sokss_pu:20955": "idaṃ cotpalam amlāyi viṣādighnaṃ gṛhāṇa me // SoKss_9,6.115 //",
  "GK21sokss_pu:20956": "ity uktvā nīrajaṃ dattvā candrasvāmidvijasya sā /",
  "GK21sokss_pu:20957": "nārāyaṇī sadāsīkā devī tasya tirodadhe // SoKss_9,6.116 //",
  "GK21sokss_pu:20958": "sa ca prāptotpalo rātrau kṣīṇāyāṃ prasthitas tataḥ /",
  "GK21sokss_pu:20959": "tārāpuraṃ tan nagaraṃ prāpa vipraḥ paribhraman // SoKss_9,6.117 //",
  "GK21sokss_pu:20960": "yatrāsya sa sthitaḥ putro mahīpālaḥ sutā ca sā /",
  "GK21sokss_pu:20961": "anantasvāminas tasya gṛhe viprasya mantriṇaḥ // SoKss_9,6.118 //",
  "GK21sokss_pu:20962": "tatra gatvā sa tasyaiva mantriṇo bhojanepsayā /",
  "GK21sokss_pu:20963": "dvāre prādhyayanaṃ cakre śrutvā tamatithiṃ priyam // SoKss_9,6.119 //",
  "GK21sokss_pu:20964": "sa ca mantrī pratīhārair āvedyāntaḥ praveśitam /",
  "GK21sokss_pu:20965": "nyamantrayata dṛṣṭvaiva vidvāṃsaṃ bhojanāya tam // SoKss_9,6.120 //",
  "GK21sokss_pu:20966": "nimantrito 'tha sa śrutvā tatra pāpaharaṃ saraḥ /",
  "GK21sokss_pu:20967": "candrasvāmī yayau snātumanantahṛdasaṃjñakam // SoKss_9,6.121 //",
  "GK21sokss_pu:20968": "āgacchati tataḥ snātvā yāvattāvat samantataḥ /",
  "GK21sokss_pu:20969": "hākaṣṭaśabdaṃ śuśrāva nagare tatra sa dvijaḥ // SoKss_9,6.122 //",
  "GK21sokss_pu:20970": "tatkāraṇaṃ ca pṛcchantaṃ tam evamavadajjanaḥ /",
  "GK21sokss_pu:20971": "iha sthito mahīpālo nāma brāhmaṇaputrakaḥ // SoKss_9,6.123 //",
  "GK21sokss_pu:20972": "aṭavyāḥ sārthavāhena prāptaḥ sārthadhareṇa saḥ /",
  "GK21sokss_pu:20973": "tasmātsulakṣaṇo dṛṣṭvā yācitvā bhaginīsakhaḥ // SoKss_9,6.124 //",
  "GK21sokss_pu:20974": "anantasvāminā yatnādihānītaḥ sa mantriṇā /",
  "GK21sokss_pu:20975": "putrīkṛtaś cāputreṇa sa tena priyatāṃ gataḥ // SoKss_9,6.125 //",
  "GK21sokss_pu:20976": "tārāvarmanṛpasyeha rāṣṭrasyāsya ca sadguṇaḥ /",
  "GK21sokss_pu:20977": "so 'dya kṛṣṇāhinā daṣṭastena hāhāravaḥ pure // SoKss_9,6.126 //",
  "GK21sokss_pu:20978": "etac chrutvā sa evaiṣa matputra iti cintayan /",
  "GK21sokss_pu:20979": "āyayau tvaritaścandrasvāmī mantrigṛhaṃ sa tat // SoKss_9,6.127 //",
  "GK21sokss_pu:20980": "tatra sarvair vṛtaṃ dṛṣṭvā parijñāya ca taṃ sutam /",
  "GK21sokss_pu:20981": "nandati sma sa hastasthadevīdattāgadotpalaḥ // SoKss_9,6.128 //",
  "GK21sokss_pu:20982": "aḍhaukayac ca nāsāyāṃ mahīpālasya tasya tat /",
  "GK21sokss_pu:20983": "nīlotpalaṃ tadaivābhūttadgandhena sa nirviṣaḥ // SoKss_9,6.129 //",
  "GK21sokss_pu:20984": "uttasthau ca mahīpālo nidrāyukta ivāsta saḥ /",
  "GK21sokss_pu:20985": "pure cātrotsavaṃ cakre janaḥ sarvaḥ sarājakaḥ // SoKss_9,6.130 //",
  "GK21sokss_pu:20986": "candrasvāmī ca sa tadā devāṃśaḥ ko 'py asāv iti /",
  "GK21sokss_pu:20987": "anantasvāminā paurai rājñā cārthair apūjyata // SoKss_9,6.131 //",
  "GK21sokss_pu:20988": "tasthau ca tatraiva sukhaṃ mantriveśmani so 'rcitaḥ /",
  "GK21sokss_pu:20989": "paśyan putraṃ mahīpālaṃ sutāṃ candravatīṃ ca tām // SoKss_9,6.132 //",
  "GK21sokss_pu:20990": "parijñāyāpi cānyonyaṃ tūṣṇīṃ tasthustrayo 'pi te /",
  "GK21sokss_pu:20991": "kurvantyakāle 'bhivyaktiṃ na kāryāpekṣiṇo budhāḥ // SoKss_9,6.133 //",
  "GK21sokss_pu:20992": "atha tasmai mahīpālāyāntaḥ saṃtoṣito guṇaiḥ /",
  "GK21sokss_pu:20993": "rājā bandhumatīṃ nāma tārāvarmā dadau sutām // SoKss_9,6.134 //",
  "GK21sokss_pu:20994": "pradattanijarājyārdhe tasminneva vyadhāttadā /",
  "GK21sokss_pu:20995": "sukhī rājyabharaṃ kṛtsnaṃ sa nṛpo 'nanyaputrakaḥ // SoKss_9,6.135 //",
  "GK21sokss_pu:20996": "mahīpālo 'pi sa prāptarājyaḥ prakhyāpya taṃ nijam /",
  "GK21sokss_pu:20997": "pitaraṃ svānujāṃ sthāne dattvā tasthau yathāsukham // SoKss_9,6.136 //",
  "GK21sokss_pu:20998": "ekadā taṃ pitā candrasvāmī svair am abhāṣata /",
  "GK21sokss_pu:20999": "ehi svadeśaṃ gacchāvo māturānayanāya te // SoKss_9,6.137 //",
  "GK21sokss_pu:21000": "rājyasthaṃ tvāṃ hi buddhvā sā kathaṃ tenāsmi vismṛtā /",
  "GK21sokss_pu:21001": "iti kruddhā śapejjātu putrāticiraduḥkhitā // SoKss_9,6.138 //",
  "GK21sokss_pu:21002": "matāpitṛbhyāṃ śaptaḥ sanna jātu sukhamaśnute /",
  "GK21sokss_pu:21003": "tathā caitāṃ purāvṛttāṃ vaṇikputrakathāṃ śṛṇu // SoKss_9,6.139 //",
  "GK21sokss_pu:21004": "cakro nāma vaṇikputro dhavalākhye 'bhavatpure /",
  "GK21sokss_pu:21005": "so 'nicchatoragātpitroḥ svarṇadvīpaṃ vaṇijyayā // SoKss_9,6.140 //",
  "GK21sokss_pu:21006": "tataḥ sa pañcabhir varṣair upārjitamahādhanaḥ /",
  "GK21sokss_pu:21007": "āgacchannārurohābdhau vahanaṃ ratnapūritam // SoKss_9,6.141 //",
  "GK21sokss_pu:21008": "alpāvaśeṣe gantavye vāridhau tasya connadan /",
  "GK21sokss_pu:21009": "udatiṣṭhanmahāvātavarṣavegākulo 'mbudaḥ // SoKss_9,6.142 //",
  "GK21sokss_pu:21010": "pitarāvavamanyaiṣa kimāyāta itīva tat /",
  "GK21sokss_pu:21011": "krodhātpravahaṇaṃ tasya nirbabhañjurmahormayaḥ // SoKss_9,6.143 //",
  "GK21sokss_pu:21012": "tatsthāḥ ke 'pi hṛtāstoyair makaraiḥ ke 'pi bhakṣitāḥ /",
  "GK21sokss_pu:21013": "cakrastvāyurbalānnītvā tīre kṣiptaś ca vīcibhiḥ // SoKss_9,6.144 //",
  "GK21sokss_pu:21014": "tatrastho niḥsahaḥ svapna iva raudrāsitākṛtim /",
  "GK21sokss_pu:21015": "pāśahastaṃ dadarśaikaṃ puruṣaṃ sa vaṇiksutaḥ // SoKss_9,6.145 //",
  "GK21sokss_pu:21016": "tenotkṣipya ca nīto 'bhūtsa cakraḥ pāśaveṣṭitaḥ /",
  "GK21sokss_pu:21017": "dūraṃ siṃhāsanasthena puruṣeṇāsthitāṃ sabhām // SoKss_9,6.146 //",
  "GK21sokss_pu:21018": "tasyājñayāsanasthasya tenaiva sa vaṇigyuvā /",
  "GK21sokss_pu:21019": "nītvā pāśabhṛtā lohamaye gehe nyaveśyata // SoKss_9,6.147 //",
  "GK21sokss_pu:21020": "tatrāntaḥ pīḍyamānaṃ sa cakraḥ puruṣamaikṣata /",
  "GK21sokss_pu:21021": "mūrdhni taptena lauhena cakreṇa bhramatāniśam // SoKss_9,6.148 //",
  "GK21sokss_pu:21022": "kastvaṃ kenāśubhenedaṃ tava jīvasyaho katham /",
  "GK21sokss_pu:21023": "ityapṛcchatsa cakrastaṃ so 'pyevaṃ pratyuvāca tam // SoKss_9,6.149 //",
  "GK21sokss_pu:21024": "khaḍgākhyo 'haṃ vaṇikputraḥ pitroryac ca vaco mayā /",
  "GK21sokss_pu:21025": "na kṛtaṃ tena saṃkruddhau tau māmaśapatāṃ krudhā // SoKss_9,6.150 //",
  "GK21sokss_pu:21026": "śiraḥsthāyasasaṃtaptacakrābhau nau dunoṣi yat /",
  "GK21sokss_pu:21027": "tadīdṛśyeva te pīḍā durācāra bhaviṣyati // SoKss_9,6.151 //",
  "GK21sokss_pu:21028": "ity uktvā tau viramyobhau rudantaṃ māmavocatām /",
  "GK21sokss_pu:21029": "mā rodīrekamevāstu māsaṃ pīḍā tavedṛśī // SoKss_9,6.152 //",
  "GK21sokss_pu:21030": "tacchruvāhaṃ śucā nītvā taddinaṃ śayanāśritaḥ /",
  "GK21sokss_pu:21031": "niśi svapna ivādrākṣaṃ bhīmaṃ puruṣamāgatam // SoKss_9,6.153 //",
  "GK21sokss_pu:21032": "tenādāya balenāhamasmiṃllohamaye gṛhe /",
  "GK21sokss_pu:21033": "kṣipto nyastaṃ ca me mūrdhni jvalaccakramidaṃ bhramat // SoKss_9,6.154 //",
  "GK21sokss_pu:21034": "iti me pitṛśāpo 'yaṃ tena prāṇa na yānti me /",
  "GK21sokss_pu:21035": "sa ca māso 'dya saṃpūrṇo na ca mucye tathāpy aham // SoKss_9,6.155 //",
  "GK21sokss_pu:21036": "ity uktavantaṃ taṃ khaḍgaṃ sa cakraḥ sakṛpo 'bravīt /",
  "GK21sokss_pu:21037": "pitroḥ pravasatārthārthaṃ mayāpi na kṛtaṃ vacaḥ // SoKss_9,6.156 //",
  "GK21sokss_pu:21038": "prāptaṃ naṅkṣyati te vittamiti māṃ śapataḥ sma tau /",
  "GK21sokss_pu:21039": "tenābdhau me dhanaṃ naṣṭaṃ kṛtsnaṃ dvīpāntarārjitam // SoKss_9,6.157 //",
  "GK21sokss_pu:21040": "eṣaiva vārtā cānyatra tatko 'rtho jīvitena me /",
  "GK21sokss_pu:21041": "dehyetanmūrdhni me cakraṃ khaḍga śāpo 'payātu te // SoKss_9,6.158 //",
  "GK21sokss_pu:21042": "iti cakre vadaty eva vāṇī divyātra śuśruve /",
  "GK21sokss_pu:21043": "khaḍga mukto 'si cakrasya mūrdhny etac cakramarpaya // SoKss_9,6.159 //",
  "GK21sokss_pu:21044": "tac chrutvā cakraśirasi nyastacakrastadaiva saḥ /",
  "GK21sokss_pu:21045": "khaḍgaḥ kenāpyadṛśyena ninye pitṛhṛhaṃ tataḥ // SoKss_9,6.160 //",
  "GK21sokss_pu:21046": "tatrāsītsa punaḥ pitroranullaṅghitaśāsanaḥ /",
  "GK21sokss_pu:21047": "cakrastvādāya tanmūrdhni cakraṃ tatraivam abhyadhāt // SoKss_9,6.161 //",
  "GK21sokss_pu:21048": "papino 'nye 'pi mucyantāṃ pṛthvyāṃ tatpātakair api /",
  "GK21sokss_pu:21049": "ā papakṣayametanme cakraṃ bhrāmyatu mūrdhani // SoKss_9,6.162 //",
  "GK21sokss_pu:21050": "ity uktavantaṃ taṃ cakraṃ dhīrasattvaṃ nabhaḥsthitāḥ /",
  "GK21sokss_pu:21051": "puṣpavṛṣṭimuco devāḥ parituṣyaivam abruvan // SoKss_9,6.163 //",
  "GK21sokss_pu:21052": "sādhu sādhu mahāsattva śāntaṃ karuṇayānayā /",
  "GK21sokss_pu:21053": "pāpaṃ te vraja vittaṃ ca tavākṣayyaṃ bhaviṣyati // SoKss_9,6.164 //",
  "GK21sokss_pu:21054": "ity uktavatsu deveṣu cakrasya śirasaḥ kṣaṇāt /",
  "GK21sokss_pu:21055": "āyasaṃ tasya taccakraṃ jagāma kvāpy adarśanam // SoKss_9,6.165 //",
  "GK21sokss_pu:21056": "tathopetyāmbarādeko vidyādharakumārakaḥ /",
  "GK21sokss_pu:21057": "tuṣṭendrapreṣitaṃ dattvā mahārghaṃ ratnasaṃcayam // SoKss_9,6.166 //",
  "GK21sokss_pu:21058": "aṅke kṛtvaiva taṃ cakraṃ nagaraṃ dhavalābhidham /",
  "GK21sokss_pu:21059": "nijaṃ tatprāpayām āsa jagāma ca yathāgatam // SoKss_9,6.167 //",
  "GK21sokss_pu:21060": "so 'tha cakro 'ntikaṃ pitroḥ prāpyānanditabāndhavaḥ /",
  "GK21sokss_pu:21061": "tasthāvākhyātavṛttāntas tatra dharmāparicyutaḥ // SoKss_9,6.168 //",
  "GK21sokss_pu:21062": "ityākhyāya mahīpālaṃ candrasvāmyavadatpunaḥ /",
  "GK21sokss_pu:21063": "īdṛkpāpaphalaṃ putra mātāpitrorvirodhanam // SoKss_9,6.169 //",
  "GK21sokss_pu:21064": "kāmadhenus tu tadbhaktis tatrāpyetāṃ kathāṃ śṛṇu /",
  "GK21sokss_pu:21065": "āsīt ko'pi muniḥ pūrvaṃ vanacārī mahātapāḥ // SoKss_9,6.170 //",
  "GK21sokss_pu:21066": "tarucchāyopaviṣṭasya tasyopari balākayā /",
  "GK21sokss_pu:21067": "viṣṭhā kadācin muktābhūt so 'tha kruddho dadarśa tām // SoKss_9,6.171 //",
  "GK21sokss_pu:21068": "dṛṣṭam atraiva sā tena balākā bhasmasādabhūt /",
  "GK21sokss_pu:21069": "tapaḥ prabhāvāhaṃkāraṃ sa ca bheje tato muniḥ // SoKss_9,6.172 //",
  "GK21sokss_pu:21070": "ekadā nagare kvāpi sa brāhmaṇagṛhaṃ muniḥ /",
  "GK21sokss_pu:21071": "ekaṃ praviśya gṛhiṇīṃ tatra bhikṣāmayācata // SoKss_9,6.173 //",
  "GK21sokss_pu:21072": "pratīkṣasva manāgbhartuḥ paricaryāṃ samāpaye /",
  "GK21sokss_pu:21073": "iti taṃ sā ca gṛhiṇī nijagāda pativratā // SoKss_9,6.174 //",
  "GK21sokss_pu:21074": "tatas taṃ kruddhayā dṛṣṭyā vīkṣamāṇaṃ vihasya sā /",
  "GK21sokss_pu:21075": "abhāṣata mune nāhaṃ balākā mṛṣyatām iti // SoKss_9,6.175 //",
  "GK21sokss_pu:21076": "śrutvaitatsa munistasthavupaviśyātra sādbhutaḥ /",
  "GK21sokss_pu:21077": "etatkatham iva jñātamanayeti vicintayan // SoKss_9,6.176 //",
  "GK21sokss_pu:21078": "tataḥ kṛtvāgnikāryādeḥ śuśrūṣāṃ bharturatra sā /",
  "GK21sokss_pu:21079": "sādhvī bhikṣāṃ samādāya tasyāgādantikaṃ muneḥ // SoKss_9,6.177 //",
  "GK21sokss_pu:21080": "so 'tha baddhāñjalirbhūtvā munistāmavadatsatīm /",
  "GK21sokss_pu:21081": "kathaṃ balākāvṛttāntaḥ parokṣo 'pi mama tvayā // SoKss_9,6.178 //",
  "GK21sokss_pu:21082": "jñāta ityādito brūhi bhikṣāṃ gṛhṇāmyahaṃ tataḥ /",
  "GK21sokss_pu:21083": "ity uktavantaṃ tamṛṣiṃ sāvocatpatidevatā // SoKss_9,6.179 //",
  "GK21sokss_pu:21084": "na bhartṛbhakter aparaṃ dharmaṃ kaṃcana vedmy aham /",
  "GK21sokss_pu:21085": "tena me tatprasādena vijñānabalamīdṛśam // SoKss_9,6.180 //",
  "GK21sokss_pu:21086": "kiṃ ceha dharmavyādhākhyaṃ māṃsavikrayajīvinasm /",
  "GK21sokss_pu:21087": "gatvā paśya tataḥ śreyo nirahaṃkāramāpsyasi // SoKss_9,6.181 //",
  "GK21sokss_pu:21088": "evaṃ sarvavidā proktaḥ sa pativratayā muniḥ /",
  "GK21sokss_pu:21089": "gṛhītāthitibhāgastāṃ praṇamya niragāttataḥ // SoKss_9,6.182 //",
  "GK21sokss_pu:21090": "anyedyuḥ sa munirdharmavyādhamanviṣya tatra tam /",
  "GK21sokss_pu:21091": "vipaṇistham upāgacchatkurvāṇaṃ māṃsavikrayam // SoKss_9,6.183 //",
  "GK21sokss_pu:21092": "dharmavyādhaś ca dṛṣṭvaiva sa taṃ munim abhāṣata /",
  "GK21sokss_pu:21093": "kiṃ pativratayā brahmanniha tvaṃ preṣitastayā // SoKss_9,6.184 //",
  "GK21sokss_pu:21094": "tac chrutvā vismito 'vādīddharmasvyādhamṛṣiḥ sa tam /",
  "GK21sokss_pu:21095": "īdṛśaṃ te kathaṃ jñānaṃ māṃsavikrayiṇaḥ sataḥ // SoKss_9,6.185 //",
  "GK21sokss_pu:21096": "ity uktavantaṃ tamṛṣiṃ dharmavyādho jagāda saḥ /",
  "GK21sokss_pu:21097": "mātāpitrorahaṃ bhaktastau mamaikaṃ parāyaṇam // SoKss_9,6.186 //",
  "GK21sokss_pu:21098": "tayoḥ snapitayoḥ snāmi bhuñje bhojitayostayoḥ /",
  "GK21sokss_pu:21099": "śaye śayitayostena jñānam īdṛgvidhaṃ mama // SoKss_9,6.187 //",
  "GK21sokss_pu:21100": "māṃsaṃ cānyahatasyāhaṃ mṛgādervṛttaye param /",
  "GK21sokss_pu:21101": "svadharmanirato bhūtvā vikrīṇe nārthagardhataḥ // SoKss_9,6.188 //",
  "GK21sokss_pu:21102": "jñānavighnamahaṃkāramahaṃ sā ca pativratā /",
  "GK21sokss_pu:21103": "naiva kurvo mune tena nirbādhajñānamāvayoḥ // SoKss_9,6.189 //",
  "GK21sokss_pu:21104": "tasmāttvam apy ahaṃkāraṃ muktvā śuddhyai munivrataḥ /",
  "GK21sokss_pu:21105": "svadharmaṃ cara yenāśu paraṃ jyotiravāpsyasi // SoKss_9,6.190 //",
  "GK21sokss_pu:21106": "iti tesnānuśiṣṭaś ca dharmavyādhena tadgṛhān /",
  "GK21sokss_pu:21107": "gatvā dṛṣṭvā ca taccaryāṃ munistuṣṭo vanaṃ yayau // SoKss_9,6.191 //",
  "GK21sokss_pu:21108": "siddhastadupadeśāc ca so 'bhūttāvapi jagmatuḥ /",
  "GK21sokss_pu:21109": "siddhiṃ pativratādharmavyādhau taddharmacaryayā // SoKss_9,6.192 //",
  "GK21sokss_pu:21110": "eṣa prabhāvo bhaktānāṃ patyau pitari mātari /",
  "GK21sokss_pu:21111": "tadehi saṃbhāvaya tāṃ mātaraṃ darśanotsukām // SoKss_9,6.193 //",
  "GK21sokss_pu:21112": "evaṃ pitrā mahīpālaḥ sa candrasvāminoditaḥ /",
  "GK21sokss_pu:21113": "pratipede svadeśāya gantuṃ mātranurodhataḥ // SoKss_9,6.194 //",
  "GK21sokss_pu:21114": "anantasvāmine sarvaṃ dharmapitre nivedya tat /",
  "GK21sokss_pu:21115": "tenāttabhāraḥ sa tataḥ prāyātpitṛsakho niśi // SoKss_9,6.195 //",
  "GK21sokss_pu:21116": "kramātprāpya svadeśaṃ ca jananīṃ darśanena tām /",
  "GK21sokss_pu:21117": "anandayaddevamatiṃ madhuḥ pikavadhūmiva // SoKss_9,6.196 //",
  "GK21sokss_pu:21118": "kaṃcitkālaṃ mahīpālastasthau bāndhavasatkṛtaḥ /",
  "GK21sokss_pu:21119": "tatra mātṛyutaḥ pitrā vṛttāntākhyāyinā saha // SoKss_9,6.197 //",
  "GK21sokss_pu:21120": "tāvattārāpure tatra tadbhāryā tu nṛpātmajā /",
  "GK21sokss_pu:21121": "niśākṣaye bandhumatī sāntaḥ suptā vyabudhyata // SoKss_9,6.198 //",
  "GK21sokss_pu:21122": "buddhvā ca taṃ patiṃ kvāpi gataṃ virahaviklavā /",
  "GK21sokss_pu:21123": "na lebhe sā ratiṃ kvāpi prāsādopavanādiṣu // SoKss_9,6.199 //",
  "GK21sokss_pu:21124": "dviguṇīkṛtahāreṇa bāṣpeṇa rudatī param /",
  "GK21sokss_pu:21125": "āsītpralāpaikamayī vāñchantī mṛtyunā sukham // SoKss_9,6.200 //",
  "GK21sokss_pu:21126": "yāmi kāryeṇa kenāpi śīghrameṣyāmi ceti me /",
  "GK21sokss_pu:21127": "svair amuktvaiva sa gatastanmā putri śucaṃ kṛthāḥ // SoKss_9,6.201 //",
  "GK21sokss_pu:21128": "ityāśādarśibhir vākyair anantasvāminā tataḥ /",
  "GK21sokss_pu:21129": "mantriṇāśvāsitābhyetya kṛcchrātsā dhṛtimādade // SoKss_9,6.202 //",
  "GK21sokss_pu:21130": "tataḥ pravṛttijñānārthaṃ bhartur deśāntarāgatān /",
  "GK21sokss_pu:21131": "pūjayantī sadaivāsīd dānaiḥ sā dvijapuṃgavān // SoKss_9,6.203 //",
  "GK21sokss_pu:21132": "tena saṃgamadattākhyaṃ dīnaṃ dānāgataṃ dvijam /",
  "GK21sokss_pu:21133": "bhartuḥ papraccha sā vārtāmuktvābhijñānanāmanī // SoKss_9,6.204 //",
  "GK21sokss_pu:21134": "tatastāṃ sa dvijo 'vādīdṛṣṭo naivaṃvidho mayā /",
  "GK21sokss_pu:21135": "kaś cittathāpi devyatra kāryā naivādhṛtistvayā // SoKss_9,6.205 //",
  "GK21sokss_pu:21136": "cirādavāpyate 'bhīṣṭasaṃyogaḥ śubhakarmabhiḥ /",
  "GK21sokss_pu:21137": "tathā ca yanmayā dṛṣṭamāścaryaṃ vacmi tacchṛṇu // SoKss_9,6.206 //",
  "GK21sokss_pu:21138": "tīrthānyaṭannahaṃ prāpaṃ himādrau mānasaṃ saraḥ /",
  "GK21sokss_pu:21139": "tatrādarśamivāpaśyamantarmaṇimayaṃ gṛham // SoKss_9,6.207 //",
  "GK21sokss_pu:21140": "tato 'kasmāc ca nirgatya khaḍgapāṇiḥ pumān gṛhāt /",
  "GK21sokss_pu:21141": "adhyārohat sarastīraṃ divyanārīgaṇānvitaḥ // SoKss_9,6.208 //",
  "GK21sokss_pu:21142": "tatrodyāne saha strībhiḥ so 'krīḍat pānalīlayā /",
  "GK21sokss_pu:21143": "dūrāt sakautukaś cāhaṃ paśyan nāsamalakṣitaḥ // SoKss_9,6.209 //",
  "GK21sokss_pu:21144": "tāvatkuto 'pi tatrāgātsubhagaḥ puruṣo 'paraḥ /",
  "GK21sokss_pu:21145": "militāya ca tattasmai yathādṛṣṭaṃ mayoditam // SoKss_9,6.210 //",
  "GK21sokss_pu:21146": "darśitaś ca sa sastrīkaḥ pumāndūrātkutūhalāt /",
  "GK21sokss_pu:21147": "taddṛṣṭvaiva svavṛttāntam evamākhyātavānmama // SoKss_9,6.211 //",
  "GK21sokss_pu:21148": "pure tribhuvanākhye 'haṃ rājā tribhuvanābhidhaḥ /",
  "GK21sokss_pu:21149": "tatra me suciraṃ sevāmekaḥ pāśupato vyadhāt // SoKss_9,6.212 //",
  "GK21sokss_pu:21150": "... /",
  "GK21sokss_pu:21151": "... // SoKss_9,6.213 //",
  "GK21sokss_pu:21152": "sa pṛṣṭaḥ kāraṇaṃ svair aṃ bilakhaḍgaprasādhane /",
  "GK21sokss_pu:21153": "sahāyaṃ prārthayata māṃ pratipannaṃ mayā ca tat // SoKss_9,6.214 //",
  "GK21sokss_pu:21154": "tato mayā sahāraṇyaṃ gatvā homādinā niśi /",
  "GK21sokss_pu:21155": "prakaṭīkṛtya vivaraṃ sa māṃ pāśupato 'bhyadhāt // SoKss_9,6.215 //",
  "GK21sokss_pu:21156": "vīra praviśa pūrvaṃ tvaṃ khaḍgaṃ prāpya ca māmapi /",
  "GK21sokss_pu:21157": "praveśayestvaṃ nirgatya samayaṃ cātra me kuru // SoKss_9,6.216 //",
  "GK21sokss_pu:21158": "ity uktastena tasyāhaṃ kṛtvā samayamāśu tat /",
  "GK21sokss_pu:21159": "praviśya vivaraṃ prāpamekaṃ ratnamayaṃ gṛham // SoKss_9,6.217 //",
  "GK21sokss_pu:21160": "tato nirgatya māṃ caikā pradhānāsurakanyakā /",
  "GK21sokss_pu:21161": "antaḥ prāveśayatpremṇā prādāt khaḍgaṃ ca sātra me // SoKss_9,6.218 //",
  "GK21sokss_pu:21162": "sarvasiddhipradimimaṃ khaḍgaṃ khagatidāyinam /",
  "GK21sokss_pu:21163": "rakṣerity uktavatyāhaṃ tayā tatrāvasaṃ saha // SoKss_9,6.219 //",
  "GK21sokss_pu:21164": "smṛtvātha khaḍgahasto 'haṃ nirgatya vivareṇa tam /",
  "GK21sokss_pu:21165": "prāveśayaṃ pāśupataṃ tasminnasuramandire // SoKss_9,6.220 //",
  "GK21sokss_pu:21166": "tatrāhamādyayā sākaṃ tayā saparivārayā /",
  "GK21sokss_pu:21167": "so 'pi dvitīyayā sākamāsīdasurakanyayā // SoKss_9,6.221 //",
  "GK21sokss_pu:21168": "ekadā pānamāttasya sa me pāśupataśchalāt /",
  "GK21sokss_pu:21169": "hṛtvā pārśvasthitaṃ khaḍgamakaronnijahastagam // SoKss_9,6.222 //",
  "GK21sokss_pu:21170": "tasmin hastasthite labdhamahāsiddhiḥ sa pāṇitaḥ /",
  "GK21sokss_pu:21171": "mām ādāyaiva niṣkālya vivarāt prākṣipadbahiḥ // SoKss_9,6.223 //",
  "GK21sokss_pu:21172": "tato dvādaśavarṣāṇi masyā bilamukheṣu saḥ /",
  "GK21sokss_pu:21173": "gaveṣitaḥ kadācittaṃ nirgataṃ prāpnuyāmiti // SoKss_9,6.224 //",
  "GK21sokss_pu:21174": "so 'yamadyeha me dṛṣṭipathe nipatitaḥ śaṭhaḥ /",
  "GK21sokss_pu:21175": "madīyayaitayā sākaṃ krīḍannasurakanyayā // SoKss_9,6.225 //",
  "GK21sokss_pu:21176": "iti yāvattribhuvanaḥ sa rājā devi vakti mām /",
  "GK21sokss_pu:21177": "tāvat pānamadānnidrāmagātpāśupato 'tra saḥ // SoKss_9,6.226 //",
  "GK21sokss_pu:21178": "suptasya tasya gatvaiva pārśvātkhaḍgaṃ tamagrahīt /",
  "GK21sokss_pu:21179": "sa rājā tena bhūyaś ca prabhāvaṃ divyamāptavān // SoKss_9,6.227 //",
  "GK21sokss_pu:21180": "tataḥ pāśupataṃ pādaprahāreṇa prabodhya tam /",
  "GK21sokss_pu:21181": "nirabhartsayadāpannaṃ sa vīro nāvadhītpunaḥ // SoKss_9,6.228 //",
  "GK21sokss_pu:21182": "prāviśaccāsurapuraṃ saparicchadayā tayā /",
  "GK21sokss_pu:21183": "prāptayā sa svayā sākaṃ siddhyaivāsurakanyayā // SoKss_9,6.229 //",
  "GK21sokss_pu:21184": "sa ca pāśupataḥ siddibhraṣṭaḥ kaṣṭamagātparam /",
  "GK21sokss_pu:21185": "kṛtaghnāścirasiddhārthā api bhraśyanti hi dhruvam // SoKss_9,6.230 //",
  "GK21sokss_pu:21186": "etatsākṣādvilokyāhamiha prāptaḥ paribhraman /",
  "GK21sokss_pu:21187": "taddevi priyasaṃyogastava bhāvī cirādapi // SoKss_9,6.231 //",
  "GK21sokss_pu:21188": "yathā tribhuvanasyābhūcchubhakṛnnahi sīdati /",
  "GK21sokss_pu:21189": "iti tasmāddvijāc chrutvā toṣaṃ bandhumatī yayau // SoKss_9,6.232 //",
  "GK21sokss_pu:21190": "cakāra ca kṛtārthaṃ taṃ vipraṃ dattvā dhanaṃ bahu /",
  "GK21sokss_pu:21191": "anyedyuś ca dvijo 'pūrvastatrāgāddūradeśajaḥ // SoKss_9,6.233 //",
  "GK21sokss_pu:21192": "taṃ ca bandhumatī sotkā proktābhijñānanāmakā /",
  "GK21sokss_pu:21193": "bharturvārtāmapṛcchatsā so 'tha tāṃ brāhmaṇo 'bhyadhāt // SoKss_9,6.234 //",
  "GK21sokss_pu:21194": "na sa devi mayā dṛṣṭastvadbhartā kvāpi kiṃ tvaham /",
  "GK21sokss_pu:21195": "anvarthaḥ sumanonāmā tavādya gṛhamāgataḥ // SoKss_9,6.235 //",
  "GK21sokss_pu:21196": "tadāsu saumanasyaṃ te bhāvītyākhyāti me manaḥ /",
  "GK21sokss_pu:21197": "bhavatyeva ca saṃyogaściraviśleṣiṇāmapi // SoKss_9,6.236 //",
  "GK21sokss_pu:21198": "tathā ca kathayāmyetāmatra devi kathāṃ śṛṇu /",
  "GK21sokss_pu:21199": "niṣadhādhipatī rājā nalo nāmābhavatpurā // SoKss_9,6.237 //",
  "GK21sokss_pu:21200": "yasya rūpeṇa vijitaḥ kāmo manye 'vamānataḥ /",
  "GK21sokss_pu:21201": "kopitatripurārātinetrāgnāvajuhottanum // SoKss_9,6.238 //",
  "GK21sokss_pu:21202": "tenābhāryeṇa sadṛśī bhāryāśrāvi vicinvatā /",
  "GK21sokss_pu:21203": "damayantīti bhīmasya vidarbhādhipateḥ sutā // SoKss_9,6.239 //",
  "GK21sokss_pu:21204": "bhīmenāpi vicitya kṣmāṃ dadṛśe tena rājasu /",
  "GK21sokss_pu:21205": "na nalādaparo rājā tulyaḥ svaduhituḥ patiḥ // SoKss_9,6.240 //",
  "GK21sokss_pu:21206": "atrāntare svanagare damayantī sarovaram /",
  "GK21sokss_pu:21207": "bhīmātmajā jalakrīḍāhetoravatatāra sā // SoKss_9,6.241 //",
  "GK21sokss_pu:21208": "tatraikaṃ rājahaṃsaṃ sā dṛṣṭvā daṣṭotpalāmbujam /",
  "GK21sokss_pu:21209": "babandha krīḍayā bālā yuktikṣiptottarīyakā // SoKss_9,6.242 //",
  "GK21sokss_pu:21210": "sa baddho divyahaṃsastām uvāca vyaktayā girā /",
  "GK21sokss_pu:21211": "rājaputryupakāraṃ te kariṣyāmi vimuñca mām // SoKss_9,6.243 //",
  "GK21sokss_pu:21212": "naiṣadho 'sti nalo nāma rājā hṛdi vahanti yam /",
  "GK21sokss_pu:21213": "sadguṇair gumphitaṃ hāram iva divyāṅganā api // SoKss_9,6.244 //",
  "GK21sokss_pu:21214": "tasya tvaṃ sadṛśī bhāryā bhartā sa sadṛśastava /",
  "GK21sokss_pu:21215": "tad atra tulyasaṃyoge kāmadūto bhavāmi vām // SoKss_9,6.245 //",
  "GK21sokss_pu:21216": "tac chrutvā divyahaṃsaṃ sā matvā satyābhibhāṣiṇam /",
  "GK21sokss_pu:21217": "mumoca damayantī tam evamastviti vādinī // SoKss_9,6.246 //",
  "GK21sokss_pu:21218": "na mayā varaṇīyo 'nyo nalāditi jagāda ca /",
  "GK21sokss_pu:21219": "śrutimārgapraviṣṭena tenāpahṛtamānasā // SoKss_9,6.247 //",
  "GK21sokss_pu:21220": "sa ca haṃsastato gatvā niṣedhaṣvāśu śiśriye /",
  "GK21sokss_pu:21221": "jalakrīḍāpravṛttena nalenādhyāsitaṃ saraḥ // SoKss_9,6.248 //",
  "GK21sokss_pu:21222": "nalaḥ sa rājā dṛṣṭvā taṃ rājahaṃsaṃ manoramam /",
  "GK21sokss_pu:21223": "babandha svottarīyeṇa līlākṣiptena kautukāt // SoKss_9,6.249 //",
  "GK21sokss_pu:21224": "so 'tha haṃso 'bravīnmuñca nṛpate māmahaṃ yataḥ /",
  "GK21sokss_pu:21225": "iha tvadupakārārthamāgataḥ śṛṇu vacmi te // SoKss_9,6.250 //",
  "GK21sokss_pu:21226": "vidarbheṣv asti bhīmasya rājñaḥ kṣititilottamā /",
  "GK21sokss_pu:21227": "damayantīti duhitā spṛhaṇīyā surair api // SoKss_9,6.251 //",
  "GK21sokss_pu:21228": "tvam eva ca madākhyātaguṇo baddhānurāgayā /",
  "GK21sokss_pu:21229": "tayā bhartā vṛtastac ca tavāhaṃ vaktumāgataḥ // SoKss_9,6.252 //",
  "GK21sokss_pu:21230": "iti haṃsottamasyāsya vacobhiḥ satphalojjvalaiḥ /",
  "GK21sokss_pu:21231": "viśikhaiś ca sa puṣpeṣornalaḥ samamavidhyata // SoKss_9,6.253 //",
  "GK21sokss_pu:21232": "abravītsa ca haṃsaṃ taṃ dhanyo 'haṃ vihagottama /",
  "GK21sokss_pu:21233": "yo manorathasaṃpattyā mūrtayeva vṛtastayā // SoKss_9,6.254 //",
  "GK21sokss_pu:21234": "ity uktvā tena muktaḥ sa haṃso gatvā śaśaṃsa tat /",
  "GK21sokss_pu:21235": "damayantyai yathāvastu yathākāmaṃ jagāma ca // SoKss_9,6.255 //",
  "GK21sokss_pu:21236": "damayantī ca sotkaṇṭhā yuktyā mātṛmukhena sā /",
  "GK21sokss_pu:21237": "pituḥ svātprārthayām āsa nalaprāptyai svayaṃvaram // SoKss_9,6.256 //",
  "GK21sokss_pu:21238": "anumanya sa tasyāś ca svayaṃvarakṛte pitā /",
  "GK21sokss_pu:21239": "bhīmaḥ pṛthivyāṃ sarveṣāṃ rājñāṃ dūtānvisṛṣṭavān // SoKss_9,6.257 //",
  "GK21sokss_pu:21240": "prāptadūtāś ca nikhilā vidarbhān prati bhūmipāḥ /",
  "GK21sokss_pu:21241": "vrajanti sma nalo 'py utko rathārūḍhaś cacāla saḥ // SoKss_9,6.258 //",
  "GK21sokss_pu:21242": "tataś ca damayantyāstau nalapremasvayaṃvarau /",
  "GK21sokss_pu:21243": "indrādayo lokapālāḥ śuśruvurnāradānmuneḥ // SoKss_9,6.259 //",
  "GK21sokss_pu:21244": "teṣāṃ ca balabhidvāyuyamāgnivaruṇās tataḥ /",
  "GK21sokss_pu:21245": "saṃmantrya damayanty uktvā nalasyaivāntikaṃ yayuḥ // SoKss_9,6.260 //",
  "GK21sokss_pu:21246": "ūcuś ca prāpya taṃ prahvaṃ vidarbhān prasthitaṃ pathi /",
  "GK21sokss_pu:21247": "gatvāsmadvacanād brūhi damayantīm idaṃ nṛpa // SoKss_9,6.261 //",
  "GK21sokss_pu:21248": "pañcānāṃ varayaikaṃ naḥ kiṃ martyena nalena te /",
  "GK21sokss_pu:21249": "martyā maraṇadharmāṇastridaśāstvamarā iti // SoKss_9,6.262 //",
  "GK21sokss_pu:21250": "asmadvarāc ca tatpārśvamadṛṣṭo 'nyaiḥ pravekṣyasi /",
  "GK21sokss_pu:21251": "tathetyetāṃ ca devājñāṃ pratipede nalo 'tha saḥ // SoKss_9,6.263 //",
  "GK21sokss_pu:21252": "gatvā cāntaḥpuraṃ tasyāḥ praviśyādṛṣṭa eva ca /",
  "GK21sokss_pu:21253": "damayantyāḥ śaśaṃsaiva devādeśaṃ tathaiva tam // SoKss_9,6.264 //",
  "GK21sokss_pu:21254": "sā taṃ śrutvābravītsādhvī devāste santu tādṛśāḥ /",
  "GK21sokss_pu:21255": "tathāpi me nalo bhartā na kāryaṃ tridaśair mama // SoKss_9,6.265 //",
  "GK21sokss_pu:21256": "iti samyagvacastasyāḥ śrutvātmānaṃ prakāśya ca /",
  "GK21sokss_pu:21257": "nalo gatvā tathaivaitadindrādibhyaḥ śaśaṃsa saḥ // SoKss_9,6.266 //",
  "GK21sokss_pu:21258": "vaśyā vayamidānīṃ te smṛtamātropagāminaḥ /",
  "GK21sokss_pu:21259": "tathyavādinniti ca te tuṣṭāstasmai dudurvarān // SoKss_9,6.267 //",
  "GK21sokss_pu:21260": "tato hṛṣṭe nale yāte vidarbhānvañcanepsubhiḥ /",
  "GK21sokss_pu:21261": "damayantyāḥ sureśādyair nalarūpamakāri taiḥ // SoKss_9,6.268 //",
  "GK21sokss_pu:21262": "gatvā ca bhīmasya sabhāṃ martyadharmānupāśritāḥ /",
  "GK21sokss_pu:21263": "svayaṃvare prastute te nalāntika upāviśan // SoKss_9,6.269 //",
  "GK21sokss_pu:21264": "athaitya damayantī sā bhrātrā svenaikaśo nṛpān /",
  "GK21sokss_pu:21265": "āvedyamānān ujjhantī kramātpāpa nalāntikam // SoKss_9,6.270 //",
  "GK21sokss_pu:21266": "dṛṣṭvā chāyānimeṣādiguṇāṃs tatra ca ṣaṇnalān /",
  "GK21sokss_pu:21267": "sā bhrātari samudbhrānte vyākulā samacintayat // SoKss_9,6.271 //",
  "GK21sokss_pu:21268": "nūnaṃ me lokapālaistair māyeyaṃ pañcabhiḥ kṛtā /",
  "GK21sokss_pu:21269": "ṣaṣṭhaṃ manye nalaṃ tvatra na cānyatrāsti me gatiḥ // SoKss_9,6.272 //",
  "GK21sokss_pu:21270": "ityālocyaiva sādhvī sā nalaikāsaktamānasā /",
  "GK21sokss_pu:21271": "ādityābhimukhī bhūtvā damayantyevam abravīt // SoKss_9,6.273 //",
  "GK21sokss_pu:21272": "bho lokapālāḥ svapne 'pi nalādanyatra cenna me /",
  "GK21sokss_pu:21273": "manastattena satyena svaṃ darśayata me vapuḥ // SoKss_9,6.274 //",
  "GK21sokss_pu:21274": "varātpūrvavṛtāccānye kanyāyāḥ parapūruṣāḥ /",
  "GK21sokss_pu:21275": "paradārāś ca sā teṣāṃ tatkathaṃ moha eṣa vaḥ // SoKss_9,6.275 //",
  "GK21sokss_pu:21276": "śrutvaitatpañca śakrādyāḥ svena rūpeṇa te 'bhavan /",
  "GK21sokss_pu:21277": "ṣaṣṭhaḥ satyanalaścābhūtsvarūpasthaḥ sa bhūpatiḥ // SoKss_9,6.276 //",
  "GK21sokss_pu:21278": "tasminsā damayantī tāṃ phullendīvarasundarīm /",
  "GK21sokss_pu:21279": "dṛśaṃ varaṇamālāṃ ca hṛṣṭā rājñi nale nyadhāt // SoKss_9,6.277 //",
  "GK21sokss_pu:21280": "papāta puṣpavṛṣṭiś ca nabhomadhyāttato nṛpaḥ /",
  "GK21sokss_pu:21281": "vivāhamaṅgalaṃ bhīmaścakre tasya nalasya ca // SoKss_9,6.278 //",
  "GK21sokss_pu:21282": "vihitocitapūjāś ca tena vaidarbhabhūbhṛtā /",
  "GK21sokss_pu:21283": "nṛpā yathāgataṃ jagmurdevāḥ śakrādayaś ca te // SoKss_9,6.279 //",
  "GK21sokss_pu:21284": "śakrādayastu dadṛśurdvau kalidvāparau pathi /",
  "GK21sokss_pu:21285": "buddhvā ca damayantyarthamāgatau tau ca te 'bruvan // SoKss_9,6.280 //",
  "GK21sokss_pu:21286": "na gantavyaṃ vidarbheṣu tata evāgatā vayam /",
  "GK21sokss_pu:21287": "vṛttaḥ svayaṃvaro rājā damayantyā nalo vṛtaḥ // SoKss_9,6.281 //",
  "GK21sokss_pu:21288": "tac chrutvaivocatuḥ pāpau tau kalidvāparau ruṣā /",
  "GK21sokss_pu:21289": "devān bhavādṛśāṃs tyaktvā yat sa martyo vṛtas tayā // SoKss_9,6.282 //",
  "GK21sokss_pu:21290": "tadavaśyaṃ kariṣyāvo viyogamubhayostayoḥ /",
  "GK21sokss_pu:21291": "evaṃ kṛtapratijñau tau nivartya yayatus tataḥ // SoKss_9,6.283 //",
  "GK21sokss_pu:21292": "nalaś ca sapta divasānsthitvā śvaśuraveśmani /",
  "GK21sokss_pu:21293": "damayantyā samaṃ vadhvā kṛtārtho niṣadhānagāt // SoKss_9,6.284 //",
  "GK21sokss_pu:21294": "tatrāsītprema daṃpatyorgaurīśarvādhikaṃ tayoḥ /",
  "GK21sokss_pu:21295": "śarvasya gaurī dehārdhaṃ tasya tvātmaiva sābhavat // SoKss_9,6.285 //",
  "GK21sokss_pu:21296": "kālena cenrasenākhyaṃ damayantī nalātsutam /",
  "GK21sokss_pu:21297": "prasūte sma tadanvekāmindrasenāṃ ca kanyakām // SoKss_9,6.286 //",
  "GK21sokss_pu:21298": "tāvac ca sa kaliś chidraṃ tasyānucchāstravartinaḥ /",
  "GK21sokss_pu:21299": "nalasyāsīc ciraṃ cinvan pratijñātārthaniścitaḥ // SoKss_9,6.287 //",
  "GK21sokss_pu:21300": "athaikadānupāsyaiva saṃdhyāmakṣālitāṅghrikaḥ /",
  "GK21sokss_pu:21301": "sa suṣvāpa nalaḥ pānamadena muṣitasmṛtiḥ // SoKss_9,6.288 //",
  "GK21sokss_pu:21302": "chidrametadavāpyaiva dattadṛṣṭirdivāniśam /",
  "GK21sokss_pu:21303": "kalis tasya śarīrāntarnalasya praviveśa saḥ // SoKss_9,6.289 //",
  "GK21sokss_pu:21304": "tena dehapraviṣṭena kalinā sa nalo nṛpaḥ /",
  "GK21sokss_pu:21305": "vihāya dharmyamācāramācacāra yathāruci // SoKss_9,6.290 //",
  "GK21sokss_pu:21306": "akṣair adīvyad dāsībhir araṃstāsatyam abravīt /",
  "GK21sokss_pu:21307": "asevata divā svapnaṃ sa jajāgara rātriṣu // SoKss_9,6.291 //",
  "GK21sokss_pu:21308": "cakārākāraṇaṃ kopamanyāyenārthamādade /",
  "GK21sokss_pu:21309": "avamānaṃ satāṃ cakre saṃmānamasatāṃ ca saḥ // SoKss_9,6.292 //",
  "GK21sokss_pu:21310": "tadbhrātaraṃ puṣkarākhyaṃ tathaivotkrāntasatpatham /",
  "GK21sokss_pu:21311": "chidraṃ prāpya śarīrāntaḥpraviṣṭo dvāparo vyadhāt // SoKss_9,6.293 //",
  "GK21sokss_pu:21312": "kadācit puṣkarākhyas ya gṛhe tasyānujasya saḥ /",
  "GK21sokss_pu:21313": "nalo dadarśa dāntākhyaṃ sundaraṃ dhavalaṃ vṛṣam // SoKss_9,6.294 //",
  "GK21sokss_pu:21314": "lobhānmṛgayamānāya taṃ tasmai jyāyase na saḥ /",
  "GK21sokss_pu:21315": "dvāparagrastatadbhaktiḥ puṣkarākhyo vṛṣaṃ dadau // SoKss_9,6.295 //",
  "GK21sokss_pu:21316": "jagāda taṃ ca yadyasti vāñchāsminvṛṣabhe tava /",
  "GK21sokss_pu:21317": "taddyūtena vijityainaṃ mattaḥ svīkuru mā ciram // SoKss_9,6.296 //",
  "GK21sokss_pu:21318": "tac chrutvā sa nalo mohātpratipede tatheti tat /",
  "GK21sokss_pu:21319": "tataḥ pravavṛte dyūtaṃ tayor bhātroḥ parasparam // SoKss_9,6.297 //",
  "GK21sokss_pu:21320": "puṣkarākhyas ya sa vṛṣo nalasyebhādayaḥ paṇaḥ /",
  "GK21sokss_pu:21321": "jigāya puṣkarākhyaś ca nalo muhurajīyata // SoKss_9,6.298 //",
  "GK21sokss_pu:21322": "dinair dvitrair bale koṣe hārite 'pi durodarāt /",
  "GK21sokss_pu:21323": "na nalo vāryamāṇo 'pi cacāla kaliviplutaḥ // SoKss_9,6.299 //",
  "GK21sokss_pu:21324": "tena matvā gataṃ rājyaṃ damayantī nijau śiśū /",
  "GK21sokss_pu:21325": "rathottamaṃ samāropya prāhiṇotsvapitur gṛham // SoKss_9,6.300 //",
  "GK21sokss_pu:21326": "tāvannalena rājyaṃ svaṃ samagram apihāritam /",
  "GK21sokss_pu:21327": "tataḥ sa puṣkarākhyena jagade jitakāśinā // SoKss_9,6.301 //",
  "GK21sokss_pu:21328": "tvayānyaddhāritaṃ sarvaṃ tattasyokṣṇaḥ paṇasya me /",
  "GK21sokss_pu:21329": "damayantīmidānīṃ tvaṃ dyūte pratipaṇaṃ kuru // SoKss_9,6.302 //",
  "GK21sokss_pu:21330": "ity uktivātyayā tasya nalo 'nala iva jvalan /",
  "GK21sokss_pu:21331": "na cākāle 'bravītkiṃcinna ca cakre paṇakriyām // SoKss_9,6.303 //",
  "GK21sokss_pu:21332": "tataḥ sa puṣkarākhyas tamavādīnna karoṣi cet /",
  "GK21sokss_pu:21333": "bhāryāṃ paṇaṃ tadasmānme deśānniryāhi tatsakhaḥ // SoKss_9,6.304 //",
  "GK21sokss_pu:21334": "tac chrutvaiva nalo deśāddamayantyā samaṃ tataḥ /",
  "GK21sokss_pu:21335": "niragādrājapuruṣair ā sīmāntaṃ pravāsitaḥ // SoKss_9,6.305 //",
  "GK21sokss_pu:21336": "hā nalasyāpi yatredṛgavasthā kalinā kṛtā /",
  "GK21sokss_pu:21337": "tatrocyatāṃ kimanyeṣāṃ krimīṇām iva dehinām // SoKss_9,6.306 //",
  "GK21sokss_pu:21338": "dhigdhiṅnirdharma niḥsnehaṃ rājarṣīṇāmapīdṛśām /",
  "GK21sokss_pu:21339": "vipadāmāspadaṃ dyūtaṃ kalidvāparajīvitam // SoKss_9,6.307 //",
  "GK21sokss_pu:21340": "atha bhrātṛhṛtaiśvaryo videśaṃ sa nalo brajan /",
  "GK21sokss_pu:21341": "damayantyā saha prāpa kṣudhāklānto vanāntaram // SoKss_9,6.308 //",
  "GK21sokss_pu:21342": "tatra sākaṃ tayā darbhabhinnapeśalapādayā /",
  "GK21sokss_pu:21343": "sa viśrāntaḥ sarastīre haṃsau dvāvaikṣatāgatau // SoKss_9,6.309 //",
  "GK21sokss_pu:21344": "āhārārthaṃ ca sa tayor grahaṇāyottarīyakam /",
  "GK21sokss_pu:21345": "cikṣepa tac ca hṛtvaiva haṃsau tau tasya jagmatuḥ // SoKss_9,6.310 //",
  "GK21sokss_pu:21346": "haṃsarūpeṇa tāvetāvakṣau vāso 'py upetya te /",
  "GK21sokss_pu:21347": "hṛtvā gatāviti nalaḥ sa vācaṃ cāśṛṇoddivaḥ // SoKss_9,6.311 //",
  "GK21sokss_pu:21348": "upaviśyaikavastro 'tha sa yuktyā vimanā nṛpaḥ /",
  "GK21sokss_pu:21349": "panthānaṃ darśayām āsa damayantyāḥ pitur gṛhe // SoKss_9,6.312 //",
  "GK21sokss_pu:21350": "ayaṃ mārgo vidarbheṣu priye pitṛgṛhe iva /",
  "GK21sokss_pu:21351": "ayamaṅgeṣu mārgo 'yamaparaḥ kośaleṣu ca // SoKss_9,6.313 //",
  "GK21sokss_pu:21352": "tac chrutvā damayantī sā śaṅkitevābhavattadā /",
  "GK21sokss_pu:21353": "tyakṣyannivārya putro me mārgaṃ kiṃ vakty asāv iti // SoKss_9,6.314 //",
  "GK21sokss_pu:21354": "tatas tau phalamūlānnau vane tatra niśāgame /",
  "GK21sokss_pu:21355": "śrāntau saṃviśataḥ smobhau daṃpatī kuśasaṃstare // SoKss_9,6.315 //",
  "GK21sokss_pu:21356": "damayantī śanair nidrāmadhvakhinnā jagāma sā /",
  "GK21sokss_pu:21357": "nalo gantumanāstvāsīdanidraḥ kalimohitaḥ // SoKss_9,6.316 //",
  "GK21sokss_pu:21358": "utthāya caikavastrāṃ tāṃ damayantīṃ vimucya saḥ /",
  "GK21sokss_pu:21359": "chinnaṃ taduttarīyārdhaṃ prāvṛtya ca tato yayau // SoKss_9,6.317 //",
  "GK21sokss_pu:21360": "damayantī ca rātryante prabuddhā taṃ patiṃ vane /",
  "GK21sokss_pu:21361": "apaśyantī gataṃ tyaktvā vilalāpa vicintya sā // SoKss_9,6.318 //",
  "GK21sokss_pu:21362": "hāryaputra mahāsattva ripāvapi kṛpāpara /",
  "GK21sokss_pu:21363": "hā madvatsala kenāsi mayi niṣkaruṇīkṛtaḥ // SoKss_9,6.319 //",
  "GK21sokss_pu:21364": "ekākī ca kathaṃ padbhyāmaṭavīṣu prayāsyasi /",
  "GK21sokss_pu:21365": "kas te śramāpanodāya paricaryāṃ kariṣyati // SoKss_9,6.320 //",
  "GK21sokss_pu:21366": "maulimālāparāgeṇa rañjitau yau mahībhujām /",
  "GK21sokss_pu:21367": "tau te pati kathaṃ pādau dhūliḥ kaluṣayiṣyati // SoKss_9,6.321 //",
  "GK21sokss_pu:21368": "haricandanacūrṇenāpyāliptaṃ sahate na yat /",
  "GK21sokss_pu:21369": "aṅgaṃ sahiṣyate tatte madhyāhnārkātapaṃ katham // SoKss_9,6.322 //",
  "GK21sokss_pu:21370": "kiṃ me bālena putreṇa kiṃ duhitrā kimātmanā /",
  "GK21sokss_pu:21371": "tavaikasya śivaṃ devāḥ kurvatāṃ yadyahaṃ satī // SoKss_9,6.323 //",
  "GK21sokss_pu:21372": "ityekakānuśocantī damayantī nalaṃ tadā /",
  "GK21sokss_pu:21373": "tatpūrvadarśitenaiva pratasthe sā tataḥ pathā // SoKss_9,6.324 //",
  "GK21sokss_pu:21374": "kathaṃciccāticakrāma nadīśailavanāṭavīḥ /",
  "GK21sokss_pu:21375": "nāticakrāma bhaktiṃ tu sā bhartari kathaṃcana // SoKss_9,6.325 //",
  "GK21sokss_pu:21376": "satītejaś ca mārge tāmarakṣadyena lubdhakaḥ /",
  "GK21sokss_pu:21377": "bhasmīkṛto 'hestrātāyāṃ tasyāṃ gatamanāḥ kṣaṇāt // SoKss_9,6.326 //",
  "GK21sokss_pu:21378": "tatau daivād vaṇiksārthenāntarā militena sā /",
  "GK21sokss_pu:21379": "saha gatvā puraṃ prāpa subāhvākhyasya bhūpateḥ // SoKss_9,6.327 //",
  "GK21sokss_pu:21380": "tatra sā rājasutayā durāddṛṣṭvaiva harmyataḥ /",
  "GK21sokss_pu:21381": "saundaryaprītayānāyya svamātre prābhṛtīkṛtā // SoKss_9,6.328 //",
  "GK21sokss_pu:21382": "tasyāḥ pārśve mahādevyāḥ sā tasthau ca tadādṛtā /",
  "GK21sokss_pu:21383": "tyaktvā gato māṃ bharteti pṛṣṭā caitāvadabravīt // SoKss_9,6.329 //",
  "GK21sokss_pu:21384": "tāvac ca tatpitā bhīmo nalodantamavetya tam /",
  "GK21sokss_pu:21385": "tayor anveṣaṇāyāptānnarāndikṣu visṛṣṭavān // SoKss_9,6.330 //",
  "GK21sokss_pu:21386": "tanmadhyāc ca suṣeṇākhya ekastatsacivo bhraman /",
  "GK21sokss_pu:21387": "subāho rājadhānīṃ tāṃ prāpa brāhmaṇarūpabhṛt // SoKss_9,6.331 //",
  "GK21sokss_pu:21388": "sa tatra damayantīṃ tāmāgantūṃścinvatīṃ sadā /",
  "GK21sokss_pu:21389": "adrākṣītsāpy apaśyattaṃ duḥkhitā pitṛmantriṇam // SoKss_9,6.332 //",
  "GK21sokss_pu:21390": "anyonyaṃ pratyabhijñāya sametya rudataḥ sma tau /",
  "GK21sokss_pu:21391": "tathā yathātra rājñī sā subāhostadabudhyata // SoKss_9,6.333 //",
  "GK21sokss_pu:21392": "yāvac cānāyya sā devī tau yathāvastu pṛcchati /",
  "GK21sokss_pu:21393": "bubudhe damayantīm tāṃ tāvat svabhaginīsutām // SoKss_9,6.334 //",
  "GK21sokss_pu:21394": "tataḥ sā bharturāvedya tāṃ saṃmānya pitur gṛham /",
  "GK21sokss_pu:21395": "rathe 'dhiropya vyasṛjat sasuṣeṇāṃ sasainikām // SoKss_9,6.335 //",
  "GK21sokss_pu:21396": "tatra sā damayantyāsītprāptāpatyadvayā tataḥ /",
  "GK21sokss_pu:21397": "pitrāpi dṛśyamānā sā bharturvārtāṃ vicinvatī // SoKss_9,6.336 //",
  "GK21sokss_pu:21398": "tatpitā vyasṛjaccārānanveṣṭuṃ taṃ ca tatpatim /",
  "GK21sokss_pu:21399": "sudūsyandanavidyābhyāṃ divyābhyām upalakṣitam // SoKss_9,6.337 //",
  "GK21sokss_pu:21400": "bālāṃ vane prasuptāṃ nṛśaṃsa saṃtyajya kumudinīkāntām /",
  "GK21sokss_pu:21401": "prāpyaivāmbarakhaṇḍaṃ candrādṛśyaḥ kva yāto 'si // SoKss_9,6.338 //",
  "GK21sokss_pu:21402": "evaṃ bhavadbhir vaktavyaṃ sthitaḥ śaṅkyeta yatra saḥ /",
  "GK21sokss_pu:21403": "ityādideśa cārāṃstānsa ca bhīmo mahīpatiḥ // SoKss_9,6.339 //",
  "GK21sokss_pu:21404": "atrāntare sa rājā ca nalastasminvane niśi /",
  "GK21sokss_pu:21405": "prāvṛtārdhapaṭo dūraṃ gatvā dāvāgnimaikṣata // SoKss_9,6.340 //",
  "GK21sokss_pu:21406": "bho mahāsattva yāvanna dahye 'hamabalo 'munā /",
  "GK21sokss_pu:21407": "apasāraya māṃ tāvaddāvāgnernikaṭāditaḥ // SoKss_9,6.341 //",
  "GK21sokss_pu:21408": "ityatra tadvacaḥ śrutvā dattadṛṣṭirdadarśa saḥ /",
  "GK21sokss_pu:21409": "ābaddhamaṇḍalaṃ nāgaṃ nalo dāvānalāntike // SoKss_9,6.342 //",
  "GK21sokss_pu:21410": "phaṇāratnaprabhājālajaṭilaṃ vanavahninā /",
  "GK21sokss_pu:21411": "gṛhītam iva tenograhetihastena mūrdhani // SoKss_9,6.343 //",
  "GK21sokss_pu:21412": "upetya kṛpayāṃse taṃ kṛtvā nītvā ca dūrataḥ /",
  "GK21sokss_pu:21413": "tyaktumicchati yāvat sa tāvannāgo 'bravītsa tam // SoKss_9,6.344 //",
  "GK21sokss_pu:21414": "gaṇayitvā daśānyāni padāni naya māmitaḥ /",
  "GK21sokss_pu:21415": "tataḥ sa prayayāvevaṃ padāni gaṇayannalaḥ // SoKss_9,6.345 //",
  "GK21sokss_pu:21416": "ekaṃ dve trīṇi catvāri pañca ṣaṭ sapta śṛṇvahe /",
  "GK21sokss_pu:21417": "aṣṭau nava daśety uktavantamukticchalena tam // SoKss_9,6.346 //",
  "GK21sokss_pu:21418": "nalaṃ skandhasthito nāgo lalāṭānte dadaṃśa saḥ /",
  "GK21sokss_pu:21419": "tena hasvabhujaḥ kṛṣṇo virūpaḥ so 'bhavannṛpaḥ // SoKss_9,6.347 //",
  "GK21sokss_pu:21420": "tato 'vatārya skandhāttaṃ sa rājā pṛṣṭavān ahim /",
  "GK21sokss_pu:21421": "ko bhavān kā kṛtā ceyaṃ tvayā me pratyupakriyā // SoKss_9,6.348 //",
  "GK21sokss_pu:21422": "etan nalavacaḥ śrutvā sa nāgaḥ pratyuvāca tam /",
  "GK21sokss_pu:21423": "rājan kārkoṭanāmānaṃ nāgarājam avehi mām // SoKss_9,6.349 //",
  "GK21sokss_pu:21424": "daṃśo guṇāya ca mayā dattas te tac ca vetsyasi /",
  "GK21sokss_pu:21425": "gūḍhavāse ca vairūpyaṃ mahatāṃ kāryasiddhaye // SoKss_9,6.350 //",
  "GK21sokss_pu:21426": "gṛhāṇa cāgniśaucākhyamidaṃ vastrayugaṃ mama /",
  "GK21sokss_pu:21427": "anena prāvṛtenaiva svaṃ rūpaṃ pratipatsyase // SoKss_9,6.351 //",
  "GK21sokss_pu:21428": "ity uktvā dattatadvastrayuge kārkoṭake gate /",
  "GK21sokss_pu:21429": "nalastasmādvanādgatvā krameṇa prāpa kośalān // SoKss_9,6.352 //",
  "GK21sokss_pu:21430": "kośalādhipates tatra ṛtuparṇasya bhūpateḥ /",
  "GK21sokss_pu:21431": "sa hrasvabāhunāmā sansūdatvaṃ śiśriye gṛhe // SoKss_9,6.353 //",
  "GK21sokss_pu:21432": "bhojanāni ca yat tasya cakre divyarasāni saḥ /",
  "GK21sokss_pu:21433": "tena prasiddhiṃ prāpātra rathavijñānatas tathā // SoKss_9,6.354 //",
  "GK21sokss_pu:21434": "tatrasthe hrasvabāhvākhye nale tasmin kadācana /",
  "GK21sokss_pu:21435": "vidarbharājacāreṣu teṣv eko 'tra kilāyayau // SoKss_9,6.355 //",
  "GK21sokss_pu:21436": "hrasvabāhuritīhāsti svavidyārathavidyayoḥ /",
  "GK21sokss_pu:21437": "nalatulyo navaḥ sūda iti cāro 'tra so 'śṛṇot // SoKss_9,6.356 //",
  "GK21sokss_pu:21438": "nalaṃ saṃbhāvya taṃ buddhyā cāsthāne nṛpateḥ sthitam /",
  "GK21sokss_pu:21439": "yuktyā sa tatra gatvaitāṃ papāṭhāryāṃ prabhūditām // SoKss_9,6.357 //",
  "GK21sokss_pu:21440": "bālāṃ vane prasuptāṃ nṛśaṃsa saṃtyajya kumudinīkāntām /",
  "GK21sokss_pu:21441": "prāpyaivāmbarakhaṇḍaṃ candrādṛśyaḥ kva yāto 'si // SoKss_9,6.358 //",
  "GK21sokss_pu:21442": "tac chrutvonmattavākhyābhaṃ tatrasthā avajajñire /",
  "GK21sokss_pu:21443": "sūdacchadmasthitastvatra sa nalaḥ pratyuvāca tam // SoKss_9,6.359 //",
  "GK21sokss_pu:21444": "kṣīṇo 'mbaraikadeśaṃ candraḥ prāpyānyamaṇḍalaṃ praviśan /",
  "GK21sokss_pu:21445": "kumudinyā yadadṛśyo jātastatkā nṛśaṃsatā tasya // SoKss_9,6.360 //",
  "GK21sokss_pu:21446": "etattaduttaraṃ śrutvā satyaṃ saṃbhāvya taṃ nalam /",
  "GK21sokss_pu:21447": "vipadudbhūtavair ūpyaṃ cāraḥ so 'tha yayau tataḥ // SoKss_9,6.361 //",
  "GK21sokss_pu:21448": "vidarbhān prāpya bhīmāya rājñe bhāryāyutāya saḥ /",
  "GK21sokss_pu:21449": "damayantyai ca tatsarvaṃ dṛṣṭaśrutam avarṇayat // SoKss_9,6.362 //",
  "GK21sokss_pu:21450": "tato 'tra damayantī sā pitaraṃ svair am abravīt /",
  "GK21sokss_pu:21451": "niḥsaṃdehaṃ sa evāryaputraḥ sūdamiṣaṃ śritaḥ // SoKss_9,6.363 //",
  "GK21sokss_pu:21452": "tattadānayane yuktirmanmatā kriyatāmiha /",
  "GK21sokss_pu:21453": "ṛtuparṇasya nṛpates tasya dūto visṛjyatām // SoKss_9,6.364 //",
  "GK21sokss_pu:21454": "prāptamātraś ca taṃ bhūpamevaṃ tatra bravītu saḥ /",
  "GK21sokss_pu:21455": "gataḥ kvāpi nalo rājā pravṛttirnāsya budhyate // SoKss_9,6.365 //",
  "GK21sokss_pu:21456": "tatprātaḥ kurute bhūyo damayantī svayaṃvaram /",
  "GK21sokss_pu:21457": "ato 'dyaiva vidarbheṣu śighramāgamyatāmiti // SoKss_9,6.366 //",
  "GK21sokss_pu:21458": "tataḥ śrutaitadvārtena sa rathajñāninā nṛpaḥ /",
  "GK21sokss_pu:21459": "ekāhenāryaputreṇa sākaṃ dhruvam ihaiṣyati // SoKss_9,6.367 //",
  "GK21sokss_pu:21460": "evaṃ sapitṛkālocya saṃdiśya ca tathaiva sā /",
  "GK21sokss_pu:21461": "kośalānvyasṛjaddūtaṃ damayantī yathocitam // SoKss_9,6.368 //",
  "GK21sokss_pu:21462": "tenartuparṇo gatvā sa tathaivoktaḥ samutsukaḥ /",
  "GK21sokss_pu:21463": "jagāda sūdarūpaṃ taṃ praṇayātpārśvagaṃ nalam // SoKss_9,6.369 //",
  "GK21sokss_pu:21464": "hrasvabāho rathajñānaṃ mamāstītyavadadbhavān /",
  "GK21sokss_pu:21465": "tatprāpaya vidarbhānmāmadyaivotsahase yadi // SoKss_9,6.370 //",
  "GK21sokss_pu:21466": "tac chrutvaiva nalo bāḍhaṃ prāpayāmītyudīrya saḥ /",
  "GK21sokss_pu:21467": "gatvā varāśvān saṃyojya sajjaṃ cakre rathottamam // SoKss_9,6.371 //",
  "GK21sokss_pu:21468": "svayaṃvarapravādo 'yaṃ jāne matprāptaye tayā /",
  "GK21sokss_pu:21469": "kṛto na damayantī tu sā svapne 'pīdṛśī bhavet // SoKss_9,6.372 //",
  "GK21sokss_pu:21470": "tat tatra tāvad gacchāmi paśyāmīti vicintya saḥ /",
  "GK21sokss_pu:21471": "rājñas tasyartuparṇasya sajjaṃ ratham upānayat // SoKss_9,6.373 //",
  "GK21sokss_pu:21472": "ārūḍhe ca nṛpe tasmiṃstaṃ saṃvāhayituṃ ratham /",
  "GK21sokss_pu:21473": "nalaḥ pravavṛte tārkṣyajavajaitreṇa raṃhasā // SoKss_9,6.374 //",
  "GK21sokss_pu:21474": "rathavegacyutaṃ vastraṃ prāptaṃ rathavidhāraṇam /",
  "GK21sokss_pu:21475": "bruvāṇamatha mārge tamṛtuparṇaṃ nalo 'bravīt // SoKss_9,6.375 //",
  "GK21sokss_pu:21476": "rājan kva tava tadvastram anenaiva kṣaṇena hi /",
  "GK21sokss_pu:21477": "bahūni yojanāny eṣa vyatikrānto rathas tava // SoKss_9,6.376 //",
  "GK21sokss_pu:21478": "śrutvaitadṛtuparṇastamavādīdaṅga dehi me /",
  "GK21sokss_pu:21479": "rathajñānamidaṃ tubhyamakṣajñānaṃ dadāmy aham // SoKss_9,6.377 //",
  "GK21sokss_pu:21480": "yena vaśya bhavantyakṣāḥ saṃkhyājñānaṃ ca jāyate /",
  "GK21sokss_pu:21481": "saṃpratyeva ca paśyātra vadāmi pratyayaṃ tava // SoKss_9,6.378 //",
  "GK21sokss_pu:21482": "dṛśyate 'gre taruryo 'yaṃ saṃkhyāmetasya te 'dhunā /",
  "GK21sokss_pu:21483": "vacmyahaṃ phalaparṇānāṃ gaṇayitvā ca paśya tām // SoKss_9,6.379 //",
  "GK21sokss_pu:21484": "ity uktvā phalaparṇāni yāvantyeva jagāda saḥ /",
  "GK21sokss_pu:21485": "nalena gaṇitānyāsaṃstāvantyevātra śākhinaḥ // SoKss_9,6.380 //",
  "GK21sokss_pu:21486": "tato nalo rathajñānamṛtuparṇāya taddadau /",
  "GK21sokss_pu:21487": "ṛtuparṇo 'py adādakṣajñānaṃ tasmai nalāya tat // SoKss_9,6.381 //",
  "GK21sokss_pu:21488": "parīkṣate sma tajjñānaṃ nalo gatvāpare tarau /",
  "GK21sokss_pu:21489": "samyak ca bubudhe saṃkhyā pattrādiṣv atra tena sā // SoKss_9,6.382 //",
  "GK21sokss_pu:21490": "tato hṛṣyati yāvat sa tāvattasya śarīrataḥ /",
  "GK21sokss_pu:21491": "niragātpuruṣaḥ kṛṣṇastaṃ sa ko 'sīti pṛṣṭavān // SoKss_9,6.383 //",
  "GK21sokss_pu:21492": "ahaṃ kaliḥ śarīrāntardamayantīvṛtasya te /",
  "GK21sokss_pu:21493": "īrṣyayā prāviśaṃ tena bhraṣṭā dyūtena te śriyaḥ // SoKss_9,6.384 //",
  "GK21sokss_pu:21494": "tatastvāṃ daśatā tena kārkoṭena tadā vane /",
  "GK21sokss_pu:21495": "na dagdhastvamahaṃ tveṣa paśya dagdhastvayi sthitaḥ // SoKss_9,6.385 //",
  "GK21sokss_pu:21496": "mithyā parāpakāro hi kṛtaḥ syātkasya śarmaṇe /",
  "GK21sokss_pu:21497": "tadgacchāmyavakāśo hi nāstyanyeṣu na vatsa me // SoKss_9,6.386 //",
  "GK21sokss_pu:21498": "ity uktvā sa kalis tasya tiro 'bhūtso 'pi tatkṣaṇam /",
  "GK21sokss_pu:21499": "jātadharmamatiḥ prāptatejāḥ prāgvadabhūnnalaḥ // SoKss_9,6.387 //",
  "GK21sokss_pu:21500": "āgatya cāruhya rathaṃ tasminnevāhni taṃ javāt /",
  "GK21sokss_pu:21501": "vidarbhānṛtuparṇaṃ taṃ prāpayām āsa bhūpatim // SoKss_9,6.388 //",
  "GK21sokss_pu:21502": "sa copahasyamāno 'tra pṛṣṭāgamanakāraṇaiḥ /",
  "GK21sokss_pu:21503": "ṛtuparṇo janai rājagṛhāsanne samāvasat // SoKss_9,6.389 //",
  "GK21sokss_pu:21504": "prāptaṃ taṃ tatra buddhvā sā śrutāścaryarathasvanā /",
  "GK21sokss_pu:21505": "damayantī jaharṣāntaḥ saṃbhāvitanalāgamā // SoKss_9,6.390 //",
  "GK21sokss_pu:21506": "visasarjātha sā tattvamanveṣṭuṃ ceṭikāṃ nijām /",
  "GK21sokss_pu:21507": "sā cānviṣyāgatā ceṭī tām uvāca priyotsukām // SoKss_9,6.391 //",
  "GK21sokss_pu:21508": "devi gatvā mayānviṣṭameṣa yaḥ kośaleśvaraḥ /",
  "GK21sokss_pu:21509": "svayaṃvarapravādaṃ te mithyā śrutvā kilāgataḥ // SoKss_9,6.392 //",
  "GK21sokss_pu:21510": "ānīto rathavāhena sūdena hrasvabāhunā /",
  "GK21sokss_pu:21511": "ekenaiva dinenādya rathavijñānaśālinā // SoKss_9,6.393 //",
  "GK21sokss_pu:21512": "sa ca tatsūdaśālāyāṃ gatvā sūdo mayekṣitaḥ /",
  "GK21sokss_pu:21513": "kṛṣṇavarṇo virūpaś ca prabhāvaḥ ko'pi tasya tu // SoKss_9,6.394 //",
  "GK21sokss_pu:21514": "akṣiptam eva yat tasya pānīyaṃ caruṣūdgatam /",
  "GK21sokss_pu:21515": "kāṣṭhānyanarpitāgnīti svayaṃ prajvalitāni ca // SoKss_9,6.395 //",
  "GK21sokss_pu:21516": "kṣaṇāc ca bhojanaistaistair niṣpannaṃ divyam eva ca /",
  "GK21sokss_pu:21517": "etaddṛṣṭvā mahāścaryaṃ tataścāhamihāgatā // SoKss_9,6.396 //",
  "GK21sokss_pu:21518": "etacceṭīmukhāc chrutvā damayantī vyacintayat /",
  "GK21sokss_pu:21519": "vaśyāgnivaruṇaḥ sūdo rathavidyārahasyavit // SoKss_9,6.397 //",
  "GK21sokss_pu:21520": "āryaputro bhavatyeṣa gato vairūpyamanyathā /",
  "GK21sokss_pu:21521": "jāne madviprayogārtaṃ jijñāse 'haṃ tadapyamum // SoKss_9,6.398 //",
  "GK21sokss_pu:21522": "iti saṃkalpya yuktyā svau saha ceṭyā tayaiva sā /",
  "GK21sokss_pu:21523": "tasyāntikaṃ darśayituṃ prāhiṇoddārakāvubhau // SoKss_9,6.399 //",
  "GK21sokss_pu:21524": "sa tau nijaśiśū dṛṣṭvā kṛtvā cāṅke nalaściram /",
  "GK21sokss_pu:21525": "baddhadhārāpravāheṇa tūṣṇīmarudadaśruṇā // SoKss_9,6.400 //",
  "GK21sokss_pu:21526": "īdṛśāveva me bālau mātāmahagṛhe sthitau /",
  "GK21sokss_pu:21527": "jātaṃ me tatsmṛterduḥkhamity uvāca ca ceṭikām // SoKss_9,6.401 //",
  "GK21sokss_pu:21528": "sā śiśubhyāṃ sahāgatya ceṭī sarvaṃ śaśaṃsa tat /",
  "GK21sokss_pu:21529": "damayantyai tataḥ sāpi jātāsthā sutarāmabhūt // SoKss_9,6.402 //",
  "GK21sokss_pu:21530": "apareyuś ca tāṃ prātaḥ svaceṭīmādideśa sā /",
  "GK21sokss_pu:21531": "gatvā tamṛtuparṇasya sūdaṃ madvacanādvada // SoKss_9,6.403 //",
  "GK21sokss_pu:21532": "śrutaṃ mayā yadbhavatā tulyo nānyo 'sti sūpakṛt /",
  "GK21sokss_pu:21533": "tanmamādya tvayāgatya vyañjanaṃ sādhyatāmiti // SoKss_9,6.404 //",
  "GK21sokss_pu:21534": "tatheti sa tadā gatvā nalaśceṭyā tayārthitaḥ /",
  "GK21sokss_pu:21535": "ṛtuparṇamanujñāpya damayantīm upāyayau // SoKss_9,6.405 //",
  "GK21sokss_pu:21536": "satyaṃ brūhi nalo rājā yadi tvaṃ sūdarūpabhṛt /",
  "GK21sokss_pu:21537": "cintābdhimagnāṃ pāraṃ māṃ prāpayādyetyuvāca sā // SoKss_9,6.406 //",
  "GK21sokss_pu:21538": "tac chrutvā sa nalaḥ snehaharṣaduḥkhatrapākulaḥ /",
  "GK21sokss_pu:21539": "avāṅmukhaḥ prāptakālaṃ tām uvācāśrugadgadam // SoKss_9,6.407 //",
  "GK21sokss_pu:21540": "sa evāsmi nalaḥ satyaṃ pāpaḥ kuliśakarkaśaḥ /",
  "GK21sokss_pu:21541": "tvāṃ saṃtāpayatā yena vyamohādanalāyitam // SoKss_9,6.408 //",
  "GK21sokss_pu:21542": "ity uktavān sa pṛṣṭo 'bhūddamayantyā tayā nalaḥ /",
  "GK21sokss_pu:21543": "yadyevaṃ tarhyarūpatvaṃ kathaṃ prāpto bhavāniti // SoKss_9,6.409 //",
  "GK21sokss_pu:21544": "tataḥ sa tasyai svodantaṃ nalaḥ kṛtsnamavarṇayat /",
  "GK21sokss_pu:21545": "kārkoṭasakhyād ārabhya kalinirgamanāvadhim // SoKss_9,6.410 //",
  "GK21sokss_pu:21546": "tadaiva cāgniśaucaṃ taddattaṃ kārkoṭakena saḥ /",
  "GK21sokss_pu:21547": "prāvṛtya vastrayugalaṃ rūpaṃ svaṃ pratyapadyata // SoKss_9,6.411 //",
  "GK21sokss_pu:21548": "dṛṣṭvā nalaṃ punaravāptanijābhir āmarūpaṃ tamāśu vikasadvadanāravindā /",
  "GK21sokss_pu:21549": "netrāmbubhiḥ śamitaduḥkhadavānaleva harṣaṃ kam apy anupamaṃ damayantyavāpa // SoKss_9,6.412 //",
  "GK21sokss_pu:21550": "buddhvā ca tatparijanātpramadapravṛttād āgatya tatra sahasā sa vidarbharājaḥ /",
  "GK21sokss_pu:21551": "bhīmo nalaṃ samabhinandya kṛtānurūpapūjaṃ mahotsavamayaṃ svapuraṃ cakāra // SoKss_9,6.413 //",
  "GK21sokss_pu:21552": "hasatā hṛdi bhīmabhūbhujā kṛtasaṃvṛttyupacārasatkriyaḥ /",
  "GK21sokss_pu:21553": "ṛtuparṇanṛpo 'pi taṃ nalaṃ pratipūjyātha jagāma kośalān // SoKss_9,6.414 //",
  "GK21sokss_pu:21554": "atha niṣadhanareśvaro nijaṃ kalidaurātmyavijṛmbhitaṃ nalaḥ /",
  "GK21sokss_pu:21555": "śvaśurāya sa tatra varṇayann avasat prāṇasamāsakhaḥ sukham // SoKss_9,6.415 //",
  "GK21sokss_pu:21556": "gatvālpaiś ca dinais tataḥ sa niṣadhānsainyaiḥ saha śvāśurair akṣajñānajitaṃ vidhāya vinataṃ taṃ puṣkarākhyaṃ punaḥ /",
  "GK21sokss_pu:21557": "dharmātmā kṛtasaṃvibhāgamanujaṃ dehādgatadvāparaṃ rājyaṃ svaṃ damayantyavāptisukhito bheje yathāvannalaḥ // SoKss_9,6.416 //",
  "GK21sokss_pu:21558": "iti sa vyākhyāya kathāṃ nagare tārāpure dvijaḥ sumanāḥ /",
  "GK21sokss_pu:21559": "rājasutāṃ bandhumatīṃ proṣitapatikām uvāca tāṃ bhūyaḥ // SoKss_9,6.417 //",
  "GK21sokss_pu:21560": "evaṃ devi mahānto viṣahya duḥkhaṃ bhajanti kalyāṇam /",
  "GK21sokss_pu:21561": "anubhūyāstamanaṃ kila dinakṛtpramukhā vrajantyudayam // SoKss_9,6.418 //",
  "GK21sokss_pu:21562": "tasmātvam apitamāpsyasi patimanaghe proṣitāgataṃ nacirāt /",
  "GK21sokss_pu:21563": "kuru dhṛtimaratiṃ parihara vihara ca patikāmanālābhaiḥ // SoKss_9,6.419 //",
  "GK21sokss_pu:21564": "iti taṃ dvijamuktayuktavākyaṃ bahunābhyasrcya dhanena sadguṇaṃ sā /",
  "GK21sokss_pu:21565": "avalambya dhṛtiṃ pratīkṣamāṇā dayitaṃ bandhumatī svamatra tasthau // SoKss_9,6.420 //",
  "GK21sokss_pu:21566": "alpair eva ca tasyā dinaiḥ sa patirāyayau mahīpālaḥ /",
  "GK21sokss_pu:21567": "deśāntare sthitāṃ tāṃ jananīmādāya pitṛsahitaḥ // SoKss_9,6.421 //",
  "GK21sokss_pu:21568": "āgatya cāmṛtāṃśuḥ pārvaṇa iva vārirāśijalalakṣmīm /",
  "GK21sokss_pu:21569": "jananayanotsavadāyī bandhumatīṃ nandayāmāsa // SoKss_9,6.422 //",
  "GK21sokss_pu:21570": "aha tatra tayā sahitas tatpitrā pūrvadattarājyadhuraḥ /",
  "GK21sokss_pu:21571": "sa mahīpālo bubhuje rājā sann īpsitān bhogān // SoKss_9,6.423 //",
  "GK21sokss_pu:21572": "ityātmamantrimarubhūtimukhānniśamya citrāṃ kathāmanupamāmanurāgaramyām /",
  "GK21sokss_pu:21573": "rāmāsakhaḥ sa naravāhanadattadevo vatseśvarasya tanayo bhṛśamabhyatuṣyat // SoKss_9,6.424 //",
  "GK21sokss_pu:21574": "iti mahākaviśrīsomadevabhaṭṭaviracite kathāsaritsāgare 'laṃkāravatīlambake ṣaṣṭhas taraṅgaḥ /",
  "GK21sokss_pu:21575": "samāptaś cāyam alaṃkāravatīlambako navamaḥ /",
  "GK21sokss_pu:21576": "// śrīḥ //",
  "GK21sokss_pu:21577": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:21578": "śaktiyaśo nāma daśamo lambakaḥ /",
  "GK21sokss_pu:21579": "idaṃ gurugirīndrajāpraṇayamandarāndolanāt purā kila tathāmṛtaṃ haramukhāmbudherudgatam /",
  "GK21sokss_pu:21580": "prasahya rasayanti ye vigatavighnalabdhardvayo dhuraṃ dadhati vaivudhīṃ bhuvi bhavaprasādena te // SoKss_10,0.1 //",
  "GK21sokss_pu:21581": "prathamas taraṅgaḥ /",
  "GK21sokss_pu:21582": "avāraṇīyaṃ ripubhir vāraṇīyaṃ karaṃ numaḥ /",
  "GK21sokss_pu:21583": "herambasya sasindūramasiṃ dūramaghacchidam // SoKss_10,1.1 //",
  "GK21sokss_pu:21584": "pāyādvaḥ puradāhāya śaṃbhoḥ saṃdadhataḥ śaram /",
  "GK21sokss_pu:21585": "samaṃ vyagreṣu netreṣu tṛtīyamadhikaṃ sphurat // SoKss_10,1.2 //",
  "GK21sokss_pu:21586": "raktāruṇā nṛsiṃhasya kuṭilā vidviṣo vadhe /",
  "GK21sokss_pu:21587": "nakhaśreṇī ca dṛṣṭiś ca nihantuṃ duritāni vaḥ // SoKss_10,1.3 //",
  "GK21sokss_pu:21588": "evaṃ vatseśvarasutaḥ kauśāmbyāṃ sacivaiḥ saha /",
  "GK21sokss_pu:21589": "naravāhanadattaḥ sa tasthau bhāryāsakhaḥ sukhī // SoKss_10,1.4 //",
  "GK21sokss_pu:21590": "ekadā cāsthite tasminnāsthānasthasya tatpituḥ /",
  "GK21sokss_pu:21591": "vatseśvarasya vijñaptyai tadvāsī vaṇigāyayau // SoKss_10,1.5 //",
  "GK21sokss_pu:21592": "sa ratnadattanāmā taṃ pratīhāraniveditaḥ /",
  "GK21sokss_pu:21593": "praviśya natvā rājānaṃ vaṇigevaṃ vyajijñapat // SoKss_10,1.6 //",
  "GK21sokss_pu:21594": "nāmnā vasudharo deva daridro 'stīha bhārikaḥ /",
  "GK21sokss_pu:21595": "akasmāc ca dadat khādan pibaṃś cādya sa dṛśyate // SoKss_10,1.7 //",
  "GK21sokss_pu:21596": "kautukāc ca gṛhaṃ nītvā yatheṣṭaṃ pānabhojanam /",
  "GK21sokss_pu:21597": "dattvā sa kṣībatāṃ nītvā mayā pṛṣṭo 'bravīdidam // SoKss_10,1.8 //",
  "GK21sokss_pu:21598": "labdhaṃ rājakuladvārātsaratnaṃ kaṭakaṃ mayā /",
  "GK21sokss_pu:21599": "utpāṭya ratnamekaṃ ca tato vikrītavānaham // SoKss_10,1.9 //",
  "GK21sokss_pu:21600": "tac ca dīnāralakṣeṇa mūlyena vaṇijo mayā /",
  "GK21sokss_pu:21601": "dattaṃ hiraṇyaguptasya tenādyāhaṃ sukhaṃ sthitaḥ // SoKss_10,1.10 //",
  "GK21sokss_pu:21602": "ity uktvā darśitaṃ tena devanāmāṅkitaṃ mama /",
  "GK21sokss_pu:21603": "kaṭakaṃ yattato deva vijñapto 'dya mayā prabhuḥ // SoKss_10,1.11 //",
  "GK21sokss_pu:21604": "etac chrutvā sa vatseśastatrānāyayati sma tau /",
  "GK21sokss_pu:21605": "bhārikaṃ taṃ savalayaṃ saratnaṃ vāṇijaṃ ca tam // SoKss_10,1.12 //",
  "GK21sokss_pu:21606": "hanta smṛtaṃ prakoṣṭhānme bhraṣṭametatpurabhrame /",
  "GK21sokss_pu:21607": "iti tatkaṭakaṃ dṛṣṭvā sa rājābhidadhe svayam // SoKss_10,1.13 //",
  "GK21sokss_pu:21608": "nirhṛtaṃ rājanāmāṅkaṃ labdhvā kiṃ kaṭakaṃ tvayā /",
  "GK21sokss_pu:21609": "iti pṛṣṭo 'tha sabhyaiḥ sa rājāgre bhāriko 'bhyadhāt // SoKss_10,1.14 //",
  "GK21sokss_pu:21610": "bhārajīvī kuto vedmi rājanāmākṣarāṇy aham /",
  "GK21sokss_pu:21611": "dāridryaduḥkhadagdhena labdhvaitat svīkṛtaṃ mayā // SoKss_10,1.15 //",
  "GK21sokss_pu:21612": "ity ukte tena ratnārthamākṣiptaḥ so 'bravīdvaṇik /",
  "GK21sokss_pu:21613": "prasahya mūlyena mayā gṛhītaṃ ratnamāpaṇe // SoKss_10,1.16 //",
  "GK21sokss_pu:21614": "na cāsya rājābhijñānam asti tanmayam ucyate /",
  "GK21sokss_pu:21615": "mūlyāt pañcasahasrī tu nītānena paraṃ sthitam // SoKss_10,1.17 //",
  "GK21sokss_pu:21616": "[tad ayam ucyate iti pustakāntarapāṭhaḥ]",
  "GK21sokss_pu:21617": "etaddhiraṇyaguptasya vaco yaugandharāyaṇaḥ /",
  "GK21sokss_pu:21618": "śrutvā tatra sthito 'vādīnnātra doṣo 'sti kasyacit // SoKss_10,1.18 //",
  "GK21sokss_pu:21619": "daridrasyālipijñasya bhaṇyatāṃ bhārikasya kim /",
  "GK21sokss_pu:21620": "dāridryātkriyate cauryaṃ labdhaṃ kenojjhitaṃ punaḥ // SoKss_10,1.19 //",
  "GK21sokss_pu:21621": "mūlyena ratnagrāhī ca na vācyo vaṇig apy asau /",
  "GK21sokss_pu:21622": "etan mahāmantrivaco vatseśaḥ śraddadhe tadā // SoKss_10,1.20 //",
  "GK21sokss_pu:21623": "dattvā pañcasahasrīṃ ca bhārikeṇa vyayīkṛtām /",
  "GK21sokss_pu:21624": "hiraṇyaguptādvaṇijo ratnaṃ tasmātsvamādade // SoKss_10,1.21 //",
  "GK21sokss_pu:21625": "bhārikaṃ cākaronmuktaṃ gṛhītvā kaṭakaṃ nijam /",
  "GK21sokss_pu:21626": "bhuktapañcasahasrīko gatabhīḥ so 'py agādgṛham // SoKss_10,1.22 //",
  "GK21sokss_pu:21627": "viśvastaghātī pāpo 'yamiti cāntardviṣannṛpaḥ /",
  "GK21sokss_pu:21628": "ratnadattaṃ sa vaṇijaṃ kāryārthaṃ tamamānayat // SoKss_10,1.23 //",
  "GK21sokss_pu:21629": "gateṣu teṣu rājāgragato 'vocadvasantakaḥ /",
  "GK21sokss_pu:21630": "aho daivābhiśaptānāṃ prāpto 'py arthaḥ palāyate // SoKss_10,1.24 //",
  "GK21sokss_pu:21631": "asya bhadraghaṭodantaḥ saṃvṛtto bhārikasya yat /",
  "GK21sokss_pu:21632": "tathāhi kaścidāsītprākpure pāṭaliputrake // SoKss_10,1.25 //",
  "GK21sokss_pu:21633": "śubhadattaḥ sa nāmnā ca pratyahaṃ kāṣṭhabhārakam /",
  "GK21sokss_pu:21634": "vanādānīya vikrīya puṣṇāti sma kuṭumbakam // SoKss_10,1.26 //",
  "GK21sokss_pu:21635": "ekadā cāgato dūraṃ vanaṃ daivāddadarśa saḥ /",
  "GK21sokss_pu:21636": "tatrasthāṃścaturo yakṣāndivyābharaṇavāsasaḥ // SoKss_10,1.27 //",
  "GK21sokss_pu:21637": "te bhītaṃ vīkṣya taṃ prītyā sarve pṛṣṭvā yathātatham /",
  "GK21sokss_pu:21638": "buddhvā daridramutpannakṛpā yakṣā babhāṣire // SoKss_10,1.28 //",
  "GK21sokss_pu:21639": "ihāsmadantike tiṣṭha bhadra karmakaro bhavān /",
  "GK21sokss_pu:21640": "akleśaṃ gṛhanirvāhaṃ kariṣyāmo vayaṃ tava // SoKss_10,1.29 //",
  "GK21sokss_pu:21641": "ity uktastais tathetyāsīcchubhadattastadantike /",
  "GK21sokss_pu:21642": "snānādiparicaryāṃ ca kṛtsnāṃ teṣāṃ cakāra saḥ // SoKss_10,1.30 //",
  "GK21sokss_pu:21643": "saṃjāte bhojanasthāne yakṣāste jagaduś ca tam /",
  "GK21sokss_pu:21644": "āhāramasmānamuto dehi bhadraghaṭāditi // SoKss_10,1.31 //",
  "GK21sokss_pu:21645": "antaḥśūnyaṃ sa taṃ dṛṣṭvā ghaṭaṃ yāvadvilambate /",
  "GK21sokss_pu:21646": "tāvatte guhyakā bhūyastamāhuḥ sasmitānanāḥ // SoKss_10,1.32 //",
  "GK21sokss_pu:21647": "śubhadatta na vetsi tvaṃ kṣipa hastaṃ ghaṭāntare /",
  "GK21sokss_pu:21648": "yatheṣṭaṃ lapsyase sarvaṃ ghaṭaḥ kāmaprado hy asau // SoKss_10,1.33 //",
  "GK21sokss_pu:21649": "tac chrutvā prakṣipatyantaḥ pāṇiṃ yāvaddhaṭāntare /",
  "GK21sokss_pu:21650": "tāvad āhārapānādi kāmitaṃ dṛṣṭavān asau // SoKss_10,1.34 //",
  "GK21sokss_pu:21651": "... /",
  "GK21sokss_pu:21652": "śubhadatto dadau tebhyo bubhuje ca svayaṃ tataḥ // SoKss_10,1.35 //",
  "GK21sokss_pu:21653": "evaṃ paricaran yakṣān bhaktyā bhītyā ca so 'nvaham /",
  "GK21sokss_pu:21654": "tasthau kuṭumbacintārtaḥ śubhadattas tadantike // SoKss_10,1.36 //",
  "GK21sokss_pu:21655": "tatkuṭumbaṃ ca duḥkhārtaṃ svapnādeśena guhyakaiḥ /",
  "GK21sokss_pu:21656": "āśvāsitaṃ tatprasādād ramate sma tataś ca saḥ // SoKss_10,1.37 //",
  "GK21sokss_pu:21657": "māsamātreṇa yakṣāste śubhadattaṃ tam abhyadhuḥ /",
  "GK21sokss_pu:21658": "tuṣṭāḥ smas te 'nayā bhaktyā brūhi kiṃciddadāma te // SoKss_10,1.38 //",
  "GK21sokss_pu:21659": "tac chrutvā sa jagādaitāṃstuṣṭāḥ stha yadi satyataḥ /",
  "GK21sokss_pu:21660": "eṣa bhadraghaṭastanme yuṣmābhir dīyatāmiti // SoKss_10,1.39 //",
  "GK21sokss_pu:21661": "tatas tam ūcur yakṣās te naitaṃ śakṣyasi rakṣitum /",
  "GK21sokss_pu:21662": "bhaṅge palāyate hyeṣa tadvṛṇīṣvāparaṃ varam // SoKss_10,1.40 //",
  "GK21sokss_pu:21663": "ity ukto 'pi sa yakṣaistaiḥ śubhadatto 'paraṃ yadā /",
  "GK21sokss_pu:21664": "varaṃ naicchattadā tasmai te taṃ bhadraghaṭaṃ daduḥ // SoKss_10,1.41 //",
  "GK21sokss_pu:21665": "tataḥ praṇamya tān hṛṣṭo ghaṭam ādāya taṃ javāt /",
  "GK21sokss_pu:21666": "gṛhaṃ sa śubhadattaḥ svaṃ prāpa nanditabāndhavaḥ // SoKss_10,1.42 //",
  "GK21sokss_pu:21667": "tatra tasmāddhaṭāllabdhvā bhojanādi niveśya tat /",
  "GK21sokss_pu:21668": "guptyarthamanyabhāṇḍeṣu so 'bhuṅkta svajanaiḥ saha // SoKss_10,1.43 //",
  "GK21sokss_pu:21669": "bhāramukto bhajan bhogān pānamatto 'tha jātu saḥ /",
  "GK21sokss_pu:21670": "kutas tavaiṣā bhogaśrīr ity apṛcchyata bandhubhiḥ // SoKss_10,1.44 //",
  "GK21sokss_pu:21671": "sa vyaktamabruvanmūḍho gareṇepsitakāmadam /",
  "GK21sokss_pu:21672": "gṛhītvā ghaṭakaṃ skandhe prārebhe bata nartitum // SoKss_10,1.45 //",
  "GK21sokss_pu:21673": "nṛtyatas tasya ca skandhānmadodrekaskhaladgateḥ /",
  "GK21sokss_pu:21674": "sa bhadraghaṭako yātaḥ patitvā bhuvi khaṇḍaśaḥ // SoKss_10,1.46 //",
  "GK21sokss_pu:21675": "tadaiva cākṣatībhūya sa jagāma yathāgatam /",
  "GK21sokss_pu:21676": "pūrvāvasthāṃ ca sa prāpa śubhadatto viṣādavān // SoKss_10,1.47 //",
  "GK21sokss_pu:21677": "tadevaṃ pānadoṣādiprabhādāhatabuddhayaḥ /",
  "GK21sokss_pu:21678": "abhavyāḥ prāptamatyarthaṃ naiva jānanti rakṣitum // SoKss_10,1.48 //",
  "GK21sokss_pu:21679": "iti bhadraghaṭākhyānahāsaṃ śrutvā vasantakāt /",
  "GK21sokss_pu:21680": "utthāya cakre vatseśaḥ snānāhārādikāḥ kriyāḥ // SoKss_10,1.49 //",
  "GK21sokss_pu:21681": "naravāhanadatto 'pi snātvā bhuktvāntike pituḥ /",
  "GK21sokss_pu:21682": "dinānte sakhibhiḥ sākaṃ jagāma bhavanaṃ nijam // SoKss_10,1.50 //",
  "GK21sokss_pu:21683": "tatra rātrāvanidraṃ taṃ śayanīyagataṃ suhṛt /",
  "GK21sokss_pu:21684": "śṛṇvatsu saciveṣveteṣv avocanmarubhūtikaḥ // SoKss_10,1.51 //",
  "GK21sokss_pu:21685": "dāsīsaṅgecchayā deva jāne nāntaḥpuraṃ tvayā /",
  "GK21sokss_pu:21686": "āhūtaṃ sāpi nāhūtā tena nidrādya nāsti te // SoKss_10,1.52 //",
  "GK21sokss_pu:21687": "tatkimadyāpi veśyāsu jānannapyanurajyase /",
  "GK21sokss_pu:21688": "nahyāsāṃ cāsti sadbhāvas tathā caitāṃ kathāṃ śṛṇu // SoKss_10,1.53 //",
  "GK21sokss_pu:21689": "astīha citrakūṭākhyamṛddhimannagaraṃ mahat /",
  "GK21sokss_pu:21690": "tatrābhūdratnavarmākhyo mahādhanapatirvaṇik // SoKss_10,1.54 //",
  "GK21sokss_pu:21691": "īśvarārādhanādekas tasya sūnurajāyata /",
  "GK21sokss_pu:21692": "ataś ceśvaravarmāṇaṃ nāmnā cakre sa taṃ sutam // SoKss_10,1.55 //",
  "GK21sokss_pu:21693": "adhītavidyamāsannayauvanaṃ vīkṣya taṃ ca saḥ /",
  "GK21sokss_pu:21694": "ekaputro vaṇiṅmukhyo ratnavarmā vyacintayat // SoKss_10,1.56 //",
  "GK21sokss_pu:21695": "rūpiṇī kusṛtiḥ sṛṣṭā dhanaprāṇāpahāriṇi /",
  "GK21sokss_pu:21696": "āḍhyānāṃ yauvanāndhānāṃ veśyā nāmeha vedhasā // SoKss_10,1.57 //",
  "GK21sokss_pu:21697": "tadarpayāmi kuṭṭanyāḥ kasyāścidamumātmajam /",
  "GK21sokss_pu:21698": "veśyāvyājopaśikṣārthaṃ yena tābhir na vañcyate // SoKss_10,1.58 //",
  "GK21sokss_pu:21699": "ityālocya sa putreṇa sahaiveśvaravarmaṇā /",
  "GK21sokss_pu:21700": "yamajihvābhidhānāyāḥ kuṭṭanyāḥ sadanaṃ yayau // SoKss_10,1.59 //",
  "GK21sokss_pu:21701": "tatra sthūlahanuṃ dīrghadaśanāṃ bhugnanāsikām /",
  "GK21sokss_pu:21702": "śikṣayantīṃ duhitaram kuṭṭanīṃ tāṃ dadarśa saḥ // SoKss_10,1.60 //",
  "GK21sokss_pu:21703": "dhanena pūjyate putri sarvo veśyā viśeṣataḥ /",
  "GK21sokss_pu:21704": "tac ca nāsty anurāgiṇyā rāgaṃ veśyā tyajed ataḥ // SoKss_10,1.61 //",
  "GK21sokss_pu:21705": "doṣāgradūto rāgo hi veśyāpaścimasaṃdhyayoḥ /",
  "GK21sokss_pu:21706": "mithyaiva darśayedveśyā taṃ naṭīva suśikṣitā // SoKss_10,1.62 //",
  "GK21sokss_pu:21707": "rañjayettena sā pūrvaṃ duhyādraktaṃ tato dhanam /",
  "GK21sokss_pu:21708": "dugdhārthaṃ ca tyajedante prāptārthaṃ punarāharet // SoKss_10,1.63 //",
  "GK21sokss_pu:21709": "samo yūni śiśau vṛddhe virūpe rūpavatyapi /",
  "GK21sokss_pu:21710": "veśyājano yo munivatsa cārthaṃ paramaśrute // SoKss_10,1.64 //",
  "GK21sokss_pu:21711": "iti bruvāṇāṃ duhitustām upāgātsa kuṭṭanīm /",
  "GK21sokss_pu:21712": "ratnavarmā kṛtātithyastayā ca samupāviśat // SoKss_10,1.65 //",
  "GK21sokss_pu:21713": "abravīttāṃ ca putro me tvayārye śikṣyatāmayam /",
  "GK21sokss_pu:21714": "veśayoṣitkalā yena vaidagdhyaṃ prāpnuyādasau // SoKss_10,1.66 //",
  "GK21sokss_pu:21715": "dīnārāṇāṃ sahasraṃ ca niṣkrayaṃ te dadāmy aham /",
  "GK21sokss_pu:21716": "tac chrutvā tasya kāmaṃ taṃ pratipede tatheti sā // SoKss_10,1.67 //",
  "GK21sokss_pu:21717": "tato vitīrya dīnārānputraṃ tasyai samarpya ca /",
  "GK21sokss_pu:21718": "sa tam īśvaravarmāṇaṃ ratnavarmā yayau gṛham // SoKss_10,1.68 //",
  "GK21sokss_pu:21719": "athātreśvaravarmā sa yamajihvāgṛhe kalāḥ /",
  "GK21sokss_pu:21720": "varṣeṇaikena śikṣitvā pitus tasya gṛhaṃ yayau // SoKss_10,1.69 //",
  "GK21sokss_pu:21721": "prāptaṣoḍaśavarṣaś ca pitaraṃ tam uvāca saḥ /",
  "GK21sokss_pu:21722": "arthāddhi dharmakāmau naḥ pūjārthādarthataḥ prathā // SoKss_10,1.70 //",
  "GK21sokss_pu:21723": "evam uktavate tasmai śraddhāya sa tatheti tat /",
  "GK21sokss_pu:21724": "pañcānāṃ dravyakoṭīnāṃ bhāṇḍaṃ prīto dadau pitā // SoKss_10,1.71 //",
  "GK21sokss_pu:21725": "tadādāya vaṇikputraḥ sasārthaḥ sa śubhe 'hani /",
  "GK21sokss_pu:21726": "prāyād īśvaravarmātha svarṇadvīpābhivāñchayā // SoKss_10,1.72 //",
  "GK21sokss_pu:21727": "gacchan kramāt pathi prāpa sa kāñcanapurābhidham /",
  "GK21sokss_pu:21728": "nagaraṃ tatra cāsannabāhyodyāne samāvasat // SoKss_10,1.73 //",
  "GK21sokss_pu:21729": "snātabhuktānuliptaś ca praviśya nagare 'tra saḥ /",
  "GK21sokss_pu:21730": "yuvā prekṣaṇakaṃ draṣṭumekaṃ devakulaṃ yayau // SoKss_10,1.74 //",
  "GK21sokss_pu:21731": "tatrāpaśyac ca nṛtyantīṃ sundarīṃ nāma lāsikīm /",
  "GK21sokss_pu:21732": "tāruṇyavātocchalitāṃ rūpābdherlaharīmiva // SoKss_10,1.75 //",
  "GK21sokss_pu:21733": "dṛṣṭvaiva tāṃ tadā so 'bhūttadekagatamānasaḥ /",
  "GK21sokss_pu:21734": "kruddheva kuṭṭanīśikṣā dūre tasyābhavadyathā // SoKss_10,1.76 //",
  "GK21sokss_pu:21735": "vayasyaṃ preṣya nṛttānte prārthayām āsa tāṃ ca saḥ /",
  "GK21sokss_pu:21736": "dhanyāsmīti vidantī ca prahvā sāpy anvamanyata // SoKss_10,1.77 //",
  "GK21sokss_pu:21737": "sthāpayitvā nivāse sve nipuṇāmbhāṇḍarakṣiṇaḥ /",
  "GK21sokss_pu:21738": "tasyā īśvaravarmāsau sundaryā vasatiṃ yayau // SoKss_10,1.78 //",
  "GK21sokss_pu:21739": "tasminmakarakaṭyākhyā tanmātā tam upāgatam /",
  "GK21sokss_pu:21740": "amānayadgṛhācāraistaistaistatsamayocitaiḥ // SoKss_10,1.79 //",
  "GK21sokss_pu:21741": "niśāgame vāsagṛhaṃ sphuradratnavitānakam /",
  "GK21sokss_pu:21742": "nyastaparyaṅkaśayanaṃ prāveśyata tayā ca saḥ // SoKss_10,1.80 //",
  "GK21sokss_pu:21743": "tatrāramata sundaryā tayānumatayā saha /",
  "GK21sokss_pu:21744": "vicitrakaraṇe nṛtte surate ca vidagdhayā // SoKss_10,1.81 //",
  "GK21sokss_pu:21745": "gāḍhadarśitarāgāṃ tāṃ pārśvādanapagāminīm /",
  "GK21sokss_pu:21746": "dṛṣṭvā dvitīye 'hni tato nirgantuṃ nāśakac ca saḥ // SoKss_10,1.82 //",
  "GK21sokss_pu:21747": "dadau ca hemaratnādilakṣāṇāṃ pañcaviṃśatim /",
  "GK21sokss_pu:21748": "tasyai dinadvaye tasminsundaryai sa vaṇigyuvā // SoKss_10,1.83 //",
  "GK21sokss_pu:21749": "prāptaṃ mayā dhanaṃ bhūri nāhaṃ prāptā bhavādṛśam /",
  "GK21sokss_pu:21750": "sa eva cenmayā prāptaḥ kiṃ dhanena karomy aham // SoKss_10,1.84 //",
  "GK21sokss_pu:21751": "ityasatyānubandhena sundarīṃ tadagṛhṇatīm /",
  "GK21sokss_pu:21752": "mātā makarakaṭyevamekāpatyaiva sāha tām // SoKss_10,1.85 //",
  "GK21sokss_pu:21753": "idānīmasmadīyaṃ yattadasyaiva svakaṃ dhanam /",
  "GK21sokss_pu:21754": "tanmadhye sthāpayitvā tadgṛhyatāṃ putri kā kṣatiḥ // SoKss_10,1.86 //",
  "GK21sokss_pu:21755": "ity uktā sundarī mātrā kṛcchrādiva tadagrahīt /",
  "GK21sokss_pu:21756": "mene ceśvaravarmā tāṃ mūḍhaḥ satyānurāgiṇīm // SoKss_10,1.87 //",
  "GK21sokss_pu:21757": "tasyā rūpeṇa nṛttena gītena ca hṛtātmanaḥ /",
  "GK21sokss_pu:21758": "vaṇijo 'tra sthitasyātha tasya māsadvayaṃ yayau // SoKss_10,1.88 //",
  "GK21sokss_pu:21759": "tāvac ca tasyai sundaryai koṭyau dve sa dadau kramāt /",
  "GK21sokss_pu:21760": "athopetyārthadattākhyaḥ sakhā svair am uvāca tam // SoKss_10,1.89 //",
  "GK21sokss_pu:21761": "sakhe kiṃ kuṭṭanīśikṣā sā yatnopāritāpi te /",
  "GK21sokss_pu:21762": "kātarasyāstravidyeva niṣphalāvasare gatā // SoKss_10,1.90 //",
  "GK21sokss_pu:21763": "veśyāpremaṇi sadbhāvo yad asmin budhyate tvayā /",
  "GK21sokss_pu:21764": "satyaṃ bhavati kiṃ jātu jalaṃ marumarīciṣu // SoKss_10,1.91 //",
  "GK21sokss_pu:21765": "tatsarvaṃ kṣīyate yāvadihaiva na dhanaṃ tava /",
  "GK21sokss_pu:21766": "tāvadvrajāmo budhvā hi kṣametaitatpitā na te // SoKss_10,1.92 //",
  "GK21sokss_pu:21767": "ity uktas tena mittreṇa vaṇikputro jagāda saḥ /",
  "GK21sokss_pu:21768": "satyaṃ na veśyāsvāśvāsaḥ sundarī tu na tādṛśī // SoKss_10,1.93 //",
  "GK21sokss_pu:21769": "kṣaṇaṃ hi māmapaśyantī muñcetprāṇānasau sakhe /",
  "GK21sokss_pu:21770": "tadgatvā bodhayatyetāṃ gantavyaṃ yadi sarvathā // SoKss_10,1.94 //",
  "GK21sokss_pu:21771": "evam uktaḥ sa tenārthadattastasyaiva saṃnidhau /",
  "GK21sokss_pu:21772": "māturmakarakaṭyāś ca sundarīmavadattataḥ // SoKss_10,1.95 //",
  "GK21sokss_pu:21773": "tava tāvadasāmānyā prītirīśvaravarmaṇi /",
  "GK21sokss_pu:21774": "gantavyaṃ cādhunāvaśyaṃ svarṇadvīpaṃ vaṇijyayā // SoKss_10,1.96 //",
  "GK21sokss_pu:21775": "tataḥ prāpsyatyayaṃ lakṣmīṃ yayāgatya tvadantike /",
  "GK21sokss_pu:21776": "yāvatkālaṃ sukhaṃ sthāsyatyanumanyasva tatsakhi // SoKss_10,1.97 //",
  "GK21sokss_pu:21777": "tacchrutvā sāśrunayanā paśyantīśvaravarmaṇaḥ /",
  "GK21sokss_pu:21778": "mukhaṃ kṛtaviṣādā sā sundarī ca tam abhyadhāt // SoKss_10,1.98 //",
  "GK21sokss_pu:21779": "yūyaṃ jānīta kimahaṃ vacmyantamanavekṣya kaḥ /",
  "GK21sokss_pu:21780": "kasya pratyeti tadalaṃ yadvidhattāṃ vidhirmama // SoKss_10,1.99 //",
  "GK21sokss_pu:21781": "tac chrutvovāca mātā tāṃ mā duḥkhaṃ dhṛtirastu te /",
  "GK21sokss_pu:21782": "eṣyatyeva priyo 'yaṃ te siddhārthastvāṃ na hāsyati // SoKss_10,1.100 //",
  "GK21sokss_pu:21783": "iti mātā kilāśvāsya kṛtasaṃvittayā saha /",
  "GK21sokss_pu:21784": "mārgāgre guptam ekasmin kūpe jālam akārayat // SoKss_10,1.101 //",
  "GK21sokss_pu:21785": "tadā ceśvaravarmābhūttaddolārūḍhamānasaḥ /",
  "GK21sokss_pu:21786": "śucevālpālpamāhārapānaṃ cakre ca sundarī // SoKss_10,1.102 //",
  "GK21sokss_pu:21787": "gītavāditranṛtteṣu na babandha ratiṃ ca sā /",
  "GK21sokss_pu:21788": "āśvāsyate sma praṇayaistaistair īśvaravarmaṇā // SoKss_10,1.103 //",
  "GK21sokss_pu:21789": "tato dine vayasyokte sundarīmandirāttataḥ /",
  "GK21sokss_pu:21790": "cacāleśvaravarmā sa kuṭṭanīkṛtamaṅgalaḥ // SoKss_10,1.104 //",
  "GK21sokss_pu:21791": "anuvavrāja codaśruḥ sundarīṃ taṃ samātṛkā /",
  "GK21sokss_pu:21792": "nagarādbahirā kūpadbaddhāntarjālakāttataḥ // SoKss_10,1.105 //",
  "GK21sokss_pu:21793": "tato nivartya yāvac ca sundarīṃ tāṃ prayāti saḥ /",
  "GK21sokss_pu:21794": "tāvadātmā tayā kūpe jālapṛṣṭhe nicikṣipe // SoKss_10,1.106 //",
  "GK21sokss_pu:21795": "hā hā svāmini hā putrītyākrandaḥ sumahāṃs tataḥ /",
  "GK21sokss_pu:21796": "dāsīnāṃ bhṛtyavargasya tanmātuścātra śuśruve // SoKss_10,1.107 //",
  "GK21sokss_pu:21797": "tena pratinivṛttyaiva samittraḥ sa vaṇiksutaḥ /",
  "GK21sokss_pu:21798": "kūpe kṣiptatanuṃ kāntāṃ buddhvā mohamagātkṣaṇam // SoKss_10,1.108 //",
  "GK21sokss_pu:21799": "sapralāpaṃ ca śocantī tasmin makarakaṭy atha /",
  "GK21sokss_pu:21800": "svānavātārayadbhṛtyān kūpe snigdhān sasaṃvidaḥ // SoKss_10,1.109 //",
  "GK21sokss_pu:21801": "rajjubhiste 'vatīryaiva diṣṭyā jīvati jīvati /",
  "GK21sokss_pu:21802": "ity uktvā tāṃ tataḥ kūpādutkṣipanti sma sundarīm // SoKss_10,1.110 //",
  "GK21sokss_pu:21803": "utkṣiptā mṛtakalpaṃ sā kṛtvātmānaṃ niveditam /",
  "GK21sokss_pu:21804": "pratyāgataṃ vaṇikputramālāpaṃ śanakair dadau // SoKss_10,1.111 //",
  "GK21sokss_pu:21805": "samāśvastāṃ samādāya hṛṣṭastāṃ sānugaḥ priyām /",
  "GK21sokss_pu:21806": "agādīśvaravarmāsau pratyāvṛttyaiva tadgṛham // SoKss_10,1.112 //",
  "GK21sokss_pu:21807": "niścitya sundarīpremapratyayaṃ janmanaḥ phalam /",
  "GK21sokss_pu:21808": "tatprāptim eva matvā sa yātrābuddhiṃ punarjahau // SoKss_10,1.113 //",
  "GK21sokss_pu:21809": "tato baddhasthitiṃ tatra so 'rthadattaḥ sakhā punaḥ /",
  "GK21sokss_pu:21810": "tam abhyadhātsakhe mohātkimātmā nāśitastvayā // SoKss_10,1.114 //",
  "GK21sokss_pu:21811": "mā bhūtte sundarīsnehapratyayaḥ kūpapātataḥ /",
  "GK21sokss_pu:21812": "atarkyā kuṭṭanīkūṭaracanā hi vidherapi // SoKss_10,1.115 //",
  "GK21sokss_pu:21813": "pituś ca kṣapitārthaḥ kiṃ vakṣyase yāsyasi kva vā /",
  "GK21sokss_pu:21814": "tadito 'dyāpi niryāhi kalyāṇe cenmatistava // SoKss_10,1.116 //",
  "GK21sokss_pu:21815": "etat tasya vacaḥ sakhyur avadhīrya vaṇig yuvā /",
  "GK21sokss_pu:21816": "māsenānyadvyayīcakre tatra koṭitrayaṃ sa tat // SoKss_10,1.117 //",
  "GK21sokss_pu:21817": "tato hṛtasvo dattārdhacandrakaḥ sundarīgṛhāt /",
  "GK21sokss_pu:21818": "tayā makarakaṭyātha kuṭṭanyā niravāsyata // SoKss_10,1.118 //",
  "GK21sokss_pu:21819": "arthadattādayas te ca gatvā svanagaraṃ drutam /",
  "GK21sokss_pu:21820": "tatpitre tatsamācakhyuryathāvṛttamaśeṣataḥ // SoKss_10,1.119 //",
  "GK21sokss_pu:21821": "sa tatpitā ratnavarmā tad buddhvā duḥkhito bhṛśam /",
  "GK21sokss_pu:21822": "kuṭṭanīṃ yamajihvāṃ tāṃ gatvāvocad vaṇikpatiḥ // SoKss_10,1.120 //",
  "GK21sokss_pu:21823": "gṛhītvā mūlyamīdṛksa tvayā me śikṣitaḥ sutaḥ /",
  "GK21sokss_pu:21824": "hṛtaṃ makarakaṭyā yatsarvasvaṃ tasya helayā // SoKss_10,1.121 //",
  "GK21sokss_pu:21825": "ity uktvā putravṛttāntaṃ tasyai sa tamavarṇayat /",
  "GK21sokss_pu:21826": "tataḥ sā yamajihvāṃ taṃ vṛddhakuṭṭanyabhāṣata // SoKss_10,1.122 //",
  "GK21sokss_pu:21827": "ānāyayeha putraṃ te kariṣyāmi tathā yathā /",
  "GK21sokss_pu:21828": "tasyā makarakaṭyāstatsarvasvaṃ sa hariṣyati // SoKss_10,1.123 //",
  "GK21sokss_pu:21829": "evaṃ tayā pratijñāte kuṭṭanyā yamajihvayā /",
  "GK21sokss_pu:21830": "tadaiva śīghraṃ saṃdiśya vṛttyā dānapuraḥsaram // SoKss_10,1.124 //",
  "GK21sokss_pu:21831": "ratnavarmā tatas tasya putrasyānayanāya saḥ /",
  "GK21sokss_pu:21832": "tanmittramarthadattaṃ ca prajighāya hitaiṣiṇam // SoKss_10,1.125 //",
  "GK21sokss_pu:21833": "arthadattaḥ sa gatvā ca tatkāñcanapuraṃ puram /",
  "GK21sokss_pu:21834": "tasmai taṃ sarvasaṃdeśaṃ śaśaṃseśvaravarmaṇe // SoKss_10,1.126 //",
  "GK21sokss_pu:21835": "punastaṃ cābravīnmitraṃ nākārṣīstvaṃ vaco hi me /",
  "GK21sokss_pu:21836": "tad adya veśyāsadbhāvo dṛṣṭaḥ pratyakṣatas tvayā // SoKss_10,1.127 //",
  "GK21sokss_pu:21837": "ardhacandras tvayā prāpto dattvā tatkoṭipañcakam /",
  "GK21sokss_pu:21838": "kaḥ prājño vāñchati snehaṃ veśyāsu sikatāsu ca // SoKss_10,1.128 //",
  "GK21sokss_pu:21839": "kimucyate vā bhavato vastudharmo 'yamīdṛśaḥ /",
  "GK21sokss_pu:21840": "tāvadvidagdho vīraś ca naro bhāgī śubhasya ca // SoKss_10,1.129 //",
  "GK21sokss_pu:21841": "yāvat patati naivāsau rāmāvibhramabhūmiṣu /",
  "GK21sokss_pu:21842": "tadāgaccha pituḥ pārśvaṃ manyupratikṛtiṃ kuru // SoKss_10,1.130 //",
  "GK21sokss_pu:21843": "ity uktvā so 'rthadattena tenānīyata satvaram /",
  "GK21sokss_pu:21844": "āśvāsyeśvaravarmāsau pituḥ pārśvamupāgataḥ // SoKss_10,1.131 //",
  "GK21sokss_pu:21845": "pitrā caikasutasnehātsāntvayitvaiva tena saḥ /",
  "GK21sokss_pu:21846": "nīto 'bhūdyamajihvāyāḥ kuṭṭanyā nikaṭaṃ punaḥ // SoKss_10,1.132 //",
  "GK21sokss_pu:21847": "pṛṣṭaścātra tayācakhyau so 'rthadattamukhena tam /",
  "GK21sokss_pu:21848": "svodantaṃ sundarīkūpanipātāntaṃ dhanakṣayam // SoKss_10,1.133 //",
  "GK21sokss_pu:21849": "yamajihvā tato 'vādīd aham evāparādhinī /",
  "GK21sokss_pu:21850": "yad vismṛtya mayā māyām etām eṣa na śikṣitaḥ // SoKss_10,1.134 //",
  "GK21sokss_pu:21851": "kūpe makarakaṭyā hi jālamantarnyabadhyata /",
  "GK21sokss_pu:21852": "tatpṛṣṭhe sundarī dehamakṣipanna mamāra yat // SoKss_10,1.135 //",
  "GK21sokss_pu:21853": "tadatrāsti pratīkāra ity uktvā sāpi kuṭṭanī /",
  "GK21sokss_pu:21854": "ānāyayastvadāsībhir ālaṃ nāma svamarkaṭam // SoKss_10,1.136 //",
  "GK21sokss_pu:21855": "dattvāgre svaṃ ca dīnārasahasraṃ tam uvāca sā /",
  "GK21sokss_pu:21856": "nigileti tataḥ so 'pi śikṣitastannigīrṇavān // SoKss_10,1.137 //",
  "GK21sokss_pu:21857": "putrāsmai viṃśatiṃ dehi dehyasmai pañcaviṃśatim /",
  "GK21sokss_pu:21858": "ṣaṣṭimasmai śataṃ cāsmā iti nānāvyayeṣu ca // SoKss_10,1.138 //",
  "GK21sokss_pu:21859": "dāpyamāno nigīrṇāṃstāṃstayātra yamajihvayā /",
  "GK21sokss_pu:21860": "udgīryodgīrya dīnārāṃs tathaiva sa kapirdadau // SoKss_10,1.139 //",
  "GK21sokss_pu:21861": "ālayuktiṃ pradarśyaitāṃ yamajihvābravītpunaḥ /",
  "GK21sokss_pu:21862": "gṛhāṇeśvaravarmaṃstvametaṃ markaṭapotakam // SoKss_10,1.140 //",
  "GK21sokss_pu:21863": "punastatsundarīveśma prāgvadgatvā dine dine /",
  "GK21sokss_pu:21864": "evaṃ guptanigīrṇāṃs tān mṛgayasvāmuto vyaye // SoKss_10,1.141 //",
  "GK21sokss_pu:21865": "dṛṣṭvā cintāmaṇiprakhyaṃ saitamālaṃ ca sundarī /",
  "GK21sokss_pu:21866": "dattvā te prārthya sarvasvaṃ kapimekaṃ grahīṣyati // SoKss_10,1.142 //",
  "GK21sokss_pu:21867": "gṛhītataddhano dattvā nigīrṇāhardvayavyayam /",
  "GK21sokss_pu:21868": "imaṃ tasyai tato dūraṃ yāyāstvamavilambitam // SoKss_10,1.143 //",
  "GK21sokss_pu:21869": "ity uktvā yamajihvā tattasmāyīśvaravarmaṇe /",
  "GK21sokss_pu:21870": "markaṭaṃ taṃ dadau bhāṇḍaṃ pitā koṭidvayasya ca // SoKss_10,1.144 //",
  "GK21sokss_pu:21871": "tadgṛhītvaiva sa prāyāttatkāñcanapuraṃ punaḥ /",
  "GK21sokss_pu:21872": "sṛṭāgradūtaḥ sundaryā tadgṛhaṃ praviveśa ca // SoKss_10,1.145 //",
  "GK21sokss_pu:21873": "sā taṃ sādhanasarvasvaṃ nirbandham iva sundarī /",
  "GK21sokss_pu:21874": "abhyanandatsasuhṛdaṃ kaṇṭhāśleṣādisaṃbhramaiḥ // SoKss_10,1.146 //",
  "GK21sokss_pu:21875": "viśvāsyeśvaravarmātha tatsamakṣaṃ kṣaṇāntare /",
  "GK21sokss_pu:21876": "ālamānaya gatveti so 'rthadattam abhāṣata // SoKss_10,1.147 //",
  "GK21sokss_pu:21877": "tatheti tena gatvā ca samānīyata markaṭaḥ /",
  "GK21sokss_pu:21878": "nigīrṇapūrvadīnārasahasraṃ sa jagāda tam // SoKss_10,1.148 //",
  "GK21sokss_pu:21879": "āla putra prayacchādya dīnārāṇāṃ śatatrayam /",
  "GK21sokss_pu:21880": "āhārapānasya kṛte tāmbūlādivyaye śatam // SoKss_10,1.149 //",
  "GK21sokss_pu:21881": "śataṃ makarakaṭyai ca dehyambāyai dvijātiṣu /",
  "GK21sokss_pu:21882": "śataṃ śeṣaṃ sahasrādyatsundaryai tatsamarpaya // SoKss_10,1.150 //",
  "GK21sokss_pu:21883": "evamīśvaravarmokto markaṭaḥ sa tathaiva tān /",
  "GK21sokss_pu:21884": "udgīryodgīrya dīnārān prāṅnigīrṇānvyayeṣv adāt // SoKss_10,1.151 //",
  "GK21sokss_pu:21885": "itthaṃ yuktyānayā nityaṃ yāvadīśvaravarmaṇā /",
  "GK21sokss_pu:21886": "ālo vyayeṣu dīnārāndāpyate pakṣamātrakam // SoKss_10,1.152 //",
  "GK21sokss_pu:21887": "tāvanmakarakaṭyevaṃ sundarī ca vyacintayat /",
  "GK21sokss_pu:21888": "aho cintāmaṇirayaṃ siddho 'sya kapirūpadhṛt // SoKss_10,1.153 //",
  "GK21sokss_pu:21889": "dine dine sahasraṃ yo dīnārāṇāṃ prayacchati /",
  "GK21sokss_pu:21890": "eṣo 'munā ced asmākaṃ dattaḥ siddhaṃ manorathaiḥ // SoKss_10,1.154 //",
  "GK21sokss_pu:21891": "ityālocya samaṃ mātrā vijane 'rthayate sma tam /",
  "GK21sokss_pu:21892": "sundarīśvaravarmāṇaṃ bhuktottarasukhasthitam // SoKss_10,1.155 //",
  "GK21sokss_pu:21893": "prasādo mayi satyaṃ cedālametaṃ prayaccha me /",
  "GK21sokss_pu:21894": "tac chrutveśvaravarmā tāṃ nijagāda hasanniva // SoKss_10,1.156 //",
  "GK21sokss_pu:21895": "asau tātasya sarvasvaṃ tac ca dātuṃ na yujyate /",
  "GK21sokss_pu:21896": "ityūcivāṃsaṃ ca punaḥ sundarī tam uvāca sā // SoKss_10,1.157 //",
  "GK21sokss_pu:21897": "dadāmi pañcakoṭīrvastadayaṃ dīyatāmiti /",
  "GK21sokss_pu:21898": "tata īśvaravarmā ca niścityaiva jagāda tam // SoKss_10,1.158 //",
  "GK21sokss_pu:21899": "dadāsi yadi sarvasvamidaṃ vā nagaraṃ mama /",
  "GK21sokss_pu:21900": "tathāpi yujyate naiṣa dātuṃ kimiti koṭibhiḥ // SoKss_10,1.159 //",
  "GK21sokss_pu:21901": "śrutvaitatsundarī smāha sarvasvaṃ te dadāmy aham /",
  "GK21sokss_pu:21902": "dehyetaṃ markaṭaṃ mahyamambā kupyatu nāma me // SoKss_10,1.160 //",
  "GK21sokss_pu:21903": "ity uktvā sundarī pādau jagrāheśvaravarmaṇaḥ /",
  "GK21sokss_pu:21904": "ūcustato 'rthadattādyā dīyatāṃ yadbhavatviti // SoKss_10,1.161 //",
  "GK21sokss_pu:21905": "tataśceśvaravarmā taṃ tathā dātumamanyata /",
  "GK21sokss_pu:21906": "anayat saha sundaryā dinaṃ tac ca prahṛṣṭayā // SoKss_10,1.162 //",
  "GK21sokss_pu:21907": "prātaścābhyarthamānāyai sundaryai markaṭaṃ sa tam /",
  "GK21sokss_pu:21908": "nigīrṇaguptadīnārasahasradvitayaṃ dadau // SoKss_10,1.163 //",
  "GK21sokss_pu:21909": "tanmūlyaṃ gṛhasarvasvaṃ tasyāścādāya tatkṣaṇam /",
  "GK21sokss_pu:21910": "tataḥ prāyāddrutaṃ cāgātsvarṇadvīpaṃ vaṇijyayā // SoKss_10,1.164 //",
  "GK21sokss_pu:21911": "sundaryai ca prahṛṣṭāsyai dadāvālo dinadvayam /",
  "GK21sokss_pu:21912": "sa sahasraṃ sahasraṃ tāndīnārānyācitaḥ kapiḥ // SoKss_10,1.165 //",
  "GK21sokss_pu:21913": "tṛtīye 'hnyasakṛtprītyā yācyamāno 'py asau yadā /",
  "GK21sokss_pu:21914": "nādātkiṃcittadā muṣṭyāṃ sundarī tamatāḍayat // SoKss_10,1.166 //",
  "GK21sokss_pu:21915": "sa tāḍitaḥ krudhotpatya markaṭo daśanair nakhaiḥ /",
  "GK21sokss_pu:21916": "sundaryās tajjananyāś ca ghnantyoḥ pāṭitavān mukham // SoKss_10,1.167 //",
  "GK21sokss_pu:21917": "tatas tajjananī sā taṃ sravadraktamukhī krudhā /",
  "GK21sokss_pu:21918": "laguḍaistāḍayām āsa tenālo 'tra mamāra saḥ // SoKss_10,1.168 //",
  "GK21sokss_pu:21919": "taṃ mṛtaṃ vīkṣya sarvasvaṃ naṣṭamālocya duḥkhitā /",
  "GK21sokss_pu:21920": "prāṇatyāgodyatā sābhūjjananyā saha sundarī // SoKss_10,1.169 //",
  "GK21sokss_pu:21921": "jālaṃ makarakaṭyā tatkṛtvā yasya hṛtaṃ dhanam /",
  "GK21sokss_pu:21922": "ālaṃ kṛtvādya tenāsyāḥ sarvasvaṃ sudhiyā hṛtam // SoKss_10,1.170 //",
  "GK21sokss_pu:21923": "tayānyasya kṛtaṃ jālamālaṃ jñātaṃ tu nātmanaḥ /",
  "GK21sokss_pu:21924": "ity uvācātra vijñātavṛttānto vihasañjanaḥ // SoKss_10,1.171 //",
  "GK21sokss_pu:21925": "tataḥ sā sundarī kṛcchrāddehatyāgānnyavartyata /",
  "GK21sokss_pu:21926": "svajanair jananīyuktā naṣṭārthā pāṭitānanā // SoKss_10,1.172 //",
  "GK21sokss_pu:21927": "sa cārjitādhikaśrīkaḥ svarṇadvīpāttato 'cirāt /",
  "GK21sokss_pu:21928": "āgādīśvaravarmā taccitrakūṭe pitur gṛham // SoKss_10,1.173 //",
  "GK21sokss_pu:21929": "tam upāgatamarjitāmitārthaṃ sutamālokya pitā ca ratnavarmā /",
  "GK21sokss_pu:21930": "abhipūjya sa kuṭṭanīṃ dhanena yamajihvāṃ sumahotsavaṃ cakāra // SoKss_10,1.174 //",
  "GK21sokss_pu:21931": "sa ca viditātulamāyo viraktacetā vilāsinīsaṅge /",
  "GK21sokss_pu:21932": "āsīdīśvaravarmā tato 'tra kṛtadārasaṃgrahaḥ svagṛhe // SoKss_10,1.175 //",
  "GK21sokss_pu:21933": "evaṃ nareśa vanitāhṛdaye na jātu kūṭādṛte vasati satyakathālavo 'pi /",
  "GK21sokss_pu:21934": "tatsārthasādhyagamanāsu sadaiva tāsu śūnyāṭavīṣviva rameta na bhūtikāmaḥ // SoKss_10,1.176 //",
  "GK21sokss_pu:21935": "iti marubhūtervadanāc chrutvā sa yathāvadālajālakathām /",
  "GK21sokss_pu:21936": "naravāhanadattas tacchraddhāya jahāsa gomukhādiyutaḥ // SoKss_10,1.177 //",
  "GK21sokss_pu:21937": "iti mahākaviśrīsomadevabhaṭṭaviracite kathāsarītsāgare śaktiyaśolambake prathamas taraṅgaḥ /",
  "GK21sokss_pu:21938": "dvitīyas taraṅgaḥ /",
  "GK21sokss_pu:21939": "evaṃ veśyāsvasadbhāve kathite marubhūtinā /",
  "GK21sokss_pu:21940": "ācakhyau gomukho dhīmāṃstadvatkumudikākathām // SoKss_10,2.1 //",
  "GK21sokss_pu:21941": "āsīdvikramasiṃhākhyaḥ pratiṣṭhāne mahīpatiḥ /",
  "GK21sokss_pu:21942": "vyadhāyi vidhinānvartho yaḥ siṃha iva vikrame // SoKss_10,2.2 //",
  "GK21sokss_pu:21943": "yasyeśvarasya subhagā nadīnaprabhavā priyā /",
  "GK21sokss_pu:21944": "alaṃkāratanurdevī śaśilekheti cābhavat // SoKss_10,2.3 //",
  "GK21sokss_pu:21945": "tamekadā svanagare sthitaṃ saṃbhūya gotrajāḥ /",
  "GK21sokss_pu:21946": "pañcaṣā gṛhamāgatya rājānaṃ paryaveṣṭayan // SoKss_10,2.4 //",
  "GK21sokss_pu:21947": "mahābhaṭo vīrabāhuḥ subāhuḥ subhaṭas tathā /",
  "GK21sokss_pu:21948": "nṛpaḥ pratāpādityaś ca sarve 'py ete mahābalāḥ // SoKss_10,2.5 //",
  "GK21sokss_pu:21949": "teṣu sāmādi yuñjānaṃ nirākṛtya svamantriṇam /",
  "GK21sokss_pu:21950": "rājā vikramasiṃho 'sau yuddhāyaiṣāṃ viniryayau // SoKss_10,2.6 //",
  "GK21sokss_pu:21951": "pravṛtte śastrasaṃpāte sa nṛpaḥ sainyayor dvayoḥ /",
  "GK21sokss_pu:21952": "śauryadarpādgajārūḍhaḥ praviveśāhavaṃ svayam // SoKss_10,2.7 //",
  "GK21sokss_pu:21953": "dhanurdvitīyaṃ dṛṣṭvā taṃ dalayantaṃ dviṣaccamūm /",
  "GK21sokss_pu:21954": "mahābhaṭādyāḥ pañcāpi rājāno 'bhyapatansamam // SoKss_10,2.8 //",
  "GK21sokss_pu:21955": "tadbale ca samaṃ bhūyasyakhile 'py abhidhāvati /",
  "GK21sokss_pu:21956": "balaṃ vikramasiṃhasya tadatulyam abhajyata // SoKss_10,2.9 //",
  "GK21sokss_pu:21957": "tato 'nantaguṇākhyas taṃ mantrī pārśvasthito 'bravīt /",
  "GK21sokss_pu:21958": "bhagnamasmadbalaṃ tāvajjayo nāstīha sāṃpratam // SoKss_10,2.10 //",
  "GK21sokss_pu:21959": "vidhūyāsmān kṛtaś cāyaṃ balavadvigrahas tvayā /",
  "GK21sokss_pu:21960": "tacchivāyādhunāpīdaṃ madīyaṃ vacanaṃ kuru // SoKss_10,2.11 //",
  "GK21sokss_pu:21961": "avaruhya dvipād asmād āruhya ca turaṅgamam /",
  "GK21sokss_pu:21962": "ehy anyaviṣayaṃ yāvo jīvañ jetāsyarīn punaḥ // SoKss_10,2.12 //",
  "GK21sokss_pu:21963": "iti mantrigirā svair amavatīrya sa vāraṇāt /",
  "GK21sokss_pu:21964": "hayārūḍhaḥ samaṃ tena svabālānniryayau punaḥ // SoKss_10,2.13 //",
  "GK21sokss_pu:21965": "yayau ca veṣacchannaḥ san sahitas tena mantriṇā /",
  "GK21sokss_pu:21966": "rājā vikramasiṃho 'sau kramād ujjayinīṃ purīm // SoKss_10,2.14 //",
  "GK21sokss_pu:21967": "tasyāṃ kumudikākhyāyāḥ prakhyātavasusaṃpadaḥ /",
  "GK21sokss_pu:21968": "mantridvitīyo vasatiṃ vilāsinyā viveśa saḥ // SoKss_10,2.15 //",
  "GK21sokss_pu:21969": "akasmāttaṃ gṛhāyātaṃ dṛṣṭvā sāpi vyacintayat /",
  "GK21sokss_pu:21970": "puruṣātiśayaḥ ko'pi mamāyaṃ gṛhamāgataḥ // SoKss_10,2.16 //",
  "GK21sokss_pu:21971": "tejasā lakṣaṇaiś caiṣa mahān rājeti sūcyate /",
  "GK21sokss_pu:21972": "tan me yathepsitaṃ sidhyed īdṛk cet svīkṛto bhavet // SoKss_10,2.17 //",
  "GK21sokss_pu:21973": "ityālocya tamutthāya svāgatenābhinandya ca /",
  "GK21sokss_pu:21974": "cakāra mahadātithyaṃ rājñaḥ kumudikāsya sā // SoKss_10,2.18 //",
  "GK21sokss_pu:21975": "viśrāntaṃ ca jagādainaṃ rājānaṃ sā kṣaṇāntare /",
  "GK21sokss_pu:21976": "dhanyāhamadya sukṛtaṃ prāktanaṃ phalitaṃ mama // SoKss_10,2.19 //",
  "GK21sokss_pu:21977": "devena svayamāgatya yadgṛhaṃ me pavitritam /",
  "GK21sokss_pu:21978": "tadanena prasādena krītā dāsīyamasmi te // SoKss_10,2.20 //",
  "GK21sokss_pu:21979": "yadasti me hastiśataṃ hayānāṃ dve tathāyute /",
  "GK21sokss_pu:21980": "mandiraṃ pūrṇaratnaṃ ca tadāyattamidaṃ tava // SoKss_10,2.21 //",
  "GK21sokss_pu:21981": "ity uktvā sā kumudikā rājānaṃ tam upācarat /",
  "GK21sokss_pu:21982": "snānādinopacāreṇa mahārheṇa samantrikam // SoKss_10,2.22 //",
  "GK21sokss_pu:21983": "tatas tanmandire sākaṃ tayā tatrārpitasvayā /",
  "GK21sokss_pu:21984": "rājā vikramasiṃho 'sau khinnastasthau yathāsukham // SoKss_10,2.23 //",
  "GK21sokss_pu:21985": "bubhuje draviṇaṃ tasyā yācakebhyo dadau ca saḥ /",
  "GK21sokss_pu:21986": "na ca sādarśayat tasya vikāraṃ tuṣyati sma tu // SoKss_10,2.24 //",
  "GK21sokss_pu:21987": "aho mayyanurakteyamiti tuṣṭaṃ tato nṛpam /",
  "GK21sokss_pu:21988": "taṃ so 'nantaguṇo mantrī raho 'vādītsahasthitaḥ // SoKss_10,2.25 //",
  "GK21sokss_pu:21989": "veśyānāṃ deva sadbhāvo nāstyeva kurute punaḥ /",
  "GK21sokss_pu:21990": "yatte kumudikā bhaktiṃ na jāne tatra kāraṇam // SoKss_10,2.26 //",
  "GK21sokss_pu:21991": "etattasya vacaḥ śrutvā sa rājā nijagāda tam /",
  "GK21sokss_pu:21992": "maivaṃ kumudikā prāṇānapi muñcati matkṛte // SoKss_10,2.27 //",
  "GK21sokss_pu:21993": "na cetpratyeṣi tadahaṃ pratyayaṃ darśayāmi te /",
  "GK21sokss_pu:21994": "ity uktvā taṃ svasacivaṃ rājā vyājamimaṃ vyadhāt // SoKss_10,2.28 //",
  "GK21sokss_pu:21995": "śanaiḥ kṛśīkṛtya tanuṃ mitapāno 'lpabhojanaḥ /",
  "GK21sokss_pu:21996": "cakāra mṛtamātmānaṃ niśceṣṭaṃ luṭhitāṅgakam // SoKss_10,2.29 //",
  "GK21sokss_pu:21997": "tato 'dhiropya śibikāṃ ninye parijanena saḥ /",
  "GK21sokss_pu:21998": "śmaśānaṃ śocatānantaguṇe kṛtakaduḥkhite // SoKss_10,2.30 //",
  "GK21sokss_pu:21999": "sā ca śokākumudikā vāryamāṇāpi bāndhavaiḥ /",
  "GK21sokss_pu:22000": "āgatya tenaiva samaṃ samārohaccitopari // SoKss_10,2.31 //",
  "GK21sokss_pu:22001": "yāvanna dīpyate vahnistāvadanvāgatāṃ sa tām /",
  "GK21sokss_pu:22002": "buddhvā kumudikāṃ rāja samuttasthau sajṛmbhikam // SoKss_10,2.32 //",
  "GK21sokss_pu:22003": "pratyujjīvita eṣo 'tra diṣṭyā diṣṭyeti vādinaḥ /",
  "GK21sokss_pu:22004": "sarve kumudikāyuktaṃ ninyustaṃ svagṛhaṃ mudā // SoKss_10,2.33 //",
  "GK21sokss_pu:22005": "athotsave kṛte prāptaḥ sa rājā prakṛtiṃ rahaḥ /",
  "GK21sokss_pu:22006": "kacciddṛṣṭo 'nurāgo 'syā iti taṃ smāha mantriṇam // SoKss_10,2.34 //",
  "GK21sokss_pu:22007": "tatas taṃ so 'bravīnmantrī na pratyemyevam apy aham /",
  "GK21sokss_pu:22008": "astyatra kāraṇaṃ nūnaṃ tatpaśyāmo 'tra niścayam // SoKss_10,2.35 //",
  "GK21sokss_pu:22009": "prakāśayām astv ātmānam asyai yenaitad arpitam /",
  "GK21sokss_pu:22010": "balaṃ mittrabalaṃ cānyat prāpya hanmo ripūn raṇe // SoKss_10,2.36 //",
  "GK21sokss_pu:22011": "evaṃ tasminvadatyeva mantriṇyatrāyayau punaḥ /",
  "GK21sokss_pu:22012": "sa guptaprahitaścāraḥ sa ca pṛṣṭo 'bravīdidam // SoKss_10,2.37 //",
  "GK21sokss_pu:22013": "vair ibhir viṣayo vyāptaḥ śaśilekhā tu lokataḥ /",
  "GK21sokss_pu:22014": "devī rājño mṛṣā śrutvā vipattiṃ vahnimāviśat // SoKss_10,2.38 //",
  "GK21sokss_pu:22015": "etaccāravacaḥ śrutvā śokāśanihatastadā /",
  "GK21sokss_pu:22016": "hā devi hā satītyādi vilalāpa sa bhūpatiḥ // SoKss_10,2.39 //",
  "GK21sokss_pu:22017": "tataḥ krameṇa vijñātatattvā kumudikātra sā /",
  "GK21sokss_pu:22018": "etya vikramasiṃhaṃ tamāśvāsyovāca bhūpatim // SoKss_10,2.40 //",
  "GK21sokss_pu:22019": "prāgeva mama nādiṣṭaṃ kiṃ devenādhunāpi yat /",
  "GK21sokss_pu:22020": "dhanair madīyaiḥ sabalaiḥ kriyatāmarinigrahaḥ // SoKss_10,2.41 //",
  "GK21sokss_pu:22021": "ity uktaḥ sa tayā kṛtvā taddhanair adhikaṃ balam /",
  "GK21sokss_pu:22022": "yayau rājā svamittrasya rājño balavato 'ntikam // SoKss_10,2.42 //",
  "GK21sokss_pu:22023": "tadbalaiḥ svabalaistaiś ca saha gatvā nihatya tān /",
  "GK21sokss_pu:22024": "pañcāpy arinṛpānyuddhe tadrājyānyapyavāpa saḥ // SoKss_10,2.43 //",
  "GK21sokss_pu:22025": "tatastuṣṭaḥ kumudikāṃ so 'bravīttāṃ saha sthitām /",
  "GK21sokss_pu:22026": "prīto 'smi te tavābhīṣṭaṃ kiṃ karomyucyatāmiti // SoKss_10,2.44 //",
  "GK21sokss_pu:22027": "athāvocatkumudikā satyaṃ tuṣṭo 'si cetprabho /",
  "GK21sokss_pu:22028": "taduddharedaṃ hṛcchalyamekaṃ mama cirasthitam // SoKss_10,2.45 //",
  "GK21sokss_pu:22029": "ujjayinyāṃ dvijasutaṃ śrīdharaṃ nāma me priyam /",
  "GK21sokss_pu:22030": "rājñālpenāparādhena baddhaṃ tasmādvimocaya // SoKss_10,2.46 //",
  "GK21sokss_pu:22031": "dṛṣṭvā tvāṃ bhāvikalyāṇamuttamai rājalakṣaṇaiḥ /",
  "GK21sokss_pu:22032": "etatkāryakṣamaṃ deva bhaktyā sevitavaty aham // SoKss_10,2.47 //",
  "GK21sokss_pu:22033": "abhīṣṭasiddhinair āśyādārohaṃ tvaccitāmapi /",
  "GK21sokss_pu:22034": "viphalaṃ jīvitaṃ matvā vinā taṃ vipraputrakam // SoKss_10,2.48 //",
  "GK21sokss_pu:22035": "evam uktavatīṃ tāṃ sa rājāvocadvilāsinīm /",
  "GK21sokss_pu:22036": "sādhayiṣyāmyahaṃ tatte dhīrā suvadane bhava // SoKss_10,2.49 //",
  "GK21sokss_pu:22037": "ity uktvā mantrivacanaṃ saṃsmṛtyācintayac ca saḥ /",
  "GK21sokss_pu:22038": "satyaṃ veśyāsvasadbhāvaḥ prokto 'nantaguṇena me // SoKss_10,2.50 //",
  "GK21sokss_pu:22039": "atastu pūraṇīyaiṣā varākhyāḥ kāmanā mayā /",
  "GK21sokss_pu:22040": "iti saṃkalpya sabalaḥ sa tāmujjayinīmagāt // SoKss_10,2.51 //",
  "GK21sokss_pu:22041": "śrīdharaṃ mocayitvā taṃ dattvā ca draviṇaṃ bahu /",
  "GK21sokss_pu:22042": "vyādhātkumudikāṃ tatra priyasaṃgamasusthitām // SoKss_10,2.52 //",
  "GK21sokss_pu:22043": "āgatya ca svanagaraṃ mantrimantram alaṅghayan /",
  "GK21sokss_pu:22044": "kramād vikramasimho 'sau bubhuje sakalāṃ mahīm // SoKss_10,2.53 //",
  "GK21sokss_pu:22045": "evaṃ hṛdayamajñeyamagādhaṃ veśayoṣitām /",
  "GK21sokss_pu:22046": "... // SoKss_10,2.54 //",
  "GK21sokss_pu:22047": "ityākhyāya kathāṃ tasminvirate tatra gomukhe /",
  "GK21sokss_pu:22048": "naravāhanadattāgre jagādātha tapantakaḥ // SoKss_10,2.55 //",
  "GK21sokss_pu:22049": "deva na pratyayaḥ strīṣu capalāsvakhilāsvapi /",
  "GK21sokss_pu:22050": "ciraṇṭīṣvapi na grāhyo veśastrīṣv iva sarvadā // SoKss_10,2.56 //",
  "GK21sokss_pu:22051": "ihaiva yanmayā dṛṣṭamāśvaryaṃ vacmi tacchṛṇu /",
  "GK21sokss_pu:22052": "balavarmābhidhāno 'bhūdasyām eva vaṇikpuri // SoKss_10,2.57 //",
  "GK21sokss_pu:22053": "candraśrīs tasya bhāryābhūt sā ca vātāyanāgrataḥ /",
  "GK21sokss_pu:22054": "bhavyaṃ śīlaharaṃ nāma dadarśaikaṃ vaṇiksutam // SoKss_10,2.58 //",
  "GK21sokss_pu:22055": "sakhīgṛhaṃ tamānīya tanmukhenaiva tatkṣaṇam /",
  "GK21sokss_pu:22056": "araṃsta madanākrāntā tena sākamalakṣitā // SoKss_10,2.59 //",
  "GK21sokss_pu:22057": "pratyahaṃ ca samaṃ tena yāvat sā ramate tathā /",
  "GK21sokss_pu:22058": "tāvattatsaṅginī jñātā samagrair bhṛtyabāndhavaiḥ // SoKss_10,2.60 //",
  "GK21sokss_pu:22059": "ekas tu balavarmā tāṃ nājñāsīd asatīṃ patiḥ /",
  "GK21sokss_pu:22060": "prāyeṇa bhāryādauḥśīlyaṃ snehāndho nekṣate janaḥ // SoKss_10,2.61 //",
  "GK21sokss_pu:22061": "atha dāhajvaras tasya samabhūdvalavarmaṇaḥ /",
  "GK21sokss_pu:22062": "tena cāntyāmavasthāṃ sa kramātsaṃprāptavānvaṇik // SoKss_10,2.62 //",
  "GK21sokss_pu:22063": "tadavasthe 'pi tasmiṃś ca tadbhāryā sā dine dine /",
  "GK21sokss_pu:22064": "agādupapates tasya nikaṭaṃ svasakhīgṛhe // SoKss_10,2.63 //",
  "GK21sokss_pu:22065": "tatraiva cāsyāṃ tiṣṭhantyāmanyedyustatpatirmṛtaḥ /",
  "GK21sokss_pu:22066": "agacchatsā ca tadbuddhvā tamāpṛcchyāśu kāmukam // SoKss_10,2.64 //",
  "GK21sokss_pu:22067": "ārohaca samaṃ tena patyā sā tacchucā citām /",
  "GK21sokss_pu:22068": "svajanair vāryamāṇāpi śīlajñaiḥ kṛtaniścayā // SoKss_10,2.65 //",
  "GK21sokss_pu:22069": "itthaṃ duravadhāryaiva strīcittasya gatiḥ kila /",
  "GK21sokss_pu:22070": "anyāsaṅgaṃ ca kurvanti mriyante ca patiṃ vinā // SoKss_10,2.66 //",
  "GK21sokss_pu:22071": "evaṃ tapantakenokte kramāddhariśikho 'bhyadhāt /",
  "GK21sokss_pu:22072": "atrāpi devadāsasya yadvṛttaṃ tan na kiṃ śrutam // SoKss_10,2.67 //",
  "GK21sokss_pu:22073": "kuṭumbī devadāsākhyo grāme sa hy abhavatpurā /",
  "GK21sokss_pu:22074": "duḥśīleti ca tasyāsīnnāmnānvarthena gehinī // SoKss_10,2.68 //",
  "GK21sokss_pu:22075": "tāṃ cānyapuruṣāsaktāṃ vividuḥ prātiveśikāḥ /",
  "GK21sokss_pu:22076": "ekadā devadāso 'sau kāryādrājakulaṃ yayau // SoKss_10,2.69 //",
  "GK21sokss_pu:22077": "ānīya sā ca tatkālaṃ tadbhāryā tadvadhaiṣiṇī /",
  "GK21sokss_pu:22078": "gṛhasyoparibhūmau taṃ nidadhe parapūruṣam // SoKss_10,2.70 //",
  "GK21sokss_pu:22079": "āgataṃ ca tatas taṃ sā devadāsaṃ nijaṃ patim /",
  "GK21sokss_pu:22080": "niśīthe tena jāreṇa bhuktasuptamaghātayat // SoKss_10,2.71 //",
  "GK21sokss_pu:22081": "visṛjyopapatiṃ taṃ ca sthitvā tūṣṇīṃ niśātyaye /",
  "GK21sokss_pu:22082": "nirgatya cakranda hato bhartā me taskarair iti // SoKss_10,2.72 //",
  "GK21sokss_pu:22083": "tato 'tra bandhavo 'bhyetya dṛṣṭvāvocannayaṃ yadā /",
  "GK21sokss_pu:22084": "caurair hataḥ kathaṃ nītaṃ na kiṃcidapi tair itaḥ // SoKss_10,2.73 //",
  "GK21sokss_pu:22085": "ity uktvātra sthitaṃ bālaṃ papracchuste tadātmajam /",
  "GK21sokss_pu:22086": "tāto hatas te keneti tataḥ sa spaṣṭam abravīt // SoKss_10,2.74 //",
  "GK21sokss_pu:22087": "pṛṣṭhabhūmāv ihāruhya ko 'pyāsīddivase yuvā /",
  "GK21sokss_pu:22088": "rātrau tenāvatīryaiva tāto me paśyato hataḥ // SoKss_10,2.75 //",
  "GK21sokss_pu:22089": "ambā tu māṃ gṛhītvādau tātapārśvāttadotthitā /",
  "GK21sokss_pu:22090": "ity ukte śiśunā buddhvā bhāryājāreṇa taṃ hatam // SoKss_10,2.76 //",
  "GK21sokss_pu:22091": "jaghnustadbandhavo 'nviṣya tajjāraṃ taṃ tadaiva te /",
  "GK21sokss_pu:22092": "svīkṛtya taṃ śiśuṃ tāṃ ca duḥśīlāṃ niravāsayan // SoKss_10,2.77 //",
  "GK21sokss_pu:22093": "ity anyaraktacittā strībhujaṃgī hanty asaṃśayam /",
  "GK21sokss_pu:22094": "evaṃ hariśikhenokte babhāṣe gomukhaḥ punaḥ // SoKss_10,2.78 //",
  "GK21sokss_pu:22095": "kimanyeneha yadvṛttaṃ vajrasārasya saṃprati /",
  "GK21sokss_pu:22096": "vatseśa sevakasyeha hāsyaṃ tacchrūyatām idam // SoKss_10,2.79 //",
  "GK21sokss_pu:22097": "tasya śūrasya kāntasya surūpā mālavodbhavā /",
  "GK21sokss_pu:22098": "vajrasārasya bhāryābhūtsvaśarīrādhikapriyā // SoKss_10,2.80 //",
  "GK21sokss_pu:22099": "ekadā tasya bhāryāyāstasyāḥ putrānvitaḥ pitā /",
  "GK21sokss_pu:22100": "nimantraṇāya mālavyaḥ sotkaṇṭho 'bhyāyayau svayam // SoKss_10,2.81 //",
  "GK21sokss_pu:22101": "vajrasāro 'tha satkṛtya taṃ sa rājñe nivedya ca /",
  "GK21sokss_pu:22102": "nimantritas tena samam sabhāryo mālavaṃ yayau // SoKss_10,2.82 //",
  "GK21sokss_pu:22103": "māsamātraṃ ca viśramya so 'tra śvaśuraveśmani /",
  "GK21sokss_pu:22104": "ihāgādrājasevārthaṃ tadbhāryā tvāsta tatra sā // SoKss_10,2.83 //",
  "GK21sokss_pu:22105": "tato dineṣu yāteṣu vajrasāram upetya tam /",
  "GK21sokss_pu:22106": "akasmātkrodhano nāma suhṛdevam abhāṣata // SoKss_10,2.84 //",
  "GK21sokss_pu:22107": "bhāryāṃ pitṛgṛhe tyaktvā kiṃ gṛhaṃ nāśitaṃ tvayā /",
  "GK21sokss_pu:22108": "tatrānyapuruṣāsaṅgaḥ pāpayā hi kṛtastayā // SoKss_10,2.85 //",
  "GK21sokss_pu:22109": "āgatena tato 'dyaitadāptena kathitaṃ mama /",
  "GK21sokss_pu:22110": "mā maṃsthā vitathaṃ tasmānnigṛhyaitāṃ vahāparām // SoKss_10,2.86 //",
  "GK21sokss_pu:22111": "ity uktvā krodhane yāte sthitvā mūḍha iva kṣaṇam /",
  "GK21sokss_pu:22112": "acintayad vajrasāraḥ śaṅke satyaṃ bhaved idam // SoKss_10,2.87 //",
  "GK21sokss_pu:22113": "āhvāyake visṛṣṭe 'pi sānyathā nāgatā katham /",
  "GK21sokss_pu:22114": "tadetāṃ svayamānetuṃ yāmi paśyāmi kiṃ bhavet // SoKss_10,2.88 //",
  "GK21sokss_pu:22115": "iti saṃkalpya gatvaiva mālavaṃ śvaśurau sa tau /",
  "GK21sokss_pu:22116": "anujñāpya gṛhītvaitāṃ bhāryāṃ prasthitavāṃs tataḥ // SoKss_10,2.89 //",
  "GK21sokss_pu:22117": "gatvā ca dūramadhvānaṃ sa yuktyā vañcitānugaḥ /",
  "GK21sokss_pu:22118": "utpathenāviśadbhāryāmādāya gahanaṃ vanam // SoKss_10,2.90 //",
  "GK21sokss_pu:22119": "tatropaveśya madhye tāṃ vijane vadati sma saḥ /",
  "GK21sokss_pu:22120": "tvamanyapuruṣāsaktetyāptānittrānmayā śrutam // SoKss_10,2.91 //",
  "GK21sokss_pu:22121": "mayā cātra sthitenaiva yadāhūtāsi nāgatā /",
  "GK21sokss_pu:22122": "tatsatyaṃ brūhi no cedvā kariṣye nigrahaṃ tava // SoKss_10,2.92 //",
  "GK21sokss_pu:22123": "tac chrutvā tamavādītsā tavaiṣa yadi niścayaḥ /",
  "GK21sokss_pu:22124": "tatkiṃ pṛcchasi māṃ yatte rocate tatkuruṣva me // SoKss_10,2.93 //",
  "GK21sokss_pu:22125": "iti sāvajñamākarṇya vacastasyāḥ sa kopataḥ /",
  "GK21sokss_pu:22126": "vajrasārastarau baddhvā latābhistāmatāḍayat // SoKss_10,2.94 //",
  "GK21sokss_pu:22127": "vastraṃ harati yāvac ca tasyāstāvadvilokya tām /",
  "GK21sokss_pu:22128": "nagnāṃ riraṃsā mūḍhasya tasyājāyata rāgiṇaḥ // SoKss_10,2.95 //",
  "GK21sokss_pu:22129": "tato niveśya baddhvā tāṃ rantum āśliṣyati sma saḥ /",
  "GK21sokss_pu:22130": "necchati sma ca sā tena prārthyamānā jagāda ca // SoKss_10,2.96 //",
  "GK21sokss_pu:22131": "latābhistāḍitā baddhvā yathāhaṃ bhavatā tathā /",
  "GK21sokss_pu:22132": "yadyahaṃ tāḍayeyaṃ tvāṃ tata icchāmi nānyathā // SoKss_10,2.97 //",
  "GK21sokss_pu:22133": "tatheti pratipede tatsa ca vyasanamohitaḥ /",
  "GK21sokss_pu:22134": "tṛṇasārīkṛtaścitraṃ vajrasāro manobhuvā // SoKss_10,2.98 //",
  "GK21sokss_pu:22135": "tataḥ sahastapādaṃ taṃ sā babandha dṛḍhaṃ tarau /",
  "GK21sokss_pu:22136": "tacchastreṇaiva baddhasya karṇanāsaṃ cakarta sā // SoKss_10,2.99 //",
  "GK21sokss_pu:22137": "gṛhītvā tasya śastraṃ ca vāsāṃsi ca vidhāya ca /",
  "GK21sokss_pu:22138": "pāpā puruṣaveṣaṃ sā yathākāmamagāttataḥ // SoKss_10,2.100 //",
  "GK21sokss_pu:22139": "vajrasārastu tatrāsīcchinnaśravaṇanāsikaḥ /",
  "GK21sokss_pu:22140": "galatā śoṇitaughena mānena ca natānanaḥ // SoKss_10,2.101 //",
  "GK21sokss_pu:22141": "atha tatrāgataḥ kaścid oṣadhyarthaṃ vane bhiṣak /",
  "GK21sokss_pu:22142": "dṛṣṭvā taṃ kṛpayonmucya sādhuḥ svaṃ nītavān gṛham // SoKss_10,2.102 //",
  "GK21sokss_pu:22143": "tatra cāśvāsitas tena śanaiḥ svagṛham āgamat /",
  "GK21sokss_pu:22144": "sa vajrasāro na ca tāṃ cinvan prāpa kugehinīm // SoKss_10,2.103 //",
  "GK21sokss_pu:22145": "avarṇayac ca taṃ tasmai vṛttāntaṃ krodhanāya saḥ /",
  "GK21sokss_pu:22146": "tenāpi vatsarājāgre kathitaṃ sarvam eva tat // SoKss_10,2.104 //",
  "GK21sokss_pu:22147": "ayaṃ niṣpauruṣāmarṣaḥ strībhūta iti bhāryayā /",
  "GK21sokss_pu:22148": "puṃveṣo 'sya hṛto nūnaṃ nigrahaścocitaḥ kṛtaḥ // SoKss_10,2.105 //",
  "GK21sokss_pu:22149": "iti rājakule sarvajanopahasito 'pi saḥ /",
  "GK21sokss_pu:22150": "vajrasāra ihaivāste vajrasāreṇa cetasā // SoKss_10,2.106 //",
  "GK21sokss_pu:22151": "tadevaṃ kasya viśvāsaḥ strīṣu deveti gomukhe /",
  "GK21sokss_pu:22152": "uktavatyatha bhūyo 'pi jagāda marubhūtikaḥ // SoKss_10,2.107 //",
  "GK21sokss_pu:22153": "apratiṣṭhaṃ manaḥ strīṇāmatrāpi śrūyatāṃ kathā /",
  "GK21sokss_pu:22154": "pūrvaṃ siṃhabalo nāma rājābhūddakṣiṇāpathe // SoKss_10,2.108 //",
  "GK21sokss_pu:22155": "tasya kalyāṇavatyākhyā sarvāntaḥpurayoṣitām /",
  "GK21sokss_pu:22156": "priyā mālavasāmantasutā bhāryā babhūva ca // SoKss_10,2.109 //",
  "GK21sokss_pu:22157": "tayā saha sa rājyaṃ svaṃ śāsannṛpatirekadā /",
  "GK21sokss_pu:22158": "niṣkāsito 'bhūdbalibhir deśātsaṃbhūya gotrajaiḥ // SoKss_10,2.110 //",
  "GK21sokss_pu:22159": "devīdvitīyaḥ pracchannaṃ sāyudho 'lpaparicchadaḥ /",
  "GK21sokss_pu:22160": "sa pratasthe tato rājā mālavaṃ śvaśurāspadam // SoKss_10,2.111 //",
  "GK21sokss_pu:22161": "gacchan pathi ca so 'ṭavyāṃ siṃham ādhāvitaṃ puraḥ /",
  "GK21sokss_pu:22162": "śaraḥ khaḍgaprahāreṇa dvidhā cakre 'vahelayā // SoKss_10,2.112 //",
  "GK21sokss_pu:22163": "vanadvipaṃ ca garjantamāyāntaṃ maṇḍalair bhraman /",
  "GK21sokss_pu:22164": "khaḍgacchinnakarāṅghrīkaṃ muktāraṭimapātayat // SoKss_10,2.113 //",
  "GK21sokss_pu:22165": "ekākī taskaracamūrvidalannavapaṅkajāḥ /",
  "GK21sokss_pu:22166": "mamāthāraṇyavikrāntaḥ karī kamalinīriva // SoKss_10,2.114 //",
  "GK21sokss_pu:22167": "evaṃ mārgamatikramya dṛṣṭātyadbhutavikramām /",
  "GK21sokss_pu:22168": "mālavaṃ prāpya devīṃ svāṃ so 'bravītsatvasāgaraḥ // SoKss_10,2.115 //",
  "GK21sokss_pu:22169": "na mārgavṛttametanme vācyaṃ pitṛgṛhe tvayā /",
  "GK21sokss_pu:22170": "lajjaiṣā devi kā ślāghā kṣatriyasya hi vikrame // SoKss_10,2.116 //",
  "GK21sokss_pu:22171": "ity uktvā ca tayā sākaṃ prāviśattatpiturhṛham /",
  "GK21sokss_pu:22172": "saṃbhramāttena pṛṣṭaś ca nijaṃ vṛttāntamuktavān // SoKss_10,2.117 //",
  "GK21sokss_pu:22173": "saṃmānya dattahastyaśvas tenaiva śvaśureṇa saḥ /",
  "GK21sokss_pu:22174": "gajānīkābhidhasyāgādrājño 'tibalino 'ntikam // SoKss_10,2.118 //",
  "GK21sokss_pu:22175": "devīṃ tu kalyāṇavatīṃ bhāryāṃ tāṃ pitṛveśmani /",
  "GK21sokss_pu:22176": "tatraiva sthāpayām āsa vipakṣavijayodyataḥ // SoKss_10,2.119 //",
  "GK21sokss_pu:22177": "tasmin prayāte yāteṣu divaseṣv ekad atra sā /",
  "GK21sokss_pu:22178": "devī vātāyanāgrasthā kaṃcit puruṣam aikṣata // SoKss_10,2.120 //",
  "GK21sokss_pu:22179": "sa dṛṣṭa eva rūpeṇa tasyāścittamapāharat /",
  "GK21sokss_pu:22180": "smareṇākṛṣyamāṇā ca tatkṣaṇaṃ sā vyacintayat // SoKss_10,2.121 //",
  "GK21sokss_pu:22181": "jāne 'haṃ nāryaputrādyatsurūpo 'nyo na śauryavān /",
  "GK21sokss_pu:22182": "dhāvatyeva tathāpyasmipuruṣe bata me manaḥ // SoKss_10,2.122 //",
  "GK21sokss_pu:22183": "tadadyaiva bhajāmyenamiti saṃcintya sā tadā /",
  "GK21sokss_pu:22184": "sakhyai rahasyadhāriṇyai svābhiprāyaṃ śaśaṃsa tam // SoKss_10,2.123 //",
  "GK21sokss_pu:22185": "tayaivānāyya naktaṃ ca vātāyanapathena sā /",
  "GK21sokss_pu:22186": "antaḥpuraṃ taṃ paruṣaṃ rajjūtkṣiptaṃ nyaveśayet // SoKss_10,2.124 //",
  "GK21sokss_pu:22187": "sa praviṣṭo 'tra puruṣo naivādhyāsitumojasā /",
  "GK21sokss_pu:22188": "śaśāka tasyāḥ paryaṅkaṃ nyaṣīdatpṛthagāsane // SoKss_10,2.125 //",
  "GK21sokss_pu:22189": "taddṛṣṭvā bata nīco 'yamiti yāvadviṣīdati /",
  "GK21sokss_pu:22190": "rājñī sā tāvadatrāgādupariṣṭādbhramannahiḥ // SoKss_10,2.126 //",
  "GK21sokss_pu:22191": "taṃ vilokya bhiyotthāya sahasā puruṣo 'tra saḥ /",
  "GK21sokss_pu:22192": "dhanurādāya bhujagaṃ jaghāna viśikhena tam // SoKss_10,2.127 //",
  "GK21sokss_pu:22193": "vipannapatitaṃ taṃ ca gavākṣeṇākṣipadbahiḥ /",
  "GK21sokss_pu:22194": "harṣeṇa tadbhayottīrṇo nanarta sa ca kātaraḥ // SoKss_10,2.128 //",
  "GK21sokss_pu:22195": "nṛtyantaṃ vīkṣya taṃ vignā sā kalyāṇavatī bhṛśam /",
  "GK21sokss_pu:22196": "dadhyau dhigdhikkimetena niḥsattvenādhamena me // SoKss_10,2.129 //",
  "GK21sokss_pu:22197": "dṛṣṭvaiva tadviraktāṃ tāṃ cittajñā sā ca tatsakhī /",
  "GK21sokss_pu:22198": "nirgatyāśu praviśyātra jagāda kṛtasaṃbhramā // SoKss_10,2.130 //",
  "GK21sokss_pu:22199": "āgatas te pitā devi tad ayam yātu saṃprati /",
  "GK21sokss_pu:22200": "yathāgatenaiva pathā svagṛhaṃ tvaritaṃ yuvā // SoKss_10,2.131 //",
  "GK21sokss_pu:22201": "evaṃ tayokte niryāto rajjvā vātāyanādbahiḥ /",
  "GK21sokss_pu:22202": "bhayākulaḥ sa patito na daivātpañcatāṃ gataḥ // SoKss_10,2.132 //",
  "GK21sokss_pu:22203": "gate tasminnavocattāṃ sā kalyāṇavatī sakhīm /",
  "GK21sokss_pu:22204": "sakhi suṣṭhu kṛtaṃ nīco yattvayaiṣa bahiḥkṛtaḥ // SoKss_10,2.133 //",
  "GK21sokss_pu:22205": "jñātaṃ tvayā me hṛdayaṃ ceto hi mama dūyate /",
  "GK21sokss_pu:22206": "bhartā me vyāghrasiṃhādīnnipātyāpahnute hriyā // SoKss_10,2.134 //",
  "GK21sokss_pu:22207": "ayaṃ tu bhujagaṃ hatvā hīnasattvaḥ panṛtyati /",
  "GK21sokss_pu:22208": "tattādṛśaṃ taṃ hitvā kimasminme prākṛte ratiḥ // SoKss_10,2.135 //",
  "GK21sokss_pu:22209": "tadapratiṣṭhitamatiṃ dhiṅ māṃ dhigathavā striyaḥ /",
  "GK21sokss_pu:22210": "yā dhāvantyaśuciṃ hitvā karpūraṃ makṣikā iva // SoKss_10,2.136 //",
  "GK21sokss_pu:22211": "iti jātānutāpā sā rājñī nītvā niśāṃ tataḥ /",
  "GK21sokss_pu:22212": "pratīkṣamāṇā bhartāramāsīttatra pitur gṛhe // SoKss_10,2.137 //",
  "GK21sokss_pu:22213": "tāvat sa dattānyabalo gajānīkena bhūbhujā /",
  "GK21sokss_pu:22214": "gatvā tān gotrajān pañca pāpān siṃhabalo 'vadhīt // SoKss_10,2.138 //",
  "GK21sokss_pu:22215": "tataḥ sa saṃprāpya punaḥ svarājyam ānīya bhāryāṃ ca pitur gṛhāttām /",
  "GK21sokss_pu:22216": "prapūrya taṃ ca śvaśuraṃ dhanaughair niṣkaṇṭakāṃ kṣmāṃ suciraṃ śaśāsa // SoKss_10,2.139 //",
  "GK21sokss_pu:22217": "iti pravīre subhage ca satpatau vivekinīnām api deva yoṣitām /",
  "GK21sokss_pu:22218": "calaṃ mano dhāvati yatra kutracid viśuddhasattvā viralāḥ punaḥ striyaḥ // SoKss_10,2.140 //",
  "GK21sokss_pu:22219": "iti marubhūtinigaditāmākarṇya kathāṃ sa vatsarājasutaḥ /",
  "GK21sokss_pu:22220": "naravāhanadattas tāṃ sukhasupto nītavānrajanīm // SoKss_10,2.141 //",
  "GK21sokss_pu:22221": "iti mahākaviśrīsomadevabhaṭṭaviracite kathāsaritsāgare śaktiyaśolambake dvitīyas taraṅgaḥ /",
  "GK21sokss_pu:22222": "tṛtīyas taraṅgaḥ /",
  "GK21sokss_pu:22223": "tataḥ prātaḥ kṛtāvaśyakāryaḥ sa sacivaiḥ saha /",
  "GK21sokss_pu:22224": "naravāhanadattaḥ svamudyānaṃ viharanyayau // SoKss_10,3.1 //",
  "GK21sokss_pu:22225": "tatrasthaś ca prabhapuñjamādau vyomno 'py anantaram /",
  "GK21sokss_pu:22226": "tato vidyādharīrvahvīravatīrṇā dadarśa saḥ // SoKss_10,3.2 //",
  "GK21sokss_pu:22227": "tāsāṃ madhye ca dīptānāṃ dadarśaikāṃ sa kanyakām /",
  "GK21sokss_pu:22228": "tārāṇām iva śītāṃśulekhāṃ locanahārinīm // SoKss_10,3.3 //",
  "GK21sokss_pu:22229": "vikasatpadmavadanāṃ lolalocanaṣaṭpadām /",
  "GK21sokss_pu:22230": "salīlahaṃsagamanāṃ bahadutpalasaurabhām // SoKss_10,3.4 //",
  "GK21sokss_pu:22231": "taraṅgahāritrivalīlatālaṃkṛtamadhyamām /",
  "GK21sokss_pu:22232": "sākṣādiva smarodyānavāpīśobhādhidevatām // SoKss_10,3.5 //",
  "GK21sokss_pu:22233": "smarasaṃjīvanīṃ tāṃ ca dṛṣṭvā sotkalikāmataḥ /",
  "GK21sokss_pu:22234": "cāndrīṃ mūrtimivāmbhodhiścukṣubhe sa nṛpātmajaḥ // SoKss_10,3.6 //",
  "GK21sokss_pu:22235": "aho sundaranirmāṇavaicitrī kāpy asau vidheḥ /",
  "GK21sokss_pu:22236": "iti śaṃsansa sacivaiḥ sahitastām upāyayau // SoKss_10,3.7 //",
  "GK21sokss_pu:22237": "tiryakpremārdrayā dṛṣṭyā paśyantīṃ tāṃ ca sa kramāt /",
  "GK21sokss_pu:22238": "papraccha kā tvaṃ kalyāṇi kimihāgamanaṃ ca te // SoKss_10,3.8 //",
  "GK21sokss_pu:22239": "tac chrutvā sābravītkanyā śṛṇutaitadvadāmi vaḥ /",
  "GK21sokss_pu:22240": "asti kāñcanaśṛṅgākhyaṃ puraṃ haimaṃ himācale // SoKss_10,3.9 //",
  "GK21sokss_pu:22241": "tatrāsti nāmnā sphaṭikayaśā vidyādhareśvaraḥ /",
  "GK21sokss_pu:22242": "dhārmikaḥ kṛpaṇānāhaśaraṇāgatavatsalaḥ // SoKss_10,3.10 //",
  "GK21sokss_pu:22243": "tasya hemaprabhādevyāṃ jātāṃ gaurīvarodbhavām /",
  "GK21sokss_pu:22244": "māṃ śaktiyaśasaṃ nāma jānīhi tanayāmimām // SoKss_10,3.11 //",
  "GK21sokss_pu:22245": "pituḥ prāṇapriyā sāhaṃ pañcabhrātṛkanīyasī /",
  "GK21sokss_pu:22246": "atoṣayaṃ tadādeśādvrataiḥ stotraiś ca pārvatīm // SoKss_10,3.12 //",
  "GK21sokss_pu:22247": "tuṣṭā sā sakalā vidyā dattvā māmevamādiśat /",
  "GK21sokss_pu:22248": "piturdaśaguṇaṃ putri bhāvi vidyābalaṃ tava // SoKss_10,3.13 //",
  "GK21sokss_pu:22249": "naravāhanadattaś ca bhartā tava bhaviṣyati /",
  "GK21sokss_pu:22250": "vatsarājasuto bhāvicakravartī dyucāriṇām // SoKss_10,3.14 //",
  "GK21sokss_pu:22251": "ity uktvā śarvapatnī me tiro 'bhūttatprasādataḥ /",
  "GK21sokss_pu:22252": "labdhavidyābalā cāhaṃ saṃprāptā yauvanaṃ kramāt // SoKss_10,3.15 //",
  "GK21sokss_pu:22253": "adyādiśac ca sā rātrau devī māṃ dattadarśanā /",
  "GK21sokss_pu:22254": "prātaḥ putri tvayā gatvā draṣṭavyaḥ sa nijaḥ patiḥ // SoKss_10,3.16 //",
  "GK21sokss_pu:22255": "āgantavyam ihaivādya māsena hi pitā tava /",
  "GK21sokss_pu:22256": "cittasthitaitatsaṃkalpo vivāhaṃ saṃvidhāsyati // SoKss_10,3.17 //",
  "GK21sokss_pu:22257": "ityādiśya tiro 'bhūtsā devī yātā ca yāminī /",
  "GK21sokss_pu:22258": "tato 'hamāryaputraiṣā tvāmiha draṣṭumāgatā // SoKss_10,3.18 //",
  "GK21sokss_pu:22259": "tatsaṃprati vrajāmīti gaditvā sasakhījanā /",
  "GK21sokss_pu:22260": "utpatya khaṃ śaktiyaśāḥ sā jagāma puraṃ pituḥ // SoKss_10,3.19 //",
  "GK21sokss_pu:22261": "naravāhanadattaś ca tadvivāhotsukas tataḥ /",
  "GK21sokss_pu:22262": "viveśābhyantaraṃ vignaḥ paśyan māsam yugopamam // SoKss_10,3.20 //",
  "GK21sokss_pu:22263": "tatra dṛṣṭvā vimanasaṃ so 'tha taṃ gomukho 'bravīt /",
  "GK21sokss_pu:22264": "śṛṇu deva kathāmekāṃ tavākhyāmi vinodinīm // SoKss_10,3.21 //",
  "GK21sokss_pu:22265": "babhūva kāñcanapurītyākhyayā nagarī purā /",
  "GK21sokss_pu:22266": "tasyāṃ ca sumanā nāma mahānāsīnmahīpatiḥ // SoKss_10,3.22 //",
  "GK21sokss_pu:22267": "ākrāntadurgakāntārabhūminā yena cakrire /",
  "GK21sokss_pu:22268": "citraṃ virājamānena tādṛśā api śatravaḥ // SoKss_10,3.23 //",
  "GK21sokss_pu:22269": "tamekadāsthānagataṃ pratīhāro vyajijñapat /",
  "GK21sokss_pu:22270": "deva muktālatā nāma niṣādādhipakanyakā // SoKss_10,3.24 //",
  "GK21sokss_pu:22271": "pañjarasthitamādāya śukaṃ dvāri bahiḥ sthitā /",
  "GK21sokss_pu:22272": "vīraprabheṇānugatā bhrātrā devaṃ didṛkṣate // SoKss_10,3.25 //",
  "GK21sokss_pu:22273": "praviśatviti rājñoke pratīhāranideśataḥ /",
  "GK21sokss_pu:22274": "bhillakanyā nṛpāsthānaprāṅgaṇaṃ praviveśa sā // SoKss_10,3.26 //",
  "GK21sokss_pu:22275": "na mānuṣīyaṃ divyastrī kāpi nūnamasāviti /",
  "GK21sokss_pu:22276": "sarve 'py acintayaṃs tatra dṛṣṭvā tadrūpamadbhutam // SoKss_10,3.27 //",
  "GK21sokss_pu:22277": "sā ca praṇamya rājānamevaṃ vyajñāpayattadā /",
  "GK21sokss_pu:22278": "devāyaṃ śāstragañjākhyaś caturvedadharaḥ śukaḥ // SoKss_10,3.28 //",
  "GK21sokss_pu:22279": "kaviḥ kṛtsnāsu vidyāsu kalāsu ca vicakṣaṇaḥ /",
  "GK21sokss_pu:22280": "mayeśvaropayogitvādihānīto 'dya gṛhyatām // SoKss_10,3.29 //",
  "GK21sokss_pu:22281": "ityarpitastayādāya pratīhāreṇa kautukāt /",
  "GK21sokss_pu:22282": "nīto 'gre nṛpateretaṃ śukaḥ ślokaṃ papāṭha saḥ // SoKss_10,3.30 //",
  "GK21sokss_pu:22283": "rājanyuktamidaṃ sadaiva yadayaṃ devasya saṃdhyukṣyate dhūmaśyāmamukho dviṣadvirahiṇīniḥśvāsavātodgamaiḥ /",
  "GK21sokss_pu:22284": "etattvadbhutam eva yatparibhavādbāṣpāmbupūraplavair āsāṃ prajvalatīha dikṣu daśasu prājyaḥ pratāpānalaḥ // SoKss_10,3.31 //",
  "GK21sokss_pu:22285": "evaṃ paṭhitvā vyākhyāya śuko 'vādītpunaś ca saḥ /",
  "GK21sokss_pu:22286": "kiṃ prameyaṃ kutaḥ śāstrādbravīmyādiśyatāmiti // SoKss_10,3.32 //",
  "GK21sokss_pu:22287": "tato 'tivismite rājñī mantrī tasyābravīdidam /",
  "GK21sokss_pu:22288": "śaṅke śāpācchukībhūtaḥ pūrvarṣiḥ ko 'py ayaṃ prabho // SoKss_10,3.33 //",
  "GK21sokss_pu:22289": "jātismaro dharmavaśātpurādhītaṃ smaratyataḥ /",
  "GK21sokss_pu:22290": "ity ukte mantriṇā rājā sa śukaṃ pṛcchati sma tam // SoKss_10,3.34 //",
  "GK21sokss_pu:22291": "kautukaṃ bhadra me brūhi svavṛttāntaṃ kva janma te /",
  "GK21sokss_pu:22292": "śukatve śāstravijñānaṃ kutaḥ ko vā bhavāniti // SoKss_10,3.35 //",
  "GK21sokss_pu:22293": "tataḥ sa bāṣpamutsṛjya vadati sma śukaḥ śanaiḥ /",
  "GK21sokss_pu:22294": "avācyam apidevaitacchṛṇu vacmi tvadājñayā // SoKss_10,3.36 //",
  "GK21sokss_pu:22295": "himavannikaṭe rājannastyeko rohiṇītaruḥ /",
  "GK21sokss_pu:22296": "āmnāya iva digvyāpibhūriśākhāśritadvijaḥ // SoKss_10,3.37 //",
  "GK21sokss_pu:22297": "tasminnekaḥ samaṃ śukyā śukastasthau kṛtālayaḥ /",
  "GK21sokss_pu:22298": "tasmādeṣo 'hamutpannastasyāṃ duṣkarmayogataḥ // SoKss_10,3.38 //",
  "GK21sokss_pu:22299": "jātasyaiva ca me mātā śukī sā pañcatāṃ gatā /",
  "GK21sokss_pu:22300": "tātastu vṛddhaḥ pakṣāntaḥ kṣiptvā vardhayati sma mām // SoKss_10,3.39 //",
  "GK21sokss_pu:22301": "nikaṭasthaśukānītabhuktaśeṣaphalāni ca /",
  "GK21sokss_pu:22302": "aśnanmahyaṃ ca vitarannatha tatrāsta matpitā // SoKss_10,3.40 //",
  "GK21sokss_pu:22303": "ekadā tatra tūryābhidhmātagośṛṅganādinī /",
  "GK21sokss_pu:22304": "akheṭakāya samagādbhillasenā bhayaṃkarī // SoKss_10,3.41 //",
  "GK21sokss_pu:22305": "vitrastakṛṣṇasārākṣī dhūlivyālulitāṃśukā /",
  "GK21sokss_pu:22306": "saṃbhramodvelacamarīvisrastakabarībharā // SoKss_10,3.42 //",
  "GK21sokss_pu:22307": "vidrutavyākulevābhūt sahasā sā mahāṭavī /",
  "GK21sokss_pu:22308": "pulindavṛnde vividhaprāṇighātāya dhāvati // SoKss_10,3.43 //",
  "GK21sokss_pu:22309": "kṛtāntakrīḍitaṃ kṛtvā dinamākheṭabhūmiṣu /",
  "GK21sokss_pu:22310": "āgācchabarasainyaṃ tadāttaiḥ piśitabhārakaiḥ // SoKss_10,3.44 //",
  "GK21sokss_pu:22311": "ekastu vṛddhaśabarastatrānāsāditāmiṣaḥ /",
  "GK21sokss_pu:22312": "adrākṣītsa taruṃ sāyaṃ kṣudhitastam upāgamat // SoKss_10,3.45 //",
  "GK21sokss_pu:22313": "āruhya ca sa tatrāśu śukānanyāṃś ca pakṣiṇaḥ /",
  "GK21sokss_pu:22314": "ākṛṣyākṛṣya nīḍebhyo hatvā hatva bhuvi nyadhāt // SoKss_10,3.46 //",
  "GK21sokss_pu:22315": "tathāyāntaṃ ca nikaṭaṃ yamakiṃkarasaṃnibham /",
  "GK21sokss_pu:22316": "taṃ dṛṣṭvāhaṃ bhayāllīnaḥ śanaiḥ pakṣāntare pituḥ // SoKss_10,3.47 //",
  "GK21sokss_pu:22317": "tāvac cāsmatkulāyaṃ sa prāpyākṛṣyaiva pātakī /",
  "GK21sokss_pu:22318": "tātaṃ me pīḍitagrīvaṃ hatvā tarutale 'kṣipat // SoKss_10,3.48 //",
  "GK21sokss_pu:22319": "ahaṃ ca tātena samaṃ patitvā tasya pakṣateḥ /",
  "GK21sokss_pu:22320": "nirgatya tṛṇaparṇāntaḥ sabhayaḥ prāviśaṃ śanaiḥ // SoKss_10,3.49 //",
  "GK21sokss_pu:22321": "athāvatīrya bhillo 'sāvagnau bhṛṣṭānabhakṣayat /",
  "GK21sokss_pu:22322": "śukānanyānsamādāya pāpaḥ pallīṃ nijāmagāt // SoKss_10,3.50 //",
  "GK21sokss_pu:22323": "tataḥ śāntabhayo duḥkhadīrghāṃ nītvā niśāmaham /",
  "GK21sokss_pu:22324": "prātarbhūyiṣṭhamudite jagaccakṣuṣi bhāsvati // SoKss_10,3.51 //",
  "GK21sokss_pu:22325": "agacchaṃ pakṣasaṃruddhavasudhaḥ praskhalanmuhuḥ /",
  "GK21sokss_pu:22326": "tṛṣārtaḥ padmasarasastīramāsannavartinaḥ // SoKss_10,3.52 //",
  "GK21sokss_pu:22327": "tatrāpaśyaṃ kṛtasnānamahaṃ tatsaikatasthitam /",
  "GK21sokss_pu:22328": "muniṃ marīcināmānaṃ pūrvapuṇyamivātmanaḥ // SoKss_10,3.53 //",
  "GK21sokss_pu:22329": "sa maṃ dṛṣṭvā samāśvāsya mukhakṣiptodabindubhiḥ /",
  "GK21sokss_pu:22330": "kṛtvā pattrapuṭe 'naiṣīdāśramaṃ kṛpayā muniḥ // SoKss_10,3.54 //",
  "GK21sokss_pu:22331": "tatra dṛṣṭvā kulapatirmaṃ pulastyaḥ kilāhasat /",
  "GK21sokss_pu:22332": "tenānyamunibhiḥ pṛṣṭo divyadṛṣṭir uvāca saḥ // SoKss_10,3.55 //",
  "GK21sokss_pu:22333": "imaṃ śāpaśukaṃ dṛṣṭvā duḥkhena hasitaṃ mayā /",
  "GK21sokss_pu:22334": "vakṣyāmi caitat saṃbaddhāṃ kathāṃ vo vihitāhnikaḥ // SoKss_10,3.56 //",
  "GK21sokss_pu:22335": "jātiṃ yacchravaṇādeṣa prāgvṛttaṃ ca smariṣyati /",
  "GK21sokss_pu:22336": "ity uktvā sa pulastyarṣirāhnikāyotthito 'bhavat // SoKss_10,3.57 //",
  "GK21sokss_pu:22337": "kṛtāhnikaś ca munibhiḥ punarabhyarthito 'tra saḥ /",
  "GK21sokss_pu:22338": "matsaṃbaddhāṃ kathāmetāṃ mahāmuniravarṇayat // SoKss_10,3.58 //",
  "GK21sokss_pu:22339": "āsījjyotiṣprabho nāma rājā ratnākare pure /",
  "GK21sokss_pu:22340": "āratnākaramurvīṃ yaḥ śaśāsorjitaśāsanaḥ // SoKss_10,3.59 //",
  "GK21sokss_pu:22341": "tasya tīvratapastuṣṭagaurīpativarodbhavaḥ /",
  "GK21sokss_pu:22342": "harṣavatyabhidhānāyāṃ putro devyāmajāyata // SoKss_10,3.60 //",
  "GK21sokss_pu:22343": "svapne mukhapraviṣṭaṃ yatsomaṃ devī dadarśa sā /",
  "GK21sokss_pu:22344": "tena somaprabhaṃ nāmnā taṃ cakre svasutaṃ nṛpaḥ // SoKss_10,3.61 //",
  "GK21sokss_pu:22345": "vavṛdhe ca sa tanvānaḥ prajānāṃ nayanotsavam /",
  "GK21sokss_pu:22346": "rājaputro 'mṛtamayair guṇaiḥ somaprabhaḥ kramāt // SoKss_10,3.62 //",
  "GK21sokss_pu:22347": "dṛṣṭvā bharakṣamaṃ śūraṃ yuvānaṃ prakṛtipriyam /",
  "GK21sokss_pu:22348": "yauvarājye bhyaṣiñcattaṃ prīto jyotiṣprabhaḥ pitā // SoKss_10,3.63 //",
  "GK21sokss_pu:22349": "prabhākarābhihānasya tanayaṃ nijamantriṇaḥ /",
  "GK21sokss_pu:22350": "dadau priyaṃkaraṃ nāma mantritve cāsya sadguṇam // SoKss_10,3.64 //",
  "GK21sokss_pu:22351": "tatkālamambarād aśvaṃ divyam ādāya mātaliḥ /",
  "GK21sokss_pu:22352": "avatīrṇas tam abhyetya somaprabham abhāṣata // SoKss_10,3.65 //",
  "GK21sokss_pu:22353": "vidyādharaḥ sakhā śakrasyāvatīrṇo bhavāniha /",
  "GK21sokss_pu:22354": "tena cāśuśravā nāma śakreṇoccaiḥ śravaḥsutaḥ // SoKss_10,3.66 //",
  "GK21sokss_pu:22355": "pūrvasnehena te rājan prahitas turagottamaḥ /",
  "GK21sokss_pu:22356": "atrādhirūḍhaḥ śatrūṇām ajeyas tvaṃ bhaviṣyasi // SoKss_10,3.67 //",
  "GK21sokss_pu:22357": "ity uktvā vājiratnaṃ taddatvā somaprabhāya saḥ /",
  "GK21sokss_pu:22358": "āttapūjaḥ khamutpatya yayau vāsavasārathiḥ // SoKss_10,3.68 //",
  "GK21sokss_pu:22359": "tato nītvaiva divasaṃ tamutsavamanoramam /",
  "GK21sokss_pu:22360": "somaprabhastamanyedyur uvāca pitaraṃ nṛpam // SoKss_10,3.69 //",
  "GK21sokss_pu:22361": "tāta na kṣatriyasyaiṣa dharmo yad ajigīṣutā /",
  "GK21sokss_pu:22362": "tadājñāṃ dehi me yāvad digjayāya vrajāmy aham // SoKss_10,3.70 //",
  "GK21sokss_pu:22363": "tac chrutvā sa pitā tuṣṭas tatheti pratyabhāṣata /",
  "GK21sokss_pu:22364": "cakre jyotiṣprabhas tasya yātrasaṃvidam eva ca // SoKss_10,3.71 //",
  "GK21sokss_pu:22365": "tataḥ praṇamya pitaraṃ digjayāya balaiḥ saha /",
  "GK21sokss_pu:22366": "prayāc chakrahayārūḍhaḥ śubhe somaprabho 'hani // SoKss_10,3.72 //",
  "GK21sokss_pu:22367": "jigāya so 'śvaratnena tena dikṣu mahīpatīn /",
  "GK21sokss_pu:22368": "ājahāra ca ratnāni tebhyo durvāravikramaḥ // SoKss_10,3.73 //",
  "GK21sokss_pu:22369": "nāmitaṃ svadhanustena vidviṣāṃ ca śiraḥ samam /",
  "GK21sokss_pu:22370": "unnatiṃ taddhanuḥ prāpa na tu taddviṣatāṃ śiraḥ // SoKss_10,3.74 //",
  "GK21sokss_pu:22371": "āgacchan kṛtakāryo 'tha himādrinikaṭe pathi /",
  "GK21sokss_pu:22372": "saṃniviṣṭabalaś cakre mṛgayāṃ sa vanāntare // SoKss_10,3.75 //",
  "GK21sokss_pu:22373": "daivātsadratnakhacitaṃ tatrāpaśyatsa kiṃnaram /",
  "GK21sokss_pu:22374": "abhyadhāvac ca taṃ prāptuṃ tena śākreṇa vājinā // SoKss_10,3.76 //",
  "GK21sokss_pu:22375": "sa kiṃnaro giriguhāṃ praviśyādarśanaṃ yayau /",
  "GK21sokss_pu:22376": "somaprabhastu tenāśvenātidūramanīyata // SoKss_10,3.77 //",
  "GK21sokss_pu:22377": "tāvat prakīrya kāṣṭhāsu prakāśaṃ tigmatejasi /",
  "GK21sokss_pu:22378": "prāpte pratīcīṃ kakubhaṃ saṃdhyāsaṃgamakāriṇīm // SoKss_10,3.78 //",
  "GK21sokss_pu:22379": "śrāntaḥ kathaṃcidāvṛtya sa dadarśa mahatsaraḥ /",
  "GK21sokss_pu:22380": "tattīre tāṃ niśāṃ netukāmaścāśvādavātarat // SoKss_10,3.79 //",
  "GK21sokss_pu:22381": "dattvā tṛṇodakaṃ tasmāyāhṛtāmbuphalodakaḥ /",
  "GK21sokss_pu:22382": "viśrāntaścaikato 'kasmādaśṛṇodgītaniḥsvanam // SoKss_10,3.80 //",
  "GK21sokss_pu:22383": "gatvā tadanusāreṇa kautukānnātidūrataḥ /",
  "GK21sokss_pu:22384": "so 'paśyacchivaliṅgāgre gāyantīṃ divyakanyakām // SoKss_10,3.81 //",
  "GK21sokss_pu:22385": "keyamadbhutarūpā syād iti taṃ ca savismayam /",
  "GK21sokss_pu:22386": "sāpy udārākṛtiṃ dṛṣṭvā kṛtvātithyam avocata // SoKss_10,3.82 //",
  "GK21sokss_pu:22387": "kastvaṃ kathamimāṃ bhūmimekaḥ prāpto 'si durgamām /",
  "GK21sokss_pu:22388": "etac chrutvā svavṛttāntamuktvā papraccha so 'pi tām // SoKss_10,3.83 //",
  "GK21sokss_pu:22389": "tvaṃ me kathaya kāsitvaṃ vane 'smin kā ca te sthitiḥ /",
  "GK21sokss_pu:22390": "iti taṃ pṛṣṭavantaṃ ca divyakanyā jagāda sā // SoKss_10,3.84 //",
  "GK21sokss_pu:22391": "kautukaṃ cenmahābhāga tadvacmi śṛṇu matkathām /",
  "GK21sokss_pu:22392": "ity uktvā sā lasadbaṣpapūrā vaktuṃ pracakrame // SoKss_10,3.85 //",
  "GK21sokss_pu:22393": "astīha kāñcanābhākhyaṃ himādrikaṭake puram /",
  "GK21sokss_pu:22394": "padmakūṭābhidhāno 'sti tatra vidyādhareśvaraḥ // SoKss_10,3.86 //",
  "GK21sokss_pu:22395": "tasya hemaprabhādevyāṃ rājñaḥ putrādhikapriyām /",
  "GK21sokss_pu:22396": "manorathaprabhāṃ nāma viddhi māṃ tanayāmimām // SoKss_10,3.87 //",
  "GK21sokss_pu:22397": "sāhaṃ vidyāprabhāveṇa sakhībhiḥ samamāśramān /",
  "GK21sokss_pu:22398": "dvīpāni kulaśailāṃś ca vanānyupavanāni ca // SoKss_10,3.88 //",
  "GK21sokss_pu:22399": "krīḍitvā pratyahaṃ caivamāhārasamaye pituḥ /",
  "GK21sokss_pu:22400": "āgacchāmi svabhavanaṃ vāsarapraharaistribhiḥ // SoKss_10,3.89 //",
  "GK21sokss_pu:22401": "ekadāhamiha prāptā viharantī sarastaṭe /",
  "GK21sokss_pu:22402": "muniputrakamadrākṣaṃ savayasyamiha sthitam // SoKss_10,3.90 //",
  "GK21sokss_pu:22403": "tadrūpaśobhayākṛṣṭā dūtyevāhaṃ tamabhyagām /",
  "GK21sokss_pu:22404": "so 'pi sākūtayā dṛṣṭyaivākarotsvāgataṃ mama // SoKss_10,3.91 //",
  "GK21sokss_pu:22405": "tato mamopaviṣṭāyāḥ sakhī jñātobhayāśayā /",
  "GK21sokss_pu:22406": "kastvaṃ brūhi mahābhāgetyapṛcchattadvayasyakam // SoKss_10,3.92 //",
  "GK21sokss_pu:22407": "sa cābravīt tadvayasyo nātidūramitaḥ sakhi /",
  "GK21sokss_pu:22408": "nivasaty āśramapade munir dīdhitimān iti // SoKss_10,3.93 //",
  "GK21sokss_pu:22409": "sa brahmacārī sarasi snātumatra kadācana /",
  "GK21sokss_pu:22410": "āgato dadṛśe devyā tatkālāgatayā śriyā // SoKss_10,3.94 //",
  "GK21sokss_pu:22411": "sā taṃ śarīreṇāprāpyaṃ praśāntaṃ manasaiva yat /",
  "GK21sokss_pu:22412": "sakāmā cakame tena putraṃ saṃprāpa mānasam // SoKss_10,3.95 //",
  "GK21sokss_pu:22413": "tvaddarśanānmamotpannaḥ putro 'yaṃ pratigṛhyatām /",
  "GK21sokss_pu:22414": "iti nītvaiva tajjātaṃ sā dīdhitimataḥ sutam // SoKss_10,3.96 //",
  "GK21sokss_pu:22415": "bālakaṃ munaye tasmai samarpya śrīstirodadhe /",
  "GK21sokss_pu:22416": "so 'py anāyāsalabdhaṃ taṃ putraṃ hṛṣṭo 'grahīnmuniḥ // SoKss_10,3.97 //",
  "GK21sokss_pu:22417": "raśmimāniti nāmnā ca kṛtvā saṃvardhya ca kramāt /",
  "GK21sokss_pu:22418": "upanīya samaṃ sarvā vidyāḥ snehādaśikṣayat // SoKss_10,3.98 //",
  "GK21sokss_pu:22419": "taṃ raśmimantaṃ jānītametaṃ munikumārakam /",
  "GK21sokss_pu:22420": "śriyaḥ sutaṃ mayā sākaṃ viharantamihāgatam // SoKss_10,3.99 //",
  "GK21sokss_pu:22421": "ity uktvā tadvayasyena pṛṣṭā tenāpi matsakhī /",
  "GK21sokss_pu:22422": "sā sanāmānvayaṃ sarvaṃ maduktaṃ taṃ tadabravīt // SoKss_10,3.100 //",
  "GK21sokss_pu:22423": "tato 'nyonyānvayajñānānnitarāmanurāgiṇau /",
  "GK21sokss_pu:22424": "muniputraḥ sa cāhaṃ ca yāvattatra sthitāvubhau // SoKss_10,3.101 //",
  "GK21sokss_pu:22425": "tāvadetya dvitīyā māṃ svagṛhādavadatsakhī /",
  "GK21sokss_pu:22426": "uttiṣṭhāhārabhūmau tvāṃ pitā mugdhe pratīkṣate // SoKss_10,3.102 //",
  "GK21sokss_pu:22427": "tac chrutvā śrīghram eṣyāmīty uktvāvasthāpya cātra tam /",
  "GK21sokss_pu:22428": "muniputraṃ gatābhūvaṃ bhītyāhaṃ pitur antikam // SoKss_10,3.103 //",
  "GK21sokss_pu:22429": "tatra kiṃcitkṛtāhārā yāvac cāhaṃ vinirgatā /",
  "GK21sokss_pu:22430": "tāvadādyā sakhī sā mamāgatya svair am abravīt // SoKss_10,3.104 //",
  "GK21sokss_pu:22431": "āgato muniputrasya tasyeha sa sakhā sakhi /",
  "GK21sokss_pu:22432": "sthitaś ca prāṅgaṇadvāri satvaraś ca mamāvadat // SoKss_10,3.105 //",
  "GK21sokss_pu:22433": "manorathaprabhāpārśvamahaṃ raśmimatādhunā /",
  "GK21sokss_pu:22434": "preṣito vyomagamanīṃ vidyāṃ dattvaiva paitṛkīm // SoKss_10,3.106 //",
  "GK21sokss_pu:22435": "prāṇeśvarīṃ vinā tāṃ hi madanena sa dāruṇām /",
  "GK21sokss_pu:22436": "daśāṃ nīto na śaknoti praṇāndhārayituṃ kṣaṇam // SoKss_10,3.107 //",
  "GK21sokss_pu:22437": "tac chrutvaivāsmi nirgatya tena yuktāgrayāyinā /",
  "GK21sokss_pu:22438": "muniputrakamittreṇa sakhyā cāhamihāgatā // SoKss_10,3.108 //",
  "GK21sokss_pu:22439": "prāptā ca tamihādrākṣaṃ muniputraṃ vinā mayā /",
  "GK21sokss_pu:22440": "candrodgamenaiva samaṃ vṛttaprāṇodgamānmṛtam // SoKss_10,3.109 //",
  "GK21sokss_pu:22441": "tato 'haṃ tadviyogārtā nindantī tanumātmanaḥ /",
  "GK21sokss_pu:22442": "praveṣṭumaicchamanalaṃ gṛhītvā tatkalevaram // SoKss_10,3.110 //",
  "GK21sokss_pu:22443": "tāvaddivo 'vatīryaiva tejaḥpuñjākṛtiḥ pumān /",
  "GK21sokss_pu:22444": "ādāya taccharīraṃ sa cotpatya gaganaṃ yayau // SoKss_10,3.111 //",
  "GK21sokss_pu:22445": "athāhaṃ kevalaivāgnau patituṃ yāvadudyatā /",
  "GK21sokss_pu:22446": "tāvaduccarati smaivaṃ gaganādiha bhāratī // SoKss_10,3.112 //",
  "GK21sokss_pu:22447": "manorathaprabhe maivaṃ kṛthā bhūyo bhaviṣyati /",
  "GK21sokss_pu:22448": "etena muniputreṇa tava kālena saṃgamaḥ // SoKss_10,3.113 //",
  "GK21sokss_pu:22449": "etac chrutvā parāvṛttya maraṇāttatpratīkṣiṇī /",
  "GK21sokss_pu:22450": "sthitāsmīhaiva baddhāśā śaṃkarārcanatatparā // SoKss_10,3.114 //",
  "GK21sokss_pu:22451": "muniputrasuhṛtso 'pi gato me kvāpy adarśanam /",
  "GK21sokss_pu:22452": "iti tāṃ vādinīṃ vidyādharīṃ somaprabho 'bhyadhāt // SoKss_10,3.115 //",
  "GK21sokss_pu:22453": "sthitāsyekākinī tarhi kathaṃ sāpi sakhī kva te /",
  "GK21sokss_pu:22454": "etac chrutvā tamāha sma sā vidyādharakanyakā // SoKss_10,3.116 //",
  "GK21sokss_pu:22455": "siṃhavikrama ityasti nāmnā vidyādhareśvaraḥ /",
  "GK21sokss_pu:22456": "tasyānanyasamā cāsti tanayā makarandikā // SoKss_10,3.117 //",
  "GK21sokss_pu:22457": "sā me sakhī prāṇasamā kanyā madduḥkhaduḥkhitā /",
  "GK21sokss_pu:22458": "tayā sakhī preṣitābhūdvārtāṃ jñātumihādya me // SoKss_10,3.118 //",
  "GK21sokss_pu:22459": "tato mayāpi tatsakhyā samaṃ sā prahitā nijā /",
  "GK21sokss_pu:22460": "sakhī tadantikaṃ tena sthitāsmyekaiva saṃprati // SoKss_10,3.119 //",
  "GK21sokss_pu:22461": "evaṃ vadantī gaganādavatīrṇāṃ tadaiva tām /",
  "GK21sokss_pu:22462": "svasakhīṃ darśayām āsa tasmai somaprabhāya sā // SoKss_10,3.120 //",
  "GK21sokss_pu:22463": "tāmathoktasakhīvārtāṃ parṇaśayyāmakārayat /",
  "GK21sokss_pu:22464": "somaprabhasya tadvāhasyāpi ghāsamadāpayat // SoKss_10,3.121 //",
  "GK21sokss_pu:22465": "tato nītvā niśāṃ sarve tatra te prātar utthitāḥ /",
  "GK21sokss_pu:22466": "vyomno 'vatīrṇaṃ dadṛśurvidyādharam upāgatam // SoKss_10,3.122 //",
  "GK21sokss_pu:22467": "sa ca vidyādharo devajayo nāma kṛtānatiḥ /",
  "GK21sokss_pu:22468": "manorathaprabhāmevam upaviśya jagāda tām // SoKss_10,3.123 //",
  "GK21sokss_pu:22469": "manorathaprabhe rājā vakti tvāṃ siṃhavikramaḥ /",
  "GK21sokss_pu:22470": "yāvattava na niṣpanno varastāvanna matsutā // SoKss_10,3.124 //",
  "GK21sokss_pu:22471": "vivāhamicchati snehāttvatsakhī makarandikā /",
  "GK21sokss_pu:22472": "tadetāṃ bodhayāgatya yenodvāhe pravartate // SoKss_10,3.125 //",
  "GK21sokss_pu:22473": "etac chrutvā sakhisnehāttāṃ vidyādharakanyakām /",
  "GK21sokss_pu:22474": "gantuṃ pravṛttāṃ vakti sma rājā somaprabho 'tha saḥ // SoKss_10,3.126 //",
  "GK21sokss_pu:22475": "draṣṭuṃ vaidyādharaṃ lokamanaghe kautukaṃ mama /",
  "GK21sokss_pu:22476": "tattatra naya māmaśvo dattaghāso 'tra tiṣṭhatu // SoKss_10,3.127 //",
  "GK21sokss_pu:22477": "tac chrutvā sā tathety uktvā vyomnā sadyaḥ sakhīyutā /",
  "GK21sokss_pu:22478": "tena devajayotsaṅgāropitena samaṃ yayau // SoKss_10,3.128 //",
  "GK21sokss_pu:22479": "prāptā tatra kṛtātithyā makarandikayā tayā /",
  "GK21sokss_pu:22480": "dṛṣṭvā somaprabhaṃ ko 'yamiti svair amapṛcchyata // SoKss_10,3.129 //",
  "GK21sokss_pu:22481": "tayoktatadudantā ca tataḥ sā makarantikā /",
  "GK21sokss_pu:22482": "somaprabheṇa tenābhūtsadyo 'pahṛtamānasā // SoKss_10,3.130 //",
  "GK21sokss_pu:22483": "so 'pi tāṃ manasā prāpya lakṣmīṃ rūpavatīmiva /",
  "GK21sokss_pu:22484": "sa tu kaḥ sukṛtī yo 'syā varaḥ syādityacintayat // SoKss_10,3.131 //",
  "GK21sokss_pu:22485": "tataḥ svair aṃ kathālāpe tāmāha makarandikām /",
  "GK21sokss_pu:22486": "manorathaprabhā caṇḍi kasmānnodvāhamicchasi // SoKss_10,3.132 //",
  "GK21sokss_pu:22487": "tac chrutvā sāpy avocattāṃ tvayānaṅgīkṛte vare /",
  "GK21sokss_pu:22488": "kathaṃ vivāhamiccheyaṃ tvaṃ śarīrādhikā hi me // SoKss_10,3.133 //",
  "GK21sokss_pu:22489": "evaṃ tayā sapraṇayaṃ makarandikayodite /",
  "GK21sokss_pu:22490": "manorathaprabhāvādīdvṛto mugdhe mayā varaḥ // SoKss_10,3.134 //",
  "GK21sokss_pu:22491": "tatsaṃgamapratīkṣā hi tiṣṭhāmītyudite tayā /",
  "GK21sokss_pu:22492": "karomi tarhi tvadvākyamityāha makarandikā // SoKss_10,3.135 //",
  "GK21sokss_pu:22493": "manorathaprabhā sātha jñātacittā jagāda tām /",
  "GK21sokss_pu:22494": "sakhi somaprabhaḥ pṛthvīṃ bhrāntvā prāpto 'tithistava // SoKss_10,3.136 //",
  "GK21sokss_pu:22495": "tadasyātithisatkāraḥ kartavyaḥ sundari tvayā /",
  "GK21sokss_pu:22496": "ityākarṇyaiva jagade makarandikayā tayā // SoKss_10,3.137 //",
  "GK21sokss_pu:22497": "ā śarīrānmayā sarvam idametasya sāṃpratam /",
  "GK21sokss_pu:22498": "arghapātrīkṛtaṃ kāmaṃ svīkarotu yadīcchati // SoKss_10,3.138 //",
  "GK21sokss_pu:22499": "evaṃ tayokte tatprītiṃ kramādāvedya tatpituḥ /",
  "GK21sokss_pu:22500": "manorathaprabhā cakre tayor udvāhaniścayam // SoKss_10,3.139 //",
  "GK21sokss_pu:22501": "tataḥ somaprabho labdhadhṛtistuṣṭo jagāda tām /",
  "GK21sokss_pu:22502": "tvadāśramamahaṃ yāmi sāṃprataṃ tatra jātu me // SoKss_10,3.140 //",
  "GK21sokss_pu:22503": "cinvānaṃ padavīṃ sainyamāgacchenmantryadhiṣṭhitam /",
  "GK21sokss_pu:22504": "māmaprāpyāhitāśaṅki tac ca gacchetparāṅmukham // SoKss_10,3.141 //",
  "GK21sokss_pu:22505": "tadgatvā sainyavṛttāntaṃ buddhvāgatya tataḥ punaḥ /",
  "GK21sokss_pu:22506": "niścitya pariṇeṣyāmi śubhe 'hni makarandikām // SoKss_10,3.142 //",
  "GK21sokss_pu:22507": "tac chrutvā sā tathety uktvā tamanaiṣīnnijāśramam /",
  "GK21sokss_pu:22508": "manorathaprabhā devajayāṅkāropitaṃ punaḥ // SoKss_10,3.143 //",
  "GK21sokss_pu:22509": "tāvat priyaṃkaro mantrī tasya somaprabhasya saḥ /",
  "GK21sokss_pu:22510": "vicinvānaś ca padavīṃ tatraivāgātsasainikaḥ // SoKss_10,3.144 //",
  "GK21sokss_pu:22511": "militāya tatas tasmai prahṛṣṭo nijamantriṇe /",
  "GK21sokss_pu:22512": "somaprabhaḥ svavṛttāntaṃ yāvat sarvaṃ sa śaṃsati // SoKss_10,3.145 //",
  "GK21sokss_pu:22513": "tāvat tasyāyayau dūtaḥ śīghram āgamyatām iti /",
  "GK21sokss_pu:22514": "lekhe likhitvā saṃdeśam ādāya pitur antikāt // SoKss_10,3.146 //",
  "GK21sokss_pu:22515": "tena sainyaṃ samādāya sacivānumatena saḥ /",
  "GK21sokss_pu:22516": "pitrājñāmanatikrāmañjagāma nagaraṃ nijam // SoKss_10,3.147 //",
  "GK21sokss_pu:22517": "tātaṃ dṛṣṭvāhameṣyāmi nacirādity uvāca ca /",
  "GK21sokss_pu:22518": "manorathaprabhāṃ tāṃ ca taṃ ca devajayaṃ vrajan // SoKss_10,3.148 //",
  "GK21sokss_pu:22519": "so 'tha devajayo gatvā tatsarvaṃ makarandikām /",
  "GK21sokss_pu:22520": "tathaivābodhayattena jajñe sā virahāturā // SoKss_10,3.149 //",
  "GK21sokss_pu:22521": "nodyāne sā ratiṃ lebhe na gīte na sakhījane /",
  "GK21sokss_pu:22522": "śukānām apiśuśrāva na vinodavatīrgiraḥ // SoKss_10,3.150 //",
  "GK21sokss_pu:22523": "nāhāram apisā bheje kā kathā maṇḍanādike /",
  "GK21sokss_pu:22524": "prayatnair bodhyamānāpi pitṛbhyāṃ nāgrahīddhṛtim // SoKss_10,3.151 //",
  "GK21sokss_pu:22525": "utsṛjya bisinīpatraśayanaṃ cācireṇa sā /",
  "GK21sokss_pu:22526": "unmādinīva babhrāma pitror udvegadāyinī // SoKss_10,3.152 //",
  "GK21sokss_pu:22527": "yadā na pratipede sā samāśvāsayatostayoḥ /",
  "GK21sokss_pu:22528": "vacastadā tau kupitau pitarau śapataḥ sma tām // SoKss_10,3.153 //",
  "GK21sokss_pu:22529": "niṣādamadhye niḥśrīke kaṃcitkālaṃ patiṣyasi /",
  "GK21sokss_pu:22530": "anenaiva śarīreṇa svajātismṛtivarjitā // SoKss_10,3.154 //",
  "GK21sokss_pu:22531": "iti śaptā pitṛbhyāṃ sā niṣādabhavanaṃ gatā /",
  "GK21sokss_pu:22532": "niṣādakanyā saṃpannā tadaiva makarandikā // SoKss_10,3.155 //",
  "GK21sokss_pu:22533": "sa cānutapya tacchokāttatpitā siṃhavikramaḥ /",
  "GK21sokss_pu:22534": "vidyādhareśvaraḥ patnyā saha pañcatvamāyayau // SoKss_10,3.156 //",
  "GK21sokss_pu:22535": "sa ca vidyādharendro 'bhūtprāgṛṣiḥ sarvaśāstravit /",
  "GK21sokss_pu:22536": "kenāpi prāktanāpuṇyaśeṣeṇa śukatāṃ gataḥ // SoKss_10,3.157 //",
  "GK21sokss_pu:22537": "tathaiva tasya bhāryā ca sā jātāraṇyasūkarī /",
  "GK21sokss_pu:22538": "so 'yaṃ śukaḥ purādhītaṃ vetti caiva tapobalāt // SoKss_10,3.158 //",
  "GK21sokss_pu:22539": "atha karmagatiṃ citrāṃ dṛṣṭvāsya hasitaṃ mayā /",
  "GK21sokss_pu:22540": "etāṃ rājasadasty uktvā kathāṃ caiṣa vimokṣyate // SoKss_10,3.159 //",
  "GK21sokss_pu:22541": "somaprabhaś ca tāmasya sutāṃ dyucarajanmani /",
  "GK21sokss_pu:22542": "prāpsyatyeva niṣādītvamāgatāṃ makarandikām // SoKss_10,3.160 //",
  "GK21sokss_pu:22543": "manorathaprabhā taṃ ca jātaṃ saṃprati bhūmipam /",
  "GK21sokss_pu:22544": "raśmimantaṃ munisutaṃ tadaiva patimāpsyati // SoKss_10,3.161 //",
  "GK21sokss_pu:22545": "somaprabho 'pi pitaraṃ dṛṣṭvā gatvā tadāśrame /",
  "GK21sokss_pu:22546": "sāṃprataṃ sa priyāprāptyai śarvamārādhayansthitaḥ // SoKss_10,3.162 //",
  "GK21sokss_pu:22547": "ityākhyāya kathāṃ tatra pulastyo vyaramanmuniḥ /",
  "GK21sokss_pu:22548": "ahaṃ ca jātimasmārṣaṃ harṣaśokapariplutaḥ // SoKss_10,3.163 //",
  "GK21sokss_pu:22549": "tato yenāhamabhavaṃ nītastatkṛpayāśramam /",
  "GK21sokss_pu:22550": "sa marīcimunis tatra gṛhītvā māmavardhayat // SoKss_10,3.164 //",
  "GK21sokss_pu:22551": "jātapakṣaś ca pakṣitvasulabhāccāpalādaham /",
  "GK21sokss_pu:22552": "itas tataḥ paribhrāmyanvidyāścaryaṃ pradarśayan // SoKss_10,3.165 //",
  "GK21sokss_pu:22553": "niṣādahas te patitaḥ kramātprāptastvadantikam /",
  "GK21sokss_pu:22554": "idānīṃ ca mama kṣīṇaṃ duṣkṛtaṃ pakṣiyonijam // SoKss_10,3.166 //",
  "GK21sokss_pu:22555": "iti sadasi kathām udīrya tasmin viduṣi śuke virate vicitravāci /",
  "GK21sokss_pu:22556": "sapadi sa sumanomahībhṛdāsīt pramadataraṅgitavismṛtāntarātmā // SoKss_10,3.167 //",
  "GK21sokss_pu:22557": "atrāntare taṃ parituṣya śaṃbhuḥ svapne ca somaprabhamādideśa /",
  "GK21sokss_pu:22558": "uttiṣṭha rājansumanonṛpasya pārśvaṃ vraja prāpsyasi tatra kāntām // SoKss_10,3.168 //",
  "GK21sokss_pu:22559": "muktālatākhyā pitṛśāpato hi bhūtvā niṣādī makarandikākhyā /",
  "GK21sokss_pu:22560": "ādāya taṃ svaṃ pitaraṃ gatāsya rājño 'ntikaṃ sā śukatāmavāptam // SoKss_10,3.169 //",
  "GK21sokss_pu:22561": "smariṣyati tvāṃ tu vilokya jātiṃ vidyādharī sā vinivṛttaśāpā /",
  "GK21sokss_pu:22562": "anyonyavijñānavivṛddhaharṣaśobhī bhaviṣyaty atha saṃgamo vām // SoKss_10,3.170 //",
  "GK21sokss_pu:22563": "iti bhūmipatiṃ nigadya taṃ giriśaḥ svāśramagāṃ tathaiva tām /",
  "GK21sokss_pu:22564": "aparāṃ sa manorathaprabhāṃ bhagavān bhaktakṛpālur abravīt // SoKss_10,3.171 //",
  "GK21sokss_pu:22565": "yo raśmimān munisuto 'bhimato varas te jātaḥ sa saṃprati punaḥ sumanobhidhānaḥ /",
  "GK21sokss_pu:22566": "tat tatra gaccha tam avāpnuhi sa svajātiṃ sadyaḥ smariṣyati śubhe tava darśanena // SoKss_10,3.172 //",
  "GK21sokss_pu:22567": "evaṃ te somaprabhavidyādharakanyake pṛthagvibhunā /",
  "GK21sokss_pu:22568": "svapnādiṣṭe nṛpates tasya sadaḥ sumanasastadā yayatuḥ // SoKss_10,3.173 //",
  "GK21sokss_pu:22569": "somaprabhaṃ tatra ca taṃ vilokya saṃsmṛtya jātiṃ makarandikā svām /",
  "GK21sokss_pu:22570": "divyaṃ prapadyaiva nijaṃ vapus taj jagrāha kaṇṭhe ciraśāpamuktā // SoKss_10,3.174 //",
  "GK21sokss_pu:22571": "so 'pi prasādādgirijāpatestāṃ saṃprāpya vidyādhararājaputrīm /",
  "GK21sokss_pu:22572": "somaprabhaḥ sākṛtidivyabhogalakṣmīm ivāśliṣya kṛtī babhūva // SoKss_10,3.175 //",
  "GK21sokss_pu:22573": "sa cāpi dṛṣṭvaiva manorathaprabhāṃ smṛtasvajātiḥ sumanomahīpatiḥ /",
  "GK21sokss_pu:22574": "praviśya pūrvāṃ nabhasaścyutāṃ tanuṃ munīndraputraś ca babhūva raśmimān // SoKss_10,3.176 //",
  "GK21sokss_pu:22575": "tayā ca saṃgamya punaḥ svakāntayā cirotsukaḥ sa prayayau svamāśramam /",
  "GK21sokss_pu:22576": "yayau sa somaprabhabhūpatiś ca tāṃ priyāṃ samādāya nijāṃ nijaṃ puram // SoKss_10,3.177 //",
  "GK21sokss_pu:22577": "śuko 'pi muktvaiva sa vaihagīṃ tanuṃ jagāma dhāma svatapobhir arjitam /",
  "GK21sokss_pu:22578": "itīha dūrāntarito 'pi dehināṃ bhavaty avaśyaṃ vihitaḥ samāgamaḥ // SoKss_10,3.178 //",
  "GK21sokss_pu:22579": "iti naravāhanadatto nijasacivādgomukhātkathāṃ śrutvā /",
  "GK21sokss_pu:22580": "adbhutavicitrarucirāṃ śaktiyaśaḥ sotsukastutoṣa tadā // SoKss_10,3.179 //",
  "GK21sokss_pu:22581": "iti mahākaviśrīsomadevabhaṭṭaviracite kathāsaritsāgare śaktiyaśolambake tṛtīyas taraṅgaḥ /",
  "GK21sokss_pu:22582": "caturthas taraṅgaḥ /",
  "GK21sokss_pu:22583": "tato vidyādharīyugmakathām ākhyāya gomukhaḥ /",
  "GK21sokss_pu:22584": "naravāhanadattaṃ tam uvāca sacivāgraṇīḥ // SoKss_10,4.1 //",
  "GK21sokss_pu:22585": "keciddeva sahante 'tra lokadvayahitaiṣiṇaḥ /",
  "GK21sokss_pu:22586": "sāmānyā api kāmāderāvegaṃ kṛtabuddhayaḥ // SoKss_10,4.2 //",
  "GK21sokss_pu:22587": "tathā ca śūravarmākhyo babhūva kulaputrakaḥ /",
  "GK21sokss_pu:22588": "rājñaḥ kuladharākhyasya sevakaḥ khyātapauruṣaḥ // SoKss_10,4.3 //",
  "GK21sokss_pu:22589": "sa grāmadāgato jātu praviṣṭo 'śaṅkitaṃ gṛhe /",
  "GK21sokss_pu:22590": "bhāryāṃ svenaiva mittreṇa dadarśa svair asaṃgatām // SoKss_10,4.4 //",
  "GK21sokss_pu:22591": "dṛṣṭvā niyamya sa krodhaṃ cintayām āsa dhair yataḥ /",
  "GK21sokss_pu:22592": "kiṃ mitradrohiṇaitena paśunā nihatena me // SoKss_10,4.5 //",
  "GK21sokss_pu:22593": "duścāriṇyānayā vāpi pāpayā nigṛhītayā /",
  "GK21sokss_pu:22594": "kiṃ karomy aham apy enamātmānaṃ pāpabhāginam // SoKss_10,4.6 //",
  "GK21sokss_pu:22595": "ityālocya parityajya tāvubhāvapyuvāca saḥ /",
  "GK21sokss_pu:22596": "hanyāmahaṃ taṃ yuvayor yaṃ paśyeyaṃ punaḥ punaḥ // SoKss_10,4.7 //",
  "GK21sokss_pu:22597": "nāgantavyamito bhūyo mama locanagocaram /",
  "GK21sokss_pu:22598": "ity uktvā tena muktau tau yayatuḥ kvāpi dūrataḥ // SoKss_10,4.8 //",
  "GK21sokss_pu:22599": "sa tvanyāṃ pariṇīyābhūcchūravarma sunirvṛtaḥ /",
  "GK21sokss_pu:22600": "evaṃ deva jitakrodho na duḥkhasyāspadībhavet // SoKss_10,4.9 //",
  "GK21sokss_pu:22601": "kṛtaprajñaś ca vipadā deva jātu na bādhyate /",
  "GK21sokss_pu:22602": "tiraścām apihi prajñā śreyase na parākramaḥ // SoKss_10,4.10 //",
  "GK21sokss_pu:22603": "tathā ca śṛṇvimāṃ siṃhavṛṣabhādigatāṃ kathām /",
  "GK21sokss_pu:22604": "āsīt ko'pi vaṇikputro dhanavānnagare kva cit // SoKss_10,4.11 //",
  "GK21sokss_pu:22605": "tasyaikadā vaṇijyārthaṃ gacchato mathurāṃ purīm /",
  "GK21sokss_pu:22606": "bhāravoḍhā yugaṃ karṣan bhareṇa yugabhaṅgataḥ // SoKss_10,4.12 //",
  "GK21sokss_pu:22607": "giriprasravaṇodbhūtakardame skhalitaḥ pathi /",
  "GK21sokss_pu:22608": "saṃjīvakākhyo vṛṣabhaḥ papātāṅgair vicūrṇitaiḥ // SoKss_10,4.13 //",
  "GK21sokss_pu:22609": "dṛṣṭvābhighātaniśceṣṭamasiddhotthāpanakramaḥ /",
  "GK21sokss_pu:22610": "nirāśastaṃ cirāttyaktvā vaṇikputro jagāma saḥ // SoKss_10,4.14 //",
  "GK21sokss_pu:22611": "sa ca saṃjīvako daivāt samāśvasto vṛṣaḥ śanaiḥ /",
  "GK21sokss_pu:22612": "utthāya śaṣpān samṛdūn aśnan prakṛtim āptavān // SoKss_10,4.15 //",
  "GK21sokss_pu:22613": "gatvā ca yamunātīraṃ haritāni tṛṇāni saḥ /",
  "GK21sokss_pu:22614": "khādan svacchandacārī san pṛṣṭāṅgo balavān abhūt // SoKss_10,4.16 //",
  "GK21sokss_pu:22615": "vyacarat pīnakakudo mādyan haravṛṣopamaḥ /",
  "GK21sokss_pu:22616": "śṛṅgotpāṭitavalmīkaḥ sa ca tatronnadan muhuḥ // SoKss_10,4.17 //",
  "GK21sokss_pu:22617": "tatkālaṃ cābhavattatra nātidūre vanāntare /",
  "GK21sokss_pu:22618": "siṃhaḥ piṅgalako nāma vikramākrāntakānanaḥ // SoKss_10,4.18 //",
  "GK21sokss_pu:22619": "mṛgarājasya tasyās tāṃ mantriṇau jambukāv ubhau /",
  "GK21sokss_pu:22620": "eko damanako nāma tathā karaṭako 'paraḥ // SoKss_10,4.19 //",
  "GK21sokss_pu:22621": "sa siṃho jātu toyārtham āgacchan yamunātaṭam /",
  "GK21sokss_pu:22622": "tasyārān nādam aśrauṣīt saṃjīvakakakudmataḥ // SoKss_10,4.20 //",
  "GK21sokss_pu:22623": "śrutvā cāśrutapūrvaṃ taṃ tannādaṃ dikṣu mūrcchitam /",
  "GK21sokss_pu:22624": "sa siṃho 'cintayatkasya bata nādo 'yamīdṛśaḥ // SoKss_10,4.21 //",
  "GK21sokss_pu:22625": "nūnamatra mahatsattvaṃ kiṃcittiṣṭhatyavaimi tat /",
  "GK21sokss_pu:22626": "taddhi dṛṣṭvaiva māṃ hanyādvanādvāpi pravāsayet // SoKss_10,4.22 //",
  "GK21sokss_pu:22627": "iti so 'pītapānīya eva gatvā vanaṃ drutam /",
  "GK21sokss_pu:22628": "bhītaḥ siṃho nigūhyāsīdākāramanuyāyiṣu // SoKss_10,4.23 //",
  "GK21sokss_pu:22629": "atha prājño damanakaḥ sa mantrī tasya jambukaḥ /",
  "GK21sokss_pu:22630": "tam avocat karaṭakaṃ dvitīyaṃ mantriṇaṃ rahaḥ // SoKss_10,4.24 //",
  "GK21sokss_pu:22631": "asmatsvāmī payaḥ pātuṃ gato 'pītvaiva tatkatham /",
  "GK21sokss_pu:22632": "āgatastvaritaṃ bhadra praṣṭavyo 'traiṣa kāraṇam // SoKss_10,4.25 //",
  "GK21sokss_pu:22633": "tataḥ karaṭako 'vādīdvyāpāro 'smākameṣa kaḥ /",
  "GK21sokss_pu:22634": "śrutastvayā na vṛttāntaḥ kiṃ kīlotpāṭinaḥ kapeḥ // SoKss_10,4.26 //",
  "GK21sokss_pu:22635": "nagare kvāpi kenāpi vaṇijā devatāgṛham /",
  "GK21sokss_pu:22636": "kartuṃ prārabdham abhavad bhūrisaṃbhṛtadārukam // SoKss_10,4.27 //",
  "GK21sokss_pu:22637": "tatra karmakarāḥ kāṣṭhaṃ krakacordhvārdhatāṭitam /",
  "GK21sokss_pu:22638": "dattāntaḥkīlayantraṃ te sthāpayitvā gṛhaṃ yayuḥ // SoKss_10,4.28 //",
  "GK21sokss_pu:22639": "tāvadāgatya tatraiko vānaraś cāpalotplutaḥ /",
  "GK21sokss_pu:22640": "kīlavyastavibhāge 'pi kāṣṭhe tasminn upāviśat // SoKss_10,4.29 //",
  "GK21sokss_pu:22641": "nāḍyantare mukhe mṛtyoriva tatropaviśya ca /",
  "GK21sokss_pu:22642": "kīlamutpāṭayām āsa hastābhyāṃ niṣprayojanam // SoKss_10,4.30 //",
  "GK21sokss_pu:22643": "nipatyotkhātakīlena saha kāṣṭhena tena ca /",
  "GK21sokss_pu:22644": "tadbhāgadvayasaṃghaṭṭapīḍitāṅgo mamāra saḥ // SoKss_10,4.31 //",
  "GK21sokss_pu:22645": "evaṃ na yasya yastkarma sa tatkurvanvinaśyati /",
  "GK21sokss_pu:22646": "tasmātkiṃ mṛgarājasya vijñātenāśayena naḥ // SoKss_10,4.32 //",
  "GK21sokss_pu:22647": "etatkaraṭakāc chrutvā dhīro damanako 'bravīt /",
  "GK21sokss_pu:22648": "antarbhūya prabhoḥ prāpyo viśeṣaḥ sarvadā budhaiḥ // SoKss_10,4.33 //",
  "GK21sokss_pu:22649": "ko hi nāma na kurvīta kevalodarapūraṇam /",
  "GK21sokss_pu:22650": "evaṃ damanakenokte sādhuḥ karaṭako 'bravīt // SoKss_10,4.34 //",
  "GK21sokss_pu:22651": "svecchayātipraveśo yo na dharmaḥ sevakasya saḥ /",
  "GK21sokss_pu:22652": "iti coktaḥ karaṭakenedaṃ damanako 'bhyadhāt // SoKss_10,4.35 //",
  "GK21sokss_pu:22653": "maivamātmānurūpaṃ hi phalaṃ sarvo 'pi vāñchati /",
  "GK21sokss_pu:22654": "śvā tuṣyatyasthimātreṇa kesarī dhāvati dvipe // SoKss_10,4.36 //",
  "GK21sokss_pu:22655": "etac chrutvā karaṭako 'vādīdevaṃ kṛte yadi /",
  "GK21sokss_pu:22656": "kupyati pratyuta svāmī tadviśeṣaphalaṃ kutaḥ // SoKss_10,4.37 //",
  "GK21sokss_pu:22657": "atīva karkaśāḥ stabdhā hiṃsrair jantubhir āvṛtāḥ /",
  "GK21sokss_pu:22658": "durāsadāś ca viṣamā īśvarāḥ parvatā iva // SoKss_10,4.38 //",
  "GK21sokss_pu:22659": "tato damanako 'vādītsatyametadbudhastu yaḥ /",
  "GK21sokss_pu:22660": "svabhāvānupraveśena svīkaroti śanaiḥ prabhum // SoKss_10,4.39 //",
  "GK21sokss_pu:22661": "evaṃ kurviti tenoktas tataḥ karaṭakena saḥ /",
  "GK21sokss_pu:22662": "yayau damanakas tasya siṃhasya svāmino 'ntikam // SoKss_10,4.40 //",
  "GK21sokss_pu:22663": "praṇipatyopaviṣṭaś ca siṃhaṃ piṅgalakaṃ sa tam /",
  "GK21sokss_pu:22664": "svāminaṃ kṛtasatkāraṃ kṣaṇādevaṃ vyajijñapat // SoKss_10,4.41 //",
  "GK21sokss_pu:22665": "ahaṃ kramāgatastāvaddeva bhṛtyo hitastava /",
  "GK21sokss_pu:22666": "hitaḥ paro 'pi svīkāryo heyaḥ svo 'py ahitaḥ punaḥ // SoKss_10,4.42 //",
  "GK21sokss_pu:22667": "krītvānyato 'pi mūlyena mārjāraḥ poṣyate hitaḥ /",
  "GK21sokss_pu:22668": "ahito hanyate yatnādgṛhajāto 'pi mūṣakaḥ // SoKss_10,4.43 //",
  "GK21sokss_pu:22669": "śrotavyaṃ ca hitaiṣibhyo bhṛtyebhyo bhūtimicchatā /",
  "GK21sokss_pu:22670": "apṛṣṭair api kartavyaṃ taiś ca kāle hitaṃ prabhoḥ // SoKss_10,4.44 //",
  "GK21sokss_pu:22671": "tadviśvasiṣi ceddeva na kupyasi na nihnuṣe /",
  "GK21sokss_pu:22672": "pṛcchāmi tadahaṃ kiṃcinna codvegaṃ karoṣi cet // SoKss_10,4.45 //",
  "GK21sokss_pu:22673": "evaṃ damanakenoktaḥ siṃhaḥ piṅgalako 'bravīt /",
  "GK21sokss_pu:22674": "viśvāsārho 'si bhakto 'si tanniḥśaṅkaṃ tvayocyatām // SoKss_10,4.46 //",
  "GK21sokss_pu:22675": "iti piṅgalakenokte 'vocaddamanako 'tha saḥ /",
  "GK21sokss_pu:22676": "deva pānīyapānārthaṃ tṛṣito gatavānasi // SoKss_10,4.47 //",
  "GK21sokss_pu:22677": "tadapītajalaḥ kiṃ tvamāgato vimanā iva /",
  "GK21sokss_pu:22678": "etattadvacanaṃ śrutvā sa mṛgenro vyacintayat // SoKss_10,4.48 //",
  "GK21sokss_pu:22679": "lakṣito 'smyamunā tatkiṃ bhaktasyāsya nigūhyate /",
  "GK21sokss_pu:22680": "ityālocyābravīttaṃ sa śṛṇu gopyaṃ na te 'sti me // SoKss_10,4.49 //",
  "GK21sokss_pu:22681": "jalapārśvagatenātra nādo 'pūrvaḥ śruto mayā /",
  "GK21sokss_pu:22682": "sa cāsmadadhikasyogro jāne sattvasya kasyacit // SoKss_10,4.50 //",
  "GK21sokss_pu:22683": "bhāvyaṃ śabdānurūpeṇa prāyeṇa prāṇinā yataḥ /",
  "GK21sokss_pu:22684": "prajāpatervicitro hi prāṇisargo 'dhikādhikaḥ // SoKss_10,4.51 //",
  "GK21sokss_pu:22685": "tena ceha praviṣṭena na śarīraṃ na me vanam /",
  "GK21sokss_pu:22686": "tasmādito mayānyatra gantavyaṃ kānane kva cit // SoKss_10,4.52 //",
  "GK21sokss_pu:22687": "iti vādinamāha sma siṃhaṃ damanako 'tha tam /",
  "GK21sokss_pu:22688": "śūraḥ sanniyatā deva kiṃ vanaṃ tyaktumicchasi // SoKss_10,4.53 //",
  "GK21sokss_pu:22689": "jalena bhajyate setuḥ snehaḥ karṇejapena tu /",
  "GK21sokss_pu:22690": "arakṣaṇena mantraś ca śabdamātreṇa kātaraḥ // SoKss_10,4.54 //",
  "GK21sokss_pu:22691": "yantrādiśabdās te te hi bhavanty eva bhayaṃkarāḥ /",
  "GK21sokss_pu:22692": "paramārtham avijñāya na bhetavyam ataḥ prabho // SoKss_10,4.55 //",
  "GK21sokss_pu:22693": "tathā ca bherīgomāyukatheyaṃ śrūyatāṃ tvayā /",
  "GK21sokss_pu:22694": "ko'pi kvāpi vanoddeśe gomāyur abhavat purā // SoKss_10,4.56 //",
  "GK21sokss_pu:22695": "sa bhakṣyārthī bhramanvṛttayuddhāṃ prāpya bhuvaṃ dhvanim /",
  "GK21sokss_pu:22696": "gambhīramekataḥ śrutvā bhīto dṛṣṭiṃ tato dadau // SoKss_10,4.57 //",
  "GK21sokss_pu:22697": "tatrādṛṣṭacarāṃ bherīmapaśyatpatitasthitām /",
  "GK21sokss_pu:22698": "kimīdṛśo 'yaṃ prāṇī syātko 'pyevaṃrūpaśabdakṛt // SoKss_10,4.58 //",
  "GK21sokss_pu:22699": "iti saṃcintayandṛṣṭvā niḥspandāṃ tām upāgataḥ /",
  "GK21sokss_pu:22700": "yāvat paśyati tāvat sa nāyaṃ prāṇītyabudhyata // SoKss_10,4.59 //",
  "GK21sokss_pu:22701": "vātavellaccharastambahatacarmapuṭodbhavam /",
  "GK21sokss_pu:22702": "śabdaṃ nirūpya tasyāṃ ca sa gomāyurjahau bhayam // SoKss_10,4.60 //",
  "GK21sokss_pu:22703": "syātkiṃcidbhakṣyamatrāntarity utpāṭya sa puṣkaram /",
  "GK21sokss_pu:22704": "praviśya vīkṣate yāvatkevale dārucasrmaṇī // SoKss_10,4.61 //",
  "GK21sokss_pu:22705": "taddeva śabdamātreṇa kiṃ bibhyati bhavādṛśāḥ /",
  "GK21sokss_pu:22706": "manyase yadi tattatra tadvijñātuṃ vrajāmy aham // SoKss_10,4.62 //",
  "GK21sokss_pu:22707": "ityūcivāndamanako gaccha śakto 'si cediti /",
  "GK21sokss_pu:22708": "gaditastena siṃhena sa yayau yamunātaṭam // SoKss_10,4.63 //",
  "GK21sokss_pu:22709": "tatra śabdānusāreṇa yāvat svairaṃ sa gacchati /",
  "GK21sokss_pu:22710": "tāvattṛṇāni khādantaṃ vṛṣabhaṃ taṃ dadarśa saḥ // SoKss_10,4.64 //",
  "GK21sokss_pu:22711": "upetya cāntikaṃ tasya kṛtvā tena ca saṃvidam /",
  "GK21sokss_pu:22712": "gatvā tasmai sa siṃhāya yathāvastu śaśaṃsa tat // SoKss_10,4.65 //",
  "GK21sokss_pu:22713": "mahokṣaḥ sa tvayā dṛṣṭaḥ saṃstavaś ca kṛto yadi /",
  "GK21sokss_pu:22714": "tadihānaya taṃ yuktyā tāvat paśyāmi kīdṛśaḥ // SoKss_10,4.66 //",
  "GK21sokss_pu:22715": "ity uktvā sa prahṛṣṭastaṃ siṃhaḥ piṅgalakas tataḥ /",
  "GK21sokss_pu:22716": "vṛṣasya prāhiṇottasya pārśvaṃ damanakaṃ punaḥ // SoKss_10,4.67 //",
  "GK21sokss_pu:22717": "ehyahvayati tuṣṭastvamasmatsvāmī mṛgādhipaḥ /",
  "GK21sokss_pu:22718": "iti gatvā damanakenoktaḥ sa vṛṣabho bhayāt // SoKss_10,4.68 //",
  "GK21sokss_pu:22719": "yadā na pratipede tattadā gatvā punarvanam /",
  "GK21sokss_pu:22720": "taṃ nijasvāminaṃ siṃhaṃ tasyābhayamadāpayat // SoKss_10,4.69 //",
  "GK21sokss_pu:22721": "etyābhayena cāśvāsya tataḥ saṃjīvakaṃ sa tam /",
  "GK21sokss_pu:22722": "vṛṣabhaṃ taṃ damanako 'naiṣītkesariṇo 'ntikam // SoKss_10,4.70 //",
  "GK21sokss_pu:22723": "sa cāgataṃ taṃ praṇataṃ dṛṣṭvā siṃhaḥ kṛtādaraḥ /",
  "GK21sokss_pu:22724": "uvācehaiva tiṣṭha tvaṃ matpārśve nirbhayo 'dhunā // SoKss_10,4.71 //",
  "GK21sokss_pu:22725": "tadeti tena tatrasthenāhṛtaḥ sa tathā kramāt /",
  "GK21sokss_pu:22726": "ukṣṇā yathānyavimukhas tadvaśo 'bhūt sa kesarī // SoKss_10,4.72 //",
  "GK21sokss_pu:22727": "tato damanako 'vādītkhinnaḥ karaṭakaṃ rahaḥ /",
  "GK21sokss_pu:22728": "paśya saṃjīvakahṛtaḥ svāmī nāvāmavekṣate // SoKss_10,4.73 //",
  "GK21sokss_pu:22729": "eka evāmiṣaṃ bhuṅkte na bhāgaṃ nau prayacchati /",
  "GK21sokss_pu:22730": "mūḍhabuddhiḥ prabhuścāyamukṣṇānenādya śikṣyate // SoKss_10,4.74 //",
  "GK21sokss_pu:22731": "kṛto mayaiva doṣo 'yaṃ yadetaṃ vṛṣamānayam /",
  "GK21sokss_pu:22732": "tat tathāhaṃ kariṣyāmi yathokṣāyaṃ vinaṅkṣyati // SoKss_10,4.75 //",
  "GK21sokss_pu:22733": "asthānavyasanāccāyaṃ nivartsyati yathā prabhuḥ /",
  "GK21sokss_pu:22734": "etaddamanakāc chrutvā vacaḥ karaṭako 'tha saḥ // SoKss_10,4.76 //",
  "GK21sokss_pu:22735": "sakhe na kartumadhunā śakṣyatyetadbhavānapi /",
  "GK21sokss_pu:22736": "tato damanako 'vādīcchakṣyāmi prajñayā dhruvam // SoKss_10,4.77 //",
  "GK21sokss_pu:22737": "na sa śaknoti kiṃ yasya prajñā nāpadi hīyate /",
  "GK21sokss_pu:22738": "tathā ca makarasyaitāṃ bakahantuḥ kathāṃ śṛṇu // SoKss_10,4.78 //",
  "GK21sokss_pu:22739": "āsīt ko'pi bakaḥ pūrvaṃ matsyāḍhye sarasi kva cit /",
  "GK21sokss_pu:22740": "matsyās tatra palāyanta tasya dṛṣṭipathādbhayāt // SoKss_10,4.79 //",
  "GK21sokss_pu:22741": "aprāpnuvaṃś ca mithyā tānsa matsyānabravīdbakaḥ /",
  "GK21sokss_pu:22742": "ihāgato matsyaghātī puruṣaḥ ko'pi jālavān // SoKss_10,4.80 //",
  "GK21sokss_pu:22743": "sa jālenācirād yuṣmān gṛhītvā nihaniṣyati /",
  "GK21sokss_pu:22744": "tat kurudhvaṃ mama vaco viśvāso vo 'sti cen mayi // SoKss_10,4.81 //",
  "GK21sokss_pu:22745": "astyekānte saraḥ svacchamajñātamiha dhīvaraiḥ /",
  "GK21sokss_pu:22746": "ete tatra nivāsārthaṃ nītvaikaikaṃ kṣipāmi vaḥ // SoKss_10,4.82 //",
  "GK21sokss_pu:22747": "tac chrutvā sabhayair ūce matsyaistair jaḍabuddhibhiḥ /",
  "GK21sokss_pu:22748": "evaṃ kuruṣva viśvastā vayaṃ tvayyakhilā iti // SoKss_10,4.83 //",
  "GK21sokss_pu:22749": "tato bakas tān ekaikaṃ matsyān nitvā śilātale /",
  "GK21sokss_pu:22750": "vinyasya bhakṣayām āsa sa bahūn vipralambhakaḥ // SoKss_10,4.84 //",
  "GK21sokss_pu:22751": "dṛṣṭvā mīnānnayantaṃ taṃ makarastatsarogataḥ /",
  "GK21sokss_pu:22752": "eko bakaṃ taṃ papraccha nayasi kva timīniti // SoKss_10,4.85 //",
  "GK21sokss_pu:22753": "tatas taṃ sa tadevāha bako matsyānuvāca yat /",
  "GK21sokss_pu:22754": "tena bhīto jhaṣo 'vocatsa mām apinayeti tam // SoKss_10,4.86 //",
  "GK21sokss_pu:22755": "so 'pi tanmāṃsagardhāndhabuddhirādāya taṃ bakaḥ /",
  "GK21sokss_pu:22756": "utpatya prāpayati tadyāvavadhyaśilātalam // SoKss_10,4.87 //",
  "GK21sokss_pu:22757": "tāvattajjagdhamīnāsthiśakalānyatra vīṣya saḥ /",
  "GK21sokss_pu:22758": "taṃ budhyate sma makaro bakaṃ viśvāsya bhakṣakam // SoKss_10,4.88 //",
  "GK21sokss_pu:22759": "tataḥ śilātalanyastamātras tasya sa tatkṣaṇam /",
  "GK21sokss_pu:22760": "bakasya makaro dhīmāṃścakartāvihvalaḥ śiraḥ // SoKss_10,4.89 //",
  "GK21sokss_pu:22761": "gatvā ca śeṣamatsyānāṃ yathāvatsa śaśaṃsa tat /",
  "GK21sokss_pu:22762": "te cāpy abhinanandustaṃ tuṣṭāḥ prāṇapradāyinam // SoKss_10,4.90 //",
  "GK21sokss_pu:22763": "prajñā nāma balaṃ tasmānniṣprajñasya balena kim /",
  "GK21sokss_pu:22764": "etāṃ ca siṃhāśaśayoḥ kathāmatrāparāṃ śṛṇu // SoKss_10,4.91 //",
  "GK21sokss_pu:22765": "abhūtkvāpi vane siṃha ekavīro 'parājitaḥ /",
  "GK21sokss_pu:22766": "sa ca yaṃ yaṃ dadarśātra sattvaṃ taṃ taṃ nyapātayat // SoKss_10,4.92 //",
  "GK21sokss_pu:22767": "tataḥ so 'bhyarthitaḥ sarvaiḥ saṃbhūyātra mṛgādibhiḥ /",
  "GK21sokss_pu:22768": "āhārāya tavaikaikaṃ preṣayāmo dine dine // SoKss_10,4.93 //",
  "GK21sokss_pu:22769": "sarvān no yugapaddhatvā svārthahāniṃ karoṣi kim /",
  "GK21sokss_pu:22770": "iti tadvacanaṃ siṃhaḥ sa tathety anvamanyata // SoKss_10,4.94 //",
  "GK21sokss_pu:22771": "tataḥ prāṇinamekaikaṃ tasminnanvahamaśnati /",
  "GK21sokss_pu:22772": "ekadā śaśakasyāgādvāra ekasya tatkṛte // SoKss_10,4.95 //",
  "GK21sokss_pu:22773": "sa sarvaiḥ preṣito gacchañ śaśo dhīmān acintayat /",
  "GK21sokss_pu:22774": "sa dhīro yo na saṃmoham āpatkāle 'pi gacchati // SoKss_10,4.96 //",
  "GK21sokss_pu:22775": "upasthite 'pi mṛtyau tadyuktiṃ tāvatkaromy aham /",
  "GK21sokss_pu:22776": "ityālocya sa taṃ siṃhaṃ vilambya śaśako 'bhyagāt // SoKss_10,4.97 //",
  "GK21sokss_pu:22777": "āgataṃ tu vilambena kesarī nijagāda saḥ /",
  "GK21sokss_pu:22778": "are velā vyatikrāntā mamāhāre kathaṃ tvayā // SoKss_10,4.98 //",
  "GK21sokss_pu:22779": "vadhādapyadhikaṃ kiṃ vā kartavyaṃ te mayā śaṭha /",
  "GK21sokss_pu:22780": "ity uktavantaṃ taṃ siṃhaṃ prahvaḥ sa śaśako 'bravīt // SoKss_10,4.99 //",
  "GK21sokss_pu:22781": "na me devāparādho 'yaṃ svavaśo nāhamadya yat /",
  "GK21sokss_pu:22782": "mārge vidhārya siṃhena dvitīyenojjhitaścirāt // SoKss_10,4.100 //",
  "GK21sokss_pu:22783": "tac chrutvāsphālya lāṅgūlaṃ siṃhaḥ krodhāruṇekṣaṇaḥ /",
  "GK21sokss_pu:22784": "so 'bravītko dvitīyo 'sau siṃho me darśyatāṃ tvayā // SoKss_10,4.101 //",
  "GK21sokss_pu:22785": "āgatya dṛśyatāṃ devety uktvā so 'pi nināya tam /",
  "GK21sokss_pu:22786": "tathety anvāgataṃ siṃhaṃ dūraṃ kūpāntikaṃ śaśaḥ // SoKss_10,4.102 //",
  "GK21sokss_pu:22787": "ihāntaḥsthaṃ sthitaṃ paśyety uktas tatra ca tena saḥ /",
  "GK21sokss_pu:22788": "śaśakena krudhā garjansiṃho 'ntaḥkūpamaikṣata // SoKss_10,4.103 //",
  "GK21sokss_pu:22789": "dṛṣṭvā svacche ca toye svaṃ pratibimbaṃ niśamya ca /",
  "GK21sokss_pu:22790": "svagarjitapratiravaṃ matvā tatrātigarjitam // SoKss_10,4.104 //",
  "GK21sokss_pu:22791": "pratisiṃhaṃ sa kopena tadvadhāya mṛgādhipaḥ /",
  "GK21sokss_pu:22792": "ātmānamakṣipastkūpe mūḍho 'traiva vyapādi ca // SoKss_10,4.105 //",
  "GK21sokss_pu:22793": "śaśaḥ sa prajñayottīrya mṛtyoruttārya cākhilān /",
  "GK21sokss_pu:22794": "mṛgān gatvā tad ākhyāya svavṛttaṃ tān anandayat // SoKss_10,4.106 //",
  "GK21sokss_pu:22795": "evaṃ prajñaiva paramaṃ balaṃ na tu parākramaḥ /",
  "GK21sokss_pu:22796": "yatprabhāveṇa nihataḥ śaśakenāpi kesarī // SoKss_10,4.107 //",
  "GK21sokss_pu:22797": "tadahaṃ sādhayāmyeva prajñayā svamabhīpsitam /",
  "GK21sokss_pu:22798": "evaṃ damanakenokte tūṣṇiṃ karaṭako 'bhavat // SoKss_10,4.108 //",
  "GK21sokss_pu:22799": "tato damanakaścāpi tasya piṅgalakasya saḥ /",
  "GK21sokss_pu:22800": "siṃhasya svaprabhorāsīdantike durmanā iva // SoKss_10,4.109 //",
  "GK21sokss_pu:22801": "pṛṣṭaś ca kāraṇaṃ tena tam uvāca janāntikam /",
  "GK21sokss_pu:22802": "buddhvā na yujyate tūṣṇīṃ sthātuṃ deva vadāmyataḥ // SoKss_10,4.110 //",
  "GK21sokss_pu:22803": "aniyukto 'pi ca brūyādyadīcchetsvāmino hitam /",
  "GK21sokss_pu:22804": "tadvihāyānyathābuddhiṃ madvijñaptimimāṃ śṛṇu // SoKss_10,4.111 //",
  "GK21sokss_pu:22805": "vṛṣaḥ saṃjīvako 'yaṃ tvāṃ hatvā rājyaṃ cikīrṣati /",
  "GK21sokss_pu:22806": "mantriṇā hi satānena tvaṃ bhīruriti niścitaḥ // SoKss_10,4.112 //",
  "GK21sokss_pu:22807": "dhunoti tvāṃ jighāṃsuś ca śṛṅgayugmaṃ nijāyudham /",
  "GK21sokss_pu:22808": "nirbhayā jīvatha sukhaṃ mayi rājñi tṛṇāśane // SoKss_10,4.113 //",
  "GK21sokss_pu:22809": "tadeta hanmo yuktyāmuṃ mṛgendraṃ māṃsabhojanam /",
  "GK21sokss_pu:22810": "āśvāsyopajapatyevaṃ prāṇinaś ca vane vane // SoKss_10,4.114 //",
  "GK21sokss_pu:22811": "tadetaṃ cintaya vṛṣaṃ nāstyasminsati śarma te /",
  "GK21sokss_pu:22812": "evaṃ damanakenoktaḥ sa taṃ piṅgalako 'bhyadhāt // SoKss_10,4.115 //",
  "GK21sokss_pu:22813": "balīvardo varāko 'yaṃ kiṃ kuryāttṛṇabhuṅmama /",
  "GK21sokss_pu:22814": "dattābhayaṃ kathaṃ hanyāmenaṃ ca śaraṇāgatam // SoKss_10,4.116 //",
  "GK21sokss_pu:22815": "etac chrutvā damanakaḥ prāha mā smaivamādiśa /",
  "GK21sokss_pu:22816": "yastulyaḥ kriyate rājñā na tadvacchrīḥ prasarpati // SoKss_10,4.117 //",
  "GK21sokss_pu:22817": "dvayor dattapadā sā ca tayor ucchritayoścalā /",
  "GK21sokss_pu:22818": "na śaknoti ciraṃ sthātuṃ dhruvamekaṃ vimuñcati // SoKss_10,4.118 //",
  "GK21sokss_pu:22819": "prabhuś ca yo hitaṃ dveṣṭi sevate cāhitaṃ sadā /",
  "GK21sokss_pu:22820": "sa varjanīyo vidvadbhir vaidyair duṣṭāturo yathā // SoKss_10,4.119 //",
  "GK21sokss_pu:22821": "apriyasya prathamataḥ pariṇāme hitasya ca /",
  "GK21sokss_pu:22822": "vaktā śrotā ca yatra syāttatra śrīḥ kurute padam // SoKss_10,4.120 //",
  "GK21sokss_pu:22823": "na śṛṇoti satāṃ mantram asatāṃ ca śṛṇoti yaḥ /",
  "GK21sokss_pu:22824": "acireṇa sa saṃprāpyaḥ vipadaṃ paritapyate // SoKss_10,4.121 //",
  "GK21sokss_pu:22825": "tad asmin ukṣṇi kaḥ snehas tava deva kim asya vā /",
  "GK21sokss_pu:22826": "druhyato 'bhayadānaṃ ca śaraṇāgatatā ca kā // SoKss_10,4.122 //",
  "GK21sokss_pu:22827": "kiṃ caitasya bhavetpārśve nityasaṃnihitasya goḥ /",
  "GK21sokss_pu:22828": "deva kītāḥ prajāyante te tanmūtrapurīṣayoḥ // SoKss_10,4.123 //",
  "GK21sokss_pu:22829": "te ced viśanti mattebhadantāghātavranāvṛte /",
  "GK21sokss_pu:22830": "śarīre bhavataḥ kiṃ na vṛttaḥ syād yuktito vadhaḥ // SoKss_10,4.124 //",
  "GK21sokss_pu:22831": "durjanaś cet svayaṃ dosaṃ vipaścin na karoti tat /",
  "GK21sokss_pu:22832": "utpatsyate sa tatsaṅgād atra ca śrūyatāṃ kathā // SoKss_10,4.125 //",
  "GK21sokss_pu:22833": "rājñaḥ kasyāpi śayane ciramāsīdalakṣitā /",
  "GK21sokss_pu:22834": "yūkā kutaścidāgatya nāmnā mandavisarpiṇī // SoKss_10,4.126 //",
  "GK21sokss_pu:22835": "akasmāt tatra copetya kuto 'pi pavaneritaḥ /",
  "GK21sokss_pu:22836": "viveśa śayanīyaṃ tat ṭiṭṭibho nāma matkuṇaḥ // SoKss_10,4.127 //",
  "GK21sokss_pu:22837": "mannivāsamimaṃ kasmādāgatastvaṃ vrajānyataḥ /",
  "GK21sokss_pu:22838": "iti mandavisarpiṇyā sa dṛṣṭvā jagade tayā // SoKss_10,4.128 //",
  "GK21sokss_pu:22839": "apītapūrvaṃ paśyāmi rajāsṛk tatprasīda me /",
  "GK21sokss_pu:22840": "dehīha vastum iti tām avādīt so 'pi ṭiṭṭibhaḥ // SoKss_10,4.129 //",
  "GK21sokss_pu:22841": "tato 'nurodhād āha sma sā taṃ yady evam āssva tat /",
  "GK21sokss_pu:22842": "kiṃ tvasya rājño nākāle daṃśo deyas tvayā sakhe // SoKss_10,4.130 //",
  "GK21sokss_pu:22843": "deyo 'sya daṃśaḥ suptasya ratiśaktasya vā laghu /",
  "GK21sokss_pu:22844": "tac chrutvā ṭiṭṭibhaḥ so 'tra tathety uktvā vyatiṣṭhata // SoKss_10,4.131 //",
  "GK21sokss_pu:22845": "naktaṃ śayyāsthitaṃ taṃ ca nṛpamāśu dadaṃśa saḥ /",
  "GK21sokss_pu:22846": "uttasthau ca tato rājā hā daṣṭo 'smīti sa bruvan // SoKss_10,4.132 //",
  "GK21sokss_pu:22847": "tataḥ palāyite tasmiṃstvaritaṃ matkuṇe śaṭhe /",
  "GK21sokss_pu:22848": "vicintya rājabhṛtyaiḥ sa labdhā yuktā vyapātyata // SoKss_10,4.133 //",
  "GK21sokss_pu:22849": "evaṃ ṭiṭṭibhasaṃparkānnaṣṭā mandavisarpiṇī /",
  "GK21sokss_pu:22850": "tatsaṃjīvakasaṃghas te na śivasya bhaviṣyati // SoKss_10,4.134 //",
  "GK21sokss_pu:22851": "na me pratyeṣi cettattvaṃ svayaṃ drakṣyasyupāgatam /",
  "GK21sokss_pu:22852": "śiro dhunānaṃ darpeṇa śṛṅgayoḥ śūlaśātayoḥ // SoKss_10,4.135 //",
  "GK21sokss_pu:22853": "ity uktvā vikṛtiṃ tena nīto damanakena saḥ /",
  "GK21sokss_pu:22854": "siṃhaḥ piṅgalakaścakre vadhyaṃ saṃjīvakaṃ hṛdi // SoKss_10,4.136 //",
  "GK21sokss_pu:22855": "labdhvā tasyāśayaṃ svair aṃ kṣaṇāddamanakas tataḥ /",
  "GK21sokss_pu:22856": "tasya saṃjīvakasyāgāt sa viṣaṇṇa ivāntikam // SoKss_10,4.137 //",
  "GK21sokss_pu:22857": "kimīdṛgasi kiṃ mitra śarīre kuśalaṃ tava /",
  "GK21sokss_pu:22858": "iti pṛṣṭaś ca tenātra vṛṣeṇa sa jagādatam // SoKss_10,4.138 //",
  "GK21sokss_pu:22859": "kiṃ sevakasya kuśalaṃ kaś ca rājñāṃ sadā priyaḥ /",
  "GK21sokss_pu:22860": "ko 'rthī na lāghavaṃ yātaḥ kaḥ kālasya na gocaraḥ // SoKss_10,4.139 //",
  "GK21sokss_pu:22861": "ity uktavantaṃ papraccha taṃ sa saṃjīvakaḥ punaḥ /",
  "GK21sokss_pu:22862": "kimudvigna ivaivaṃ tvaṃ vayasyādyocyatāmiti // SoKss_10,4.140 //",
  "GK21sokss_pu:22863": "tato damanako 'vādīcchṛṇu prītyā vadāmi te /",
  "GK21sokss_pu:22864": "mṛgarājo viruddho 'sau jātaḥ piṅgalako 'dya te // SoKss_10,4.141 //",
  "GK21sokss_pu:22865": "nirapekṣo 'sthirasneho hatvā tvāṃ bhoktumicchati /",
  "GK21sokss_pu:22866": "hiṃsraṃ paricchadaṃ cāsya paśyāmi prerakaṃ sadā // SoKss_10,4.142 //",
  "GK21sokss_pu:22867": "vaco damanakasyaitatsa pūrvapratyayādṛjuḥ /",
  "GK21sokss_pu:22868": "satyaṃ vicintya vṛṣabho vimanā nijagāda tam // SoKss_10,4.143 //",
  "GK21sokss_pu:22869": "dhiksevāpratipanno 'pi kṣudraḥ kṣudraparigrahaḥ /",
  "GK21sokss_pu:22870": "prabhurvair itvamevaiti tathā cemāṃ kathāṃ śṛṇu // SoKss_10,4.144 //",
  "GK21sokss_pu:22871": "āsīnmadotkaṭo nāma siṃhaḥ kvāpi vanāntare /",
  "GK21sokss_pu:22872": "trayastasyānugāścāsandvīpivāyasajambukāḥ // SoKss_10,4.145 //",
  "GK21sokss_pu:22873": "sa siṃho 'tra vane 'drākṣīdadṛṣṭacaramekadā /",
  "GK21sokss_pu:22874": "karabhaṃ sārthavibhraṣṭaṃ praviṣṭaṃ hāsanākṛtim // SoKss_10,4.146 //",
  "GK21sokss_pu:22875": "ko 'yaṃ prāṇīti sāścaryaṃ vadatyasminmṛgādhipe /",
  "GK21sokss_pu:22876": "uṣṭro 'yamiti vakti sma deśadraṣṭātra vāyasaḥ // SoKss_10,4.147 //",
  "GK21sokss_pu:22877": "tato dattābhayastena siṃhenānāyya kautukāt /",
  "GK21sokss_pu:22878": "uṣṭraḥ so 'nucarīkṛtya svāntike sthāpito 'bhavat // SoKss_10,4.148 //",
  "GK21sokss_pu:22879": "ekadā vraṇito 'svasthaḥ sa siṃho gajayuddhataḥ /",
  "GK21sokss_pu:22880": "upavāsān bahūṃś cakre svasthais taiḥ sahito 'nugaiḥ // SoKss_10,4.149 //",
  "GK21sokss_pu:22881": "tataḥ klāntaḥ sa bhakṣyārthaṃ bhramansiṃho 'navāpya tat /",
  "GK21sokss_pu:22882": "kiṃ kāryamityapṛcchattānuṣṭraṃ muktvānugānrahaḥ // SoKss_10,4.150 //",
  "GK21sokss_pu:22883": "te tamūcuḥ prabho vācyamasmābhir yuktamāpadi /",
  "GK21sokss_pu:22884": "uṣṭreṇa sākaṃ kiṃ sakhyaṃ kiṃ nāsāveva bhakṣyate // SoKss_10,4.151 //",
  "GK21sokss_pu:22885": "tṛṇāśī cāyamasmākaṃ bhakṣya evāmiṣāśinām /",
  "GK21sokss_pu:22886": "bahūnāmāmiṣasyārthe kiṃ caikastyajyate na kim // SoKss_10,4.152 //",
  "GK21sokss_pu:22887": "dattābhayaṃ kathaṃ hanmītyucyate prabhuṇā yadi /",
  "GK21sokss_pu:22888": "dāpayāmaḥ svavācā tadyuktyā tanumamuṃ vayam // SoKss_10,4.153 //",
  "GK21sokss_pu:22889": "ity ukte tair anujñātastena siṃhena vāyasaḥ /",
  "GK21sokss_pu:22890": "vadhāya saṃvidaṃ kṛtvā karabhaṃ tam abhāṣata // SoKss_10,4.154 //",
  "GK21sokss_pu:22891": "eṣa svāmī kṣudhākrānto 'py asmānvakti na kiṃcana /",
  "GK21sokss_pu:22892": "tadasyātmapradānoktyā priyaṃ kurmo yathā vayam // SoKss_10,4.155 //",
  "GK21sokss_pu:22893": "tathā tvam apikurvīthā yenāsau prīyate tvayi /",
  "GK21sokss_pu:22894": "ity ukto vāyasenoṣṭraḥ sādhustatpratyapadyata // SoKss_10,4.156 //",
  "GK21sokss_pu:22895": "upāyayau ca taṃ siṃha saha kākena tena saḥ /",
  "GK21sokss_pu:22896": "tataḥ kāko 'bravīddeva svāyattaṃ bhuṅkṣva māmimam // SoKss_10,4.157 //",
  "GK21sokss_pu:22897": "kiṃ tvayā svalpakāyenety ukte siṃhena jambukaḥ /",
  "GK21sokss_pu:22898": "māṃ bhuṅkṣvetyavadattaṃ ca sa tathaiva nirākarot // SoKss_10,4.158 //",
  "GK21sokss_pu:22899": "dvīpī tam abravīddeva māṃ bhuṅkṣveti tam apy asau /",
  "GK21sokss_pu:22900": "nābhuṅkta hariruṣṭro 'tha babhāṣe bhuṅkṣva māmiti // SoKss_10,4.159 //",
  "GK21sokss_pu:22901": "vākchalena sa tenaiva hatvā kṛtvā ca khaṇḍaśaḥ /",
  "GK21sokss_pu:22902": "uṣṭras tair bhakṣitaḥ sadyaḥ sasiṃhair vāyasādibhiḥ // SoKss_10,4.160 //",
  "GK21sokss_pu:22903": "evaṃ kenāpi piśunenaiṣa piṅgalako mayi /",
  "GK21sokss_pu:22904": "prerito 'kāraṇaṃ rājā pramāṇamadhunā vidhiḥ // SoKss_10,4.161 //",
  "GK21sokss_pu:22905": "gṛdhro 'pi hi varaṃ rājā sevyo haṃsaparicchadaḥ /",
  "GK21sokss_pu:22906": "na gṛdhraparivārastu haṃso 'pi kimutāparaḥ // SoKss_10,4.162 //",
  "GK21sokss_pu:22907": "etatsaṃjīvakāc chrutvāvādīddamanako 'nṛjuḥ /",
  "GK21sokss_pu:22908": "dhair yeṇa sādhyate sarvaṃ śṛṇu vacmyatra te kathām // SoKss_10,4.163 //",
  "GK21sokss_pu:22909": "ko 'yāsīṭṭiṭṭibhaḥ pakṣī sabhāryo vāridhestaṭe /",
  "GK21sokss_pu:22910": "dhṛtagarbhā sati bhāryā ṭiṭṭibhī nijagāda tam // SoKss_10,4.164 //",
  "GK21sokss_pu:22911": "ehi kvāpy anyato yāvaḥ prasūtāyā mameha hi /",
  "GK21sokss_pu:22912": "hared apatyāny ambhodhiḥ kadācid ayam ūrmibhiḥ // SoKss_10,4.165 //",
  "GK21sokss_pu:22913": "etadbhāryāvacaḥ śrutvā ṭiṭṭibhaḥ sa jagāda tām /",
  "GK21sokss_pu:22914": "na śaknoti mayā sākaṃ virodhaṃ kartumambudhiḥ // SoKss_10,4.166 //",
  "GK21sokss_pu:22915": "tac chrutvā ṭiṭṭibhī prāha maivaṃ kā te tulābdhinā /",
  "GK21sokss_pu:22916": "hitopadeśo 'nuṣṭheyo vināśaḥ prāpyate 'nyathā // SoKss_10,4.167 //",
  "GK21sokss_pu:22917": "tathā ca kambugrīvākhyaḥ kūrmaḥ kvāpi sarasy abhūt /",
  "GK21sokss_pu:22918": "tasyāstāṃ suhṛdau haṃsau nāmnā vikaṭasaṃkaṭau // SoKss_10,4.168 //",
  "GK21sokss_pu:22919": "ekadāvagrahakṣīṇajale sarasi tatra tau /",
  "GK21sokss_pu:22920": "haṃsavanyatsaro gantukāmau kūrmo jagāda saḥ // SoKss_10,4.169 //",
  "GK21sokss_pu:22921": "yuvāṃ yatrodyatau gantuṃ nayataṃ tatra māmapi /",
  "GK21sokss_pu:22922": "tac chrutvā tāvubhau haṃsau kūrmaṃ taṃ mittramūcatuḥ // SoKss_10,4.170 //",
  "GK21sokss_pu:22923": "saro dūrāddavīyastadyatrāvāṃ gantumudyatau /",
  "GK21sokss_pu:22924": "tatrāgantuṃ tavecchā cetkāryamasmadvacastvayā // SoKss_10,4.171 //",
  "GK21sokss_pu:22925": "asmaddhṛtāṃ gṛhītvaiva dantair yaṣṭiṃ divi vrajan /",
  "GK21sokss_pu:22926": "nirālāpo 'vatiṣṭhethā bhraṣṭo vyāpatsyase 'nyathā // SoKss_10,4.172 //",
  "GK21sokss_pu:22927": "tatheti tena dantāttayaṣṭinā saha tau nabhaḥ /",
  "GK21sokss_pu:22928": "kūrmeṇotpetaturhaṃsau prāntayor āttayaṣṭikau // SoKss_10,4.173 //",
  "GK21sokss_pu:22929": "kramāc ca tatsarobhyarṇaṃ prāptau tau kūrmahāriṇau /",
  "GK21sokss_pu:22930": "dadṛśustadadhovartinagarāśrayiṇo janāḥ // SoKss_10,4.174 //",
  "GK21sokss_pu:22931": "kimetannīyate citraṃ haṃsābhyāmiti tair janaiḥ /",
  "GK21sokss_pu:22932": "kriyamāṇaṃ kalakalaṃ sa kūrmaścapalo 'śṛṇot // SoKss_10,4.175 //",
  "GK21sokss_pu:22933": "kutaḥ kalakalo 'dhastād iti vaktrād vihāya tām /",
  "GK21sokss_pu:22934": "yaṣṭiṃ sa pṛcchan haṃsau tau bhraṣṭo jaghne janair bhuvi // SoKss_10,4.176 //",
  "GK21sokss_pu:22935": "evaṃ buddhicyuto naśyet kūrmo yaṣṭicyuto yathā /",
  "GK21sokss_pu:22936": "itthaṃ tayoktaṣ ṭiṭṭibhyā ṭiṭṭibhaḥ sa jagāda tām // SoKss_10,4.177 //",
  "GK21sokss_pu:22937": "satyam etat priye kiṃ tu tvam apy etāṃ kathāṃ śṛṇu /",
  "GK21sokss_pu:22938": "nadyantaḥsthe hṛde 'bhūvan kvāpi matsyāḥ purā trayaḥ // SoKss_10,4.178 //",
  "GK21sokss_pu:22939": "anāgatavidhātaikaḥ pratyutpannamatis tathā /",
  "GK21sokss_pu:22940": "tṛtīyo yadbhaviṣyaś ca trayas te sahacāriṇaḥ // SoKss_10,4.179 //",
  "GK21sokss_pu:22941": "te dāśānāṃ vaco jātu tena mārgeṇa gacchatām /",
  "GK21sokss_pu:22942": "aho asmin hrade matsyāḥ santīti kila śuśruvuḥ // SoKss_10,4.180 //",
  "GK21sokss_pu:22943": "tenāśaṅkya vadhaṃ dāśair nadīsrotaḥ praviśya saḥ /",
  "GK21sokss_pu:22944": "anāgatavidhātātha buddhimānanyato yayau // SoKss_10,4.181 //",
  "GK21sokss_pu:22945": "pratyutpannamatistvāsītsa tatraivāvikampitaḥ /",
  "GK21sokss_pu:22946": "ahaṃ pratividhāsyāmi bhayaṃ cedāpatediti // SoKss_10,4.182 //",
  "GK21sokss_pu:22947": "yanme bhaviṣyatītyāsīdyadbhaviṣyastu tatra saḥ /",
  "GK21sokss_pu:22948": "athāgatyākṣipañjālaṃ tatra me dhīvarā hrade // SoKss_10,4.183 //",
  "GK21sokss_pu:22949": "jālotkṣiptastu taiḥ sadyaḥ pratyutpannamatiḥ sudhīḥ /",
  "GK21sokss_pu:22950": "kṛtvā niṣpandamātmānaṃ tiṣṭhati sma mṛto yathā // SoKss_10,4.184 //",
  "GK21sokss_pu:22951": "svayaṃ mṛto 'yamiti teṣv aghnatsu timighātiṣu /",
  "GK21sokss_pu:22952": "patitvā sa nadīsrotasyagacchaddrutamanyataḥ // SoKss_10,4.185 //",
  "GK21sokss_pu:22953": "yadbhaviṣyas tu jālāntarudvartanavivartane /",
  "GK21sokss_pu:22954": "kurvan gṛhītvā nihato mandabuddhiḥ sa dhīvaraiḥ // SoKss_10,4.186 //",
  "GK21sokss_pu:22955": "tasmātpratividhāsye 'haṃ na yāsyāmyambudhair bhayāt /",
  "GK21sokss_pu:22956": "ity uktvā ṭiṭṭibho bhāryāṃ tatraivāsītsvanīḍake // SoKss_10,4.187 //",
  "GK21sokss_pu:22957": "tatrāśrauṣīdvacas tasya sāhaṃkāraṃ mahodadhiḥ /",
  "GK21sokss_pu:22958": "divasaiś ca prasūtā sā tadbhāryā tatra ṭiṭṭibhī // SoKss_10,4.188 //",
  "GK21sokss_pu:22959": "jahāra sa tato 'ṇḍāni tasyā jaladhirūrmiṇā /",
  "GK21sokss_pu:22960": "paśyāmi ṭiṭṭibho 'yaṃ me kiṃ kuryāditi kautukān // SoKss_10,4.189 //",
  "GK21sokss_pu:22961": "prāptaṃ tadetadvyasanaṃ yanmayoktamabhūttava /",
  "GK21sokss_pu:22962": "ityāha rudatī sā taṃ ṭiṭṭibhī ṭiṭṭibhaṃ patim // SoKss_10,4.190 //",
  "GK21sokss_pu:22963": "tataḥ sa ṭiṭṭibho dhīrastāṃ svabhāryām abhāṣata /",
  "GK21sokss_pu:22964": "paśyeha kiṃ karomyasya pāpasya jaladheraham // SoKss_10,4.191 //",
  "GK21sokss_pu:22965": "ity uktvā pakṣiṇaḥ sarvān saṃghāṭyoktaparābhavaḥ /",
  "GK21sokss_pu:22966": "gatvā taiḥ saha cakranda śaraṇaṃ garuḍaṃ prabhum // SoKss_10,4.192 //",
  "GK21sokss_pu:22967": "abdhināṇḍāpahāreṇa vayaṃ nāthe sati tvayi /",
  "GK21sokss_pu:22968": "anāthavatparābhūtā ityūcustaṃ ca te khagāḥ // SoKss_10,4.193 //",
  "GK21sokss_pu:22969": "tataḥ kruddhena tārkṣyeṇa vijñapto harirambudhim /",
  "GK21sokss_pu:22970": "āgneyāstreṇa saṃśoṣya ṭiṭṭibhāṇḍānyadāpayat // SoKss_10,4.194 //",
  "GK21sokss_pu:22971": "tasmād atyaktadhair yeṇa bhāvyam āpadi dhīmatā /",
  "GK21sokss_pu:22972": "upasthitam idānīm tu yuddhaṃ piṅgalakena te // SoKss_10,4.195 //",
  "GK21sokss_pu:22973": "yadaivotkṣiptalāṅgūlaś caturbhiś caraṇaiḥ samam /",
  "GK21sokss_pu:22974": "utthāsyati sa te vidyāḥ prajihīrṣuṃ tadaiva tam // SoKss_10,4.196 //",
  "GK21sokss_pu:22975": "sajjo nataśirā bhūtvā śṛṅgābhyām udare ca tam /",
  "GK21sokss_pu:22976": "hatvābhipatitaṃ kuryāḥ kīrṇāntranikaraṃ ripum // SoKss_10,4.197 //",
  "GK21sokss_pu:22977": "evam uktvā damanakaḥ saṃjīvakavṛṣaṃ sa tam /",
  "GK21sokss_pu:22978": "gatvā karaṭakāyobhau siddhabhedau śaśaṃsa tau // SoKss_10,4.198 //",
  "GK21sokss_pu:22979": "tataḥ saṃjīvakaḥ prāyācchanaiḥ piṅgalakāntikam /",
  "GK21sokss_pu:22980": "jijñāsuriṅgitākāraiścittaṃ tasya mṛgaprabhoḥ // SoKss_10,4.199 //",
  "GK21sokss_pu:22981": "dadarśotkṣiptalāṅgūlaṃ yuyutsuṃ taṃ samāṅghrikam /",
  "GK21sokss_pu:22982": "siṃhaṃ siṃho 'py apaśyattaṃ śaṅkoddhūtasvamastakam // SoKss_10,4.200 //",
  "GK21sokss_pu:22983": "tataḥ prāharadutpatya sa siṃho 'sminvṛṣe nakhaiḥ /",
  "GK21sokss_pu:22984": "vṛṣo 'pi tasmiñ śṛṅgābhyaṃ prāvartiṣṭāhavas tayoḥ // SoKss_10,4.201 //",
  "GK21sokss_pu:22985": "tac ca dṛṣṭvā damanakaṃ sādhuḥ karaṭako 'bravīt /",
  "GK21sokss_pu:22986": "kiṃ svārthasiddhyai vyasanaṃ prabhorutpāditaṃ tvayā // SoKss_10,4.202 //",
  "GK21sokss_pu:22987": "saṃpatprajānutāpena maittrī śāṭhyena kāminī /",
  "GK21sokss_pu:22988": "pāruṣyeṇāhṛtā mittra na cirasthāyinī bhavet // SoKss_10,4.203 //",
  "GK21sokss_pu:22989": "alaṃ vā yo bahu brūte hitavākyāvamāninaḥ /",
  "GK21sokss_pu:22990": "sa tasmāllabhate doṣaṃ kapeḥ sūcīmukho yathā // SoKss_10,4.204 //",
  "GK21sokss_pu:22991": "pūrvamāsanvane kvāpi vānarā yūthacāriṇaḥ /",
  "GK21sokss_pu:22992": "te śīte jātu khadyotaṃ dṛṣṭvāgniriti menire // SoKss_10,4.205 //",
  "GK21sokss_pu:22993": "tasmiṃś ca tṛṇaparṇāni vinyasyāṅgamatāpayan /",
  "GK21sokss_pu:22994": "ekastu teṣāṃ khadyotamadhamattaṃ mukhānilaiḥ // SoKss_10,4.206 //",
  "GK21sokss_pu:22995": "taddṛṣṭvā tatra taṃ prāha pakṣī sūcimukhābhidhaḥ /",
  "GK21sokss_pu:22996": "naiṣo 'gnireṣa khadyoto mā kleśamanubhūriti // SoKss_10,4.207 //",
  "GK21sokss_pu:22997": "tac chrutvāpy anivṛttaṃ taṃ pakṣī so 'bhyetya vṛkṣataḥ /",
  "GK21sokss_pu:22998": "nyavārayad yan nirbandhāt kapis tena cukopa saḥ // SoKss_10,4.208 //",
  "GK21sokss_pu:22999": "kṣiptayā śilayā taṃ ca sūcīmukham acūrṇayat /",
  "GK21sokss_pu:23000": "tasmān na tasya vaktavyaṃ yaḥ kuryān na hitaṃ vacaḥ // SoKss_10,4.209 //",
  "GK21sokss_pu:23001": "ataḥ kiṃ vacmi doṣāya bhedastāvatkṛtastvayā /",
  "GK21sokss_pu:23002": "duṣṭayā kriyate yac ca buddhyā tan na śubhaṃ bhavet // SoKss_10,4.210 //",
  "GK21sokss_pu:23003": "tathā cābhavatāṃ pūrvaṃ bhrātarau dvau vaṇiksutau /",
  "GK21sokss_pu:23004": "dharmabuddhis tathā duṣṭabuddhiḥ kvacana pattane // SoKss_10,4.211 //",
  "GK21sokss_pu:23005": "tāvarthārthaṃ piturgehādgatvā deśāntaraṃ saha /",
  "GK21sokss_pu:23006": "kathaṃcitsvarṇadīnārasahasradvayamāpatuḥ // SoKss_10,4.212 //",
  "GK21sokss_pu:23007": "tad gṛhītvā svanagaraṃ punar ājagmatuś ca tau /",
  "GK21sokss_pu:23008": "vṛkṣamūle ca dīnārān bhūtale tān nicakhnatuḥ // SoKss_10,4.213 //",
  "GK21sokss_pu:23009": "śatamekaṃ gṛhītvā ca dīnārāṇāṃ vibhajya ca /",
  "GK21sokss_pu:23010": "parasparaṃ samāṃśena tasthatuḥ pitṛveśmani // SoKss_10,4.214 //",
  "GK21sokss_pu:23011": "ekadā duṣṭabuddhiḥ sa gatvā tarutalāttataḥ /",
  "GK21sokss_pu:23012": "eka evāgrahītsvair aṃ dīnārāṃstānasadvyayī // SoKss_10,4.215 //",
  "GK21sokss_pu:23013": "māsamātre gate taṃ ca dharmabuddhim uvāca saḥ /",
  "GK21sokss_pu:23014": "ehyārya vibhajāvastāndīnārānasti me vyayaḥ // SoKss_10,4.216 //",
  "GK21sokss_pu:23015": "tac chrutva dharmabuddhistāṃ gatvā bhūmiṃ tatheti saḥ /",
  "GK21sokss_pu:23016": "cakhāna tenaiva samaṃ dīnārānyatra tānnyadhāt // SoKss_10,4.217 //",
  "GK21sokss_pu:23017": "saṃprāptā na yadā te ca dīnārāḥ svātakāttataḥ /",
  "GK21sokss_pu:23018": "tadā sa duṣṭabuddhistaṃ dharmabuddhiṃ śaṭho 'bravīt // SoKss_10,4.218 //",
  "GK21sokss_pu:23019": "nītāste bhavatā tanme svamardhaṃ dīyatāmiti /",
  "GK21sokss_pu:23020": "na te nītā mayā nītāstvayetyāha sma taṃ ca saḥ // SoKss_10,4.219 //",
  "GK21sokss_pu:23021": "evaṃ pravṛtte kalahe so 'śmanātāḍayac chiraḥ /",
  "GK21sokss_pu:23022": "duṣṭabuddhī rājakulaṃ dharmabuddhiṃ nināya ca // SoKss_10,4.220 //",
  "GK21sokss_pu:23023": "tatroktasvasvapakṣau tāvanāsāditanirṇayaiḥ /",
  "GK21sokss_pu:23024": "sthāpitāvā dinaccedamubhau rājādhikāribhiḥ // SoKss_10,4.221 //",
  "GK21sokss_pu:23025": "yasya mūle nyadhīyanta dīnārāste vanaspateḥ /",
  "GK21sokss_pu:23026": "sa sākṣī vakti yannītāste 'munā dharmabuddhinā // SoKss_10,4.222 //",
  "GK21sokss_pu:23027": "ity uvācātha tānduṣṭabuddhī rājādhikāriṇaḥ /",
  "GK21sokss_pu:23028": "prakṣyāmastarhi taṃ prātarityūcuste 'tivismitāḥ // SoKss_10,4.223 //",
  "GK21sokss_pu:23029": "tatas tair dharmabuddhiś ca duṣṭabuddhiś ca tāv ubhau /",
  "GK21sokss_pu:23030": "dattapratibhuvau muktau vibhinnau jagmatur gṛham // SoKss_10,4.224 //",
  "GK21sokss_pu:23031": "duṣṭabuddhistu vastūktvā dattvārthaṃ pitaraṃ rahaḥ /",
  "GK21sokss_pu:23032": "bhava me vṛkṣagarbhāntaḥ sthitvā sākṣītyabhāṣata // SoKss_10,4.225 //",
  "GK21sokss_pu:23033": "bāḍhamity uktavantaṃ ca nītvā mahati koṭare /",
  "GK21sokss_pu:23034": "niveśya taṃ tarau tatra rātrau sa gṛhamāyayau // SoKss_10,4.226 //",
  "GK21sokss_pu:23035": "prātaś ca rājādhikṛtaiḥ saha tau bhrātarau tarum /",
  "GK21sokss_pu:23036": "gatvā papracchatuḥ kastāndīnārānnītavāniti // SoKss_10,4.227 //",
  "GK21sokss_pu:23037": "dīnāradharmabuddhistānnītavāniti sa sphuṭam /",
  "GK21sokss_pu:23038": "tadvṛkṣakoṭarāntaḥsthastato 'bhāṣata tatpitā // SoKss_10,4.228 //",
  "GK21sokss_pu:23039": "tadasaṃbhāvyamākarṇya niścitaṃ duṣṭabuddhinā /",
  "GK21sokss_pu:23040": "atrāntaḥ sthāpitaḥ ko 'pīty uktvādhikṛtakāś ca te // SoKss_10,4.229 //",
  "GK21sokss_pu:23041": "tarugarbhe dudurdhūmaṃ yenādhmātaḥ sa niḥsaran /",
  "GK21sokss_pu:23042": "nipatyādhogataḥ kṣmāyāṃ duṣṭabuddhipitā mṛtaḥ // SoKss_10,4.230 //",
  "GK21sokss_pu:23043": "taddṛṣṭvā vastu buddhvā ca rājādhikṛtakaiḥ sa taiḥ /",
  "GK21sokss_pu:23044": "dāpito duṣṭabuddhistāndīnārāndharmabuddhaye // SoKss_10,4.231 //",
  "GK21sokss_pu:23045": "nikṛttahastajihvaś ca taiḥ sa nirvāsitas tataḥ /",
  "GK21sokss_pu:23046": "duṣṭabuddhiryathārthākhyo dharmabuddhiś ca mānitaḥ // SoKss_10,4.232 //",
  "GK21sokss_pu:23047": "evamanyāyyayā buddhyā kṛtaṃ karmāśubhāvaham /",
  "GK21sokss_pu:23048": "tasmāttannyāyyayā kuryādbakenāheḥ kṛtaṃ yathā // SoKss_10,4.233 //",
  "GK21sokss_pu:23049": "pūrvaṃ bakasya kasyāpi jātaṃ jātamabhakṣayat /",
  "GK21sokss_pu:23050": "bhujago 'patyamāgatya sa saṃtepe tato bakaḥ // SoKss_10,4.234 //",
  "GK21sokss_pu:23051": "jhaṣopadeśāt tenātha bakena nakulālayāt /",
  "GK21sokss_pu:23052": "āruhyāhibilaṃ yāvan matsyamāṃsaṃ vyakīryata // SoKss_10,4.235 //",
  "GK21sokss_pu:23053": "nirgatya nakulastac ca khādaṃstadanusārataḥ /",
  "GK21sokss_pu:23054": "dṛṣṭvā bilaṃ praviṣṭastaṃ sāpatyamavadhīdahim // SoKss_10,4.236 //",
  "GK21sokss_pu:23055": "evaṃ bhavatyupāyena kāryamanyac ca me śṛṇu /",
  "GK21sokss_pu:23056": "āsīt ko'pi tulāśeṣaḥ pitryārthātprāgvaṇiksutaḥ // SoKss_10,4.237 //",
  "GK21sokss_pu:23057": "ayaḥpalasahasreṇa ghaṭitāṃ tāṃ tulāṃ ca saḥ /",
  "GK21sokss_pu:23058": "kasyāpi vaṇijo has te nyasya deśāntaraṃ yayau // SoKss_10,4.238 //",
  "GK21sokss_pu:23059": "āgataś ca tato yāvattasmānmṛgayate tulām /",
  "GK21sokss_pu:23060": "ākhubhir bhakṣitā seti tāvattaṃ so 'bravīdvaṇik // SoKss_10,4.239 //",
  "GK21sokss_pu:23061": "satyaṃ susvādu tallohaṃ tena jagdhaṃ tadākhubhiḥ /",
  "GK21sokss_pu:23062": "iti so 'pi tam āha sma vaṇikputro hasan hṛdi // SoKss_10,4.240 //",
  "GK21sokss_pu:23063": "prārthayām āsa ca tato vaṇijo 'smātsa bhojanam /",
  "GK21sokss_pu:23064": "so 'pi saṃtuṣya tattasmai pradātuṃ pratyapadyata // SoKss_10,4.241 //",
  "GK21sokss_pu:23065": "tataḥ sa saha kṛtvāsya vaṇijaḥ putramarbhakam /",
  "GK21sokss_pu:23066": "snātuṃ vaṇiksutaḥ prāyāddattāmalakamātrakam // SoKss_10,4.242 //",
  "GK21sokss_pu:23067": "snātvārbhakaṃ taṃ nikṣipya guptaṃ kvāpi suhṛdgṛhe /",
  "GK21sokss_pu:23068": "eka evāyayau tasya sa dhīmānvaṇijo gṛham // SoKss_10,4.243 //",
  "GK21sokss_pu:23069": "arbhakaḥ kva sa ityevaṃ pṛcchantaṃ vaṇijaṃ ca tam /",
  "GK21sokss_pu:23070": "śyenena so 'rbhako nītaḥ khānnipatyetyuvāca saḥ // SoKss_10,4.244 //",
  "GK21sokss_pu:23071": "chādito me tvayā putra iti kruddhena tena ca /",
  "GK21sokss_pu:23072": "nītaḥ sa vaṇijā rājakule 'pyāha sma tat tathā // SoKss_10,4.245 //",
  "GK21sokss_pu:23073": "asaṃbhāvyamidaṃ śyeno nayetkathamivārbhakam /",
  "GK21sokss_pu:23074": "iti sabhyaiś ca tatrokte vaṇikputro jagāda saḥ // SoKss_10,4.246 //",
  "GK21sokss_pu:23075": "mūṣakair bhakṣyate lauhī deśe yatra mahātulā /",
  "GK21sokss_pu:23076": "tatra dvipam api śyeno nayet kiṃ punar arbhakam // SoKss_10,4.247 //",
  "GK21sokss_pu:23077": "tac chrutvā kautukātpṛṣṭavṛttāntais tasya dāpitā /",
  "GK21sokss_pu:23078": "sabhyaistulā sā tenāpi sa ānīyārpito 'rbhakaḥ // SoKss_10,4.248 //",
  "GK21sokss_pu:23079": "ity upāyena ghaṭayantyabhīṣṭaṃ buddhiśālinaḥ /",
  "GK21sokss_pu:23080": "tvayā tu sāhasenaiva saṃdehe prāpitaḥ prabhuḥ // SoKss_10,4.249 //",
  "GK21sokss_pu:23081": "etatkaraṭakāc chrutvāvādīddamanako hasan /",
  "GK21sokss_pu:23082": "maivaṃ kimukṣayuddhe 'sti siṃhasya jayasaṃśayaḥ // SoKss_10,4.250 //",
  "GK21sokss_pu:23083": "mattebhadaśanāghātaghanavraṇavibhūṣaṇaḥ /",
  "GK21sokss_pu:23084": "kva kesarī kva dāntaś ca pratodakṣatavigrahaḥ // SoKss_10,4.251 //",
  "GK21sokss_pu:23085": "ityādi jalpato yāvajjambukau tau parasparam /",
  "GK21sokss_pu:23086": "tāvat saṃjīvakavṛṣaṃ yuddhe piṅgalako 'bravīt // SoKss_10,4.252 //",
  "GK21sokss_pu:23087": "tasmin hate sa kila piṅgalakasya tasya pārśve samaṃ karaṭakena mṛgādhipasya /",
  "GK21sokss_pu:23088": "tasthau tato damanako muditaś cirāya mantritvam apratihataṃ samavāpya bhūyaḥ // SoKss_10,4.253 //",
  "GK21sokss_pu:23089": "iti naravāhanadatto nītimato buddhivibhavasaṃpannām /",
  "GK21sokss_pu:23090": "mantrivarādgomukhataḥ śrutvā citrāṃ kathāṃ jaharṣa bhṛśam // SoKss_10,4.254 //",
  "GK21sokss_pu:23091": "iti mahākaviśrīsomadevabhaṭṭaviracite kathāsaritsāgare śaktiyaśolambake caturthas taraṅgaḥ /",
  "GK21sokss_pu:23092": "pañcamas taraṅgaḥ /",
  "GK21sokss_pu:23093": "tataḥ śaktiyaśaḥ sotkaṃ gomukhaḥ sa vinodayan /",
  "GK21sokss_pu:23094": "naravāhanadattaṃ taṃ mantrī punar abhāṣata // SoKss_10,5.1 //",
  "GK21sokss_pu:23095": "śrutā prājñakathā deva tvayā mugdhakathāṃ śṛṇu /",
  "GK21sokss_pu:23096": "mugdhabuddhirabhūtkaścidāḍhyaśya vaṇijaḥ sutaḥ // SoKss_10,5.2 //",
  "GK21sokss_pu:23097": "jagāma sa vaṇijyāyai kaṭāhadvīpamekadā /",
  "GK21sokss_pu:23098": "bhāṇḍamadhye ca tasyābhūnmahānagurusaṃcayaḥ // SoKss_10,5.3 //",
  "GK21sokss_pu:23099": "vikrītā parabhāṇḍasya na tasyāguru tatra tat /",
  "GK21sokss_pu:23100": "kaścijjagrāha tadvāsī jano vetti na tatra tat // SoKss_10,5.4 //",
  "GK21sokss_pu:23101": "kāṣṭhikebhyastato 'ṅgārāndṛṣṭvāpi krīṇato janān /",
  "GK21sokss_pu:23102": "sa kālāguru dagdhvā tadaṅgārānakarojjaḍaḥ // SoKss_10,5.5 //",
  "GK21sokss_pu:23103": "vikrīyāṅgāramūlyena tac cāgatya tato gṛham /",
  "GK21sokss_pu:23104": "tad eva kauśalaṃ śaṃsansa yayau lokahāsyatām // SoKss_10,5.6 //",
  "GK21sokss_pu:23105": "kathito 'gurudāhyeṣa śrūyatāṃ tilakārṣikaḥ /",
  "GK21sokss_pu:23106": "babhūva kaścid grāmīṇo bhūtaprāyaḥ kṛṣīvalaḥ // SoKss_10,5.7 //",
  "GK21sokss_pu:23107": "sa kadācit tilān bhṛṣṭān bhuktvā svādūn avetya tān /",
  "GK21sokss_pu:23108": "bhṛṣṭān evāvapadbhūrīṃs tādṛśotpattivāñchayā // SoKss_10,5.8 //",
  "GK21sokss_pu:23109": "bhṛṣṭeṣu teṣv ajāteṣu naṣṭārthaṃ taṃ jano 'hasat /",
  "GK21sokss_pu:23110": "tilakārṣika ukto 'sau jale 'gnikṣepakaṃ śṛṇu // SoKss_10,5.9 //",
  "GK21sokss_pu:23111": "mandabuddhirabhūtkaś citpumānniśi sa caikadā /",
  "GK21sokss_pu:23112": "prabhāte devatāpūjāṃ kariṣyannityacintayat // SoKss_10,5.10 //",
  "GK21sokss_pu:23113": "upayuktau mama snānadhūpādyarthaṃ jalānalau /",
  "GK21sokss_pu:23114": "sthāpayāmi tadekasthau tau śīghraṃ prāpnuyāṃ yathā // SoKss_10,5.11 //",
  "GK21sokss_pu:23115": "ityālocyāmbukumbhāntaḥ kṣiptvāgniṃ saṃviveśa saḥ /",
  "GK21sokss_pu:23116": "prātaś ca vīkṣate yāvadgato 'gnirnaṣṭamambu ca // SoKss_10,5.12 //",
  "GK21sokss_pu:23117": "aṅgāramaline toye dṛṣṭe tasyābhavanmukham /",
  "GK21sokss_pu:23118": "tādṛgeva sahāsasya lokasyāsītpunaḥ smitam // SoKss_10,5.13 //",
  "GK21sokss_pu:23119": "śrutastvayāgnikumbhākhyo nāsikāropaṇaṃ śṛṇu /",
  "GK21sokss_pu:23120": "babhūva kaś citpuruṣo mūrkho mūḍhamatiḥ kva cit // SoKss_10,5.14 //",
  "GK21sokss_pu:23121": "sa bhāryāṃ cipiṭaghrāṇāṃ guruṃ cottuṅganāsikam /",
  "GK21sokss_pu:23122": "dṛṣṭvā tasya prasuptasya nāsāṃ chittvāgrahīdguroḥ // SoKss_10,5.15 //",
  "GK21sokss_pu:23123": "gatvā ca nāsikāṃ chittvā bhāryāyāstāmaropayat /",
  "GK21sokss_pu:23124": "gurunāsāṃ mukhe tasyā na ca tatrāruroha sā // SoKss_10,5.16 //",
  "GK21sokss_pu:23125": "evaṃ bhāryāgurū tena cchinnanāsau kṛtāv ubhau /",
  "GK21sokss_pu:23126": "adhunā vanavāsī ca paśupālo niśāmyatām // SoKss_10,5.17 //",
  "GK21sokss_pu:23127": "paśupālo mahāmugdhaḥ ko 'pyāsīddhanavānvane /",
  "GK21sokss_pu:23128": "tasya dhūrtāḥ samāśritya mittratve bahavo 'milan // SoKss_10,5.18 //",
  "GK21sokss_pu:23129": "te taṃ jagadurāḍhyasya sutā nagaravāsinaḥ /",
  "GK21sokss_pu:23130": "tvatkṛte yācitāsmābhiḥ sā ca pitrā pratiśrutā // SoKss_10,5.19 //",
  "GK21sokss_pu:23131": "tac chrutvā sa dadau tuṣṭastebhyo 'rthaṃ taṃ ca te punaḥ /",
  "GK21sokss_pu:23132": "vivāhastava saṃpanna ityūcurdivasair gataiḥ // SoKss_10,5.20 //",
  "GK21sokss_pu:23133": "tataḥ sa sutarāṃ tuṣṭastebhyo bhūri dhanaṃ dadau /",
  "GK21sokss_pu:23134": "dinaiś ca taṃ vadanti sma putro jātastaveti te // SoKss_10,5.21 //",
  "GK21sokss_pu:23135": "nananda tena sarvaṃ ca mūḍhastebhyaḥ samarpya saḥ /",
  "GK21sokss_pu:23136": "putraṃ pratyutsuko 'smīti prārodīccāpare 'hani // SoKss_10,5.22 //",
  "GK21sokss_pu:23137": "rudaṃścādatta lokasya hāsaṃ dhūrtaiḥ sa vañcitaḥ /",
  "GK21sokss_pu:23138": "paśubhya iva saṃkrāntajaḍimā paśupālakaḥ // SoKss_10,5.23 //",
  "GK21sokss_pu:23139": "paśupālaḥ śruto deva śṛṇv alaṃkāralambakam /",
  "GK21sokss_pu:23140": "grāmyaḥ kaścit khanan bhūmiṃ prāpālaṃkaraṇaṃ mahat // SoKss_10,5.24 //",
  "GK21sokss_pu:23141": "rātrau rājakulāccaurair nītvā tatra niveśitam /",
  "GK21sokss_pu:23142": "yadgṛhītvā sa tatraiva bhāryāṃ tena vyabhūṣayat // SoKss_10,5.25 //",
  "GK21sokss_pu:23143": "babandha mekhalāṃ mūrdhni hāraṃ ca jaghanasthale /",
  "GK21sokss_pu:23144": "nūpurau karayostasyāḥ karṇayor api kaṅkaṇau // SoKss_10,5.26 //",
  "GK21sokss_pu:23145": "hasadbhiḥ khyāpitaṃ lokair buddhvā rājā jahāra tat /",
  "GK21sokss_pu:23146": "tasmātsvābharaṇaṃ taṃ tu paśuprāyaṃ mumoca saḥ // SoKss_10,5.27 //",
  "GK21sokss_pu:23147": "ukto 'laṃkaraṇo deva śṛṇu vacmyatha tūlikam /",
  "GK21sokss_pu:23148": "mūrkhaḥ kaś citpumāṃstūlavikrayāyāpaṇaṃ yayau // SoKss_10,5.28 //",
  "GK21sokss_pu:23149": "aśuddhamiti tattasya na jagrāhātra kaścana /",
  "GK21sokss_pu:23150": "tāvaddadarśa tatrāgnau hema niṣṭaptaśodhitam // SoKss_10,5.29 //",
  "GK21sokss_pu:23151": "svarṇakāreṇa vikrītaṃ gṛhītaṃ grāhakeṇa ca /",
  "GK21sokss_pu:23152": "tad dṛṣṭvāpi sa tattūlam icchañ śodhayituṃ jaḍaḥ // SoKss_10,5.30 //",
  "GK21sokss_pu:23153": "agnau cikṣepa dagdhe ca tasmiṃl loko jahāsa tam /",
  "GK21sokss_pu:23154": "śruto 'yaṃ tūliko devakharjūrīchedakaṃ śṛṇu // SoKss_10,5.31 //",
  "GK21sokss_pu:23155": "kecinmūrkhāḥ samāhūya nyayojyantādhikāribhiḥ /",
  "GK21sokss_pu:23156": "grāmyā rājakulādiṣṭaṃ kharjūrānayanaṃ prati // SoKss_10,5.32 //",
  "GK21sokss_pu:23157": "te dṛṣṭvaikā sukhagrāhyāṃ kharjūrapatitāṃ svataḥ /",
  "GK21sokss_pu:23158": "kharjūrīṃ tatra kharjūrīḥ sarvā grāme svake 'cchinan // SoKss_10,5.33 //",
  "GK21sokss_pu:23159": "patitāstāś ca kalitāśeṣakharjūrasaṃcayāḥ /",
  "GK21sokss_pu:23160": "utthāpyāropayāmāsurna caiṣāṃ siddhyati sma tat // SoKss_10,5.34 //",
  "GK21sokss_pu:23161": "tataś cānītakharjūrā ādṛtāropaṇena te /",
  "GK21sokss_pu:23162": "kharjūrīchedanaṃ buddhvā rājñā pratyuta daṇḍitāḥ // SoKss_10,5.35 //",
  "GK21sokss_pu:23163": "uktaḥ kharjūrahāso 'yaṃ nidhyālokanamucyate /",
  "GK21sokss_pu:23164": "nidhānadarśī kenāpi ko 'pyājahre mahībhujā // SoKss_10,5.36 //",
  "GK21sokss_pu:23165": "mā gātkvāpi palāyyāyamiti rājakumantriṇā /",
  "GK21sokss_pu:23166": "netre tasyodapāṭyetāṃ nidhānasthānadarśinaḥ // SoKss_10,5.37 //",
  "GK21sokss_pu:23167": "bhūlakṣaṇānyapaśyantaṃ gatāvapyagatau samam /",
  "GK21sokss_pu:23168": "andhaṃ dṛṣṭvā ca taṃ mantrī sa jaḍo jahase janaiḥ // SoKss_10,5.38 //",
  "GK21sokss_pu:23169": "nidhānālokanaṃ śrutvā śrūyatāṃ lavaṇāśanam /",
  "GK21sokss_pu:23170": "babhūva gahvaro grāmavāsī ko'pi jaḍaḥ pumān // SoKss_10,5.39 //",
  "GK21sokss_pu:23171": "sa mitreṇa gṛhaṃ jātu nīto nagaravāsinā /",
  "GK21sokss_pu:23172": "bhojito lavaṇasvādūnyannāni vyañjanāni ca // SoKss_10,5.40 //",
  "GK21sokss_pu:23173": "keneyaṃ svādutānnāderityapṛcchatsa gahvaraḥ /",
  "GK21sokss_pu:23174": "prādhānyāllavaṇeneti tenoce suhṛdā tadā // SoKss_10,5.41 //",
  "GK21sokss_pu:23175": "tadeva tarhi bhoktavyamity uktvā lavaṇasya saḥ /",
  "GK21sokss_pu:23176": "piṣṭasya muṣṭimādāya prakṣipyābhakṣayanmukhe // SoKss_10,5.42 //",
  "GK21sokss_pu:23177": "taccūrṇaṃ tasya durbuddheroṣṭhau śmaśrūṇi cālipat /",
  "GK21sokss_pu:23178": "hasatastu janasyātra mukhaṃ dhavalatāṃ yayau // SoKss_10,5.43 //",
  "GK21sokss_pu:23179": "lavaṇāśī śruto deva tvayā godohakaṃ śṛṇu /",
  "GK21sokss_pu:23180": "grāmyaḥ kaścidabhūnmugdho gaurekā tasya cābhavat // SoKss_10,5.44 //",
  "GK21sokss_pu:23181": "sā ca tasyāsnvahaṃ dhenuḥ payaḥ palaśataṃ dadau /",
  "GK21sokss_pu:23182": "kadāciccābhavattasya pratyāsannaḥ kilotsavaḥ // SoKss_10,5.45 //",
  "GK21sokss_pu:23183": "ekavāraṃ grahīṣyāmi payo 'syāḥ prājyamutsave /",
  "GK21sokss_pu:23184": "iti mūrkhaḥ sa naivaitāṃ masamātraṃ dudoha gām // SoKss_10,5.46 //",
  "GK21sokss_pu:23185": "prāptotsavaś ca yāvattāṃ dogdhi tāvat payo 'khilam /",
  "GK21sokss_pu:23186": "tattasyāśchinnamacchinnaṃ lokasya hasitaṃ tvabhūt // SoKss_10,5.47 //",
  "GK21sokss_pu:23187": "śruto godohako mūrkhaḥ śrūyatāmaparāvimau /",
  "GK21sokss_pu:23188": "khalatistāmrakumbhābhaśirāḥ kaś citpumānabhūt // SoKss_10,5.48 //",
  "GK21sokss_pu:23189": "vṛkṣamūlopaviṣṭaṃ taṃ taruṇaḥ kaścidaikṣata /",
  "GK21sokss_pu:23190": "āgato 'tra kapitthāni gṛhītvā kṣudhitaḥ pathā // SoKss_10,5.49 //",
  "GK21sokss_pu:23191": "sa kapitthena tattasya krīḍayātāḍayacchiraḥ /",
  "GK21sokss_pu:23192": "khalatiḥ so 'pi tatsehe na tasyovāca kiṃcana // SoKss_10,5.50 //",
  "GK21sokss_pu:23193": "tato 'nyaiḥ kramaśaḥ sarvaiḥ sa kapitthair atāḍayat /",
  "GK21sokss_pu:23194": "śiras tasya sa cātiṣṭatūṣṇīṃ rakte sravatyapi // SoKss_10,5.51 //",
  "GK21sokss_pu:23195": "sa ca niṣphalatāruṇyakṛtakrīḍāvicūrṇitaiḥ /",
  "GK21sokss_pu:23196": "vinā kapitthaiḥ kṣutklānto yayau mūrkhayuvā tataḥ // SoKss_10,5.52 //",
  "GK21sokss_pu:23197": "kapitthaiḥ svādubhiḥ kiṃ na sahe ghātāniti bruvan /",
  "GK21sokss_pu:23198": "sa khalvāṭo galadraktaśirā mūrkho yayau gṛham // SoKss_10,5.53 //",
  "GK21sokss_pu:23199": "mūrkhasāmrājyabaddhena paṭṭeneva vṛtaṃ śiraḥ /",
  "GK21sokss_pu:23200": "raktena tasya taddṛṣṭvā hasati sma na tatra kaḥ // SoKss_10,5.54 //",
  "GK21sokss_pu:23201": "evaṃ devopahāsyatvaṃ loke gacchantyabuddhayaḥ /",
  "GK21sokss_pu:23202": "labhante nārthasiddhiṃ ca pūjyante tu subuddhayaḥ // SoKss_10,5.55 //",
  "GK21sokss_pu:23203": "iti gomukhataḥ śrutvā mugdhahāsakathā imāḥ /",
  "GK21sokss_pu:23204": "naravāhanadattaḥ samutthāya vyadhitāhnikam // SoKss_10,5.56 //",
  "GK21sokss_pu:23205": "niśāgame punastena niyuktaścotsukena saḥ /",
  "GK21sokss_pu:23206": "gomukhaḥ kathayām āsa prajñāniṣṭhāmimāṃ kathām // SoKss_10,5.57 //",
  "GK21sokss_pu:23207": "abhūt kvāpi vanoddeśe mahāñ śālmalipādapaḥ /",
  "GK21sokss_pu:23208": "uvāsa laghupātīti kākas tatra kṛtālayaḥ // SoKss_10,5.58 //",
  "GK21sokss_pu:23209": "sa kadācitsvanīḍastho dadarśātra taroradhaḥ /",
  "GK21sokss_pu:23210": "jālahastaṃ salaguḍaṃ raudraṃ puruṣamāgatam // SoKss_10,5.59 //",
  "GK21sokss_pu:23211": "tataḥ sa vīkṣate yāvatkākastāvadvitatya saḥ /",
  "GK21sokss_pu:23212": "jālaṃ bhuvi vikīryātra vrīhīṃśchanno 'bhavatpumān // SoKss_10,5.60 //",
  "GK21sokss_pu:23213": "tāvac ca citragrīvākhyaḥ pārāvatapatir bhraman /",
  "GK21sokss_pu:23214": "tatrājagāma nabhasā pārāvataśatair vṛtaḥ // SoKss_10,5.61 //",
  "GK21sokss_pu:23215": "sa vrīhiprakaraṃ dṛṣṭvā jāle 'trāhāralipsayā /",
  "GK21sokss_pu:23216": "patitaḥ pāśanikarair baddho 'bhutsaparicchadaḥ // SoKss_10,5.62 //",
  "GK21sokss_pu:23217": "taddṛṣṭvā cānugānsarvāṃścitragrīvo jagāda saḥ /",
  "GK21sokss_pu:23218": "gṛhītvā cañcubhir jālaṃ khamutpatata vegataḥ // SoKss_10,5.63 //",
  "GK21sokss_pu:23219": "tatas tatheti te jālamādāyotpatya vegataḥ /",
  "GK21sokss_pu:23220": "kapotā nabhasā gantuṃ bhītāḥ prārebhir e 'khilāḥ // SoKss_10,5.64 //",
  "GK21sokss_pu:23221": "so 'pyutthāyordhvadṛgvigno lubdhakaḥ saṃnyavartata /",
  "GK21sokss_pu:23222": "nirbhayo 'tha jagādaitāṃścitragrīvo 'nuyāyinaḥ // SoKss_10,5.65 //",
  "GK21sokss_pu:23223": "manmittrasya hiraṇyasya mūṣakasyāntikaṃ drutam /",
  "GK21sokss_pu:23224": "vrajāmaḥ sa imān pāśāṃś chittvāsmān mocayiṣyati // SoKss_10,5.66 //",
  "GK21sokss_pu:23225": "ity uktvā so 'nugaiḥ sākaṃ gatvā tair jālakarṣibhiḥ /",
  "GK21sokss_pu:23226": "mūṣakasya biladvāraṃ prāpyākāśādavātarat // SoKss_10,5.67 //",
  "GK21sokss_pu:23227": "bho bho hiraṇya niryāhi citragrīvo 'hamāgataḥ /",
  "GK21sokss_pu:23228": "ityājuhāva taṃ tatra mūṣakaṃ sa kapotarāṭ // SoKss_10,5.68 //",
  "GK21sokss_pu:23229": "sa śrutvā dvāramārgeṇa dṛṣṭvā taṃ cāgataṃ tathā /",
  "GK21sokss_pu:23230": "suhṛdaṃ niryayāvākhustasmācchatamukhādbilāt // SoKss_10,5.69 //",
  "GK21sokss_pu:23231": "upetya pṛṣṭvā vṛttāntaṃ saṃbhramātso 'pi mūṣakaḥ /",
  "GK21sokss_pu:23232": "pārāvatapateḥ pāśānsānugasyācchinatsuhṛt // SoKss_10,5.70 //",
  "GK21sokss_pu:23233": "chinnapāśastamāmantrya mūṣakaṃ vacanaiḥ priyaiḥ /",
  "GK21sokss_pu:23234": "citragrīvaḥ khamutpatya yayau so 'nucaraiḥ saha // SoKss_10,5.71 //",
  "GK21sokss_pu:23235": "anvāgataḥ sa kāko 'tra laghupātī vilokya tat /",
  "GK21sokss_pu:23236": "bilapraviṣṭaṃ taddvāram āgatyovāca mūṣakam // SoKss_10,5.72 //",
  "GK21sokss_pu:23237": "laghupātīti kāko 'haṃ dṛṣṭvā tvāṃ mittravatsalam /",
  "GK21sokss_pu:23238": "mittratvāya vṛṇomīdṛgvipaduddharaṇakṣamam // SoKss_10,5.73 //",
  "GK21sokss_pu:23239": "tac chrutvābhyantarād dṛṣṭvā mūṣakas taṃ sa vāyasam /",
  "GK21sokss_pu:23240": "jagāda gaccha kā maittrī bhakṣyabhakṣakayor iti // SoKss_10,5.74 //",
  "GK21sokss_pu:23241": "tataḥ sa vāyaso 'vādīc chāntaṃ bhukte mama tvayi /",
  "GK21sokss_pu:23242": "tṛptiḥ kṣaṇaṃ syān mittre tu śaśvaj jīvitarakṣaṇam // SoKss_10,5.75 //",
  "GK21sokss_pu:23243": "ityādy uktvā saśapathaṃ kṛtvāśvāsaṃ ca tena saḥ /",
  "GK21sokss_pu:23244": "nirgatenākarot sakhyam ākhunā saha vāyasaḥ // SoKss_10,5.76 //",
  "GK21sokss_pu:23245": "sa māṃsapeśīr ānaiṣīd ākhuḥ śālikaṇān api /",
  "GK21sokss_pu:23246": "ekatra saha bhuñjānau tasthatus tāv ubhau sukham // SoKss_10,5.77 //",
  "GK21sokss_pu:23247": "ekadā ca sa kākas taṃ mittraṃ mūṣakam abravīt /",
  "GK21sokss_pu:23248": "ito 'vidūre mittrāsti vanamadhyagatā nadī // SoKss_10,5.78 //",
  "GK21sokss_pu:23249": "tasyāṃ mantharako nāma kūrmaścāsti suhṛnmama /",
  "GK21sokss_pu:23250": "tadarthaṃ yāmi tatsthānaṃ suprāpāmiṣabhojanam // SoKss_10,5.79 //",
  "GK21sokss_pu:23251": "kṛcchrātprāpya ihāhāro nityaṃ vyādhabhayaṃ ca me /",
  "GK21sokss_pu:23252": "ity uktavantaṃ taṃ kākaṃ mūṣako 'pi jagāda saḥ // SoKss_10,5.80 //",
  "GK21sokss_pu:23253": "sahaiva tarhi vatsyāmo naya tatraiva māmapi /",
  "GK21sokss_pu:23254": "mamāpyastīha nirvedo vakṣye tatraiva taṃ ca te // SoKss_10,5.81 //",
  "GK21sokss_pu:23255": "iti vādinam ādāya cañcvā taṃ sa hiraṇyakam /",
  "GK21sokss_pu:23256": "nabhasā laghupātī tad yayau vananadītaṭam // SoKss_10,5.82 //",
  "GK21sokss_pu:23257": "militvā saha kūrmeṇa tatra mantharakeṇa saḥ /",
  "GK21sokss_pu:23258": "kṛtāthithyena mittreṇa sa tasthau mūṣakānvitaḥ // SoKss_10,5.83 //",
  "GK21sokss_pu:23259": "kathāntare ca kūrmāya tasmai svāgamakāraṇasm /",
  "GK21sokss_pu:23260": "hiraṇyasakhyavṛttāntayuktaṃ kākaḥ śaśaṃsa saḥ // SoKss_10,5.84 //",
  "GK21sokss_pu:23261": "tataḥ sa kūrmas taṃ kṛtvā mittraṃ vāyasasaṃstutam /",
  "GK21sokss_pu:23262": "deśanirvāsanirvedahetuṃ papraccha mūṣakam // SoKss_10,5.85 //",
  "GK21sokss_pu:23263": "tato hiraṇyaḥ sa tayor ubhayoḥ kākakūrmayoḥ /",
  "GK21sokss_pu:23264": "śṛṇvatornijavṛttāntakathāmetāmavarṇayast // SoKss_10,5.86 //",
  "GK21sokss_pu:23265": "ahaṃ mahābile tatra nagarāsannavartini /",
  "GK21sokss_pu:23266": "vasanrājakulāddhāramānīyāsthāpayaṃ niśi // SoKss_10,5.87 //",
  "GK21sokss_pu:23267": "dṛśyamānena hāreṇa tena jātaujasaṃ ca mām /",
  "GK21sokss_pu:23268": "samarthamannāharaṇe mūṣakāḥ paryavārayan // SoKss_10,5.88 //",
  "GK21sokss_pu:23269": "atrāntare ca tatrāsītkaścidasmadbilāntike /",
  "GK21sokss_pu:23270": "parivrāṇmaṭhikāṃ kṛtvā nānābhikṣānnavṛttikaḥ // SoKss_10,5.89 //",
  "GK21sokss_pu:23271": "sa bhuktaśeṣaṃ bhikṣānnaṃ naktaṃ sthāpayati sma tat /",
  "GK21sokss_pu:23272": "bhikyabhāṇḍasthamullambya śaṅkau prātarjighatsayā // SoKss_10,5.90 //",
  "GK21sokss_pu:23273": "suptasyātra ca tasyāham bilenāntaḥ praviśya tat /",
  "GK21sokss_pu:23274": "dattordhvajhampo niḥśeṣamanaiṣaṃ pratiyāmini // SoKss_10,5.91 //",
  "GK21sokss_pu:23275": "kadācittatra tasyāgātsuhṛtpravrājako 'paraḥ /",
  "GK21sokss_pu:23276": "bhuktottaraṃ samaṃ tena kathāṃ rātrau sa cākarot // SoKss_10,5.92 //",
  "GK21sokss_pu:23277": "tāvannetuṃ pravṛtte 'nnaṃ mayi jarjarakeṇa saḥ /",
  "GK21sokss_pu:23278": "pravrāḍavādayaddattakarṇastadbhāṇḍakaṃ muhuḥ // SoKss_10,5.93 //",
  "GK21sokss_pu:23279": "kathamācchidya kimidaṃ karoṣīti sa tena ca /",
  "GK21sokss_pu:23280": "āgantunā parivrājā pṛṣṭaḥ pravrāṭ tam abravīt // SoKss_10,5.94 //",
  "GK21sokss_pu:23281": "iha me mūṣakaḥ śatrurutpanno 'tha sadaiva yaḥ /",
  "GK21sokss_pu:23282": "api dūrasthamutplutya nayatyannamito mama // SoKss_10,5.95 //",
  "GK21sokss_pu:23283": "taṃ trāsayāmi calayañjarjareṇānnabhājanam /",
  "GK21sokss_pu:23284": "ity uktavantaṃ pravrājaṃ parivrāṭ so 'paro 'bravīt // SoKss_10,5.96 //",
  "GK21sokss_pu:23285": "lobho nāmaiṣa jantūnāṃ doṣāyātra kathāṃ śṛṇu /",
  "GK21sokss_pu:23286": "tīrthāny ahaṃ bhraman prāpam ekaṃ nagaram ekadā // SoKss_10,5.97 //",
  "GK21sokss_pu:23287": "tatra caikasya viprasya nivāsāyāviśaṃ gṛham /",
  "GK21sokss_pu:23288": "sthite mayi sa vipraś ca vadati sma svagehinīm // SoKss_10,5.98 //",
  "GK21sokss_pu:23289": "kṛsaraṃ brāhmaṇakṛte parvaṇy adya pacer iti /",
  "GK21sokss_pu:23290": "kutas te nirdhanasyaitad ity avocac ca sāpi tam // SoKss_10,5.99 //",
  "GK21sokss_pu:23291": "tataḥ sa vipro 'vādīttāṃ priye kārye 'pi saṃcaye /",
  "GK21sokss_pu:23292": "nātisaṃcayadhīḥ kāryā śṛṇu cātra kathāmimām // SoKss_10,5.100 //",
  "GK21sokss_pu:23293": "vane kvāpi kṛtākheṭo vyādho yantritasāyakaḥ /",
  "GK21sokss_pu:23294": "prādāya māṃsaṃ dhanuṣi prādhāvatsūkaraṃ prati // SoKss_10,5.101 //",
  "GK21sokss_pu:23295": "tenaiva kāṇḍabiddhena nihataḥ potravikṣataḥ /",
  "GK21sokss_pu:23296": "sa vyapadyata taccātra dūrādaikṣata jambukaḥ // SoKss_10,5.102 //",
  "GK21sokss_pu:23297": "sa cāgatya kṣudhārto 'pi cikīrṣuḥ saṃcayāya tat /",
  "GK21sokss_pu:23298": "kroḍavyādhāmiṣātkiṃcinna cakhādātibhūyasaḥ // SoKss_10,5.103 //",
  "GK21sokss_pu:23299": "bhoktuṃ pravavṛte tattu gatvā dhanuṣi yatsthitam /",
  "GK21sokss_pu:23300": "tatkṣaṇaṃ coccaladyantraśaraviddho mamāra saḥ // SoKss_10,5.104 //",
  "GK21sokss_pu:23301": "tan nātisaṃcayaḥ kārya iti tena dvijena sā /",
  "GK21sokss_pu:23302": "bhāryoktā pratipadyaitat tilān prākṣipadātape // SoKss_10,5.105 //",
  "GK21sokss_pu:23303": "praviṣṭāyāṃ gṛhaṃ tasyāṃ prāśya śvā tān adūṣayat /",
  "GK21sokss_pu:23304": "tato na kṛṣarān etān kaścin mūlyādināgrahīt // SoKss_10,5.106 //",
  "GK21sokss_pu:23305": "tadevaṃ nopabhogāya lobhaḥ kleśāya kevalam /",
  "GK21sokss_pu:23306": "ity uktvā punarāha sma pravrāḍāgantuko 'tha saḥ // SoKss_10,5.107 //",
  "GK21sokss_pu:23307": "khanitramasti cettanme dīyatāṃ yāvadadya vaḥ /",
  "GK21sokss_pu:23308": "yuktyā nivārayāmyetaṃ mūṣakottham upadravam // SoKss_10,5.108 //",
  "GK21sokss_pu:23309": "tac chrutvā tannivāsī sa pravrāṭ tasmai khanitrakam /",
  "GK21sokss_pu:23310": "dadāvahaṃ ca cchannasthastaddṛṣṭvā prāviśaṃ bilam // SoKss_10,5.109 //",
  "GK21sokss_pu:23311": "tatastena khanitreṇa pravrāḍāgantuko 'tha saḥ /",
  "GK21sokss_pu:23312": "matsaṃcārabilaṃ vīkṣya prārebhye khanituṃ śaṭhaḥ // SoKss_10,5.110 //",
  "GK21sokss_pu:23313": "kramāc ca tāvadakhanatpalāyanapare mayi /",
  "GK21sokss_pu:23314": "yāvattaṃ prāpa tatrasthaṃ hāraṃ me cānyasaṃcayam // SoKss_10,5.111 //",
  "GK21sokss_pu:23315": "tejasānena tasyābhūdākhostattādṛśaṃ balam /",
  "GK21sokss_pu:23316": "ityāha sthāninaṃ taṃ ca pravrājaṃ mayi śṛṇvati // SoKss_10,5.112 //",
  "GK21sokss_pu:23317": "nītvā ca tanme sarvasvaṃ hāraṃ mūrdhni nidhāya ca /",
  "GK21sokss_pu:23318": "āgantusthāyinau hṛṣṭau pravrājau svapataḥ sma tau // SoKss_10,5.113 //",
  "GK21sokss_pu:23319": "prasuptayostayostaṃ ca hartuṃ māṃ punarāgatam /",
  "GK21sokss_pu:23320": "prabudhyātāḍayadyaṣṭyā pravrāṭ sthāyī sa mūrdhani // SoKss_10,5.114 //",
  "GK21sokss_pu:23321": "tenāhaṃ vraṇito daivān na mṛto bilam āviśam /",
  "GK21sokss_pu:23322": "bhūyaś ca śaktir nābhūn me tadannāharaṇaplave // SoKss_10,5.115 //",
  "GK21sokss_pu:23323": "artho hi yauvanaṃ puṃsāṃ tadabhāvaś ca vārdhakam /",
  "GK21sokss_pu:23324": "tenāsyojo balaṃ rūpamutsāhaścāpi hīyate // SoKss_10,5.116 //",
  "GK21sokss_pu:23325": "athātmamātrabharaṇe yatnavantamavekṣya mām /",
  "GK21sokss_pu:23326": "parityajya gataḥ sarvaḥ sa mūṣakaparicchadaḥ // SoKss_10,5.117 //",
  "GK21sokss_pu:23327": "avṛttike prabhuṃ bhṛtyā apuṣpaṃ bhramarāstarum /",
  "GK21sokss_pu:23328": "ajalaṃ ca saro haṃsā muñcanty api ciroṣitam // SoKss_10,5.118 //",
  "GK21sokss_pu:23329": "itthaṃ tatra cirodvignaḥ suhṛdaṃ laghupātinam /",
  "GK21sokss_pu:23330": "prāpyaitaṃ kacchapaśreṣṭha tvatpārśvamahamāgataḥ // SoKss_10,5.119 //",
  "GK21sokss_pu:23331": "evaṃ hiraṇyakenokte kūrmo mantharako 'bhyadhāt /",
  "GK21sokss_pu:23332": "svam eva sthānametatte tanmā mitrādhṛtiṃ kṛthāḥ // SoKss_10,5.120 //",
  "GK21sokss_pu:23333": "gunino na videśo 'sti na saṃtuṣṭasya cāsukham /",
  "GK21sokss_pu:23334": "dhīrasya ca vipannāsti nāsādhyaṃ vyavasāyinaḥ // SoKss_10,5.121 //",
  "GK21sokss_pu:23335": "iti tasminvadatyeva kūrme citrāṅgasaṃjñakaḥ /",
  "GK21sokss_pu:23336": "dūrato vyādhavitrasto mṛgastadvanamāyayau // SoKss_10,5.122 //",
  "GK21sokss_pu:23337": "taṃ dṛṣṭvā tasya dṛṣṭvā ca paścādvyādhamanāgatam /",
  "GK21sokss_pu:23338": "āśvāsitena tenāpi sakhyaṃ kūrmādayo vyadhuḥ // SoKss_10,5.123 //",
  "GK21sokss_pu:23339": "nyavasaṃste tatas tatra kākakūrmamṛgākhavaḥ /",
  "GK21sokss_pu:23340": "parasparopacāreṇa sukhitāḥ suhṛdaḥ samam // SoKss_10,5.124 //",
  "GK21sokss_pu:23341": "ekadā kvāpi citrāṅgaṃ cirāyātaṃ tamīkṣitum /",
  "GK21sokss_pu:23342": "āruhya tarumaikṣiṣṭa laghupātī sa tadvanam // SoKss_10,5.125 //",
  "GK21sokss_pu:23343": "dadarśa ca nadītīre kīlapāśena saṃyatam /",
  "GK21sokss_pu:23344": "citrāṅgamavaruhyaitadavadaccākhukūrmayoḥ // SoKss_10,5.126 //",
  "GK21sokss_pu:23345": "tataḥ saṃmantrya cañcvā taṃ gṛhītvākhuṃ hiraṇyakam /",
  "GK21sokss_pu:23346": "citrāṅgasyāntikaṃ tasya laghupātī nināya saḥ // SoKss_10,5.127 //",
  "GK21sokss_pu:23347": "hiraṇyakaś ca taṃ bandhavidhuraṃ muṣako mṛgam /",
  "GK21sokss_pu:23348": "kṣaṇādamuñcadāśvāsya daśanacchinnapāśakam // SoKss_10,5.128 //",
  "GK21sokss_pu:23349": "tāvanmantharako 'bhyetya nadīmadhyena kacchapaḥ /",
  "GK21sokss_pu:23350": "āruroha taṭaṃ teṣāṃ nikaṭaṃ sa suhṛtpriyaḥ // SoKss_10,5.129 //",
  "GK21sokss_pu:23351": "tatkṣaṇaṃ sa kuto 'pyetya lubdhakaḥ pāśadāyakaḥ /",
  "GK21sokss_pu:23352": "vidruteṣu mṛgādyeṣu labdhvā taṃ kūrmamagrahīt // SoKss_10,5.130 //",
  "GK21sokss_pu:23353": "kṣiptvā ca jālakāntas taṃ yāvan naṣṭamṛgākulaḥ /",
  "GK21sokss_pu:23354": "sa yāti tāvad duṣṭvaitad dīrghadṛśvākhuvākyataḥ // SoKss_10,5.131 //",
  "GK21sokss_pu:23355": "mṛgo gatvā tato dūre patitvāsīnmṛto yathā /",
  "GK21sokss_pu:23356": "kākastu mūrdhni tasyāsīccakṣuṣī pāṭayanniva // SoKss_10,5.132 //",
  "GK21sokss_pu:23357": "taddṛṣṭvā sa gṛhītaṃ taṃ vyādho matvā mṛgaṃ mṛtam /",
  "GK21sokss_pu:23358": "gantuṃ pravavṛte nadyāstaṭe kūrmaṃ nidhāya tam // SoKss_10,5.133 //",
  "GK21sokss_pu:23359": "yātaṃ dṛṣṭvā tamabhyetya mūṣakas tasya jālikām /",
  "GK21sokss_pu:23360": "kūrmasya so 'cchinattena mukto nadyāṃ papāta saḥ // SoKss_10,5.134 //",
  "GK21sokss_pu:23361": "mṛgo 'pi nikaṭībhūtaṃ vyādhaṃ vīkṣya vikacchapam /",
  "GK21sokss_pu:23362": "utthāya sa palāyyāgātkāko 'pyārūḍhavāṃstarum // SoKss_10,5.135 //",
  "GK21sokss_pu:23363": "etya vyādho 'tra kūrmaṃ taṃ bandhacchedapalāyitam /",
  "GK21sokss_pu:23364": "aprāpyobhayavibhraṣṭo daivaṃ śocannagādgṛham // SoKss_10,5.136 //",
  "GK21sokss_pu:23365": "tato milanti smaikatra hṛṣṭāḥ kūrmādayo 'tra te /",
  "GK21sokss_pu:23366": "mṛgastu prītimānevaṃ kūrmādīṃstānuvāca saḥ // SoKss_10,5.137 //",
  "GK21sokss_pu:23367": "puṇyavānasmi yatprāptā bhavantaḥ suhṛdo mayā /",
  "GK21sokss_pu:23368": "praṇānupekṣya yair evaṃ mṛtyoradyāhamuddhṛtaḥ // SoKss_10,5.138 //",
  "GK21sokss_pu:23369": "evaṃ praśaṃsatā tena mṛgeṇa saha tatra te /",
  "GK21sokss_pu:23370": "anyonyaprītisukhitāḥ kākakūrmākhavo 'vasan // SoKss_10,5.139 //",
  "GK21sokss_pu:23371": "prajñayā sādhayantyevaṃ tiryañco 'pi samīhitam /",
  "GK21sokss_pu:23372": "prāṇair api na muñcanti te 'pyevaṃ mittramāpadi // SoKss_10,5.140 //",
  "GK21sokss_pu:23373": "evaṃ ca śreyasī mittreṣv āsaktir nāṅganāsu tām /",
  "GK21sokss_pu:23374": "īrṣyāśrayatvāc chaṃsanti tathā ca śrūyatāṃ kathā // SoKss_10,5.141 //",
  "GK21sokss_pu:23375": "nagare kvāpi ko 'py āsīd īrṣyāvān puruṣaḥ prabho /",
  "GK21sokss_pu:23376": "babhūva tasya bhāryā ca vallabhā rūpaśālinī // SoKss_10,5.142 //",
  "GK21sokss_pu:23377": "aviśvasto na tāṃ jātu mumocaikākinīṃ ca saḥ /",
  "GK21sokss_pu:23378": "tasyā hi śīlavibhraṃśaṃ citrasthebhyo 'py aśaṅkata // SoKss_10,5.143 //",
  "GK21sokss_pu:23379": "kenāpyavaśyakāryeṇa kadācitsa pumānatha /",
  "GK21sokss_pu:23380": "sahaivādāya tāṃ bhāryāṃ pratasthe viṣayāntaram // SoKss_10,5.144 //",
  "GK21sokss_pu:23381": "mārge sabhillāmaṭavīmagre dṛṣṭvā sa tadbhayāst /",
  "GK21sokss_pu:23382": "sthāpayitvā gṛhe grāmyavṛddhaviprasya tāṃ yayau // SoKss_10,5.145 //",
  "GK21sokss_pu:23383": "tatra sthitā ca sā dṛṣṭā bhillāṃs tenāgatān pathā /",
  "GK21sokss_pu:23384": "ekena yūnā bhillena saha dhṛṣṭā yayau tataḥ // SoKss_10,5.146 //",
  "GK21sokss_pu:23385": "tena yuktā ca tatpallīṃ yathākāmaṃ cacāra sā /",
  "GK21sokss_pu:23386": "utkrānterṣyālupatikā bhagnaseturivāpagā // SoKss_10,5.147 //",
  "GK21sokss_pu:23387": "tāvat sa tatpatiḥ kṛtvā kāryamāgatya taṃ dvijam /",
  "GK21sokss_pu:23388": "grāmyaṃ yayāce tāṃ bhāryāṃ so 'pi vipro jagāda tam // SoKss_10,5.148 //",
  "GK21sokss_pu:23389": "na jāne 'haṃ kva yātā sā jānāmyetāvadeva tu /",
  "GK21sokss_pu:23390": "bhillā ihāgatā āsaṃstaiḥ sa nītā bhaviṣyati // SoKss_10,5.149 //",
  "GK21sokss_pu:23391": "sā pallī nikaṭe ceha tattatra vraja satvaram /",
  "GK21sokss_pu:23392": "tataḥ prāpsyasi tāṃ bhāryāmanyathā mā matiṃ kṛthāḥ // SoKss_10,5.150 //",
  "GK21sokss_pu:23393": "ity uktas tena sa rudan nindan buddhiviparyayam /",
  "GK21sokss_pu:23394": "jagāma bhillapallīṃ tāṃ bhāryāṃ tatra dadarśa ca // SoKss_10,5.151 //",
  "GK21sokss_pu:23395": "sāpi dṛṣṭvā tamabhyetya pāpā bhītā tadābravīt /",
  "GK21sokss_pu:23396": "na me doṣo 'hamānītā bhilleneha balāditi // SoKss_10,5.152 //",
  "GK21sokss_pu:23397": "āyāhi tatra gacchāvo yāvatkaścinna paśyati /",
  "GK21sokss_pu:23398": "iti bruvāṇaṃ rāgāndhaṃ tam uvāca patiṃ ca sā // SoKss_10,5.153 //",
  "GK21sokss_pu:23399": "tasyāgamanaveleyaṃ bhillasyākheṭagāminaḥ /",
  "GK21sokss_pu:23400": "āgataścānudhāvyaiva hanyāttvāṃ māṃ ca sa dhruvam // SoKss_10,5.154 //",
  "GK21sokss_pu:23401": "tatpraviśya guhāmetāṃ pracchannastiṣṭha saṃprati /",
  "GK21sokss_pu:23402": "rātrau ca suptaṃ hatvā taṃ yāsyāvo nirbhayāvitaḥ // SoKss_10,5.155 //",
  "GK21sokss_pu:23403": "evaṃ tayoktaḥ śaṭhayā praviśyāsīdguhāṃ sa tām /",
  "GK21sokss_pu:23404": "ko 'vakāśo vivekasya hṛdi kāmāndhacetasaḥ // SoKss_10,5.156 //",
  "GK21sokss_pu:23405": "sātha kustrī gṛhāntaḥsthamānītaṃ vyasanena tam /",
  "GK21sokss_pu:23406": "bhillāyādarśayattasmā āgatāya dinātyaye // SoKss_10,5.157 //",
  "GK21sokss_pu:23407": "sa ca niṣkṛṣya taṃ bhillaḥ krūrakarmā parākramī /",
  "GK21sokss_pu:23408": "prātardevyupahārārthaṃ babandha sudṛḍhaṃ tarau // SoKss_10,5.158 //",
  "GK21sokss_pu:23409": "bhuktvā ca paśyatas tasya rātrau tadbhāryayā saha /",
  "GK21sokss_pu:23410": "sa samāsevya surataṃ sukhaṃ suṣvāpa tadyutaḥ // SoKss_10,5.159 //",
  "GK21sokss_pu:23411": "taṃ dṛṣṭvā suptamīrṣyāluḥ sa pumāṃstarusaṃyataḥ /",
  "GK21sokss_pu:23412": "caṇḍīṃ stutibhir abhyarcya yayau śaraṇamārtitaḥ // SoKss_10,5.160 //",
  "GK21sokss_pu:23413": "sāvirbhūya varaṃ tasmai taṃ dadau yena tasya saḥ /",
  "GK21sokss_pu:23414": "tatkhaḍgenaiva bhillasya srastabandho 'cchinacchiraḥ // SoKss_10,5.161 //",
  "GK21sokss_pu:23415": "ehīdānīṃ hataḥ pāpo mayāyamiti so 'tha tām /",
  "GK21sokss_pu:23416": "prabodhya bhāryāṃ vakti sma sāpy uttasthau suduḥkhitā // SoKss_10,5.162 //",
  "GK21sokss_pu:23417": "gṛhītvā tasya ca śiro bhillasyālakṣitaṃ niśi /",
  "GK21sokss_pu:23418": "tataḥ pratasthe kustrī sa patyā tena sahaiva ca // SoKss_10,5.163 //",
  "GK21sokss_pu:23419": "prātaś ca nagaraṃ prāpya darśayantī śiro 'tra tat /",
  "GK21sokss_pu:23420": "bhartā hato me 'neneti cakrandākramya taṃ patim // SoKss_10,5.164 //",
  "GK21sokss_pu:23421": "tataḥ sa nītas tadyukto rājāgre purarakṣibhiḥ /",
  "GK21sokss_pu:23422": "pṛṣṭas tatra yathāvṛttam īrṣyālus tad avarṇayat // SoKss_10,5.165 //",
  "GK21sokss_pu:23423": "rājātha tattvamanviṣya cchedayām āsa kustriyaḥ /",
  "GK21sokss_pu:23424": "tasyāḥ karṇau ca nāsāṃ ca tatpatiṃ ca mumoca tam // SoKss_10,5.166 //",
  "GK21sokss_pu:23425": "sa muktaḥ svagṛhaṃ prāyātkustrīsnehagrahojjhitaḥ /",
  "GK21sokss_pu:23426": "evaṃ hi kurute deva yoṣidīrṣyāniyantritā // SoKss_10,5.167 //",
  "GK21sokss_pu:23427": "śikṣayastyatyapuruṣāsaṅgamīrṣyaiva hi striyaḥ /",
  "GK21sokss_pu:23428": "tadīrṣyāmaprakāśyaiva rakṣyā nārī subuddhinā // SoKss_10,5.168 //",
  "GK21sokss_pu:23429": "rahasyaṃ ca na vaktavyaṃ vanitāsu yathā tathā /",
  "GK21sokss_pu:23430": "puruṣeṇecchatā kṣemamatra ca śrūyatāṃ kathā // SoKss_10,5.169 //",
  "GK21sokss_pu:23431": "nāgaḥ kaś citpalāyyāsīstkutracidgaṇikāgṛhe /",
  "GK21sokss_pu:23432": "mānuṣaṃ rūpamāsthāya vainateyabhayadbhuvi // SoKss_10,5.170 //",
  "GK21sokss_pu:23433": "gaṇikāpyagrahīdbhāṭiṃ sa hastiśatapañcakam /",
  "GK21sokss_pu:23434": "svaprabhāvāc ca tattasyai sa nāgaḥ pratyahaṃ dadau // SoKss_10,5.171 //",
  "GK21sokss_pu:23435": "kuto 'nvahamiyantas te hastino brūhi ko bhavān /",
  "GK21sokss_pu:23436": "iti nirbandhataḥ sātha taṃ papraccha vilāsinī // SoKss_10,5.172 //",
  "GK21sokss_pu:23437": "mā vocaḥ kasyacittārkṣyabhayādevamiha sthitaḥ /",
  "GK21sokss_pu:23438": "nāgo 'hamiti vakti sma so 'pi tāṃ māramohitaḥ // SoKss_10,5.173 //",
  "GK21sokss_pu:23439": "sā tadrahasi kuṭṭanyai śaśaṃsa gaṇikā tataḥ /",
  "GK21sokss_pu:23440": "atha tārkṣyo jagaccinvannatrāgātpuruṣākṛtiḥ // SoKss_10,5.174 //",
  "GK21sokss_pu:23441": "upetya kuṭṭanīṃ tāṃ ca jagāda tvatsutāgṛhe /",
  "GK21sokss_pu:23442": "ahamadya vasāmyārye bhāṭirme gṛhyatāmiti // SoKss_10,5.175 //",
  "GK21sokss_pu:23443": "iha nāgaḥ sthito nityamibhapañcaśatīṃ dadat /",
  "GK21sokss_pu:23444": "tatkimekāhabhāṭyeti kuṭṭany api jagāda tam // SoKss_10,5.176 //",
  "GK21sokss_pu:23445": "tataḥ sa garuḍo nāgaṃ tatra sthitamavetya tam /",
  "GK21sokss_pu:23446": "viveśātithirūpeṇa tadvāravanitāgṛham // SoKss_10,5.177 //",
  "GK21sokss_pu:23447": "tatra prāsādapṛṣṭhasthaṃ nāgaṃ tamavalokya saḥ /",
  "GK21sokss_pu:23448": "prakāśyātmānamutplutya jaghāna ca jaghāsa ca // SoKss_10,5.178 //",
  "GK21sokss_pu:23449": "ato na kathayetprājño rahasyaṃ strīṣvanargalam /",
  "GK21sokss_pu:23450": "ity uktvā gomukho mugdhakathāṃ punaravarṇayat // SoKss_10,5.179 //",
  "GK21sokss_pu:23451": "tāmrakumbhopamaśirāḥ ko 'yāsītkhalatiḥ pumān /",
  "GK21sokss_pu:23452": "sa ca mūrkho 'rthavāṃlloke lajjate sma kacair vinā // SoKss_10,5.180 //",
  "GK21sokss_pu:23453": "atha dhūrtastamāgatya ko 'pyuvācopajīvikaḥ /",
  "GK21sokss_pu:23454": "eko 'sti vaidyo yo vetti keśotpādanamauṣadham // SoKss_10,5.181 //",
  "GK21sokss_pu:23455": "etac chrutvā tamāha sma tamāsnayasi cenmama /",
  "GK21sokss_pu:23456": "tato 'haṃ tava dāsyāmi dhanaṃ vaidyasya tasya ca // SoKss_10,5.182 //",
  "GK21sokss_pu:23457": "evam uktavatas tasya dhanaṃ bhuktvācireṇa saḥ /",
  "GK21sokss_pu:23458": "mugdhasyānītavānekaṃ dhūrto dhūrtacikitsakam // SoKss_10,5.183 //",
  "GK21sokss_pu:23459": "upajīvya ciraṃ so 'pi khalvāṭaṃ taṃ bhiṣakchiraḥ /",
  "GK21sokss_pu:23460": "apāsya veṣṭanaṃ yuktvā mugdhāyāsmāy adarśayat // SoKss_10,5.184 //",
  "GK21sokss_pu:23461": "taddṛṣṭvāpyavimarśaḥ sanvaidyaṃ keśārthamauṣadham /",
  "GK21sokss_pu:23462": "taṃ yayāce sa jaḍadhīstato vaidyo 'bravītsa tam // SoKss_10,5.185 //",
  "GK21sokss_pu:23463": "khalvāṭaḥ svayamanyasya janayeyaṃ kathaṃ kacān /",
  "GK21sokss_pu:23464": "iti te mūrkha nirloma darśitaṃ svaśiro mayā // SoKss_10,5.186 //",
  "GK21sokss_pu:23465": "tathāpi tvaṃ na vetsyeva dhigity uktvā yayau bhiṣak /",
  "GK21sokss_pu:23466": "evaṃ deva sadā dhūrtāḥ krīḍanti jaḍabuddhibhiḥ // SoKss_10,5.187 //",
  "GK21sokss_pu:23467": "evaṃ śrutaḥ keśamugdhastailamugdho niśamyatām /",
  "GK21sokss_pu:23468": "mugdho 'bhūtpuruṣaḥ kaścidbhūtyaḥ śiṣṭasya kasyacit // SoKss_10,5.188 //",
  "GK21sokss_pu:23469": "sa tena svāminā tailamānetuṃ vaṇijo 'ntikam /",
  "GK21sokss_pu:23470": "preṣito jātu tattasmātpātre tailam upādade // SoKss_10,5.189 //",
  "GK21sokss_pu:23471": "tailapātraṃ gṛhītvā tadāgacchaṃs tatra kenacit /",
  "GK21sokss_pu:23472": "ūce mittreṇa rakṣedaṃ tailapātraṃ sravatyadhaḥ // SoKss_10,5.190 //",
  "GK21sokss_pu:23473": "tac chrutvā vīkṣitumadhaḥ pātraṃ tatparyavartayat /",
  "GK21sokss_pu:23474": "sa mūḍhastena tatsarvaṃ tailaṃ tasyāpatadbhuvi // SoKss_10,5.191 //",
  "GK21sokss_pu:23475": "tadbuddhvā lokahāsyo 'sau nirastaḥ svāminā gṛhāt /",
  "GK21sokss_pu:23476": "tasmāt svabuddhir mugdhasya varaṃ na tvanuśāsanam // SoKss_10,5.192 //",
  "GK21sokss_pu:23477": "tailamugdhaḥ śrutasāvadasthimugdho niśamyatām /",
  "GK21sokss_pu:23478": "abhūn mūrkhaḥ pumān kaścid bhāryābhūt tasya cāsatī // SoKss_10,5.193 //",
  "GK21sokss_pu:23479": "sā tasminnekadā patyau kāryāddeśāntaraṃ gate /",
  "GK21sokss_pu:23480": "dattakartavyaśikṣāṃ svamāptāṃ karmakarīṃ gṛhe // SoKss_10,5.194 //",
  "GK21sokss_pu:23481": "ananyadāsīṃ saṃsthāpya nirgatyaināntatas tataḥ /",
  "GK21sokss_pu:23482": "yayāvupapatergehaṃ nirargalasukhecchayā // SoKss_10,5.195 //",
  "GK21sokss_pu:23483": "athāgataṃ tatpatiṃ sa sthitaśikṣāśrugadgadam /",
  "GK21sokss_pu:23484": "karmakaryavadadbharyā mṛtā dagdhā ca sā tava // SoKss_10,5.196 //",
  "GK21sokss_pu:23485": "ity uktvā sā śmaśānaṃ ca nītvā tasmāyadarśayast /",
  "GK21sokss_pu:23486": "asthīny anyacitāsthāni tāny ādāya rudaṃś ca saḥ // SoKss_10,5.197 //",
  "GK21sokss_pu:23487": "kṛtodako 'ha tīrtheṣu prakṣipyāsthīni tāni ca /",
  "GK21sokss_pu:23488": "prāvartata sa bhāryāyāstasyāḥ śrāddhavidhau jaḍaḥ // SoKss_10,5.198 //",
  "GK21sokss_pu:23489": "sadvipra ity upānītaṃ karmakaryā tayaiva ca /",
  "GK21sokss_pu:23490": "tam eva bhāryopapatiṃ śrāddhavipraṃ cakāra saḥ // SoKss_10,5.199 //",
  "GK21sokss_pu:23491": "tenopapatinā sārdhaṃ tadbhāryābhyetya tatra sā /",
  "GK21sokss_pu:23492": "udāraveṣā bhuṅkte sma mṛṣṭānnaṃ māsi māsi tat // SoKss_10,5.200 //",
  "GK21sokss_pu:23493": "satīdharmaprabhāveṇa bhāryā te paralokataḥ /",
  "GK21sokss_pu:23494": "paśyāgatya svayaṃ bhuṅkte brāhmaṇena samaṃ prabho // SoKss_10,5.201 //",
  "GK21sokss_pu:23495": "iti karmakarī sā tamavocattatpatiṃ yathā /",
  "GK21sokss_pu:23496": "tathaiva pratipede tatsarvaṃ mūrkhaśiromaṇiḥ // SoKss_10,5.202 //",
  "GK21sokss_pu:23497": "vañcyante helayaivaivaṃ kustrībhiḥ saralāśayāḥ /",
  "GK21sokss_pu:23498": "śruto 'sthimugdhaś caṇḍālakanyakā śrūyatāṃ tvayā // SoKss_10,5.203 //",
  "GK21sokss_pu:23499": "abhūdrūpavatī kāpi mugdhā caṇḍālakanyakā /",
  "GK21sokss_pu:23500": "sārvabhaumavaraprāptau saṃkalpaṃ hṛdi sākarot // SoKss_10,5.204 //",
  "GK21sokss_pu:23501": "sā jātu dṛṣṭvā rājānaṃ nagarabhramanirgatam /",
  "GK21sokss_pu:23502": "sarvottamaṃ bhartṛbuddheranuyātuṃ pracakrame // SoKss_10,5.205 //",
  "GK21sokss_pu:23503": "tāvadāgātpathā tena munis tasya praṇamya saḥ /",
  "GK21sokss_pu:23504": "pādau gajāvarūḍhaḥ sanrājā svabhavanaṃ yayau // SoKss_10,5.206 //",
  "GK21sokss_pu:23505": "taddṛṣṭvā rājato 'pyenaṃ vicintya munimuttamam /",
  "GK21sokss_pu:23506": "caṇḍālakanyā rājānaṃ tyaktvā sā munimanvagāt // SoKss_10,5.207 //",
  "GK21sokss_pu:23507": "muniḥ so 'pi vrajandṛṣṭvā śūnyamagre śivālayam /",
  "GK21sokss_pu:23508": "nyastajānuḥ kṣitau tatra śivaṃ natvā yayau tataḥ // SoKss_10,5.208 //",
  "GK21sokss_pu:23509": "tadvīkṣya sāntyajā matvā munerapyuttamaṃ śivam /",
  "GK21sokss_pu:23510": "bhartṛbuddhyā muniṃ tyaktvā devaṃ tatraiva śiśriye // SoKss_10,5.209 //",
  "GK21sokss_pu:23511": "kṣaṇāccātra praviśya śvā devasyāruhya pīṭhikām /",
  "GK21sokss_pu:23512": "jaṅghāmutkṣipya jāteryatsadṛśaṃ tasya tadvyadhāt // SoKss_10,5.210 //",
  "GK21sokss_pu:23513": "tadvilokyāntyajā matvā devācchvānaṃ tam uttamam /",
  "GK21sokss_pu:23514": "yāntaṃ tam evānvagāt sā tyaktvā devaṃ patīcchayā // SoKss_10,5.211 //",
  "GK21sokss_pu:23515": "śvā cāgatyaiva caṇḍālagṛhaṃ paricitasya saḥ /",
  "GK21sokss_pu:23516": "caṇḍālayūnaḥ praṇayālluloṭhaikasya pādayoḥ // SoKss_10,5.212 //",
  "GK21sokss_pu:23517": "tadālokyottamaṃ matvā śunaścaṇḍālaputrakam /",
  "GK21sokss_pu:23518": "svajātituṣṭā vavre sā tam eva patimantyajā // SoKss_10,5.213 //",
  "GK21sokss_pu:23519": "evaṃ kṛtapadā dūre patanti svapade jaḍāḥ /",
  "GK21sokss_pu:23520": "evaṃ ca mūrkhaṃ rājānaṃ saṃkṣepādaparaṃ śṛṇu // SoKss_10,5.214 //",
  "GK21sokss_pu:23521": "mūrkhaḥ kaścidabhūdrājā kṛpaṇaḥ koṣavānapi /",
  "GK21sokss_pu:23522": "ekadā jagaduścaivaṃ mantriṇastaṃ hitaiṣiṇaḥ // SoKss_10,5.215 //",
  "GK21sokss_pu:23523": "dānaṃ harati deveha durgatiṃ pāralokikīṃ /",
  "GK21sokss_pu:23524": "tad dehi dānam āyūṃṣi bhaṅgurāṇi dhanāni ca // SoKss_10,5.216 //",
  "GK21sokss_pu:23525": "tacchrutvā sa nṛpo 'vādīddānaṃ dāsyāmyahaṃ tadā /",
  "GK21sokss_pu:23526": "durgatiṃ prāptamātmānaṃ mṛto drakṣyāmi cediti // SoKss_10,5.217 //",
  "GK21sokss_pu:23527": "tataścāntarhasantas te tūṣṇīmāsata mantriṇaḥ /",
  "GK21sokss_pu:23528": "evaṃ nojjhati mūḍho 'rthānyāvadarthaiḥ sa nojjhitaḥ // SoKss_10,5.218 //",
  "GK21sokss_pu:23529": "rājabhautaḥ śruto deva madhye mittradvayaṃ śṛṇu /",
  "GK21sokss_pu:23530": "babhūva candrāpīḍākhyaḥ kānyakubje mahīpatiḥ // SoKss_10,5.219 //",
  "GK21sokss_pu:23531": "tasyābhavac ca dhavalamukhākhyaḥ ko'pi sevakaḥ /",
  "GK21sokss_pu:23532": "bahir bhuktvā ca pītvā ca sadaiva prāviśadgṛham // SoKss_10,5.220 //",
  "GK21sokss_pu:23533": "bhuktapītaḥ kuto nityamāyāsīti ca bhāryayā /",
  "GK21sokss_pu:23534": "pṛṣṭaḥ sa jātu dhavalamukhastāmevam abhyadhāt // SoKss_10,5.221 //",
  "GK21sokss_pu:23535": "suhṛtpārśvādahaṃ śaśvadbhuktvā pītvā ca sundari /",
  "GK21sokss_pu:23536": "sadaivāyāmi yenāsti loke mittradvayaṃ mama // SoKss_10,5.222 //",
  "GK21sokss_pu:23537": "kalyāṇavarmanāmaiko bhojanādyupakārakṛt /",
  "GK21sokss_pu:23538": "dvitīyo vīrabāhuś ca prāṇair apy upakārakaḥ // SoKss_10,5.223 //",
  "GK21sokss_pu:23539": "evaṃ śrutvaiva dhavalamukho 'sau bhāryayā tayā /",
  "GK21sokss_pu:23540": "ūce mittradvayaṃ tanme bhavatā darśyatāmiti // SoKss_10,5.224 //",
  "GK21sokss_pu:23541": "tato yayau sa tadyuktas tasya kalyāṇavarmaṇaḥ /",
  "GK21sokss_pu:23542": "gṛhaṃ so 'pi mahārhaistam upacārair upācarat // SoKss_10,5.225 //",
  "GK21sokss_pu:23543": "anyedyuḥ sa yayau vīrabāhorbhāryāyuto 'ntikam /",
  "GK21sokss_pu:23544": "sa ca dyūtasthitaḥ kṛtvā svāgataṃ taṃ visṛṣṭavān // SoKss_10,5.226 //",
  "GK21sokss_pu:23545": "tato 'bravīt sā dhavalamukhaṃ bhāryā sakautukā /",
  "GK21sokss_pu:23546": "kalyāṇavarmā mahatīṃ satkriyām akarot tava // SoKss_10,5.227 //",
  "GK21sokss_pu:23547": "kṛtaṃ svāgatamātraṃ tu bhavato vīrabāhunā /",
  "GK21sokss_pu:23548": "tadāryaputra taṃ mittraṃ manyase 'bhyadhikaṃ katham // SoKss_10,5.228 //",
  "GK21sokss_pu:23549": "tac chrutvā so 'bravīdgaccha mithyā tau brūhyubhau kramāt /",
  "GK21sokss_pu:23550": "rājā naḥ kupito 'kasmāttato jñāsyasyatha svayam // SoKss_10,5.229 //",
  "GK21sokss_pu:23551": "ity uktā tena gatvaiva sā tatheti tadaiva tat /",
  "GK21sokss_pu:23552": "kalyāṇavarmaṇo 'vocatsa śrutvaiva jagāda tām // SoKss_10,5.230 //",
  "GK21sokss_pu:23553": "bhavatyahaṃ vaṇikputro brūhi rājñaḥ karomi kim /",
  "GK21sokss_pu:23554": "ity uktā tena sā prāyād vīrabāhor athāntikam // SoKss_10,5.231 //",
  "GK21sokss_pu:23555": "tasmai tathaiva sāśaṃsad rājakopaṃ svabhartari /",
  "GK21sokss_pu:23556": "sa śrutvaivāyayau dhāvan gṛhītvā khaḍgacarmaṇī // SoKss_10,5.232 //",
  "GK21sokss_pu:23557": "mantribhir vāritaḥ kopādrājāsau tadvrajeti tam /",
  "GK21sokss_pu:23558": "vīrabāhuṃ sa dhavalamukho 'tha prāhiṇodgṛham // SoKss_10,5.233 //",
  "GK21sokss_pu:23559": "evaṃ tadantaraṃ tanvi mittrayor etayor mama /",
  "GK21sokss_pu:23560": "iti bhāryātha dhavalamukhenoktā tutoṣa sā // SoKss_10,5.234 //",
  "GK21sokss_pu:23561": "ityanyadupacāreṇa mittramanyattu satyataḥ /",
  "GK21sokss_pu:23562": "tulye 'pi snigdhatāyoge tailaṃ tailaṃ ghṛtaṃ ghṛtam // SoKss_10,5.235 //",
  "GK21sokss_pu:23563": "ityākhyāya kathāmetāṃ mantrī mugdhakathāḥ kramāt /",
  "GK21sokss_pu:23564": "naravāhanadattāya gomukho 'kathayatpunaḥ // SoKss_10,5.236 //",
  "GK21sokss_pu:23565": "kaścinmugdho 'dhvagastīrtvā kṛcchrāttṛṣṇāturo 'ṭavīm /",
  "GK21sokss_pu:23566": "nadīṃ prāpyāpi na papau vīkṣāṃcakre paraṃ jalam // SoKss_10,5.237 //",
  "GK21sokss_pu:23567": "tṛṣito 'pi pibasyambhaḥ kiṃ nety ukto 'tra kenacit /",
  "GK21sokss_pu:23568": "iyatkathaṃ pibāmīti mandabuddhir uvāca tam // SoKss_10,5.238 //",
  "GK21sokss_pu:23569": "kiṃ daṇḍayati rājā tvāṃ sarvaṃ pītaṃ na cettvayā /",
  "GK21sokss_pu:23570": "iti tenopahasito 'py ambu mugdhaḥ sa nāpibat // SoKss_10,5.239 //",
  "GK21sokss_pu:23571": "evaṃ na śaknuvantīha yadyatkartumaśeṣataḥ /",
  "GK21sokss_pu:23572": "yathāśakti na tasyāṃśam apikurvantyabuddhayaḥ // SoKss_10,5.240 //",
  "GK21sokss_pu:23573": "jalabhītaḥ śruto deva śrūyatāṃ putraghātyayam /",
  "GK21sokss_pu:23574": "bahuputro daridraś ca mūrkhaḥ kaścidabhūtpumān // SoKss_10,5.241 //",
  "GK21sokss_pu:23575": "sa ekasminmṛte putre dvitīyamavadhītsvayam /",
  "GK21sokss_pu:23576": "kathaṃ bālo 'yamekākī pathi dūre vrajediti // SoKss_10,5.242 //",
  "GK21sokss_pu:23577": "tataḥ sa nindyo hāsyaś ca deśānnirvāsito janaiḥ /",
  "GK21sokss_pu:23578": "evaṃ paśuś ca mūrkhaś ca nirvivekamatī samau // SoKss_10,5.243 //",
  "GK21sokss_pu:23579": "śrutas tvayā putraghātī bhrātṛbhautam imaṃ śṛṇu /",
  "GK21sokss_pu:23580": "janamadhye kathāḥ kurvan ko 'py āsīt kvāpi mugdhadhīḥ // SoKss_10,5.244 //",
  "GK21sokss_pu:23581": "sa bhavyaṃ puruṣaṃ dūrād dṛṣṭvā mūrkho 'bravīd idam /",
  "GK21sokss_pu:23582": "eṣa me bhavati bhrātā rikthamasya harāmyataḥ // SoKss_10,5.245 //",
  "GK21sokss_pu:23583": "ahaṃ tu kaścin naitasya tena naitad ṛṇaṃ mama /",
  "GK21sokss_pu:23584": "ity uktavān sa mūḍho 'tra pāṣāṇānapyahāsayat // SoKss_10,5.246 //",
  "GK21sokss_pu:23585": "evaṃ mūḍhasya mūḍhatvaṃ svārthāndhasyāticitratā /",
  "GK21sokss_pu:23586": "bhrātṛbhautaḥ śruto deva brahmacārisutaṃ śṛṇu // SoKss_10,5.247 //",
  "GK21sokss_pu:23587": "kaś citpitṛguṇākhyānapravṛttasakhimadhyagaḥ /",
  "GK21sokss_pu:23588": "mugdhaḥ svapiturutkarṣaṃ varṇayannevam abhyadhāt // SoKss_10,5.248 //",
  "GK21sokss_pu:23589": "ābalyādbrahmacārī me pitā nānyo 'sti tatsamaḥ /",
  "GK21sokss_pu:23590": "tac chrutvā tvaṃ kuto jāta iti taṃ suhṛdo 'bruvan // SoKss_10,5.249 //",
  "GK21sokss_pu:23591": "mānaso 'haṃ sutas tasyety evaṃ punar api bruvan /",
  "GK21sokss_pu:23592": "viśeṣato vihasitaḥ sa tair jaḍaśiromaṇiḥ // SoKss_10,5.250 //",
  "GK21sokss_pu:23593": "atyārūḍhaṃ vadanty evam asaṃbaddhaṃ jaḍāśayāḥ /",
  "GK21sokss_pu:23594": "brahmacārisutaṃ śrutvā śrūyatāṃ gaṇako 'py ayam // SoKss_10,5.251 //",
  "GK21sokss_pu:23595": "babhūva nāma gaṇakaḥ kaścidvijñānavarjitaḥ /",
  "GK21sokss_pu:23596": "sa bhāryāputrasahitaḥ svadeśādvṛttyabhāvataḥ // SoKss_10,5.252 //",
  "GK21sokss_pu:23597": "gatvā deśāntaraṃ caivaṃ mithyāvijñānamātmanaḥ /",
  "GK21sokss_pu:23598": "kṛtakapratyayenārthapūjāṃ prāptamadarśayat // SoKss_10,5.253 //",
  "GK21sokss_pu:23599": "pariṣvajya sutaṃ bālaṃ sa taṃ sarvajanāgrataḥ /",
  "GK21sokss_pu:23600": "ruroda pṛṣṭaś ca janair evaṃ pāpo jagāda saḥ // SoKss_10,5.254 //",
  "GK21sokss_pu:23601": "bhūtaṃ bhavyaṃ bhaviṣyac ca jāne 'haṃ tadayaṃ śiśuḥ /",
  "GK21sokss_pu:23602": "vipatsyate me divase saptame tena rodimi // SoKss_10,5.255 //",
  "GK21sokss_pu:23603": "ity uktvā tatra vismāpya lokaṃ prāpte 'ni saptame /",
  "GK21sokss_pu:23604": "pratyūṣa eva suptaṃ ca sa vyāpāditavānsutam // SoKss_10,5.256 //",
  "GK21sokss_pu:23605": "dṛṣṭvātha taṃ mṛtaṃ bālaṃ saṃjātapratyayair janaiḥ /",
  "GK21sokss_pu:23606": "pūjito dhanamāsādya svadeśaṃ svair amāyayau // SoKss_10,5.257 //",
  "GK21sokss_pu:23607": "ity arthalobhān mithyaiva vijñānakhyāpanecchavaḥ /",
  "GK21sokss_pu:23608": "mūrkhāḥ putram api ghnanti na rajyet teṣu buddhimān // SoKss_10,5.258 //",
  "GK21sokss_pu:23609": "ayaṃ ca śrūyatāṃ mūrkhaḥ krodhanaḥ puruṣaḥ prabho /",
  "GK21sokss_pu:23610": "bahiḥ sthitasya kasyāpi puṃsaḥ kutrāpi śṛṇvataḥ // SoKss_10,5.259 //",
  "GK21sokss_pu:23611": "abhyantare guṇān kaścic chaśaṃsa svajanāgrataḥ /",
  "GK21sokss_pu:23612": "tadā caiko 'bravīt tatra satyaṃ sa guṇavān sakhe // SoKss_10,5.260 //",
  "GK21sokss_pu:23613": "kiṃ tu dvau tasya doṣau staḥ sāhasī krodhanaś ca yat /",
  "GK21sokss_pu:23614": "iti vādinamevaitaṃ bahirvartī niśamya saḥ // SoKss_10,5.261 //",
  "GK21sokss_pu:23615": "pumān praviśya sahasā vāsasāveṣṭayadgale /",
  "GK21sokss_pu:23616": "re jālma sāhasaṃ kiṃ me krodhaḥ kaś ca mayā kṛtaḥ // SoKss_10,5.262 //",
  "GK21sokss_pu:23617": "ity uvāca ca sākṣepaṃ pumān krodhāgninā jvalan /",
  "GK21sokss_pu:23618": "tato hasantas tatrānye tam ūcuḥ kiṃ bravīty adaḥ // SoKss_10,5.263 //",
  "GK21sokss_pu:23619": "pratyakṣadarśitakrodhasāhaso 'pi bhavāniti /",
  "GK21sokss_pu:23620": "evaṃ svadoṣaḥ prakaṭo 'py ajñair deva na budhyate // SoKss_10,5.264 //",
  "GK21sokss_pu:23621": "idānīṃ śrūyatāṃ mugdhaḥ kanyāvardhayitā nṛpaḥ /",
  "GK21sokss_pu:23622": "rājābhūt ko'pi kanyaikā surūpājani tasya ca // SoKss_10,5.265 //",
  "GK21sokss_pu:23623": "sa vardhayitukāmastāmatisnehena satvaram /",
  "GK21sokss_pu:23624": "vaidyānānīya nṛpatiḥ prītipūrvam abhāṣata // SoKss_10,5.266 //",
  "GK21sokss_pu:23625": "sadauṣadhaprayogaṃ taṃ kaṃcitkuruta yena me /",
  "GK21sokss_pu:23626": "sutaiṣā vardhate śīghraṃ sadbhartre ca pradīyate // SoKss_10,5.267 //",
  "GK21sokss_pu:23627": "tac chrutvā te 'bruvanvaidyā upajīvayituṃ jaḍam /",
  "GK21sokss_pu:23628": "astyauṣadhamito dūrāttattu deśādavāpyate // SoKss_10,5.268 //",
  "GK21sokss_pu:23629": "ānayāmaś ca yāvattattāvadeva sutā tava /",
  "GK21sokss_pu:23630": "adṛśyā sthāpanīyaiṣā vidhānaṃ tatra hīdṛśam // SoKss_10,5.269 //",
  "GK21sokss_pu:23631": "ity uktvā sthāspayāmāsuśchannāṃ te tāṃ nṛpatmajām /",
  "GK21sokss_pu:23632": "saṃvatsarānatra bahūnauṣadhaprāptiśaṃsinaḥ // SoKss_10,5.270 //",
  "GK21sokss_pu:23633": "yauvanasthāṃ ca tāṃ prāptāmauṣadhena pravardhitām /",
  "GK21sokss_pu:23634": "bruvāṇā darśayāmāsuḥ sutāṃ tasmai mahībhṛte // SoKss_10,5.271 //",
  "GK21sokss_pu:23635": "so 'pi tān pūrayām āsa vaidyāṃs tuṣṭo dhanoccayaiḥ /",
  "GK21sokss_pu:23636": "iti vyājāj jaḍadhiyo dhūrtair bhujyanta īśvarāḥ // SoKss_10,5.272 //",
  "GK21sokss_pu:23637": "ayaṃ cākarṇyatām ardhapaṇopārjitapaṇḍitaḥ /",
  "GK21sokss_pu:23638": "abhūn nagaravāsyekaḥ pumān prajñābhimānavān // SoKss_10,5.273 //",
  "GK21sokss_pu:23639": "grāmavāsī ca tasyaikaḥ pumānsaṃvatsarāvadhi /",
  "GK21sokss_pu:23640": "bhṛtako vṛttyasaṃtoṣādāpṛcchya svagṛhaṃ yayau // SoKss_10,5.274 //",
  "GK21sokss_pu:23641": "gate tasmiṃś ca papraccha bhāryāṃ tanvi gataḥ sa nā /",
  "GK21sokss_pu:23642": "tvattaḥ kiṃcidgṛhītveti sāpy ardhapaṇam abhyadhāt // SoKss_10,5.275 //",
  "GK21sokss_pu:23643": "tato daśapaṇān kṛtvā pātheyaṃ sa nadītaṭe /",
  "GK21sokss_pu:23644": "gatvā svabhṛtakāt tasmāt tam ardhapaṇam ānayat // SoKss_10,5.276 //",
  "GK21sokss_pu:23645": "taccārthakauśalaṃ śaṃsansa yayau lokahāsyatām /",
  "GK21sokss_pu:23646": "evaṃ bahu kṣapayati svalpasyārthe dhanāndhadhīḥ // SoKss_10,5.277 //",
  "GK21sokss_pu:23647": "athedānīmabhijñānakartā ca śrūyatāṃ prabho /",
  "GK21sokss_pu:23648": "kasyacidyānapātreṇa mūrkhasya vrajato 'mbudhau // SoKss_10,5.278 //",
  "GK21sokss_pu:23649": "rājataṃ bhājanaṃ hastādapatattajjalāntare /",
  "GK21sokss_pu:23650": "sa tatra mūrkho 'bhijñānamāvartādikamagrahīt // SoKss_10,5.279 //",
  "GK21sokss_pu:23651": "āgacchannuddhariṣyāmi tadito 'bdhijalāditi /",
  "GK21sokss_pu:23652": "pāraṃ prāpyāmbudhestīrṇo dṛṣṭvāvartādi vāriṇi // SoKss_10,5.280 //",
  "GK21sokss_pu:23653": "mamajja bhājanaṃ prāptumabhijñānadhiyā muhuḥ /",
  "GK21sokss_pu:23654": "pṛṣṭaścoktāśayaḥ so 'nyair upāhasyata dhikkṛtaḥ // SoKss_10,5.281 //",
  "GK21sokss_pu:23655": "evaṃ ca śṛṇutedānīṃ pratimāṃsapradaṃ nṛpam /",
  "GK21sokss_pu:23656": "mugdhaḥ ko'pi nṛpo 'paśyatprāsadāddvāvatho narau // SoKss_10,5.282 //",
  "GK21sokss_pu:23657": "... /",
  "GK21sokss_pu:23658": "... // SoKss_10,5.283 //",
  "GK21sokss_pu:23659": "tayor ekena ca hṛtaṃ māṃsaṃ dṛṣṭvā mahānase /",
  "GK21sokss_pu:23660": "pañca māṃsapalānyaṅgāttasya harturvyakartayat // SoKss_10,5.284 //",
  "GK21sokss_pu:23661": "utkṛttamāṃsaṃ krandantaṃ dṛṣṭvā taṃ patitaṃ bhuvi /",
  "GK21sokss_pu:23662": "jātānukampo rājāsau pratīhāraṃ samādiśat // SoKss_10,5.285 //",
  "GK21sokss_pu:23663": "cinne pañcapalī māṃse nāsya śāmyati sā vyathā /",
  "GK21sokss_pu:23664": "tadato 'py adhikaṃ māṃsamamuṣmai dīyatāmiti // SoKss_10,5.286 //",
  "GK21sokss_pu:23665": "kiṃ jīvati śiraśchinno dattair uta śiraḥśataiḥ /",
  "GK21sokss_pu:23666": "dāsyāmi devety uktvā sa kṣattā gatvāhasadbahiḥ // SoKss_10,5.287 //",
  "GK21sokss_pu:23667": "taṃ sāmāśvāsya vaidyebhyaḥ kṛttamāṃsaṃ samarpayat /",
  "GK21sokss_pu:23668": "evaṃ mūḍhaprabhurvetti nigrahaṃ nāpyanugraham // SoKss_10,5.288 //",
  "GK21sokss_pu:23669": "iyaṃ cākarṇyatāṃ mandā strī putrāntarakāṅkṣiṇī /",
  "GK21sokss_pu:23670": "ekaputrāṃ striyaṃ kāṃcidanyaputrābhikāṅkṣayā // SoKss_10,5.289 //",
  "GK21sokss_pu:23671": "pṛcchantīm abravītkācitpākhaṇḍā kṣudratāpasī /",
  "GK21sokss_pu:23672": "yo 'yaṃ putro 'sti te bālastaṃ hatvā devatābaliḥ // SoKss_10,5.290 //",
  "GK21sokss_pu:23673": "kriyate cettato 'nyas te niścitaṃ jāyate sutaḥ /",
  "GK21sokss_pu:23674": "evaṃ tayoktā yāvat sā tat tathākartumicchati // SoKss_10,5.291 //",
  "GK21sokss_pu:23675": "tāvadbuddhvā hitānyā strī vṛddhā tāmavadadrahaḥ /",
  "GK21sokss_pu:23676": "haṃsi pāpe sutaṃ jātamajātaṃ prāptumicchasi // SoKss_10,5.292 //",
  "GK21sokss_pu:23677": "yadi so 'pi na jātas te tatastvaṃ kiṃ kariṣyasi /",
  "GK21sokss_pu:23678": "ity avāryata sā pāpād āryayā vṛddhayā tayā // SoKss_10,5.293 //",
  "GK21sokss_pu:23679": "evaṃ patantyakāryeṣu śākinīsaṃgatāḥ striyaḥ /",
  "GK21sokss_pu:23680": "vṛddhopadeśena tu tā rakṣyante kṛtayantraṇāḥ // SoKss_10,5.294 //",
  "GK21sokss_pu:23681": "ayamāmalakānetā devedānīṃ niśamyatām /",
  "GK21sokss_pu:23682": "kasyāpyabhūdgṛhasthasya bhṛtyaḥ kaścana mugdhadhīḥ // SoKss_10,5.295 //",
  "GK21sokss_pu:23683": "samādiśadgṛhasthastaṃ bhṛtyamāmalakapriyaḥ /",
  "GK21sokss_pu:23684": "gacchārāmātsumadhurāṇyānayāmalakāni me // SoKss_10,5.296 //",
  "GK21sokss_pu:23685": "ekaikaṃ daśanacchedenāsvādyānītavāñjaḍaḥ /",
  "GK21sokss_pu:23686": "āsvādya madhurāṇyetānyānītānīkṣatāṃ prabhuḥ // SoKss_10,5.297 //",
  "GK21sokss_pu:23687": "so 'bravītso 'pi tānyardhocchiṣṭānyālokya kutsayā /",
  "GK21sokss_pu:23688": "jahau gṛhapatistena bhṛtyenābuddhinā samam // SoKss_10,5.298 //",
  "GK21sokss_pu:23689": "niṣprajño nāśayatyevaṃ prabhorarthamathātmanaḥ /",
  "GK21sokss_pu:23690": "antarā cātra śṛṇuta bhrātṛdvayakathāmimām // SoKss_10,5.299 //",
  "GK21sokss_pu:23691": "brāhmaṇau bhrātarāvāstāṃ pure pāṭaliputrake /",
  "GK21sokss_pu:23692": "yajñasoma iti jyeṣṭhaḥ kīrtisomo 'sya cānujaḥ // SoKss_10,5.300 //",
  "GK21sokss_pu:23693": "pitryaṃ cābhūddhanaṃ bhūri tayor brāhmaṇaputrayoḥ /",
  "GK21sokss_pu:23694": "kīrtisomo nijaṃ bhāgaṃ vyavahārādavardhayat // SoKss_10,5.301 //",
  "GK21sokss_pu:23695": "yajñasomastu bhuñjāno dadaccāpy anayatkṣayam /",
  "GK21sokss_pu:23696": "tataḥ sa nirdhanībhūto nijāṃ bhāryām abhāṣata // SoKss_10,5.302 //",
  "GK21sokss_pu:23697": "priye dhanāḍhyo bhūtvāhamidānīṃ nirdhanaḥ katham /",
  "GK21sokss_pu:23698": "vasāmi madhye bandhūnāṃ tadvideśaṃ śrayāvahe // SoKss_10,5.303 //",
  "GK21sokss_pu:23699": "pātheyena vinā kutra yāva ity udite tayā /",
  "GK21sokss_pu:23700": "nirbandhaṃ sa yadā cakre tadā bhāryā tamāha sā // SoKss_10,5.304 //",
  "GK21sokss_pu:23701": "avaśyaṃ yadi gantavyaṃ tadgatvā kīrtisomataḥ /",
  "GK21sokss_pu:23702": "mṛgayasva dhanaṃ kiṃcitpātheyamanujāditi // SoKss_10,5.305 //",
  "GK21sokss_pu:23703": "tato gatvānujaṃ yāvat pātheyaṃ taṃ sa mārgati /",
  "GK21sokss_pu:23704": "tāvattadanujaḥ so 'tra jagade bhāryayā svayā // SoKss_10,5.306 //",
  "GK21sokss_pu:23705": "kṣapitasvadhanāyāsmai vayaṃ dadmaḥ kutaḥ kiyat /",
  "GK21sokss_pu:23706": "ya eva hi daridraḥ syāt sa evāsmān bhajiṣyati // SoKss_10,5.307 //",
  "GK21sokss_pu:23707": "śrutvaitatkīrtisomo 'sau bhrātṛsnehānvito 'pi san /",
  "GK21sokss_pu:23708": "naicchaddātuṃ kim apy asmai kaṣṭā kustrīṣu vaśyatā // SoKss_10,5.308 //",
  "GK21sokss_pu:23709": "yajñasomastatastūṣṇīṃ gatvā patnyai nivedya tat /",
  "GK21sokss_pu:23710": "tayā saha prasthitavāndaivaikaśaraṇas tataḥ // SoKss_10,5.309 //",
  "GK21sokss_pu:23711": "gacchan prāpto 'ṭavīṃ daivān nigīrṇo 'jagareṇa saḥ /",
  "GK21sokss_pu:23712": "tadbhāryā ca tad ālokya cakranda patitā bhuvi // SoKss_10,5.310 //",
  "GK21sokss_pu:23713": "kimākrandasi bhadre tvamiti mānuṣabhāṣayā /",
  "GK21sokss_pu:23714": "sā tenājagareṇoktā brāhmaṇī nijagāda tam // SoKss_10,5.311 //",
  "GK21sokss_pu:23715": "na krandāmi kathaṃ yasmānmahāsattva mama tvayā /",
  "GK21sokss_pu:23716": "duḥkhitāyā videśe 'dya hā bhikṣābhājanaṃ hṛtam // SoKss_10,5.312 //",
  "GK21sokss_pu:23717": "tac chrutvājagaro vaktrādudgīryāsyai dadau mahat /",
  "GK21sokss_pu:23718": "svarṇapātraṃ gṛhāṇedaṃ bhikṣābhāṇḍamiti bruvan // SoKss_10,5.313 //",
  "GK21sokss_pu:23719": "ko mahābhāga bhikṣāṃ me dāsyatyasminstriyā iti /",
  "GK21sokss_pu:23720": "uktas tayā sadbrāhmaṇyā jagādājagaraś ca saḥ // SoKss_10,5.314 //",
  "GK21sokss_pu:23721": "na dāsyatyarthito yo 'tra bhikṣāṃ te tasya tatkṣaṇam /",
  "GK21sokss_pu:23722": "śatadhā yāsyati śiraḥ satyametadvaco mama // SoKss_10,5.315 //",
  "GK21sokss_pu:23723": "tac chrutvā brāhmaṇī sā tam uvācājagaraṃ satī /",
  "GK21sokss_pu:23724": "yadevaṃ tattvamevātra bhartṛbhikṣāṃ prayaccha me // SoKss_10,5.316 //",
  "GK21sokss_pu:23725": "ity uktamātre brāhmāṇyā satyā so 'jagaro mukhāt /",
  "GK21sokss_pu:23726": "ujjagārākṣataṃ yajñasomaṃ jīvantam eva tam // SoKss_10,5.317 //",
  "GK21sokss_pu:23727": "tamudgīryaiva sapadi divyaḥ so 'jagaraḥ pumān /",
  "GK21sokss_pu:23728": "parituṣṭaś ca tau hṛṣṭau daṃpatī nijagāda saḥ // SoKss_10,5.318 //",
  "GK21sokss_pu:23729": "ahaṃ kāñcanavegākhyo vidyādharamahīpatiḥ /",
  "GK21sokss_pu:23730": "so 'haṃ gautamaśāpena prāpto 'smyājagarīṃ gatim // SoKss_10,5.319 //",
  "GK21sokss_pu:23731": "sādhvīsaṃvādaparyantaḥ sa ca śāpo mamābhavat /",
  "GK21sokss_pu:23732": "ity uktvā hemapatraṃ ca ratnair āpūrya tatkṣaṇāt // SoKss_10,5.320 //",
  "GK21sokss_pu:23733": "vidyādhareśvaro hṛṣṭaḥ khamutpatya jagāma saḥ /",
  "GK21sokss_pu:23734": "tau cāyayaturādāya ratnaughaṃ daṃpatī gṛham // SoKss_10,5.321 //",
  "GK21sokss_pu:23735": "tatrāsta yajñasomo 'sāvakṣayāptadhanaḥ sukham /",
  "GK21sokss_pu:23736": "sattvānurūpaṃ sarvasya dhātā sarvaṃ prayacchati // SoKss_10,5.322 //",
  "GK21sokss_pu:23737": "śrūyatāṃ nāpitasyārthī mugdho 'tra ca pumānayam /",
  "GK21sokss_pu:23738": "karṇāṭaḥ ko'pi bhūpaṃ svaṃ raṇe śauryādatoṣayat // SoKss_10,5.323 //",
  "GK21sokss_pu:23739": "sa prasanno nṛpastasmāyabhīṣṭaṃ dattavānvaram /",
  "GK21sokss_pu:23740": "tasyaiva nāpitaṃ vavre napuṃsakanibho bhaṭaḥ // SoKss_10,5.324 //",
  "GK21sokss_pu:23741": "sarvaścittapramāṇena sadasadvābhivāñchati /",
  "GK21sokss_pu:23742": "na kiṃcinmārgaṇaṃ cemamunmugdhaṃ śṛṇutādhunā // SoKss_10,5.325 //",
  "GK21sokss_pu:23743": "kaś citpathi vrajanmūrkhaḥ śakaṭasthena kenacit /",
  "GK21sokss_pu:23744": "ūce samaṃ kuruṣvaitacchakaṭaṃ me manāgiti // SoKss_10,5.326 //",
  "GK21sokss_pu:23745": "samaṃ karomi cettanme kiṃ dadāsīti vādinam /",
  "GK21sokss_pu:23746": "na kiṃcitte dadāmīti śakaṭī nijagāda tam // SoKss_10,5.327 //",
  "GK21sokss_pu:23747": "tataḥ sa mūrkhaḥ śakaṭaṃ samaṃ kṛtvaiva tasya tat /",
  "GK21sokss_pu:23748": "tan me na kiṃcid dehīti taṃ yayāce sa cāhasat // SoKss_10,5.328 //",
  "GK21sokss_pu:23749": "iti deva sadaiva hāsyabhāvaṃ paribhāvaṃ ca janasya nindyatāṃ ca /",
  "GK21sokss_pu:23750": "vipadāspadatāṃ ca yānti mūḍhā iha santastu bhavanti pūjanīyāḥ // SoKss_10,5.329 //",
  "GK21sokss_pu:23751": "evaṃ sa gomukhamukhoktakathāvinodam etan niśamya rajanau sacivaiḥ sametaḥ /",
  "GK21sokss_pu:23752": "viśrāntihetum akhilasya jagattrayasya nidrāmiyāya naravāhanadattadevaḥ // SoKss_10,5.330 //",
  "GK21sokss_pu:23753": "iti mahākaviśrīsomadevabhaṭṭaviracite kathāsaritsāgare śaktiyaśolambake pañcamas taraṅgaḥ /",
  "GK21sokss_pu:23754": "ṣaṣṭhas taraṅgaḥ /",
  "GK21sokss_pu:23755": "tataḥ prātaḥ samutthāya piturvatseśvarasya saḥ /",
  "GK21sokss_pu:23756": "naravāhanadatto 'tra darśanāyāntikaṃ yayau // SoKss_10,6.1 //",
  "GK21sokss_pu:23757": "tatra padmāvatīdevī bhrātari svagṛhāttataḥ /",
  "GK21sokss_pu:23758": "āgate magadheśasya tanaye siṃhavarmaṇi // SoKss_10,6.2 //",
  "GK21sokss_pu:23759": "tatsvāgatakathāpraśnapravādair divase gate /",
  "GK21sokss_pu:23760": "naravāhanadattaḥ svaṃ bhuktvā mandiramāyayau // SoKss_10,6.3 //",
  "GK21sokss_pu:23761": "tatra śaktiyaśaḥ sotkaṃ taṃ vinodayituṃ niśi /",
  "GK21sokss_pu:23762": "tataḥ sa gomukho dhīmānimāmakathayatkathām // SoKss_10,6.4 //",
  "GK21sokss_pu:23763": "babhūva kvāpi sacchāyo mahānnyagrodhapādapaḥ /",
  "GK21sokss_pu:23764": "śakuntaśabdaiḥ pathikānviśramāyāhvayanniva // SoKss_10,6.5 //",
  "GK21sokss_pu:23765": "tatrāsīn meghavarṇākhyaḥ kākarājaḥ kṛtālayaḥ /",
  "GK21sokss_pu:23766": "tasyāvamardanāmābhūdulūkādhipatī ripuḥ // SoKss_10,6.6 //",
  "GK21sokss_pu:23767": "sa tasya kākarājasya tatra rātrāv ulūkarāṭ /",
  "GK21sokss_pu:23768": "etya kākān bahūn hatvā kṛtvā paribhavaṃ yayau // SoKss_10,6.7 //",
  "GK21sokss_pu:23769": "prātaḥ sa kākarājo 'tra sabhājyovāca mantriṇaḥ /",
  "GK21sokss_pu:23770": "uḍḍīvyaḍīvisaṃḍīvipraḍīvicirajīvinaḥ // SoKss_10,6.8 //",
  "GK21sokss_pu:23771": "sa śatruḥ paribhūyāsmāṃllabdhalakṣyo balī punaḥ /",
  "GK21sokss_pu:23772": "āpatedeva tattatra pratīkāro nirūpyatām // SoKss_10,6.9 //",
  "GK21sokss_pu:23773": "tac chrutvābhāṣatoḍḍīvī śatrau balavati prabho /",
  "GK21sokss_pu:23774": "anyadeśāśrayaḥ kāryastasyaivānunayo 'thavā // SoKss_10,6.10 //",
  "GK21sokss_pu:23775": "śrutvaitad āḍīvy āha sma sadyo na bhayam apy adaḥ /",
  "GK21sokss_pu:23776": "parāśayaṃ svaśaktiṃ ca vīkṣya kurmo yathākṣamam // SoKss_10,6.11 //",
  "GK21sokss_pu:23777": "tato jagāda saṃḍīvī maraṇaṃ deva śobhanam /",
  "GK21sokss_pu:23778": "na tu praṇamanaṃ śatrorvideśe vāpi jīvanam // SoKss_10,6.12 //",
  "GK21sokss_pu:23779": "yoddhavyaṃ tena sākaṃ naḥ kṛtāvad yena śatruṇā /",
  "GK21sokss_pu:23780": "rājā sahāyavāñ śūraḥ sotsāho jayati dviṣaḥ // SoKss_10,6.13 //",
  "GK21sokss_pu:23781": "atha praḍīvī vakti sma na jayyaḥ sa balī raṇe /",
  "GK21sokss_pu:23782": "saṃdhiṃ kṛtvā tu hantavyaḥ saṃprāpte 'vasare punaḥ // SoKss_10,6.14 //",
  "GK21sokss_pu:23783": "cirajīvī tato 'vādītkaḥ saṃdhirdūta eva kaḥ /",
  "GK21sokss_pu:23784": "āsṛṣṭi vairaṃ kākānāmulūkais tatra ko vrajet // SoKss_10,6.15 //",
  "GK21sokss_pu:23785": "mantrasādhyamidaṃ mantro mūlaṃ rājyasya cocyate /",
  "GK21sokss_pu:23786": "śrutvaitatkākarājastaṃ so 'bravīccīrajīvinam // SoKss_10,6.16 //",
  "GK21sokss_pu:23787": "vṛddhastvaṃ vetsi cettanme brūhi tvaṃ kena hetunā /",
  "GK21sokss_pu:23788": "kākolūkasya vairitvaṃ mantraṃ vakṣyasyataḥ param // SoKss_10,6.17 //",
  "GK21sokss_pu:23789": "tac chrutvā kākarājaṃ taṃ cirajīvī jagāda saḥ /",
  "GK21sokss_pu:23790": "vāgdoṣo 'yaṃ śrutā kiṃ na gardabhākhyāyikā tvayā // SoKss_10,6.18 //",
  "GK21sokss_pu:23791": "kenāpi rajakenaitya gardabhaḥ puṣṭaye kṛśaḥ /",
  "GK21sokss_pu:23792": "parasasyeṣu mukto 'bhūdācchādya dvīpicarmaṇā // SoKss_10,6.19 //",
  "GK21sokss_pu:23793": "sa tāni khādan dvīpīti janais trāsān na vāritaḥ /",
  "GK21sokss_pu:23794": "ekena dadṛśe jātu kārṣikeṇa dhanurbhṛtā // SoKss_10,6.20 //",
  "GK21sokss_pu:23795": "sa taṃ dvīpīti manvānaḥ kubjībhūya bhayānataḥ /",
  "GK21sokss_pu:23796": "kambalāveṣṭitatanurgantuṃ pravavṛte tataḥ // SoKss_10,6.21 //",
  "GK21sokss_pu:23797": "taṃ ca dṛṣṭvā tathāyāntaṃ kharo 'yamiti cintayan /",
  "GK21sokss_pu:23798": "kharastaṃ svarutenoccair vyāharatsasyapoṣitaḥ // SoKss_10,6.22 //",
  "GK21sokss_pu:23799": "tac chrutvā gardabhaṃ matvā tam upetya sa kārṣikaḥ /",
  "GK21sokss_pu:23800": "avadhīccharaghātena kṛtavair aṃ svayā girā // SoKss_10,6.23 //",
  "GK21sokss_pu:23801": "evaṃ vāgdoṣato 'smākam ulūkaiḥ saha vairitā /",
  "GK21sokss_pu:23802": "pūrvaṃ hy arājakā āsan kadācid api pakṣiṇaḥ // SoKss_10,6.24 //",
  "GK21sokss_pu:23803": "te saṃbhūyārabhante sma pakṣirājābhiṣecanam /",
  "GK21sokss_pu:23804": "sarve kartumulūkasya ḍhaukitacchattracāmaram // SoKss_10,6.25 //",
  "GK21sokss_pu:23805": "tāvac ca gaganāyātastaddṛṣṭvā vāyaso 'bravīt /",
  "GK21sokss_pu:23806": "re mūḍhāḥ santi no haṃsakokilādyā na kiṃ khagāḥ // SoKss_10,6.26 //",
  "GK21sokss_pu:23807": "yena krūradṛśaṃ pāpamimamapriyadarśanam /",
  "GK21sokss_pu:23808": "abhiṣiñcatha rājye 'smindhigulūkamamaṅgalam // SoKss_10,6.27 //",
  "GK21sokss_pu:23809": "rājā prabhāvavān kāryo yasya nāmaiva siddhikṛt /",
  "GK21sokss_pu:23810": "tathā ca śṛṇutātraikāṃ kathāṃ vo varṇayāmy aham // SoKss_10,6.28 //",
  "GK21sokss_pu:23811": "asti candrasaro nāma mahadbhūrijalaṃ saraḥ /",
  "GK21sokss_pu:23812": "śilīmukhākhyas tattīre 'pyuvāsa śaśakeśvaraḥ // SoKss_10,6.29 //",
  "GK21sokss_pu:23813": "tatrāvagrahaśuṣke 'nyanipāne gajayūthapaḥ /",
  "GK21sokss_pu:23814": "caturdantābhidhāno 'mbhaḥ pātum āgāt kadācana // SoKss_10,6.30 //",
  "GK21sokss_pu:23815": "tasya yūthena śaśaka gāhamānena tatra te /",
  "GK21sokss_pu:23816": "śilīmukhasya bahavaḥ śaśarājasya cūrṇitāḥ // SoKss_10,6.31 //",
  "GK21sokss_pu:23817": "tato gajapatau tasmin gate so 'tra śilīmukhaḥ /",
  "GK21sokss_pu:23818": "duḥkhito vijayaṃ nāma śaśaṃ prāhānyasaṃnidhau // SoKss_10,6.32 //",
  "GK21sokss_pu:23819": "labdhāsvādo gajendro 'yaṃ punaḥ punarihaiṣyati /",
  "GK21sokss_pu:23820": "niḥśeṣayiṣyaty asmāṃś ca tadupāyo 'tra cintyatām // SoKss_10,6.33 //",
  "GK21sokss_pu:23821": "gaccha tasyāntikaṃ paśya yuktiḥ kāpyasti tena vā /",
  "GK21sokss_pu:23822": "tvaṃ hi kāryam upāyaṃ ca vetsi vaktuṃ ca yuktimān // SoKss_10,6.34 //",
  "GK21sokss_pu:23823": "yatra yatra gatastvaṃ hi tatra tatrābhavacchubham /",
  "GK21sokss_pu:23824": "iti sa preṣitastena prītas tatra yayau śanaiḥ // SoKss_10,6.35 //",
  "GK21sokss_pu:23825": "mārgānusārāt prāptaṃ ca vāraṇendraṃ dadarśa tam /",
  "GK21sokss_pu:23826": "yathā tathā ca yuktaḥ syāt saṃgamo balineti saḥ // SoKss_10,6.36 //",
  "GK21sokss_pu:23827": "śaśo 'driśikharārūḍho dhīmāṃstamavadadgajam /",
  "GK21sokss_pu:23828": "ahaṃ devasya candrasya dūtastvāṃ caivamāha saḥ // SoKss_10,6.37 //",
  "GK21sokss_pu:23829": "śītaṃ candrasaro nāma nivāso 'sti saro mama /",
  "GK21sokss_pu:23830": "tatrāsate śaśāsteṣāṃ rājāhaṃ te ca me priyāḥ // SoKss_10,6.38 //",
  "GK21sokss_pu:23831": "ata evāsmi śītāṃśuḥ śaśī ceti gataḥ prathām /",
  "GK21sokss_pu:23832": "tatsaro nāśitaṃ te ca śaśakā me hatāstvayā // SoKss_10,6.39 //",
  "GK21sokss_pu:23833": "bhūyaḥ kartāsi cedevaṃ mattaḥ prāpsyasi tatphalam /",
  "GK21sokss_pu:23834": "etaddūtācchaśāc chrutvā gajendraḥ so 'bravīdbhayāt // SoKss_10,6.40 //",
  "GK21sokss_pu:23835": "naivaṃ kariṣye bhūyo 'haṃ mānyo me bhagavāñ śaśī /",
  "GK21sokss_pu:23836": "tadehi darśayāmas te yāvat taṃ prārthayeḥ sakhe // SoKss_10,6.41 //",
  "GK21sokss_pu:23837": "ityūcivān sa nāgendramānīya saraso 'ntare /",
  "GK21sokss_pu:23838": "tatra tasmai śaśaścandrapratibimbamadarśayat // SoKss_10,6.42 //",
  "GK21sokss_pu:23839": "taddṛṣṭvā dūrato natva bhayātkampasamākulaḥ /",
  "GK21sokss_pu:23840": "vanaṃ dvipendraḥ sa yayau bhūyas tatra ca nāyayau // SoKss_10,6.43 //",
  "GK21sokss_pu:23841": "pratyakṣaṃ tac ca dṛṣṭvā sa śaśarājaḥ śilīmukhaḥ /",
  "GK21sokss_pu:23842": "saṃmānya taṃ śaśaṃ dūtamavasattatra nirbhayaḥ // SoKss_10,6.44 //",
  "GK21sokss_pu:23843": "ity uktvā vāyaso bhūyaḥ pakṣiṇastānabhāṣata /",
  "GK21sokss_pu:23844": "evaṃ prabhuḥ svanāmnaiva yasya kaścinna bādhate // SoKss_10,6.45 //",
  "GK21sokss_pu:23845": "tadulūko divāndho 'yaṃ kṣudro rājyaṃ kuto 'rhati /",
  "GK21sokss_pu:23846": "kṣudraś ca syādaviśvāsyas tatra caitāṃ kathāṃ śṛṇu // SoKss_10,6.46 //",
  "GK21sokss_pu:23847": "kadācitkvāpi vṛkṣe 'hamavasaṃ tatra cāpy adhaḥ /",
  "GK21sokss_pu:23848": "pakṣī kapiñjalo nāma vasati sma kṛtālayaḥ // SoKss_10,6.47 //",
  "GK21sokss_pu:23849": "sa kadācid gataḥ kvāpi yāvan na divasān bahūn /",
  "GK21sokss_pu:23850": "āyāti tāvat tannīḍaṃ tam etya śaśako 'vasat // SoKss_10,6.48 //",
  "GK21sokss_pu:23851": "dinaiḥ kapiñjalo 'trāgāttato 'sya śaśakasya ca /",
  "GK21sokss_pu:23852": "nīḍo me tava netyevaṃ vivāda udabhūddvayoḥ // SoKss_10,6.49 //",
  "GK21sokss_pu:23853": "nirṇetāraṃ tataḥ sabhyamanveṣṭuṃ prasthitāvubhau /",
  "GK21sokss_pu:23854": "tāvahaṃ kautukāddraṣṭumanvagacchamalakṣitaḥ // SoKss_10,6.50 //",
  "GK21sokss_pu:23855": "gatvā stokaṃ sarastīre 'hiṃsādhṛtamṛṣāvratam /",
  "GK21sokss_pu:23856": "dhyānārdhamīlitadṛśaṃ mārjāraṃ tāvapaśyatām // SoKss_10,6.51 //",
  "GK21sokss_pu:23857": "etam eva ca pṛcchāvaḥ kiṃ nyāyyamiha dhārmikam /",
  "GK21sokss_pu:23858": "ity uktvā tau biḍālaṃ tam upetyaivamavocatām // SoKss_10,6.52 //",
  "GK21sokss_pu:23859": "śṛṇu nau bhagavannyāyaṃ tapasvī tvaṃ hi dhārmikaḥ /",
  "GK21sokss_pu:23860": "śrutvaitadalpayā vācā biḍālastau jagāda saḥ // SoKss_10,6.53 //",
  "GK21sokss_pu:23861": "na śṛṇomi tapaḥkṣāmo dūrādāyāta me 'ntikam /",
  "GK21sokss_pu:23862": "dharmo hy asamyaṅ nirṇīto nihantyubhayalokayoḥ // SoKss_10,6.54 //",
  "GK21sokss_pu:23863": "ity uktvāśvāsya tāvagramānīyaṃ sa biḍālakaḥ /",
  "GK21sokss_pu:23864": "ubhāvapyavadhītkṣudraḥ sākaṃ śaśakapiñjalau // SoKss_10,6.55 //",
  "GK21sokss_pu:23865": "tadevaṃ nāsti viśvāsaḥ kṣudrakarmaṇi durjane /",
  "GK21sokss_pu:23866": "tasmādulūko rājāyaṃ na kartavyo 'tidurjanaḥ // SoKss_10,6.56 //",
  "GK21sokss_pu:23867": "ity uktāḥ pakṣiṇastena vāyasena tatheti te /",
  "GK21sokss_pu:23868": "abhiṣekamulūkasya nivāryetastato yayuḥ // SoKss_10,6.57 //",
  "GK21sokss_pu:23869": "adyaprabhṛti yūyaṃ ca vayaṃ cānyonyaśatravaḥ /",
  "GK21sokss_pu:23870": "smara yāmītyulūkastaṃ kākamuktvā krudhā yayau // SoKss_10,6.58 //",
  "GK21sokss_pu:23871": "kāko 'pi yuktamuktaṃ tu matvā vignastato 'bhavat /",
  "GK21sokss_pu:23872": "vāṅmātrotpāditāsahyavair ātko nānutapyate // SoKss_10,6.59 //",
  "GK21sokss_pu:23873": "evaṃ vāgdoṣasaṃbhūtaṃ vairaṃ naḥ kauśikaiḥ saha /",
  "GK21sokss_pu:23874": "ity uktvā kākarājaṃ taṃ cirajīvyavadatpunaḥ // SoKss_10,6.60 //",
  "GK21sokss_pu:23875": "bahavo balinas te ca jetuṃ śakyā na kauśikāḥ /",
  "GK21sokss_pu:23876": "bahavo hi jayantīha śṛṇu cātra nidarśanam // SoKss_10,6.61 //",
  "GK21sokss_pu:23877": "chāgaṃ krītaṃ gṛhītvāṃse grāmāt ko'pi vrajandvijaḥ /",
  "GK21sokss_pu:23878": "bahubhir dadṛśe mārge dhūrtaiśchāgaṃ jihīrṣubhiḥ // SoKss_10,6.62 //",
  "GK21sokss_pu:23879": "ekaś ca tebhya āgatya tam uvāca sasaṃbhramam /",
  "GK21sokss_pu:23880": "brahman kathamayaṃ skandhe gṛhītaḥ śvā tvayā tyaja // SoKss_10,6.63 //",
  "GK21sokss_pu:23881": "tac chrutvā tamanādṛtya sa dvijaḥ prākramadyadā /",
  "GK21sokss_pu:23882": "tato 'nyau dvāvupetyāgre tadvadeva tamūcatuḥ // SoKss_10,6.64 //",
  "GK21sokss_pu:23883": "tataḥ sasaṃśayo yāvad yāti cchāgaṃ nirūpayan /",
  "GK21sokss_pu:23884": "tāvad anye trayo 'bhyetya tam evam avadañ śaṭhāḥ // SoKss_10,6.65 //",
  "GK21sokss_pu:23885": "kathaṃ yajñopavītaṃ tvaṃ śvānaṃ ca vahase samam /",
  "GK21sokss_pu:23886": "nūnaṃ vyādho na vipras tvaṃ haṃsyanena śunā mṛgān // SoKss_10,6.66 //",
  "GK21sokss_pu:23887": "tac chrutvā sa dvijo dadhyau nūnaṃ bhūtena kenacit /",
  "GK21sokss_pu:23888": "bhrāmito 'haṃ dṛśaṃ hṛtvā sarve paśyanti kiṃ mṛṣā // SoKss_10,6.67 //",
  "GK21sokss_pu:23889": "iti vipraḥ sa taṃ tyaktvā chāgaṃ snātvā gṛhaṃ yayau /",
  "GK21sokss_pu:23890": "dhūrtāś ca nītvā tam ajaṃ yathecchaṃ samabhakṣayan // SoKss_10,6.68 //",
  "GK21sokss_pu:23891": "ity uktvā cirajīvī taṃ vāyaseśvaram abravīt /",
  "GK21sokss_pu:23892": "tadevaṃ deva bahavo balavantaś ca durjayāḥ // SoKss_10,6.69 //",
  "GK21sokss_pu:23893": "tasmādbalivirodhe 'sminyadahaṃ vacmi tatkuru /",
  "GK21sokss_pu:23894": "kiṃcilluñcitapakṣaṃ māṃ tyaktvāsyaiva taroradhaḥ // SoKss_10,6.70 //",
  "GK21sokss_pu:23895": "yūyaṃ girimimaṃ yāta kṛtārtho yāvadevy aham /",
  "GK21sokss_pu:23896": "tac chrutvā taṃ tathetyatra krudhevolluñcitacchadam // SoKss_10,6.71 //",
  "GK21sokss_pu:23897": "kṛtyādhastaṃ giriṃ prāyātkākarājaḥ sa sānugaḥ /",
  "GK21sokss_pu:23898": "cirajīvi tu tatrāsītpatitvā svatarostale // SoKss_10,6.72 //",
  "GK21sokss_pu:23899": "tatas tatrāyayau rātrau sānugaḥ sa ulūkarāṭ /",
  "GK21sokss_pu:23900": "avamardo na cāpaśyattatraikam apivāyasam // SoKss_10,6.73 //",
  "GK21sokss_pu:23901": "tāvat sa cirajīvyatra mandaṃ mandaṃ virautyadhaḥ /",
  "GK21sokss_pu:23902": "śrutvā colūkarājastamavatīrya dadarśa saḥ // SoKss_10,6.74 //",
  "GK21sokss_pu:23903": "kas tvaṃ kim evaṃbhūto 'sīty apṛcchat taṃ savismayaḥ /",
  "GK21sokss_pu:23904": "tataḥ sa cirajīvī taṃ rujevālpasvaro 'vadat // SoKss_10,6.75 //",
  "GK21sokss_pu:23905": "cirajīvītyahaṃ tasya sacivo vāyasaprabhoḥ /",
  "GK21sokss_pu:23906": "sa ca dātumavaskandamaicchatte mantrisaṃmatam // SoKss_10,6.76 //",
  "GK21sokss_pu:23907": "tatas tanmantriṇo 'nyāṃstānnirbhartsyāhaṃ tam abravam /",
  "GK21sokss_pu:23908": "yadi pṛcchasi māṃ mantraṃ yadi cāhaṃ matastava // SoKss_10,6.77 //",
  "GK21sokss_pu:23909": "tan na kāryo balavatā kauśikendreṇa vigrahaḥ /",
  "GK21sokss_pu:23910": "kāryastvanunayas tasya nītiṃ cedanumanyase // SoKss_10,6.78 //",
  "GK21sokss_pu:23911": "śrutvaitacchatrupakṣo 'yamiti krodhātprahṛtya me /",
  "GK21sokss_pu:23912": "sa kākaḥ svaiḥ samaṃ mittrair mūrkho 'vasthāmimāṃ vyadhāt // SoKss_10,6.79 //",
  "GK21sokss_pu:23913": "kṣiptvā ca māṃ tarutale kvāpi sānucaro gataḥ /",
  "GK21sokss_pu:23914": "ity uktvā cirajīvī sa śvasannāsīdadhomukhaḥ // SoKss_10,6.80 //",
  "GK21sokss_pu:23915": "ulūkarājaś ca tataḥ sa papraccha svamantriṇaḥ /",
  "GK21sokss_pu:23916": "kimetasya vidhātavyamasmābhiś cirajīvinaḥ // SoKss_10,6.81 //",
  "GK21sokss_pu:23917": "tac chrutvā dīptanayano nāma mantrī jagāda tam /",
  "GK21sokss_pu:23918": "arakṣyo rakṣyate cauro 'py upakārīti sajjanaiḥ // SoKss_10,6.82 //",
  "GK21sokss_pu:23919": "tathā hi pūrvaṃ kvāpy āsīdvaṇikko 'i sa kāmapi /",
  "GK21sokss_pu:23920": "vṛddho 'py arthaprabhāveṇa pariṇinye vaṇiksutām // SoKss_10,6.83 //",
  "GK21sokss_pu:23921": "sā tasya śayane nityaṃ jarāto 'bhūtparāṅmukhī /",
  "GK21sokss_pu:23922": "vyatītapuṣpakāle 'tra bhramarīva tarorvane // SoKss_10,6.84 //",
  "GK21sokss_pu:23923": "ekadā cāviśaccauro niśi śayyāsthayostayoḥ /",
  "GK21sokss_pu:23924": "taṃ dṛṣṭvā sā parāvṛtya tamāśliṣyatpatiṃ bhayāt // SoKss_10,6.85 //",
  "GK21sokss_pu:23925": "tamabhyudayamāścaryaṃ matvā yāvannirīkṣate /",
  "GK21sokss_pu:23926": "diśas tatra vaṇiktāvatkoṇe cauraṃ dadarśa tam // SoKss_10,6.86 //",
  "GK21sokss_pu:23927": "upakāryasi me tattvāṃ na bhṛtyair ghātayāmy aham /",
  "GK21sokss_pu:23928": "ity uktvā so 'tha cauraṃ taṃ rakṣitvā prāhiṇodvaṇik // SoKss_10,6.87 //",
  "GK21sokss_pu:23929": "evaṃ rakṣyo 'yamasmākaṃ cirajīvyupakārakaḥ /",
  "GK21sokss_pu:23930": "ity uktvā dīptanayano mantrī tūṣṇīṃ babhūva saḥ // SoKss_10,6.88 //",
  "GK21sokss_pu:23931": "tato 'nyaṃ vakranāsākhyaṃ mantriṇaṃ kauśikeśvaraḥ /",
  "GK21sokss_pu:23932": "sa pṛcchati sma kiṃ kāryaṃ samyagvaktuṃ bhavāniti // SoKss_10,6.89 //",
  "GK21sokss_pu:23933": "vakranāsatato 'vādīdrakṣyo 'yaṃ paramarmavit /",
  "GK21sokss_pu:23934": "asmākametayor vairaṃ śreyase svāmimantriṇoḥ // SoKss_10,6.90 //",
  "GK21sokss_pu:23935": "nidarśanakathā deva śrūyatāmatra vacmi te /",
  "GK21sokss_pu:23936": "kaścitpratigraheṇa dve gāvau prāpa dvijottamaḥ // SoKss_10,6.91 //",
  "GK21sokss_pu:23937": "tasya dṛṣṭvātha cauras te gāvau netumacintayat /",
  "GK21sokss_pu:23938": "tatkālaṃ rākṣasaḥ ko'pi tamaicchatkhādituṃ dvijam // SoKss_10,6.92 //",
  "GK21sokss_pu:23939": "tadarthaṃ niśi gacchantau daivāttau caurarākṣasau /",
  "GK21sokss_pu:23940": "militvānyonyamuktārthau tatra prayayatuḥ samam // SoKss_10,6.93 //",
  "GK21sokss_pu:23941": "ahaṃ dhenū harāmyādau tvadgṛhīto hy ayaṃ dvijaḥ /",
  "GK21sokss_pu:23942": "supto yadi prabuddhastaddhareyaṃ goyugaṃ katham // SoKss_10,6.94 //",
  "GK21sokss_pu:23943": "maivaṃ harāmy ahaṃ pūrvaṃ vipraṃ no ced vṛthā mama /",
  "GK21sokss_pu:23944": "bhaved gokhuraśabdena prabuddhe 'smin pariśramaḥ // SoKss_10,6.95 //",
  "GK21sokss_pu:23945": "iti praviśya tadviprasadanaṃ caurarākṣasau /",
  "GK21sokss_pu:23946": "yāvattau kalahāyete tāvat prābodhi sa dvijaḥ // SoKss_10,6.96 //",
  "GK21sokss_pu:23947": "utthāyāttakṛpāṇe ca tasminrakṣoghnajāpini /",
  "GK21sokss_pu:23948": "brāhmaṇe jagmatuścaurarākṣasau dvau palāyya tau // SoKss_10,6.97 //",
  "GK21sokss_pu:23949": "evaṃ tayor yathā bhedo hitāyābhūddvijanmanaḥ /",
  "GK21sokss_pu:23950": "tathā bhedo hito 'smākaṃ kākendracirajīvinoḥ // SoKss_10,6.98 //",
  "GK21sokss_pu:23951": "ity ukto vakranāsena kauśikendraḥ svamantriṇam /",
  "GK21sokss_pu:23952": "taṃ ca prākārakarṇākhyamapṛcchatso 'pyuvāca tam // SoKss_10,6.99 //",
  "GK21sokss_pu:23953": "cirajīvyanukampyo 'yamāpannaḥ śaraṇāgataḥ /",
  "GK21sokss_pu:23954": "śaraṇāgatahetoḥ prāksvamāmiṣamadācchibiḥ // SoKss_10,6.100 //",
  "GK21sokss_pu:23955": "prākārakarṇāc chrutvaitat sacivaṃ krūralocanam /",
  "GK21sokss_pu:23956": "ulūkarājaḥ papraccha so 'pi tadvad abhāṣata // SoKss_10,6.101 //",
  "GK21sokss_pu:23957": "tato raktākṣanāmānaṃ sacivaṃ kauśikeśvaraḥ /",
  "GK21sokss_pu:23958": "tathaiva paripapraccha so 'pi prājño 'bravīdidam // SoKss_10,6.102 //",
  "GK21sokss_pu:23959": "rājannapanayenaitair mantribhir nāśito bhavān /",
  "GK21sokss_pu:23960": "pratīyante na nītijñāḥ kṛtāvajñasya vairiṇaḥ // SoKss_10,6.103 //",
  "GK21sokss_pu:23961": "mūrkho dṛṣṭavyalīko 'pi vyājasāntvena tuṣyati /",
  "GK21sokss_pu:23962": "tathā hi takṣā ko 'pyāsīdbhāryābhūttasya tu priyā // SoKss_10,6.104 //",
  "GK21sokss_pu:23963": "tāṃ cānyapuruṣāsaktāṃ takṣā buddhvānyalokataḥ /",
  "GK21sokss_pu:23964": "tattvaṃ jijñāsamānastāṃ bhāryāmavadadekadā // SoKss_10,6.105 //",
  "GK21sokss_pu:23965": "priye rājājñayā dūraṃ svavyāpārāya yāmy aham /",
  "GK21sokss_pu:23966": "tattvayā mama saktvādi pātheyaṃ dīyatāmiti // SoKss_10,6.106 //",
  "GK21sokss_pu:23967": "tatheti dattapātheyastayā nirgatya gehataḥ /",
  "GK21sokss_pu:23968": "saśiṣyo guptamāgatya tatraiva praviveśa saḥ // SoKss_10,6.107 //",
  "GK21sokss_pu:23969": "tadadṛṣṭastu khaṭvāyāstasthau śiṣyayutasthale /",
  "GK21sokss_pu:23970": "sāpy athānāyayattaṃ svaṃ tadbhāryā parapūruṣam // SoKss_10,6.108 //",
  "GK21sokss_pu:23971": "tena sākaṃ ca khaṭvāyāṃ ramamāṇā patiṃ padā /",
  "GK21sokss_pu:23972": "spṛṣṭvā kathaṃcit taṃ pāpā mene tatrastham eva tam // SoKss_10,6.109 //",
  "GK21sokss_pu:23973": "kṣaṇāccopapatis tatra vyākulaḥ pṛcchati sma tām /",
  "GK21sokss_pu:23974": "brūhi priye kimadhikaṃ priyo 'haṃ tava kiṃ patiḥ // SoKss_10,6.110 //",
  "GK21sokss_pu:23975": "tac chrutvā kūṭakuśalā taṃ jāraṃ nijagāda sā /",
  "GK21sokss_pu:23976": "priyo mama patis tasya kṛte prāṇāṃstyajāmy aham // SoKss_10,6.111 //",
  "GK21sokss_pu:23977": "idaṃ tu cāpalaṃ strīṇāṃ sahajaṃ kriyate 'tra kim /",
  "GK21sokss_pu:23978": "amedhyam apibhakṣyaṃ syānnāsāṃ syuryadi nāsikāḥ // SoKss_10,6.112 //",
  "GK21sokss_pu:23979": "etattasyā vacaḥ śrutvā kulaṭāyāḥ sa kṛtrimam /",
  "GK21sokss_pu:23980": "tuṣṭaḥ śayyātalāttakṣā nirgataḥ śiṣyam abhyadhāt // SoKss_10,6.113 //",
  "GK21sokss_pu:23981": "dṛṣṭvaṃ tvayādya sākṣī tvaṃ mama bhakteyamīdṛśī /",
  "GK21sokss_pu:23982": "amumevāśritā kāntaṃ tadetāṃ mūrdhnyahaṃ vahe // SoKss_10,6.114 //",
  "GK21sokss_pu:23983": "ity uktvā sahasotkṣipya khaṭvāsthāveva tāvubhau /",
  "GK21sokss_pu:23984": "saśiṣyaḥ sa jaḍo jāyātajjārau śirasāvahan // SoKss_10,6.115 //",
  "GK21sokss_pu:23985": "itthaṃ pratyakṣadṛṣṭe 'pi doṣe kapaṭasāntvataḥ /",
  "GK21sokss_pu:23986": "mūrkhastuṣyati hāsyatvaṃ nirvivekaś ca gacchati // SoKss_10,6.116 //",
  "GK21sokss_pu:23987": "tadeṣa cirajīvī te rakṣyo nāriparigrahaḥ /",
  "GK21sokss_pu:23988": "upekṣito hy ayaṃ deva hanyādroga iva drutam // SoKss_10,6.117 //",
  "GK21sokss_pu:23989": "iti raktākṣataḥ śrutvā kauśikendro 'bravītsa tam /",
  "GK21sokss_pu:23990": "kurvannasmaddhitaṃ sādhuḥ prāpto 'vasthāsmimāmayam // SoKss_10,6.118 //",
  "GK21sokss_pu:23991": "tatkathaṃ syānna saṃrakṣyaḥ kiṃ kuryādekakaśca naḥ /",
  "GK21sokss_pu:23992": "iti tatsa nirācakre mantrivākyamulūkarāṭ // SoKss_10,6.119 //",
  "GK21sokss_pu:23993": "āśvāsayām āsa ca taṃ vāyasaṃ cirajīvinam /",
  "GK21sokss_pu:23994": "tataḥ sa cirajīvī tamulūkeśaṃ vyajijñapat // SoKss_10,6.120 //",
  "GK21sokss_pu:23995": "kiṃ mamaitadavasthasya jīvitena prayojanam /",
  "GK21sokss_pu:23996": "tanme dāpaya kāṣṭhāni yāvadagniṃ viśāmy aham // SoKss_10,6.121 //",
  "GK21sokss_pu:23997": "ulūkayoniṃ ca varaṃ prārthaye 'haṃ hutāśanam /",
  "GK21sokss_pu:23998": "tartuṃ vāyasarājasya tasya vairapratikriyām // SoKss_10,6.122 //",
  "GK21sokss_pu:23999": "ity uktavantaṃ vihasanraktākṣo nijagāda tam /",
  "GK21sokss_pu:24000": "asmatprabhoḥ prasādāttvaṃ svastha eva kimagninā // SoKss_10,6.123 //",
  "GK21sokss_pu:24001": "na ca tvaṃ kauśiko bhāvī yāvatkākatvamasti te /",
  "GK21sokss_pu:24002": "yādṛśo yaḥ kṛto dhātrā bhavettādṛśa eva saḥ // SoKss_10,6.124 //",
  "GK21sokss_pu:24003": "tathā ca prāṅmuniḥ kaścic chyenahastacyutaṃ śiśum /",
  "GK21sokss_pu:24004": "mūṣikāṃ prāpya kṛpayā kanyāṃ cakre tapobalāt // SoKss_10,6.125 //",
  "GK21sokss_pu:24005": "vardhitāmāśrame tāṃ ca sa dṛṣṭvā prāptayauvanām /",
  "GK21sokss_pu:24006": "munirbalavate dātumicchannādityamāhvayat // SoKss_10,6.126 //",
  "GK21sokss_pu:24007": "baline ditsitāmetāṃ kanyāṃ pariṇayasva me /",
  "GK21sokss_pu:24008": "ity uvāca sa carṣistaṃ tatas taṃ so 'bravīdraviḥ // SoKss_10,6.127 //",
  "GK21sokss_pu:24009": "matto 'pi balavānmeghaḥ sa māṃ sthagayati kṣaṇāt /",
  "GK21sokss_pu:24010": "tac chrutvā taṃ visṛjyārkaṃ meghamāhūtavānmuniḥ // SoKss_10,6.128 //",
  "GK21sokss_pu:24011": "aṃ tathaiva ca so 'vādīttenāpyevamavādi saḥ /",
  "GK21sokss_pu:24012": "matto 'pi balavānvāyuryo vikṣipati dikṣu mām // SoKss_10,6.129 //",
  "GK21sokss_pu:24013": "ity ukte tena sa munirvayumāhvayati sma tam /",
  "GK21sokss_pu:24014": "sa tathaiva ca tenoktastam evamavadanmarut // SoKss_10,6.130 //",
  "GK21sokss_pu:24015": "mayāpi ye na cālyante mattas te balino 'drayaḥ /",
  "GK21sokss_pu:24016": "śrutvaitadekaṃ śailendramāhvayanmunisattamaḥ // SoKss_10,6.131 //",
  "GK21sokss_pu:24017": "tathaiva yāvat taṃ vakti tāvat so 'drir jagāda tam /",
  "GK21sokss_pu:24018": "mūṣakā balino matto ye me chidrāṇi kurvate // SoKss_10,6.132 //",
  "GK21sokss_pu:24019": "iti krameṇa praty ukto daivatair jñānibhiḥ sa taiḥ /",
  "GK21sokss_pu:24020": "maharṣirājuhāvaikaṃ mūṣakaṃ vanasaṃbhavam // SoKss_10,6.133 //",
  "GK21sokss_pu:24021": "kanyāṃ vadaitām ity uktas tenovāca sa mūṣakaḥ /",
  "GK21sokss_pu:24022": "kathaṃ pravekṣyati bilaṃ mamaiṣā dṛśyatāmiti // SoKss_10,6.134 //",
  "GK21sokss_pu:24023": "pūrvavanmūṣikaivāstu varamityatha sa bruvan /",
  "GK21sokss_pu:24024": "munistāṃ mūṣikāṃ kṛtvā tasmai prāyacchadākhave // SoKss_10,6.135 //",
  "GK21sokss_pu:24025": "evaṃ sudūraṃ gatvāpi yo yādṛk tādṛg eva saḥ /",
  "GK21sokss_pu:24026": "tadulūko na jātu tvaṃ cirajīvin bhaviṣyasi // SoKss_10,6.136 //",
  "GK21sokss_pu:24027": "ity uktaścirajīvī sa raktākṣeṇa vyacintayat /",
  "GK21sokss_pu:24028": "nītijñasya na caitasya rājñānena kṛtaṃ vacaḥ // SoKss_10,6.137 //",
  "GK21sokss_pu:24029": "śeṣā mūrkhā ime sarve tatkāryaṃ siddham eva me /",
  "GK21sokss_pu:24030": "iti saṃcintayantaṃ tam ādāya cirajīvinam // SoKss_10,6.138 //",
  "GK21sokss_pu:24031": "avicāryaiva raktākṣavākyaṃ tadbalagarvitaḥ /",
  "GK21sokss_pu:24032": "ulūkarājaḥ sa yayāvavamardo nijaṃ padam // SoKss_10,6.139 //",
  "GK21sokss_pu:24033": "cirajīvī ca taddattamāṃsādyaśanapoṣitaḥ /",
  "GK21sokss_pu:24034": "tatpārśvastho 'cireṇaiva barhīvābhūtsupakṣatiḥ // SoKss_10,6.140 //",
  "GK21sokss_pu:24035": "ekadā tamulūkendramavadaddeva yāmy aham /",
  "GK21sokss_pu:24036": "āśvāsya kākarājaṃ tamānayāmi svamāspadam // SoKss_10,6.141 //",
  "GK21sokss_pu:24037": "yena rātrau nipatyādya yuṣmābhiḥ sa nihanyate /",
  "GK21sokss_pu:24038": "ahaṃ bhajāmi caitasya tvatprasādasya niṣkṛtim // SoKss_10,6.142 //",
  "GK21sokss_pu:24039": "yūyaṃ tṛṇādyair ācchādya dvāraṃ nīḍagṛhāntare /",
  "GK21sokss_pu:24040": "divā tadāpātabhayātsarve tiṣṭhantu rakṣitāḥ // SoKss_10,6.143 //",
  "GK21sokss_pu:24041": "ity uktvā tṛṇaparṇādicchannadvāraguhāgatān /",
  "GK21sokss_pu:24042": "kṛtvolūkānyayau pārśvaṃ cirajīvī nijaprabhoḥ // SoKss_10,6.144 //",
  "GK21sokss_pu:24043": "tadyuktaś cāyayāvāttavahnidīptacitolmukaḥ /",
  "GK21sokss_pu:24044": "cañcvā pralambitaikaikakāṣṭhikaiḥ saha vāyasaiḥ // SoKss_10,6.145 //",
  "GK21sokss_pu:24045": "āgatyaiva divāndhānāṃ teṣāṃ channaṃ tṛṇādibhiḥ /",
  "GK21sokss_pu:24046": "ulūkānāṃ guhādvāraṃ jvālayām āsa vahninā // SoKss_10,6.146 //",
  "GK21sokss_pu:24047": "prākṣipattadvadekaikastadānīṃ tāś ca kāṣṭhikaḥ /",
  "GK21sokss_pu:24048": "samidhyāgniṃ dadāhātra tānulūkānsarājakān // SoKss_10,6.147 //",
  "GK21sokss_pu:24049": "vināśya śatruṃ kākendrastadyukto 'tha tutoṣa saḥ /",
  "GK21sokss_pu:24050": "samaṃ kākakulenāgānnijaṃ nyagrodhapādapam // SoKss_10,6.148 //",
  "GK21sokss_pu:24051": "tatrākhyāya dviṣanmadhyavāsavṛttāntamātmanaḥ /",
  "GK21sokss_pu:24052": "kākendraṃ meghavarṇaṃ taṃ cirajīvyabravīdidam // SoKss_10,6.149 //",
  "GK21sokss_pu:24053": "raktākṣa eva sanmantrī tasyāsīttvadripoḥ prabho /",
  "GK21sokss_pu:24054": "tasyaivākurvatā vākyaṃ madāndhenāsmyupekṣitaḥ // SoKss_10,6.150 //",
  "GK21sokss_pu:24055": "yadasyākāraṇaṃ matvā vacanaṃ nākarocchaṭhaḥ /",
  "GK21sokss_pu:24056": "ataḥ so 'panayī mūrkho mayā viśvāsya vañcitaḥ // SoKss_10,6.151 //",
  "GK21sokss_pu:24057": "vyājānuvṛttyā viśvāsya maṇḍūkā ahinā yathā /",
  "GK21sokss_pu:24058": "vṛddhaḥ kaś citsukhaṃ prāptumaśaktaḥ puruṣāśraye // SoKss_10,6.152 //",
  "GK21sokss_pu:24059": "bhekānahiḥ sarastīre tasmiṃstasthau suniścalaḥ /",
  "GK21sokss_pu:24060": "tathāsthitaṃ ca taṃ bhekāḥ papracchurdūravartinaḥ // SoKss_10,6.153 //",
  "GK21sokss_pu:24061": "brūhi kiṃ pūrvavannāsmānaśnātyadya bhavāniti /",
  "GK21sokss_pu:24062": "iti pṛṣṭastadā bhekaiḥ sa taiḥ provāca pannagaḥ // SoKss_10,6.154 //",
  "GK21sokss_pu:24063": "mayā brāhmaṇaputrasya maṇḍūkamanudhāvatā /",
  "GK21sokss_pu:24064": "bhrāntyā daṣṭo batāṅguṣṭhaḥ sa ca pañcatvamāyayau // SoKss_10,6.155 //",
  "GK21sokss_pu:24065": "tatpitrā cāsmi śāpena bhekānāṃ vāhanīkṛtaḥ /",
  "GK21sokss_pu:24066": "tad yuṣmān katham aśnāmi pratyutāhaṃ vahāmi vaḥ // SoKss_10,6.156 //",
  "GK21sokss_pu:24067": "tac chrutvā tatra bhekānāṃ rājā vāhasamutsukaḥ /",
  "GK21sokss_pu:24068": "jalāduttīrya tatpṛṣṭhamārohadgatabhīrmudā // SoKss_10,6.157 //",
  "GK21sokss_pu:24069": "tatas taṃ vāhanasukhair āvarjya sacivair yutam /",
  "GK21sokss_pu:24070": "kṛtvāvasannamātmānam uvāca sa sakaitavaḥ // SoKss_10,6.158 //",
  "GK21sokss_pu:24071": "āhāreṇa vinā deva na gantumahamutsahe /",
  "GK21sokss_pu:24072": "tanme dehyaśanaṃ bhṛtyo hy avṛttirvartate katham // SoKss_10,6.159 //",
  "GK21sokss_pu:24073": "tac chrutvā bhekarājastamavocadvāhanapriyaḥ /",
  "GK21sokss_pu:24074": "kāṃścitparimitāṃstarhi bhuṅkṣva me 'nucarāniti // SoKss_10,6.160 //",
  "GK21sokss_pu:24075": "tataḥ kramātsa maṇḍūkānahiḥ svecchamabhakṣayat /",
  "GK21sokss_pu:24076": "tadvāhanābhimānāndhaḥ sehe bhekapatiḥ sa tat // SoKss_10,6.161 //",
  "GK21sokss_pu:24077": "evaṃ madhyapraviṣṭena mūrkhaḥ prājñena vañcyate /",
  "GK21sokss_pu:24078": "mayāpyanupraviśyaivaṃ deva tvadripavo hatāḥ // SoKss_10,6.162 //",
  "GK21sokss_pu:24079": "tasmānnītividā rājñā bhavitavyaṃ kṛtātmanā /",
  "GK21sokss_pu:24080": "yathecchaṃ bhujyate bhṛtyair hanyate ca parair jaḍaḥ // SoKss_10,6.163 //",
  "GK21sokss_pu:24081": "śrīriyaṃ ca sadā deva dyūtalīleva sacchalā /",
  "GK21sokss_pu:24082": "vārivīcīva capalā madireva vimohinī // SoKss_10,6.164 //",
  "GK21sokss_pu:24083": "sa dhīrasya sumantrasya rājño nirvyasanasya ca /",
  "GK21sokss_pu:24084": "viśeṣajñasya sotsāhā pāśabaddheva tiṣṭhati // SoKss_10,6.165 //",
  "GK21sokss_pu:24085": "tadidānīmavahitastvaṃ vidvadvacane sthitaḥ /",
  "GK21sokss_pu:24086": "nihatārātisukhitaḥ śādhi rājyamakaṇṭakam // SoKss_10,6.166 //",
  "GK21sokss_pu:24087": "ity ukto mantriṇā meghavarṇaḥ sa cirajīvinā /",
  "GK21sokss_pu:24088": "saṃmānya taṃ kākarājaścakre rājyaṃ tathaiva tam // SoKss_10,6.167 //",
  "GK21sokss_pu:24089": "ity uktvā gomukho bhūyo vatseśasutam abhyadhāt /",
  "GK21sokss_pu:24090": "tadevaṃ prajñayā rājyaṃ tiryagbhir api bhujyate // SoKss_10,6.168 //",
  "GK21sokss_pu:24091": "niṣprajñāstvavasīdanti lokopahasitāḥ sadā /",
  "GK21sokss_pu:24092": "tathā ca jaḍadhīrbhṛtyo babhūvāḍhyasya kasyacit // SoKss_10,6.169 //",
  "GK21sokss_pu:24093": "so 'jānannapi tasyāṅge jānāmītyabhimānataḥ /",
  "GK21sokss_pu:24094": "sphāraṃ dadau maurkhyabalātprabhostvacamapāṭayat // SoKss_10,6.170 //",
  "GK21sokss_pu:24095": "tatas tena parityaktaḥ svāmināvasasāda saḥ /",
  "GK21sokss_pu:24096": "ajānāno haṭāt kurvan prājñamānī vinaśyati // SoKss_10,6.171 //",
  "GK21sokss_pu:24097": "idaṃ ca śrūyatām anyanmālave bhrātarāv ubhau /",
  "GK21sokss_pu:24098": "viprāv abhūtām advaidhaṃ tayoḥ pitryam abhūd dhanam // SoKss_10,6.172 //",
  "GK21sokss_pu:24099": "vibhajyamāne cārthe 'sminnyūnādhikavivādinau /",
  "GK21sokss_pu:24100": "stheyīkṛta upādhyāyaśchāndasastāvabhāṣata // SoKss_10,6.173 //",
  "GK21sokss_pu:24101": "vastu vastu same dve dve ardhe kṛtvā vibhajyatām /",
  "GK21sokss_pu:24102": "yuvābhyāṃ yena naiva syānnyūnādhikakṛtaḥ kaliḥ // SoKss_10,6.174 //",
  "GK21sokss_pu:24103": "tacchruvā veśmaśayyādibhāṇḍaṃ sarvaṃ paśūnapi /",
  "GK21sokss_pu:24104": "ekamekaṃ dvidhā kṛtvā mūḍhau vibhajataḥ sma tau // SoKss_10,6.175 //",
  "GK21sokss_pu:24105": "ekā dāsī tayor āsītsāpi tābhyāṃ dvidhā kṛtā /",
  "GK21sokss_pu:24106": "tadbuddhvā daṇḍitau rājñā sarvasvaṃ tāvubhāvapi // SoKss_10,6.176 //",
  "GK21sokss_pu:24107": "dvau lokau nāśayantyevaṃ mūrkhā mūrkhopadeśataḥ /",
  "GK21sokss_pu:24108": "tasmānmūrkhānna seveta prājñaḥ seveta paṇḍitān // SoKss_10,6.177 //",
  "GK21sokss_pu:24109": "asaṃtoṣo 'pi doṣāya tathā cedaṃ niśamyatām /",
  "GK21sokss_pu:24110": "āsan pravrājakāḥ kecid bhikṣāsaṃtoṣapīvarāḥ // SoKss_10,6.178 //",
  "GK21sokss_pu:24111": "tāndṛṣṭvā puruṣāḥ kecidanyonyaṃ suhṛdo 'bruvan /",
  "GK21sokss_pu:24112": "aho bhikṣāśino 'pyete pīnāḥ pravrājakā iti // SoKss_10,6.179 //",
  "GK21sokss_pu:24113": "ekas teṣu tato 'vādīt kautukaṃ darśayāmi vaḥ /",
  "GK21sokss_pu:24114": "ahaṃ kṛśīkaromy etān bhuñjānān api pūrvavat // SoKss_10,6.180 //",
  "GK21sokss_pu:24115": "ity uktvā sa nimantryaitān kramāt pravrājakān gṛhe /",
  "GK21sokss_pu:24116": "ekāhaṃ bhojayām āsa ṣaḍrasāhāram uttamam // SoKss_10,6.181 //",
  "GK21sokss_pu:24117": "te 'tha mūrkhāstadāsvādaṃ smaranto bhaikṣabhojanam /",
  "GK21sokss_pu:24118": "na tathābhilaṣanti sma tena durbalatāṃ yayuḥ // SoKss_10,6.182 //",
  "GK21sokss_pu:24119": "tataḥ pradarśya suhṛdāṃ dṛṣṭvā tatsaṃnidhau ca tān /",
  "GK21sokss_pu:24120": "pravrājakāṃstadāhāradāyī sa puruṣo 'bravīt // SoKss_10,6.183 //",
  "GK21sokss_pu:24121": "tadā bhaikṣeṇa saṃtuṣṭā hṛṣṭapuṣṭā ime 'bhavan /",
  "GK21sokss_pu:24122": "adhunā tadasaṃtoṣaduḥkhāddurbalatāṃ gatāḥ // SoKss_10,6.184 //",
  "GK21sokss_pu:24123": "tasmātprājñaḥ sukhaṃ vāñchansaṃtoṣe sthāpayenmanaḥ /",
  "GK21sokss_pu:24124": "lokadvaye 'py asaṃtoṣo duḥsahāśrāntaduḥkhadaḥ // SoKss_10,6.185 //",
  "GK21sokss_pu:24125": "iti tenānuśiṣṭāste suhṛdo duṣkṛtāspadam /",
  "GK21sokss_pu:24126": "asaṃtoṣaṃ jahuḥ kasya satsaṅgo na bhavecchubhaḥ // SoKss_10,6.186 //",
  "GK21sokss_pu:24127": "ayaṃ suvarṇamugdhaś ca devedānīṃ niśamyatām /",
  "GK21sokss_pu:24128": "pumān kaścij jalaṃ pātuṃ taḍāgamagamadyuvā // SoKss_10,6.187 //",
  "GK21sokss_pu:24129": "sa jaḍo 'nokahasthasya svārṇacūḍasya pakṣiṇaḥ /",
  "GK21sokss_pu:24130": "suvarṇavarṇaṃ tatrāmbhasyapaśyatpratibimbakam // SoKss_10,6.188 //",
  "GK21sokss_pu:24131": "suvarṇamiti matvā tadgrahītuṃ praviveśa tam /",
  "GK21sokss_pu:24132": "taḍāgaṃ na ca tatprāpa dṛṣṭanaṣṭaṃ cale jale // SoKss_10,6.189 //",
  "GK21sokss_pu:24133": "āruhyāruhya ca jale sa tat paśyan praviśya tat /",
  "GK21sokss_pu:24134": "punaḥ punas taḍāgāmbho jighṛkṣur nāpa kiṃcana // SoKss_10,6.190 //",
  "GK21sokss_pu:24135": "pitrā ca svena dṛṣṭo 'tha pṛṣṭo ninye gṛhaṃ jaḍaḥ /",
  "GK21sokss_pu:24136": "tāṃ dṛṣṭvā pratimāṃ toye khagaṃ vidrāvya bodhitaḥ // SoKss_10,6.191 //",
  "GK21sokss_pu:24137": "nirvimarśā mṛṣājñānair muhyantyevamabuddhayaḥ /",
  "GK21sokss_pu:24138": "upahāsyāḥ pareṣāṃ ca śocyāḥ sveṣāṃ bhavanti ca // SoKss_10,6.192 //",
  "GK21sokss_pu:24139": "ayaṃ cānyo mahāmūrkhavṛttānto 'tra niśamyatām /",
  "GK21sokss_pu:24140": "kasyāpyuṣṭro 'vasanno 'bhūdbhāreṇa vaṇijo 'dhvani // SoKss_10,6.193 //",
  "GK21sokss_pu:24141": "sa bhṛtyānabravītkaṃciduṣṭraṃ gatvānyamānaye /",
  "GK21sokss_pu:24142": "kritvāhaṃ yo 'sya karabhasyārdhaṃ bhārādito haret // SoKss_10,6.194 //",
  "GK21sokss_pu:24143": "meghāgame yathāvastrapeṭāsvetāsu na spṛśet /",
  "GK21sokss_pu:24144": "ambhaścasrmāṇi yuṣmābhis tathā kāryamiha sthitaiḥ // SoKss_10,6.195 //",
  "GK21sokss_pu:24145": "ity uṣṭrapārśve 'vasthāpya bhṛtyāṃs tasmiṃs tato gate /",
  "GK21sokss_pu:24146": "vaṇijy akasmād unnamya prārebhe varṣituṃ ghanaḥ // SoKss_10,6.196 //",
  "GK21sokss_pu:24147": "tathā kāryaṃ yathā nāmbhaḥ peṭācarmāṇi saṃspṛśet /",
  "GK21sokss_pu:24148": "iti naḥ svāminā proktamityālocyātha te jaḍāḥ // SoKss_10,6.197 //",
  "GK21sokss_pu:24149": "kṛṣṭvā vastrāṇi peṭābhyas tais te tāny abhyaveṣṭayan /",
  "GK21sokss_pu:24150": "carmāṇi tena vastrāṇi vineśus tena vāriṇā // SoKss_10,6.198 //",
  "GK21sokss_pu:24151": "pāpāḥ kimatra sakalo vastraugho nāśito 'mbhasā /",
  "GK21sokss_pu:24152": "ityāgato 'tha sa vaṇikkruddho bhṛtyānabhāṣata // SoKss_10,6.199 //",
  "GK21sokss_pu:24153": "vayaivādiṣṭamudakātpeṭācarmābhir akṣaṇam /",
  "GK21sokss_pu:24154": "doṣas tatra ca ko 'smākamiti te 'pi tam abhyadhuḥ // SoKss_10,6.200 //",
  "GK21sokss_pu:24155": "carmasvārdreṣu naśyanti vastrāṇīti mayoditam /",
  "GK21sokss_pu:24156": "vastrāṇām eva rakṣārthamuktaṃ vo na tu carmaṇām // SoKss_10,6.201 //",
  "GK21sokss_pu:24157": "ity uktvā cānyakarabhanyastabhāro vaṇiktataḥ /",
  "GK21sokss_pu:24158": "sa gatvā svagṛhaṃ bhṛtyānsarvasvaṃ tānadaṇḍayat // SoKss_10,6.202 //",
  "GK21sokss_pu:24159": "evam ajñātahṛdayās mūrkhāḥ kṛtvā viparyayam /",
  "GK21sokss_pu:24160": "ghnanti svārthaṃ parārthaṃ ca tādṛgdadati cottaram // SoKss_10,6.203 //",
  "GK21sokss_pu:24161": "ayaṃ cāpūpikāmugdhaḥ saṃkṣepeṇa niśamyatām /",
  "GK21sokss_pu:24162": "krīṇāti smādhvagaḥ kaś citpaṇenāṣṭāvapūpakān // SoKss_10,6.204 //",
  "GK21sokss_pu:24163": "teṣāṃ ca yāvat ṣaḍbhuṅkte tāvan mene na tṛptatām /",
  "GK21sokss_pu:24164": "saptamenātha bhuktena tṛptis tasyodapadyata // SoKss_10,6.205 //",
  "GK21sokss_pu:24165": "tataścakranda sa jaḍo muṣito 'smi na kiṃ mayā /",
  "GK21sokss_pu:24166": "eṣa evādito bhukto 'pūpo yenāsmi tarpitaḥ // SoKss_10,6.206 //",
  "GK21sokss_pu:24167": "nāśitāḥ kiṃ vṛthaivānye mayā haste na kiṃ kṛtāḥ /",
  "GK21sokss_pu:24168": "iti śocan kramāt tṛptim ajānañ jahase janaiḥ // SoKss_10,6.207 //",
  "GK21sokss_pu:24169": "... /",
  "GK21sokss_pu:24170": "... // SoKss_10,6.208 //",
  "GK21sokss_pu:24171": "kaścid dāso hi vaṇijā mūrkhaḥ kenāpy abhaṇyata /",
  "GK21sokss_pu:24172": "rakṣes tvaṃ vipaṇīdvāraṃ kṣaṇaṃ geham viśāmy aham // SoKss_10,6.209 //",
  "GK21sokss_pu:24173": "ity uktavati yāte 'smin vaṇiji dvārapaṭṭakam /",
  "GK21sokss_pu:24174": "vipaṇīto gṛhītvāṃse dāso draṣṭum agān naṭam // SoKss_10,6.210 //",
  "GK21sokss_pu:24175": "āgacchaṃś ca tato dṛṣṭvā vaṇijā tena bhartsitaḥ /",
  "GK21sokss_pu:24176": "tvaduktaṃ rakṣitaṃ dvāraṃ mayedamiti so 'bravīt // SoKss_10,6.211 //",
  "GK21sokss_pu:24177": "ity anarthāya śabdaikaparo 'tātparyavijjaḍaḥ /",
  "GK21sokss_pu:24178": "evaṃ ca mahiṣīmugdham apūrvaṃ śṛṇutādhunā // SoKss_10,6.212 //",
  "GK21sokss_pu:24179": "kasyacinmahiṣaḥ kaiścidgrāmyair grāmasya bāhyataḥ /",
  "GK21sokss_pu:24180": "nītvā vaṭatalaṃ bhillavāṭe vyāpādya bhakṣitaḥ // SoKss_10,6.213 //",
  "GK21sokss_pu:24181": "tena gatvātha vijñapto mahiṣasvāminā nṛpaḥ /",
  "GK21sokss_pu:24182": "grāmyānānāyayām āsa sa tānmahiṣabhakṣakān // SoKss_10,6.214 //",
  "GK21sokss_pu:24183": "tatsamakṣaṃ sa rājāgre mahiṣasvāsmyabhāṣata /",
  "GK21sokss_pu:24184": "taḍāganikaṭe deva nītvā vaṭataroradhaḥ // SoKss_10,6.215 //",
  "GK21sokss_pu:24185": "ebhir me mahiṣo hatvā bhakṣitaḥ paśyato jaḍaiḥ /",
  "GK21sokss_pu:24186": "tac chrutvānyeṣu teṣveko vṛddhamūrkho 'bravīdidam // SoKss_10,6.216 //",
  "GK21sokss_pu:24187": "taḍāga eva nāsty asmin grāme na ca vaṭaḥ kvacit /",
  "GK21sokss_pu:24188": "mithyā vakty eṣa mahiṣaḥ kva hato bhakṣito 'sya vā // SoKss_10,6.217 //",
  "GK21sokss_pu:24189": "śrutvaitanmahiṣasvāmī so 'bravīnāsti kiṃ vaṭaḥ /",
  "GK21sokss_pu:24190": "taḍāgaś ca sa pūrvasyāṃ diśi grāmasya tasya vaḥ // SoKss_10,6.218 //",
  "GK21sokss_pu:24191": "aṣṭamyāṃ ca sa yuṣmābhir bhakṣito mahiṣo 'tra me /",
  "GK21sokss_pu:24192": "ity uktastena sa punarvṛddhamūrkho 'bravīdidam // SoKss_10,6.219 //",
  "GK21sokss_pu:24193": "pūrvā digeva nāstyasmadgrāme nāpyaṣṭamī tithiḥ /",
  "GK21sokss_pu:24194": "etac chrutvā hasanrājā tamāhotsāhayañjaḍam // SoKss_10,6.220 //",
  "GK21sokss_pu:24195": "tvaṃ satyavādī nāsatyaṃ kiṃcidvadasi tanmama /",
  "GK21sokss_pu:24196": "satyaṃ brūhi sa yuṣmābhiḥ kiṃ bhukto mahiṣo na vā // SoKss_10,6.221 //",
  "GK21sokss_pu:24197": "etac chrutvā jaḍo 'vādīnmṛte pitari vatsaraiḥ /",
  "GK21sokss_pu:24198": "tribhir jāto 'smi tenaiva śikṣito 'smyuktipāṭavam // SoKss_10,6.222 //",
  "GK21sokss_pu:24199": "tadasatyaṃ mahārāja na kadācidvadāmy aham /",
  "GK21sokss_pu:24200": "bhukto 'sya mahiṣo 'smābhir anyadvakti mṛṣāhyasau // SoKss_10,6.223 //",
  "GK21sokss_pu:24201": "śrutvaitatsānugo rājā hāsaṃ roddhuṃ sa nāśakat /",
  "GK21sokss_pu:24202": "niryātya mahiṣaṃ tasya tāṃś ca grāmyānadaṇḍayat // SoKss_10,6.224 //",
  "GK21sokss_pu:24203": "ity aguhyaṃ nigūhante guhyaṃ prakaṭayanti ca /",
  "GK21sokss_pu:24204": "maurkhyābhimānenādātum mūrkhāḥ pratyayam ātmani // SoKss_10,6.225 //",
  "GK21sokss_pu:24205": "kaṃciddaridraṃ gṛhiṇī caṇḍī mūrkham abhāṣata /",
  "GK21sokss_pu:24206": "prataḥ pitṛgṛhaṃ yāsyāmyutsave 'mi nimantritā // SoKss_10,6.226 //",
  "GK21sokss_pu:24207": "tattvayotpalamālaikā nānītā cetkuto 'pi me /",
  "GK21sokss_pu:24208": "tan na bhāryāsmi te nāpi bhartā mama bhavāniti // SoKss_10,6.227 //",
  "GK21sokss_pu:24209": "tatas tadarthaṃ rātrau sa rājakīyasaro yayau /",
  "GK21sokss_pu:24210": "tatpraviṣṭaś ca ko 'sīti dṛṣṭvāpṛcchyata rakṣakaiḥ // SoKss_10,6.228 //",
  "GK21sokss_pu:24211": "cakrāhvo 'smīti ca vadan baddhvā nītaḥ prage sa taiḥ /",
  "GK21sokss_pu:24212": "rājāgre pṛcchyamānaś ca cakravākarutaṃ vyadhāt // SoKss_10,6.229 //",
  "GK21sokss_pu:24213": "tataḥ sa rājñā kathitaḥ svayaṃ pṛṣṭo 'nubandhataḥ /",
  "GK21sokss_pu:24214": "mūrkhaḥ kathitavṛttānto mukto dīno dayālunā // SoKss_10,6.230 //",
  "GK21sokss_pu:24215": "kaścic ca mūḍhadhīrvaidyaḥ kenāpyūce dvijanmanā /",
  "GK21sokss_pu:24216": "kakudaṃ mama putrasya kubjasyābhyantaraṃ naya // SoKss_10,6.231 //",
  "GK21sokss_pu:24217": "etac chrutvābravīdvaidyo daśa dehi paṇānmama /",
  "GK21sokss_pu:24218": "dadāmi te daśaguṇānsādhayāmi na cedidam // SoKss_10,6.232 //",
  "GK21sokss_pu:24219": "evaṃ kṛtvā paṇaṃ tasmād gṛhītvā tān paṇān dvijāt /",
  "GK21sokss_pu:24220": "sa taṃ svedādibhiḥ kubjam arujat kevalaṃ bhiṣak // SoKss_10,6.233 //",
  "GK21sokss_pu:24221": "na cāśakat spaṣṭayituṃ dadau daśaguṇān paṇān /",
  "GK21sokss_pu:24222": "ko hi kubjam ṛjūkartuṃ śaknuyād iha mānuṣam // SoKss_10,6.234 //",
  "GK21sokss_pu:24223": "hāsāyaivamaśakyārthapratijñānavikatthanam /",
  "GK21sokss_pu:24224": "tadīdṛśair mūḍhamārgaiḥ saṃcareta na buddhimān // SoKss_10,6.235 //",
  "GK21sokss_pu:24225": "iti bhadramukhāt sa gomukhākhyāt sacivān mugdhakathāṃ niśamya rātrau /",
  "GK21sokss_pu:24226": "naravāhanadattarājaputraḥ sumatiḥ prītamanās tutoṣa tasmai // SoKss_10,6.236 //",
  "GK21sokss_pu:24227": "abhajac ca sa tatkathāvinodāc chanakaiḥ śaktiyaśaḥ samutsuko 'pi /",
  "GK21sokss_pu:24228": "śayanīyam upāgato 'tha nidrāṃ savayobhiḥ sahito nijair vayasyaiḥ // SoKss_10,6.237 //",
  "GK21sokss_pu:24229": "iti mahākaviśrīsomadevabhaṭṭaviracite kathāsaritsāgare śaktiyaśolambake ṣaṣṭhas taraṅgaḥ /",
  "GK21sokss_pu:24230": "saptamas taraṅgaḥ /",
  "GK21sokss_pu:24231": "tataḥ prātaḥ prabuddhas tāṃ sa śaktiyaśasaṃ priyām /",
  "GK21sokss_pu:24232": "naravāhanadatto 'tra dhyāyanvyākulatāṃ yayau // SoKss_10,7.1 //",
  "GK21sokss_pu:24233": "tadvivāhāvadheḥ śeṣaṃ māsasya yugasaṃnibham /",
  "GK21sokss_pu:24234": "manvāno na ratiṃ lebhe navoḍhotkena cetasā // SoKss_10,7.2 //",
  "GK21sokss_pu:24235": "tad buddhvā gomukhamukhāt snehāt tasya pitāntikam /",
  "GK21sokss_pu:24236": "vatsarājaḥ svasacivān prāhiṇot savasantakān // SoKss_10,7.3 //",
  "GK21sokss_pu:24237": "tadgauravāttadhair ye ca tasminvatseśvarātmaje /",
  "GK21sokss_pu:24238": "vidagdho gomukho mantrī vasantakam uvāca tam // SoKss_10,7.4 //",
  "GK21sokss_pu:24239": "yuvarājamanastuṣṭikarīmāryavasantaka /",
  "GK21sokss_pu:24240": "vicitrāṃ kāṃcidākhyāhi kathāmabhinavāmiti // SoKss_10,7.5 //",
  "GK21sokss_pu:24241": "tato vasantako dhīmān kathāṃ vaktuṃ pracakrame /",
  "GK21sokss_pu:24242": "mālave śrīdharo nāma prakhyāto 'bhūd dvijottamaḥ // SoKss_10,7.6 //",
  "GK21sokss_pu:24243": "utpadyete sma tasya dvau sadṛśau yamajau sutau /",
  "GK21sokss_pu:24244": "jyeṣṭho yaśodharo nāma tasya lakṣmīdharo 'nujaḥ // SoKss_10,7.7 //",
  "GK21sokss_pu:24245": "yauvanasthau ca tau vidyāprāptaye bhrātarāvubhau /",
  "GK21sokss_pu:24246": "deśāntaraṃ pratasthāte sahitau pitṛsaṃjñayā // SoKss_10,7.8 //",
  "GK21sokss_pu:24247": "kramātpathi vrajantau ca prāpatustau mahāṭavīm /",
  "GK21sokss_pu:24248": "ajalāmatarucchāyāṃ saṃtaptasikatācitām // SoKss_10,7.9 //",
  "GK21sokss_pu:24249": "tatra yāntau parikrāntāvātapena tṛṣā ca tau /",
  "GK21sokss_pu:24250": "ekaṃ saphalasacchāyāṃ sāyaṃ saṃprāpatustarum // SoKss_10,7.10 //",
  "GK21sokss_pu:24251": "mūle tasya taroścaikāṃ vāpīṃ pṛthagavasthitām /",
  "GK21sokss_pu:24252": "śītalasvacchasalilāṃ kamalāmodavāsitām // SoKss_10,7.11 //",
  "GK21sokss_pu:24253": "tasyāṃ snātvā kṛtāhārau pītaśītāmbunirvṛtau /",
  "GK21sokss_pu:24254": "śilāpaṭṭopaviṣṭau ca kṣaṇaṃ viśrāmyataḥ sma tau // SoKss_10,7.12 //",
  "GK21sokss_pu:24255": "astaṃ gate ravau saṃdhyām upāsya prāṇināṃ bhayāt /",
  "GK21sokss_pu:24256": "netuṃ niśāṃ bhrātarau tau tamāruruhatustarum // SoKss_10,7.13 //",
  "GK21sokss_pu:24257": "niśāmukhe ca tatrādho vāpyāstasmājjalāntarāt /",
  "GK21sokss_pu:24258": "udgacchanti sma puruṣā bahavaḥ paśyatostayoḥ // SoKss_10,7.14 //",
  "GK21sokss_pu:24259": "teṣāṃ cāśodhayatkaścidbhūmiṃ tāṃ kaścidālipat /",
  "GK21sokss_pu:24260": "kaścic ca tatra puṣpāṇi pañcavarṇānyavākirat // SoKss_10,7.15 //",
  "GK21sokss_pu:24261": "kaś citkanakaparyaṅkamānīyātra nyaveśayast /",
  "GK21sokss_pu:24262": "kaś cittastāra tasmiṃś ca tūlikāṃ pracchadottarām // SoKss_10,7.16 //",
  "GK21sokss_pu:24263": "kecitpuṣpāṅgarāgādi pānamāhāramuttamam /",
  "GK21sokss_pu:24264": "ānīya sthāpayāmāsurekadeśe tarostale // SoKss_10,7.17 //",
  "GK21sokss_pu:24265": "tato vāpītalāttasmādrūpeṇa jitamanmathaḥ /",
  "GK21sokss_pu:24266": "udagātpuruṣaḥ khaḍgī divyābharaṇabhūṣitaḥ // SoKss_10,7.18 //",
  "GK21sokss_pu:24267": "tasmiṃstatrāsanāsīne kḷptamālyānulepanāḥ /",
  "GK21sokss_pu:24268": "sarve parijanāstasyāṃ vāpyām eva mamajjire // SoKss_10,7.19 //",
  "GK21sokss_pu:24269": "athojjagāra sa sukhādekāṃ bhavyākṛtiṃ priyām /",
  "GK21sokss_pu:24270": "vinītaveṣāṃ maṅgalyamālyābharaṇadhāriṇīm // SoKss_10,7.20 //",
  "GK21sokss_pu:24271": "dvitīyāṃ cātirūpāḍhyāṃ sadvastrābharaṇojjvalām /",
  "GK21sokss_pu:24272": "te ca bhārye ubhe tasya paścimā vallabhā punaḥ // SoKss_10,7.21 //",
  "GK21sokss_pu:24273": "tato 'tra ratnapātrāṇi nyasya pātradvaye tayoḥ /",
  "GK21sokss_pu:24274": "bhartuḥ sapatnyāś cāhāraṃ pānaṃ copānayat satī // SoKss_10,7.22 //",
  "GK21sokss_pu:24275": "tayor bhuktavatoḥ sāpi bubhuje so 'tha tatpatiḥ /",
  "GK21sokss_pu:24276": "paryaṅkaśayanaṃ bheje tayā sākaṃ dvitīyayā // SoKss_10,7.23 //",
  "GK21sokss_pu:24277": "anubhūya ratikrīḍāsukhaṃ nidrāṃ jagāma saḥ /",
  "GK21sokss_pu:24278": "ādyā ca bhāryā sā tasya pādasaṃvāhanaṃ vyadhāt // SoKss_10,7.24 //",
  "GK21sokss_pu:24279": "dvitīyā sāpy anidraiva tasyābhūcchayane priyā /",
  "GK21sokss_pu:24280": "dṛṣṭvaitattau vipraputrau tarusthāvūcaturmithaḥ // SoKss_10,7.25 //",
  "GK21sokss_pu:24281": "ko 'yaṃ syādavatīryaitatpādasaṃvāhikāmimām /",
  "GK21sokss_pu:24282": "etasya kila pṛcchāvaḥ sarve hy avikṛtā amī // SoKss_10,7.26 //",
  "GK21sokss_pu:24283": "avatīryātha tau yāvadādyāṃ tām upasarpataḥ /",
  "GK21sokss_pu:24284": "yaśodharaṃ tayostāvaddvitīyā sā dadarśa tam // SoKss_10,7.27 //",
  "GK21sokss_pu:24285": "utthāya śayanātpatyuḥ suptasyoddāmacāpalā /",
  "GK21sokss_pu:24286": "tam upetya surūpaṃ sā māṃ bhajasvetyabhāṣata // SoKss_10,7.28 //",
  "GK21sokss_pu:24287": "pāpe tvaṃ paradārā me tavāhaṃ parapūruṣaḥ /",
  "GK21sokss_pu:24288": "tatkimevaṃ bravīṣīti tenoktā sābravītpunaḥ // SoKss_10,7.29 //",
  "GK21sokss_pu:24289": "tvādṛśānāṃ śatenāhaṃ saṃgatā kiṃ bhayaṃ tava /",
  "GK21sokss_pu:24290": "na cetpratyeṣi paśyaitadaṅgulīyaśataṃ mama // SoKss_10,7.30 //",
  "GK21sokss_pu:24291": "ekaikamaṅgulīyaṃ hi hṛtamekaikato mayā /",
  "GK21sokss_pu:24292": "ity uktvā svāñcalāttasmāyaṅgulīyānyadarśayat // SoKss_10,7.31 //",
  "GK21sokss_pu:24293": "tato yaśodharo 'vādītsaṃgacchasva śatena vā /",
  "GK21sokss_pu:24294": "lakṣeṇa vā mama tvaṃ tu mātā nāhaṃ tathāvidhaḥ // SoKss_10,7.32 //",
  "GK21sokss_pu:24295": "evaṃ nirākṛtā tena sā prabodhya patiṃ krudhā /",
  "GK21sokss_pu:24296": "yaśodharaṃ taṃ saṃdarśya jagāda rudatī śaṭhā // SoKss_10,7.33 //",
  "GK21sokss_pu:24297": "anena pāpmanā supte tvayyahaṃ dhvaṃsitā balāt /",
  "GK21sokss_pu:24298": "tac chrutvaiva sa uttasthau khaḍgamākṛṣya tatpatiḥ // SoKss_10,7.34 //",
  "GK21sokss_pu:24299": "athānyā sā satī bhāryā taṃ gṛhītvaiva pādayoḥ /",
  "GK21sokss_pu:24300": "abravīnmā kṛthā mithyā pāpaṃ śṛṇu vaco mama // SoKss_10,7.35 //",
  "GK21sokss_pu:24301": "anayā pāpayā dṛṣṭvā tvatpārśvotthitayā haṭhāt /",
  "GK21sokss_pu:24302": "arthito 'yaṃ vaco nāsyāḥ sādhustatpratyapadyata // SoKss_10,7.36 //",
  "GK21sokss_pu:24303": "mātā mama tvamity uktvā yadanena nirākṛtā /",
  "GK21sokss_pu:24304": "prābodhayadamarṣāttvāṃ vadhāyaitasya kopataḥ // SoKss_10,7.37 //",
  "GK21sokss_pu:24305": "anayā matsamakṣaṃ ca rātriṣviha tarau sthitāḥ /",
  "GK21sokss_pu:24306": "hṛtāṅgulīyakā bhuktāḥ śatasaṃkhyāḥ prabho 'dhvagāḥ // SoKss_10,7.38 //",
  "GK21sokss_pu:24307": "dveṣasaṃbhāvanabhayānmayā coktaṃ na jātu te /",
  "GK21sokss_pu:24308": "adya tvatpāpabhītyaivamavācyamaham abravam // SoKss_10,7.39 //",
  "GK21sokss_pu:24309": "vastrāñcale 'ṅgulīyāni paśyāsyāḥ pratyayo na cet /",
  "GK21sokss_pu:24310": "na caiṣa me satīdharmo yadbhartaryanṛtaṃ vacaḥ // SoKss_10,7.40 //",
  "GK21sokss_pu:24311": "satītvapratyayāyemaṃ prabhāvaṃ paśya me prabho /",
  "GK21sokss_pu:24312": "ity uktvā bhasma cakre sā taruṃ taṃ krodhavīkṣitam // SoKss_10,7.41 //",
  "GK21sokss_pu:24313": "prasādadṛṣṭaṃ ca punastaṃ pūrvābhyadhikaṃ vyadhāt /",
  "GK21sokss_pu:24314": "taddṛṣṭvā sa cirādbhartā tuṣṭastām upagūḍhavān // SoKss_10,7.42 //",
  "GK21sokss_pu:24315": "nirāsa ca dvitīyāṃ tāṃ chittvā nāsāṃ kugehinīm /",
  "GK21sokss_pu:24316": "aṅgulīyāni saṃprāpya tadvastrāntātsa tatpatiḥ // SoKss_10,7.43 //",
  "GK21sokss_pu:24317": "kṣamayām āsa kila taṃ dṛṣṭvādhyayanapāṭhakam /",
  "GK21sokss_pu:24318": "yaśodharaṃ bhrātṛyutaṃ sanirvedo jagāda ca // SoKss_10,7.44 //",
  "GK21sokss_pu:24319": "bhārye hṛdi nidhāyaite rakṣyāmīrṣyāvaśātsadā /",
  "GK21sokss_pu:24320": "tathāpyeṣā na śakitā pāpaikā rakṣituṃ mayā // SoKss_10,7.45 //",
  "GK21sokss_pu:24321": "vidyutaṃ kaḥ sthirīkuryātko rakṣeccapalāṃ striyam /",
  "GK21sokss_pu:24322": "sādhvī yadi paraṃ svena śīlenaikena rakṣyate // SoKss_10,7.46 //",
  "GK21sokss_pu:24323": "tadrakṣitā sā bhartāraṃ rakṣatyubhayalokayoḥ /",
  "GK21sokss_pu:24324": "yathānayā śāpavarakṣamayādyāsmi rakṣitaḥ // SoKss_10,7.47 //",
  "GK21sokss_pu:24325": "etatprasādātkulaṭāsaṃgamo 'pagato mama /",
  "GK21sokss_pu:24326": "na copanatamatyugraṃ sadvipravadhapātakam // SoKss_10,7.48 //",
  "GK21sokss_pu:24327": "ity uktvā sa tamaprākṣīdupaveśya yaśodharam /",
  "GK21sokss_pu:24328": "āgatau sthaḥ kutaḥ kutra vrajathaḥ kathyatāmiti // SoKss_10,7.49 //",
  "GK21sokss_pu:24329": "tato yaśodharastasmai svavṛttāntaṃ nivedya saḥ /",
  "GK21sokss_pu:24330": "viśvāsaṃ prāpya papraccha tam apy evaṃ kutūhalāt // SoKss_10,7.50 //",
  "GK21sokss_pu:24331": "na rahasyaṃ mahābhāga yadi tadbrūhi me 'dhunā /",
  "GK21sokss_pu:24332": "kastvamīdṛśi bhoge 'pi kiṃ ca te jalavāsitā // SoKss_10,7.51 //",
  "GK21sokss_pu:24333": "tac chrutvā śrūyatāṃ vacmīty uktvā sa puruṣastadā /",
  "GK21sokss_pu:24334": "jalavāsī svavṛttāntam evaṃ vaktuṃ pracakrame // SoKss_10,7.52 //",
  "GK21sokss_pu:24335": "himavaddakṣiṇo deśaḥ kaśmīrākhyo 'sti yaṃ vidhiḥ /",
  "GK21sokss_pu:24336": "svargakautūhalaṃ kartuṃ martyānām iva nirmame // SoKss_10,7.53 //",
  "GK21sokss_pu:24337": "yatra vismṛtya kailāsaśvetadvīpasukhasthitim /",
  "GK21sokss_pu:24338": "svayaṃbhuvau sthānaśatāny adhyāsāte harācyutau // SoKss_10,7.54 //",
  "GK21sokss_pu:24339": "vitastājalapūto yaḥ śūravidvajjanākulaḥ /",
  "GK21sokss_pu:24340": "ajeyaśchaladoṣāṇāṃ dviṣatāṃ balināmapi // SoKss_10,7.55 //",
  "GK21sokss_pu:24341": "tatrāhaṃ bhavaśarmākhyo grāmavāsī kilābhavam /",
  "GK21sokss_pu:24342": "dvijātiputraḥ sāmānyo dvibhāryaḥ pūrvajanmani // SoKss_10,7.56 //",
  "GK21sokss_pu:24343": "so 'haṃ kadācit saṃjātasaṃstavo bhikṣubhiḥ saha /",
  "GK21sokss_pu:24344": "upoṣaṇākhyaṃ niyamaṃ tacchāstroktaṃ gṛhītavān // SoKss_10,7.57 //",
  "GK21sokss_pu:24345": "tasmin samāptaprāye ca niyame śayane mama /",
  "GK21sokss_pu:24346": "pāpā haṭhād upetyaikā bhāryā suptavatī kila // SoKss_10,7.58 //",
  "GK21sokss_pu:24347": "tūrye tu yāme vismṛtya tadbrate tanniveṣaṇam /",
  "GK21sokss_pu:24348": "nidrāmohāttayā sākaṃ rataṃ sevitavānaham // SoKss_10,7.59 //",
  "GK21sokss_pu:24349": "tanmātrakhaṇḍite tasminvrate 'haṃ jalapūruṣaḥ /",
  "GK21sokss_pu:24350": "ihādya jātas te dve ca bhārye jāte ihāpi me // SoKss_10,7.60 //",
  "GK21sokss_pu:24351": "ekā sā kulaṭā pāpā dvitīyeyaṃ pativratā /",
  "GK21sokss_pu:24352": "khaṇḍitasyāpi tasyedṛkprabhāvo niyamasya me // SoKss_10,7.61 //",
  "GK21sokss_pu:24353": "jātiṃ smarāmi yadyac ca rātrau bhogā mamedṛśāḥ /",
  "GK21sokss_pu:24354": "yadi nākhaṇḍayiṣyaṃ tadidaṃ syānme na janma tat // SoKss_10,7.62 //",
  "GK21sokss_pu:24355": "ityākhyāya svavṛtāntamatithī tāvapūjayat /",
  "GK21sokss_pu:24356": "samṛṣṭabhojanair divyavastraiś ca bhrātarāvubhau // SoKss_10,7.63 //",
  "GK21sokss_pu:24357": "tato 'sya sā satī bhāryā pūrvavṛttamavetya tat /",
  "GK21sokss_pu:24358": "vinyasya jānunī bhūmāv induṃ paśyantyabhāṣata // SoKss_10,7.64 //",
  "GK21sokss_pu:24359": "bho lokapālāḥ satyaṃ cedahaṃ sādhvī pativratā /",
  "GK21sokss_pu:24360": "tadambubāsamukto 'dya svargaṃ yātveṣa me patiḥ // SoKss_10,7.65 //",
  "GK21sokss_pu:24361": "ity uktavatyām evāsyāṃ khād vimānam avātarat /",
  "GK21sokss_pu:24362": "tadārūḍhau ca tau svargaṃ daṃpatī saha jagmatuḥ // SoKss_10,7.66 //",
  "GK21sokss_pu:24363": "asādhyaṃ satyasādhvīnāṃ kimasti hi jagattraye /",
  "GK21sokss_pu:24364": "tau ca viprau tadālokya vismayaṃ yayatuḥ param // SoKss_10,7.67 //",
  "GK21sokss_pu:24365": "nītvā ca rātriśeṣaṃ taṃ prabhāte sa yaśodharaḥ /",
  "GK21sokss_pu:24366": "lakṣmīdharaś ca viprau tau bhrātarau prasthitau tataḥ // SoKss_10,7.68 //",
  "GK21sokss_pu:24367": "sāyaṃ ca nirjanāraṇye vṛkṣamūlamavāpatuḥ /",
  "GK21sokss_pu:24368": "jalaprepsū ca tasmāttau vṛkṣācchuśruvaturgiram // SoKss_10,7.69 //",
  "GK21sokss_pu:24369": "he viprau tiṣṭhataṃ tāvadahamadya karomi vām /",
  "GK21sokss_pu:24370": "snānānnapānair ātithyaṃ gṛhaṃ me hy āgatau yuvām // SoKss_10,7.70 //",
  "GK21sokss_pu:24371": "ity uktvā vyaramad vāk ca jajñe tatrāmbuvāpikā /",
  "GK21sokss_pu:24372": "athopatasthe tattīre vicitraṃ pānabhojanam // SoKss_10,7.71 //",
  "GK21sokss_pu:24373": "kimetaditi sāścaryau tatas tau dvijaputrakau /",
  "GK21sokss_pu:24374": "snātvā vāpyāṃ yathākāmamāhārādyatra cakratuḥ // SoKss_10,7.72 //",
  "GK21sokss_pu:24375": "tataḥ saṃdhyām upāsyaitau yāvattarutale sthitau /",
  "GK21sokss_pu:24376": "tāvac ca kāntaḥ puruṣastarostasmādavātarat // SoKss_10,7.73 //",
  "GK21sokss_pu:24377": "sa cābhivāditastābhyāṃ vihitasvāgataḥ kramāt /",
  "GK21sokss_pu:24378": "upaviṣṭo dvijātibhyāṃ ko bhavānityapṛcchyata // SoKss_10,7.74 //",
  "GK21sokss_pu:24379": "tataḥ sa puruṣo 'vādītpurāhaṃ durgato dvijaḥ /",
  "GK21sokss_pu:24380": "abhūvaṃ tasya me jātā daivācchramaṇasaṃgatiḥ // SoKss_10,7.75 //",
  "GK21sokss_pu:24381": "kurvaṃstadupadiṣṭaṃ ca jātu vratam upoṣaṇam /",
  "GK21sokss_pu:24382": "śaṭhena sāyaṃ kenāpi bhojito 'smi balātpunaḥ // SoKss_10,7.76 //",
  "GK21sokss_pu:24383": "tenāhaṃ khaṇḍitāttasmādvratājjāto 'smi guhyakaḥ /",
  "GK21sokss_pu:24384": "pūrṇaṃ yadyakariṣyaṃ tadabhaviṣyaṃ suro divi // SoKss_10,7.77 //",
  "GK21sokss_pu:24385": "evaṃ mayoktaḥ svodanto yuvāṃ kathayataṃ tu me /",
  "GK21sokss_pu:24386": "kuto yuvāṃ kimetāṃ ca praviṣṭau stho marusthalīm // SoKss_10,7.78 //",
  "GK21sokss_pu:24387": "tac chrutvā so 'bravīttasmai svavṛttāntaṃ yaśodharaḥ /",
  "GK21sokss_pu:24388": "tatas tau brāhmaṇau yakṣaḥ punarevam abhāṣata // SoKss_10,7.79 //",
  "GK21sokss_pu:24389": "yadyevaṃ tadahaṃ vidyāḥ svaprabhāvāddadāmi vām /",
  "GK21sokss_pu:24390": "kṛtavidyau gṛhaṃ yātaṃ videśabhramaṇena kim // SoKss_10,7.80 //",
  "GK21sokss_pu:24391": "ity uktvā sa dadau tābhyāṃ vidyāstau ca tadaiva tāḥ /",
  "GK21sokss_pu:24392": "tatprabhāvājjagṛhatuḥ so 'tha yakṣo jagāda tau // SoKss_10,7.81 //",
  "GK21sokss_pu:24393": "ekāmidānīṃ yāce 'haṃ bhavadbhyāṃ gurudakṣiṇām /",
  "GK21sokss_pu:24394": "yuvābhyāṃ matkṛte kāryaṃ vratametadupoṣaṇam // SoKss_10,7.82 //",
  "GK21sokss_pu:24395": "satyābhibhāṣaṇaṃ brahmacaryaṃ devapradakṣiṇām /",
  "GK21sokss_pu:24396": "bhojanaṃ bhikṣuvelāyāṃ manasaḥ saṃyamaḥ kṣamā // SoKss_10,7.83 //",
  "GK21sokss_pu:24397": "ekarātraṃ vidhāyaitadarpaṇīyaṃ phalaṃ mayi /",
  "GK21sokss_pu:24398": "pūrṇavrataphalaṃ yena divyatvaṃ prāpnuyāmaham // SoKss_10,7.84 //",
  "GK21sokss_pu:24399": "ityūcivānvinamrābhyāṃ tābhyāṃ yakṣas tatheti saḥ /",
  "GK21sokss_pu:24400": "viprābhyāṃ pratipannārthastatraivāntardadhe tarau // SoKss_10,7.85 //",
  "GK21sokss_pu:24401": "tau cāprayāsasiddhārthau prahṛṣṭau bhrātarāvubhau /",
  "GK21sokss_pu:24402": "rātriṃ nītvā parāvṛttya svamevājagmaturgṛham // SoKss_10,7.86 //",
  "GK21sokss_pu:24403": "tatrākhyāya svavṛttāntamānandya pitarau nijau /",
  "GK21sokss_pu:24404": "upoṣaṇavrataṃ tattau yakṣapuṇyāya cakratuḥ // SoKss_10,7.87 //",
  "GK21sokss_pu:24405": "athaitya sa gururyakṣo vimānastho jagāda tau /",
  "GK21sokss_pu:24406": "yuṣmatprasādād devatvaṃ prāpto 'smy uttīrya yakṣatām // SoKss_10,7.88 //",
  "GK21sokss_pu:24407": "tadātmārthamidaṃ kāryaṃ yuvābhyām apitadvratam /",
  "GK21sokss_pu:24408": "bhavitā yena devatvaṃ dehānte yuvayor iti // SoKss_10,7.89 //",
  "GK21sokss_pu:24409": "akṣīṇārthāv idānīṃ ca varān mama bhaviṣyathaḥ /",
  "GK21sokss_pu:24410": "ity uktvā sa vimānena kāmacārī yayau divam // SoKss_10,7.90 //",
  "GK21sokss_pu:24411": "tato yaśodharo lakṣmīdharaś ca bhrātarāv ubhau /",
  "GK21sokss_pu:24412": "kṛtvā vrataṃ tatprāptārthavidyāv āstāṃ yathāsukham // SoKss_10,7.91 //",
  "GK21sokss_pu:24413": "evaṃ dharmapravṛttānāṃ śīlaṃ kṛcchre 'py amuñcatām /",
  "GK21sokss_pu:24414": "devatā api rakṣanti kurvantīṣṭārthasādhanam // SoKss_10,7.92 //",
  "GK21sokss_pu:24415": "itthaṃ vasantakākhyātakathādbhutavinoditaḥ /",
  "GK21sokss_pu:24416": "vatseśvarasutaḥ prepsuḥ sa śaktiyaśasaṃ priyām // SoKss_10,7.93 //",
  "GK21sokss_pu:24417": "āhārasamaye pitrā samāhūtastadantikam /",
  "GK21sokss_pu:24418": "naravāhanadatto 'tha yayau svasacivaiḥ saha // SoKss_10,7.94 //",
  "GK21sokss_pu:24419": "athānurūpaṃ bhuktvā ca tatra sāyaṃ svamandiram /",
  "GK21sokss_pu:24420": "vayasyaiḥ sa nijaiḥ sākamāyayau gomukhādibhiḥ // SoKss_10,7.95 //",
  "GK21sokss_pu:24421": "tatra taṃ gomukho bhūyo vinodayitum abravīt /",
  "GK21sokss_pu:24422": "śrūyatāmimamanyaṃ vo devākhyāmi kathākramam // SoKss_10,7.96 //",
  "GK21sokss_pu:24423": "āsīdvalīmukho nāma paribhraṣṭaḥ svayūthataḥ /",
  "GK21sokss_pu:24424": "udumbaravane tīre vāridhervānararṣabhaḥ // SoKss_10,7.97 //",
  "GK21sokss_pu:24425": "tasya bhakṣayato hastāścyutamekamudumbaram /",
  "GK21sokss_pu:24426": "jaghāsa śiśumāro 'tra vārirāśijalāśrayaḥ // SoKss_10,7.98 //",
  "GK21sokss_pu:24427": "tatphalāsvādahṛṣṭaś ca sa pracakre kalaṃ ravam /",
  "GK21sokss_pu:24428": "yadrasātsa bahūnyasmai phalāni kapirakṣipat // SoKss_10,7.99 //",
  "GK21sokss_pu:24429": "tathaiva cākṣipannityaṃ phalāni sa tathaiva ca /",
  "GK21sokss_pu:24430": "śiśumāro rutaṃ cakre jajñe sakhyaṃ tatas tayoḥ // SoKss_10,7.100 //",
  "GK21sokss_pu:24431": "tenānvahaṃ taṭasthasya jalastho nikaṭe kapeḥ /",
  "GK21sokss_pu:24432": "śiśumāro dinaṃ sthitvā sa sāyaṃ svagṛhaṃ yayau // SoKss_10,7.101 //",
  "GK21sokss_pu:24433": "jñātārthā tasya bhāryā ca sadā virahadaṃ divā /",
  "GK21sokss_pu:24434": "kapisakhyamanicchantī māndyavyājamaśiśriyat // SoKss_10,7.102 //",
  "GK21sokss_pu:24435": "brūhi priye kimasvāsthyaṃ tava kena ca śāmyati /",
  "GK21sokss_pu:24436": "ityārtastaṃ sa papraccha śiśumāraḥ priyāṃ muhuḥ // SoKss_10,7.103 //",
  "GK21sokss_pu:24437": "nirbandhapṛṣṭāpi yadā na sā prativaco dadau /",
  "GK21sokss_pu:24438": "rahasyajñā sakhī tasyāstadā taṃ pratyabhāṣata // SoKss_10,7.104 //",
  "GK21sokss_pu:24439": "yady api tvaṃ na kuruṣe necchatyeṣā tathāpy aham /",
  "GK21sokss_pu:24440": "bravīmi vibudhaḥ khedaṃ janānāṃ nihnute katham // SoKss_10,7.105 //",
  "GK21sokss_pu:24441": "sa tādṛgasyā bhāryāyāstavotpanno mahāgadaḥ /",
  "GK21sokss_pu:24442": "vinā vānarahṛtpadmayūṣaṃ na śamameti yaḥ // SoKss_10,7.106 //",
  "GK21sokss_pu:24443": "ity uktaḥ sa priyāsakhyā śiśumāro vyacintayat /",
  "GK21sokss_pu:24444": "kaṣṭaṃ vānarahṛtpadmaṃ kutaḥ saṃprāpnuyām aham // SoKss_10,7.107 //",
  "GK21sokss_pu:24445": "sakhyuḥ karomi ceddrohaṃ kapestatkiṃ mamocitam /",
  "GK21sokss_pu:24446": "sakhyā kimathavā bhāryā prāṇebhyo 'py adhikapriyā // SoKss_10,7.108 //",
  "GK21sokss_pu:24447": "ityālocya svabhāryāṃ tāṃ śiśumāro jagāda saḥ /",
  "GK21sokss_pu:24448": "tarhyānayāmyakhaṇḍaṃ te kapiṃ kiṃ dūyase priye // SoKss_10,7.109 //",
  "GK21sokss_pu:24449": "ity uktvā sa yayau yasya mittrasya nikaṭaṃ kapeḥ /",
  "GK21sokss_pu:24450": "kathāprasaṅgamutpādya tam evamavadatkapim // SoKss_10,7.110 //",
  "GK21sokss_pu:24451": "adyāpi na sakhe dṛṣṭaṃ gṛhaṃ bhāryā ca me tvayā /",
  "GK21sokss_pu:24452": "tadehi tatra gacchāvo viśramāyaikam apy ahaḥ // SoKss_10,7.111 //",
  "GK21sokss_pu:24453": "bhujyate yatra nānyonyaṃ gṛhametya nirargalam /",
  "GK21sokss_pu:24454": "pradṛśyante na dārāś ca kaitavaṃ tan na sauhṛdam // SoKss_10,7.112 //",
  "GK21sokss_pu:24455": "iti pratārya jaladhāvavatāryāvalambya ca /",
  "GK21sokss_pu:24456": "vānaraṃ śiśumāras taṃ gantuṃ pravavṛte 'tra saḥ // SoKss_10,7.113 //",
  "GK21sokss_pu:24457": "gacchantaṃ taṃ sa dṛṣṭvā ca vānaraścakitākulam /",
  "GK21sokss_pu:24458": "sakhe 'nyādṛśamadya tvāṃ paśyāmīti sa pṛṣṭavān // SoKss_10,7.114 //",
  "GK21sokss_pu:24459": "nirbandhenātha pṛcchantaṃ matvā hastasthitaṃ ca tam /",
  "GK21sokss_pu:24460": "plavaṃgamaṃ jagādaivaṃ śiśumāro jaḍāśayaḥ // SoKss_10,7.115 //",
  "GK21sokss_pu:24461": "asvasthā me sthitā bhāryā sā ca pathyopayogi mām /",
  "GK21sokss_pu:24462": "yācate kapihṛtpadmaṃ tenādya vimanāḥ sthitā // SoKss_10,7.116 //",
  "GK21sokss_pu:24463": "śrutvaitatsa vacas tasya kapiḥ prājño vyacintayat /",
  "GK21sokss_pu:24464": "hantaitadarthamānītaḥ pāpenāhamihāmunā // SoKss_10,7.117 //",
  "GK21sokss_pu:24465": "aho strīvyasanākrānto mittradrohe 'yamudyataḥ /",
  "GK21sokss_pu:24466": "kiṃ vā dantaiḥ svamāṃsāni bhūtagrasto na khādati // SoKss_10,7.118 //",
  "GK21sokss_pu:24467": "itthaṃ saṃcintya ca prāha śiśumāraṃ sa vānaraḥ /",
  "GK21sokss_pu:24468": "yadyevaṃ tattvayaitanme kiṃ noktaṃ prathamaṃ sakhe // SoKss_10,7.119 //",
  "GK21sokss_pu:24469": "āgamiṣyaṃ svamādāya hṛtpadmaṃ tvatpriyākṛte /",
  "GK21sokss_pu:24470": "vāsodumbaravṛkṣe hi tadidānīṃ mama sthitam // SoKss_10,7.120 //",
  "GK21sokss_pu:24471": "tac chrutvā śiśumārastamārto mūrkho 'bravīdidam /",
  "GK21sokss_pu:24472": "tarhyetadānayaihi tvamudumbarataroriti // SoKss_10,7.121 //",
  "GK21sokss_pu:24473": "ānināyāmbudhestīraṃ śiśumāraḥ punaḥ sa tam /",
  "GK21sokss_pu:24474": "tatra tenāntakeneva muktaḥ sa ca kapistaṭam // SoKss_10,7.122 //",
  "GK21sokss_pu:24475": "utpatyāruhya vṛkṣāgraṃ śiśumāram uvāca tam /",
  "GK21sokss_pu:24476": "gaccha re mūrkha hṛdayaṃ dehādbhavati kiṃ pṛthak // SoKss_10,7.123 //",
  "GK21sokss_pu:24477": "mayaivaṃ mocito hy ātmā na cātraiṣyāmyahaṃ punaḥ /",
  "GK21sokss_pu:24478": "kimatra na śrutā mūrkha gardabhākhyāyikā tvayā // SoKss_10,7.124 //",
  "GK21sokss_pu:24479": "āsīdgomāyusacivaḥ siṃhaḥ ko'pi vane kva cit /",
  "GK21sokss_pu:24480": "... // SoKss_10,7.125 //",
  "GK21sokss_pu:24481": "sa jātvākheṭakāyātenātra bhūpena kenacit /",
  "GK21sokss_pu:24482": "āhato hetibhir jīvan katham apy aviśudguhām // SoKss_10,7.126 //",
  "GK21sokss_pu:24483": "tatra sthitaṃ gate tasmin rājñy anāhāraniḥsaham /",
  "GK21sokss_pu:24484": "taccheṣāmiṣavṛttiḥ san gomāyuḥ sacivo 'bhyadhāt // SoKss_10,7.127 //",
  "GK21sokss_pu:24485": "nirgatya kiṃ yathāśakti nāhāraṃ cinuṣe prabho /",
  "GK21sokss_pu:24486": "sīdatyeva śarīraṃ te samaṃ parijanena yat // SoKss_10,7.128 //",
  "GK21sokss_pu:24487": "ity uktaḥ sa sṛgālena tena siṃho jagāda tam /",
  "GK21sokss_pu:24488": "sakhe nāhaṃ vraṇākrāntaḥ śaknomi bhramituṃ kva cit // SoKss_10,7.129 //",
  "GK21sokss_pu:24489": "svarasya karṇahṛdayaṃ bhakṣyaṃ prāpnomi cedaham /",
  "GK21sokss_pu:24490": "tanme vraṇāni rohanti prakṛtistho bhavāmi ca // SoKss_10,7.130 //",
  "GK21sokss_pu:24491": "tadānaya kuto 'pi tvaṃ gatvā gardabhamāśu me /",
  "GK21sokss_pu:24492": "ity uktastena gomāyuḥ sa tatheti yayau tataḥ // SoKss_10,7.131 //",
  "GK21sokss_pu:24493": "bhramañjalāntike labdhvā rajakasya sa gardabham /",
  "GK21sokss_pu:24494": "prītyevopetya vakti sma durbalaḥ kiṃ bhavāniti // SoKss_10,7.132 //",
  "GK21sokss_pu:24495": "kṛśībhūto 'smi rajakasyāsya bhāraṃ vahansadā /",
  "GK21sokss_pu:24496": "ity uktavantaṃ ca kharaṃ tam uvāca sa jambukaḥ // SoKss_10,7.133 //",
  "GK21sokss_pu:24497": "iha kiṃ vahasi kleśamehi tvāṃ prāpayāmy aham /",
  "GK21sokss_pu:24498": "vanaṃ svargasukhaṃ yatra kharībhiḥ saha vardhase // SoKss_10,7.134 //",
  "GK21sokss_pu:24499": "tac chrutvā sa tathety uktvā gardabho bhogalolupaḥ /",
  "GK21sokss_pu:24500": "vanaṃ siṃhasya tasyāgāttena gomāyunā saha // SoKss_10,7.135 //",
  "GK21sokss_pu:24501": "taṃ ca dṛṣṭvaiva tasyaitya pṛṣṭhato gardabhasya saḥ /",
  "GK21sokss_pu:24502": "siṃho dadau karāghātaṃ prāṇavaiklavyadurbalaḥ // SoKss_10,7.136 //",
  "GK21sokss_pu:24503": "sa tena vīkṣitastrastaḥ palāyya sahasā kharaḥ /",
  "GK21sokss_pu:24504": "āgacchanna ca taṃ siṃho 'py apatadvihvalākulaḥ // SoKss_10,7.137 //",
  "GK21sokss_pu:24505": "siṃhastvasiddhakāryaḥ svāṃ tvaritaṃ prāviśadguhām /",
  "GK21sokss_pu:24506": "tatas taṃ jambuko mantrī sopālambham abhāṣata // SoKss_10,7.138 //",
  "GK21sokss_pu:24507": "na hato gardabho 'pyeṣa varākaścettvayā prabho /",
  "GK21sokss_pu:24508": "hariṇādivadhe kā tadvārtā tava bhaviṣyati // SoKss_10,7.139 //",
  "GK21sokss_pu:24509": "tac chrutvā so 'bravītsiṃho yathā vetsi tathā punaḥ /",
  "GK21sokss_pu:24510": "tamānaya kharaṃ tāvat sajjo bhūtvā nihanmy aham // SoKss_10,7.140 //",
  "GK21sokss_pu:24511": "iti sa preṣitastena punaḥ siṃhena jambukaḥ /",
  "GK21sokss_pu:24512": "gatvā kharaṃ tamavadadvidrutaḥ kiṃ bhavāniti // SoKss_10,7.141 //",
  "GK21sokss_pu:24513": "ahaṃ sattvena kenāpi tāḍito 'treti vādinam /",
  "GK21sokss_pu:24514": "taṃ ca bhūyaḥ sa gomāyurvihasya kharam abravīt // SoKss_10,7.142 //",
  "GK21sokss_pu:24515": "mithyaiva vibhramo dṛṣṭastvayā na tvatra tādṛśam /",
  "GK21sokss_pu:24516": "sattvamasti sukhaṃ hy atra vasāmy ahamapīdṛśaḥ // SoKss_10,7.143 //",
  "GK21sokss_pu:24517": "tadehyeva mayā sākaṃ tannirbādhasukhaṃ vanam /",
  "GK21sokss_pu:24518": "iti tadvacasā mūḍhastatrāgātsa kharaḥ punaḥ // SoKss_10,7.144 //",
  "GK21sokss_pu:24519": "āgataṃ taṃ ca dṛṣṭvaiva sa nirgatya guhāmukhāt /",
  "GK21sokss_pu:24520": "nipatya pṛṣṭhe nyavadhīnmṛgārirdāritaṃ nakhaiḥ // SoKss_10,7.145 //",
  "GK21sokss_pu:24521": "nikṛtya gardabhaṃ taṃ ca sthāpayitvā ca rakṣakam /",
  "GK21sokss_pu:24522": "tasya taṃ jambukaṃ śrāntaḥ siṃhaḥ snātuṃ jagāma saḥ // SoKss_10,7.146 //",
  "GK21sokss_pu:24523": "tatkālaṃ jambukas tasya sa māyāvī kharasya tat /",
  "GK21sokss_pu:24524": "bhakṣayām āsa hṛdayaṃ karṇau cāpy ātmatṛptaye // SoKss_10,7.147 //",
  "GK21sokss_pu:24525": "snātvāgatas tathābhūtaṃ taṃ dṛṣṭvā gardabhaṃ hariḥ /",
  "GK21sokss_pu:24526": "kva karṇau hṛdayaṃ cāsyetyapṛcchattaṃ ca jambukam // SoKss_10,7.148 //",
  "GK21sokss_pu:24527": "jambukaḥ so 'py avādīttamakarṇahṛdayaḥ prabho /",
  "GK21sokss_pu:24528": "prāgevāsītkathaṃ gatvāpyāgacchedanyathā hy ayam // SoKss_10,7.149 //",
  "GK21sokss_pu:24529": "tac chrutvā sa tathaivaitanmatvā kesaryabhakṣayat /",
  "GK21sokss_pu:24530": "tanmāṃsam anyat taccheṣaṃ jambuko 'pi cakhāda saḥ // SoKss_10,7.150 //",
  "GK21sokss_pu:24531": "ityākhyāya kapirbhūyaḥ śiśumāram uvāca tam /",
  "GK21sokss_pu:24532": "tannātraiṣyāmyahaṃ bhūyaḥ kariṣyāmi kharāyitam // SoKss_10,7.151 //",
  "GK21sokss_pu:24533": "evaṃ tasmātkapeḥ śrutvā śiśumāro yayau gṛham /",
  "GK21sokss_pu:24534": "mohādasiddhaṃ bhāryārthaṃ śocanmittraṃ ca hāritam // SoKss_10,7.152 //",
  "GK21sokss_pu:24535": "tatsakhyāpagamāccāsya bhārya prakṛtimāyayau /",
  "GK21sokss_pu:24536": "kapiḥ so 'py ambudhestīre cacāra ca yathāsukham // SoKss_10,7.153 //",
  "GK21sokss_pu:24537": "tadevaṃ viśvasennaiva buddhimāndurjane jane /",
  "GK21sokss_pu:24538": "durjane kṛṣṇasarpe ca kuto viśvāsataḥ sukham // SoKss_10,7.154 //",
  "GK21sokss_pu:24539": "ityākhyāya kathāsṃ mantrī gomukhaḥ punareva saḥ /",
  "GK21sokss_pu:24540": "naravāhanadattaṃ taṃ nijagāda vinodayan // SoKss_10,7.155 //",
  "GK21sokss_pu:24541": "śṛṇvidānīṃ kramādanyānupahāsyānimāñjaḍān /",
  "GK21sokss_pu:24542": "tatremaṃ śṛṇu gāndharvaparitoṣakaraṃ jaḍam // SoKss_10,7.156 //",
  "GK21sokss_pu:24543": "kaścidgāndharvikenāḍhyo gītavādyena toṣitaḥ /",
  "GK21sokss_pu:24544": "bhāṇḍāgārikamāhūya tatsamakṣam abhāṣata // SoKss_10,7.157 //",
  "GK21sokss_pu:24545": "dehi gāndharvikāyāsmai dve sahasre paṇān iti /",
  "GK21sokss_pu:24546": "evaṃ karomīty uktvā ca sa bhāṇḍāgāriko yayau // SoKss_10,7.158 //",
  "GK21sokss_pu:24547": "gāndharviko 'tha gatvā tān paṇāṃs tasmād ayācata /",
  "GK21sokss_pu:24548": "na cāsmai sthitasaṃvittān paṇān bhāṇḍāriko dadau // SoKss_10,7.159 //",
  "GK21sokss_pu:24549": "athāḍhyastena vijñaptastatkṛte vaiṇikena saḥ /",
  "GK21sokss_pu:24550": "uvāca kiṃ tvayā dattaṃ yena pratidadāni te // SoKss_10,7.160 //",
  "GK21sokss_pu:24551": "vīṇāvādyena me kṣipraṃ tvayā śrutisukhaṃ kṛtam /",
  "GK21sokss_pu:24552": "tathaiva dānavākyena kṛtaṃ kṣipraṃ mayāpi te // SoKss_10,7.161 //",
  "GK21sokss_pu:24553": "tac chrutvā vihatāśo 'pi hasitvā vaiṇiko yayau /",
  "GK21sokss_pu:24554": "kīnāśoktyāsnayā kiṃ na hāso grāvṇo 'pi jāyate // SoKss_10,7.162 //",
  "GK21sokss_pu:24555": "bhautaśiṣyadvayaṃ cedaṃ devedānīṃ niśamyatāsm /",
  "GK21sokss_pu:24556": "guroḥ kasyapyabhūtāṃ dvau śiṣyāvanyonyamatsarau // SoKss_10,7.163 //",
  "GK21sokss_pu:24557": "tayor eko guros tasya dakṣiṇaṃ pādamanvaham /",
  "GK21sokss_pu:24558": "abhyañjankṣālayām āsa vāmaṃ pādaṃ tathetaraḥ // SoKss_10,7.164 //",
  "GK21sokss_pu:24559": "dakṣiṇābhyañjake jātu grāmaṃ saṃpreṣite guruḥ /",
  "GK21sokss_pu:24560": "abhyaktavāmapādaṃ taṃ dvitīyaṃ śiṣyam abhyadhāt // SoKss_10,7.165 //",
  "GK21sokss_pu:24561": "tvam eva dakṣiṇaṃ pādamabhyajya kṣālayādya me /",
  "GK21sokss_pu:24562": "śrutvaitanmūrkhaśiṣyo 'sau guruṃ svair am abhāṣata // SoKss_10,7.166 //",
  "GK21sokss_pu:24563": "pratipakṣasya saṃbandhī na pādo 'bhyaṅgya eṣa me /",
  "GK21sokss_pu:24564": "evam uktavataścāsya nirbandhaṃ so 'karodguruḥ // SoKss_10,7.167 //",
  "GK21sokss_pu:24565": "tato vipakṣatacchiṣyaroṣād ādāya tasya tam /",
  "GK21sokss_pu:24566": "guroḥ śiṣyaḥ sa caraṇaṃ balād grāvṇā ca bhagnavān // SoKss_10,7.168 //",
  "GK21sokss_pu:24567": "muktākrande gurau tasmin kuśiṣyo 'nyaiḥ praviśya saḥ /",
  "GK21sokss_pu:24568": "tāḍyamānaḥ saśokena guruṇā tena mocitaḥ // SoKss_10,7.169 //",
  "GK21sokss_pu:24569": "anyedyuḥ so 'paraḥ śiṣyaḥ prāpto grāmād vilokya tām /",
  "GK21sokss_pu:24570": "aṅghripīḍāṃ guroḥ pṛṣṭavṛttāntaḥ prajvalan krudhā // SoKss_10,7.170 //",
  "GK21sokss_pu:24571": "nāhaṃ bhanajmi kiṃ pādaṃ tasya saṃbandhinaṃ dviṣaḥ /",
  "GK21sokss_pu:24572": "ityākṛṣya dvitīyāṅghrīṃ guros tasya babhañja saḥ // SoKss_10,7.171 //",
  "GK21sokss_pu:24573": "tato 'tra tāḍyamāno 'nyair api bhagnobhayāṅghriṇā /",
  "GK21sokss_pu:24574": "guruṇā tena kṛpayā duḥśiṣyaḥ so 'py amocyata // SoKss_10,7.172 //",
  "GK21sokss_pu:24575": "sarvadveṣyopahāsyau tau śiṣyau dvau yayatus tataḥ /",
  "GK21sokss_pu:24576": "guruś ca svakṣamāślāghyaḥ svasthaḥ so 'py abhavatkramāt // SoKss_10,7.173 //",
  "GK21sokss_pu:24577": "evamanyonyavidviṣṭo mūrkhaḥ parijanaḥ prabho /",
  "GK21sokss_pu:24578": "svāmino 'rthaṃ nihantyeva na cātmahitamaśnute // SoKss_10,7.174 //",
  "GK21sokss_pu:24579": "ayaṃ ca dviśiraḥsarpavṛttānto 'py avadhāryatām /",
  "GK21sokss_pu:24580": "kasyāpy aher dve śirasī abhūtām agrapucchayoḥ // SoKss_10,7.175 //",
  "GK21sokss_pu:24581": "paucchaṃ śirastvabhūdandhaṃ cakṣuṣmatprakṛtaṃ punaḥ /",
  "GK21sokss_pu:24582": "ahaṃ mukhyamahaṃ mukhyamityāsīdāgrahastayoḥ // SoKss_10,7.176 //",
  "GK21sokss_pu:24583": "sarpastu prakṛteneva mukhena vicacāra saḥ /",
  "GK21sokss_pu:24584": "ekadāsya śiraḥ paucchaṃ mārge kaṣṭamavāpa tat // SoKss_10,7.177 //",
  "GK21sokss_pu:24585": "veṣṭayitvā dṛḍhaṃ tac ca sarpasyāsyāruṇadgatim /",
  "GK21sokss_pu:24586": "tatas tadbalavanmene sa sarpo 'graśirojayi // SoKss_10,7.178 //",
  "GK21sokss_pu:24587": "tenaiva cāndhena tataḥ sa mukhena bhramannahiḥ /",
  "GK21sokss_pu:24588": "avaṭe 'gnau paribraṣṭo mārgādṛṣṭeradahyata // SoKss_10,7.179 //",
  "GK21sokss_pu:24589": "evaṃ guṇasya ye 'lpasya bahavo nāntaraṃ viduḥ /",
  "GK21sokss_pu:24590": "te hīnaguṇasaṅgena mūḍhā yānti parābhavam // SoKss_10,7.180 //",
  "GK21sokss_pu:24591": "imaṃ ca śṛṇutedānīṃ bhautam taṇḍulabhakṣakam /",
  "GK21sokss_pu:24592": "agāt kaścit pumān mūrkhaḥ prathamaṃ śvāśuraṃ gṛham // SoKss_10,7.181 //",
  "GK21sokss_pu:24593": "sa tatra taṇḍulāñ śvaśrvā pākārthaṃ sthāpitān sitān /",
  "GK21sokss_pu:24594": "dṛṣṭvā bhakṣayituṃ teṣāṃ muṣṭiṃ prākṣipad ānane // SoKss_10,7.182 //",
  "GK21sokss_pu:24595": "tatkṣaṇādāgatāyāṃ ca śvaśrvāṃ mūrkhaḥ sa taṇḍulān /",
  "GK21sokss_pu:24596": "nāśakattānnigirituṃ na cāpy udgirituṃ hriyā // SoKss_10,7.183 //",
  "GK21sokss_pu:24597": "tatpīnocchūnagallaṃ ca nirālāpamavetya tam /",
  "GK21sokss_pu:24598": "tadrogaśaṅkayāhūya tacchvaśrūḥ patimānayat // SoKss_10,7.184 //",
  "GK21sokss_pu:24599": "so 'pyālokya nināyāśu vaidyaṃ vaidyo 'py apāṭayat /",
  "GK21sokss_pu:24600": "śophaśaṅkī hanuṃ tasya mūḍhasyākramya mastakam // SoKss_10,7.185 //",
  "GK21sokss_pu:24601": "niryayurlokahāsena samaṃ tasya ca taṇḍulāḥ /",
  "GK21sokss_pu:24602": "ityakāryaṃ karotyajño na ca jānāti gūhitum // SoKss_10,7.186 //",
  "GK21sokss_pu:24603": "kecic ca dārakā mūrkhā dṛṣṭadohā gavādiṣu /",
  "GK21sokss_pu:24604": "gardabhaṃ prāpya saṃrudhya dogdhumārebhire rasāt // SoKss_10,7.187 //",
  "GK21sokss_pu:24605": "kaściddudoha kaścic ca kṣīrakuṇḍamadhārayat /",
  "GK21sokss_pu:24606": "ahaṃ prathamikānyeṣāṃ payaḥ pātumavartata // SoKss_10,7.188 //",
  "GK21sokss_pu:24607": "na ca te lebhir e kṣīraṃ kurvanto 'pi pariśramam /",
  "GK21sokss_pu:24608": "avastuni kṛtakleśo mūrkho yātyavahāsyatām // SoKss_10,7.189 //",
  "GK21sokss_pu:24609": "kaścic ca deva mūrkho 'bhūdvipraputraḥ pitā ca tam /",
  "GK21sokss_pu:24610": "sāyaṃ jagāda gantavyo grāmaḥ putra tvayā prage // SoKss_10,7.190 //",
  "GK21sokss_pu:24611": "śrutvetyapṛṣṭvā kāryaṃ taṃ pitaraṃ prātareva saḥ /",
  "GK21sokss_pu:24612": "gatvā vṛthaiva taṃ grāmaṃ sāyamāgātkṛtaśramaḥ // SoKss_10,7.191 //",
  "GK21sokss_pu:24613": "grāmaṃ gatvāhamāyāta ityāha pitaraṃ ca saḥ /",
  "GK21sokss_pu:24614": "gate tvayi na kiṃ siddhamiti cāha sa tatpitā // SoKss_10,7.192 //",
  "GK21sokss_pu:24615": "tadeti nirabhiprāyaceṣṭito lokahāsyatām /",
  "GK21sokss_pu:24616": "mūrkho 'nubhavati kleśaṃ na kāryaṃ kurute punaḥ // SoKss_10,7.193 //",
  "GK21sokss_pu:24617": "ityākarṇya kathāṃ pradhānasacivācchikṣāvatīṃ gomukhād ātmānaṃ ca nivedya śaktiyaśasaḥ saṃprāptibaddhaspṛham /",
  "GK21sokss_pu:24618": "bhūyiṣṭhāṃ ca gatāmavetya rajanīṃ vatseśvarasyātmajo nidrāmudritalocanaḥ sa śayanaṃ bheje vayasyair yataḥ // SoKss_10,7.194 //",
  "GK21sokss_pu:24619": "iti mahākaviśrīsomadevabhaṭṭaviracite kathāsaritsāgare śaktiyaśolambake saptamas taraṅgaḥ /",
  "GK21sokss_pu:24620": "aṣṭamas taraṅgaḥ /",
  "GK21sokss_pu:24621": "tato 'nyedyuḥ punarnaktaṃ nijavāsagṛhe sthitam /",
  "GK21sokss_pu:24622": "naravāhanadattaṃ taṃ dayitāprāptisotsukam // SoKss_10,8.1 //",
  "GK21sokss_pu:24623": "vatseśvarasutaṃ mantrī tanniyogāt sa gomukhaḥ /",
  "GK21sokss_pu:24624": "vinodayan kathās tasya kramād evam avarṇayat // SoKss_10,8.2 //",
  "GK21sokss_pu:24625": "babhūva devaśarmākhyo brāhmaṇo nagare kva cit /",
  "GK21sokss_pu:24626": "tasyābhūd devadatteti gehinī sadṛśānvayā // SoKss_10,8.3 //",
  "GK21sokss_pu:24627": "dhṛtagarbhā ca sā tasya kālena suṣuve sutam /",
  "GK21sokss_pu:24628": "daridro 'pi sa taṃ mene nidhiṃ labdham iva dvijaḥ // SoKss_10,8.4 //",
  "GK21sokss_pu:24629": "sūtakānte ca sā tasya bhāryā snātumagānnadīm /",
  "GK21sokss_pu:24630": "devaśarmā sa tasthau tu gṛhe rakṣansutaṃ śiśum // SoKss_10,8.5 //",
  "GK21sokss_pu:24631": "tāvadāhvāyikā tasya rājāntaḥpurato drutam /",
  "GK21sokss_pu:24632": "ceṭikā brāhmaṇasyāgātsvastivācanajīvinaḥ // SoKss_10,8.6 //",
  "GK21sokss_pu:24633": "tataḥ sa dakṣiṇālobhānnakulajṃ rakṣakaṃ śiśoḥ /",
  "GK21sokss_pu:24634": "sthāpayitvā yayau gehe ciramābālyavardhitam // SoKss_10,8.7 //",
  "GK21sokss_pu:24635": "tasmin gate 'trākasmāc ca śiśos tasyāntikāgatam /",
  "GK21sokss_pu:24636": "sarpam ālokya nakulaḥ svāmibhaktyā jaghāna tam // SoKss_10,8.8 //",
  "GK21sokss_pu:24637": "atha taṃ devaśarmāṇamāgataṃ vīkṣya dūrataḥ /",
  "GK21sokss_pu:24638": "sarpāsrasikto nakulo hṛṣṭo 'sya niragātpuraḥ // SoKss_10,8.9 //",
  "GK21sokss_pu:24639": "sa devaśarmā tadrūpaṃ taṃ dṛṣṭvaivāśmanāvadhīt /",
  "GK21sokss_pu:24640": "dhruvaṃ sa bālaḥ putro me hato 'neneti saṃbhramāt // SoKss_10,8.10 //",
  "GK21sokss_pu:24641": "praviśya cāntar dṛṣṭvā taṃ bhujagaṃ nakulāhatam /",
  "GK21sokss_pu:24642": "jīvantaṃ ca sthitaṃ bālaṃ brāhmaṇo 'ntar atapyata // SoKss_10,8.11 //",
  "GK21sokss_pu:24643": "avicāryopakārī sa nakulaḥ kiṃ hatastvayā /",
  "GK21sokss_pu:24644": "ity upālabhatāyātā bhāryāpi tadavetya tam // SoKss_10,8.12 //",
  "GK21sokss_pu:24645": "tasmān na buddhimān kuryāt sahasā deva kiṃcana /",
  "GK21sokss_pu:24646": "sahasā ceṣṭamāno hi hanyate lokayor dvayoḥ // SoKss_10,8.13 //",
  "GK21sokss_pu:24647": "kurvaṃścāvidhinā karma virodhiphalamaśnute /",
  "GK21sokss_pu:24648": "tathā ca vāyunākrāntadehaḥ ko 'py abhavatpumān // SoKss_10,8.14 //",
  "GK21sokss_pu:24649": "bastyarthamauṣadhaṃ dattvā babhāṣe jātu taṃ bhiṣak /",
  "GK21sokss_pu:24650": "tvaṃ peṣayaitatsvagṛhaṃ gatvā yāvadupaimy aham // SoKss_10,8.15 //",
  "GK21sokss_pu:24651": "evam uktvā gato vaidyo yāvac cirayati kṣaṇam /",
  "GK21sokss_pu:24652": "tāvattadauṣadhaṃ piṣṭvā mūrkho 'sau vāriṇāpibat // SoKss_10,8.16 //",
  "GK21sokss_pu:24653": "utpannavyapadaṃ tena tamāgatya bhiṣaktataḥ /",
  "GK21sokss_pu:24654": "sa dattvā vamanaṃ kṛcchrānmṛtakalpamajīvayat // SoKss_10,8.17 //",
  "GK21sokss_pu:24655": "bastyauṣadhaṃ gude mūrkha dīyate na tu pīyate /",
  "GK21sokss_pu:24656": "ahaṃ pratīkṣitaḥ kiṃ netyupālabhyata tena saḥ // SoKss_10,8.18 //",
  "GK21sokss_pu:24657": "itīṣṭam apy aniṣṭāya jāyate 'vidhinā kṛtam /",
  "GK21sokss_pu:24658": "tasmānna vidhimutsṛjya prājñaḥ kurvīta kiṃcana // SoKss_10,8.19 //",
  "GK21sokss_pu:24659": "aprekṣāpūrvakārī ca nindyate 'vadyakṛtkṣaṇāt /",
  "GK21sokss_pu:24660": "tathā ca kutracitkaścijjaḍabuddhirabhūtpumān // SoKss_10,8.20 //",
  "GK21sokss_pu:24661": "tasya deśāntaraṃ jātu gacchato 'nvāgataḥ sutaḥ /",
  "GK21sokss_pu:24662": "aṭavyāṃ vāsite cārthe viveśa viharanvanam // SoKss_10,8.21 //",
  "GK21sokss_pu:24663": "pāṭito markaṭaiḥ so 'tra kṛcchrājjīvannupetya tam /",
  "GK21sokss_pu:24664": "ṛkṣānabhijñaḥ pitaraṃ pṛcchantamavadajjaḍaḥ // SoKss_10,8.22 //",
  "GK21sokss_pu:24665": "vane 'smi pāṭitaḥ kaiścillomaśaiḥ phalabhakṣibhiḥ /",
  "GK21sokss_pu:24666": "tac chrutvā krodhakṛṣṭāsistatpitā tadvanaṃ yayau // SoKss_10,8.23 //",
  "GK21sokss_pu:24667": "dṛṣṭvā phalāny ādadānāñ jaṭilāṃs tatra tāpasān /",
  "GK21sokss_pu:24668": "so 'bhyadhāvatkṣato 'mībhiḥ suto me lomaśair iti // SoKss_10,8.24 //",
  "GK21sokss_pu:24669": "ṛkṣaiste pāṭitaḥ putro maddṛṣṭair mā vadhīrmunīn /",
  "GK21sokss_pu:24670": "ityavāryata pānthena tadvadhātso 'tha kenacit // SoKss_10,8.25 //",
  "GK21sokss_pu:24671": "tataḥ sa daivād uttīrṇaḥ pātakāt sārtham āgataḥ /",
  "GK21sokss_pu:24672": "tan na jātucidaprekṣāpūrvakārī bhaved budhaḥ // SoKss_10,8.26 //",
  "GK21sokss_pu:24673": "kimanyatsarvadā bhāvyaṃ jantunā kṛtabuddhinā /",
  "GK21sokss_pu:24674": "lokopahasitāḥ śaśvatsīdantyeva hy abuddhayaḥ // SoKss_10,8.27 //",
  "GK21sokss_pu:24675": "tathā ca nirdhanaḥ kaś citprāptavānadhvani vrajan /",
  "GK21sokss_pu:24676": "sārthavāhasya kasyāpi cyutāṃ hemabhṛtāṃ dṛtim // SoKss_10,8.28 //",
  "GK21sokss_pu:24677": "sa mūḍhastāṃ gṛhītvaiva na jagāmānyato 'pi ca /",
  "GK21sokss_pu:24678": "sthitvā tatraiva saṃkhyātumārebhe hema tac ca tat // SoKss_10,8.29 //",
  "GK21sokss_pu:24679": "tāvat smṛtvā hayārūḍhaḥ pratyāgatya sa satvaram /",
  "GK21sokss_pu:24680": "sārthavāho 'sya hṛṣṭasya hemabhastrāṃ jahāra tām // SoKss_10,8.30 //",
  "GK21sokss_pu:24681": "tataḥ sa dṛṣṭanaṣṭārthaḥ śocan prāyād adhomukhaḥ /",
  "GK21sokss_pu:24682": "prāpto 'py arthaḥ kṣaṇād eva hāryate mandabuddhinā // SoKss_10,8.31 //",
  "GK21sokss_pu:24683": "kaścic ca pārvaṇaṃ candraṃ didṛkṣuḥ kenacijjaḍaḥ /",
  "GK21sokss_pu:24684": "aṅgulyabhimukhaṃ paśyetyūce dṛṣṭanavendunā // SoKss_10,8.32 //",
  "GK21sokss_pu:24685": "sa hitvā gaganaṃ tasyaivāṅguliṃ tāṃ vilokayasn /",
  "GK21sokss_pu:24686": "tasthau na cendumadrākṣīdadrākṣīddhasato janān // SoKss_10,8.33 //",
  "GK21sokss_pu:24687": "prajñayā sādhyate 'sādhyaṃ tathā ca śrūyatāsṃ kathā /",
  "GK21sokss_pu:24688": "kācid grāmāntaraṃ nārī gantuṃ prāvartataikakā // SoKss_10,8.34 //",
  "GK21sokss_pu:24689": "pathi sā ca jighṛkṣantamakasmādetya vānaram /",
  "GK21sokss_pu:24690": "vañcayantī muhurvṛkṣaṃ saṃśritā paryavartata // SoKss_10,8.35 //",
  "GK21sokss_pu:24691": "sa taṃ tasyāstaruṃ mūḍho bhujābhyāṃ kapirāvṛṇot /",
  "GK21sokss_pu:24692": "sāpy asya bāhū hastābhyāṃ tatraivāpīḍayattarau // SoKss_10,8.36 //",
  "GK21sokss_pu:24693": "tāvac ca tasmin niḥspande jātakrodhe ca vānare /",
  "GK21sokss_pu:24694": "pathā tenāgataṃ kaṃcid ābhīraṃ strī jagāda sā // SoKss_10,8.37 //",
  "GK21sokss_pu:24695": "mahābhāga gṛhāṇemaṃ kṣaṇaṃ bāhvoḥ plavaṃgamam /",
  "GK21sokss_pu:24696": "yāvadvastraṃ ca veṇīṃ ca visrastāṃ saṃvṛṇomy aham // SoKss_10,8.38 //",
  "GK21sokss_pu:24697": "evaṃ karomi bhajase yadi māmiti tena sā /",
  "GK21sokss_pu:24698": "uktānumene tāvattatso 'tha taṃ kapimagrahīt // SoKss_10,8.39 //",
  "GK21sokss_pu:24699": "tato 'sya kṣurikāṃ kṛṣṭvā sā strī hatvā ca taṃ kapim /",
  "GK21sokss_pu:24700": "ekāntamehīty uktvā tamābhīraṃ dūramānayat // SoKss_10,8.40 //",
  "GK21sokss_pu:24701": "militeṣv atha sārtheṣu taṃ vihāyaiva taiḥ saha /",
  "GK21sokss_pu:24702": "sā jagāmepsitagrāmaṃ prajñārakṣitaviplavā // SoKss_10,8.41 //",
  "GK21sokss_pu:24703": "itthaṃ prajñaiva nāmeha pradhānaṃ lokavartanam /",
  "GK21sokss_pu:24704": "jīvatyarthadaridro 'pi dhīdaridro na jīvati // SoKss_10,8.42 //",
  "GK21sokss_pu:24705": "idānīṃ śṛṇu devaitāṃ vicitrāmadbhutāṃ kathām /",
  "GK21sokss_pu:24706": "ghaṭakarparanāmānau caurāvāstāṃ pure kva cit // SoKss_10,8.43 //",
  "GK21sokss_pu:24707": "tayoḥ sa karparo jātu bahirnyasya ghaṭaṃ niśi /",
  "GK21sokss_pu:24708": "saṃdhiṃ dattvā nṛpasutāvāsaveśma praviṣṭavān // SoKss_10,8.44 //",
  "GK21sokss_pu:24709": "tatra koṭhasthitaṃ taṃ sā vinidrā rājakanyakā /",
  "GK21sokss_pu:24710": "dṛṣṭvaiva sadyaḥ saṃjātakāmā svair am upāhvayat // SoKss_10,8.45 //",
  "GK21sokss_pu:24711": "rantvā ca tena sākaṃ sā dattvā cārthaṃ tam abravīt /",
  "GK21sokss_pu:24712": "dāsyāmyanyatprabhūtaṃ te punareṣyasi cediti // SoKss_10,8.46 //",
  "GK21sokss_pu:24713": "tato nirgatya vṛttāntamākhyāyārthaṃ samarpya ca /",
  "GK21sokss_pu:24714": "vyasṛjatprāpya rājārthaṃ ghaṭaṃ gehaṃ sa karparaḥ // SoKss_10,8.47 //",
  "GK21sokss_pu:24715": "svayaṃ tadaivaṃ tu punarviveśāntaḥpuraṃ sa tat /",
  "GK21sokss_pu:24716": "ākṛṣṭaḥ kāmalobhābhyāmapāyaṃ ko hi paśyati // SoKss_10,8.48 //",
  "GK21sokss_pu:24717": "tatraiṣa surataśrāntaḥ pānamattastayā saha /",
  "GK21sokss_pu:24718": "rājaputryā samaṃ supto na bubodha gatāṃ niśām // SoKss_10,8.49 //",
  "GK21sokss_pu:24719": "prātaḥ praviṣṭair labdhvā sa baddhvāntaḥpurarakṣibhiḥ /",
  "GK21sokss_pu:24720": "rājñe niveditaḥ so 'pi krudhā tasyādiśadbadham // SoKss_10,8.50 //",
  "GK21sokss_pu:24721": "yāvat sa nīyate vadhyabhuvaṃ tāvat sakhāsya saḥ /",
  "GK21sokss_pu:24722": "rātrāvanāgatasyāgādanveṣṭuṃ padavīṃ ghaṭaḥ // SoKss_10,8.51 //",
  "GK21sokss_pu:24723": "tamāgataṃ sa dṛṣṭvātha ghaṭaṃ karparakaḥ punaḥ /",
  "GK21sokss_pu:24724": "hṛtvā rājasutāṃ rakṣerityāha sma svasaṃjñayā // SoKss_10,8.52 //",
  "GK21sokss_pu:24725": "ghaṭenāṅgīkṛteccho 'tha saṃjñayaiva sa karparaḥ /",
  "GK21sokss_pu:24726": "nītvollambya tarau kṣipraṃ vadhakair avaśo hataḥ // SoKss_10,8.53 //",
  "GK21sokss_pu:24727": "tato gatvā ghaṭo gehamanuśocanniśāgame /",
  "GK21sokss_pu:24728": "bhittvā suraṅgāṃ prāvikṣatsa tadrājasutāgṛham // SoKss_10,8.54 //",
  "GK21sokss_pu:24729": "tatraikakāṃ saṃyamitāṃ dṛṣṭopetya jagāda saḥ /",
  "GK21sokss_pu:24730": "tvatkṛte 'dya hatasyāhaṃ karparasya sakhā ghaṭaḥ // SoKss_10,8.55 //",
  "GK21sokss_pu:24731": "apanetum itas tvāṃ ca tatsnehād aham āgataḥ /",
  "GK21sokss_pu:24732": "tad ehi yāvan nāniṣṭaṃ kiṃcit te kurute pitā // SoKss_10,8.56 //",
  "GK21sokss_pu:24733": "ity ukte tena sā hṛṣṭā rājaputrī tatheti tat /",
  "GK21sokss_pu:24734": "pratipede sa caitasyā bandhanāni nyavārayat // SoKss_10,8.57 //",
  "GK21sokss_pu:24735": "tatas tayā samaṃ sadyaḥ samarpitaśarīrayā /",
  "GK21sokss_pu:24736": "nirgatya sa yayau cauraḥ svaniketuṃ suruṅgayā // SoKss_10,8.58 //",
  "GK21sokss_pu:24737": "prātaś ca khātadurlakṣyasuruṅgeṇa nijāṃ sutām /",
  "GK21sokss_pu:24738": "kenāpyapahṛtāṃ buddhvā sa rājā samacintayat // SoKss_10,8.59 //",
  "GK21sokss_pu:24739": "dhruvaṃ tasyāsti pāpasya nigṛhītasya bāndhavaḥ /",
  "GK21sokss_pu:24740": "kaś citsāhasiko yena hṛtaivaṃ sā sutā mama // SoKss_10,8.60 //",
  "GK21sokss_pu:24741": "iti saṃcintya nṛpatiḥ sa karparakalevaram /",
  "GK21sokss_pu:24742": "rakṣituṃ sthāpayām āsa svabhṛtyānabravīc ca tān // SoKss_10,8.61 //",
  "GK21sokss_pu:24743": "yaḥ śocannimamāgacchetkartuṃ dāhādikaṃ ca vaḥ /",
  "GK21sokss_pu:24744": "avaṣṭabhyastato lapsye pāpāṃ tāṃ kuludūṣikām // SoKss_10,8.62 //",
  "GK21sokss_pu:24745": "iti rājñā samādiṣṭā rakṣiṇo 'tra tatheti te /",
  "GK21sokss_pu:24746": "rakṣantas tasthur aniśaṃ tatkarparakalevaram // SoKss_10,8.63 //",
  "GK21sokss_pu:24747": "tat so 'nviṣya ghaṭo buddhvā rājaputrīm uvāca tām /",
  "GK21sokss_pu:24748": "priye bandhuḥ sakhā yo 'bhūt paramaḥ karparo mama // SoKss_10,8.64 //",
  "GK21sokss_pu:24749": "yatprasādān mayā prāptā tvaṃ sasadratnasaṃcayā /",
  "GK21sokss_pu:24750": "snehānṛṇyamakṛtvāsya nāsti me hṛdi nirvṛtiḥ // SoKss_10,8.65 //",
  "GK21sokss_pu:24751": "tattaṃ gatvānuśocāmi prekṣamāṇaḥ svayuktitaḥ /",
  "GK21sokss_pu:24752": "kramāc ca saṃskaromyagnau tīrthe 'syāsthīni ca kṣipe // SoKss_10,8.66 //",
  "GK21sokss_pu:24753": "bhayaṃ mā bhūc ca te nāhamabuddhiḥ karparo yathā /",
  "GK21sokss_pu:24754": "ity uktvā tāṃ tadaivābhūtsa mahāvrativeṣabhṛt // SoKss_10,8.67 //",
  "GK21sokss_pu:24755": "sa dadhyodanamādāya kasrpare karparāntikam /",
  "GK21sokss_pu:24756": "mārgāgata ivopāgāccakre 'tra skhalitaṃ ca saḥ // SoKss_10,8.68 //",
  "GK21sokss_pu:24757": "nipātya hastād bhaṅktvā ca taṃ sadadhyann akarparam /",
  "GK21sokss_pu:24758": "hā karparāmṛtabhṛtetyādi tat tac chuśoca saḥ // SoKss_10,8.69 //",
  "GK21sokss_pu:24759": "rakṣino menare tac ca bhinnabhāṇḍānuśocanam /",
  "GK21sokss_pu:24760": "kṣaṇāc ca gṛhamāgatya rājaputryai śaśaṃsa tat // SoKss_10,8.70 //",
  "GK21sokss_pu:24761": "anyedyuś ca vadhūveṣaṃ bhṛtyaṃ kṛtvaikamagrataḥ /",
  "GK21sokss_pu:24762": "anyaṃ dhṛtasadhattūrabhakṣyabhāṇḍaṃ ca pṛṣṭhataḥ // SoKss_10,8.71 //",
  "GK21sokss_pu:24763": "svayaṃ ca mattagrāmīṇaveṣo bhūtvā dinātyaye /",
  "GK21sokss_pu:24764": "praskhalan nikaṭe teṣām agāt karpararakṣiṇām // SoKss_10,8.72 //",
  "GK21sokss_pu:24765": "kas tvaṃ keyaṃ ca te bhrātaḥ kva yāsīti ca tatra taiḥ /",
  "GK21sokss_pu:24766": "pṛṣṭaḥ sa dhūrtas tān evam uvāca skhalitākṣaram // SoKss_10,8.73 //",
  "GK21sokss_pu:24767": "grāmyo 'hameṣā bhāryā me yāmītaḥ śvāśuraṃ gṛham /",
  "GK21sokss_pu:24768": "bhakṣyakośalikā ceyamānītā tatkṛte mayā // SoKss_10,8.74 //",
  "GK21sokss_pu:24769": "saṃbhāṣaṇac ca yūyaṃ me saṃjātāḥ suhṛdo 'dhunā /",
  "GK21sokss_pu:24770": "tadardhaṃ tatra neṣyāmi bhakṣyāṇāmardhamastu vaḥ // SoKss_10,8.75 //",
  "GK21sokss_pu:24771": "ity uktvā bhakṣyamekaikaṃ sa dadau teṣu rakṣiṣu /",
  "GK21sokss_pu:24772": "te hasanto gṛhītvaiva bhuñjate smākhilā api // SoKss_10,8.76 //",
  "GK21sokss_pu:24773": "tena rakṣiṣu dhattūramohiteṣveṣu so 'gnisāt /",
  "GK21sokss_pu:24774": "niśi cakre ghaṭo dehaṃ karparasyāhṛtendhanaḥ // SoKss_10,8.77 //",
  "GK21sokss_pu:24775": "gate tasmims tataḥ prātar buddhvā rājā nivārya tān /",
  "GK21sokss_pu:24776": "vimūḍhān sthāpayām āsa rakṣiṇo 'nyānuvāca ca // SoKss_10,8.78 //",
  "GK21sokss_pu:24777": "rakṣyāṇyasthīnyapīdānīṃ yastānyādātumeṣyati /",
  "GK21sokss_pu:24778": "sa yuṣmābhir grahītavyo bhakṣyaṃ kiṃcic ca nānyataḥ // SoKss_10,8.79 //",
  "GK21sokss_pu:24779": "iti rājñoditāste ca sāvadhānā divāniśam /",
  "GK21sokss_pu:24780": "tatrāsanrakṣiṇastaṃ ca vṛttāntaṃ bbubudhe ghaṭaḥ // SoKss_10,8.80 //",
  "GK21sokss_pu:24781": "tataḥ sa caṇḍikādattamohamantraprabhāvavit /",
  "GK21sokss_pu:24782": "mittraṃ pravrājakaṃ kaṃciccakārāśvāsaketanam // SoKss_10,8.81 //",
  "GK21sokss_pu:24783": "tatra gatvā samaṃ tena pravrājā mantrajāpinā /",
  "GK21sokss_pu:24784": "rakṣiṇo mohayitvā tān karparāsthīni so 'grahīt // SoKss_10,8.82 //",
  "GK21sokss_pu:24785": "kṣiptvā ca tāni gaṅgāyāmetyākhyāya yathākṛtam /",
  "GK21sokss_pu:24786": "rājaputryā samaṃ tasthau sukhaṃ pravrājakānvitaḥ // SoKss_10,8.83 //",
  "GK21sokss_pu:24787": "rājāpi so 'sthiharaṇaṃ buddhvā tadrakṣimohanam /",
  "GK21sokss_pu:24788": "ā sutāharaṇātsarvaṃ mene tadyogiceṣṭitam // SoKss_10,8.84 //",
  "GK21sokss_pu:24789": "yenedaṃ yoginākāri tanayāharaṇādi me /",
  "GK21sokss_pu:24790": "dadāmi tasmai rājyārdhamabhivyaktiṃ sa yāti cet // SoKss_10,8.85 //",
  "GK21sokss_pu:24791": "iti rājā svanagare dāpayām āsa ghoṣaṇāsm /",
  "GK21sokss_pu:24792": "tāṃ śrutvā caicchadātmānaṃ ghaṭo darśayituṃ tadā // SoKss_10,8.86 //",
  "GK21sokss_pu:24793": "maivaṃ kṛthā na kāryo 'sminviśvāsaśchadmaghātini /",
  "GK21sokss_pu:24794": "rājñītyavāryata tayā rājaputryā tataś ca saḥ // SoKss_10,8.87 //",
  "GK21sokss_pu:24795": "athodbhedabhayāttena sākaṃ pravrājakena saḥ /",
  "GK21sokss_pu:24796": "ghaṭo deśāntaraṃ yāyādrājaputryā tayā yutaḥ // SoKss_10,8.88 //",
  "GK21sokss_pu:24797": "mārge ca rājaputrī sā pravrājaṃ taṃ raho 'bravīt /",
  "GK21sokss_pu:24798": "ekena dhvaṃsitānyena bhraṃśitāsmy amunā padāt // SoKss_10,8.89 //",
  "GK21sokss_pu:24799": "taccauraḥ sa mṛto nāyaṃ ghaṭo me tvaṃ bahupriyaḥ /",
  "GK21sokss_pu:24800": "ity uktvā tena saṃgamya sā viṣeṇāvadhīddhaṭam // SoKss_10,8.90 //",
  "GK21sokss_pu:24801": "tatastena samaṃ yāntī pāpā pravrājakena sā /",
  "GK21sokss_pu:24802": "dhanadevābhidhānena saṃjagme vaṇijā pathi // SoKss_10,8.91 //",
  "GK21sokss_pu:24803": "ko 'yaṃ kapālī tvaṃ preyānmamety uktvā yayau samam /",
  "GK21sokss_pu:24804": "vaṇijā tena saṃsuptaṃ sā pravrājaṃ vihāya tam // SoKss_10,8.92 //",
  "GK21sokss_pu:24805": "pravrājakaś ca sa prātaḥ prabuddhaḥ samacintayat /",
  "GK21sokss_pu:24806": "na sneho 'sti na dākṣiṇyaṃ strīṣvaho cāpalādṛte // SoKss_10,8.93 //",
  "GK21sokss_pu:24807": "yadviśvāsyāpi māṃ pāpā hṛtārthā ca palāyitā /",
  "GK21sokss_pu:24808": "saiṣa lābho 'thavā yanna hato 'smi ghaṭavattayā // SoKss_10,8.94 //",
  "GK21sokss_pu:24809": "ityālocya nijaṃ deśaṃ yayau pravrājako 'tha saḥ /",
  "GK21sokss_pu:24810": "vaṇijā saha taddeśaṃ prāptā rājasutāpi sā // SoKss_10,8.95 //",
  "GK21sokss_pu:24811": "praveśayāmi sahasā bandhakīṃ kim imāṃ gṛham /",
  "GK21sokss_pu:24812": "iti svadeśaprāptaś ca dhanadevo vicintayan // SoKss_10,8.96 //",
  "GK21sokss_pu:24813": "vaṇiktatra kilaikasyā vṛddhayā veśma yoṣitaḥ /",
  "GK21sokss_pu:24814": "praviveśa tayā sākaṃ rājaputryā dinātyaye // SoKss_10,8.97 //",
  "GK21sokss_pu:24815": "tatra naktaṃ sa vṛddhāṃ tāṃ papracchāparijānatīm /",
  "GK21sokss_pu:24816": "dhanadevavaṇiggehavārtām ambeha vetsi kim // SoKss_10,8.98 //",
  "GK21sokss_pu:24817": "tac chrutvā sābravīdvṛddhā kā vārtā yatra tatra sā /",
  "GK21sokss_pu:24818": "puṃsā navanavenaiva tadbhāryā ramate sadā // SoKss_10,8.99 //",
  "GK21sokss_pu:24819": "carmapeṭā gavākṣeṇa rajjvā tatra hi lambyate /",
  "GK21sokss_pu:24820": "nasktaṃ viśati yastasyāṃ sa evāntaḥ praveśyate // SoKss_10,8.100 //",
  "GK21sokss_pu:24821": "niṣkālyate tathaivātra paścimāyāṃ punarniśi /",
  "GK21sokss_pu:24822": "pānamattā ca sā naiva nibhālayati kiṃcana // SoKss_10,8.101 //",
  "GK21sokss_pu:24823": "eṣā ca tatsthitiḥ khyātiṃ nagare 'trākhile gatā /",
  "GK21sokss_pu:24824": "bahukālo gato 'dyāpi na cāyāti sa tatpatiḥ // SoKss_10,8.102 //",
  "GK21sokss_pu:24825": "etadvṛddhāvacaḥ śrutvā dhanadevastadaiva saḥ /",
  "GK21sokss_pu:24826": "yuktya nirgatya tatrāgātsāntarduḥkhaḥ sasaṃśayaḥ // SoKss_10,8.103 //",
  "GK21sokss_pu:24827": "dṛṣṭvā sa tatra dāsībhiḥ peṭāṃ rajjvavalambitām /",
  "GK21sokss_pu:24828": "viveśa sa tatastābhir utkṣipyāntaranīyata // SoKss_10,8.104 //",
  "GK21sokss_pu:24829": "praviṣṭaḥ sa tayāliṅgya śayyāṃ ninye madāndhayā /",
  "GK21sokss_pu:24830": "avijñātaḥ svagehinyā haṭhātkṣībatvamūḍhayā // SoKss_10,8.105 //",
  "GK21sokss_pu:24831": "riraṃsā tasya yāvac ca nāsti taddoṣadarśanāt /",
  "GK21sokss_pu:24832": "tāvat sā madadoṣeṇa nidrāṃ tadgehinī yayau // SoKss_10,8.106 //",
  "GK21sokss_pu:24833": "niśānte ca sa dāsībhiḥ satvaraṃ rajjupeṭayā /",
  "GK21sokss_pu:24834": "gavākṣeṇa bahiḥ kṣiptaḥ khinno vaṇigacintayat // SoKss_10,8.107 //",
  "GK21sokss_pu:24835": "alaṃ me gṛhamohena gṛhe nāryo nibandhanam /",
  "GK21sokss_pu:24836": "tāsāmevedṛśī vārtā tasmāc chreyo vanaṃ param // SoKss_10,8.108 //",
  "GK21sokss_pu:24837": "iti niścitya saṃtyajya sa tāṃ rājasutāmapi /",
  "GK21sokss_pu:24838": "dhanadevaḥ pravavṛte gantuṃ dūraṃ vanāntaram // SoKss_10,8.109 //",
  "GK21sokss_pu:24839": "gacchatas tasya mārge ca milito mittratāmagāt /",
  "GK21sokss_pu:24840": "brāhmaṇo rudrasomākhyaḥ pravāsādagataścirāt // SoKss_10,8.110 //",
  "GK21sokss_pu:24841": "sa tenoktaḥ svavṛttāntaṃ svabhāryāśaṅkito dvijaḥ /",
  "GK21sokss_pu:24842": "tenaiva vaṇijā sākaṃ sāyaṃ svagrāmamāsadat // SoKss_10,8.111 //",
  "GK21sokss_pu:24843": "tatra svabhavanopānte gopaṃ dṛṭvā nadītaṭe /",
  "GK21sokss_pu:24844": "mādyantam iva gāyantaṃ narmaṇā pṛcchati sma saḥ // SoKss_10,8.112 //",
  "GK21sokss_pu:24845": "gopa te taruṇī kācitkaccidastyanurāgiṇī /",
  "GK21sokss_pu:24846": "yenaivaṃ gāyasi madān manyamānas tṛṇaṃ jagat // SoKss_10,8.113 //",
  "GK21sokss_pu:24847": "tac chrutvā so 'hasadgopo gopyaṃ vastu kiyanmayā /",
  "GK21sokss_pu:24848": "ciraviproṣitasyeha rudrasomadvijanmanaḥ // SoKss_10,8.114 //",
  "GK21sokss_pu:24849": "grāmādhipasya taruṇīmahaṃ bhāryāṃ sadā bhaje /",
  "GK21sokss_pu:24850": "praveśayati taddāsī strīveṣaṃ tadgṛhe 'tra mām // SoKss_10,8.115 //",
  "GK21sokss_pu:24851": "etadgopālataḥ śrutvā manyumantarnigṛhya ca /",
  "GK21sokss_pu:24852": "tattvaṃ jijñāsamānastaṃ rudrasomo jagāda saḥ // SoKss_10,8.116 //",
  "GK21sokss_pu:24853": "yadyevamatithiste 'haṃ svaveṣaṃ dehyamuṃ mama /",
  "GK21sokss_pu:24854": "yāvattvam iva tatrādya yāmyahaṃ kautukaṃ hi me // SoKss_10,8.117 //",
  "GK21sokss_pu:24855": "evaṃ kuru gṛhāṇemaṃ madīyaṃ kālakambalam /",
  "GK21sokss_pu:24856": "laguḍaṃ cāsva caiveha taddāsī yāvadeṣyati // SoKss_10,8.118 //",
  "GK21sokss_pu:24857": "madbuddhyā ca tayāhūya svair aṃ dattāṅganāmbaraḥ /",
  "GK21sokss_pu:24858": "naktaṃ tatra vrajāhaṃ ca viśrāmyāmi niśāmimām // SoKss_10,8.119 //",
  "GK21sokss_pu:24859": "evam uktavatastasmādgopāllaguḍakambalau /",
  "GK21sokss_pu:24860": "gṛhītvā rudrasomo 'tra tadveṣeṇa sa tasthivān // SoKss_10,8.120 //",
  "GK21sokss_pu:24861": "gopaś ca vaṇijā sākaṃ dhanadevena tena saḥ /",
  "GK21sokss_pu:24862": "dūre tatra manāk tasthau dāsī sā cāyayau tataḥ // SoKss_10,8.121 //",
  "GK21sokss_pu:24863": "sā taṃ tamasi tūṣṇīkāmetya strīveṣaguṇṭhitam /",
  "GK21sokss_pu:24864": "ehīty uktvā tato rudrasomaṃ gopadhiyānayat // SoKss_10,8.122 //",
  "GK21sokss_pu:24865": "sa ca nītaḥ svabhāryāṃ tāṃ dṛṣṭvā gopālabuddhitaḥ /",
  "GK21sokss_pu:24866": "utthāyaiva kṛtāśleṣāṃ rudrasomo vyacintayat // SoKss_10,8.123 //",
  "GK21sokss_pu:24867": "saṃnikṛṣṭe nikṛṣṭe 'pi kaṣṭaṃ rajyanti kustriyaḥ /",
  "GK21sokss_pu:24868": "pāpānuraktā yadiyaṃ gope 'pyāsannavartini // SoKss_10,8.124 //",
  "GK21sokss_pu:24869": "iti dhyāyanmiṣaṃ kṛtvā tadaivāsphuṭayā girā /",
  "GK21sokss_pu:24870": "nirgatyaiva viraktātmā dhanadevāntikaṃ yayau // SoKss_10,8.125 //",
  "GK21sokss_pu:24871": "uktasvagṛhavṛttānto vaṇijaṃ tam uvāca saḥ /",
  "GK21sokss_pu:24872": "tvayā sahāham apy emi vanaṃ yātu gṛhaṃ kṣayam // SoKss_10,8.126 //",
  "GK21sokss_pu:24873": "ity ūcivān rudrasomo dhanadevavaṇik ca saḥ /",
  "GK21sokss_pu:24874": "vanaṃ prati pratasthāte tadaiva saha tau tataḥ // SoKss_10,8.127 //",
  "GK21sokss_pu:24875": "militaś ca tayor mārge dhanadevasuhṛcchaśī /",
  "GK21sokss_pu:24876": "kathāsprasaṅgāt tau tasmai svavṛttāntaṃ śaśaṃsatuḥ // SoKss_10,8.128 //",
  "GK21sokss_pu:24877": "sa tac chrutvā śaśīrṣyāluścirāddeśāntarāgataḥ /",
  "GK21sokss_pu:24878": "sāśaṅko 'bhūtsvagehinyāṃ nyastāyām apibhūgṛhe // SoKss_10,8.129 //",
  "GK21sokss_pu:24879": "prakrāmaṃś ca samaṃ tābhyāṃ sāyaṃ sa svagṛhāntikam /",
  "GK21sokss_pu:24880": "śaśī prāpa gṛhātithyaṃ tayoḥ kartumiyeṣa ca // SoKss_10,8.130 //",
  "GK21sokss_pu:24881": "tāvac ca durgandhavaham kuṣṭhaśīrṇakarāṅghrikam /",
  "GK21sokss_pu:24882": "tatrāpaśyat saśṛṅgāraṃ gāyantaṃ puruṣaṃ sthitam // SoKss_10,8.131 //",
  "GK21sokss_pu:24883": "vismayāc ca tamaprākṣīdīdṛśaḥ ko bhavāniti /",
  "GK21sokss_pu:24884": "kāmadevo 'hamasmīti kuṣṭhī so 'pi jagāda tam // SoKss_10,8.132 //",
  "GK21sokss_pu:24885": "kā bhrāntiḥ kāmadevastvaṃ rūpaśobhaiva vakti te /",
  "GK21sokss_pu:24886": "ity uktaḥ śaśinā bhūyaḥ so 'vādīcchṛṇu vacmi te // SoKss_10,8.133 //",
  "GK21sokss_pu:24887": "iha dhūrtaḥ śaśī nāma dattaikaparicārikām /",
  "GK21sokss_pu:24888": "bhāryāṃ nikṣipya bhūgehe serṣyo deśāntaraṃ gataḥ // SoKss_10,8.134 //",
  "GK21sokss_pu:24889": "tadbhāryayā vidhivaśādiha dṛṣṭasya me tayā /",
  "GK21sokss_pu:24890": "arpitaḥ sadya evātmā madanākṛṣṭacittayā // SoKss_10,8.135 //",
  "GK21sokss_pu:24891": "ayā samaṃ ca satataṃ rātrau rātrāvahaṃ rame /",
  "GK21sokss_pu:24892": "pṛṣṭhe gṛhītvā taddāsī praveśayati tatra māsm // SoKss_10,8.136 //",
  "GK21sokss_pu:24893": "tadbrūhi kiṃ na kāmo 'haṃ prāptiḥ kasyānyayoṣitām /",
  "GK21sokss_pu:24894": "yaccitrākāradhāriṇyā bhāryāyāḥ śaśinaḥ priyaḥ // SoKss_10,8.137 //",
  "GK21sokss_pu:24895": "etatkuṣṭhivacaḥ śrutvā śaśī nirghātadāruṇam /",
  "GK21sokss_pu:24896": "duḥkhaṃ nigūhya jijñāsurniścayaṃ tam uvāca saḥ // SoKss_10,8.138 //",
  "GK21sokss_pu:24897": "satyaṃ bhavasi kāmastvaṃ tad evaṃ tvāhamarthaye /",
  "GK21sokss_pu:24898": "tvattaḥ śrutāyām utpannaṃ tasyāṃ kautūhalaṃ mama // SoKss_10,8.139 //",
  "GK21sokss_pu:24899": "tadadyaiva niśāṃ tatra tvadveṣeṇa viśāmy aham /",
  "GK21sokss_pu:24900": "prasīdānvahalabhye 'rthe tavātra kiyatī kṣatiḥ // SoKss_10,8.140 //",
  "GK21sokss_pu:24901": "ity uktaḥ śaśinā tena sa kuṣṭhī tam abhāṣata /",
  "GK21sokss_pu:24902": "evamastu gṛhāṇemaṃ madveṣaṃ dehi me nijam // SoKss_10,8.141 //",
  "GK21sokss_pu:24903": "tiṣṭhāham iva saṃveṣṭya pāṇipādaṃ ca vāsasā /",
  "GK21sokss_pu:24904": "yāvadāyāti sā tasyā dāsī tamasi jṛmbhite // SoKss_10,8.142 //",
  "GK21sokss_pu:24905": "madbuddhyā ca tayā pṛṣṭhe gṛhīto 'ham iva vraja /",
  "GK21sokss_pu:24906": "ahaṃ hi pādavaikalyādgacchāmyatra tathā sadā // SoKss_10,8.143 //",
  "GK21sokss_pu:24907": "ity uktaḥ kuṣṭhinā so 'tha śaśī tadveṣamāsthitaḥ /",
  "GK21sokss_pu:24908": "tatrāsīttatsahāyau tau kuṣṭhī cāsanvidūrataḥ // SoKss_10,8.144 //",
  "GK21sokss_pu:24909": "athāgatya tayā kuṣṭhiveṣo dṛṣṭaḥ sa taddhiyā /",
  "GK21sokss_pu:24910": "ehīty uktvā śaśī bhāryādāsyā pṛṣṭhe 'dhyaropyata // SoKss_10,8.145 //",
  "GK21sokss_pu:24911": "ninye ca naktaṃ sa tayā svabhāryāyāstato 'ntikam /",
  "GK21sokss_pu:24912": "kuṣṭhijārapratīkṣiṇyāstasyastadbhūgṛhāntaram // SoKss_10,8.146 //",
  "GK21sokss_pu:24913": "tatrāndhakāre śocantīm aṅgasparśena tāṃ dhruvam /",
  "GK21sokss_pu:24914": "svabhāryām eva niścitya sa vairagyamagācchaśī // SoKss_10,8.147 //",
  "GK21sokss_pu:24915": "tatas tasyāṃ prasuptāyāṃ nirgatyādṛṣṭa eva saḥ /",
  "GK21sokss_pu:24916": "jagāma dhanadevasya rudrasomasya cāntikam // SoKss_10,8.148 //",
  "GK21sokss_pu:24917": "ākhyāya ca svavṛttāntaṃ tayoḥ khinno jagāda saḥ /",
  "GK21sokss_pu:24918": "hā dhiṅnimnābhipātinyo lolā dūrānmanoramāḥ // SoKss_10,8.149 //",
  "GK21sokss_pu:24919": "sukṣobhyā na striyaḥ śakyāḥ pātuṃ śvabhrāpagā iva /",
  "GK21sokss_pu:24920": "yadeṣā bhūgṛhasthāpi bhāryā me kuṣṭhinaṃ gatā // SoKss_10,8.150 //",
  "GK21sokss_pu:24921": "tanmamāpi vanaṃ śreyo dhiggṛhāniti sa bruvan /",
  "GK21sokss_pu:24922": "samaduḥkhavaṇigviprayutastāmanayanniśām // SoKss_10,8.151 //",
  "GK21sokss_pu:24923": "prātastrayo 'pi sahitāḥ prasthitāste vanaṃ prati /",
  "GK21sokss_pu:24924": "savāpīkatalaṃ prāpurdinānte pathi pādapam // SoKss_10,8.152 //",
  "GK21sokss_pu:24925": "bhuktapītāś ca te rātrau tatrāruhya tarau sthitāḥ /",
  "GK21sokss_pu:24926": "apaśyan pāntham āgatya suptam ekaṃ taror adhaḥ // SoKss_10,8.153 //",
  "GK21sokss_pu:24927": "kṣaṇāc ca dadṛśurvāpīmadhyādaparamudgatam /",
  "GK21sokss_pu:24928": "puruṣaṃ vidanodgīrṇasastrīkaśayanīyakam // SoKss_10,8.154 //",
  "GK21sokss_pu:24929": "upabhujya striyaṃ tāṃ sa suṣvāpa śayanīyake /",
  "GK21sokss_pu:24930": "strī ca dṛṣṭvaiva saṃjagme pānthenotthāya tena sā // SoKss_10,8.155 //",
  "GK21sokss_pu:24931": "kau yuvām iti pṛṣṭā ca ratānte tena sābravīt /",
  "GK21sokss_pu:24932": "nāga eṣo 'ham etasya bhāryeyaṃ nāgakanyakā // SoKss_10,8.156 //",
  "GK21sokss_pu:24933": "mābhūdbhayaṃ ca te yasmātpānthānāṃ navatirmayā /",
  "GK21sokss_pu:24934": "navādhikopabhuktaiva pūritaṃ tu śataṃ tvayā // SoKss_10,8.157 //",
  "GK21sokss_pu:24935": "evaṃ vadantīṃ tāṃ taṃ ca pānthaṃ devātprabudhya saḥ /",
  "GK21sokss_pu:24936": "nāgo daṣṭvā mukhājjvālāṃ muktvā bhasmīcakāra tau // SoKss_10,8.158 //",
  "GK21sokss_pu:24937": "na śakyā rakṣituṃ yatra dehāntarnihitā api /",
  "GK21sokss_pu:24938": "striyas tatra gṛhe tāsāṃ kā vārtā dhigdhigeva tāḥ // SoKss_10,8.159 //",
  "GK21sokss_pu:24939": "iti nāge gate vāpīṃ bruvantas te trayo niśām /",
  "GK21sokss_pu:24940": "śaśiprabhṛtayo nītvā nirvṛtāḥ prayayurvanam // SoKss_10,8.160 //",
  "GK21sokss_pu:24941": "tasmin maitryādyavikalacaturbhāvanābhyāsaśāntaiś cittaiḥ samyaṅ niyatamatayaḥ sarvabhūteṣu saumyāḥ /",
  "GK21sokss_pu:24942": "prāptāḥ siddhiṃ nirupamaparānandabhūmau samādhau jagmur mokṣaṃ kṣapitatamasas te trayo 'pi krameṇa // SoKss_10,8.161 //",
  "GK21sokss_pu:24943": "tā yoṣitas tu teṣāṃ nijapāpavipākajanitakaṣṭadaśāḥ /",
  "GK21sokss_pu:24944": "acirād eva vinaṣṭā duṣṭā lokadvayabhraṣṭāḥ // SoKss_10,8.162 //",
  "GK21sokss_pu:24945": "evaṃ mohaprabhavo rāgo na strīṣu kasya duḥkhāya /",
  "GK21sokss_pu:24946": "tāsv eva vivekabhṛtāṃ bhavati virāgas tu mokṣāya // SoKss_10,8.163 //",
  "GK21sokss_pu:24947": "iti gomukhataḥ kathāvinodaṃ sacivācchaktiyaśaḥ samāgamotkaḥ /",
  "GK21sokss_pu:24948": "punar eva sa vatsarājasūnuś ciram ākarṇya śanair jagāma nidrām // SoKss_10,8.164 //",
  "GK21sokss_pu:24949": "iti mahākaviśrīsomadevabhaṭṭaviracite kathāsaritsāgare śaktiyaśolambake 'ṣṭamas taraṅgaḥ /",
  "GK21sokss_pu:24950": "navamas taraṅgaḥ /",
  "GK21sokss_pu:24951": "athānyedyuḥ punarimāṃ niśi prāgvadvinodayan /",
  "GK21sokss_pu:24952": "naravāhanadattāya gomukho 'kathayatkathām // SoKss_10,9.1 //",
  "GK21sokss_pu:24953": "babhūva nagare kvāpi bodhisattvāṃśasaṃbhavaḥ /",
  "GK21sokss_pu:24954": "kasyāpyāḍhyasya vaṇijastanayo mṛtamāmṛkaḥ // SoKss_10,9.2 //",
  "GK21sokss_pu:24955": "anyajāyāprasaktena pitrā tatpreritena saḥ /",
  "GK21sokss_pu:24956": "nirasto vanavāsāya sabhāryo niragādgṛhāt // SoKss_10,9.3 //",
  "GK21sokss_pu:24957": "svānujaṃ tu sahāyāntaṃ tadvatpitrā nirākṛtam /",
  "GK21sokss_pu:24958": "aśāntacittamutsṛjya so 'nyenaiva pathā yayau // SoKss_10,9.4 //",
  "GK21sokss_pu:24959": "prakrāmaṃś ca kramātprāpa nistoyatṛṇapādapām /",
  "GK21sokss_pu:24960": "pātheyahīnaś caṇḍāṃśutaptāṃ marumahāṭavīm // SoKss_10,9.5 //",
  "GK21sokss_pu:24961": "tasyāṃ vrajansa saptāhaṃ bhāryāṃ klāntāṃ kṣudhā tṛṣā /",
  "GK21sokss_pu:24962": "ajīvayatsvamāṃsāsraḥ pāpā tānyāharac ca sā // SoKss_10,9.6 //",
  "GK21sokss_pu:24963": "aṣṭame 'hni saridvīcivācālaṃ girikānanam /",
  "GK21sokss_pu:24964": "prāpa satphalasacchāyapādapaṃ snigdhaśādvalam // SoKss_10,9.7 //",
  "GK21sokss_pu:24965": "tatra saṃbhāvya bhāryāṃ tāṃ klāntāṃ mūlaphalāmbubhiḥ /",
  "GK21sokss_pu:24966": "avātaradgirinadīṃ snātuṃ kallolamālinīm // SoKss_10,9.8 //",
  "GK21sokss_pu:24967": "tasyāṃ dadarśa ca cchinnahastapādacatuṣṭayam /",
  "GK21sokss_pu:24968": "hriyamāṇaṃ jalaughena puruṣaṃ trāṇakāṅkṣiṇam // SoKss_10,9.9 //",
  "GK21sokss_pu:24969": "bahūpavāsaklānto 'pi tāṃ vigāhya nadīṃ tataḥ /",
  "GK21sokss_pu:24970": "ujjahāra kṛpālus taṃ mahāsattvaḥ sa pūruṣam // SoKss_10,9.10 //",
  "GK21sokss_pu:24971": "kenedaṃ te kṛtaṃ bhrātariti kāruṇikena ca /",
  "GK21sokss_pu:24972": "tenāropya sthalaṃ pṛṣṭaḥ sa ruṇḍaḥ puruṣo 'bhyadhāt // SoKss_10,9.11 //",
  "GK21sokss_pu:24973": "nikṛttahastacaraṇo nadyāṃ kṣipto 'smi śatrubhiḥ /",
  "GK21sokss_pu:24974": "ditsubhiḥ kleśamaraṇaṃ tvayāhaṃ tūddhṛtas tataḥ // SoKss_10,9.12 //",
  "GK21sokss_pu:24975": "evam uktavatas tasya sa buddhvā vraṇapaṭṭikām /",
  "GK21sokss_pu:24976": "dattvāhāraṃ mahāsattvaḥ snānādi vyadhitātmanaḥ // SoKss_10,9.13 //",
  "GK21sokss_pu:24977": "tato mūlaphalāhāro bhāryāyukto 'tra kānane /",
  "GK21sokss_pu:24978": "sa tasthau bodhisattvāṃśo vaṇikputrastapaścaran // SoKss_10,9.14 //",
  "GK21sokss_pu:24979": "ekadā phalamūlārthaṃ gate tasminsmarāturā /",
  "GK21sokss_pu:24980": "tadbhāryā tena ruṇḍena reme rūḍhavraṇena sā // SoKss_10,9.15 //",
  "GK21sokss_pu:24981": "tatsasktā tena saṃmantrya bhartus tasya vadhaiṣiṇī /",
  "GK21sokss_pu:24982": "yuktyā cakāra sānyedyurmāndyaṃ duścāriṇī mṛṣā // SoKss_10,9.16 //",
  "GK21sokss_pu:24983": "śvabhre duravatāre 'tha sthitāṃ dustaranimnage /",
  "GK21sokss_pu:24984": "darśayitvauṣadhiṃ pāpā patiṃ sā tam abhāṣata // SoKss_10,9.17 //",
  "GK21sokss_pu:24985": "jīvāmyahaṃ tvayaiṣā cenmamānītā mahauṣadhiḥ /",
  "GK21sokss_pu:24986": "jāne hyetāmihasthāṃ me svapne vakti sma devatā // SoKss_10,9.18 //",
  "GK21sokss_pu:24987": "tac chrutvā sa tathetyeva śvabhre tatrauṣadheḥ kṛte /",
  "GK21sokss_pu:24988": "tṛṇaveṣṭitayā rajjvāvātarattarubaddhayā // SoKss_10,9.19 //",
  "GK21sokss_pu:24989": "avatīrṇasya rajjuṃ tāṃ cikṣeponmucya tasya sā /",
  "GK21sokss_pu:24990": "tataḥ sa patito nadyāṃ tayā jahre mahaughayā // SoKss_10,9.20 //",
  "GK21sokss_pu:24991": "dūrāddavīyo nītvā ca tayā sukṛtarakṣitaḥ /",
  "GK21sokss_pu:24992": "nadyā kasyāpi nagarasyāsanne so 'rpitastaṭe // SoKss_10,9.21 //",
  "GK21sokss_pu:24993": "tataḥ sa sthalamāruhya cintayanstrīviceṣṭitam /",
  "GK21sokss_pu:24994": "jalāvagāhanaklānto viśaśrāma tarostale // SoKss_10,9.22 //",
  "GK21sokss_pu:24995": "tasmin kāle ca nagare rājā tatra mṛto 'bhavat /",
  "GK21sokss_pu:24996": "mṛte rājani cānādirdeśe tatredṛśī sthitiḥ // SoKss_10,9.23 //",
  "GK21sokss_pu:24997": "yanmaṅgalagajaḥ paurair bhrāmyamāṇaḥ kareṇa yam /",
  "GK21sokss_pu:24998": "āropayati pṛṣṭhe sve so 'tra rājye 'bhiṣicyate // SoKss_10,9.24 //",
  "GK21sokss_pu:24999": "sa dhairyatuṣṭo dhāteva bhraman prāpto 'ntikaṃ gajaḥ /",
  "GK21sokss_pu:25000": "utkṣipyāropayām āsa svapṛṣṭhe taṃ vaṇiksutam // SoKss_10,9.25 //",
  "GK21sokss_pu:25001": "tataḥ sa nagaraṃ nītvā rājye prakṛtibhiḥ kṣaṇāt /",
  "GK21sokss_pu:25002": "vaṇiksuto 'bhiṣikto 'bhūdbodhisattvāṃśasaṃbhavaḥ // SoKss_10,9.26 //",
  "GK21sokss_pu:25003": "sa rājyaṃ prāpya karuṇāmuditākṣāntibhiḥ saha /",
  "GK21sokss_pu:25004": "araṃsta na tu pāpābhiḥ strībhiś capalavṛttibhiḥ // SoKss_10,9.27 //",
  "GK21sokss_pu:25005": "tadbhāryā sāpi niḥśaṅkā matvā taṃ ca nadīhṛtam /",
  "GK21sokss_pu:25006": "babhrāmetastato jāraṃ ruṇḍaṃ pṛṣṭhe 'dhiropya tam // SoKss_10,9.28 //",
  "GK21sokss_pu:25007": "vair ikṛttāṅghrihasto 'yaṃ bhartā me 'haṃ pativratā /",
  "GK21sokss_pu:25008": "bhikṣitvā jīvayāmyetaṃ tadbhikṣāṃ me prayacchata // SoKss_10,9.29 //",
  "GK21sokss_pu:25009": "iti sā bhikṣamāṇā ca grāme grāme pure pure /",
  "GK21sokss_pu:25010": "rājyasthasyātmano bharturnagaraṃ prāpa tasya tat // SoKss_10,9.30 //",
  "GK21sokss_pu:25011": "tathaiva bhikṣamāṇātra rājñas tasya krameṇa sā /",
  "GK21sokss_pu:25012": "pativratety arcyamānā pauraiḥ śrutipathaṃ yayau // SoKss_10,9.31 //",
  "GK21sokss_pu:25013": "ānāyayatsa rājā ca tāṃ pṛṣṭhārūḍharuṇḍikām /",
  "GK21sokss_pu:25014": "kā sā pativratetyārātparijñāya ca pṛṣṭavān // SoKss_10,9.32 //",
  "GK21sokss_pu:25015": "sāhaṃ pativratā devetyaparijñāya sāpi tam /",
  "GK21sokss_pu:25016": "bhartāram abravītpāpā rājaśrītejasā vṛtam // SoKss_10,9.33 //",
  "GK21sokss_pu:25017": "tataḥ sa bodhisattvāṃśo hasanrājā jagāda tām /",
  "GK21sokss_pu:25018": "dṛṣṭaṃ pativratātvaṃ te phalenedaṃ mayaiva ca // SoKss_10,9.34 //",
  "GK21sokss_pu:25019": "svaraktamāṃsaṃ dattvāpi svīkartuṃ śaṅkitā na yā /",
  "GK21sokss_pu:25020": "svenāviluptahastena bhartrā mānuṣarākṣasī // SoKss_10,9.35 //",
  "GK21sokss_pu:25021": "sā sadā raktamāṃsāni harantī bata me katham /",
  "GK21sokss_pu:25022": "ruṇḍena vikalenāpi svīkṛtya vahanīkṛtā // SoKss_10,9.36 //",
  "GK21sokss_pu:25023": "kiṃsvidūḍhaḥ sa bhartā yo nadyāṃ kṣiptastvayānaghaḥ /",
  "GK21sokss_pu:25024": "karmaṇā tena vahase ruṇḍametaṃ bibharṣi ca // SoKss_10,9.37 //",
  "GK21sokss_pu:25025": "ity udghāṭitavṛttaṃ taṃ parijñāya patiṃ tataḥ /",
  "GK21sokss_pu:25026": "bhayātsā mūrcchitevābhūllikhiteva mṛteva ca // SoKss_10,9.38 //",
  "GK21sokss_pu:25027": "kimetadbrūhi deveti so 'tha rājā sakautukaiḥ /",
  "GK21sokss_pu:25028": "pṛṣṭo 'mātyair yathāvṛttaṃ tebhyaḥ sarvamavarṇayat // SoKss_10,9.39 //",
  "GK21sokss_pu:25029": "tato bhartṛgṛhaṃ buddhvā chittvā tāṃ karṇanāsikam /",
  "GK21sokss_pu:25030": "kṛtvāṅkaṃ mantriṇo deśātsaruṇḍāṃ niravāsayan // SoKss_10,9.40 //",
  "GK21sokss_pu:25031": "chinnanāsikayā ruṇḍaṃ bodhisattvaṃ nṛpaśriyā /",
  "GK21sokss_pu:25032": "yuktaṃ sadṛśasaṃyogaṃ tadā vidhiradarśayat // SoKss_10,9.41 //",
  "GK21sokss_pu:25033": "evaṃ duravadhāryaiva gatiścittasya yoṣitām /",
  "GK21sokss_pu:25034": "daivasyevāvicārasya nīcaikābhimukhasya ca // SoKss_10,9.42 //",
  "GK21sokss_pu:25035": "evaṃ cātyaktaśīlānāṃ sasattvānāṃ jitakrudhām /",
  "GK21sokss_pu:25036": "tuṣṭvevācintitā eva svayamāyānti saṃpadaḥ // SoKss_10,9.43 //",
  "GK21sokss_pu:25037": "ityākhyāya kathāṃ mantrī gomukhaḥ punareva saḥ /",
  "GK21sokss_pu:25038": "naravāhanadattāya kathāmetāmavarṇayat // SoKss_10,9.44 //",
  "GK21sokss_pu:25039": "ko 'pyāsīdbodhisattvāṃśo vane kvāpi kṛtoṭajaḥ /",
  "GK21sokss_pu:25040": "karuṇaikāgrahṛdayo mahāsattvastapaścaran // SoKss_10,9.45 //",
  "GK21sokss_pu:25041": "sa tatra jantūn āpannān piśācāṃś ca samuddharan /",
  "GK21sokss_pu:25042": "aparāṃś ca jalair annaiḥ svaprabhāvād atarpayat // SoKss_10,9.46 //",
  "GK21sokss_pu:25043": "ekadānyopakārārthaṃ bhramanso 'trāṭavībhuvi /",
  "GK21sokss_pu:25044": "mahāntaṃ kūpamadrākṣīttadantaś ca dadau dṛśam // SoKss_10,9.47 //",
  "GK21sokss_pu:25045": "tāvac ca strī tadantaḥsthā taṃ dṛṣṭvoccair abhāṣata /",
  "GK21sokss_pu:25046": "bho mahātmannahaṃ nārī siṃhaḥ svarṇaśikhaḥ khagaḥ // SoKss_10,9.48 //",
  "GK21sokss_pu:25047": "bhujagaś ceti catvāraḥ kūpe 'tra rajanau vayam /",
  "GK21sokss_pu:25048": "patitās tad ataḥ kleśād uddhārāsmān kṛpāṃ kuru // SoKss_10,9.49 //",
  "GK21sokss_pu:25049": "etac chrutvā jagādaitāṃ striyaṃ yūyaṃ trayo yadi /",
  "GK21sokss_pu:25050": "tamasāndhā nipatitāḥ khago 'tra patitaḥ katham // SoKss_10,9.50 //",
  "GK21sokss_pu:25051": "tathaivaiṣo 'pi patito vyādhajālena saṃyataḥ /",
  "GK21sokss_pu:25052": "iti sāpi mahāsattvaṃ taṃ nārī pratyabhāṣata // SoKss_10,9.51 //",
  "GK21sokss_pu:25053": "tatas tān sa tapaḥśaktyā yāvad uddhartum icchati /",
  "GK21sokss_pu:25054": "tāvac chaśākas noddhartuṃ siddhis tasya tv ahīyata // SoKss_10,9.52 //",
  "GK21sokss_pu:25055": "pāpeyaṃ strī dhruvaṃ siddhiretatsaṃbhāṣaṇāddhi me /",
  "GK21sokss_pu:25056": "naṣṭā yatas tv atra tāvad yuktim anyāṃ karomy aham // SoKss_10,9.53 //",
  "GK21sokss_pu:25057": "iti saṃcintya rajjvā tāṃstṛṇāveṣṭitayākhilān /",
  "GK21sokss_pu:25058": "ujjahāra mahāsattvaḥ sa kūpātkurvataḥ stutim // SoKss_10,9.54 //",
  "GK21sokss_pu:25059": "savismayaś ca papracchas siṃhapakṣibhujaṃgamān /",
  "GK21sokss_pu:25060": "vyaktā vāg vaḥ kathaṃ kīdṛgvṛttāntaś cocyatām iti // SoKss_10,9.55 //",
  "GK21sokss_pu:25061": "tataḥ siṃho 'bravīdvyaktavāco jātismarā vayam /",
  "GK21sokss_pu:25062": "anyonyabādhakāścāsmadvṛttāntaṃ ca kramācchṛṇu // SoKss_10,9.56 //",
  "GK21sokss_pu:25063": "ity uktvā sa svavṛttāntaṃ siṃho vaktuṃ pracakrame /",
  "GK21sokss_pu:25064": "asti vaidūryaśṛṅgākhyaṃ tuṣārādrau purottamam // SoKss_10,9.57 //",
  "GK21sokss_pu:25065": "padmavegābhidhāno 'sti tatra vidyādhareśvaraḥ /",
  "GK21sokss_pu:25066": "vajravegābhidhānaś ca putrastasyodapadyata // SoKss_10,9.58 //",
  "GK21sokss_pu:25067": "sa vajravego 'haṃkārī virodhaṃ yenakenacit /",
  "GK21sokss_pu:25068": "sākaṃ śauryamadāccakre loke vaidyādhare vasan // SoKss_10,9.59 //",
  "GK21sokss_pu:25069": "niṣedhataḥ pitus tasya yadā nāgaṇayadvacaḥ /",
  "GK21sokss_pu:25070": "tadā pitā tamaśapanmartyaloke pateti saḥ // SoKss_10,9.60 //",
  "GK21sokss_pu:25071": "tato naṣṭamado bhraṣṭavidyaḥ śāpahato rudan /",
  "GK21sokss_pu:25072": "vajravegaḥ sa pitaraṃ śāpāntaṃ tamayācata // SoKss_10,9.61 //",
  "GK21sokss_pu:25073": "tataḥ sa tatpitā padmavego dhyātvābravītkṣaṇāt /",
  "GK21sokss_pu:25074": "bhuvi viprasuto bhūtvā kṛtvāpyevaṃ madaṃ punaḥ // SoKss_10,9.62 //",
  "GK21sokss_pu:25075": "pituḥ śāpāttataḥ siṃho bhūtvā kūpe patiṣyasi /",
  "GK21sokss_pu:25076": "mahāsattvaś ca kṛpayā kaś cittvāmuddhariṣyati // SoKss_10,9.63 //",
  "GK21sokss_pu:25077": "tasya pratyupakāraṃ ca vidhāyāpadi mokṣyase /",
  "GK21sokss_pu:25078": "śāpād asmād iti pitā śāpāntaṃ tasya sa vyadhāt // SoKss_10,9.64 //",
  "GK21sokss_pu:25079": "atheha vajravego 'sau viprasyājani mālave /",
  "GK21sokss_pu:25080": "haraghoṣābhidhānasya devaghoṣābhidhaḥ sutaḥ // SoKss_10,9.65 //",
  "GK21sokss_pu:25081": "sa tatrāpyakarodvair aṃ bahubhiḥ śauryagarvataḥ /",
  "GK21sokss_pu:25082": "bahubhir ma kṛthā vairamiti taṃ cāvadatpitā // SoKss_10,9.66 //",
  "GK21sokss_pu:25083": "akurvāṇaṃ vacas tasya śaptavān sa pitā krudhā /",
  "GK21sokss_pu:25084": "śauryābhimānī durbuddhe siṃhastvaṃ bhava sāṃpratam // SoKss_10,9.67 //",
  "GK21sokss_pu:25085": "evaṃ tasya pituḥ śāpāddevaghoṣaḥ punaś ca saḥ /",
  "GK21sokss_pu:25086": "vidyādharāvatāraḥ sansiṃho jāto 'tra kānane // SoKss_10,9.68 //",
  "GK21sokss_pu:25087": "tam imaṃ viddhi māṃ siṃhaṃ so 'haṃ daivādbhramanniśi /",
  "GK21sokss_pu:25088": "kūpe 'dya patito 'muṣminmahāsattvoddhṛtastvayā // SoKss_10,9.69 //",
  "GK21sokss_pu:25089": "tadyāmi tāvadāpac ca yadā syātkvāpi te tadā /",
  "GK21sokss_pu:25090": "māṃ smarerupakāraṃ te kṛtvā mokṣye svaśāpataḥ // SoKss_10,9.70 //",
  "GK21sokss_pu:25091": "ityūdīrya gate siṃhe bodhisattvena tena saḥ /",
  "GK21sokss_pu:25092": "pṛṣṭaḥ suvarṇacūlo 'tha pakṣī svodantam abhyadhāt // SoKss_10,9.71 //",
  "GK21sokss_pu:25093": "asti vidyādharādhīśo vajradaṃṣṭro himācale /",
  "GK21sokss_pu:25094": "tasya devyāmajāyanta pañca kanyā nirantarāḥ // SoKss_10,9.72 //",
  "GK21sokss_pu:25095": "tataḥ sa haramārādhya tapasā prāptavānsutam /",
  "GK21sokss_pu:25096": "rājā rajatadaṃṣṭrākhyaṃ jīvitādadhikapriyam // SoKss_10,9.73 //",
  "GK21sokss_pu:25097": "sa tena pitrā bālo 'pi vidyāḥ snehena lambhitaḥ /",
  "GK21sokss_pu:25098": "vṛddhiṃ rajatadaṃṣṭro 'tra bandhunetrotsavo yayau // SoKss_10,9.74 //",
  "GK21sokss_pu:25099": "ekadā bhaginīṃ jyeṣṭhāṃ nāmnā somaprabhāṃ ca saḥ /",
  "GK21sokss_pu:25100": "gauryāḥ puraḥ piñjarakaṃ vādayantīmavaikṣata // SoKss_10,9.75 //",
  "GK21sokss_pu:25101": "dehi piñjarakaṃ mahyaṃ vādayāmy aham apy adaḥ /",
  "GK21sokss_pu:25102": "ityayācata tāṃ so 'tha bālatvādanubandhataḥ // SoKss_10,9.76 //",
  "GK21sokss_pu:25103": "sā tannādādyadā tasmai tadā cāpalataḥ svayam /",
  "GK21sokss_pu:25104": "tasyāstatso 'pahṛtyaiva pakṣīvodapatan nabhaḥ // SoKss_10,9.77 //",
  "GK21sokss_pu:25105": "sātha svasā tamaśapadyanme piñjarakaṃ haṭhāt /",
  "GK21sokss_pu:25106": "hatvoḍḍīno 'si tatpakṣī svarṇacūlo bhaviṣyasi // SoKss_10,9.78 //",
  "GK21sokss_pu:25107": "tac chrutvā pādapatitenaitya sā tena yācitā /",
  "GK21sokss_pu:25108": "svasā rajatadaṃṣṭreṇa tasya śāpāntam abravīt // SoKss_10,9.79 //",
  "GK21sokss_pu:25109": "pakṣī bhūtvāndhakūpe tvaṃ yadā mūḍha patiṣyasi /",
  "GK21sokss_pu:25110": "uddhariṣyati kaścic ca tadā tvāṃ karuṇāparaḥ // SoKss_10,9.80 //",
  "GK21sokss_pu:25111": "tasya kṛtvopakārāṃśaṃ śāpametaṃ tariṣyasi /",
  "GK21sokss_pu:25112": "ity uktaḥ sa tayā bhrātā svarṇacūlaḥ khago 'jani // SoKss_10,9.81 //",
  "GK21sokss_pu:25113": "sa eṣa svarṇacūlo 'haṃ pakṣī bhraṣṭo 'vaṭe niśi /",
  "GK21sokss_pu:25114": "ihoddhṛto 'smi bhavatā tadidānīṃ vrajāmy aham // SoKss_10,9.82 //",
  "GK21sokss_pu:25115": "āpadi tvaṃ smarermāṃ ca tava kṛtvā hyupakriyām /",
  "GK21sokss_pu:25116": "śāpānmokṣye 'hamity uktvā so 'pi pakṣī yayau tataḥ // SoKss_10,9.83 //",
  "GK21sokss_pu:25117": "tataḥ sa bodhisattvena tena pṛṣṭo bhujaṃgamaḥ /",
  "GK21sokss_pu:25118": "svodantaṃ kathayām āsa tasmāyatra mahātmane // SoKss_10,9.84 //",
  "GK21sokss_pu:25119": "purā munikumāro 'hamabhūvaṃ kaśyapāśrame /",
  "GK21sokss_pu:25120": "abhavattatra caiko me vayasyo muniputrakaḥ // SoKss_10,9.85 //",
  "GK21sokss_pu:25121": "ekadā cāvatīrṇe 'sminsaraḥ snātuṃ vayasyake /",
  "GK21sokss_pu:25122": "taṭasthito 'hamadrākṣaṃ triphaṇaṃ sarpamāgatam // SoKss_10,9.86 //",
  "GK21sokss_pu:25123": "tena bhīṣayituṃ taṃ ca vayasyaṃ narmaṇā mayā /",
  "GK21sokss_pu:25124": "tatsaṃmukhaṃ taṭānte sa baddho mantrabalādahiḥ // SoKss_10,9.87 //",
  "GK21sokss_pu:25125": "kṣaṇātsnātvā taṭaṃ prāpto madvayasyo vilokya saḥ /",
  "GK21sokss_pu:25126": "aśaṅkitaṃ mahāhiṃ taṃ trasto moham upāgamat // SoKss_10,9.88 //",
  "GK21sokss_pu:25127": "cirādāśvāsitaḥ so 'tha mayā dhyānādavetya tat /",
  "GK21sokss_pu:25128": "matkṛtaṃ trāsanaṃ kopācchapati sma sakhāpi mām // SoKss_10,9.89 //",
  "GK21sokss_pu:25129": "gacchedṛgeva triphaṇaḥ sarpo bhava mahāniti /",
  "GK21sokss_pu:25130": "anunīto 'tha śāpāntamṛṣiputraḥ sa me 'vadat // SoKss_10,9.90 //",
  "GK21sokss_pu:25131": "sarpībhūtaṃ cyutaṃ kūpe yo 'sau tvāmuddhariṣyati /",
  "GK21sokss_pu:25132": "tasyopakṛtyāvasare śāpamukto bhaviṣyasi // SoKss_10,9.91 //",
  "GK21sokss_pu:25133": "ity uktvaiva gate tasminneṣo 'haṃ sarpatāṃ gataḥ /",
  "GK21sokss_pu:25134": "uddhṛto 'smi tvayā cādya kūpāttadyāmi saṃprati // SoKss_10,9.92 //",
  "GK21sokss_pu:25135": "smṛtaścaityopakāraṃ te kṛtvā mokṣye svaśāpataḥ /",
  "GK21sokss_pu:25136": "ity uktvā bhujage yāte strī svavṛttamavarṇayat // SoKss_10,9.93 //",
  "GK21sokss_pu:25137": "ahaṃ kṣatriyaputrasya bhāryā rājopasevinaḥ /",
  "GK21sokss_pu:25138": "śūrasya tyāgino yūnaścārurūpasya māninaḥ // SoKss_10,9.94 //",
  "GK21sokss_pu:25139": "kṛto 'nyapuruṣāsaṅgo mayā tadapi pāpayā /",
  "GK21sokss_pu:25140": "tadvijñāya sa bhartā me nigrahāyākaronmatim // SoKss_10,9.95 //",
  "GK21sokss_pu:25141": "sakhīmukhāc ca tadbuddhvā tadaibāhaṃ palāyitā /",
  "GK21sokss_pu:25142": "rātrau vanaṃ praviṣṭedaṃ kūpabhraṣṭoddhṛtā tvayā // SoKss_10,9.96 //",
  "GK21sokss_pu:25143": "tvatprasādādidānīṃ ca gatvā jīvāmi kutracit /",
  "GK21sokss_pu:25144": "bhūyāttanme dinaṃ yatra kuryāṃte pratyupakriyām // SoKss_10,9.97 //",
  "GK21sokss_pu:25145": "ity uktvā bodhisattvaṃ taṃ kulaṭā nikaṭāttataḥ /",
  "GK21sokss_pu:25146": "gotravardhanasaṃjñasya rājñaḥ sā nagaraṃ yayau // SoKss_10,9.98 //",
  "GK21sokss_pu:25147": "tasya saṃgatimutpādya parivārajanaiḥ saha /",
  "GK21sokss_pu:25148": "tasthau rājamahādevyā dāsībhāvāśrayeṇa sā // SoKss_10,9.99 //",
  "GK21sokss_pu:25149": "tasyāpi bodhisattvasya tasyāḥ saṃbhāṣaṇātstriyāḥ /",
  "GK21sokss_pu:25150": "nāvirāsīdvane naṣṭasiddhermūlaphalādikam // SoKss_10,9.100 //",
  "GK21sokss_pu:25151": "tataḥ kṣuttṛṣṇayā klāntaḥ prāksa siṃhaṃ tamasmarat /",
  "GK21sokss_pu:25152": "smṛtāgataḥ sa caitasya vyadhādvṛttiṃ mṛgāmiṣaiḥ // SoKss_10,9.101 //",
  "GK21sokss_pu:25153": "kaṃcitkālaṃ sa tanmāṃsaiḥ prakṛtisthaṃ vidhāya tam /",
  "GK21sokss_pu:25154": "kesarī so 'bravītkṣīṇaḥ saśāpo me vrajāmy aham // SoKss_10,9.102 //",
  "GK21sokss_pu:25155": "ity uktvā siṃhatāṃ muktvā bhūtvā vidyādharaś ca saḥ /",
  "GK21sokss_pu:25156": "jagāma tadanujñātastamāmantrya nijaṃ padam // SoKss_10,9.103 //",
  "GK21sokss_pu:25157": "tataḥ sa bodhisattvāṃśo vṛttiglānaḥ punaḥ khagam /",
  "GK21sokss_pu:25158": "sasmāra svarṇacūlaṃ tam upāgātso 'pi tatsmṛtaḥ // SoKss_10,9.104 //",
  "GK21sokss_pu:25159": "āveditārtis tenāsau gatvānīya khagaḥ kṣaṇāt /",
  "GK21sokss_pu:25160": "ratnābharaṇasaṃpūrṇāṃ dadau tasmai karaṇḍikām // SoKss_10,9.105 //",
  "GK21sokss_pu:25161": "uvāca caitenārthena vṛttiḥ syāc chāśvatī tava /",
  "GK21sokss_pu:25162": "mama jātaś ca śāpāntaḥ svasti te sādhayāmy aham // SoKss_10,9.106 //",
  "GK21sokss_pu:25163": "ity uktvā so 'pi bhūtvaiva vidyādharakumārakaḥ /",
  "GK21sokss_pu:25164": "svalokaṃ nabhasā gatvā prāpa rājyaṃ nijātpituḥ // SoKss_10,9.107 //",
  "GK21sokss_pu:25165": "so 'pi ratnāni vikretuṃ bodhisattvaḥ paribhraman /",
  "GK21sokss_pu:25166": "tatprāpa nagaraṃ yatra sā strī kūpoddhṛtā sthitā // SoKss_10,9.108 //",
  "GK21sokss_pu:25167": "tatraikasyāś ca vṛddhāyā brāhmaṇyā vijane gṛhe /",
  "GK21sokss_pu:25168": "nidhāya tānyābharaṇānyāpaṇaṃ yāvadeti sasḥ // SoKss_10,9.109 //",
  "GK21sokss_pu:25169": "tāvaddadarśa tām eva vane kūpātsamuddhṛtām /",
  "GK21sokss_pu:25170": "striyaṃ saṃmukhamāyāntīṃ sāpi strī paśyati sma tam // SoKss_10,9.110 //",
  "GK21sokss_pu:25171": "saṃbhāṣaṇe kṛte 'nyonyamatha sā strī kathākramāt /",
  "GK21sokss_pu:25172": "svaṃ rājamahiṣīpārśvasthitamasmai nyavedayat // SoKss_10,9.111 //",
  "GK21sokss_pu:25173": "so 'pi pṛṣṭasvavṛttāntastayā tasyai śaśaṃsa tām /",
  "GK21sokss_pu:25174": "ratnābharaṇasaṃprāptiṃ svarṇacūlakhagādṛjuḥ // SoKss_10,9.112 //",
  "GK21sokss_pu:25175": "nītvā cābharaṇaṃ tasyai vṛddhāveśmany adarśayat /",
  "GK21sokss_pu:25176": "sāpi gatvā śaṭhā rājñyai svasvāminyai śaśaṃsa tat // SoKss_10,9.113 //",
  "GK21sokss_pu:25177": "tasyāś ca rājñyā gehāntaḥ svarṇacūlena pakṣiṇā /",
  "GK21sokss_pu:25178": "nītaṃ chalena paśyantyā evābharaṇabhāṇḍakam // SoKss_10,9.114 //",
  "GK21sokss_pu:25179": "tac ca sā svapuraprāptaṃ rājñī tasyā mukhātstriyāḥ /",
  "GK21sokss_pu:25180": "biddhvā viditavedyāyā rājānaṃ taṃ vyajijñapat // SoKss_10,9.115 //",
  "GK21sokss_pu:25181": "rājāpi bodhisattvaṃ taṃ darśitaṃ kustriyā tayā /",
  "GK21sokss_pu:25182": "ānāyayatsābharaṇaṃ bhṛtyair baddhvā gṛhāttataḥ // SoKss_10,9.116 //",
  "GK21sokss_pu:25183": "paripṛcchya ca vṛttāntaṃ satyaṃ matvāpi tadvacaḥ /",
  "GK21sokss_pu:25184": "sthāpayām āsa baddhaṃ taṃ gṛhītvābharaṇāny api // SoKss_10,9.117 //",
  "GK21sokss_pu:25185": "sa bandhastho 'tra sasmāra bodhisattvo bhujaṃgamam /",
  "GK21sokss_pu:25186": "ṛṣiputrāvatāraṃ tam upatasthe ca so 'pi tam // SoKss_10,9.118 //",
  "GK21sokss_pu:25187": "dṛṣṭvā ca taṃ sa pṛṣṭārthaḥ sarpaḥ sādhum abhāṣata /",
  "GK21sokss_pu:25188": "gatvāhaṃ veṣṭayāmyetamā mūrdhāntaṃ mahīpatim // SoKss_10,9.119 //",
  "GK21sokss_pu:25189": "na ca muñcāmyamuṃ yāvadāgatyokto 'smi na tvayā /",
  "GK21sokss_pu:25190": "mokṣyāmyahaṃ nṛpaṃ sarpāditi tvaṃ ca vaderiha // SoKss_10,9.120 //",
  "GK21sokss_pu:25191": "tvayyāgate tvadvacasā mokṣyāmy ahamato nṛpam /",
  "GK21sokss_pu:25192": "manmuktaścaiṣa rājā te svarājyārdhaṃ pradāsyati // SoKss_10,9.121 //",
  "GK21sokss_pu:25193": "ity uktvā taṃ sa gatvaiva pariveṣṭitavānahiḥ /",
  "GK21sokss_pu:25194": "rājānamāsta caitasya mūrdhni kṛtvā phaṇatrayam // SoKss_10,9.122 //",
  "GK21sokss_pu:25195": "hā hā daṣṭo 'hinā rājetyākrandati jane 'tha saḥ /",
  "GK21sokss_pu:25196": "bodhisattvo 'bravīdrakṣāmyahaṃ nṛpamaheriti // SoKss_10,9.123 //",
  "GK21sokss_pu:25197": "śrutavadbhiś ca tadvākyaṃ vijñaptaḥ so 'nujīvibhiḥ /",
  "GK21sokss_pu:25198": "ānāyya bodhisattvaṃ taṃ sarpākrānto 'bravīnnṛpaḥ // SoKss_10,9.124 //",
  "GK21sokss_pu:25199": "yadi māṃ mocayasyasmātsarpāttatte dadāmy aham /",
  "GK21sokss_pu:25200": "rājyārdhamantarasthāś ca tavaite mantriṇo 'tra me // SoKss_10,9.125 //",
  "GK21sokss_pu:25201": "tac chrutvā bāḍhamity ukte mantribhiḥ sa jagāda tam /",
  "GK21sokss_pu:25202": "bhujaṃgaṃ bodhisattvāṃśo muñca rājānamāśviti // SoKss_10,9.126 //",
  "GK21sokss_pu:25203": "tatastenāhinā mukto rājyārdhaṃ nṛpatirdadau /",
  "GK21sokss_pu:25204": "sa tasmai bodhisattvāya so 'pi svastho 'bhavatkṣaṇāt // SoKss_10,9.127 //",
  "GK21sokss_pu:25205": "sarpaś ca kṣīṇaśāpaḥ san bhūtvā munikumārakaḥ /",
  "GK21sokss_pu:25206": "sadasyākhyātavṛttānto jagāma nijamāśramam // SoKss_10,9.128 //",
  "GK21sokss_pu:25207": "evaṃ niścitamabhyeti śubham eva śubhātmanām /",
  "GK21sokss_pu:25208": "evaṃ cātikramo nāma kleśāya mahatāmapi // SoKss_10,9.129 //",
  "GK21sokss_pu:25209": "aviśvāsāspadaṃ caiva strīṇāṃ spṛśati nāśayam /",
  "GK21sokss_pu:25210": "prāṇadānopakāro 'pi kiṃ tāsāmanyaducyate // SoKss_10,9.130 //",
  "GK21sokss_pu:25211": "ityākhyāya kathāṃ vatsarājaputraṃ sa gomukhaḥ /",
  "GK21sokss_pu:25212": "uvāca kathayāmyetāḥ punarmugdhakathāḥ śṛṇu // SoKss_10,9.131 //",
  "GK21sokss_pu:25213": "babhūva śramaṇaḥ kaścidvihāre kvāpi mūḍhadhīḥ /",
  "GK21sokss_pu:25214": "sa rathyāyāṃ bhramañjātu śunā jānunyadaśyata // SoKss_10,9.132 //",
  "GK21sokss_pu:25215": "śvadaṣṭaḥ sa vihāraṃ svam upāgatya vyacintayat /",
  "GK21sokss_pu:25216": "kiṃ vṛttaṃ jānuni tavetyekaikaḥ prakṣyatīha mām // SoKss_10,9.133 //",
  "GK21sokss_pu:25217": "pratyāyayiṣyāmy evaṃ ca kiyato 'haṃ kiyac ciram /",
  "GK21sokss_pu:25218": "tadupāyaṃ karomy atra sarvān bodhayituṃ sakṛt // SoKss_10,9.134 //",
  "GK21sokss_pu:25219": "ityālocya samāruhya sa vihāropari drutam /",
  "GK21sokss_pu:25220": "gṛhītvā granthimusalaṃ mūḍho bhikṣuravādayat // SoKss_10,9.135 //",
  "GK21sokss_pu:25221": "akāraṇamakāle kiṃ granthiṃ vādayasīti tam /",
  "GK21sokss_pu:25222": "śrutvāścasryeṇa militāḥ papracchuratha bhikṣavaḥ // SoKss_10,9.136 //",
  "GK21sokss_pu:25223": "śunā me bhakṣitaṃ jānu tadekaikasya pṛcchataḥ /",
  "GK21sokss_pu:25224": "bruve 'haṃ kiyadityevaṃ yūyaṃ saṃghaṭitā mayā // SoKss_10,9.137 //",
  "GK21sokss_pu:25225": "tad budhyadhvaṃ samaṃ sarve jānu me paśyateti saḥ /",
  "GK21sokss_pu:25226": "bhikṣūn pratyabravīd etāñ śvadaṣṭaṃ jānu darśayan // SoKss_10,9.138 //",
  "GK21sokss_pu:25227": "tataḥ pārśvopapīḍaṃ te samagrā bhikṣavo 'hasan /",
  "GK21sokss_pu:25228": "kiyanmātre kṛto 'nena saṃrambho 'yaṃ kiyāniti // SoKss_10,9.139 //",
  "GK21sokss_pu:25229": "ākhyātaḥ śramaṇo mūrkhaṣṭakkvamūrkho niśamyatāsm /",
  "GK21sokss_pu:25230": "kadaryaḥ ko 'py abhūtkvāpi mūrkhaṣṭakko mahādhanaḥ // SoKss_10,9.140 //",
  "GK21sokss_pu:25231": "sabhāyaḥ sa sadā bhuṅkte saktūṃllavaṇavarjitān /",
  "GK21sokss_pu:25232": "anyasyānnasya bubudhe naiva svādaṃ sa jātucit // SoKss_10,9.141 //",
  "GK21sokss_pu:25233": "ekadā prerito dhātrā sa bhāryām abravīnnijām /",
  "GK21sokss_pu:25234": "kṣīriṇīṃ prati jātā me śraddhā tāmadya me paca // SoKss_10,9.142 //",
  "GK21sokss_pu:25235": "tatheti tasya sā bhāryā papāca kṣīriṇīṃ tadā /",
  "GK21sokss_pu:25236": "tasthau cābhyantare guptaṃ sa ṭakkaḥ śayanaṃ śritaḥ // SoKss_10,9.143 //",
  "GK21sokss_pu:25237": "dṛṣṭvā prāghuṇikaḥ kaścid atra me mā sma bhūditi /",
  "GK21sokss_pu:25238": "tāvattasya suhṛddhūrtaṣṭakkastatraika yāyayau // SoKss_10,9.144 //",
  "GK21sokss_pu:25239": "kva te bharteti papraccha sa ca tāṃ tasya gehinīm /",
  "GK21sokss_pu:25240": "sāpy adattotarā tasya prāviśadbharturantikam // SoKss_10,9.145 //",
  "GK21sokss_pu:25241": "ākhyātamittrāgamanā so 'pi bhāryāṃ jagāda tām /",
  "GK21sokss_pu:25242": "upaviśyeha rudatī pādāvādāya tiṣṭha me // SoKss_10,9.146 //",
  "GK21sokss_pu:25243": "bhartā me mṛta ityevaṃ vadeś ca suhṛdaṃ mama /",
  "GK21sokss_pu:25244": "tato gate 'sminn āvābhyāṃ bhoktavyā kṣīriṇī sukham // SoKss_10,9.147 //",
  "GK21sokss_pu:25245": "ity uktā tena yāvat sā pravṛttā rodituṃ tadā /",
  "GK21sokss_pu:25246": "tāvat praviśya so 'pṛcchatkimetaditi tāṃ suhṛt // SoKss_10,9.148 //",
  "GK21sokss_pu:25247": "bhartā mṛto me paśyeti tayāktaḥ sa vyacintayat /",
  "GK21sokss_pu:25248": "kva pacantī mayā dṛṣṭā sukhitā kṣīriṇāmiyam // SoKss_10,9.149 //",
  "GK21sokss_pu:25249": "kvādhunaiva vipanno 'yametadbhartā vinā rujam /",
  "GK21sokss_pu:25250": "nūnaṃ māṃ prāghunaṃ dṛṣṭvā kṛtamābhyāmidaṃ mṛṣā // SoKss_10,9.150 //",
  "GK21sokss_pu:25251": "tanmayā naiva gantavyamityalocyopaviśya saḥ /",
  "GK21sokss_pu:25252": "dhūrto hā mittra hā mittretyākrandaṃs tatra tasthivān // SoKss_10,9.151 //",
  "GK21sokss_pu:25253": "śrutākrandāḥ praviśyātra bāndhavā mṛtavatsthitam /",
  "GK21sokss_pu:25254": "śmaśānaṃ bhautaṭakkaṃ taṃ netumāsansamudyatāḥ // SoKss_10,9.152 //",
  "GK21sokss_pu:25255": "uttiṣṭha bāndhavair yāvadetair nītvā na dahyase /",
  "GK21sokss_pu:25256": "ity upāṃśvavadatkarṇamūle bhāryā tadā ca tam // SoKss_10,9.153 //",
  "GK21sokss_pu:25257": "maivaṃ śaṭho 'yaṃ ṭakko me kṣīriṇīṃ bhoktumicchati /",
  "GK21sokss_pu:25258": "nottiṣṭhāmi tad etasminn agate 'haṃ mṛto yadi // SoKss_10,9.154 //",
  "GK21sokss_pu:25259": "prāṇebhyo 'py annamuṣṭirhi mādṛśānāṃ garīyasi /",
  "GK21sokss_pu:25260": "iti pratyabravīdbhāryām upāṃśveva sa tāṃ jaḍaḥ // SoKss_10,9.155 //",
  "GK21sokss_pu:25261": "tatastena kumittreṇa nītvā taiḥ svajanaiś ca saḥ /",
  "GK21sokss_pu:25262": "dahyamāno 'pi niśceṣṭo dadau nāmaraṇādvacaḥ // SoKss_10,9.156 //",
  "GK21sokss_pu:25263": "evaṃ sa mūḍho vijahau prāṇānna kṣīriṇīṃ punaḥ /",
  "GK21sokss_pu:25264": "kleśārjitaṃ ca bubhuje tasyānyair helayā dhanam // SoKss_10,9.157 //",
  "GK21sokss_pu:25265": "śrutaḥ kadaryaḥ śrūyantāmamī mārjārabhautakāḥ /",
  "GK21sokss_pu:25266": "ujjayinyām upādhyāyo mugdhaḥ ko 'py abhavanmaṭhe // SoKss_10,9.158 //",
  "GK21sokss_pu:25267": "tatra nidrā na tasyābhūnmūṣakopadravānniśi /",
  "GK21sokss_pu:25268": "tatkhinnastac ca suhṛde sa kasmaicidavarṇayast // SoKss_10,9.159 //",
  "GK21sokss_pu:25269": "mārjāraṃ sthāpayānīya so 'tra khādati mūṣakān /",
  "GK21sokss_pu:25270": "iti so 'pi suhṛdviprastamupādhyāyamabravīt // SoKss_10,9.160 //",
  "GK21sokss_pu:25271": "mārjāraḥ kīdṛśaḥ kvāste na sa dṛṣṭacaro mayā /",
  "GK21sokss_pu:25272": "ity uktavatyupādhyāye taṃ suhṛtso 'bravītpunaḥ // SoKss_10,9.161 //",
  "GK21sokss_pu:25273": "kācare locane tasya varṇaḥ kapiladhūsaraḥ /",
  "GK21sokss_pu:25274": "pṛṣṭhe ca lomaśaṃ carma rathyāsvaṭati ceha saḥ // SoKss_10,9.162 //",
  "GK21sokss_pu:25275": "tadebhistvamabhijñānair anviṣyānāyayāśu tam /",
  "GK21sokss_pu:25276": "mitra mārjāramity uktvā tatsuhṛtsa yayau gṛham // SoKss_10,9.163 //",
  "GK21sokss_pu:25277": "tataḥ śiṣyānupādhyāyaḥ sa jagāda jaḍo nijān /",
  "GK21sokss_pu:25278": "abhijñānāni yuṣmābhiḥ śrutānyeva sthitair iha // SoKss_10,9.164 //",
  "GK21sokss_pu:25279": "tadanviṣyata mārjāraṃ rathyāsu tamiha kva cit /",
  "GK21sokss_pu:25280": "tatheti te gatāḥ śiṣyās tatra bhremuritas tataḥ // SoKss_10,9.165 //",
  "GK21sokss_pu:25281": "tathāpi na tu tair dṛṣṭo mārjāraḥ sa kadācana /",
  "GK21sokss_pu:25282": "athaikaṃ te baṭuṃ rathyāmukhādaikṣanta nirgatam // SoKss_10,9.166 //",
  "GK21sokss_pu:25283": "kācaraṃ netrayugale varṇe dhūsarapiṅgalam /",
  "GK21sokss_pu:25284": "pṛṣṭhopari dadhānaṃ ca lomaśaṃ hariṇājinam // SoKss_10,9.167 //",
  "GK21sokss_pu:25285": "dṛṣṭvā taṃ saiṣa mārjāraḥ prāpto 'smābhir yathāśrutaḥ /",
  "GK21sokss_pu:25286": "ityavaṣṭabhya taṃ ninyurupādhyāyāntikaṃ ca te // SoKss_10,9.168 //",
  "GK21sokss_pu:25287": "upādhyāyo 'pi mittroktair yuktaṃ mārjāralakṣaṇaiḥ /",
  "GK21sokss_pu:25288": "dṛṣṭvā taṃ sthāpayām āsa rātrau tatra maṭhāntare // SoKss_10,9.169 //",
  "GK21sokss_pu:25289": "mārjāro nūnamastīti mene so 'pi baṭurjaḍaḥ /",
  "GK21sokss_pu:25290": "mārjārākhyāṃ kṛtāṃ śṛṇvannātmanastair abuddhibhiḥ // SoKss_10,9.170 //",
  "GK21sokss_pu:25291": "sa ca bhauto baṭuḥ śiṣyas tasya viprasya yena tat /",
  "GK21sokss_pu:25292": "upādhyāyasya tasyoktaṃ maitryā mārjāralakṣaṇam // SoKss_10,9.171 //",
  "GK21sokss_pu:25293": "prātaḥ so 'trāgato vipro baṭumantarvilokya tam /",
  "GK21sokss_pu:25294": "iha kenāyamānīta iti bhautānuvāca tān // SoKss_10,9.172 //",
  "GK21sokss_pu:25295": "śrutopalakṣaṇastvatto mārjāro 'smābhir eṣa saḥ /",
  "GK21sokss_pu:25296": "ānīta ity upādhyāyo bhautaḥ śiṣyāś ca te 'vadan // SoKss_10,9.173 //",
  "GK21sokss_pu:25297": "tato vihasya so 'vādīdvipro mūḍhāḥ kva mānuṣaḥ /",
  "GK21sokss_pu:25298": "kva ca tiryaksa mārjāraścatuṣpātpucchavānapi // SoKss_10,9.174 //",
  "GK21sokss_pu:25299": "tac chrutvā taṃ baṭuṃ muktvā te 'bruvanmandabuddhayaḥ /",
  "GK21sokss_pu:25300": "tarhyanviṣyānayāmastaṃ mārjāraṃ tādṛśaṃ punaḥ // SoKss_10,9.175 //",
  "GK21sokss_pu:25301": "evam uktavato mūḍhāñjanas tatra jahāsa tān /",
  "GK21sokss_pu:25302": "ajñatā nāma kasyeha nopahāsāya jāyate // SoKss_10,9.176 //",
  "GK21sokss_pu:25303": "mārjārabhautaḥ kathitaḥ śrūyantāmapare 'py amī /",
  "GK21sokss_pu:25304": "āsīdbahūnāṃ mugdhānāṃ mukhyo mugdho maṭhe kva cit // SoKss_10,9.177 //",
  "GK21sokss_pu:25305": "sa kenacid vācyamānād dharmaśāstrāt kadācana /",
  "GK21sokss_pu:25306": "taḍāgakartur aśrauṣīd amutra sumahatphalam // SoKss_10,9.178 //",
  "GK21sokss_pu:25307": "tataḥ sa dhanasaṃpūrṇo vipulaṃ vāripūritam /",
  "GK21sokss_pu:25308": "taḍāgaṃ kārayām āsa nātidūre nijānmaṭhāt // SoKss_10,9.179 //",
  "GK21sokss_pu:25309": "ekadā sa taḍāgaṃ taṃ draṣṭuṃ mugdhāgraṇīrgataḥ /",
  "GK21sokss_pu:25310": "kenāpyutpāṭitānyasya pulināni vyalokayat // SoKss_10,9.180 //",
  "GK21sokss_pu:25311": "tathaivāgatya so 'nyedyurutkhātaṃ taṭamanyataḥ /",
  "GK21sokss_pu:25312": "dṛṣṭvā tasya taḍāgasya sodvegaḥ samacintayat // SoKss_10,9.181 //",
  "GK21sokss_pu:25313": "prātaḥ prabhātād ārabhya sthāsyāmīhaiva vāsaram /",
  "GK21sokss_pu:25314": "drakṣyāmi kaḥ karoty etad ity ālocya yayau prage // SoKss_10,9.182 //",
  "GK21sokss_pu:25315": "anyedyuryāvadetyāste tāvattatra dadarśa saḥ /",
  "GK21sokss_pu:25316": "divo 'vatīrya śṛṅgābhyāṃ khanantaṃ vṛṣabhaṃ taṭam // SoKss_10,9.183 //",
  "GK21sokss_pu:25317": "divyo vṛṣo 'yaṃ tatkiṃ na divaṃ yāmi sahāmunā /",
  "GK21sokss_pu:25318": "ity upetya vṛṣasyāsya hastābhyāṃ pucchamagrahīt // SoKss_10,9.184 //",
  "GK21sokss_pu:25319": "tataḥ pucchāgralagnaṃ taṃ bhautamutkṣipya vegataḥ /",
  "GK21sokss_pu:25320": "kṣaṇānnināya kailāsaṃ svaṃ dhāma bhagavānvṛṣaḥ // SoKss_10,9.185 //",
  "GK21sokss_pu:25321": "tatra divyāni bhakṣyāṇi modakādīny avāpya saḥ /",
  "GK21sokss_pu:25322": "bhuñjāno nyavasad bhauto dināni katicit sukhaṃ // SoKss_10,9.186 //",
  "GK21sokss_pu:25323": "gatātagāni kurvāṇaṃ sa dṛṣṭvā taṃ mahāvṛṣam /",
  "GK21sokss_pu:25324": "acintayata bhautānāṃ mukhyo daivena mohitaḥ // SoKss_10,9.187 //",
  "GK21sokss_pu:25325": "gacchāmi vṛṣapucchāgralagnaḥ paśyāmi bāndhavān /",
  "GK21sokss_pu:25326": "kathayitvādbhutamidaṃ tathaivaiṣyāmyahaṃ punaḥ // SoKss_10,9.188 //",
  "GK21sokss_pu:25327": "iti saṃcintya vṛṣabhasyaikadopetya tasya saḥ /",
  "GK21sokss_pu:25328": "ālambya gacchataḥ pucchamāgādbhauto bhuvastalam // SoKss_10,9.189 //",
  "GK21sokss_pu:25329": "tataḥ prāpto maṭhe bhautair anyair āśliṣya tatsthitaiḥ /",
  "GK21sokss_pu:25330": "kva gato 'sīti pṛṣṭastaṃ svavṛttāntaṃ śaśaṃsa saḥ // SoKss_10,9.190 //",
  "GK21sokss_pu:25331": "tataḥ sarve śrutāścasryā bhautāste prārthayanta tam /",
  "GK21sokss_pu:25332": "prasīda naya tatrāsmānapi bhojaya modakān // SoKss_10,9.191 //",
  "GK21sokss_pu:25333": "tac chrutvā sa tathetyetānyuktimuktvāpare dine /",
  "GK21sokss_pu:25334": "taḍāgopāntamanayatsa ca tatrāyayau vṛṣaḥ // SoKss_10,9.192 //",
  "GK21sokss_pu:25335": "jagrāha tasya lāṅgūlaṃ mukhyaḥ pāṇidvayena saḥ /",
  "GK21sokss_pu:25336": "tasyāspyagṛhṇāccaraṇāvanyastasyāpi cetaraḥ // SoKss_10,9.193 //",
  "GK21sokss_pu:25337": "ityanyonyāṅghrilagnaistair bhautair yāvac ca śṛṅkhalā /",
  "GK21sokss_pu:25338": "racitā sa vṛṣastāvadutpapāta javānnabhaḥ // SoKss_10,9.194 //",
  "GK21sokss_pu:25339": "yāti tasmiṃś ca vṛṣabhe lāṅgūlālambibhautake /",
  "GK21sokss_pu:25340": "mukhyabhautaṃ tamaprākṣīdeko bhauto 'tha daivataḥ // SoKss_10,9.195 //",
  "GK21sokss_pu:25341": "śraddhāmākhyāhi nastāvadyatheṣṭasulabhā divi /",
  "GK21sokss_pu:25342": "kiyatpramāṇā bhavatā modakā bhakṣitā iti // SoKss_10,9.196 //",
  "GK21sokss_pu:25343": "tato bhraṣṭānusaṃdhāno vṛṣapucchaṃ vimucya tam /",
  "GK21sokss_pu:25344": "padmākārau karau kṛtvā saṃśliṣṭau bhautanāyakaḥ // SoKss_10,9.197 //",
  "GK21sokss_pu:25345": "iyatpramāṇā ity āśu yāvat tān prativakti saḥ /",
  "GK21sokss_pu:25346": "tāvat so 'nye ca te sarve khān nipatya vipedire // SoKss_10,9.198 //",
  "GK21sokss_pu:25347": "vṛṣaḥ prāyāc ca kailāsaṃ jano dṛṣṭvā jahāsa ca /",
  "GK21sokss_pu:25348": "doṣāya nirvimarśaivaṃ bhautapraśnottarakriyā // SoKss_10,9.199 //",
  "GK21sokss_pu:25349": "śrutā dyugāmino bhautāḥ śrūyatāmaparo 'py ayam /",
  "GK21sokss_pu:25350": "kaścidbhauto visasmāra mārgaṃ mārgāntaraṃ vrajan // SoKss_10,9.200 //",
  "GK21sokss_pu:25351": "tarornadītaṭasthasya gacchāsyoparivartmanā /",
  "GK21sokss_pu:25352": "ity ucyate sma panthānaṃ paripṛcchañjanaiś ca saḥ // SoKss_10,9.201 //",
  "GK21sokss_pu:25353": "tatas tasya taroḥ pṛṣṭhaṃ gatvārūḍhaḥ sa mūḍhadhīḥ /",
  "GK21sokss_pu:25354": "etatpṛṣṭhena me panthā upadiṣṭo janair iti // SoKss_10,9.202 //",
  "GK21sokss_pu:25355": "tatpṛṣṭhe sarpataścāsya bharātparyantavartinī /",
  "GK21sokss_pu:25356": "śākhā nanāma yatnena papātālambya naiṣa tām // SoKss_10,9.203 //",
  "GK21sokss_pu:25357": "tāmālambya sthito yāvattāvattenāyayau pathā /",
  "GK21sokss_pu:25358": "āroheṇoparisthena nadyāṃ pītajalaḥ karī // SoKss_10,9.204 //",
  "GK21sokss_pu:25359": "taṃ dṛṣṭvā taruśākhāgralambhī bhautaḥ sa dīnavāk /",
  "GK21sokss_pu:25360": "mahātmanmāṃ gṛhāṇeti hastyāroham uvāca tam // SoKss_10,9.205 //",
  "GK21sokss_pu:25361": "hastyārohaś ca bhautaṃ tam avatārayituṃ taroḥ /",
  "GK21sokss_pu:25362": "pādayor agrahīd dvābhyāṃ pāṇibhyām ujjhitāṅkuśaḥ // SoKss_10,9.206 //",
  "GK21sokss_pu:25363": "tāvac ca nirgatya gate gaje bhautasya tasya saḥ /",
  "GK21sokss_pu:25364": "lalambe pādayohastipako vṛkṣāgralambinaḥ // SoKss_10,9.207 //",
  "GK21sokss_pu:25365": "tataḥ sa tvarayan bhauto hastyārohaṃ tam abhyadhāt /",
  "GK21sokss_pu:25366": "yadi jānāsi tacchrighraṃ yat kiṃcid gīyatāṃ tvayā // SoKss_10,9.208 //",
  "GK21sokss_pu:25367": "ito 'vatārayejjātu yacchrutvāgatya nau janaḥ /",
  "GK21sokss_pu:25368": "patitāvanyathādhastāddharedāvāmiyaṃ nadī // SoKss_10,9.209 //",
  "GK21sokss_pu:25369": "ity uktaḥ sa gajārohastena mañju tathā jagau /",
  "GK21sokss_pu:25370": "yathā sa eva bhauto 'tra paritoṣamagātparam // SoKss_10,9.210 //",
  "GK21sokss_pu:25371": "sādhuvādaṃ ca sa dadadvismṛtyojjhitapādapaḥ /",
  "GK21sokss_pu:25372": "dātuṃ prāvartata dvābhyāṃ hastābhyāṃ choṭikāṃ jaḍaḥ // SoKss_10,9.211 //",
  "GK21sokss_pu:25373": "tatkṣaṇaṃ vinipatyaiva sahastyāroha eva saḥ /",
  "GK21sokss_pu:25374": "nadyāṃ vipede mūrkhair hi saṅgaḥ kasyāsti śarmaṇe // SoKss_10,9.212 //",
  "GK21sokss_pu:25375": "ityākhyāya kathāṃ bhūyo vatseśvarasutāya saḥ /",
  "GK21sokss_pu:25376": "gomukhaḥ kathayām āsa hiraṇyākṣakathāmimām // SoKss_10,9.213 //",
  "GK21sokss_pu:25377": "astīha himavatkukṣau deśaḥ pṛthvīśiromaṇiḥ /",
  "GK21sokss_pu:25378": "kaśmīra iti vidyānāṃ dharmasya ca niketanam // SoKss_10,9.214 //",
  "GK21sokss_pu:25379": "tatrādhiṣṭhānamabhavaddhiraṇyapuranāmakam /",
  "GK21sokss_pu:25380": "kanakākṣa iti khyātastasminrājā babhūva ca // SoKss_10,9.215 //",
  "GK21sokss_pu:25381": "tasya ratnaprabhādevyāṃ śaṃkarārādhanodbhavaḥ /",
  "GK21sokss_pu:25382": "putro hiraṇyākṣa iti kṣmāpaterudapadyata // SoKss_10,9.216 //",
  "GK21sokss_pu:25383": "sa jātu gulikākrīḍāṃ kurvan gulikayā chalāt /",
  "GK21sokss_pu:25384": "tāpasīṃ rājatanayo mārgāyātām atāḍayat // SoKss_10,9.217 //",
  "GK21sokss_pu:25385": "sā tāpasī jitakrodhā rājaputraṃ vihasya tam /",
  "GK21sokss_pu:25386": "yogīśvarī hiraṇyākṣam uvāca vikṛtānanā // SoKss_10,9.218 //",
  "GK21sokss_pu:25387": "svayauvanādikair īdṛg darpaś cet tava tāṃ yadi /",
  "GK21sokss_pu:25388": "mṛgāṅkalekhām āpnoṣi bhāryāṃ tat kīdṛśo bhavet // SoKss_10,9.219 //",
  "GK21sokss_pu:25389": "tac chrutvā kṣamayitvā tāṃ rājaputraḥ sa pṛṣṭavān /",
  "GK21sokss_pu:25390": "keṣā mṛgāṅkalekhākhyā bhagavatyucyatāmiti // SoKss_10,9.220 //",
  "GK21sokss_pu:25391": "tatas taṃ sābravīdasti śaśitejā iti śrutaḥ /",
  "GK21sokss_pu:25392": "vidyādharendro himavatyacalendre mahāyaśāḥ // SoKss_10,9.221 //",
  "GK21sokss_pu:25393": "mṛgāṅkalekhā tasyāsti tanayā varakanyakā /",
  "GK21sokss_pu:25394": "rūpeṇa dyucarendrāṇā niśāsūnnidrakapradā // SoKss_10,9.222 //",
  "GK21sokss_pu:25395": "sā cānurūpā bhāryā te tasyāstvamucitaḥ patiḥ /",
  "GK21sokss_pu:25396": "ity uktaḥ siddhatāpasyā hiraṇyākṣo jagāda tām // SoKss_10,9.223 //",
  "GK21sokss_pu:25397": "kathaṃ bhagavati prāpyā mayā sā tarhi kathyatām /",
  "GK21sokss_pu:25398": "tac chrutvā sā hiraṇyākṣaṃ taṃ yogeśvaryabhāṣata // SoKss_10,9.224 //",
  "GK21sokss_pu:25399": "gatvāhaṃ tvatkathākhyānādupalapsye tadāśayam /",
  "GK21sokss_pu:25400": "āgatya cāham eva tvāṃ tatra neṣyāmyataḥ param // SoKss_10,9.225 //",
  "GK21sokss_pu:25401": "ihāsti yo 'mareśākhyo devastatketane tvayā /",
  "GK21sokss_pu:25402": "prātaḥ prāpsyāsmi nityaṃ hi tamarcitum upaimy aham // SoKss_10,9.226 //",
  "GK21sokss_pu:25403": "ity uktvā nabhasā prāyāttāpasī sā svasiddhitaḥ /",
  "GK21sokss_pu:25404": "tasyā mṛgāṅkalekhāyā nikaṭaṃ tuhinācalam // SoKss_10,9.227 //",
  "GK21sokss_pu:25405": "tatra tasyai hiraṇyākṣaguṇān yuktyā śaśaṃsa sā /",
  "GK21sokss_pu:25406": "tathā yathā divyakanyā sātyutkaivam uvāca tām // SoKss_10,9.228 //",
  "GK21sokss_pu:25407": "tādṛśaṃ cenna bhartāraṃ prāpnuyāṃ bhagavaty aham /",
  "GK21sokss_pu:25408": "tanniṣphalena kiṃ kāryamamunā jīvitena me // SoKss_10,9.229 //",
  "GK21sokss_pu:25409": "ityārūḍhasmarāveśā nītvā tatkathayā dinam /",
  "GK21sokss_pu:25410": "mṛgāṅkalekhā tāpasyā sahovāsa tayā niśām // SoKss_10,9.230 //",
  "GK21sokss_pu:25411": "tāvat so 'pi hiraṇyākṣastaccintānītavāsaraḥ /",
  "GK21sokss_pu:25412": "suptaḥ kathaṃcijjagade gauryā svapne niśākṣaye // SoKss_10,9.231 //",
  "GK21sokss_pu:25413": "vidyādharaḥ san prāptas tvaṃ muniśāpena martyatām /",
  "GK21sokss_pu:25414": "tāpasyāḥ karasaṃsparśādetasyā mokṣyase tataḥ // SoKss_10,9.232 //",
  "GK21sokss_pu:25415": "mṛgāṅkalekhāṃ ca tatastāmāśu pariṇeṣyasi /",
  "GK21sokss_pu:25416": "taccintā nātra kāryā te pūrvabhāryā hi sā tava // SoKss_10,9.233 //",
  "GK21sokss_pu:25417": "ityādiśyaiva sā devī tiro 'bhūttasya so 'pi ca /",
  "GK21sokss_pu:25418": "prabudhya prātar utthāya cakre snānādimaṅgalam // SoKss_10,9.234 //",
  "GK21sokss_pu:25419": "tato 'vareśvarasyāgre gatvā tasthau praṇamya tam /",
  "GK21sokss_pu:25420": "yatra saṃketakaṃ tasya tāpasyā vihitaṃ tayā // SoKss_10,9.235 //",
  "GK21sokss_pu:25421": "atrāntare ca katham apy āptanidrāṃ svamandire /",
  "GK21sokss_pu:25422": "mṛgāṅkalekhām apitāṃ gaurī svapne samādiśat // SoKss_10,9.236 //",
  "GK21sokss_pu:25423": "kṣīṇaśāpaṃ hiraṇyākṣaṃ jātaṃ vidyādharaṃ punaḥ /",
  "GK21sokss_pu:25424": "karasparśena tāpasyāḥ patiṃ prāpsyasy alaṃ śucā // SoKss_10,9.237 //",
  "GK21sokss_pu:25425": "ity uktvāntarhitāyāṃ ca devyāṃ prātaḥ prabudhya sā /",
  "GK21sokss_pu:25426": "mṛgāṅkalekhā tāpasyai tasyai svapnaṃ śaśaṃsa tam // SoKss_10,9.238 //",
  "GK21sokss_pu:25427": "sā tac chrutvaiva cāgatya bhūlokaṃ siddhatāpasī /",
  "GK21sokss_pu:25428": "sthitaṃ kṣetre 'mareśasya hiraṇyākṣaṃ tam abhyadhāt // SoKss_10,9.239 //",
  "GK21sokss_pu:25429": "ehi vaidyādharaṃ lokaṃ putrety uktvā kareṇa sā /",
  "GK21sokss_pu:25430": "praṇataṃ taṃ samādāya bāhāvudapatan nabhaḥ // SoKss_10,9.240 //",
  "GK21sokss_pu:25431": "tāvat sa sa hiraṇyākṣo bhūtvā vidyādhareśvaraḥ /",
  "GK21sokss_pu:25432": "smṛtvā śāpakṣayājjātiṃ tāpasīṃ tām abhāṣata // SoKss_10,9.241 //",
  "GK21sokss_pu:25433": "himādrau vajrakūṭākhye pure jānīhi māmiyam /",
  "GK21sokss_pu:25434": "vidyādharāṇāṃ rājānaṃ nāmnāpyamṛtatejasam // SoKss_10,9.242 //",
  "GK21sokss_pu:25435": "so 'hamullaṅghanakrodhācchāpaṃ prāpya purā muneḥ /",
  "GK21sokss_pu:25436": "martyayonim upāgacchaṃ tvatkarasparśanāvadhim // SoKss_10,9.243 //",
  "GK21sokss_pu:25437": "śaptasya me tadā bhāryā yā duḥkhādajahattanum /",
  "GK21sokss_pu:25438": "saiṣā mṛgāṅkalekhādya jātā pūrvapriyā mama // SoKss_10,9.244 //",
  "GK21sokss_pu:25439": "idānīṃ ca tvayā sārdhaṃ gatvā prāpsyāmi tāmaham /",
  "GK21sokss_pu:25440": "tvatkarasparśapūtasya śāntaḥ śāpo hi so 'dya me // SoKss_10,9.245 //",
  "GK21sokss_pu:25441": "iti bruvaṃstayā sākaṃ tāpasyā gaganena saḥ /",
  "GK21sokss_pu:25442": "jagāmāmṛtatejāstaṃ himādriṃ dyucarādhipaḥ // SoKss_10,9.246 //",
  "GK21sokss_pu:25443": "mṛgāṅkalekhām udyānasthitāṃ tatra dadarśa saḥ /",
  "GK21sokss_pu:25444": "sāpy apaśyat tam āyāntaṃ tāpasyāveditaṃ tayā // SoKss_10,9.247 //",
  "GK21sokss_pu:25445": "citraṃ śrutipathenādau praviśyānyonyamānasam /",
  "GK21sokss_pu:25446": "anirgatyāpyaviśatāṃ dṛṣṭimārgeṇa tau punaḥ // SoKss_10,9.248 //",
  "GK21sokss_pu:25447": "vivāhasiddhaye pitre tvayedaṃ kathyatāmiti /",
  "GK21sokss_pu:25448": "ūce mṛgāṅkalekhātra tāpasyā prauḍhayā tayā // SoKss_10,9.249 //",
  "GK21sokss_pu:25449": "tato lajjānatamukhī sā gatvā pitaraṃ nijam /",
  "GK21sokss_pu:25450": "sakhīmukhena tatsarvaṃ bodhayām āsa tatkṣaṇam // SoKss_10,9.250 //",
  "GK21sokss_pu:25451": "so 'pi svapne 'mbikādiṣṭastatpitā khecareśvaraḥ /",
  "GK21sokss_pu:25452": "tamanaiṣītsvabhavanaṃ saṃmānyāmṛtatejasam // SoKss_10,9.251 //",
  "GK21sokss_pu:25453": "dadau mṛgāṅkalekhāṃ ca tasmai tāṃ sa yathāvidhi /",
  "GK21sokss_pu:25454": "kṛtodvāhaś ca taṃ vajrakūṭaṃ svaṃ prayayau puram // SoKss_10,9.252 //",
  "GK21sokss_pu:25455": "tatra so 'mṛtatejāḥ svaṃ rājyaṃ prāpya sabhāryakam /",
  "GK21sokss_pu:25456": "ānītaṃ siddhatāpasyā martyatvātpitaraṃ nijam // SoKss_10,9.253 //",
  "GK21sokss_pu:25457": "kanakākṣaṃ tamabhyarcya bhogaiḥ prāpayya bhūtalam /",
  "GK21sokss_pu:25458": "mṛgāṅkalekhayā sākaṃ tāmṛddhiṃ bubhuje ciram // SoKss_10,9.254 //",
  "GK21sokss_pu:25459": "iti pūrvakarmavihitaṃ bhavitavyaṃ jagati yasya jantoryat /",
  "GK21sokss_pu:25460": "tadayatnena sa purataḥ patitaṃ prāpnotyasādhyamapi // SoKss_10,9.255 //",
  "GK21sokss_pu:25461": "evaṃ gomukhakathitāṃ śaktiyaśasyutsuko niśamya kathām /",
  "GK21sokss_pu:25462": "śayane niśi naravāhanadatto nidrāmasau bheje // SoKss_10,9.256 //",
  "GK21sokss_pu:25463": "iti mahākaviśrīsomadevabhaṭṭaviracite kathāsaritsāgare śaktiyaśolambake navamas taraṅgaḥ /",
  "GK21sokss_pu:25464": "daśamas taraṅgaḥ /",
  "GK21sokss_pu:25465": "tato 'nyedyuḥ punarnaktaṃ vinodārthaṃ sa gomukhaḥ /",
  "GK21sokss_pu:25466": "naravāhanadattāya kathāmetāmavarṇayat // SoKss_10,10.1 //",
  "GK21sokss_pu:25467": "dhāreśvarābhidhe śaive siddhakṣetre purāvasat /",
  "GK21sokss_pu:25468": "upāsyamāno bahubhiḥ śiṣyaiḥ ko'pi mahāmuniḥ // SoKss_10,10.2 //",
  "GK21sokss_pu:25469": "so 'bravījjātu śiṣyānsvānyuṣmāsu yadi kenacit /",
  "GK21sokss_pu:25470": "apūrvamīkṣitaṃ kiṃcicchrutaṃ vā tannivedyatām // SoKss_10,10.3 //",
  "GK21sokss_pu:25471": "ity ukte tena muninā śiṣya eko jagāda tam /",
  "GK21sokss_pu:25472": "mayā śrutamapūrvaṃ yattadākhyāmi niśamyatām // SoKss_10,10.4 //",
  "GK21sokss_pu:25473": "vijayākhyaṃ mahākṣetraṃ kaśmīreṣv asti śāṃbhavam /",
  "GK21sokss_pu:25474": "tatra pravrājakaḥ kaścidāsīdvidyābhimānavān // SoKss_10,10.5 //",
  "GK21sokss_pu:25475": "jayī sarvatra bhūyāsam ity āśaṃsan praṇamya saḥ /",
  "GK21sokss_pu:25476": "śaṃbhuṃ pratasthe vādāya pravrāṭ pāṭaliputrakam // SoKss_10,10.6 //",
  "GK21sokss_pu:25477": "gacchaṃś ca mārge 'tikrāmanvanāni sarito girīn /",
  "GK21sokss_pu:25478": "prāpyāṭavīṃ pariśrānto viśaśrāma tarostale // SoKss_10,10.7 //",
  "GK21sokss_pu:25479": "kṣaṇāc ca vāpīśiśire tatra dūrādhvadhūsaram /",
  "GK21sokss_pu:25480": "dadarśa dhārmikaṃ daṇḍakuṇḍikāhastamāgatam // SoKss_10,10.8 //",
  "GK21sokss_pu:25481": "kutastvaṃ kutra yāsīti niṣaṇṇo 'tra ca tena saḥ /",
  "GK21sokss_pu:25482": "pravrājakena pṛṣṭastamityabhāṣita dhārmikaḥ // SoKss_10,10.9 //",
  "GK21sokss_pu:25483": "āgato 'haṃ sakhe vidyākṣetrātpāṭaliputrakāt /",
  "GK21sokss_pu:25484": "kaśmīrānyāmi tatratyāñjetuṃ vādena paṇḍitān // SoKss_10,10.10 //",
  "GK21sokss_pu:25485": "śrutvaitaddhārmikavacaḥ sa parivrāḍacintayat /",
  "GK21sokss_pu:25486": "ihaiko na jito 'yaṃ cenmayā pāṭaliputrakaḥ // SoKss_10,10.11 //",
  "GK21sokss_pu:25487": "tat tatra gatvā jeṣyāmi katham anyān bahūn aham /",
  "GK21sokss_pu:25488": "ity ālocya sa taṃ pravrāḍ ākṣipyāha sma dhārmikam // SoKss_10,10.12 //",
  "GK21sokss_pu:25489": "viparītamidaṃ kiṃ te vada dhārmika ceṣṭitam /",
  "GK21sokss_pu:25490": "kva dhārmiko mumukṣustvaṃ kva vādī vyasanāturaḥ // SoKss_10,10.13 //",
  "GK21sokss_pu:25491": "vādābhimānabandhena saṃsārānmokṣamicchasi /",
  "GK21sokss_pu:25492": "śamayasyagninoṣmāṇaṃ śītaṃ haṃsi himena ca // SoKss_10,10.14 //",
  "GK21sokss_pu:25493": "uttitīrṣasi pāṣāṇanāvā mūḍha mahodadhim /",
  "GK21sokss_pu:25494": "vātena jvalitaṃ vahniṃ nivārayitumīhase // SoKss_10,10.15 //",
  "GK21sokss_pu:25495": "brāhmaṃ śīlaṃ kṣamā nāma kṣātramāpannarakṣaṇam /",
  "GK21sokss_pu:25496": "mumukṣuśīlaṃ ca śamaḥ kalaho rakṣasāṃ smṛtam // SoKss_10,10.16 //",
  "GK21sokss_pu:25497": "tasmācchāntena dāntena bhavitavyaṃ mumukṣuṇā /",
  "GK21sokss_pu:25498": "nirastadvandvaduḥkhena saṃsārakleśabhīruṇā // SoKss_10,10.17 //",
  "GK21sokss_pu:25499": "ataḥ śamakuṭhāreṇa cchindhīmaṃ bhavapādapam /",
  "GK21sokss_pu:25500": "hetuvādābhimānāmbusekaṃ tasya tu mā sma dāḥ // SoKss_10,10.18 //",
  "GK21sokss_pu:25501": "ity ukto dhārmikastena parituṣṭaḥ praṇamya tam /",
  "GK21sokss_pu:25502": "gururbhavānmamety uktvā jagāma sa yathāgatam // SoKss_10,10.19 //",
  "GK21sokss_pu:25503": "pravrāḍḍhasansthito 'traiva tarumūle tadantarāt /",
  "GK21sokss_pu:25504": "yakṣasyālāpamaśṛṇotkrīḍato bhāryayā saha // SoKss_10,10.20 //",
  "GK21sokss_pu:25505": "karṇaṃ dadāti yāvac ca sa pravrāṭ tāvad atra saḥ /",
  "GK21sokss_pu:25506": "yakṣaḥ puṣpasrajā bhāryāṃ narmaṇā tāmatāḍayat // SoKss_10,10.21 //",
  "GK21sokss_pu:25507": "tāvac ca mṛtakalpaṃ sā kṛtvātmānaṃ śaṭhā mṛṣā /",
  "GK21sokss_pu:25508": "tasthau tatparivāraś ca muktākrando jhagityabhūt // SoKss_10,10.22 //",
  "GK21sokss_pu:25509": "cirāccāgatajīveva sā dṛśāvudamīlayat /",
  "GK21sokss_pu:25510": "kiṃ tvayā dṛṣṭamiti tāṃ yakṣo 'prākṣīttataḥ patiḥ // SoKss_10,10.23 //",
  "GK21sokss_pu:25511": "atha mithyaiva sāvocattvayāhaṃ mālayā yadā /",
  "GK21sokss_pu:25512": "abhyāhatā tadāpaśyaṃ kṛṣṇaṃ puruṣamāgatam // SoKss_10,10.24 //",
  "GK21sokss_pu:25513": "pāśahastaṃ jvalannetraṃ prāṃśumūrdhvaśiroruham /",
  "GK21sokss_pu:25514": "bhayānakaṃ nijacchāyāmalinīkṛtadiktaṭam // SoKss_10,10.25 //",
  "GK21sokss_pu:25515": "tena nītāhamabhavaṃ duṣṭena yamamandiram /",
  "GK21sokss_pu:25516": "tyajitāsmi ca tatratyaistaṃ nivāryādhikāribhiḥ // SoKss_10,10.26 //",
  "GK21sokss_pu:25517": "evam tayokte yakṣiṇyā hasan yakṣo jagāda tām /",
  "GK21sokss_pu:25518": "aho vinendrajālena strīṇāṃ ceṣṭā na vidyate // SoKss_10,10.27 //",
  "GK21sokss_pu:25519": "ko mṛtyuḥ kusumāghātādāvṛttiḥ kā yamālayāt /",
  "GK21sokss_pu:25520": "mūḍhe pāṭaliputrastrīvṛttānto 'nukṛtastvayā // SoKss_10,10.28 //",
  "GK21sokss_pu:25521": "tasmin hi nagare rāja yo 'sti siṃhākṣanāmakaḥ /",
  "GK21sokss_pu:25522": "tadbhāryā mantrisenānīpurohitabhiṣagvadhūḥ // SoKss_10,10.29 //",
  "GK21sokss_pu:25523": "sahādāya trayodaśyāṃ śuklapakṣe kadācana /",
  "GK21sokss_pu:25524": "sanāthīkṛtataddeśāmāgāddraṣṭuṃ sarasvatīm // SoKss_10,10.30 //",
  "GK21sokss_pu:25525": "tatra tanmārgamilitaiḥ sarvāḥ kubjāndhapaṅgubhiḥ /",
  "GK21sokss_pu:25526": "vyādhitair ity ayācyanta bhūpālapramukhāṅganāḥ // SoKss_10,10.31 //",
  "GK21sokss_pu:25527": "rogāturāṇāṃ dīnānāmauṣadhaṃ naḥ prayacchata /",
  "GK21sokss_pu:25528": "yena mucyāmahe rogātkurutārtānukampanam // SoKss_10,10.32 //",
  "GK21sokss_pu:25529": "samudralaharīlolo vidyutsphuritabhaṅguraḥ /",
  "GK21sokss_pu:25530": "jīvaloko hy ayaṃ yātrādyutsavakṣaṇasundaraḥ // SoKss_10,10.33 //",
  "GK21sokss_pu:25531": "tadasāre 'tra saṃsāre sāraṃ dīneṣu yā dayā /",
  "GK21sokss_pu:25532": "kṛpaṇeṣu ca yaddānaṃ guṇavān kva na jīvati // SoKss_10,10.34 //",
  "GK21sokss_pu:25533": "āḍhyasya kiṃ ca dānena suhitasyāśanena kim /",
  "GK21sokss_pu:25534": "kiṃ ca ndanena śītāloḥ kiṃ dhanena himāgame // SoKss_10,10.35 //",
  "GK21sokss_pu:25535": "tadetānuddharata naḥ kṛpaṇānāmayāpadaḥ /",
  "GK21sokss_pu:25536": "ity uktā vyādhitaistaistā nṛpabhāryādayo 'bruvan // SoKss_10,10.36 //",
  "GK21sokss_pu:25537": "suṣṭhūpapannaṃ jalpanti kṛpaṇā vyādhitā ime /",
  "GK21sokss_pu:25538": "sarvasvenāpyato 'smābhiḥ kāryameṣāṃ cikitsitam // SoKss_10,10.37 //",
  "GK21sokss_pu:25539": "evamanyonyamālapya devīmabhyarcya yoṣitaḥ /",
  "GK21sokss_pu:25540": "vyādhitāṃstānsvabhavanānyāninyustāḥ pṛthakpṛthak // SoKss_10,10.38 //",
  "GK21sokss_pu:25541": "svabhartṝn prerya teṣāṃ ca mahāsattvān mahauṣadhaiḥ /",
  "GK21sokss_pu:25542": "cikitsāṃ kārayām āsur nottasthuś ca tadantikāt // SoKss_10,10.39 //",
  "GK21sokss_pu:25543": "sahavāsāc ca tair eva saṅgamudbhūtamanmathaiḥ /",
  "GK21sokss_pu:25544": "tathā yayustāḥ saṃsāraṃ tanmayaṃ dadṛśuryathā // SoKss_10,10.40 //",
  "GK21sokss_pu:25545": "kva rogiṇo 'mī kṛpaṇā bhartāraḥ kva nṛpādayaḥ /",
  "GK21sokss_pu:25546": "iti na vyamṛśattāsāṃ manmathāndhīkṛtaṃ manaḥ // SoKss_10,10.41 //",
  "GK21sokss_pu:25547": "tataś ca tā asaṃbhāvyarogisaṃbhogasaṃbhavaiḥ /",
  "GK21sokss_pu:25548": "nakhadantakṣatair yuktāḥ patayo dadṛśurnijāḥ // SoKss_10,10.42 //",
  "GK21sokss_pu:25549": "te ca bhūpālatanmantrisenāpatimukhādayaḥ /",
  "GK21sokss_pu:25550": "tadācakhyuḥ sasaṃdehāḥ parasparamatandritāḥ // SoKss_10,10.43 //",
  "GK21sokss_pu:25551": "tato rājābravīdanyānyūyaṃ saṃprati tiṣṭhata /",
  "GK21sokss_pu:25552": "ahamadya nijāṃ bhāryāṃ tāvat pṛcchāmi yuktitaḥ // SoKss_10,10.44 //",
  "GK21sokss_pu:25553": "ity uktvā tānvisṛjyaiva gatvā vāsagṛhaṃ ca saḥ /",
  "GK21sokss_pu:25554": "pradarśitasnehabhayo bhāryāṃ papraccha tāṃ nṛpaḥ // SoKss_10,10.45 //",
  "GK21sokss_pu:25555": "daṣṭaḥ kenādharo 'yaṃ te kṣatau kena nakhaiḥ stanau /",
  "GK21sokss_pu:25556": "satyamākhyāsi cedasti śreyas te nānyathā punaḥ // SoKss_10,10.46 //",
  "GK21sokss_pu:25557": "ity uktvā tena rājñā sā rājñī kṛtakam abravīt /",
  "GK21sokss_pu:25558": "avācyam apy athanyāhaṃ vacmyāścaryamidaṃ śṛṇu // SoKss_10,10.47 //",
  "GK21sokss_pu:25559": "citrabhitterito rātrau pumāṃścakragadādharaḥ /",
  "GK21sokss_pu:25560": "nirgatyaivopabhuṅkte māṃ prātaścātraiva līyate // SoKss_10,10.48 //",
  "GK21sokss_pu:25561": "yadaṅgaṃ candrasūryābhyām apidṛṣṭaṃ na jātu me /",
  "GK21sokss_pu:25562": "tatredṛgetya kriyate tenāvasthā sthite tvayi // SoKss_10,10.49 //",
  "GK21sokss_pu:25563": "etattasyāḥ saduḥkhāyā iva śrutvā vaco nṛpaḥ /",
  "GK21sokss_pu:25564": "pratyeti sma tathā mūrkho māyāmāśaṅkya vaiṣṇavīm // SoKss_10,10.50 //",
  "GK21sokss_pu:25565": "śaśaṃsa mantryādibhyaś ca tebhyas te 'pi tathā jaḍāḥ /",
  "GK21sokss_pu:25566": "matvācyutopabhuktās tā bhāryās tūṣṇīṃ kilābhavan // SoKss_10,10.51 //",
  "GK21sokss_pu:25567": "ityasatyaikaracanācaturāḥ kustriyaḥ śaṭhāḥ /",
  "GK21sokss_pu:25568": "vañcayante jaḍamatīnnāhaṃ mūrkhastu tādṛśaḥ // SoKss_10,10.52 //",
  "GK21sokss_pu:25569": "iti yakṣo bruvan bhāryāṃ sa vilakṣīcakāra tām /",
  "GK21sokss_pu:25570": "tac ca pravrājako 'śrauṣīt sarvaṃ tarutale sthitaḥ // SoKss_10,10.53 //",
  "GK21sokss_pu:25571": "tataḥ kṛtāñjaliryakṣaṃ taṃ sa pravrāḍ vyajijñapat /",
  "GK21sokss_pu:25572": "bhagavannāśramaprāptastavāhaṃ śaraṇāgataḥ // SoKss_10,10.54 //",
  "GK21sokss_pu:25573": "tatkṣamasvāparādhaṃ me tvadvaco yanmayā śrutam /",
  "GK21sokss_pu:25574": "ity uktaḥ satyavacanāttasya yakṣastutoṣa saḥ // SoKss_10,10.55 //",
  "GK21sokss_pu:25575": "sarvasthānagatākhyo 'haṃ yakṣastuṣṭastavāsmi ca /",
  "GK21sokss_pu:25576": "gṛhāṇa varamityūce pravrāḍ yakṣeṇa tena saḥ // SoKss_10,10.56 //",
  "GK21sokss_pu:25577": "manyumasyāṃ svabhāryāyāṃ mā kṛthā eṣa eva me /",
  "GK21sokss_pu:25578": "varo 'stviti tamāha sma sa pravrāḍapi guhyakam // SoKss_10,10.57 //",
  "GK21sokss_pu:25579": "tataḥ sa yakṣo 'vādīttaṃ tuṣṭo 'smi sutarāṃ tava /",
  "GK21sokss_pu:25580": "tadeṣa te varo datto mayānyaḥ prārthyatāmiti // SoKss_10,10.58 //",
  "GK21sokss_pu:25581": "tataḥ pravrājako 'vādīttarhyayaṃ me 'paro varaḥ /",
  "GK21sokss_pu:25582": "adyaprabhṛti putraṃ māṃ jānītaṃ daṃpatī yuvām // SoKss_10,10.59 //",
  "GK21sokss_pu:25583": "śrutvaitatsa sabhāryo 'pi pratyakṣībhūya tatkṣaṇam /",
  "GK21sokss_pu:25584": "yakṣastam abravīdbāḍhaṃ putra putrastvamāvayoḥ // SoKss_10,10.60 //",
  "GK21sokss_pu:25585": "asmastprasādānna ca te bhaviṣyati vipatkva cit /",
  "GK21sokss_pu:25586": "vivāde kalahe dyūte vijayī ca bhaviṣyasi // SoKss_10,10.61 //",
  "GK21sokss_pu:25587": "ity ukvāntarhitaṃ yakṣaṃ taṃ praṇamyativāhya ca /",
  "GK21sokss_pu:25588": "rātrimatrāyayau pravrāṭ sa taṃ pāṭaliputrakam // SoKss_10,10.62 //",
  "GK21sokss_pu:25589": "tatra dvāḥsthamukhenāntas tasmai siṃhākṣabhūbhṛte /",
  "GK21sokss_pu:25590": "kaśmīrāgatam ātmānam ākhyāti sma sa vādinam // SoKss_10,10.63 //",
  "GK21sokss_pu:25591": "anujñātapraveśaś ca tenāsthāne mahībhujā /",
  "GK21sokss_pu:25592": "praviśyātra sthitānvādāyācikṣepa sa paṇḍitān // SoKss_10,10.64 //",
  "GK21sokss_pu:25593": "jitvā vādena tānyakṣavaramāhātmyato 'khilān /",
  "GK21sokss_pu:25594": "rājāgre sa punasteṣāṃ cakārākṣepamīdṛśam // SoKss_10,10.65 //",
  "GK21sokss_pu:25595": "citrabhittervinirgatya gadācakradharaḥ pumān /",
  "GK21sokss_pu:25596": "daṣṭādharauṣṭhīṃ daśanaiḥ kṣatastanataṭāṃ nakhaiḥ // SoKss_10,10.66 //",
  "GK21sokss_pu:25597": "kṛtvopabhujya rātrau māṃ tadbhittāveva līyate /",
  "GK21sokss_pu:25598": "etatkimiti vaḥ pṛcchāmyuttaraṃ me 'tra dīyatām // SoKss_10,10.67 //",
  "GK21sokss_pu:25599": "etac chrutvā vaco nātra budhāḥ prativaco daduḥ /",
  "GK21sokss_pu:25600": "paramārthamajānānā anyonyānanadarśinaḥ // SoKss_10,10.68 //",
  "GK21sokss_pu:25601": "tato rājā sa siṃhākṣaḥ svayam eva tam abravīt /",
  "GK21sokss_pu:25602": "yadetaduktaṃ bhavatā tadācakṣva tvam eva naḥ // SoKss_10,10.69 //",
  "GK21sokss_pu:25603": "etac chrutvā sa rājñe 'smai pravrāṭ sarvaṃ śaśaṃsa tat /",
  "GK21sokss_pu:25604": "tadbhāryāvyājacaritaṃ yakṣādaśrāvi tena yat // SoKss_10,10.70 //",
  "GK21sokss_pu:25605": "na tatkuryādabhiṣvaṅgaṃ pāpajñaptyekahetave /",
  "GK21sokss_pu:25606": "strībhiḥ kadācana janastamityūce nṛpaṃ ca saḥ // SoKss_10,10.71 //",
  "GK21sokss_pu:25607": "tuṣṭastasmai nijaṃ rājyaṃ rājā datumiyeṣa saḥ /",
  "GK21sokss_pu:25608": "sa tu svadeśaikarataḥ pravrāṭ tannāgrahīdyadā // SoKss_10,10.72 //",
  "GK21sokss_pu:25609": "tadā saṃmānayām āsa rājā ratnotkareṇa tam /",
  "GK21sokss_pu:25610": "āttaratnaḥ sa kaśmīrān pravrāṭ svaṃ deśam āgamat // SoKss_10,10.73 //",
  "GK21sokss_pu:25611": "tatra yakṣaprasādena sa nirdainyaḥ sukhaṃ sthitaḥ /",
  "GK21sokss_pu:25612": "ityākhyāya sa śiṣyastaṃ mahāmunim abhāṣata // SoKss_10,10.74 //",
  "GK21sokss_pu:25613": "ahaṃ pravrājakāttasmādevaṃ tac chrutavāniti /",
  "GK21sokss_pu:25614": "tataḥ sa vismitaḥ sānyaśiṣyaściramabhūnmuniḥ // SoKss_10,10.75 //",
  "GK21sokss_pu:25615": "ity uktvā gomukho bhūyo vatseśātmajam abravīt /",
  "GK21sokss_pu:25616": "evametāni kustrīṇāṃ ceṣṭitāni ca vedhasaḥ // SoKss_10,10.76 //",
  "GK21sokss_pu:25617": "vicitrāṇi sadā deva lokasya caritāni ca /",
  "GK21sokss_pu:25618": "iyaṃ ca śrūyatāmanyā nāryekādaśamārikā // SoKss_10,10.77 //",
  "GK21sokss_pu:25619": "grāmavāsī pumānāsītkuṭumbī ko'pi mālave /",
  "GK21sokss_pu:25620": "tasyodapādi duhitā dvitriputrakanīyasī // SoKss_10,10.78 //",
  "GK21sokss_pu:25621": "tasyāṃ ca jātamātrāyāṃ bhāryā tasya vyapadyata /",
  "GK21sokss_pu:25622": "tato 'lpair divasais tasya putra eko vyapādi ca // SoKss_10,10.79 //",
  "GK21sokss_pu:25623": "tasminvipanne bhrātāsya vṛṣaśṛṅgahato mṛtaḥ /",
  "GK21sokss_pu:25624": "so 'tha kanyāṃ kuṭumbī tāṃ nāmnā cakre trimārikām // SoKss_10,10.80 //",
  "GK21sokss_pu:25625": "trayo 'nayā lakṣaṇayā jātayā māritā iti /",
  "GK21sokss_pu:25626": "kālena yauvanasthāṃ tāṃ pitustasmādayācata // SoKss_10,10.81 //",
  "GK21sokss_pu:25627": "trimārikām āḍhyaputraḥ kaścit tadgrāmasaṃbhavaḥ /",
  "GK21sokss_pu:25628": "pitā ca tasmai prādāttāṃ sa yathāvat kṛtotsavaḥ // SoKss_10,10.82 //",
  "GK21sokss_pu:25629": "tena bhartrā sahāraṃsta kālaṃ kam apitatra sā /",
  "GK21sokss_pu:25630": "acirāc ca tatas tasyāḥ sa bhartā pañcatāmagāt // SoKss_10,10.83 //",
  "GK21sokss_pu:25631": "divasair eva sā cānyaṃ capalā patimagrahīt /",
  "GK21sokss_pu:25632": "so 'py alpenaiva kālena vipattiṃ prāpa tatpatiḥ // SoKss_10,10.84 //",
  "GK21sokss_pu:25633": "tataḥ sā yauvanonmattā tṛtīyaṃ patimādade /",
  "GK21sokss_pu:25634": "so 'pi tasyā vipanno 'bhūtpatighnyāḥ patiranyavat // SoKss_10,10.85 //",
  "GK21sokss_pu:25635": "evaṃ krameṇa patayo daśa tasyā vipedire /",
  "GK21sokss_pu:25636": "tato hāsyena sā nāmnā paprathe daśamārikā // SoKss_10,10.86 //",
  "GK21sokss_pu:25637": "athānyabhartṛsvīkārāt pitrā hrītena vāritā /",
  "GK21sokss_pu:25638": "sā varjyamānā ca janais tasthau tasya pitur gṛhe // SoKss_10,10.87 //",
  "GK21sokss_pu:25639": "ekadā ca viveśātra pāntho bhavyākṛtiryuvā /",
  "GK21sokss_pu:25640": "ekarātrinivāsārthaṃ tatpitrānumato 'tithiḥ // SoKss_10,10.88 //",
  "GK21sokss_pu:25641": "taṃ dṛṣṭvā tadgatamanāḥ sābhavaddaśamārikā /",
  "GK21sokss_pu:25642": "pāntho 'pi taruṇīṃ dṛṣṭvā so 'bhūttadabhilāṣukaḥ // SoKss_10,10.89 //",
  "GK21sokss_pu:25643": "tataḥ sā pāramuṣitatrapā pitaram abhyadhāt /",
  "GK21sokss_pu:25644": "ekametamahaṃ tāta vṛṇomi pathikaṃ patim // SoKss_10,10.90 //",
  "GK21sokss_pu:25645": "vipatsyate ced eṣo 'pi grahīṣyāmi tato vratam /",
  "GK21sokss_pu:25646": "evaṃ śṛṇvati pānthe tāṃ bruvatīṃ sa pitābravīt // SoKss_10,10.91 //",
  "GK21sokss_pu:25647": "mā putri lajjā mahatī daśa te patayo mṛtāḥ /",
  "GK21sokss_pu:25648": "tad etasminn api mṛte hasiṣyatitarāṃ janaḥ // SoKss_10,10.92 //",
  "GK21sokss_pu:25649": "tac chrutvaiva trapāṃ tyaktvā pathiko 'pi jagāda saḥ /",
  "GK21sokss_pu:25650": "nāhaṃ mriye daśa mṛtāḥ kramādbhāryā mamāpi hi // SoKss_10,10.93 //",
  "GK21sokss_pu:25651": "samāvāvāṃ śamāpyatra pādasparśena dhūrjaṭeḥ /",
  "GK21sokss_pu:25652": "ity ukte tena pānthena nācitrīyata tatra kaḥ // SoKss_10,10.94 //",
  "GK21sokss_pu:25653": "buddhvā ca militair grāmyair dattānumatayā tayā /",
  "GK21sokss_pu:25654": "daśamārikayā so 'tha pathiko jagṛhe patiḥ // SoKss_10,10.95 //",
  "GK21sokss_pu:25655": "tena sākaṃ ca yāvat sā kālaṃ kam apitiṣṭhati /",
  "GK21sokss_pu:25656": "tāvac chītajvarākrāntaḥ so 'pi tasyāḥ kṣayaṃ yayau // SoKss_10,10.96 //",
  "GK21sokss_pu:25657": "tataḥ sā hāsinī grāvṇām apy ekādaśamārikā /",
  "GK21sokss_pu:25658": "vignā gaṅgātaṭaṃ gatvā pravrajyām eva śiśriye // SoKss_10,10.97 //",
  "GK21sokss_pu:25659": "ity uktvā hasitaṃ vatsarājaputraṃ sa gomukhaḥ /",
  "GK21sokss_pu:25660": "bhūyo 'bravītkathāmanyāṃ śṛṇvimāṃ dāntajīvinaḥ // SoKss_10,10.98 //",
  "GK21sokss_pu:25661": "pumān kaścid daridro 'bhūd grāme kvāpi kuṭumbavān /",
  "GK21sokss_pu:25662": "eka eva balīvardas tasya cābhūd gṛhe dhanam // SoKss_10,10.99 //",
  "GK21sokss_pu:25663": "sa niḥsattvo 'śanābhāvātsīdaty api kuṭumbake /",
  "GK21sokss_pu:25664": "sopavāso 'pi taṃ dāntaṃ vyakrīṇīta na lobhataḥ // SoKss_10,10.100 //",
  "GK21sokss_pu:25665": "gatvā tu vindhyavāsinyāḥ purato darbhasaṃstare /",
  "GK21sokss_pu:25666": "patitvā sa tapaścakre nirāhāro 'rthakāmyayā // SoKss_10,10.101 //",
  "GK21sokss_pu:25667": "uttiṣṭhaiko balīvardaḥ sarvadā dhanamasti te /",
  "GK21sokss_pu:25668": "atastam eva vikrīya jīviṣyasi sadā sukham // SoKss_10,10.102 //",
  "GK21sokss_pu:25669": "ityādiṣṭastayā svapne devyā prātaḥ prabudhya saḥ /",
  "GK21sokss_pu:25670": "utthāya pāraṇaṃ kiṃcitkṛtvā svagṛhamāyayau // SoKss_10,10.103 //",
  "GK21sokss_pu:25671": "etyāpyadhīro vikretuṃ nokṣāṇaṃ taṃ śaśāka saḥ /",
  "GK21sokss_pu:25672": "vikrīte 'sminnahaṃ niḥsvo naiva varteya jātviti // SoKss_10,10.104 //",
  "GK21sokss_pu:25673": "atha taṃ kathitasvapnadevyādeśaṃ prasaṅgataḥ /",
  "GK21sokss_pu:25674": "upavāsakṛśaṃ kaściduvāca sumatiḥ suhṛt // SoKss_10,10.105 //",
  "GK21sokss_pu:25675": "eka evāsti dāntas te taṃ tvaṃ vikrīya sarvadā /",
  "GK21sokss_pu:25676": "jīviṣyasīti devyoktaṃ tajjñātaṃ mūḍha na tvayā // SoKss_10,10.106 //",
  "GK21sokss_pu:25677": "tadvikrīyaitamukṣāṇaṃ nirvāhaya kuṭumbakam /",
  "GK21sokss_pu:25678": "tato bhaviṣyaty anyas te tataś cānyas tato 'paraḥ // SoKss_10,10.107 //",
  "GK21sokss_pu:25679": "ity uktastena mittreṇa grāmīṇaḥ sa tathākarot /",
  "GK21sokss_pu:25680": "ekaikavṛṣapaṇyāc ca jijīva satataṃ sukhī // SoKss_10,10.108 //",
  "GK21sokss_pu:25681": "evaṃ phalati sarvasya vidhiḥ sattvānusārataḥ /",
  "GK21sokss_pu:25682": "tatsusattvo bhavetsattvahīnaṃ na vṛṇate śriyaḥ // SoKss_10,10.109 //",
  "GK21sokss_pu:25683": "śṛṇutānyāṃ kathāṃ cemāṃ dhūrtasyālīkamantriṇaḥ /",
  "GK21sokss_pu:25684": "āsīt pṛthvīpatir nāma nagare dakṣiṇāpathe // SoKss_10,10.110 //",
  "GK21sokss_pu:25685": "tadrāṣṭre ko 'py abhūddhūrtaḥ paravañcanajīvikaḥ /",
  "GK21sokss_pu:25686": "sa caikadā mahecchatvādasaṃtuṣṭo vyacintayat // SoKss_10,10.111 //",
  "GK21sokss_pu:25687": "dhūrtatvenedṛśā kiṃ me yadāhārādimātrakṛt /",
  "GK21sokss_pu:25688": "prāpyate mahatī yena śrīstādṛṅ na karomi kim // SoKss_10,10.112 //",
  "GK21sokss_pu:25689": "ityālocya vaṇigveṣamatyudāraṃ vidhāya saḥ /",
  "GK21sokss_pu:25690": "upāsarpatpratīhāraṃ gatvā dvāraṃ mahīpateḥ // SoKss_10,10.113 //",
  "GK21sokss_pu:25691": "tanmukhena praviśyāntaḥ prābhṛtaṃ copanīya saḥ /",
  "GK21sokss_pu:25692": "ekānte me 'sti vijñaptiriti vyajñāpayannṛpam // SoKss_10,10.114 //",
  "GK21sokss_pu:25693": "rājñāpi veṣabhrāntena prābhṛtāvarjitena ca /",
  "GK21sokss_pu:25694": "tatheti racitaikāntas tam evaṃ sa vyajijñapat // SoKss_10,10.115 //",
  "GK21sokss_pu:25695": "dine dine mayā sākamāsthāne sarvasaṃnidhau /",
  "GK21sokss_pu:25696": "bhūtvaikānte kathālāpaṃ kṣaṇamekaṃ kuru prabho // SoKss_10,10.116 //",
  "GK21sokss_pu:25697": "tāvatāhaṃ pratidinaṃ dīnāraśatapañcakam /",
  "GK21sokss_pu:25698": "dadāmy upāyanaṃ devasyārthaye na tu kiṃcana // SoKss_10,10.117 //",
  "GK21sokss_pu:25699": "tac chrutvācintayadrājā ko doṣaḥ kimayaṃ mama /",
  "GK21sokss_pu:25700": "gṛhītvā yāti dīnārāndadāti pratyutānvaham // SoKss_10,10.118 //",
  "GK21sokss_pu:25701": "mahatā vaṇijā sārdhaṃ kathālāpena kā trapā /",
  "GK21sokss_pu:25702": "iti sa pratipadyaitadrājā tasya kathākarot // SoKss_10,10.119 //",
  "GK21sokss_pu:25703": "so 'pi tasmai dadau rājñe dīnārāṃstānyathoditān /",
  "GK21sokss_pu:25704": "lokastaṃ ca mahāmantripadaṃ prāptamamanyata // SoKss_10,10.120 //",
  "GK21sokss_pu:25705": "ekasmiṃś ca dine dhūrto muhuḥ paśyanniyoginaḥ /",
  "GK21sokss_pu:25706": "sākūtaṃ mukhamekasya cakre rājñā samaṃ kathām // SoKss_10,10.121 //",
  "GK21sokss_pu:25707": "nirgataś ca bahistena mukhālokanakāraṇam /",
  "GK21sokss_pu:25708": "etyādhikāriṇā pṛṣṭaḥ sa svair aṃ taṃ mṛṣāvadat // SoKss_10,10.122 //",
  "GK21sokss_pu:25709": "deśo me luṇṭhito 'nenety evaṃ te kupito nṛpaḥ /",
  "GK21sokss_pu:25710": "mayātas te mukhaṃ dṛṣṭaṃ śamayiṣyāmyahaṃ ca tam // SoKss_10,10.123 //",
  "GK21sokss_pu:25711": "ity uktastena so 'līkamantriṇā sabhayo gṛham /",
  "GK21sokss_pu:25712": "āgatyādhikṛtaḥ svarṇasahasraṃ tasya dattavān // SoKss_10,10.124 //",
  "GK21sokss_pu:25713": "anyedyuś ca samaṃ rājñā kathāṃ kṛtvā tathaiva saḥ /",
  "GK21sokss_pu:25714": "nirgatya dhūrto 'vādīttaṃ niyoginam upāgatam // SoKss_10,10.125 //",
  "GK21sokss_pu:25715": "yuktiyuktermayā vākyaistava rājā prasāditaḥ /",
  "GK21sokss_pu:25716": "dhīro bhavādhunāhaṃ te sarvacchidreṣu rakṣakaḥ // SoKss_10,10.126 //",
  "GK21sokss_pu:25717": "iti svīkṛtya taṃ yuktyā visasarja ca so 'pi tam /",
  "GK21sokss_pu:25718": "adhikārī sadā taistair upacārair upācarat // SoKss_10,10.127 //",
  "GK21sokss_pu:25719": "evaṃ krameṇa sarvebhyo niyogibhyaḥ sa buddhimān /",
  "GK21sokss_pu:25720": "rājabhyo rājaputrebhyaḥ sevakebhyaś ca yuktibhiḥ // SoKss_10,10.128 //",
  "GK21sokss_pu:25721": "bahvībhir ādadāno 'rthānarjayām āsa sarvataḥ /",
  "GK21sokss_pu:25722": "pañca koṭīḥ suvarṇasya kurvanrājā samaṃ kathāḥ // SoKss_10,10.129 //",
  "GK21sokss_pu:25723": "tato rahasi rājānaṃ dhūrtamantrī jagāda saḥ /",
  "GK21sokss_pu:25724": "deva dattvāpi nityaṃ te dīnāraśatapañcakam // SoKss_10,10.130 //",
  "GK21sokss_pu:25725": "tvatprasādānmayā prāptāḥ pañca kāñcanakoṭayaḥ /",
  "GK21sokss_pu:25726": "tatprasīda gṛhāṇaitastvaṃ svarṇamahamatra kaḥ // SoKss_10,10.131 //",
  "GK21sokss_pu:25727": "ity uktvā prakaṭaṃ rājñe kanakaṃ tan nyavedayat /",
  "GK21sokss_pu:25728": "rājāpi kṛcchrāt tat tasya jagrāhārdhaṃ tato dhanāt // SoKss_10,10.132 //",
  "GK21sokss_pu:25729": "tuṣṭaś ca sthāpayāmāsa mahāmantripade sa tam /",
  "GK21sokss_pu:25730": "so 'pi prāpya śriyaṃ dhūrto dānabhogairamānayat // SoKss_10,10.133 //",
  "GK21sokss_pu:25731": "evaṃ prāpnoti mahataḥ prājño 'rthānnātipāpataḥ /",
  "GK21sokss_pu:25732": "kūpakhānakavatprāpte phale doṣaṃ nihanti ca // SoKss_10,10.134 //",
  "GK21sokss_pu:25733": "ity uktvā gomukhaḥ prāha vatsarājasutaṃ punaḥ /",
  "GK21sokss_pu:25734": "ekām idānīm udvāhasotsukaḥ śṛṇv imāṃ kathām // SoKss_10,10.135 //",
  "GK21sokss_pu:25735": "babhūva durmadārātikarīndrakulakesarī /",
  "GK21sokss_pu:25736": "ratnākarākhye nagare nāmnā buddhiprabho nṛpaḥ // SoKss_10,10.136 //",
  "GK21sokss_pu:25737": "ratnarekhābhidhānāyāṃ rājñyāṃ tasyodapadyata /",
  "GK21sokss_pu:25738": "kanyā hemaprabhā nāma sarvalokaikasundarī // SoKss_10,10.137 //",
  "GK21sokss_pu:25739": "sā ca vidyādharī śāpādavatīrṇā yadā tadā /",
  "GK21sokss_pu:25740": "nabhovihārasaṃskāramadāccikrīḍa dolayā // SoKss_10,10.138 //",
  "GK21sokss_pu:25741": "pātabhītyā niṣiddhāpi sā tato na cacāla yat /",
  "GK21sokss_pu:25742": "tattasyāḥ sa pitā rājā capeṭaṃ kupito dadau // SoKss_10,10.139 //",
  "GK21sokss_pu:25743": "tāvatā sāvamānena rājaputrī vanaiṣiṇī /",
  "GK21sokss_pu:25744": "vihāravyapadeśena jagāmopavanaṃ bahiḥ // SoKss_10,10.140 //",
  "GK21sokss_pu:25745": "pānamatteṣu bhṛtyeṣu saṃcarantī ca tatra sā /",
  "GK21sokss_pu:25746": "praviśya vṛkṣagahanaṃ teṣāṃ dṛṣṭipathādyayau // SoKss_10,10.141 //",
  "GK21sokss_pu:25747": "gatvā caikākinī dūraṃ vanaṃ viracitoṭajā /",
  "GK21sokss_pu:25748": "phalamūlāśinī tasthau harārādhanatatparā // SoKss_10,10.142 //",
  "GK21sokss_pu:25749": "tatpitāpi sa rājā tāṃ buddhvā kvāpi tato gatām /",
  "GK21sokss_pu:25750": "anviyeṣa na ca prāpa mahad duḥkham uvāha ca // SoKss_10,10.143 //",
  "GK21sokss_pu:25751": "cirāt kiṃcit tanūbhūtaduḥkhaś cittaṃ vinodayan /",
  "GK21sokss_pu:25752": "buddhiprabhaḥ sa niragān mṛgayāyai mahīpatiḥ // SoKss_10,10.144 //",
  "GK21sokss_pu:25753": "bhramaṃś ca daivāt tat prāpa sudūraṃ sa vanāntaram /",
  "GK21sokss_pu:25754": "tapasyantī sutā sāsya yatra hemaprabhā sthitā // SoKss_10,10.145 //",
  "GK21sokss_pu:25755": "uṭajaṃ tatra dṛṣṭvā sa rājābhyetya tadantare /",
  "GK21sokss_pu:25756": "aśaṅkitaṃ tapaḥkṣāmāṃ tāṃ dadarśa nijāṃ sutām // SoKss_10,10.146 //",
  "GK21sokss_pu:25757": "sāpi dṛṣṭvā tam utthāya pādayoḥ sahasāgrahīt /",
  "GK21sokss_pu:25758": "āliṅgya sa pitā tāṃ ca sāśrur aṅke nyaveśayat // SoKss_10,10.147 //",
  "GK21sokss_pu:25759": "tau cānyonyaṃ cirāddṛṣṭvā tathā rurudatus tataḥ /",
  "GK21sokss_pu:25760": "udaśravo yathā tatra vane 'bhūvanmṛgā api // SoKss_10,10.148 //",
  "GK21sokss_pu:25761": "tataḥ śanaiḥ samāśvāsya rājāvocatsa tāṃ sutām /",
  "GK21sokss_pu:25762": "tyaktvā rājaśriyaṃ putri kimidaṃ vihitaṃ tvayā // SoKss_10,10.149 //",
  "GK21sokss_pu:25763": "tadehi jananīpārśvaṃ vanavāsamimaṃ tyaja /",
  "GK21sokss_pu:25764": "ityūcivāṃsaṃ janakaṃ sā taṃ hemaprabhābhyadhāt // SoKss_10,10.150 //",
  "GK21sokss_pu:25765": "daivenaiva niyuktāsmi śaktistāta mamātra kā /",
  "GK21sokss_pu:25766": "nacaiṣyāmi gṛhaṃ bhoktuṃ na tyajāmi tapaḥsukham // SoKss_10,10.151 //",
  "GK21sokss_pu:25767": "iti bruvāṇā sā tasmānniścayānna cacāla yat /",
  "GK21sokss_pu:25768": "tadrājākārayat tasyā vane tatraiva mandiram // SoKss_10,10.152 //",
  "GK21sokss_pu:25769": "gatvā ca rājadhānīṃ svāṃ preṣayām āsa so 'nvaham /",
  "GK21sokss_pu:25770": "tasyā atithipūjārthaṃ pakvānnāni dhanāni ca // SoKss_10,10.153 //",
  "GK21sokss_pu:25771": "sā ca hemaprabhā tatra dhanair annaiś ca taiḥ sadā /",
  "GK21sokss_pu:25772": "pūjayantyatithīnāsītphalamūlāśinī svayam // SoKss_10,10.154 //",
  "GK21sokss_pu:25773": "ekadā cāyayau tasyā rājaputryāstamāśramam /",
  "GK21sokss_pu:25774": "pravrājikaikā bhrāmyantī kaumārabrahmacāriṇī // SoKss_10,10.155 //",
  "GK21sokss_pu:25775": "sa tayābhyarcitā hemaprabhayā svakathāntare /",
  "GK21sokss_pu:25776": "pravrajyākāraṇaṃ pṛṣṭvā bālapravrājikābravīt // SoKss_10,10.156 //",
  "GK21sokss_pu:25777": "saṃvāhayantī caraṇāv ahaṃ kanyā satī pituḥ /",
  "GK21sokss_pu:25778": "sīdatkarayugābhūvaṃ nidrākulitalocanā // SoKss_10,10.157 //",
  "GK21sokss_pu:25779": "kiṃ nidrāsīti pādena tataḥ pitrāhamāhatā /",
  "GK21sokss_pu:25780": "tanmanyunā pravrajitā nirgatyaivāsmi tadgṛhāt // SoKss_10,10.158 //",
  "GK21sokss_pu:25781": "iti pravrājikām uktavatīṃ hemaprabhātha sā /",
  "GK21sokss_pu:25782": "samānaśīlaprītā tāṃ vanavāsasakhī vyadhāt // SoKss_10,10.159 //",
  "GK21sokss_pu:25783": "ekadā tāmavocatsā prātaḥ pravrājikāṃ sakhīm /",
  "GK21sokss_pu:25784": "sakhi svapne 'dya jāne 'hamuttīrṇā vipulāṃ nadīm // SoKss_10,10.160 //",
  "GK21sokss_pu:25785": "ārūḍhāsmi tataḥ śvetaṃ gajaṃ tadanu parvatam /",
  "GK21sokss_pu:25786": "tatrāśrame mayā dṛṣṭo bhagavānambikāpatiḥ // SoKss_10,10.161 //",
  "GK21sokss_pu:25787": "tadagre prāpya vīṇāṃ ca gāyanty ahamavādayam /",
  "GK21sokss_pu:25788": "tato 'drākṣaṃ ca puruṣaṃ divyākāram upāgatam // SoKss_10,10.162 //",
  "GK21sokss_pu:25789": "taṃ dṛṣṭvā ca tvayā sākamahamutpatitā nabhaḥ /",
  "GK21sokss_pu:25790": "iyaddṛṣṭvā prabuddhāsmi vyatikrāntā ca yāminī // SoKss_10,10.163 //",
  "GK21sokss_pu:25791": "etac chrutvaiva tāṃ hemaprabhāmāha sma mā sakhī /",
  "GK21sokss_pu:25792": "śāpāvatīrṇā kāpi tvaṃ divyā kalyāṇi niścitam // SoKss_10,10.164 //",
  "GK21sokss_pu:25793": "pratyāsannaṃ ca śāpāntaṃ tava svapno vadatyasau /",
  "GK21sokss_pu:25794": "śrutvaitadabhyanandatsā rājaputrī sakhīvacaḥ // SoKss_10,10.165 //",
  "GK21sokss_pu:25795": "tato bhūyiṣṭhamudite jagaddīpe divākare /",
  "GK21sokss_pu:25796": "āyayau turagārūḍho rājaputro 'tra kaścana // SoKss_10,10.166 //",
  "GK21sokss_pu:25797": "sa tāṃ hemaprabhāṃ dṛṣṭvā tāpasīveṣadhāriṇīm /",
  "GK21sokss_pu:25798": "jātaprītirupāgatya vavande muktavāhanaḥ // SoKss_10,10.167 //",
  "GK21sokss_pu:25799": "sāpi taṃ racitātithyā kṛtāsanaparigraham /",
  "GK21sokss_pu:25800": "saṃjātapraṇayāprākṣīn mahātman ko bhavān iti // SoKss_10,10.168 //",
  "GK21sokss_pu:25801": "rājaputro 'tha so 'vādīnmahābhāge mahīpatiḥ /",
  "GK21sokss_pu:25802": "pratāpasena ityasti śubhanāmānukīrtanaḥ // SoKss_10,10.169 //",
  "GK21sokss_pu:25803": "sa tapyamānaḥ putrārthaṃ harasyārādhanaṃ tapaḥ /",
  "GK21sokss_pu:25804": "tenādiśyata devena prādurbhūya prasādinā // SoKss_10,10.170 //",
  "GK21sokss_pu:25805": "vidyādharāvatāras te putra eko bhaviṣyati /",
  "GK21sokss_pu:25806": "sa ca śāpakṣaye lokaṃ nijam eva prapatsyate // SoKss_10,10.171 //",
  "GK21sokss_pu:25807": "dvitīyastu suto bhāvī vaṃśarajyadharastava /",
  "GK21sokss_pu:25808": "ity uktaḥ śaṃbhunotthāya hṛṣṭaścakre sa pāraṇam // SoKss_10,10.172 //",
  "GK21sokss_pu:25809": "kālena jātas tasyaiko lakṣmīsenābhidhaḥ sutaḥ /",
  "GK21sokss_pu:25810": "śūrasenābhidhānaś ca dvitīyo nṛpateḥ kramāt // SoKss_10,10.173 //",
  "GK21sokss_pu:25811": "tadimaṃ māṃ vijānīhi lakṣmīsenaṃ varānane /",
  "GK21sokss_pu:25812": "ānītam iha vātāśvenākṛṣyākheṭanirgatam // SoKss_10,10.174 //",
  "GK21sokss_pu:25813": "ity uktā tena sāpy uktvā svodantaṃ tasya pṛcchataḥ /",
  "GK21sokss_pu:25814": "sadyo hemaprabhā jātiṃ smṛtvā hṛṣṭā jagāda tam // SoKss_10,10.175 //",
  "GK21sokss_pu:25815": "tvayi dṛṣṭe mayā jātir vidyābhiḥ saha saṃsmṛtā /",
  "GK21sokss_pu:25816": "sākaṃ sakhyānayā śāpacyutā vidyādharī hy aham // SoKss_10,10.176 //",
  "GK21sokss_pu:25817": "tvaṃ ca vidyādharaḥ śāpacyutaḥ svasacivānvitaḥ /",
  "GK21sokss_pu:25818": "bhartā me tvaṃ ca matsakhyā asyāstvatsacivaś ca saḥ // SoKss_10,10.177 //",
  "GK21sokss_pu:25819": "kṣīṇaś ca sasakhīkāyāḥ sa śāpo mama sāṃpratam /",
  "GK21sokss_pu:25820": "loke vaidyādhare bhūyaḥ sarveṣāṃ naḥ samāgamaḥ // SoKss_10,10.178 //",
  "GK21sokss_pu:25821": "ity uktā divyarūpatvaṃ prāpya sakhyā samaṃ tayā /",
  "GK21sokss_pu:25822": "hemaprabhā khamutpatya sā svalokamagāttadā // SoKss_10,10.179 //",
  "GK21sokss_pu:25823": "lakṣmīsenaś ca yāvat sa sāścaryo 'tra sthitaḥ kṣaṇāt /",
  "GK21sokss_pu:25824": "tāvat sa sacivas tasya cinvāno mārgamāyayau // SoKss_10,10.180 //",
  "GK21sokss_pu:25825": "tasmai sa rājaputraś ca sakhye yāvadbravīti tat /",
  "GK21sokss_pu:25826": "tāvadbuddhiprabho 'pyāgātsa rājā svasutotsukaḥ // SoKss_10,10.181 //",
  "GK21sokss_pu:25827": "so 'dṛṣṭvaiva sutāṃ dṛṣṭvā lakṣmīsenasḥ samantrikaḥ /",
  "GK21sokss_pu:25828": "smṛtvā śāpakṣayājjātiṃ svalokaṃ nabhasā yayau // SoKss_10,10.182 //",
  "GK21sokss_pu:25829": "tato buddhiprabhe vigne lakṣmīsenaḥ samantrikaḥ /",
  "GK21sokss_pu:25830": "smṛtvā śāpakṣayāj jātiṃ khalokaṃ nabhasā yayau // SoKss_10,10.183 //",
  "GK21sokss_pu:25831": "prāpya hemaprabhāṃ bhāryāmāgatya ca tayā saha /",
  "GK21sokss_pu:25832": "buddhiprabhaṃ tamāmantrya vyasṛjatsa nijaṃ puram // SoKss_10,10.184 //",
  "GK21sokss_pu:25833": "gatvā ca prāptabhāryeṇa tena sakhyā samaṃ tataḥ /",
  "GK21sokss_pu:25834": "pitre pratāpasenāya svavṛttāntamavarṇayat // SoKss_10,10.185 //",
  "GK21sokss_pu:25835": "tena dattaṃ kramaprāptaṃ rājyaṃ dattvānujanmane /",
  "GK21sokss_pu:25836": "śūrasenāya sa yayau vaidyādharapuraṃ nijam // SoKss_10,10.186 //",
  "GK21sokss_pu:25837": "tatra vidyādharaiśvaryasukhaṃ hemaprabhāyutaḥ /",
  "GK21sokss_pu:25838": "lakṣmīsenaḥ sa bhuṅkte sma sakhyā tenānvitaściram // SoKss_10,10.187 //",
  "GK21sokss_pu:25839": "itthaṃ kathā nigaditāḥ kila gomukhena śṛṇvan kramāt sa naravāhanadattadevaḥ /",
  "GK21sokss_pu:25840": "āsannavartinavaśaktiyaśovivāhasūtko 'pi tāṃ kṣaṇam iva kṣaṇadāṃ nināya // SoKss_10,10.188 //",
  "GK21sokss_pu:25841": "evaṃ vinodya ca dināni sa rājaputraḥ prāpte vivāhadivase piturantikasthaḥ /",
  "GK21sokss_pu:25842": "vatseśvarasya nabhasaḥ sahasāvatīrṇaṃ vaidyādharaṃ tapanadīpti balaṃ dadarśa // SoKss_10,10.189 //",
  "GK21sokss_pu:25843": "tanmadhye ca svakaduhitaraṃ ditsitāṃ tāṃ gṛhītvā prītyā prāptaṃ sphaṭikayaśasaṃ vīkṣya vidyādharendram /",
  "GK21sokss_pu:25844": "pratyudgamya śvaśura iti taṃ pūjayām āsa harṣādvatseśena prathamavihitātithyamarghyādinā saḥ // SoKss_10,10.190 //",
  "GK21sokss_pu:25845": "so 'pyāvedya yathārthamambaracarādhīśaḥ kṣaṇātkalpitā śeṣasvocitadivyavaibhavavidhiḥ siddhiprabhāvāttataḥ /",
  "GK21sokss_pu:25846": "ratnaughapratipūritāya vidhivadvatseśaputrāya tāṃ tasmai svāṃ vitatāra śaktiyaśasaṃ pūrvapradiṣṭāṃ sutām // SoKss_10,10.191 //",
  "GK21sokss_pu:25847": "sa ca naravāhanadatto bhāryāṃ vidyādharendratanayāṃ tām /",
  "GK21sokss_pu:25848": "saṃprāpya śaktiyaśasaṃ padma ivārkadyutiṃ vyarucat // SoKss_10,10.192 //",
  "GK21sokss_pu:25849": "sphaṭikayaśasyupayāte kauśāmbyāṃ puri sa vatsarājasutaḥ /",
  "GK21sokss_pu:25850": "śaktiyaśovadanāmbujasaktekṣaṇaṣaṭpadas tadā tasthau // SoKss_10,10.193 //",
  "GK21sokss_pu:25851": "iti mahākaviśrīsomadevabhaṭṭaviracite kathāsaritsāgare śaktiyaśolambake daśamas taraṅgaḥ /",
  "GK21sokss_pu:25852": "samāptaś cāyaṃ śaktiyaśolambako daśamaḥ /",
  "GK21sokss_pu:25853": "// śrīḥ //",
  "GK21sokss_pu:25854": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:25855": "velā nāmaikādaśo lambakaḥ /",
  "GK21sokss_pu:25856": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:25857": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_11,0.1 //",
  "GK21sokss_pu:25858": "prathamas taraṅgaḥ /",
  "GK21sokss_pu:25859": "namatāśeṣavighnaughavāraṇaṃ vāraṇānanam /",
  "GK21sokss_pu:25860": "kāraṇaṃ sarvasiddhīnāṃ duritārṇavatāraṇam // SoKss_11,1.1 //",
  "GK21sokss_pu:25861": "evaṃ sa śaktiyaśasaṃ prāpyānyāḥ prathamāś ca tāḥ /",
  "GK21sokss_pu:25862": "ratnaprabhādyā devīṃ ca mukhyāṃ madanamañcukām // SoKss_11,1.2 //",
  "GK21sokss_pu:25863": "atiṣṭhadviharanvatsayuvarājaḥ suhṛdyutaḥ /",
  "GK21sokss_pu:25864": "naravāhanadatto 'tha kauśāmbyāṃ pitṛpārśvagaḥ // SoKss_11,1.3 //",
  "GK21sokss_pu:25865": "ekadā ca tamudyānagataṃ deśāntarāgatau /",
  "GK21sokss_pu:25866": "bhrātarau rājaputrau dvāvakasmādabhyupeyatuḥ // SoKss_11,1.4 //",
  "GK21sokss_pu:25867": "kṛtātithyapraṇatayostayor eko 'bravīc ca tam /",
  "GK21sokss_pu:25868": "vaiśākhyākhye pure rājñaḥ putrāvāvāṃ dvimātṛkau // SoKss_11,1.5 //",
  "GK21sokss_pu:25869": "nāmnā ruciradevo 'haṃ dvitīyaścaiṣa potakaḥ /",
  "GK21sokss_pu:25870": "javinī hastinī me 'sti turagau dvāvamuṣya ca // SoKss_11,1.6 //",
  "GK21sokss_pu:25871": "tannimittaṃ samutpanno vivādaścāvayor dvayoḥ /",
  "GK21sokss_pu:25872": "ahaṃ javādhikāṃ vacmi hastinīṃ turagāvayam // SoKss_11,1.7 //",
  "GK21sokss_pu:25873": "ahaṃ yadi jitastanme paṇaḥ saiva kareṇukā /",
  "GK21sokss_pu:25874": "ayaṃ yadi jito vā syāttadaśvāveva tau paṇau // SoKss_11,1.8 //",
  "GK21sokss_pu:25875": "teṣāṃ javāntaraṃ jñātuṃ kṣamo nāstyastvayā vinā /",
  "GK21sokss_pu:25876": "tadasmadgṛhamāgatya tatparīkṣāṃ kuru prabho // SoKss_11,1.9 //",
  "GK21sokss_pu:25877": "prasīda tvaṃ hi sarvārthaprārthanākalpapādapaḥ /",
  "GK21sokss_pu:25878": "āvāṃ cābhyāgatau dūrādetadarthaṃ tavārthinau // SoKss_11,1.10 //",
  "GK21sokss_pu:25879": "evaṃ ruciradevena so 'rthito 'śvavaśārasāt /",
  "GK21sokss_pu:25880": "anurodhāc ca vatseśasūnus tatpratyapadyata // SoKss_11,1.11 //",
  "GK21sokss_pu:25881": "tadupānītavātāśvarathārūḍhastadaiva saḥ /",
  "GK21sokss_pu:25882": "pratasthe prāpa vaiśākhapuraṃ tābhyāṃ samaṃ ca tat // SoKss_11,1.12 //",
  "GK21sokss_pu:25883": "ko 'yaṃ syāt kiṃsvid aprāptaratiḥ kāmo navodbhavaḥ /",
  "GK21sokss_pu:25884": "kiṃ vā dvitīyaś candro 'yam akalaṅko divācaraḥ // SoKss_11,1.13 //",
  "GK21sokss_pu:25885": "uta vā puruṣākāro dhātrā kāmasya nirmitaḥ /",
  "GK21sokss_pu:25886": "taruṇīhṛdayākāṇḍasamūlonmūlanaḥ śaraḥ // SoKss_11,1.14 //",
  "GK21sokss_pu:25887": "ity unmadākulotpakṣmalocanābhir vilokya saḥ /",
  "GK21sokss_pu:25888": "varṇyamānaḥ purastrībhistadviveśa purottamam // SoKss_11,1.15 //",
  "GK21sokss_pu:25889": "śṛṅgāraikamayaṃ tatra yuvarājo dadarśa saḥ /",
  "GK21sokss_pu:25890": "pūrvaiḥ kṛtapratiṣṭhasya kāmadevasya mandiram // SoKss_11,1.16 //",
  "GK21sokss_pu:25891": "tasminratiprītipade praviśya praṇipatya tam /",
  "GK21sokss_pu:25892": "kāmadevaṃ sa viśramya kṣaṇamadhvaśramaṃ jahau // SoKss_11,1.17 //",
  "GK21sokss_pu:25893": "tatas taddevasadanābhyarṇavarti viveśa ca /",
  "GK21sokss_pu:25894": "prītyā ruciradevasya mandiraṃ tatpuraskṛtaḥ // SoKss_11,1.18 //",
  "GK21sokss_pu:25895": "varavājigajākīrṇaṃ tadāgamanasotsavam /",
  "GK21sokss_pu:25896": "ūrjitaśri sa tatpaśyanreme vatseśvarātmajaḥ // SoKss_11,1.19 //",
  "GK21sokss_pu:25897": "tais tai ruciradevena satkāraiḥ satkṛto 'tha saḥ /",
  "GK21sokss_pu:25898": "tatra tadbhaginīṃ kanyāṃ dadarśātyadbhutākṛtim // SoKss_11,1.20 //",
  "GK21sokss_pu:25899": "tadrūpaśobhākṛṣṭena cakṣuṣā mānasena ca /",
  "GK21sokss_pu:25900": "na so 'paśyatpravāsaṃ vā virahaṃ svajanena vā // SoKss_11,1.21 //",
  "GK21sokss_pu:25901": "sāpi dṛṣṭyeva nīlābjamālayeva praphullayā /",
  "GK21sokss_pu:25902": "premanikṣiptayā tasya cakāreva svayaṃvaram // SoKss_11,1.22 //",
  "GK21sokss_pu:25903": "tato jayendrasenākhyāṃ tāṃ sa dadhyau yathā tathā /",
  "GK21sokss_pu:25904": "āsatāṃ niśi nāryo 'nyā na nidrāpi jahāra tam // SoKss_11,1.23 //",
  "GK21sokss_pu:25905": "anyedyuḥ potakānītam apivātasamaṃ jave /",
  "GK21sokss_pu:25906": "tadaśvaratnayugalaṃ vāhavidyārahasyavit // SoKss_11,1.24 //",
  "GK21sokss_pu:25907": "svayaṃ ruciradevī yāṃ tāmāruhya kareṇukām /",
  "GK21sokss_pu:25908": "tadvegena jigāyaiva javādhānabalena saḥ // SoKss_11,1.25 //",
  "GK21sokss_pu:25909": "tato ruciradevena vājiratnayuge jite /",
  "GK21sokss_pu:25910": "yāvat sa vatseśasuto viśatyabhyantaraṃ tataḥ // SoKss_11,1.26 //",
  "GK21sokss_pu:25911": "tāvattasya pituḥ pārśvāddūto 'ntikam upāyayau /",
  "GK21sokss_pu:25912": "sa dṛṣṭvā pādayor dūtastaṃ praṇamyābravīdidam // SoKss_11,1.27 //",
  "GK21sokss_pu:25913": "iha prayātaṃ buddhvā tvāṃ parivārātpitā tava /",
  "GK21sokss_pu:25914": "rājā māṃ prāhiṇottvāṃ pratyevamādiśati sma ca // SoKss_11,1.28 //",
  "GK21sokss_pu:25915": "iyaddūramanāvedya yāto 'syudyānataḥ katham /",
  "GK21sokss_pu:25916": "adhṛtirnastadāyāhi muktavyāsaṅgasatvaram // SoKss_11,1.29 //",
  "GK21sokss_pu:25917": "iti śṛṇvan pitur dūtāt priyāprāptiṃ ca cintayan /",
  "GK21sokss_pu:25918": "naravāhanadatto 'bhūt sa dolārūḍhamānasaḥ // SoKss_11,1.30 //",
  "GK21sokss_pu:25919": "tāvatkṣaṇāc ca tatraikaḥ sārthavāho 'tiharṣalaḥ /",
  "GK21sokss_pu:25920": "dūrādeva namannetya yuvarājam uvāca tam // SoKss_11,1.31 //",
  "GK21sokss_pu:25921": "jaya vīra jayāpuṣpakodaṇḍakusumāyudha /",
  "GK21sokss_pu:25922": "bhāvividyādharādhīśa cakravartiñjaya prabho // SoKss_11,1.32 //",
  "GK21sokss_pu:25923": "bālo na kiṃ manohārī vardhamāno na kiṃ dviṣām /",
  "GK21sokss_pu:25924": "vitrāsakārī dṛṣṭo 'si deva tasmādasaṃśayam // SoKss_11,1.33 //",
  "GK21sokss_pu:25925": "acirādacyutaguṇaṃ tvāṃ drakṣyantyeva khecarāḥ /",
  "GK21sokss_pu:25926": "ākrāmantaṃ krameṇa dyāṃ kurvantaṃ balinirjayam // SoKss_11,1.34 //",
  "GK21sokss_pu:25927": "ityādi stutavāṃstena yuvarājena satkṛtaḥ /",
  "GK21sokss_pu:25928": "pṛṣṭaścākathayattasmai svavṛttāntaṃ mahāvaṇik // SoKss_11,1.35 //",
  "GK21sokss_pu:25929": "asti lampeti nagarī pṛthivīmaulimālikā /",
  "GK21sokss_pu:25930": "tasyāṃ kusumasārākhyo vaṇigāḍhyo mahānabhūt // SoKss_11,1.36 //",
  "GK21sokss_pu:25931": "tasya dharmaikavasateḥ śaṃkarārādhanārjitaḥ /",
  "GK21sokss_pu:25932": "eko 'haṃ candrasārākhyaḥ putro vatseśanandana // SoKss_11,1.37 //",
  "GK21sokss_pu:25933": "so 'haṃ mittraiḥ samaṃ jātu devayātrāmavekṣitum /",
  "GK21sokss_pu:25934": "gatastatrāparānāḍhyānadrākṣaṃ dadato 'rthiṣu // SoKss_11,1.38 //",
  "GK21sokss_pu:25935": "tato dhanārjanecchā me pradānaśraddhayodabhūt /",
  "GK21sokss_pu:25936": "asaṃtuṣṭasya bahvyāpi pitrupārjitayā śriyā // SoKss_11,1.39 //",
  "GK21sokss_pu:25937": "tena dvīpāntaraṃ gantum aham ambudhivartmanā /",
  "GK21sokss_pu:25938": "arūḍhavān pravahaṇaṃ nānāratnaprapūritam // SoKss_11,1.40 //",
  "GK21sokss_pu:25939": "daivenevānukūlena vāyunā preritaṃ ca tat /",
  "GK21sokss_pu:25940": "alpair eva dinaiḥ prāpa taṃ dvīpaṃ vahanaṃ mama // SoKss_11,1.41 //",
  "GK21sokss_pu:25941": "tatrāpratītamudriktaratnavyavahṛtiṃ ca mām /",
  "GK21sokss_pu:25942": "buddhvā rājārthalobhena baddhvā kārāgṛhe nyadhāt // SoKss_11,1.42 //",
  "GK21sokss_pu:25943": "tasmin gṛhe duṣkṛtibhiḥ krandadbhiḥ kṣuttṛḍarditaiḥ /",
  "GK21sokss_pu:25944": "pretair iva sthito yāvad ahaṃ nirayasaṃnibhe // SoKss_11,1.43 //",
  "GK21sokss_pu:25945": "tāvadasmatkulābhijñastannivāsī mahāvaṇik /",
  "GK21sokss_pu:25946": "mahīdharākhyo rājānaṃ matkṛte taṃ vyajijñapat // SoKss_11,1.44 //",
  "GK21sokss_pu:25947": "lampānivāsino deva putra eṣa vaṇikpateḥ /",
  "GK21sokss_pu:25948": "nirdoṣasya tadetasya bandhanādyayaśaskaram // SoKss_11,1.45 //",
  "GK21sokss_pu:25949": "ityādi bodhitastena sa māmunmocya bandhanāt /",
  "GK21sokss_pu:25950": "ānāyya cāntikaṃ rājā sādaraṃ samamānayat // SoKss_11,1.46 //",
  "GK21sokss_pu:25951": "tato rājaprasādena tanmittropāśrayeṇa ca /",
  "GK21sokss_pu:25952": "tatrāsaṃ mahataḥ kurvanvyavahārānahaṃ sukhī // SoKss_11,1.47 //",
  "GK21sokss_pu:25953": "ekadātra madhūdyānayātrāyāṃ dṛṣṭavān aham /",
  "GK21sokss_pu:25954": "vaṇijaḥ śikharākhyasya tanayāṃ varakanyakām // SoKss_11,1.48 //",
  "GK21sokss_pu:25955": "tayā kaṃdarpadarpābdhilaharyeva hṛtas tataḥ /",
  "GK21sokss_pu:25956": "gatvaiva tatpitustasmādahaṃ yācitavāṃś ca tām // SoKss_11,1.49 //",
  "GK21sokss_pu:25957": "sa ca kṣaṇaṃ vicintyāntastatpitā mām abhāṣata /",
  "GK21sokss_pu:25958": "sākṣānna yujyate dātumeṣā me 'styatra kāraṇam // SoKss_11,1.50 //",
  "GK21sokss_pu:25959": "tadetāṃ siṃhaladvīpamahaṃ mātāmahāntikam /",
  "GK21sokss_pu:25960": "prahiṇomyupayacchasva gatvaināmarthitāṃ tataḥ // SoKss_11,1.51 //",
  "GK21sokss_pu:25961": "saṃdekṣyāmi tathā tatra yathaitattava setsyati /",
  "GK21sokss_pu:25962": "ity uktvā māṃ sa saṃmānya śikharo vyasṛjadgṛham // SoKss_11,1.52 //",
  "GK21sokss_pu:25963": "anyedyuś ca sa tāṃ kanyām āropya saparicchadām /",
  "GK21sokss_pu:25964": "yānapātre 'bdhimārgeṇa prāhiṇot siṃhalān prati // SoKss_11,1.53 //",
  "GK21sokss_pu:25965": "atha yāvadahaṃ tatra gantumicchāmi sotsukaḥ /",
  "GK21sokss_pu:25966": "tāvadvidyunnipātogrā vārtā tatrodabhūdiyam // SoKss_11,1.54 //",
  "GK21sokss_pu:25967": "śikharasya sutā yena yātā pravahaṇena tat /",
  "GK21sokss_pu:25968": "magnamabdhau na caiko 'pi tata uttīrṇavāniti // SoKss_11,1.55 //",
  "GK21sokss_pu:25969": "tadvārtāvātyayā bhagnadhair yaḥ pravahaṇākulaḥ /",
  "GK21sokss_pu:25970": "ahaṃ sadyo nirālambe nyapataṃ śokasāgare // SoKss_11,1.56 //",
  "GK21sokss_pu:25971": "vṛddhair āśvāsyamānaś ca cittamāśābhir ākṣipasn /",
  "GK21sokss_pu:25972": "akārṣaṃ niścayaṃ jñātuṃ taddvīpagamane matim // SoKss_11,1.57 //",
  "GK21sokss_pu:25973": "aha rājapriyo 'py arthaistaistair upacito 'pi san /",
  "GK21sokss_pu:25974": "āruhyāmbunidhau potaṃ gantumārabdhavānaham // SoKss_11,1.58 //",
  "GK21sokss_pu:25975": "gacchataś ca mahāśabdo muñcandhārāśarāvalīḥ /",
  "GK21sokss_pu:25976": "udatiṣṭhanmamākasmāddhoro vāridataskaraḥ // SoKss_11,1.59 //",
  "GK21sokss_pu:25977": "tadvāyunā viruddhena vidhinaiva balīyasā /",
  "GK21sokss_pu:25978": "utkṣipyotkṣipya ca muhurbhagnaṃ me vahanaṃ tataḥ // SoKss_11,1.60 //",
  "GK21sokss_pu:25979": "magne 'mbudhau parijane dhane ca vidhiyogataḥ /",
  "GK21sokss_pu:25980": "ekaṃ prāpi mahatkāṣṭhaṃ patitena satā mayā // SoKss_11,1.61 //",
  "GK21sokss_pu:25981": "tena prasāriteneva dhātrā sapadi bāhunā /",
  "GK21sokss_pu:25982": "śanair vātavaśād abdhe pulinaṃ prāptavān aham // SoKss_11,1.62 //",
  "GK21sokss_pu:25983": "tatrādhiruhya duḥkhārto nindandaivamaśaṅkitam /",
  "GK21sokss_pu:25984": "svarṇaleśamahaṃ prāpaṃ taṭopāsntacyutasthitam // SoKss_11,1.63 //",
  "GK21sokss_pu:25985": "tadvikrīyātra nikaṭe grāme kṛtvāśanādikam /",
  "GK21sokss_pu:25986": "krītavastrayugo 'tyākṣamabdhivāhaklamaṃ manāk // SoKss_11,1.64 //",
  "GK21sokss_pu:25987": "tato diśamajānāno dayitāvirahī bhraman /",
  "GK21sokss_pu:25988": "dṛṣṭavānasmi sikatāśivaliṅgabhṛtāṃ bhuvam // SoKss_11,1.65 //",
  "GK21sokss_pu:25989": "vicaranmunikanyāyāṃ tasyāṃ cādrākṣamekataḥ /",
  "GK21sokss_pu:25990": "kanyāṃ liṅgārcanavyagrāṃ vanaveṣe 'pi śobhinīm // SoKss_11,1.66 //",
  "GK21sokss_pu:25991": "aho priyā susadṛśī kāpyeṣā saiva kiṃ bhavet /",
  "GK21sokss_pu:25992": "kuto vaitan na tādṛṃśi bhāgadheyāni yanmama // SoKss_11,1.67 //",
  "GK21sokss_pu:25993": "iti māṃ cintayantaṃ sa saiveyamiti dakṣiṇam /",
  "GK21sokss_pu:25994": "locanaṃ vadati smaivaṃ sāhlādaṃ prasphuranmuhuḥ // SoKss_11,1.68 //",
  "GK21sokss_pu:25995": "tanvi prāsādavāsārhā tvamaraṇye 'tra kā vada /",
  "GK21sokss_pu:25996": "iti pṛṣṭā tataḥ sā ca mayā nāha sma kiṃcana // SoKss_11,1.69 //",
  "GK21sokss_pu:25997": "muniśāpabhayenātha latāgulmāntarāśritaḥ /",
  "GK21sokss_pu:25998": "sthitavānasmi tāṃ paśyannavitṛptena cakṣuṣā // SoKss_11,1.70 //",
  "GK21sokss_pu:25999": "kṛtārcanā sā ca muhuḥ sasnehaṃ parivṛtya mām /",
  "GK21sokss_pu:26000": "paśyantī vimṛśantī ca kiṃcitprāyāttataḥ śanaiḥ // SoKss_11,1.71 //",
  "GK21sokss_pu:26001": "gatāyāṃ dṛkpathāttasyāṃ tamondhā paśyato diśaḥ /",
  "GK21sokss_pu:26002": "niśācakrāhvasadṛśī kāpyavasthā mamābhavat // SoKss_11,1.72 //",
  "GK21sokss_pu:26003": "kṣaṇāccāśaṅkitāyātāṃ tejasārkaprabhānibhām /",
  "GK21sokss_pu:26004": "sutāṃ mataṅgasya munerābālyādbrahmacāriṇīm // SoKss_11,1.73 //",
  "GK21sokss_pu:26005": "yamunākhyāṃ tapaḥ kṣāmaśarīrāṃ divyacakṣuṣam /",
  "GK21sokss_pu:26006": "sākṣāddhṛtimivāpaśyamahaṃ kalyāṇadarśanām // SoKss_11,1.74 //",
  "GK21sokss_pu:26007": "sā māmavadadālambya candrasāra dhṛtiṃ śṛṇu /",
  "GK21sokss_pu:26008": "śikharākhyo vaṇigyo 'sāvasti dvīpāntare mahān // SoKss_11,1.75 //",
  "GK21sokss_pu:26009": "sa rūpavatyāṃ jātāyāṃ kanyāyāṃ suhṛdā kila /",
  "GK21sokss_pu:26010": "jinarakṣitasaṃjñena jñānināvādi bhikṣuṇā // SoKss_11,1.76 //",
  "GK21sokss_pu:26011": "svayaṃ tvayā na deyeyaṃ kanyaiṣā hy anyamātṛkā /",
  "GK21sokss_pu:26012": "doṣaḥ syātte svayaṃ dāne vihitaṃ tādṛśaṃ hitam // SoKss_11,1.77 //",
  "GK21sokss_pu:26013": "ity ukto bhikṣuṇā so 'tha tāṃ pradeyāṃ sutāṃ vaṇik /",
  "GK21sokss_pu:26014": "tanmātāmahahastena dātum aicchat tvadarthitām // SoKss_11,1.78 //",
  "GK21sokss_pu:26015": "ataḥ sā siṃhaladvīpaṃ tena mātāmahāntikam /",
  "GK21sokss_pu:26016": "pitrā visṛṣṭā vahane bhagne nyapatadambudhau // SoKss_11,1.79 //",
  "GK21sokss_pu:26017": "āyurbaleva cānīya daiveneva mahormiṇā /",
  "GK21sokss_pu:26018": "velātaṭe samudreṇa nikṣiptā sā vaṇiksutā // SoKss_11,1.80 //",
  "GK21sokss_pu:26019": "tāvat pitā me bhagavānmataṅgamunirambudhau /",
  "GK21sokss_pu:26020": "saśiṣyaḥ snātumāyāto mṛtakalpāṃ dadarśa tām // SoKss_11,1.81 //",
  "GK21sokss_pu:26021": "sa dayāluḥ samāśvāsya tāṃ svamāśramamānayat /",
  "GK21sokss_pu:26022": "yamune tava pālyeyamiti ca nyastavānmayi // SoKss_11,1.82 //",
  "GK21sokss_pu:26023": "velātaṭādiyaṃ prāptā mayeti sa mahāmuniḥ /",
  "GK21sokss_pu:26024": "nāmnā tāmakarodvelāṃ bālāṃ munijanapriyām // SoKss_11,1.83 //",
  "GK21sokss_pu:26025": "tatsnehena ca cittaṃ me 'payasnehakṛpāmayaḥ /",
  "GK21sokss_pu:26026": "brahmacaryanirasto 'pi hā saṃsāro 'dya bādhate // SoKss_11,1.84 //",
  "GK21sokss_pu:26027": "āpāṇigrahaṇāṃ tāṃ ca navayauvanaśobhinīm /",
  "GK21sokss_pu:26028": "dūyate candrasāraitāṃ darśaṃ darśaṃ mano mama // SoKss_11,1.85 //",
  "GK21sokss_pu:26029": "sā ca prāgjanmabhāryā te buddhvā ca tvām ihāgatam /",
  "GK21sokss_pu:26030": "praṇidhānādahaṃ putra saṃprāptaiṣā tavāntikam // SoKss_11,1.86 //",
  "GK21sokss_pu:26031": "tadāgacchopayacchasva velāṃ tāmasmadarpitām /",
  "GK21sokss_pu:26032": "kleśo 'nubhūtaḥ sāphalyaṃ bhajatāṃ yuvayor ayam // SoKss_11,1.87 //",
  "GK21sokss_pu:26033": "ityānandya girānabhravṛṣṭyeva nayati sma sā /",
  "GK21sokss_pu:26034": "yamunā māṃ bhagavatī mataṅgasyāśramaṃ pituḥ // SoKss_11,1.88 //",
  "GK21sokss_pu:26035": "vijñaptaś ca tayā tatra tāṃ mataṅgamuniḥ sa me /",
  "GK21sokss_pu:26036": "dadau velāṃ manorājyasaṃpattim iva rūpiṇīm // SoKss_11,1.89 //",
  "GK21sokss_pu:26037": "tatas tayā samaṃ tatra velayāhaṃ sukhasthitaḥ /",
  "GK21sokss_pu:26038": "ekadā tadyuto 'kārṣaṃ jalakeliṃ sarombhasi // SoKss_11,1.90 //",
  "GK21sokss_pu:26039": "apaśyatā savelenāpyavelaṃ kṣipatā jalam /",
  "GK21sokss_pu:26040": "siktaḥ snānapravṛtto 'tra sa mataṅgamunirmayā // SoKss_11,1.91 //",
  "GK21sokss_pu:26041": "sa tena kupitaḥ śāpaṃ sabhārye mayyapātayat /",
  "GK21sokss_pu:26042": "viyogo bhavitā pāpau daṃpatyoryuvayor iti // SoKss_11,1.92 //",
  "GK21sokss_pu:26043": "tatas tayā dīnagirā velayā pādalagnayā /",
  "GK21sokss_pu:26044": "prārthitaḥ sa munirdhyātvā śāpāntaṃ nau samādiśat // SoKss_11,1.93 //",
  "GK21sokss_pu:26045": "jetā kareṇuvegena yo 'śvaratnayugaṃ balī /",
  "GK21sokss_pu:26046": "naravāhanadattaṃ taṃ bhāvividyādhareśvaram // SoKss_11,1.94 //",
  "GK21sokss_pu:26047": "candrasāra yadā drakṣyasyārādvatseśvarātmajam /",
  "GK21sokss_pu:26048": "saṃgaṃsyase tadā śāpāpraśamādbhāryayānayā // SoKss_11,1.95 //",
  "GK21sokss_pu:26049": "ity uktvā sa mataṅgarṣiḥ kṛtvā snānādikāṃ kriyām /",
  "GK21sokss_pu:26050": "darśanāya harervyomnā śvetadvīpaṃ gato 'bhavat // SoKss_11,1.96 //",
  "GK21sokss_pu:26051": "vidyādhareṇa pādāgrādyaḥ prāpto dhūrjaṭeḥ purā /",
  "GK21sokss_pu:26052": "tasmānmayā ca bālatvādātto yaścūtapādapaḥ // SoKss_11,1.97 //",
  "GK21sokss_pu:26053": "so 'yaṃ sadratnanicito datto vāmadhunā mayā /",
  "GK21sokss_pu:26054": "ity uktvā māṃ sabhāryaṃ sā tatraiva yamunāpyagāt // SoKss_11,1.98 //",
  "GK21sokss_pu:26055": "athāhaṃ prāptadayito nirviṇṇo vanavāsataḥ /",
  "GK21sokss_pu:26056": "viyogabhīterabhavaṃ svaṃ deśaṃ prati sotsukaḥ // SoKss_11,1.99 //",
  "GK21sokss_pu:26057": "tataḥ pravṛttaś cāgantum ahaṃ prāpyām budhes taṭam /",
  "GK21sokss_pu:26058": "labdhe vaṇikpravahaṇe bhāryām āropayaṃ puraḥ // SoKss_11,1.100 //",
  "GK21sokss_pu:26059": "svayaṃ cāroḍhumicchāmi yāvattāvat samīraṇaḥ /",
  "GK21sokss_pu:26060": "muniśāpātsuhṛtpotaṃ taṃ dūramaharanmama // SoKss_11,1.101 //",
  "GK21sokss_pu:26061": "potena hṛtabhāryasya moho 'pi vinipatya me /",
  "GK21sokss_pu:26062": "labdhacchidra ivāhārṣīccetanāṃ vihvalātmanaḥ // SoKss_11,1.102 //",
  "GK21sokss_pu:26063": "tato 'tra tāpasaḥ kaścidāgato vīkṣya mūrcchitam /",
  "GK21sokss_pu:26064": "kṛpayā māṃ samāśvāsya nītavānāśramaṃ śanaiḥ // SoKss_11,1.103 //",
  "GK21sokss_pu:26065": "pṛṣṭvā cātra yathāvṛttaṃ śrutvā śāpavijṛmbhitam /",
  "GK21sokss_pu:26066": "buddhvā ca sāvadhiṃ śāpaṃ dhṛtibandhaṃ vyadhātsa me // SoKss_11,1.104 //",
  "GK21sokss_pu:26067": "tato 'bdhau bhagnavahanottīrṇaṃ prāpya vaṇigvaram /",
  "GK21sokss_pu:26068": "sakhāyaṃ milito 'bhūvamanviṣyaṃstāṃ priyāṃ punaḥ // SoKss_11,1.105 //",
  "GK21sokss_pu:26069": "śāpakṣayāśayā dattahastālambaś ca durgamān /",
  "GK21sokss_pu:26070": "tāṃstānullaṅghayandeśāndivasāṃś ca bahūnaham // SoKss_11,1.106 //",
  "GK21sokss_pu:26071": "kramāc ca vaiśākhapuraṃ saṃprāpyedaṃ śruto mayā /",
  "GK21sokss_pu:26072": "tvaṃ vatseśvarasadvaṃśamukāmaṇirihāgataḥ // SoKss_11,1.107 //",
  "GK21sokss_pu:26073": "dṛṣṭe ca dūrād dhastinyā vijitāśvayuge tvayi /",
  "GK21sokss_pu:26074": "ujjhitaḥ sa mayā śāpabhāro laghvantarātmanā // SoKss_11,1.108 //",
  "GK21sokss_pu:26075": "kṣaṇāc ca saṃmukhāyātāmadrākṣamiha tāṃ priyām /",
  "GK21sokss_pu:26076": "velāṃ vaṇigbhir ānītāṃ tena potena sādhubhiḥ // SoKss_11,1.109 //",
  "GK21sokss_pu:26077": "tatas tayāhaṃ yamunāprattasadratnahastayā /",
  "GK21sokss_pu:26078": "militastvatprasādena tīrṇaśāpamahārṇavaḥ // SoKss_11,1.110 //",
  "GK21sokss_pu:26079": "ataḥ praṇantuṃ tvāmasmi vatsarājasutāgataḥ /",
  "GK21sokss_pu:26080": "nirvṛto yāmi cedānīṃ svadeśaṃ dayitāyutaḥ // SoKss_11,1.111 //",
  "GK21sokss_pu:26081": "iti sa vaṇiji tasminn ātmavṛttāntam uktvā gatavati caritārthe candrasāre praṇamya /",
  "GK21sokss_pu:26082": "abhavad ativinamro vatsarājātmaje 'smin sa kila ruciradevo dṛṣṭamāhātmyahṛṣṭaḥ // SoKss_11,1.112 //",
  "GK21sokss_pu:26083": "prādāc ca tāṃ svabhaginīm upacāravṛttim ālambya yuktimanurāgahṛtāya tasmai /",
  "GK21sokss_pu:26084": "prāgditsitāṃ susadṛśīṃ sa jayendrasenāṃ sadyaḥ kareṇuturagottamayugmayuktām // SoKss_11,1.113 //",
  "GK21sokss_pu:26085": "sa ca tāmādāya vadhūṃ sāśvavaśāṃ ruciradevamāmantrya /",
  "GK21sokss_pu:26086": "naravāhanadattaḥ svāṃ kauśāmbīmāyayau nagarīm // SoKss_11,1.114 //",
  "GK21sokss_pu:26087": "tasyāmāsta ca viharannanditavatseśvarastayā sahitaḥ /",
  "GK21sokss_pu:26088": "anyābhiś ca sa sukhito devībhir madanamañcukādyābhiḥ // SoKss_11,1.115 //",
  "GK21sokss_pu:26089": "iti mahākaviśrīsomadevabhaṭṭaviracite kathāsaritsāgare velālambake prathamas taraṅgaḥ /",
  "GK21sokss_pu:26090": "samāptaś cāyaṃ velālambaka ekādaśaḥ /",
  "GK21sokss_pu:26091": "// śrīḥ //",
  "GK21sokss_pu:26092": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:26093": "śaśāṅkavatī nāma dvādaśo lambakaḥ /",
  "GK21sokss_pu:26094": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:26095": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_12,0.1 //",
  "GK21sokss_pu:26096": "prathamas taraṅgaḥ /",
  "GK21sokss_pu:26097": "avyādvo vighnavidhvaṃsakīrtistambhamivotkṣipan /",
  "GK21sokss_pu:26098": "karaṃ gaṇapatiḥ krīḍālīnabhṛṅgākṣarāvalim // SoKss_12,1.1 //",
  "GK21sokss_pu:26099": "arāgam apirāgāḍhyaracanācaturaṃ param /",
  "GK21sokss_pu:26100": "haraṃ navanavāścaryasargacitrakaraṃ numaḥ // SoKss_12,1.2 //",
  "GK21sokss_pu:26101": "jitaṃ smaraśarair yeṣu pauṣpeṣv api patatsviha /",
  "GK21sokss_pu:26102": "vajrādīny api jāyante kuṇṭhitānyeva tadbhṛtām // SoKss_12,1.3 //",
  "GK21sokss_pu:26103": "evaṃ vatseśvarasutastāṃ tāṃ bhāryāmavāpya saḥ /",
  "GK21sokss_pu:26104": "naravāhanadatto 'tra kauśāmbyāmatha tasthivān // SoKss_12,1.4 //",
  "GK21sokss_pu:26105": "bahubhāryo 'pi tāmādyāṃ daivīṃ madanamañcukām /",
  "GK21sokss_pu:26106": "prāṇebhyo 'py adhikāṃ mene rukmiṇīm iva mādhavaḥ // SoKss_12,1.5 //",
  "GK21sokss_pu:26107": "ekadā ca niśi svapne nabhasāgatya divyayā /",
  "GK21sokss_pu:26108": "kayāpi kanyayātmānaṃ hriyamāṇaṃ dadarśa saḥ // SoKss_12,1.6 //",
  "GK21sokss_pu:26109": "prabuddhaś ca mahāśailasānau sacchāyapādape /",
  "GK21sokss_pu:26110": "apaśyatsthitamātmānaṃ tārkṣyaratnaśilātale // SoKss_12,1.7 //",
  "GK21sokss_pu:26111": "tāṃ ca kanyāṃ svapārśvasthā niśi dyotitakānanām /",
  "GK21sokss_pu:26112": "īkṣate sma smarasyeva viśvasaṃmohanauṣadhim // SoKss_12,1.8 //",
  "GK21sokss_pu:26113": "anayāhamihānīta iti matvā ca vīkṣya ca /",
  "GK21sokss_pu:26114": "lajjāvilambitecchāṃ tāṃ kṛtvā cālīkasuptakam // SoKss_12,1.9 //",
  "GK21sokss_pu:26115": "pralapanniva jijñāsurevaṃ dhūrto 'tha so 'bravīt /",
  "GK21sokss_pu:26116": "kva tvamāliṅga māmehi priye madanamañcuke // SoKss_12,1.10 //",
  "GK21sokss_pu:26117": "tac chrutveva taduddhātāsmṛtvā nirvrīḍayantraṇam /",
  "GK21sokss_pu:26118": "rūpaṃ taddayitāyāḥ sā tasyāḥ kṛtvāliliṅga tam // SoKss_12,1.11 //",
  "GK21sokss_pu:26119": "tataḥ sa netre unmīlya dṛṣṭvā tāṃ svapriyākṛtim /",
  "GK21sokss_pu:26120": "aho vijñānamity uktvā kaṇṭhe jagrāha sasmitaḥ // SoKss_12,1.12 //",
  "GK21sokss_pu:26121": "sātha hitvā trapāṃ rūpaṃ svaṃ pradarśya jagāda tam /",
  "GK21sokss_pu:26122": "āryaputra gṛhāṇemāṃ māmidānīṃ svayaṃvarām // SoKss_12,1.13 //",
  "GK21sokss_pu:26123": "evam uktavatīṃ tāṃ ca pariṇinye sa kanyakām /",
  "GK21sokss_pu:26124": "naravāhanadatto 'tra gāndharvavidhinā tadā // SoKss_12,1.14 //",
  "GK21sokss_pu:26125": "nītvātha tatra tāṃ rātriṃ yathāvatsa tayā saha /",
  "GK21sokss_pu:26126": "prātastāṃ dayitāṃ yuktyā kulajijñāsayābhyadhāt // SoKss_12,1.15 //",
  "GK21sokss_pu:26127": "priye śṛṇu kathāmetāmapūrvāṃ kathayāmi te /",
  "GK21sokss_pu:26128": "brahmasiddhiriti kvāpi munirāsīttapovane // SoKss_12,1.16 //",
  "GK21sokss_pu:26129": "tasyāśramasamīpe ca yogasiddhasya sanmuneḥ /",
  "GK21sokss_pu:26130": "abhūcchṛgālī jaratī guhāyāṃ vihitāspadā // SoKss_12,1.17 //",
  "GK21sokss_pu:26131": "tāṃ durdine nirāhārāṃ bhakṣyārthaṃ jātu nirgatām /",
  "GK21sokss_pu:26132": "vaśāviśleṣasonmādo hantumāgādvanadvipaḥ // SoKss_12,1.18 //",
  "GK21sokss_pu:26133": "taddṛṣṭvā sa munirjñāsnī kṛpālustāṃ śṛgālikām /",
  "GK21sokss_pu:26134": "pareṇa kariṇīṃ cakre 'nugrahāyaitayor dvayoḥ // SoKss_12,1.19 //",
  "GK21sokss_pu:26135": "tataḥ sa hastī tāṃ dṛṣṭvā kareṇuṃ śāntavaikṛtaḥ /",
  "GK21sokss_pu:26136": "anurakto 'bhavattasyāṃ sāpi mṛtyoramucyata // SoKss_12,1.20 //",
  "GK21sokss_pu:26137": "tato bhramaṃstayā sākaṃ sa gajo jātu tatkṛte /",
  "GK21sokss_pu:26138": "prāviśatpadmamānetuṃ śaratpaṅkākulaṃ saraḥ // SoKss_12,1.21 //",
  "GK21sokss_pu:26139": "mamajja tatra paṅkāntarna śaśāka viceṣṭitum /",
  "GK21sokss_pu:26140": "tasthau kuliśanirlūnapakṣo bhraṣṭa ivācalaḥ // SoKss_12,1.22 //",
  "GK21sokss_pu:26141": "dṛṣṭvā tathāvasannaṃ taṃ sā śṛgālīkareṇukā /",
  "GK21sokss_pu:26142": "tadaivānyaṃ samāśritya vāraṇaṃ kvāpy agāttataḥ // SoKss_12,1.23 //",
  "GK21sokss_pu:26143": "tāvac ca pūrvaviśliṣṭā kariṇī tasya sā nijā /",
  "GK21sokss_pu:26144": "anviṣyantī gajasyāgāttaṃ pradeśaṃ vidhervaśāt // SoKss_12,1.24 //",
  "GK21sokss_pu:26145": "sā bhadrajātir dṛṣṭvaiva grastaṃ paṅkena taṃ patim /",
  "GK21sokss_pu:26146": "anusartuṃ saraḥpaṅkaṃ tam eva praviśattadā // SoKss_12,1.25 //",
  "GK21sokss_pu:26147": "tatkāle sa munirbrahmasiddhistenāgataḥ pathā /",
  "GK21sokss_pu:26148": "śiṣyayuktastadālokya babhūva karuṇānvitaḥ // SoKss_12,1.26 //",
  "GK21sokss_pu:26149": "uddhārayām āsa ca tau vaśānāgau mahātapāḥ /",
  "GK21sokss_pu:26150": "śiṣyair varodbhūtabalaiḥ saraḥ paṅkāntarāttataḥ // SoKss_12,1.27 //",
  "GK21sokss_pu:26151": "tatas tasminmunau yāte daṃpatī tau vaśāgajau /",
  "GK21sokss_pu:26152": "mṛtyor viyogāc cottīrṇau yathākāmaṃ vijahratuḥ // SoKss_12,1.28 //",
  "GK21sokss_pu:26153": "evamuttamajanmānastiryañco 'pyāpadi priye /",
  "GK21sokss_pu:26154": "prabhuṃ nojjhanti mittraṃ vā tārayanti tataḥ punaḥ // SoKss_12,1.29 //",
  "GK21sokss_pu:26155": "hīnajātyudbhavā ye tu teṣāṃ spṛśati nāśayam /",
  "GK21sokss_pu:26156": "kadācidapi sattvaṃ vā sneho vā cañcalātmanām // SoKss_12,1.30 //",
  "GK21sokss_pu:26157": "etadvatseśvarasutāc chrutvā sā divyakanyakā /",
  "GK21sokss_pu:26158": "tam uvācaivamevaitatsaṃśayo nātra vidyate // SoKss_12,1.31 //",
  "GK21sokss_pu:26159": "abhiprāyaś ca vijñāto mayaivaṃvādinastava /",
  "GK21sokss_pu:26160": "tadimām apimattastvamāryaputra kathāṃ śṛṇu // SoKss_12,1.32 //",
  "GK21sokss_pu:26161": "śūradattābhidhāno 'bhūt kānyakubje dvijottamaḥ /",
  "GK21sokss_pu:26162": "mahīpater bāhuśakter mānyo grāmaśateśvaraḥ // SoKss_12,1.33 //",
  "GK21sokss_pu:26163": "bhāryā vasumatī nāma tasyāsītpatidevatā /",
  "GK21sokss_pu:26164": "tasyāṃ sa vāmadattākhyaṃ bhavyaṃ putramajījanat // SoKss_12,1.34 //",
  "GK21sokss_pu:26165": "sa vāmadatto nacirātsarvavidyāsu śikṣitaḥ /",
  "GK21sokss_pu:26166": "bhāryāṃ śaśiprabhāṃ nāma pariṇinye pitṛpriyaḥ // SoKss_12,1.35 //",
  "GK21sokss_pu:26167": "kālena pitari svargaṃ bhāryayānugate gate /",
  "GK21sokss_pu:26168": "prāvartata ca gārhasthye sa tayā bhāryayā saha // SoKss_12,1.36 //",
  "GK21sokss_pu:26169": "sā ca tasyābhavadbhāryā svecchācāriṇyajānataḥ /",
  "GK21sokss_pu:26170": "daivāt kutaścit saṃprāptaśākinīsiddhisaṃvarā // SoKss_12,1.37 //",
  "GK21sokss_pu:26171": "ekadā rājasevārthaṃ sthitas tatkaṭake ca saḥ /",
  "GK21sokss_pu:26172": "gṛhādetya pitṛvyena nijena jagade rahaḥ // SoKss_12,1.38 //",
  "GK21sokss_pu:26173": "naṣṭamasmatkulaṃ putra yato bhāryā mayā tava /",
  "GK21sokss_pu:26174": "dṛṣṭā mahiṣapālena tvadīyenaiva saṃgatā // SoKss_12,1.39 //",
  "GK21sokss_pu:26175": "etat pitṛvyād ākarṇya kaṭake taṃ niveśya ca /",
  "GK21sokss_pu:26176": "sa vāmadattaḥ khaḍgaikasakhaḥ svagṛhamāyayau // SoKss_12,1.40 //",
  "GK21sokss_pu:26177": "tatra guptaṃ sthito yāvat puṣpārāme praviśya saḥ /",
  "GK21sokss_pu:26178": "naktamāgātsa tatraiva tāvanmahiṣapālakaḥ // SoKss_12,1.41 //",
  "GK21sokss_pu:26179": "kṣaṇāc ca tam upāgātsā tatropapatimutsukā /",
  "GK21sokss_pu:26180": "tadbhāryā vividhāhārahastā mahiṣapālakam // SoKss_12,1.42 //",
  "GK21sokss_pu:26181": "tato bhuktavatā tena sākaṃ sā śasyanaṃ yayau /",
  "GK21sokss_pu:26182": "taddṛṣṭvā vāmadatto 'sau so 'bhyadhāvadudāyudhaḥ // SoKss_12,1.43 //",
  "GK21sokss_pu:26183": "āḥ pāpau gacchathaḥ kveti vadatas tasya gehinī /",
  "GK21sokss_pu:26184": "sā dṛṣṭvotthāya dhigjālmety uktvā dhūliṃ mukhe nyadhāt // SoKss_12,1.44 //",
  "GK21sokss_pu:26185": "tadā sa mānuṣo 'pyāśu mahiṣaḥ samapadyata /",
  "GK21sokss_pu:26186": "vāmadattaḥ smṛtistvasya tadbhāve na vyalupyata // SoKss_12,1.45 //",
  "GK21sokss_pu:26187": "tato mahiṣamadhye sā nikṣipya laguḍaiḥ śaṭhā /",
  "GK21sokss_pu:26188": "bhāryā mahiṣapālena tāḍayām āsa tena tam // SoKss_12,1.46 //",
  "GK21sokss_pu:26189": "tadaiva taṃ ca kasyāpi vaṇijo mahiṣārthinaḥ /",
  "GK21sokss_pu:26190": "vikrīṇīte sma sā krūrā tiryaktvavivaśīkṛtam // SoKss_12,1.47 //",
  "GK21sokss_pu:26191": "tenāropitabhāro 'tha mahiṣībhāvapīḍitaḥ /",
  "GK21sokss_pu:26192": "sa vāmadatto nīto 'bhūdgrāmaṃ gaṅgāsamīpagam // SoKss_12,1.48 //",
  "GK21sokss_pu:26193": "viśvas tasya gṛhe bhāryā sudurvṛttāpyatarkitā /",
  "GK21sokss_pu:26194": "kakṣāntarapraviṣṭeva bhujagī kasya śarmaṇe // SoKss_12,1.49 //",
  "GK21sokss_pu:26195": "iti taṃ cintayantaṃ ca tatrodvāṣpaṃ suduḥkhitam /",
  "GK21sokss_pu:26196": "bhārakleśāsthiśeṣāṅgamapaśyatkāpi yoginī // SoKss_12,1.50 //",
  "GK21sokss_pu:26197": "sā buddhvā jñānataḥ sarvaṃ tadvṛttāntaṃ kṛpākulā /",
  "GK21sokss_pu:26198": "mantratoyena siktvā taṃ mahiṣatvādamocayat // SoKss_12,1.51 //",
  "GK21sokss_pu:26199": "prāptamānuṣarūpāya saiva nītvā nijaṃ gṛham /",
  "GK21sokss_pu:26200": "tasmai kāntimatīṃ nāma kanyāṃ duhitaraṃ dadau // SoKss_12,1.52 //",
  "GK21sokss_pu:26201": "ebhir āhatya durbhāryāmādyāṃ tāṃ vaḍavāṃ kuru /",
  "GK21sokss_pu:26202": "ity uktvā pradadau cāsmai sarṣapānabhimantritān // SoKss_12,1.53 //",
  "GK21sokss_pu:26203": "tataḥ sa tāṃ kāntimatīṃ bhāryāmādāya nūtanām /",
  "GK21sokss_pu:26204": "svagṛhaṃ vāmadattastadājagāma sasarṣapaḥ // SoKss_12,1.54 //",
  "GK21sokss_pu:26205": "hatvā mahiṣapālaṃ taṃ tatra kṛtvā ca sarṣapaiḥ /",
  "GK21sokss_pu:26206": "vaḍavāmādyabhāryāṃ tāṃ śālābaddhāṃ vyadhatta saḥ // SoKss_12,1.55 //",
  "GK21sokss_pu:26207": "dattvā ca pratyahaṃ tasyai laguḍāhatisaptakam /",
  "GK21sokss_pu:26208": "sa cakre bhojanaṃ baddhapratijño vairaśuddhaye // SoKss_12,1.56 //",
  "GK21sokss_pu:26209": "evaṃ tatra sthitasyāsya kāntimatyā samaṃ punaḥ /",
  "GK21sokss_pu:26210": "bhāryayā vāmadattasya ko 'pyāgādatithirgṛhe // SoKss_12,1.57 //",
  "GK21sokss_pu:26211": "bhoktuṃ tasmin pravṛtte ca so 'bhuktvā niryayau drutam /",
  "GK21sokss_pu:26212": "vāmadattaḥ smṛtādattakubhāryālaguḍāhatiḥ // SoKss_12,1.58 //",
  "GK21sokss_pu:26213": "dattvā ca tasyai vaḍavārūpāyai laguḍāhatīḥ /",
  "GK21sokss_pu:26214": "niyatās tāḥ praviśyātra bubhuje jātanirvṛtiḥ // SoKss_12,1.59 //",
  "GK21sokss_pu:26215": "tato 'tithir vismitaḥ sa taṃ papraccha sakautukaḥ /",
  "GK21sokss_pu:26216": "tyaktāhāraḥ kva yāto 'bhūtsaṃbhrameṇa bhavāniti // SoKss_12,1.60 //",
  "GK21sokss_pu:26217": "tataḥ sa vāmadatto 'tra tasmāyatithaye 'bravīt /",
  "GK21sokss_pu:26218": "tamā mūlātsvavṛttāntamatha so 'pi tam abhyadhāt // SoKss_12,1.61 //",
  "GK21sokss_pu:26219": "durgraheṇa kim etena paśutvaṃ te hṛtaṃ yayā /",
  "GK21sokss_pu:26220": "tām evārādhya svaśvaśrūṃ pakarṣaṃ kaṃcid āhara // SoKss_12,1.62 //",
  "GK21sokss_pu:26221": "ity ukto 'tithinā tena vāmadattas tatheti tat /",
  "GK21sokss_pu:26222": "śraddhāya so 'tithiṃ prātaḥ satkṛtya visasarja tam // SoKss_12,1.63 //",
  "GK21sokss_pu:26223": "athākasmādgṛhāyātāṃ śvaśrūṃ tāṃ siddhayoginīm /",
  "GK21sokss_pu:26224": "anugrahārthī so 'bhyarcya prārthayām āsa yatnataḥ // SoKss_12,1.64 //",
  "GK21sokss_pu:26225": "sātha yogeśvarī tasmai sabhāryāya yathāvidhi /",
  "GK21sokss_pu:26226": "kālasaṃkarṣiṇīṃ vidyāṃ dīkṣāpūrvam upādiśat // SoKss_12,1.65 //",
  "GK21sokss_pu:26227": "tataḥ śrīparvataṃ gatvā sa vidyāṃ tāmasādhayat /",
  "GK21sokss_pu:26228": "sā ca siddhā satī sākṣāttasmai khaḍgottamaṃ dadau // SoKss_12,1.66 //",
  "GK21sokss_pu:26229": "prāptakhaḍgaś ca saṃpannaḥ sa tayā bhāryayā saha /",
  "GK21sokss_pu:26230": "kāntimatyā kṛtī vāmadatto vidyādharottamaḥ // SoKss_12,1.67 //",
  "GK21sokss_pu:26231": "tato rajatakūṭākhye śṛṅge malayabhūbhṛtaḥ /",
  "GK21sokss_pu:26232": "kṛtaṃ puravaraṃ tena nijasiddhiprabhāvataḥ // SoKss_12,1.68 //",
  "GK21sokss_pu:26233": "tato vidyādharendrasya tatra kālena kanyakā /",
  "GK21sokss_pu:26234": "tasyāṃ patnyāṃ samutpannā nāmnā lalitalocanā // SoKss_12,1.69 //",
  "GK21sokss_pu:26235": "jātamātraiva yā vidyādharasaccakravartinaḥ /",
  "GK21sokss_pu:26236": "bhāryā bhavitrī nirdiṣṭā gaganodbhūtayā girā // SoKss_12,1.70 //",
  "GK21sokss_pu:26237": "tāmāryaputra māṃ viddhi viditārthāṃ svavidyayā /",
  "GK21sokss_pu:26238": "anuraktāṃ tavānetrīmasminsve malayācale // SoKss_12,1.71 //",
  "GK21sokss_pu:26239": "ityākhyātakulāṃ tāṃ buddhvā vidyādharīṃ sa bahu mene /",
  "GK21sokss_pu:26240": "naravāhanadatto 'tha prītamanā lalitalocanāṃ bhāryām // SoKss_12,1.72 //",
  "GK21sokss_pu:26241": "āsta ca tatra tayā saha saṃprati taṃ cāsya vatsarājādyāḥ /",
  "GK21sokss_pu:26242": "ratnaprabhādividyāvibhavādvṛttāntam adhijagmuḥ // SoKss_12,1.73 //",
  "GK21sokss_pu:26243": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake prathamas taraṅgaḥ /",
  "GK21sokss_pu:26244": "dvitīyas taraṅgaḥ /",
  "GK21sokss_pu:26245": "tatastāṃ nūtanāṃ prāpya bhāryāṃ lalitalocanām /",
  "GK21sokss_pu:26246": "naravāhanadattaḥ sa tasminmalayaparvate // SoKss_12,2.1 //",
  "GK21sokss_pu:26247": "madhupravṛttisubhage vijahāra tayā saha /",
  "GK21sokss_pu:26248": "teṣu teṣu vanānteṣu puṣpitadrumaśobhiṣu // SoKss_12,2.2 //",
  "GK21sokss_pu:26249": "ekasmiṃś ca vane krīḍākusumāvacayakramāt /",
  "GK21sokss_pu:26250": "tasyāṃ priyāyāṃ gahane gatāyāṃ dṛṣṭigocarāt // SoKss_12,2.3 //",
  "GK21sokss_pu:26251": "saṃcaransa dadarśaikaṃ mahadacchajalaṃ saraḥ /",
  "GK21sokss_pu:26252": "satārakamivākāśaṃ puṣpaistīratarucyutaiḥ // SoKss_12,2.4 //",
  "GK21sokss_pu:26253": "puṣpāṇy uccinvatī yāvan na samabhyeti sā priyā /",
  "GK21sokss_pu:26254": "tāvat snātvā sarasy asmin kṣaṇam āse sarastaṭe // SoKss_12,2.5 //",
  "GK21sokss_pu:26255": "iti saṃcintya sa snātvā kṛtadevārcano 'tra ca /",
  "GK21sokss_pu:26256": "sacandanatarucchāyam adhyāste sma śilātalam // SoKss_12,2.6 //",
  "GK21sokss_pu:26257": "tatrastho rājahaṃsīnāṃ dṛṣṭvā tatsadṛśīṃ gatim /",
  "GK21sokss_pu:26258": "śrutvā tannibhamālāpaṃ pikīnāṃ cūtavalliṣu // SoKss_12,2.7 //",
  "GK21sokss_pu:26259": "vilokya hariṇīnāṃ ca tannetrābhe vilocane /",
  "GK21sokss_pu:26260": "dūrasthāṃ tāṃ sa sasmāra priyāṃ madanamañcukām // SoKss_12,2.8 //",
  "GK21sokss_pu:26261": "smṛtvaivodbhūtakāmāgnisaṃtaptaś ca mumūrccha saḥ /",
  "GK21sokss_pu:26262": "tatkṣaṇaṃ cāyayau snātuṃ tatraiko punipuṃgavaḥ // SoKss_12,2.9 //",
  "GK21sokss_pu:26263": "sa piśaṅgajaṭo nāma tadavasthamavekṣya tam /",
  "GK21sokss_pu:26264": "asiñcatsvapriyāsparśatulyaiścandanavāribhiḥ // SoKss_12,2.10 //",
  "GK21sokss_pu:26265": "tataḥ prabuddhaṃ praṇataṃ divyadṛṣṭiḥ sa taṃ muniḥ /",
  "GK21sokss_pu:26266": "uvāca putra prāpnoṣi yatheṣṭaṃ dhair yamāpnuhi // SoKss_12,2.11 //",
  "GK21sokss_pu:26267": "tena hi prāpyate sasrvaṃ tathā caitya madāśramam /",
  "GK21sokss_pu:26268": "kathāṃ mṛgāṅkadattīyāṃ mattaḥ śṛṇu na cecchrutā // SoKss_12,2.12 //",
  "GK21sokss_pu:26269": "ity uktvā sa muniḥ snātvā nināya nijamāśramam /",
  "GK21sokss_pu:26270": "naravāhanadattaṃ taṃ cakre ca tvarayāhnikam // SoKss_12,2.13 //",
  "GK21sokss_pu:26271": "kṛtvātithyaṃ phalais tasya tatra bhuktaphalaḥ svayam /",
  "GK21sokss_pu:26272": "sa piṅgalajaṭo vaktuṃ kathāṃ tasmai pracakrame // SoKss_12,2.14 //",
  "GK21sokss_pu:26273": "astyayodhyeti nagarī bhuvanastrayaviśrutā /",
  "GK21sokss_pu:26274": "tasyāmamaradattākhyaḥ pūrvamāsīnmahīpatiḥ // SoKss_12,2.15 //",
  "GK21sokss_pu:26275": "tasya nityānuraktaikā pradīptataratejasaḥ /",
  "GK21sokss_pu:26276": "bhāryā vahneriva svāhā babhūva surataprabhā // SoKss_12,2.16 //",
  "GK21sokss_pu:26277": "tasyāṃ mṛgāṅkadattākhyaḥ sutastasyodapadyata /",
  "GK21sokss_pu:26278": "svakodaṇḍa ivābhūdyaḥ koṭiprāptaguṇānataḥ // SoKss_12,2.17 //",
  "GK21sokss_pu:26279": "tasyābhavaṃś ca sacivā rājasūnornijā daśa /",
  "GK21sokss_pu:26280": "pracaṇḍaśaktiḥ sa sthūlabāhurvikramakesarī // SoKss_12,2.18 //",
  "GK21sokss_pu:26281": "dṛḍhamuṣṭir meghabalas tathā bhīmaparākramaḥ /",
  "GK21sokss_pu:26282": "tadvad vimalabuddhiś ca vyāghrasenaguṇākarau // SoKss_12,2.19 //",
  "GK21sokss_pu:26283": "vicitrakathasaṃjñaś ca daśamas te ca satkulāḥ /",
  "GK21sokss_pu:26284": "sarve yuvānaḥ śūrāś ca prājñāḥ prabhuhitaiṣiṇaḥ // SoKss_12,2.20 //",
  "GK21sokss_pu:26285": "taiḥ samaṃ sa sukhaṃ tiṣṭhanrājaputraḥ pitur gṛhe /",
  "GK21sokss_pu:26286": "mṛgāṅkadattaḥ sadṛśīṃ na bhāryāṃ tāvadāptavān // SoKss_12,2.21 //",
  "GK21sokss_pu:26287": "ekadā ca rahasyeko mantrī bhīmaparākramaḥ /",
  "GK21sokss_pu:26288": "tamāha śrūyatāṃ deva rātrau vṛttaṃ mamādya yat // SoKss_12,2.22 //",
  "GK21sokss_pu:26289": "ahaṃ prāsādasupto 'dya prabuddho 'śaṅkitaṃ niśi /",
  "GK21sokss_pu:26290": "vajrogranakharaṃ siṃham apaśyam abhidhāvitam // SoKss_12,2.23 //",
  "GK21sokss_pu:26291": "utthite churikāhas te mayi so 'tha palāyitum /",
  "GK21sokss_pu:26292": "siṃhaḥ prāvartatāhaṃ ca tam evānvapataṃ javāt // SoKss_12,2.24 //",
  "GK21sokss_pu:26293": "sa ca gatvā nadīpāraṃ prasārya rasanāṃ mayi /",
  "GK21sokss_pu:26294": "āsīdahaṃ ca tāmasya dīrghāṃ churikayācchidam // SoKss_12,2.25 //",
  "GK21sokss_pu:26295": "tayaiva setupṛthvyā ca yāvattīrṇo 'smi tāṃ nadīm /",
  "GK21sokss_pu:26296": "tāvat sa siṃhaḥ sumahānsaṃpanno vikṛtaḥ pumān // SoKss_12,2.26 //",
  "GK21sokss_pu:26297": "ko bhavāniti pṛṣṭaś ca mayā sa puruṣo 'bravīt /",
  "GK21sokss_pu:26298": "vetālo 'haṃ tvayā vīra sattvenāsmi ca toṣitaḥ // SoKss_12,2.27 //",
  "GK21sokss_pu:26299": "tac chrutvāhaṃ tamaprākṣaṃ yadyevaṃ tattvayocyatām /",
  "GK21sokss_pu:26300": "bhāryā mṛgāṅkadattasya kā bhaviṣyati me prabhoḥ // SoKss_12,2.28 //",
  "GK21sokss_pu:26301": "etanmadvacanaṃ śrutvā sa vetālo 'bravīttadā /",
  "GK21sokss_pu:26302": "asyujjayinyāṃ nṛpatiḥ karmasena iti śrutaḥ // SoKss_12,2.29 //",
  "GK21sokss_pu:26303": "tasyāsti tanayā rājño lāvaṇyanyakkṛtāpsarāḥ /",
  "GK21sokss_pu:26304": "nidhānabhūmiḥ saundaryasargasyeva prajāpateḥ // SoKss_12,2.30 //",
  "GK21sokss_pu:26305": "sā śaśāṅkavatī nāma bhāryā tasya bhaviṣyati /",
  "GK21sokss_pu:26306": "tvatprabhustadavāptyā ca pṛthvīrājyaṃ kariṣyati // SoKss_12,2.31 //",
  "GK21sokss_pu:26307": "ity uktvā sa tiro 'bhūnme vetālo 'haṃ tathaiva ca /",
  "GK21sokss_pu:26308": "āgato gṛhamityetanniśi vṛttaṃ mama prabho // SoKss_12,2.32 //",
  "GK21sokss_pu:26309": "etanmṛgāṅkadatto 'sau śrutvā bhīmaparākramāt /",
  "GK21sokss_pu:26310": "āhūya śrāvayām āsa sarvāṃstānnijamantriṇaḥ // SoKss_12,2.33 //",
  "GK21sokss_pu:26311": "jagāda caitāñ śṛṇuta svapne dṛṣṭaṃ mayā ca yat /",
  "GK21sokss_pu:26312": "jāne mahāṭavīṃ kāṃcit praviṣṭā nikhilā vayam // SoKss_12,2.34 //",
  "GK21sokss_pu:26313": "tatrādhvatṛṣitāḥ kṛcchrātprāpya toyaṃ pipāsavaḥ /",
  "GK21sokss_pu:26314": "ruddhāḥ smaḥ sāyudhaiḥ puṃbhistata utthāya pañcabhiḥ // SoKss_12,2.35 //",
  "GK21sokss_pu:26315": "tān hatvā punar icchāmaḥ pātuṃ yāvat tṛṣāturāḥ /",
  "GK21sokss_pu:26316": "tāvan na tatra puṃsas tān apaśyāma na tajjalam // SoKss_12,2.36 //",
  "GK21sokss_pu:26317": "tataḥ kṛcchrāṃ daśāṃ prāptāścandrojjvalamaśaṅkitam /",
  "GK21sokss_pu:26318": "vṛṣabhārūḍhamāyāntamaikṣāmahi maheśvaram // SoKss_12,2.37 //",
  "GK21sokss_pu:26319": "so 'smāsu praṇateṣv akṣṇo dakṣiṇādaśruṇaḥ kaṇam /",
  "GK21sokss_pu:26320": "bhūmāv apātayatso 'tra samudraḥ samapadyata // SoKss_12,2.38 //",
  "GK21sokss_pu:26321": "tasmānmuktāvalīṃ prāptāṃ śubhāṃ baddhvā mayā gale /",
  "GK21sokss_pu:26322": "pīto raktānuliptena nṛkapālena so 'mbudhiḥ // SoKss_12,2.39 //",
  "GK21sokss_pu:26323": "tatkṣaṇaṃ ca prabuddho 'smi prayātā ca vibhāvarī /",
  "GK21sokss_pu:26324": "evaṃ mṛgāṅkadattena svapnāścarye nivedite // SoKss_12,2.40 //",
  "GK21sokss_pu:26325": "mantrī vimalabuddhistaṃ nandatsvanyeṣv abhāṣata /",
  "GK21sokss_pu:26326": "tvaṃ deva dhanyo yasyaivaṃ vihitānugraho haraḥ // SoKss_12,2.41 //",
  "GK21sokss_pu:26327": "svapne muktāvalīṃ labdhvā yatpītaś ca tvayāmbudhiḥ /",
  "GK21sokss_pu:26328": "tacchaśāṅkavatīṃ prāpya bhoktāsi pṛthivīṃ dhruvam // SoKss_12,2.42 //",
  "GK21sokss_pu:26329": "anyan manāk tu kleśāyety ukte vimalabuddhinā /",
  "GK21sokss_pu:26330": "tato mṛgāṅkadattas tān uvāca sacivān punaḥ // SoKss_12,2.43 //",
  "GK21sokss_pu:26331": "yathā phalaṃ me svapnasya yathā bhīmaparākramaḥ /",
  "GK21sokss_pu:26332": "śrutavāniha vetālāt tathā yady api bhāvi tat // SoKss_12,2.44 //",
  "GK21sokss_pu:26333": "tathāpi karmasenasya baladurgābhimāninaḥ /",
  "GK21sokss_pu:26334": "prajñābalānmayā prāpyā sā śaśāṅkavatī sutā // SoKss_12,2.45 //",
  "GK21sokss_pu:26335": "prajñābalaṃ ca sarveṣu mukhyaṃ kāryeṣu sādhanam /",
  "GK21sokss_pu:26336": "tathā ca śṛṇutātraitāṃ kathāṃ vaḥ kathayāmy aham // SoKss_12,2.46 //",
  "GK21sokss_pu:26337": "bhadrabāhurabhūnnāmnā magadheṣu mahīpatiḥ /",
  "GK21sokss_pu:26338": "tasyāsīnmantraguptākhyo mantrī buddhimatāṃ varaḥ // SoKss_12,2.47 //",
  "GK21sokss_pu:26339": "sa rājā taṃ nijāmātyaṃ kadācitsvair am abravīt /",
  "GK21sokss_pu:26340": "anaṅgalīleti sutā rājño vārāṇasīpateḥ // SoKss_12,2.48 //",
  "GK21sokss_pu:26341": "asti yā dharmagopasya jagattritayasundarī /",
  "GK21sokss_pu:26342": "tāmārthito 'pi dveṣānme na sa rājā prayacchati // SoKss_12,2.49 //",
  "GK21sokss_pu:26343": "dantino bhadradantasya prabhāvātsa ca durjayaḥ /",
  "GK21sokss_pu:26344": "notsahe jīvituṃ cāhaṃ tayā tatsutayā vinā // SoKss_12,2.50 //",
  "GK21sokss_pu:26345": "tad atra nāstyupāyo me sakhe kiṃ kāryamucyatām /",
  "GK21sokss_pu:26346": "iti tenodite rājñā sa mantrī nijagāda tam // SoKss_12,2.51 //",
  "GK21sokss_pu:26347": "kiṃ deva vikramādeva siddhirasti na buddhitaḥ /",
  "GK21sokss_pu:26348": "tadalaṃ cintayāhaṃ te svabuddhyā sādhayāmyadaḥ // SoKss_12,2.52 //",
  "GK21sokss_pu:26349": "ity uktvā nṛpamanyedyuḥ pañcasaptānugānvitaḥ /",
  "GK21sokss_pu:26350": "mahāvratikaveṣaḥ sanmantrī vārāṇasīṃ yayau // SoKss_12,2.53 //",
  "GK21sokss_pu:26351": "tatra taṃ śiṣyaveṣāste siddho 'yamiti sarvataḥ /",
  "GK21sokss_pu:26352": "svānugāḥ khyāpayāmāsurbhaktiprahvamilajjanam // SoKss_12,2.54 //",
  "GK21sokss_pu:26353": "ekadā ca niśi bhrāmyan kāryayuktyupalabdhaye /",
  "GK21sokss_pu:26354": "sānugaḥ sa dadarśātra dūrād gṛhavinirgatām // SoKss_12,2.55 //",
  "GK21sokss_pu:26355": "gṛhiṇīṃ hastipālasya śaṅkātvaritagāminīm /",
  "GK21sokss_pu:26356": "nīyamānāṃ tricaturaiḥ puruṣaiḥ kvāpi sāyudhaiḥ // SoKss_12,2.56 //",
  "GK21sokss_pu:26357": "dhruvaṃ vyutthāya yāteyaṃ tatpaśyāmaḥ kva gacchati /",
  "GK21sokss_pu:26358": "iti saṃcintya sa svair aṃ sānugo 'nusasāra tām // SoKss_12,2.57 //",
  "GK21sokss_pu:26359": "gatvā praviṣṭā sā yatra tac ca gehaṃ vidūrataḥ /",
  "GK21sokss_pu:26360": "dṛṣṭvā nivāsasthānaṃ svam ājagāma tadaiva saḥ // SoKss_12,2.58 //",
  "GK21sokss_pu:26361": "prātaś ca hastipālasya hṛtārthā tāṃ gatāṃ priyām /",
  "GK21sokss_pu:26362": "cinvānasyāntikaṃ yuktyā prāhiṇodbhramato 'nugān // SoKss_12,2.59 //",
  "GK21sokss_pu:26363": "te taṃ dṛṣṭvā tadaprāptiduḥkhajagdhaviṣaṃ tadā /",
  "GK21sokss_pu:26364": "nivāritaviṣaṃ cakruḥ kṛpayeva svavidyayā // SoKss_12,2.60 //",
  "GK21sokss_pu:26365": "āgacchāsmadguroḥ pārśvaṃ jñānī sarvaṃ hi vetti saḥ /",
  "GK21sokss_pu:26366": "ity uktvā ca tamāninyurnikaṭaṃ tasya mantriṇaḥ // SoKss_12,2.61 //",
  "GK21sokss_pu:26367": "sa ca hastipako dṛṣṭvā pādayoś ca praṇamya tam /",
  "GK21sokss_pu:26368": "bhāryāpravṛttiṃ papraccha vratākalpopaśobhitam // SoKss_12,2.62 //",
  "GK21sokss_pu:26369": "so 'pi mantrī mṛṣā dhyātvā sābhijñānaṃ śaśaṃsa tat /",
  "GK21sokss_pu:26370": "sthānaṃ tasmai parair nītā puruṣair yatra sā niśi // SoKss_12,2.63 //",
  "GK21sokss_pu:26371": "tataḥ praṇamya taṃ gatvā samaṃ nagararakṣibhiḥ /",
  "GK21sokss_pu:26372": "sa hastipālakaḥ prāpya sthānaṃ tatparyaveṣṭayat // SoKss_12,2.64 //",
  "GK21sokss_pu:26373": "abadhītpuruṣāṃstāṃś ca pāpāndārāpahāriṇaḥ /",
  "GK21sokss_pu:26374": "prāpa sābharaṇāṃ tāṃ ca sadhanāṃ nijayoṣitām // SoKss_12,2.65 //",
  "GK21sokss_pu:26375": "dvitīye 'hni sa ca prātaretya natvā kṛtasthitiḥ /",
  "GK21sokss_pu:26376": "cakāra vyājasiddhasya tasyāhāranimantraṇam // SoKss_12,2.66 //",
  "GK21sokss_pu:26377": "gṛhapraveśān icchoś ca naktabhojitvavādinaḥ /",
  "GK21sokss_pu:26378": "pradoṣe hastiśālāyāṃ tasyāhāramakalpayat // SoKss_12,2.67 //",
  "GK21sokss_pu:26379": "so 'pi mantrabalātsarvaṃ vaṃśanāḍīniveśitam /",
  "GK21sokss_pu:26380": "guptaṃ gṛhītvā gatvātra mantrī bhuṅkte sma sānugaḥ // SoKss_12,2.68 //",
  "GK21sokss_pu:26381": "tato gate hastipāle supteṣv anyeṣu tatra saḥ /",
  "GK21sokss_pu:26382": "hastino bhadradantasya vaṃśanāḍyā niveśya tam // SoKss_12,2.69 //",
  "GK21sokss_pu:26383": "karṇe suptasya bhujagaṃ rātriṃ nītvaiva tatra tām /",
  "GK21sokss_pu:26384": "yayau svadeśaṃ magadhān hastī tena vyapādi ca // SoKss_12,2.70 //",
  "GK21sokss_pu:26385": "hatvā taṃ dharmagopasya gajaṃ darpamivāgate /",
  "GK21sokss_pu:26386": "tasminmantrivare rājā bhadrabāhurnananda saḥ // SoKss_12,2.71 //",
  "GK21sokss_pu:26387": "tato vārāṇasīṃ tasmai dharmagopāya yācitum /",
  "GK21sokss_pu:26388": "anaṅgalīlāṃ kanyāṃ tāṃ dūtaṃ ca visasarja saḥ // SoKss_12,2.72 //",
  "GK21sokss_pu:26389": "so 'pi tāṃ pradadau tasmai tadgajābhāvadurbalaḥ /",
  "GK21sokss_pu:26390": "bhajanti vaitasīṃ vṛttiṃ rājānaḥ kālavedinaḥ // SoKss_12,2.73 //",
  "GK21sokss_pu:26391": "tadevaṃ prajñayā tasya mantraguptasya mantriṇaḥ /",
  "GK21sokss_pu:26392": "anaṅgalīlāṃ saṃprāpa bhadrabāhuḥ sa bhūpatiḥ // SoKss_12,2.74 //",
  "GK21sokss_pu:26393": "tasmānmayāpi buddhyā sā bhāryā prāpyeti vādinam /",
  "GK21sokss_pu:26394": "mṛgāṅkadattaṃ sacivastaṃ vicitrakatho 'bravīt // SoKss_12,2.75 //",
  "GK21sokss_pu:26395": "sarvaṃ setsyati te hārāt svapnadṛṣṭād anugrahāt /",
  "GK21sokss_pu:26396": "amogho devatānāṃ ca prasādaḥ kiṃ na sādhayet // SoKss_12,2.76 //",
  "GK21sokss_pu:26397": "tathā ca śṛṇutātraikāṃ varṇyamānāṃ mayā kathām /",
  "GK21sokss_pu:26398": "āsīttakṣaśilāpūryāṃ bhadrākṣo nāma bhūpatiḥ // SoKss_12,2.77 //",
  "GK21sokss_pu:26399": "sa putrakāmaḥ padmānāṃ śatenāṣṭabhir eva ca /",
  "GK21sokss_pu:26400": "sitānāṃ pūjayām āsa khaḍge lakṣmīṃ dine dine // SoKss_12,2.78 //",
  "GK21sokss_pu:26401": "ekadārcayatas tasya rājño maunamamuñcataḥ /",
  "GK21sokss_pu:26402": "ūnamekamabhūtpadmaṃ daivādgaṇayato dhiyā // SoKss_12,2.79 //",
  "GK21sokss_pu:26403": "sa hṛtpadmaṃ vipāṭya svaṃ dadau devyai tataś ca sā /",
  "GK21sokss_pu:26404": "tuṣṭā tasmai dadau sārvabhaumaputrapradaṃ varam // SoKss_12,2.80 //",
  "GK21sokss_pu:26405": "kṛtvā cākṣatadehaṃ taṃ nṛpaṃ prāyādadarśanam /",
  "GK21sokss_pu:26406": "atha tasya suto rājño mahādevyāmajāyata // SoKss_12,2.81 //",
  "GK21sokss_pu:26407": "hṛtpuṣkaraprasādena jāsto 'yamiti taṃ ca saḥ /",
  "GK21sokss_pu:26408": "puṣkarākṣaṃ nṛpaścakre nāmnā putraṃ sulakṣaṇam // SoKss_12,2.82 //",
  "GK21sokss_pu:26409": "kramāc ca yauvanaprāptaṃ tanayaṃ taṃ guṇānvitam /",
  "GK21sokss_pu:26410": "rājye 'bhiṣicya bhadrākṣaḥ sa rājā śiśriye vanam // SoKss_12,2.83 //",
  "GK21sokss_pu:26411": "puṣkarākṣo 'pi saṃprāpya rājyaṃ pratidinaṃ haram /",
  "GK21sokss_pu:26412": "pūjayannekadābhyarcya bhāryāṃ tasmādayācata // SoKss_12,2.84 //",
  "GK21sokss_pu:26413": "sarvaṃ saṃpatsyate putra yathābhilaṣitaṃ tava /",
  "GK21sokss_pu:26414": "iti śuśrāva sa giraṃ gaganādudgatāṃ tadā // SoKss_12,2.85 //",
  "GK21sokss_pu:26415": "tataḥ prahṛṣṭo jātāsthaḥ sa tiṣṭhañjātucinnṛpaḥ /",
  "GK21sokss_pu:26416": "ākheṭakavinodāya jagāma mṛgakānanam // SoKss_12,2.86 //",
  "GK21sokss_pu:26417": "tatra saṃbhogasaṃsaktabhujaṃgamithunāśane /",
  "GK21sokss_pu:26418": "pravṛttaṃ karabhaṃ dṛṣṭvā śokākrānto nyapātayat // SoKss_12,2.87 //",
  "GK21sokss_pu:26419": "sa nipātitamātraḥ sanmuktvā tāṃ karabhastanum /",
  "GK21sokss_pu:26420": "bhūtvā vidyādharaḥ prītaḥ puṣkarākṣaṃ tam abravīt // SoKss_12,2.88 //",
  "GK21sokss_pu:26421": "bhavān kṛtopakāro me tatte yad vacmi tac chṛṇu /",
  "GK21sokss_pu:26422": "raṅkumālīti nāmnāsti rājan vidyādharottamaḥ // SoKss_12,2.89 //",
  "GK21sokss_pu:26423": "taṃ rūpalubdhā taruṇaṃ vavre dṛṣṭvānurāgiṇī /",
  "GK21sokss_pu:26424": "svayaṃ tārāvalī nāma vidyādharavarātmajā // SoKss_12,2.90 //",
  "GK21sokss_pu:26425": "tasyāḥ pitā ca svecchātastayoḥ kṛtavivāhayoḥ /",
  "GK21sokss_pu:26426": "kopādapātayacchāpaṃ kaṃcitkālaṃ viyogadam // SoKss_12,2.91 //",
  "GK21sokss_pu:26427": "tatastārāvalīraṅkumālinau tau vijahratuḥ /",
  "GK21sokss_pu:26428": "daṃpatī prasaratprītī tāsu tāsu svabhūmiṣu // SoKss_12,2.92 //",
  "GK21sokss_pu:26429": "kadācittena śāpena mitho dṛṣṭipathāccyutau /",
  "GK21sokss_pu:26430": "anyonyaviprayuktau tau jātau kvāpi vanāntare // SoKss_12,2.93 //",
  "GK21sokss_pu:26431": "tatastārāvalī sā tamanviṣyantī patiṃ kramāt /",
  "GK21sokss_pu:26432": "paścimābdheragātpāre vanaṃ siddharṣisevitam // SoKss_12,2.94 //",
  "GK21sokss_pu:26433": "tatra sāpaśyadutphullamekaṃ jambumahātarum /",
  "GK21sokss_pu:26434": "āśvāsayantaṃ prītyeva madhurair bhramarāravaiḥ // SoKss_12,2.95 //",
  "GK21sokss_pu:26435": "upāviśac ca viśrāntyai bhṛṅgīrūpaṃ vidhāya sā /",
  "GK21sokss_pu:26436": "vṛkṣe tasminn athaikasmin kusume madhupāyinī // SoKss_12,2.96 //",
  "GK21sokss_pu:26437": "kṣaṇāddaivāttamatraiva prāptaṃ dṛṣṭvā cirātpatim /",
  "GK21sokss_pu:26438": "harṣacyutena vīryeṇa siktaṃ puṣpaṃ tayāśu tat // SoKss_12,2.97 //",
  "GK21sokss_pu:26439": "tyaktvā bhṛṅgīvapurgatvā saṃgatābhūc ca tena sā /",
  "GK21sokss_pu:26440": "jyotsneva śaśinā bhartrā cinvatā raṅkumālinā // SoKss_12,2.98 //",
  "GK21sokss_pu:26441": "tatastena samaṃ tasyāṃ gatāyāṃ svaniketanam /",
  "GK21sokss_pu:26442": "tadvīryasiktā tatrābhūjjambupuṣpāttataḥ phalam // SoKss_12,2.99 //",
  "GK21sokss_pu:26443": "tasya cāntaḥ phalasyātra kālayogena kanyakā /",
  "GK21sokss_pu:26444": "samabhūnnahi divyānāṃ vīryaṃ bhajati moghatām // SoKss_12,2.100 //",
  "GK21sokss_pu:26445": "kadācitphalamūlārthaṃ vijitāśvābhidho muniḥ /",
  "GK21sokss_pu:26446": "tatrāgādapatattac ca pakvaṃ jambutaroḥ phalam // SoKss_12,2.101 //",
  "GK21sokss_pu:26447": "tasmātpatitabhagnāc ca divyā nirgatya kanyakā /",
  "GK21sokss_pu:26448": "avandata munes tasya caraṇau vinayānatā // SoKss_12,2.102 //",
  "GK21sokss_pu:26449": "sa divyadṛṣṭir dṛṣṭvā tāṃ buddhvā tattvaṃ savismayaḥ /",
  "GK21sokss_pu:26450": "nītvāśramaṃ svaṃ vinayavatīṃ nāmnākaronmuniḥ // SoKss_12,2.103 //",
  "GK21sokss_pu:26451": "tatra kālena sā vṛddhiṃ prāptā tasyāśrame muneḥ /",
  "GK21sokss_pu:26452": "dṛṣṭā vinayavatyeṣā nabhasā gacchatā mayā // SoKss_12,2.104 //",
  "GK21sokss_pu:26453": "tato 'haṃ rūpagarveṇa madanena ca mohitaḥ /",
  "GK21sokss_pu:26454": "upetya tāmanicchantīṃ haṭhāddhartuṃ pravṛttavān // SoKss_12,2.105 //",
  "GK21sokss_pu:26455": "tatkṣaṇaṃ sa muniḥ kruddhaḥ krandantyā śrāvitastayā /",
  "GK21sokss_pu:26456": "vijitāsurupāgatya śāpaṃ mahyamadānnṛpa // SoKss_12,2.106 //",
  "GK21sokss_pu:26457": "rūpagarvita sarvāṅganinditaḥ karabho bhava /",
  "GK21sokss_pu:26458": "puṣkarākṣānnṛpātprāpte vadhe śāpādvimokṣyase // SoKss_12,2.107 //",
  "GK21sokss_pu:26459": "bhartā vinayavatyāś ca sa evāsyā bhaviṣyati /",
  "GK21sokss_pu:26460": "ityahaṃ muninā śapto jāto 'syāṃ karabho bhuvi // SoKss_12,2.108 //",
  "GK21sokss_pu:26461": "jātaś ca so 'dya śāpāntastvattastatpaścimāmbudheḥ /",
  "GK21sokss_pu:26462": "pārasthaṃ tadvanaṃ gaccha nāmnā surabhimārutam // SoKss_12,2.109 //",
  "GK21sokss_pu:26463": "bhāryāmāpnuhi tāṃ divyāṃ rūpadarpaharāṃ śriyaḥ /",
  "GK21sokss_pu:26464": "ity uktvā puṣkarākṣaṃ sa divaṃ vidyādharo yayau // SoKss_12,2.110 //",
  "GK21sokss_pu:26465": "puṣkarākṣo 'pi gatvā svāṃ purīṃ vinyasya mantriṣu /",
  "GK21sokss_pu:26466": "rājyaṃ rātrau tataḥ prāyādeko 'śvamadhiruhya saḥ // SoKss_12,2.111 //",
  "GK21sokss_pu:26467": "gacchan kramāc ca saṃprāpya paścimābdhes taṭaṃ punaḥ /",
  "GK21sokss_pu:26468": "kathaṃ tareyam ambhodhim iti tatra vyacintayat // SoKss_12,2.112 //",
  "GK21sokss_pu:26469": "tato dadarśa tatraikaṃ sa śūnyaṃ caṇḍikāgṛham /",
  "GK21sokss_pu:26470": "praviśya ca tataḥ snātvā devīṃ tāṃ praṇanāma ca // SoKss_12,2.113 //",
  "GK21sokss_pu:26471": "kenāpi nihitāṃ tatra vīṇāmādāya sādaraḥ /",
  "GK21sokss_pu:26472": "upavīṇayati smaitāṃ devīmatra svagītakaiḥ // SoKss_12,2.114 //",
  "GK21sokss_pu:26473": "upavīṇitatuṣṭā ca suptaṃ tatraiva sā niśi /",
  "GK21sokss_pu:26474": "bhūtagrāmeṇa taṃ svena pāramabdheranāyayat // SoKss_12,2.115 //",
  "GK21sokss_pu:26475": "tataḥ prātaḥ prabuddho 'bdhestīre rājā dadarśa saḥ /",
  "GK21sokss_pu:26476": "vanāntaḥsthitamātmānaṃ na tasmiṃścaṇḍikāgṛhe // SoKss_12,2.116 //",
  "GK21sokss_pu:26477": "utthāya vismitaścātra bhramannāśramamaikṣata /",
  "GK21sokss_pu:26478": "praṇamantamivātithyātphalabhārānatair drumaiḥ // SoKss_12,2.117 //",
  "GK21sokss_pu:26479": "kurvāṇaṃ svāgatam iva kvaṇitena patatriṇām /",
  "GK21sokss_pu:26480": "praviśya tatra cāpaśyatsthitaṃ śiṣyair vṛtaṃ munim // SoKss_12,2.118 //",
  "GK21sokss_pu:26481": "upetya ca vavande tamṛṣiṃ rājā sa pādayoḥ /",
  "GK21sokss_pu:26482": "so 'pyenaṃ vihitātithyo jñānavānmunirabravīt // SoKss_12,2.119 //",
  "GK21sokss_pu:26483": "puṣkarākṣa yadarthaṃ tvamāgataḥ sā kṣaṇaṃ gatā /",
  "GK21sokss_pu:26484": "idhmādihetor vinayavatī tattiṣṭha saṃprati // SoKss_12,2.120 //",
  "GK21sokss_pu:26485": "upayacchasva tāṃ pūrvabhāryāmadyaiva bhūpate /",
  "GK21sokss_pu:26486": "ity ukto muninā so 'pi puṣkarākṣo vyacintayat // SoKss_12,2.121 //",
  "GK21sokss_pu:26487": "diṣṭyā muniḥ sa evāyaṃ vijitāsustadeva ca /",
  "GK21sokss_pu:26488": "vanametaddhruvaṃ devyā tārito 'haṃ mahārṇavamf // SoKss_12,2.122 //",
  "GK21sokss_pu:26489": "citraṃ ca pūrvabhāryaiṣā mamoktā munināmunā /",
  "GK21sokss_pu:26490": "ityālocyaiva hṛṣṭastaṃ sa papraccha muniṃ nṛpaḥ // SoKss_12,2.123 //",
  "GK21sokss_pu:26491": "bhagavan pūrvabhāryaiṣā kathaṃ me kathyatām iti /",
  "GK21sokss_pu:26492": "tato jagāda sa muniḥ śrūyatāṃ yadi kautukam // SoKss_12,2.124 //",
  "GK21sokss_pu:26493": "babhūva dharmasenākhyas tāmraliptyāṃ purā vaṇik /",
  "GK21sokss_pu:26494": "vidyullekheti nāmnā ca bhāryā tasyābhavacchubhā // SoKss_12,2.125 //",
  "GK21sokss_pu:26495": "sa daivānmuṣitaścauraiḥ śastraiścābhyāhato vaṇik /",
  "GK21sokss_pu:26496": "mumūrṣurniragādvahniṃ praveṣṭuṃ bhāryayā saha // SoKss_12,2.126 //",
  "GK21sokss_pu:26497": "apaśyatāmakasmāc ca tāvubhāvapi daṃpatī /",
  "GK21sokss_pu:26498": "ākāśenāgataṃ haṃsamithunaṃ rucirākṛti // SoKss_12,2.127 //",
  "GK21sokss_pu:26499": "tatas tadgatacittau tau praviśya dahanaṃ mṛtau /",
  "GK21sokss_pu:26500": "rājahaṃsau samutpannau punarbhāryāpatī ubhau // SoKss_12,2.128 //",
  "GK21sokss_pu:26501": "kadācittau ca varṣāsu rātrau kharjūrapādape /",
  "GK21sokss_pu:26502": "nīḍasthitau tamunmūlya taruṃ vātyā vyayūyujat // SoKss_12,2.129 //",
  "GK21sokss_pu:26503": "prātaḥ sa haṃsas tāṃ haṃsīṃ cinvañ śānte prabhañjane /",
  "GK21sokss_pu:26504": "saraḥsv atha diganteṣu na kutaścid avāptavān // SoKss_12,2.130 //",
  "GK21sokss_pu:26505": "tatas tatkālasaṃsevyaṃ haṃsānāṃ mānasaṃ saraḥ /",
  "GK21sokss_pu:26506": "smarārtaḥ sa yayau haṃsyā janitāśo 'nyayā pathi // SoKss_12,2.131 //",
  "GK21sokss_pu:26507": "tatra tāṃ prāpya haṃsīṃ svāṃ nītvā ca jaladāgamam /",
  "GK21sokss_pu:26508": "giriśṛṅgaṃ jagāmaikaṃ vihartuṃ sa tayā saha // SoKss_12,2.132 //",
  "GK21sokss_pu:26509": "tatra tasya hatāṃ haṃsīṃ mṛtām ādāya vīkṣya ca /",
  "GK21sokss_pu:26510": "dūrān mārgāgatān kāṃścit puruṣān sāyudhān bahūn // SoKss_12,2.133 //",
  "GK21sokss_pu:26511": "lubdhakas tāṃ hatāṃ haṃsīṃ mṛtām ādāya vīkṣya ca /",
  "GK21sokss_pu:26512": "dūrān mārgāgatān kāṃścit puruṣān sāyudhān bahūn // SoKss_12,2.134 //",
  "GK21sokss_pu:26513": "drutaṃ churikayā chinnaistāmācchādya tṛṇair bhuvi /",
  "GK21sokss_pu:26514": "haṃsīṃ nyadhādvilokyaitāṃ hareyurjātvamī iti // SoKss_12,2.135 //",
  "GK21sokss_pu:26515": "gateṣu teṣu puruṣeṣūpagamya jighṛkṣataḥ /",
  "GK21sokss_pu:26516": "lubdhakasyoddhṛtatṛṇā haṃsī sā tasya paśyataḥ // SoKss_12,2.136 //",
  "GK21sokss_pu:26517": "tattṛṇāntarnikṛttāyā mṛtasaṃjīvanauṣadheḥ /",
  "GK21sokss_pu:26518": "rasena jīvitaṃ prāpya khamutpatya tato yayau // SoKss_12,2.137 //",
  "GK21sokss_pu:26519": "tāvat sa haṃsas tadbhartā gatvaikasminsarastaṭe /",
  "GK21sokss_pu:26520": "mūḍho 'patad dhaṃsayūthe paśyaṃstām eva tanmanāḥ // SoKss_12,2.138 //",
  "GK21sokss_pu:26521": "tatkṣaṇaṃ dhīvaraḥ ko'pi kṣiptvā jālaṃ nibadhya tān /",
  "GK21sokss_pu:26522": "haṃsānsarvānupāvikṣadāhārārthaṃ kila kṣaṇāt // SoKss_12,2.139 //",
  "GK21sokss_pu:26523": "tāvac cāgatya tatraiva sā haṃsī cinvatī patim /",
  "GK21sokss_pu:26524": "dadarśa jālabaddhaṃ taṃ diśaścārtā vyalokayat // SoKss_12,2.140 //",
  "GK21sokss_pu:26525": "tataḥ snātuṃ pravṛttena kenāpyatra sarastaṭe /",
  "GK21sokss_pu:26526": "puṃsā vastropari nyastāmapaśyadratnakaṇṭhikām // SoKss_12,2.141 //",
  "GK21sokss_pu:26527": "gatvā cāpaśyatas tasya tāṃ gṛhītvaiva kaṇṭhikām /",
  "GK21sokss_pu:26528": "dāśāya darśayantī sā tasmai vyomnā śanair yayau // SoKss_12,2.142 //",
  "GK21sokss_pu:26529": "dāśo 'pi so 'nvadhāvat tāṃ dṛṣṭvā cañcvāttakaṇṭhikām /",
  "GK21sokss_pu:26530": "haṃsīṃ gṛhītalaguḍaḥ pakṣijālaṃ vihāya tat // SoKss_12,2.143 //",
  "GK21sokss_pu:26531": "haṃsī ca gatvā śailāgre dūre tāṃ kaṇṭhikāṃ nyadhāt /",
  "GK21sokss_pu:26532": "dhīvaro 'pi sa tallobhāttatrāroḍhuṃ pracakrame // SoKss_12,2.144 //",
  "GK21sokss_pu:26533": "tad dṛṣṭvā sā drutaṃ gatvā haṃsī patyuḥ samīpage /",
  "GK21sokss_pu:26534": "baddhasya vṛkṣe saṃsuptaṃ kapiṃ cañcvākṣṇy atāḍayat // SoKss_12,2.145 //",
  "GK21sokss_pu:26535": "sa kapistāḍitastrastaḥ patitvoparyapāṭayat /",
  "GK21sokss_pu:26536": "jālaṃ tattena nirjagmurhaṃsāḥ sarve 'pi te tataḥ // SoKss_12,2.146 //",
  "GK21sokss_pu:26537": "atha tau saṃgatāvuktasvavṛttāntau parasparam /",
  "GK21sokss_pu:26538": "haṃsau bhāryāpatī hṛṣṭau yathākāmaṃ vijahratuḥ // SoKss_12,2.147 //",
  "GK21sokss_pu:26539": "dāśaṃ taṃ cāgataṃ prāptakaṇṭhikaṃ pakṣilobhataḥ /",
  "GK21sokss_pu:26540": "lebhe 'tra sa pumāṃś cinvan hṛtā sā yasya kaṇṭhikā // SoKss_12,2.148 //",
  "GK21sokss_pu:26541": "sa bhītisūcitasyāsya hastātsaṃprāpya kaṇṭhikām /",
  "GK21sokss_pu:26542": "dāśasya dakṣiṇaṃ pāṇiṃ pumāṃśchurikayācchinat // SoKss_12,2.149 //",
  "GK21sokss_pu:26543": "tau cāpi jātu haṃsau dvau chattīkṛtyaikamambujam /",
  "GK21sokss_pu:26544": "madhyāhnakāle sarasaḥ protthāya vyomni ceratuḥ // SoKss_12,2.150 //",
  "GK21sokss_pu:26545": "kṣaṇāc ca nadyāḥ kasyāścitkhagau tau tīramāpatuḥ /",
  "GK21sokss_pu:26546": "muninādhyāsitaṃ kenāpyarcāvyagreṇa dhūrjaṭeḥ // SoKss_12,2.151 //",
  "GK21sokss_pu:26547": "tatra vyādhena kenāpi yāntau tau saha daṃpatī /",
  "GK21sokss_pu:26548": "hatāvekena yugapacchareṇa bhuvi petatuḥ // SoKss_12,2.152 //",
  "GK21sokss_pu:26549": "ātapatrāmbujaṃ tac ca tadīyamapatattadā /",
  "GK21sokss_pu:26550": "munerarcayatas tasya śivaliṅgasya mūrdhani // SoKss_12,2.153 //",
  "GK21sokss_pu:26551": "tato vyādhaḥ sa dṛṣṭvā tau haṃsaṃ svīkṛtya haṃsikām /",
  "GK21sokss_pu:26552": "tāṃ dadau munaye tasmai so 'pyānarca śivaṃ tayā // SoKss_12,2.154 //",
  "GK21sokss_pu:26553": "talliṅgamūrdhni sras tasya tasyābjasya prabhāvataḥ /",
  "GK21sokss_pu:26554": "sa puṣkarākṣa haṃsastvaṃ jāto rājanvaye 'dhunā // SoKss_12,2.155 //",
  "GK21sokss_pu:26555": "haṃsī ca saiṣā vinayavatī vidyādharānvaye /",
  "GK21sokss_pu:26556": "jātā viśeṣato hy asyā māṃsair abhyarcito haraḥ // SoKss_12,2.156 //",
  "GK21sokss_pu:26557": "itthaṃ te pūrvabhāryāsāv ity ukto vijitāsunā /",
  "GK21sokss_pu:26558": "muninā puṣkarākṣaḥ sa rājā taṃ punar abravīt // SoKss_12,2.157 //",
  "GK21sokss_pu:26559": "katham agnipraveśasya tasyāghaughavighātinaḥ /",
  "GK21sokss_pu:26560": "pakṣiyonāv abhūj janma bhagavan phalam āvayoḥ // SoKss_12,2.158 //",
  "GK21sokss_pu:26561": "ity uktavantaṃ rājānaṃ taṃ sa pratyabravīnmuniḥ /",
  "GK21sokss_pu:26562": "yadbhāvitātmā mriyate jantūstadrūpamaśnute // SoKss_12,2.159 //",
  "GK21sokss_pu:26563": "tathā hyujjayinīpuryāṃ naiṣṭhikī brahmacāriṇī /",
  "GK21sokss_pu:26564": "lāvaṇyamañjarī nāma kumārī brāhmaṇī purā // SoKss_12,2.160 //",
  "GK21sokss_pu:26565": "yuvānaṃ brāhmaṇaṃ dṛṣṭvā kamalodayasaṃjñakam /",
  "GK21sokss_pu:26566": "sahasā tadgatasvāntā dahyamānā smarāgninā // SoKss_12,2.161 //",
  "GK21sokss_pu:26567": "amuñcantī svaniyamaṃ tadbhogadhyānabhāvitā /",
  "GK21sokss_pu:26568": "gatvā gandhavatītīraṃ tīrthe tatyāja jīvitam // SoKss_12,2.162 //",
  "GK21sokss_pu:26569": "tayā bhāvanayā kiṃ na jātābhūdbhogasaṃginī /",
  "GK21sokss_pu:26570": "nagaryāmekalavyāyāṃ veśyā rūpavatīti sā // SoKss_12,2.163 //",
  "GK21sokss_pu:26571": "tīrthavrataprabhāvāc ca saiva jātismarā satī /",
  "GK21sokss_pu:26572": "prasaṅgāccoḍakarṇāya jāpakāya dvijanmane // SoKss_12,2.164 //",
  "GK21sokss_pu:26573": "svapūrvajanmavṛttāntarahasyaṃ tadavarṇayat /",
  "GK21sokss_pu:26574": "japakarmaikacittatve kurvāṇasyānuśāsanam // SoKss_12,2.165 //",
  "GK21sokss_pu:26575": "ante ca śuddhasaṃkalpā yayau veśyāpi sadgatim /",
  "GK21sokss_pu:26576": "tadrājanyo 'tra yaccittastanmayatvam upaiti saḥ // SoKss_12,2.166 //",
  "GK21sokss_pu:26577": "evam uktvā sa rājānaṃ snānāya visasarja tam /",
  "GK21sokss_pu:26578": "munirmadhyāhnasavanaṃ svayaṃ ca niravartayat // SoKss_12,2.167 //",
  "GK21sokss_pu:26579": "rājā sa puṣkarākṣo 'pi gato vananadītaṭam /",
  "GK21sokss_pu:26580": "tāṃ dadarśātra vinayavatīṃ puṣpāṇi cinvatīm // SoKss_12,2.168 //",
  "GK21sokss_pu:26581": "bhāsamānāṃ svavapuṣā prabhām iva vivasvataḥ /",
  "GK21sokss_pu:26582": "adṛṣṭapūrvaṃ gahanaṃ praviṣṭāṃ kautukādvanam // SoKss_12,2.169 //",
  "GK21sokss_pu:26583": "keyaṃ syāditi yāvac ca sa cintayati sotsukaḥ /",
  "GK21sokss_pu:26584": "tāvatkathāṃ niṣaṇṇā sā visrabdhāmavadatsakhīm // SoKss_12,2.170 //",
  "GK21sokss_pu:26585": "sakhi vidyādharo yo māṃ hartumaicchatpurā sa me /",
  "GK21sokss_pu:26586": "āgatya śāpamukto 'dya bhartṛprāptimihoktavān // SoKss_12,2.171 //",
  "GK21sokss_pu:26587": "tac chrutvā pratyavocattāṃ sā sakhī munikanyakām /",
  "GK21sokss_pu:26588": "astyetanmayi śṛṇvatyāṃ muñjakeśo 'dya hi prage // SoKss_12,2.172 //",
  "GK21sokss_pu:26589": "itthamukto nijaḥ śiṣyo muninā vijitāsunā /",
  "GK21sokss_pu:26590": "gaccha tārāvalīraṅkumālināvānaya drutam // SoKss_12,2.173 //",
  "GK21sokss_pu:26591": "kāmaṃ vinayavatyā hi vatseha duhitustayoḥ /",
  "GK21sokss_pu:26592": "rājñaś ca puṣkarākṣasya vivāho 'dya bhaviṣyati // SoKss_12,2.174 //",
  "GK21sokss_pu:26593": "ity ukto guruṇā muñjakeśo yātas tatheti saḥ /",
  "GK21sokss_pu:26594": "ata ehyāśramapadaṃ gacchāvaḥ sakhi saṃprati // SoKss_12,2.175 //",
  "GK21sokss_pu:26595": "evaṃ tayokte vinayavatī sātha tato yayau /",
  "GK21sokss_pu:26596": "puṣkarākṣaś ca śuśrāva sa taddūrādalakṣitaḥ // SoKss_12,2.176 //",
  "GK21sokss_pu:26597": "jvalatkāmāgnisaṃtāpādiva nadyāṃ nimajjya ca /",
  "GK21sokss_pu:26598": "jagāma vijitāsostamāśramaṃ sa punarnṛpaḥ // SoKss_12,2.177 //",
  "GK21sokss_pu:26599": "tatra tārāvalīr aṅkumālinau tau samāgatau /",
  "GK21sokss_pu:26600": "ānarcatustaṃ praṇataṃ parivavruś ca tāpasāḥ // SoKss_12,2.178 //",
  "GK21sokss_pu:26601": "tato vedyāṃ svatejobhir bhāsitāyāṃ maharṣiṇā /",
  "GK21sokss_pu:26602": "dvitīyeneva mūrtena vahninā vijitāsunā // SoKss_12,2.179 //",
  "GK21sokss_pu:26603": "tasmai sa rājñe vinayavatīṃ tāṃ pratyapādayat /",
  "GK21sokss_pu:26604": "raṅkumālī dadau cāsmai rathaṃ divyaṃ nabhaścaram // SoKss_12,2.180 //",
  "GK21sokss_pu:26605": "catuḥ samudrāṃ pṛthivīṃ praśādhi samametayā /",
  "GK21sokss_pu:26606": "ityetasmai varaṃ cādādvijitāsurmahāmuniḥ // SoKss_12,2.181 //",
  "GK21sokss_pu:26607": "athaiṣa tadanujñayā navavadhūm upādāya tāṃ nṛpo gaganagāminaṃ tamadhiruhya divyaṃ ratham /",
  "GK21sokss_pu:26608": "vilaṅghya ca payonidhiṃ sapadi puṣkarākṣastato jagāma nagarīṃ nijāṃ prakṛtinetracandrodayaḥ // SoKss_12,2.182 //",
  "GK21sokss_pu:26609": "tatra ca jitvā pṛthivīṃ rathaprabhāvādavāptasāmrājyaḥ /",
  "GK21sokss_pu:26610": "āste sma vinayavatyā sahito bhogāṃścirāya bhuñjānaḥ // SoKss_12,2.183 //",
  "GK21sokss_pu:26611": "itthaṃ suduṣkaram apisvarasena kāryaṃ siddhyatyanugrahavatīṣviha devatāsu /",
  "GK21sokss_pu:26612": "tatsvapnadṛṣṭagirijādayitaprasādāt setsyaty abhīṣṭam acireṇa tavāpi deva // SoKss_12,2.184 //",
  "GK21sokss_pu:26613": "etāṃ niśamya sa vicitrakathāmamātyād autsukyavānadhigamāya śaśāṅkavatyāḥ /",
  "GK21sokss_pu:26614": "rājātmajaḥ svasacivaiḥ samamujjayinyāṃ buddhiṃ babandha gamanāya mṛgāṅkadattaḥ // SoKss_12,2.185 //",
  "GK21sokss_pu:26615": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake dvitīyas taraṅgaḥ /",
  "GK21sokss_pu:26616": "tṛtīyas taraṅgaḥ /",
  "GK21sokss_pu:26617": "evaṃ mṛgāṅkadatto 'tra karmasenanṛpātmajām /",
  "GK21sokss_pu:26618": "tāṃ śaśāṅkavatīṃ prāptukāmo vetālavarṇitām // SoKss_12,3.1 //",
  "GK21sokss_pu:26619": "gantumujjayinīṃ guptaṃ svanagaryā nivirgamam /",
  "GK21sokss_pu:26620": "mahāvratikaveṣeṇa so 'mantrayata mantribhiḥ // SoKss_12,3.2 //",
  "GK21sokss_pu:26621": "ādideśa ca khaṭvāṅgakapālādisamāhṛtau /",
  "GK21sokss_pu:26622": "sa rājaputraḥ sacivaṃ svair aṃ bhīmaparākramam // SoKss_12,3.3 //",
  "GK21sokss_pu:26623": "tena tac cāhṛtaṃ svasmin gṛhe cārādabudhyata /",
  "GK21sokss_pu:26624": "mṛgāṅkadattasya pitur mantrī mukhyo 'tra bhūpateḥ // SoKss_12,3.4 //",
  "GK21sokss_pu:26625": "tatkālaṃ cātra so 'kasmāt saṃcaran harmyapṛṣṭhataḥ /",
  "GK21sokss_pu:26626": "mṛgāṅkadattas tāmbūlaniṣṭhīvanarasaṃ jahau // SoKss_12,3.5 //",
  "GK21sokss_pu:26627": "sa ca tasyāpatanmūrdhni daivāttatpitṛmantriṇaḥ /",
  "GK21sokss_pu:26628": "adṛṣṭasya kilādhastāttena mārgeṇa gacchataḥ // SoKss_12,3.6 //",
  "GK21sokss_pu:26629": "buddhvā mṛgāṅkadattena muktaṃ niṣṭhīvanaṃ sa tat /",
  "GK21sokss_pu:26630": "mantrī paribhavakrodhaṃ kṛtasnāno hṛdi nyadhāt // SoKss_12,3.7 //",
  "GK21sokss_pu:26631": "athātrāmaradattasya rājño daivādviṣūcikā /",
  "GK21sokss_pu:26632": "mṛgāṅkadattajanakasyānyedyurudapadyata // SoKss_12,3.8 //",
  "GK21sokss_pu:26633": "tataḥ so 'vasaraṃ labdhvā mantrī taṃ vijane nṛpam /",
  "GK21sokss_pu:26634": "sahasod bhūtarogārtamavadadyācitābhayaḥ // SoKss_12,3.9 //",
  "GK21sokss_pu:26635": "abhicāraḥ prabho bhīmaparākramagṛhe tava /",
  "GK21sokss_pu:26636": "mṛgāṅkadattenārabdhaḥ kartuṃ tenāsi pīḍitaḥ // SoKss_12,3.10 //",
  "GK21sokss_pu:26637": "mayā cāramukhājjñātaṃ pratyakṣaṃ tac ca dṛśyate /",
  "GK21sokss_pu:26638": "tannirākuru deśāttaṃ dehādvyādhimivātmajam // SoKss_12,3.11 //",
  "GK21sokss_pu:26639": "tac chrutvā sa samudbhrāntaḥ prāhiṇottadavekṣaṇe /",
  "GK21sokss_pu:26640": "nijaṃ senāpatiṃ bhīmaparākramagṛhaṃ nṛpaḥ // SoKss_12,3.12 //",
  "GK21sokss_pu:26641": "sa ca keśakalāpādi labdhvā senāpatis tataḥ /",
  "GK21sokss_pu:26642": "ānīya tatkṣaṇaṃ tasmai rājñe sākṣādadarśayat // SoKss_12,3.13 //",
  "GK21sokss_pu:26643": "rājyalubdhaḥ sa putro me drohī nirvāsyatāmitaḥ /",
  "GK21sokss_pu:26644": "nagaryāḥ sahito 'mātyaistvayādyaivāvilambitam // SoKss_12,3.14 //",
  "GK21sokss_pu:26645": "ityādiśatsa taṃ kruddho rājā senāpatiṃ tataḥ /",
  "GK21sokss_pu:26646": "āśvasto vetti kusṛtiṃ prabhuḥ ko hi svamantriṇām // SoKss_12,3.15 //",
  "GK21sokss_pu:26647": "so 'tha senāpatirgatvā rājādeśaṃ nivedya tam /",
  "GK21sokss_pu:26648": "mṛgāṅkadattaṃ sāmātyaṃ nagaryā nirakālayat // SoKss_12,3.16 //",
  "GK21sokss_pu:26649": "so 'py apekṣitasaṃpattirhṛṣṭo 'rcitavināyakaḥ /",
  "GK21sokss_pu:26650": "mṛgāṅkadatto manasā praṇamya pitarau tataḥ // SoKss_12,3.17 //",
  "GK21sokss_pu:26651": "ayodhyāto vinirgatya dūraṃ tānsahayāyinaḥ /",
  "GK21sokss_pu:26652": "pracaṇḍaśaktipramukhānuvāca daśa mantriṇaḥ // SoKss_12,3.18 //",
  "GK21sokss_pu:26653": "śaktirakṣitanāmāsti kirātādhipatirmahān /",
  "GK21sokss_pu:26654": "sabrahmacārī vidyāsu sa ca bālasuhṛnmama // SoKss_12,3.19 //",
  "GK21sokss_pu:26655": "yuddhabandīkṛtena prāksa hi pitrātmamuktaye /",
  "GK21sokss_pu:26656": "niyamāya pratinidhistātasyeha samarpyata // SoKss_12,3.20 //",
  "GK21sokss_pu:26657": "mṛte pitari codbhūtagotrajaḥ svabalena saḥ /",
  "GK21sokss_pu:26658": "madvijñaptena tātena pitrye rājye 'dhiropitaḥ // SoKss_12,3.21 //",
  "GK21sokss_pu:26659": "tattasya nikaṭaṃ tāvadgacchāmaḥ suhṛdas tataḥ /",
  "GK21sokss_pu:26660": "krameṇojjayinīṃ yāmastāṃ śaśāṅkavatīṃ prati // SoKss_12,3.22 //",
  "GK21sokss_pu:26661": "ity uktavāṃs tathety uktavadbhistaiḥ sacivaiḥ saha /",
  "GK21sokss_pu:26662": "prayayau sa tataḥ prāpa sāyaṃ caikāṃ mahāṭavīm // SoKss_12,3.23 //",
  "GK21sokss_pu:26663": "tasyāṃ nirvṛkṣatoyāyāṃ kṛcchrādekamavāpa saḥ /",
  "GK21sokss_pu:26664": "tīropāntaprarūḍhaikaśuṣkapādapakaṃ saraḥ // SoKss_12,3.24 //",
  "GK21sokss_pu:26665": "tasminsāṃdhyamanuṣṭhāya vidhiṃ pītvā jalāni saḥ /",
  "GK21sokss_pu:26666": "śrāntaḥ suṣvāpa sāmātyas tasya śuṣkataroradhaḥ // SoKss_12,3.25 //",
  "GK21sokss_pu:26667": "rātrau ca candraśubhrāyāṃ prabuddhaḥ sa dadarśa tam /",
  "GK21sokss_pu:26668": "śuṣkavṛkṣaṃ dalaiḥ puṣpaiḥ phalaiścāpūritaṃ kramāt // SoKss_12,3.26 //",
  "GK21sokss_pu:26669": "pakvāni ca phalānyasya patantyālokya tatkṣaṇam /",
  "GK21sokss_pu:26670": "prabodhya darśayām āsa sacivebhyas tadadbhutam // SoKss_12,3.27 //",
  "GK21sokss_pu:26671": "tatas tair vismayāviṣṭaiḥ kṣudhitaiḥ saha tāni saḥ /",
  "GK21sokss_pu:26672": "phalāni tasya susvādurasāni bubhuje taroḥ // SoKss_12,3.28 //",
  "GK21sokss_pu:26673": "bhuktavatsu ca teṣv atra paśyatsvevākhileṣu saḥ /",
  "GK21sokss_pu:26674": "śuṣkavṛkṣaḥ kṣaṇādviprakumāraḥ samapadyata // SoKss_12,3.29 //",
  "GK21sokss_pu:26675": "pṛṣṭho mṛgāṅkadattena vismitenātha so 'bravīt /",
  "GK21sokss_pu:26676": "damadhir nāma ko 'pyāsīdayodhyāyāṃ dvijottamaḥ // SoKss_12,3.30 //",
  "GK21sokss_pu:26677": "tasyāhaṃ śrutadhir nāma putraḥ sa ca mayā saha /",
  "GK21sokss_pu:26678": "durbhikṣe mṛtajāniḥ san bhraman prāpad imāṃ bhuvam // SoKss_12,3.31 //",
  "GK21sokss_pu:26679": "iha kenāpi dattāni prāpya pañca phalāni saḥ /",
  "GK21sokss_pu:26680": "kṣutkṣāmas trīṇi me prādāddve cāsthāpayad ātmane // SoKss_12,3.32 //",
  "GK21sokss_pu:26681": "tataḥ snātuṃ saras toyaṃ gate tasmin phalāny aham /",
  "GK21sokss_pu:26682": "tānīha bhuktvā niḥśeṣāṇy akārṣaṃ vyājasuptakam // SoKss_12,3.33 //",
  "GK21sokss_pu:26683": "so 'tha snātvāgato buddhvā chadmataḥ kāṣṭhavatsthitam /",
  "GK21sokss_pu:26684": "māṃ śaptavān bhavehaiva śuṣkavṛkṣaḥ sarastaṭe // SoKss_12,3.34 //",
  "GK21sokss_pu:26685": "rātrau ca te puṣpaphalaṃ candravatyāṃ bhaviṣyati /",
  "GK21sokss_pu:26686": "tarpayitvātithīñjātu phalaiḥ śāpādvimokṣase // SoKss_12,3.35 //",
  "GK21sokss_pu:26687": "iti pitrābhiśapto 'haṃ sadyaḥ śuṣkadrumo 'bhavam /",
  "GK21sokss_pu:26688": "yuṣmadbhuktaphalaścādya cirānmukto 'smi śāpataḥ // SoKss_12,3.36 //",
  "GK21sokss_pu:26689": "ity uktanijavṛttāntaṃ pṛcchantaṃ śrutadhiṃ tataḥ /",
  "GK21sokss_pu:26690": "mṛgāṅkadatto 'pi sa taṃ svavṛttāntamabodhayat // SoKss_12,3.37 //",
  "GK21sokss_pu:26691": "tataḥ so 'bāndhavo nītāvadhīti śrutadhirdvijaḥ /",
  "GK21sokss_pu:26692": "mṛgāṅkadattādvṛtavānvaraṃ tadanuyāyitām // SoKss_12,3.38 //",
  "GK21sokss_pu:26693": "tato nītvā niśāṃ prātastena śrutadhinā saha /",
  "GK21sokss_pu:26694": "mṛgāṅkadattaḥ sa tataḥ pratasthe sacivānvitaḥ // SoKss_12,3.39 //",
  "GK21sokss_pu:26695": "gacchaṃś ca sa prāpya vanaṃ karimaṇḍitasaṃjñakam /",
  "GK21sokss_pu:26696": "dadarśa puruṣān pañca bhūrikeśān durākṛtīn // SoKss_12,3.40 //",
  "GK21sokss_pu:26697": "upetya praśrayātte ca tamūcurjātavismayam /",
  "GK21sokss_pu:26698": "kāśipuryāṃ vayaṃ jātā viprā dhenūpajīvinaḥ // SoKss_12,3.41 //",
  "GK21sokss_pu:26699": "te 'vagrahapluṣṭatṛṇāttato deśādidaṃ vanam /",
  "GK21sokss_pu:26700": "āgatāḥ smo bahutṛṇaṃ durbhikṣe saha dhenubhiḥ // SoKss_12,3.42 //",
  "GK21sokss_pu:26701": "iha ca prāptamasmābhir vāpīvāri rasāyanam /",
  "GK21sokss_pu:26702": "tīrarūḍhadrumabhraśyattriphalānityabhāvitam // SoKss_12,3.43 //",
  "GK21sokss_pu:26703": "pibatāṃ tatsadāsmākameṣāṃ kṣīrabhujāṃ satām /",
  "GK21sokss_pu:26704": "pañca varṣaśatānyasmihnvyatītānyajane vane // SoKss_12,3.44 //",
  "GK21sokss_pu:26705": "tenedṛśā vayaṃ deva yūyaṃ cātithayo 'dhunā /",
  "GK21sokss_pu:26706": "asmābhir daivataḥ prāptāstadetāsmākamāśramam // SoKss_12,3.45 //",
  "GK21sokss_pu:26707": "iti tair arthito gatvā sānugaḥ sa tadāśramam /",
  "GK21sokss_pu:26708": "mṛgāṅkadattaḥ kṣīrādibhojī tadanayaddinam // SoKss_12,3.46 //",
  "GK21sokss_pu:26709": "prasthitaś ca tataḥ prātaranyāny api vilokayan /",
  "GK21sokss_pu:26710": "kautukāni sa saṃprāpa kirātaviṣayaṃ kramāt // SoKss_12,3.47 //",
  "GK21sokss_pu:26711": "prāhiṇocchrutadhiṃ cātra svāgamāvedanāsya saḥ /",
  "GK21sokss_pu:26712": "taṃ kirātapatiṃ mittraṃ śaktirakṣitakaṃ prati // SoKss_12,3.48 //",
  "GK21sokss_pu:26713": "so 'pi buddhvā kirāteśo nirgatyāgre tamānataḥ /",
  "GK21sokss_pu:26714": "mṛgāṅkadattaṃ sāmātyaṃ puraṃ prāveśayannijam // SoKss_12,3.49 //",
  "GK21sokss_pu:26715": "tatastenopacaritastasthau tatra sa kāṃścana /",
  "GK21sokss_pu:26716": "mṛgāṅkadatto divasānuktāgamanakāraṇaḥ // SoKss_12,3.50 //",
  "GK21sokss_pu:26717": "svakārye prāptakālaṃ ca sāhāyye śaktirakṣitam /",
  "GK21sokss_pu:26718": "sthāpayitvātra sajjaṃ tamāmantrya ca nṛpātmajaḥ // SoKss_12,3.51 //",
  "GK21sokss_pu:26719": "prātiṣṭhata sa puṇyāhe punarujjayinīṃ prati /",
  "GK21sokss_pu:26720": "śaśāṅkavatyā hṛtadhīrātmanā dvādaśas tataḥ // SoKss_12,3.52 //",
  "GK21sokss_pu:26721": "gacchaṃś ca so 'ṭavīṃ prāpya śūnyāṃ tarutalasthitam /",
  "GK21sokss_pu:26722": "tapasvinaṃ dadarśaikaṃ bhasmājinajaṭābhṛtam // SoKss_12,3.53 //",
  "GK21sokss_pu:26723": "nirāśramapade 'raṇye kimekākīha tiṣṭhasi /",
  "GK21sokss_pu:26724": "bhagavannity upāgamya sa taṃ papraccha sānugaḥ // SoKss_12,3.54 //",
  "GK21sokss_pu:26725": "so 'tha taṃ tāpaso 'vādīdahaṃ śiṣyo mahāguroḥ /",
  "GK21sokss_pu:26726": "śuddhakīrtyabhidhānasya nānāmantraughasiddhimān // SoKss_12,3.55 //",
  "GK21sokss_pu:26727": "so 'haṃ kadāpyakaravaṃ svasthāveśaṃ prasaṅgataḥ /",
  "GK21sokss_pu:26728": "śubhalakṣaṇamāsādya kaṃcitkṣatrakumārakam // SoKss_12,3.56 //",
  "GK21sokss_pu:26729": "sa kumāraḥ samāviṣṭaḥ pṛṣṭo nānāvidhāni me /",
  "GK21sokss_pu:26730": "siddhauṣadhirasakṣetrāṇyudīryedamathābravīt // SoKss_12,3.57 //",
  "GK21sokss_pu:26731": "astīhottaradigbhāge kevalaḥ śiṃśapātaruḥ /",
  "GK21sokss_pu:26732": "vindhyāṭavyāmadhaścāsya nāgendrabhavanaṃ mahat // SoKss_12,3.58 //",
  "GK21sokss_pu:26733": "tac cārdradhūlipracchannajalaṃ sadupalakṣyate /",
  "GK21sokss_pu:26734": "madhyāhne haṃsamithunauḥ krīḍadbhiḥ sāmbusārasaiḥ // SoKss_12,3.59 //",
  "GK21sokss_pu:26735": "tatra pārāvatākhyo 'sti nāmnā nāgavaro balī /",
  "GK21sokss_pu:26736": "tasya devāsuraraṇātprāptaḥ khaḍgo 'styanuttamaḥ // SoKss_12,3.60 //",
  "GK21sokss_pu:26737": "vaidūryakāntir nāmnā taṃ khaḍgaṃ prāpnoti yo naraḥ /",
  "GK21sokss_pu:26738": "sa siddhādhipatir bhūtvā vicaratyaparājitaḥ // SoKss_12,3.61 //",
  "GK21sokss_pu:26739": "sa cāsiḥ prāpyate vīraiḥ sahāyair ity udīrite /",
  "GK21sokss_pu:26740": "tenāviṣṭena tasyāhamathākārṣaṃ visarjanam // SoKss_12,3.62 //",
  "GK21sokss_pu:26741": "tato 'nyavimukhaḥ khaḍgaṃ prepsustaṃ pṛthivīmaham /",
  "GK21sokss_pu:26742": "bhrāntvā sahāyān aprāpya khinno martum ihāgataḥ // SoKss_12,3.63 //",
  "GK21sokss_pu:26743": "etanmṛgāṅkadatto 'tra śrutvā tasmātsa tāpasāt /",
  "GK21sokss_pu:26744": "ahaṃ sahāyaḥ sāmātyas taveti tam abhāṣata // SoKss_12,3.64 //",
  "GK21sokss_pu:26745": "sa cābhinandya tattena sānugena samaṃ yayau /",
  "GK21sokss_pu:26746": "tasya nāgasya bhavanaṃ pādalepena tāpasaḥ // SoKss_12,3.65 //",
  "GK21sokss_pu:26747": "tatrābhijñānasaṃprāpte mantrabaddhāsu dikṣu ca /",
  "GK21sokss_pu:26748": "rātrau mṛgāṅkadattādīnsthāpayitvābhimantritaiḥ // SoKss_12,3.66 //",
  "GK21sokss_pu:26749": "sarṣapaiḥ prakaṭīkṛtya kṣiptaistaddhūlito jalam /",
  "GK21sokss_pu:26750": "sa nāgadamanair mantrair homaṃ kartuṃ pracakrame // SoKss_12,3.67 //",
  "GK21sokss_pu:26751": "vighnāṃścotpātameghādīnmantraśaktyā jigāya saḥ /",
  "GK21sokss_pu:26752": "tato 'tra niryayau tasmād divyā strī śiṃśapātaroḥ // SoKss_12,3.68 //",
  "GK21sokss_pu:26753": "mohamantraṃ paṭhantīva sā ratnābharaṇāravaiḥ /",
  "GK21sokss_pu:26754": "upetya taṃ kṣaṇāccakre kaṭākṣakṣatamānasam // SoKss_12,3.69 //",
  "GK21sokss_pu:26755": "hṛtadhair yā ca sā tasya samāliṅgya ghanastanī /",
  "GK21sokss_pu:26756": "hastādvismṛtamantrasya homabhāṇḍamapātayat // SoKss_12,3.70 //",
  "GK21sokss_pu:26757": "labdhāntaraś ca tatkālaṃ sa nāgo bhavanāttataḥ /",
  "GK21sokss_pu:26758": "pārāvatākhyaḥ kalpāntaghanāghana ivodagāt // SoKss_12,3.71 //",
  "GK21sokss_pu:26759": "taṃ dṛṣṭvā nayanajvālāghoraṃ garjitadāruṇam /",
  "GK21sokss_pu:26760": "sa naṣṭadivyanārīko hṛtsphoṭaṃ prāpa tāpasaḥ // SoKss_12,3.72 //",
  "GK21sokss_pu:26761": "tasminvinaṣṭe tasyātra kṛtasāhāyakānsa tān /",
  "GK21sokss_pu:26762": "nāgo mṛgāṅkadattādīnaśapacchāntavaikṛtaḥ // SoKss_12,3.73 //",
  "GK21sokss_pu:26763": "yuṣmābhir etat saṃghātāt kṛtaṃ niṣkāraṇaṃ yataḥ /",
  "GK21sokss_pu:26764": "viprayuktāstato 'nyonyaṃ kaṃcitkālaṃ bhaviṣyatha // SoKss_12,3.74 //",
  "GK21sokss_pu:26765": "ity uktvāntarhite nāge sarve te tatra tatkṣaṇam /",
  "GK21sokss_pu:26766": "dhvāntaruddhadṛśo dhvastaśabdaśravaṇaśaktayaḥ // SoKss_12,3.75 //",
  "GK21sokss_pu:26767": "jagmurmṛgāṅkadattādyā viprayuktā yatas tataḥ /",
  "GK21sokss_pu:26768": "śāpaprabhāvāt krośantiś cinvantaś ca parasparam // SoKss_12,3.76 //",
  "GK21sokss_pu:26769": "mṛgāṅkadattaś ca tataḥ sa gate rātrivibhrame /",
  "GK21sokss_pu:26770": "bhrāmyannitastato 'ṭavyāṃ tatrāsītsacivair vinā // SoKss_12,3.77 //",
  "GK21sokss_pu:26771": "gateṣv evaṃ ca māseṣu dvitreṣv atrātha tasya saḥ /",
  "GK21sokss_pu:26772": "akasmāc chrutadhirvipro vicinvan prāpad antikam // SoKss_12,3.78 //",
  "GK21sokss_pu:26773": "sa pādapatitaḥ sāśruḥ śrutadhistaṃ kṛtādaram /",
  "GK21sokss_pu:26774": "svamantrivārtāṃ pṛcchantaṃ samāśvāsyaivam abhyadhāt // SoKss_12,3.79 //",
  "GK21sokss_pu:26775": "na dṛṣṭāste mayā kiṃ tu jāne yāsyanti te prabho /",
  "GK21sokss_pu:26776": "purīmujjayinīṃ saiva gantavyā vartate hi vaḥ // SoKss_12,3.80 //",
  "GK21sokss_pu:26777": "ityādyuktavatā tena preritastadyuto 'tha saḥ /",
  "GK21sokss_pu:26778": "mṛgāṅkadattaḥ śanakaiḥ prāyādujjayinīṃ prati // SoKss_12,3.81 //",
  "GK21sokss_pu:26779": "gacchanstokaiś ca divasair mārgeṇāśaṅkitāgatam /",
  "GK21sokss_pu:26780": "hṛṣṭo vimalabuddhiṃ sa saṃprāpa nijamantriṇam // SoKss_12,3.82 //",
  "GK21sokss_pu:26781": "taddarśanodvāṣpadṛśaṃ praṇataṃ parirabhya saḥ /",
  "GK21sokss_pu:26782": "upaveśya ca papraccha vārtāmitaramantriṇām // SoKss_12,3.83 //",
  "GK21sokss_pu:26783": "tato vimalabuddhistaṃ bhṛtyapriyam uvāca saḥ /",
  "GK21sokss_pu:26784": "na jāne deva kasteṣu kva gato nāgaśāpataḥ // SoKss_12,3.84 //",
  "GK21sokss_pu:26785": "tvaṃ tu tān prāpsyasīty etad yathā jāne tathā śṛṇu /",
  "GK21sokss_pu:26786": "tadāhaṃ nāgapāśena dūrākṛṣṭaḥ paribhraman // SoKss_12,3.85 //",
  "GK21sokss_pu:26787": "aṭavyāḥ pūrvadigbhāge klāntaḥ kenāpi sādhunā /",
  "GK21sokss_pu:26788": "āśramaṃ prāpito 'bhūvaṃ maharṣerbrahmadaṇḍinaḥ // SoKss_12,3.86 //",
  "GK21sokss_pu:26789": "tatra tenarṣiṇā dattaiḥ phalāmbhobhir gataklamaḥ /",
  "GK21sokss_pu:26790": "paryaṭannāśramādārādadrākṣaṃ bṛhatīṃ guhām // SoKss_12,3.87 //",
  "GK21sokss_pu:26791": "praviśya kautukāttasyāṃ dṛṣṭvāntarmaṇimandiram /",
  "GK21sokss_pu:26792": "pravṛttavānahaṃ jālagavākṣais tatra vīkṣitum // SoKss_12,3.88 //",
  "GK21sokss_pu:26793": "tāvat sthitāntaś cakraṃ strī bhrāmayantī sabhṛṅgakam /",
  "GK21sokss_pu:26794": "bhṛṅgāste 'thāśritā bhedenātrasthau vṛṣagardabhau // SoKss_12,3.89 //",
  "GK21sokss_pu:26795": "tābhyāṃ ca vāntau kṣīrāsṛkphenau pītvā yathāśrayam /",
  "GK21sokss_pu:26796": "dvaye sitāsitā bhūtvā jātāste jālakārakāḥ // SoKss_12,3.90 //",
  "GK21sokss_pu:26797": "svaviṣṭhābhistatas taiś ca dvividhair vividhāḥ kṛtāḥ /",
  "GK21sokss_pu:26798": "jālapāśāḥ supuṣpaiś ca viṣapuṣpaiś ca saṃgatāḥ // SoKss_12,3.91 //",
  "GK21sokss_pu:26799": "teṣu pāśeṣu te saktā jālakārā yathāsukham /",
  "GK21sokss_pu:26800": "śvetakṛṣṇobhayamukhenaitya daṣṭā mahāhinā // SoKss_12,3.92 //",
  "GK21sokss_pu:26801": "nānāghaṭeṣv atha kṣiptās tayā nāryā samutthitāḥ /",
  "GK21sokss_pu:26802": "punas tathaiva tān eva pāśāñ śliṣṭvā yathātatham // SoKss_12,3.93 //",
  "GK21sokss_pu:26803": "viṣodvegāc ca tatpuṣpajālastheṣvāraṭatsvatha /",
  "GK21sokss_pu:26804": "anye 'pi te 'nyajālasthāḥ pravṛttāḥ krandituṃ tadā // SoKss_12,3.94 //",
  "GK21sokss_pu:26805": "tacchabdabhagnadhyānena tatrasthena kṛpālunā /",
  "GK21sokss_pu:26806": "kenāpi bhālato muktā tato jvālā tapasvinā // SoKss_12,3.95 //",
  "GK21sokss_pu:26807": "tayā nirdagdhapāśāste daṇḍaṃ suṣiravaidrumam /",
  "GK21sokss_pu:26808": "praviśyaiva tadūrdhvasthe līnā jyotiṣi bhāsvare // SoKss_12,3.96 //",
  "GK21sokss_pu:26809": "tāvatkvāpi gatā sā strī sacakravṛṣagardabhā /",
  "GK21sokss_pu:26810": "taddṛṣṭvā vismito yāvat sthito 'haṃ tatra paryaṭan // SoKss_12,3.97 //",
  "GK21sokss_pu:26811": "tāvat puṣkariṇīṃ hṛdyāmapaśyaṃ bhṛṅganāditaiḥ /",
  "GK21sokss_pu:26812": "ihāpyāgatya vīkṣasvetyāhvayantīmivāmbujaiḥ // SoKss_12,3.98 //",
  "GK21sokss_pu:26813": "tīropaviṣṭas tasyāś ca vīkṣe yāvadvanaṃ mahat /",
  "GK21sokss_pu:26814": "jālāntare vane caiko lubdhakas tatra tena ca // SoKss_12,3.99 //",
  "GK21sokss_pu:26815": "daśabāhuravāpyaikaḥ siṃhapoto vivardhya ca /",
  "GK21sokss_pu:26816": "anāyatta iti krodhādvanāttasmātpravāsitaḥ // SoKss_12,3.100 //",
  "GK21sokss_pu:26817": "so 'pi siṃhaḥ samākarṇya siṃhāḥ śabdaṃ vanāntare /",
  "GK21sokss_pu:26818": "tatra gacchanmahāvātenāvakīrṇabhujaḥ kṛtaḥ // SoKss_12,3.101 //",
  "GK21sokss_pu:26819": "tato lambodareṇaitya puṃsāropitabāhukaḥ /",
  "GK21sokss_pu:26820": "saṃpāditaḥ sa yātastadvanaṃ kesariṇīkṛte // SoKss_12,3.102 //",
  "GK21sokss_pu:26821": "tatra tasyāḥ kṛte kleśamanubhūya vanāntare /",
  "GK21sokss_pu:26822": "prāgāttāṃ prāpya tadyuktaḥ sa nijaṃ vanamāgataḥ // SoKss_12,3.103 //",
  "GK21sokss_pu:26823": "sabhāryamāgataṃ taṃ ca dṛṣṭvaiva karimardanam /",
  "GK21sokss_pu:26824": "vanaṃ samarpya tattasmai lubdhakaḥ sa tato gataḥ // SoKss_12,3.104 //",
  "GK21sokss_pu:26825": "etadapy ahamālokya gatvāśramapadaṃ tataḥ /",
  "GK21sokss_pu:26826": "ubhayaṃ tanmahāścaryamavocaṃ brahmadaṇḍine // SoKss_12,3.105 //",
  "GK21sokss_pu:26827": "so 'tha prītyā trikālajño munirmāmevam abhyadhāt /",
  "GK21sokss_pu:26828": "dhanyo 'si darśitaṃ sarvaṃ prasanneneśvareṇa te // SoKss_12,3.106 //",
  "GK21sokss_pu:26829": "yā dṛṣṭā strī tvayā tatra sā māyā bhramitaṃ ca yat /",
  "GK21sokss_pu:26830": "tayā saṃsāracakraṃ tadye bhṛṅgāste ca jantavaḥ // SoKss_12,3.107 //",
  "GK21sokss_pu:26831": "vṛṣagardabharūpau tau dharmādharmau pṛthakpṛthak /",
  "GK21sokss_pu:26832": "śritāstadbāntadugdhāsṛgrūpe sukṛtaduṣkṛte // SoKss_12,3.108 //",
  "GK21sokss_pu:26833": "svāsvāśrayotthe saṃsevya bhūtvā ca śvetakalmaṣāḥ /",
  "GK21sokss_pu:26834": "dvividhā jālakārābha viṣṭabdhā nijavīryataḥ // SoKss_12,3.109 //",
  "GK21sokss_pu:26835": "nirmāya dvividhāneva jālapāśānsutādikān /",
  "GK21sokss_pu:26836": "satpuṣpaviṣapuṣpābhasukhaduḥkhānuṣaṅgiṇaḥ // SoKss_12,3.110 //",
  "GK21sokss_pu:26837": "yathāsvaṃ teṣu saṃsaktāḥ kālenoragarūpiṇā /",
  "GK21sokss_pu:26838": "śubhāśubhābhyāṃ vaktrābhyāṃ hatāḥ putra yathocitam // SoKss_12,3.111 //",
  "GK21sokss_pu:26839": "tato ghaṭakarūpāsu nānāyoniṣu māyayā /",
  "GK21sokss_pu:26840": "strīrūpayā tayā kṣiptās tathaivotthāya te punaḥ // SoKss_12,3.112 //",
  "GK21sokss_pu:26841": "tulyāsu patitāḥ śvetakṛṣṇāsvākṛtiṣu dvidhā /",
  "GK21sokss_pu:26842": "putrādijālapāśeṣu sukhaduḥkhānubandhiṣu // SoKss_12,3.113 //",
  "GK21sokss_pu:26843": "tataḥ kṛṣṇā nijair jālair baddhā duḥkhaviṣārditāḥ /",
  "GK21sokss_pu:26844": "pravṛttāḥ krandituṃ vignāḥ śaraṇaṃ parameśvaram // SoKss_12,3.114 //",
  "GK21sokss_pu:26845": "taddṛṣṭvā jātavair āgyāste śvetā api jantavaḥ /",
  "GK21sokss_pu:26846": "prārabdhā nijajālasthāstam evākrandituṃ prabhum // SoKss_12,3.115 //",
  "GK21sokss_pu:26847": "tataḥ prabudhya devena tena tāpasarūpiṇā /",
  "GK21sokss_pu:26848": "jñānāgnijvālayā dagdhapāśāḥ sarve 'pi te kṛtāḥ // SoKss_12,3.116 //",
  "GK21sokss_pu:26849": "tena vidrumasaddaṇḍarūpamādityamaṇḍalam /",
  "GK21sokss_pu:26850": "praviśya tattadūrdhvasthaṃ paramaṃ dhāma te śritāḥ // SoKss_12,3.117 //",
  "GK21sokss_pu:26851": "naṣṭā ca cakrākāreṇa saṃsāreṇa sahaiva sā /",
  "GK21sokss_pu:26852": "māyā vṛṣakharākāradharmādharmasamanvitāḥ // SoKss_12,3.118 //",
  "GK21sokss_pu:26853": "evaṃ bhramanti saṃsāre śuklakṛṣṇāḥ svakarmabhiḥ /",
  "GK21sokss_pu:26854": "īśvarārādhanādeva vimucyante ca jantavaḥ // SoKss_12,3.119 //",
  "GK21sokss_pu:26855": "iti te mohaśāntyarthamīśvareṇa pradarśitam /",
  "GK21sokss_pu:26856": "vāpījale ca yaddṛṣṭaṃ bhavatā tadidaṃ śṛṇu // SoKss_12,3.120 //",
  "GK21sokss_pu:26857": "mṛgāṅkadattabhāvyarthapradarśanamidaṃ jale /",
  "GK21sokss_pu:26858": "pratibimbamivotpādya kṛtaṃ bhagavatā tava // SoKss_12,3.121 //",
  "GK21sokss_pu:26859": "sa hi bālamṛgārātipotatulyo bhujopamaiḥ /",
  "GK21sokss_pu:26860": "sacivair daśabhir yukto vardhito vanasaṃnibhāt // SoKss_12,3.122 //",
  "GK21sokss_pu:26861": "deśāllubdhakatulyena pitrā kopātpravāsitaḥ /",
  "GK21sokss_pu:26862": "avantideśād udbhūtāṃ khyātimanyavanopamāt // SoKss_12,3.123 //",
  "GK21sokss_pu:26863": "śaśāṅkavatyās tatsiṃhyā iva śrutvā pradhāvitaḥ /",
  "GK21sokss_pu:26864": "nāgaśāpena vātena bhraṣṭamantribhujaḥ kṛtaḥ // SoKss_12,3.124 //",
  "GK21sokss_pu:26865": "tato vināyakenātra sa lambodararūpiṇā /",
  "GK21sokss_pu:26866": "saṃghāṭitāmātyabhujaḥ prakṛtisthaḥ punaḥ kṛtaḥ // SoKss_12,3.125 //",
  "GK21sokss_pu:26867": "tato gatvānubhūyātikleśaṃ prāptāṃ tato 'nyataḥ /",
  "GK21sokss_pu:26868": "tāṃ śaśāṅkavatīṃ siṃhīmādāyātrāgataś ca saḥ // SoKss_12,3.126 //",
  "GK21sokss_pu:26869": "tataś ca nikaṭaṃ prāptaṃ vidyutārātivāraṇam /",
  "GK21sokss_pu:26870": "mṛgāṅkadattasiṃhaṃ taṃ dṛṣṭvā bhāryāsamanvitam // SoKss_12,3.127 //",
  "GK21sokss_pu:26871": "tatsvadeśavanaṃ tasmai samarpya sakalaṃ svataḥ /",
  "GK21sokss_pu:26872": "tatpitā lubdhakanibhaḥ sa prayātastapovanam // SoKss_12,3.128 //",
  "GK21sokss_pu:26873": "iti saṃpannavadbhāvi darśitaṃ vibhunā tava /",
  "GK21sokss_pu:26874": "tadyuṣmānmantriṇo bhāryāṃ rājyaṃ cāpsyati vaḥ prabhuḥ // SoKss_12,3.129 //",
  "GK21sokss_pu:26875": "ity ahaṃ munivareṇa bodhitas tena labdhadhṛtirāśramāttataḥ /",
  "GK21sokss_pu:26876": "nirgato 'tha śanakair upāvrajann adya deva militāstvayā saha // SoKss_12,3.130 //",
  "GK21sokss_pu:26877": "tasmādabhimatamāpsyasi sacivāṃllabdhvā pracaṇḍaśaktimukhān /",
  "GK21sokss_pu:26878": "prasthānakālapūjāprasannavighneśvaro niyatam // SoKss_12,3.131 //",
  "GK21sokss_pu:26879": "iti svasacivāt kṣaṇaṃ vimalabuddhitaḥ so 'dbhutaṃ niśamya paritoṣavān api mṛgāṅkadattaḥ punaḥ /",
  "GK21sokss_pu:26880": "vicārya saha tena tām aparamantryavāptyai kramād avantinagarīṃ prati vrajitavānsvakāryāya ca // SoKss_12,3.132 //",
  "GK21sokss_pu:26881": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake tṛtīyas taraṅgaḥ /",
  "GK21sokss_pu:26882": "caturthas taraṅgaḥ /",
  "GK21sokss_pu:26883": "tataḥ śrutadhiyuktena samaṃ vimalabuddhinā /",
  "GK21sokss_pu:26884": "sa śaśāṅkavatīhetorgacchannujjayinīṃ prati // SoKss_12,4.1 //",
  "GK21sokss_pu:26885": "mṛgāṅkadattaḥ saṃprāpadantarā narmadānadīm /",
  "GK21sokss_pu:26886": "vīcivelladbhujalatāṃ vilasatphenapāṇḍurām // SoKss_12,4.2 //",
  "GK21sokss_pu:26887": "diṣṭyā miladamātyo 'yaṃ saṃvṛtta iti vīkṣya tam /",
  "GK21sokss_pu:26888": "harṣādiva pranṛtyantīṃ hasantīṃ capalāśayām // SoKss_12,4.3 //",
  "GK21sokss_pu:26889": "tasyāṃ snānāvatīrṇe ca tasmin kaścid upāyayau /",
  "GK21sokss_pu:26890": "tatra māyābaṭur nāma snātuṃ śabarabhūpatiḥ // SoKss_12,4.4 //",
  "GK21sokss_pu:26891": "taṃ snāntaṃ sahasotthāya trayo 'tra jalamānuṣāḥ /",
  "GK21sokss_pu:26892": "yugapajjagṛhurbhillaṃ bhītinaśyatparicchadam // SoKss_12,4.5 //",
  "GK21sokss_pu:26893": "tad dṛṣṭvākṛṣṭakhaḍgo 'ntaḥ praviśya jalamānuṣān /",
  "GK21sokss_pu:26894": "hatvā mṛgāṅkadattas tān bhillendraṃ tam amocayat // SoKss_12,4.6 //",
  "GK21sokss_pu:26895": "sa tadgrāhabhayānmukto bhillarājo jalotthitaḥ /",
  "GK21sokss_pu:26896": "taṃ rājaputraṃ papraccha patitvā pādayos tataḥ // SoKss_12,4.7 //",
  "GK21sokss_pu:26897": "dhātrā kastvamihānītaḥ prāṇatrāṇāya me vada /",
  "GK21sokss_pu:26898": "kasya cālaṃkṛto vaṃśastvayā sukṛtinaḥ pituḥ // SoKss_12,4.8 //",
  "GK21sokss_pu:26899": "ko vā kaṭākṣitaḥ puṇyair deśo yatra gamiṣyasi /",
  "GK21sokss_pu:26900": "ity uktvā śrutadheḥ śrutvā tadvṛttāntamaśeṣataḥ // SoKss_12,4.9 //",
  "GK21sokss_pu:26901": "sutarāṃ praṇatastaṃ sa śabarendro 'bravītpunaḥ /",
  "GK21sokss_pu:26902": "tarhyahaṃ te yathādiṣṭe sahāyo 'trābhivāñchite // SoKss_12,4.10 //",
  "GK21sokss_pu:26903": "sakhyā durgapiśācena mātaṅgapatinā saha /",
  "GK21sokss_pu:26904": "tatprasādaṃ kuruṣvehi gṛhān bhṛtyasya me prabho // SoKss_12,4.11 //",
  "GK21sokss_pu:26905": "iti sapraṇayaistaistair vacobhiḥ prārthya taṃ tataḥ /",
  "GK21sokss_pu:26906": "mṛgāṅkadattaṃ pallīṃ svāṃ śabarendro nināya saḥ // SoKss_12,4.12 //",
  "GK21sokss_pu:26907": "upācarac ca taṃ tatra yathāvatsvavibhūtibhiḥ /",
  "GK21sokss_pu:26908": "rājaputramaśeṣeṇa pallīlokena pūjitam // SoKss_12,4.13 //",
  "GK21sokss_pu:26909": "so 'pi mātaṅgarājo 'tra sametyābhinananda tam /",
  "GK21sokss_pu:26910": "dāsībhūya suhṛtprāṇapradaṃ nyastaśirā bhuvi // SoKss_12,4.14 //",
  "GK21sokss_pu:26911": "tato māyābaṭos tasya bhillendrasyānurodhataḥ /",
  "GK21sokss_pu:26912": "mṛgāṅkadattas tatraiva tasthau kāṃścitsa vāsarān // SoKss_12,4.15 //",
  "GK21sokss_pu:26913": "ekadā ca sthite tasmindyūtaṃ sa śabareśvaraḥ /",
  "GK21sokss_pu:26914": "samaṃ nijapratīhāreṇārebhe caṇḍaketunā // SoKss_12,4.16 //",
  "GK21sokss_pu:26915": "tāvannabhasi megheṣu garjatsu gṛhabarhiṇaḥ /",
  "GK21sokss_pu:26916": "pranṛttāndraṣṭumuttasthau sa māyābaṭubhūpatiḥ // SoKss_12,4.17 //",
  "GK21sokss_pu:26917": "tataḥ sa dyūtarasikaḥ pratīhārastam abhyadhāt /",
  "GK21sokss_pu:26918": "kimebhiḥ prekṣitai rājannasuśikṣitatāṇḍavaiḥ // SoKss_12,4.18 //",
  "GK21sokss_pu:26919": "sa mayūro gṛhe me 'sti nāsti yo 'nyatra bhūtale /",
  "GK21sokss_pu:26920": "darśayiṣyāmi taṃ prātastubhyaṃ tadrasiko 'si cet // SoKss_12,4.19 //",
  "GK21sokss_pu:26921": "tac chrutvā darśanīyo me sarvathā sa tvayeti ca /",
  "GK21sokss_pu:26922": "uktvā sa taṃ pratīhāraṃ dinakṛtyaṃ vyadhānnṛpaḥ // SoKss_12,4.20 //",
  "GK21sokss_pu:26923": "mṛgāṅkadatto 'pyākarṇya sarvaṃ tattatra sānugaḥ /",
  "GK21sokss_pu:26924": "tathaivotthāya vidadhe snānāhārādikāḥ kriyāḥ // SoKss_12,4.21 //",
  "GK21sokss_pu:26925": "tato rātrāvupetāyāmandhe tamasi jambhite /",
  "GK21sokss_pu:26926": "kastūrikānuliptāṅgo vasāno nīlavāsasī // SoKss_12,4.22 //",
  "GK21sokss_pu:26927": "sa rājaputraḥ svoddeśādvīracaryārthamekakaḥ /",
  "GK21sokss_pu:26928": "suptānugādvāsagṛhātkhaḍgapāṇirviniryayau // SoKss_12,4.23 //",
  "GK21sokss_pu:26929": "bhramaṃś ca tatra kenāpi puṃsā mārgāgatena saḥ /",
  "GK21sokss_pu:26930": "apaśyatā dhvāntavaśādaṃsenāṃse 'bhyahanyata // SoKss_12,4.24 //",
  "GK21sokss_pu:26931": "tataḥ so 'bhyabhavatkruddho yuddhāyāhvayati sma tam /",
  "GK21sokss_pu:26932": "sa cāhataḥ pumān prauḍhas tatkālocitam abhyadhāt // SoKss_12,4.25 //",
  "GK21sokss_pu:26933": "kiṃ tāmyasyavicāryaiva vicārayasi cettataḥ /",
  "GK21sokss_pu:26934": "vācyo niśāpatiryena niśaiṣā na prakāśitā // SoKss_12,4.26 //",
  "GK21sokss_pu:26935": "dhātā vā yena pūrṇo 'sya nādhikāro 'tra nirmitaḥ /",
  "GK21sokss_pu:26936": "yena vairāṇi jāyante tamasīdṛśyakāraṇam // SoKss_12,4.27 //",
  "GK21sokss_pu:26937": "tac chrutvā satyamity uktvā tuṣṭo nāgarikoktitaḥ /",
  "GK21sokss_pu:26938": "mṛgāṅkadattaḥ ko 'sīti sa taṃ papraccha pūruṣam // SoKss_12,4.28 //",
  "GK21sokss_pu:26939": "cauro 'hamiti tenoktaḥ puṃsā so 'py avadanmṛṣā /",
  "GK21sokss_pu:26940": "hastamānaya sa brahmacārī mama bhavāniti // SoKss_12,4.29 //",
  "GK21sokss_pu:26941": "kṛtvā ca sakhyaṃ jijñāsuḥ sa tenaiva saha vrajan /",
  "GK21sokss_pu:26942": "mṛgāṅkadattaḥ saṃprāpa jīrṇakūpajṃ tṛṇāvṛtam // SoKss_12,4.30 //",
  "GK21sokss_pu:26943": "tatra tena praviṣṭena puṃsā saha suruṅgayā /",
  "GK21sokss_pu:26944": "gatvā māyābaṭos tasya rājño 'ntaḥpuramāptavān // SoKss_12,4.31 //",
  "GK21sokss_pu:26945": "tatra dīpena dṛṣṭvā taṃ parijajñe sa pūruṣam /",
  "GK21sokss_pu:26946": "yāvat so 'tra pratīhāraścaṇḍaketurna taskaraḥ // SoKss_12,4.32 //",
  "GK21sokss_pu:26947": "pratīhāras tu na sa taṃ mandālokaikakoṇagam /",
  "GK21sokss_pu:26948": "parijajñe 'nyaveṣasthaṃ rājastrīchannakāmukaḥ // SoKss_12,4.33 //",
  "GK21sokss_pu:26949": "rājavadhvā ca sa tayā prāpta evāsnuraktayā /",
  "GK21sokss_pu:26950": "utthāya kaṇṭhe jagṛhe mañjumatyabhidhānayā // SoKss_12,4.34 //",
  "GK21sokss_pu:26951": "upaveśya ca paryaṅke sa pṛṣṭo 'bhūttayā tadā /",
  "GK21sokss_pu:26952": "adyaiva bhavatā ko 'yamihānītaḥ pumāniti // SoKss_12,4.35 //",
  "GK21sokss_pu:26953": "suhṛnmamāyaṃ viśvastā bhavety uktā ca tena sā /",
  "GK21sokss_pu:26954": "pratīhāreṇa sodvegā mañjumatyevam abravīt // SoKss_12,4.36 //",
  "GK21sokss_pu:26955": "kuto me mandabhāgyāyā viśvāso yadasau nṛpaḥ /",
  "GK21sokss_pu:26956": "mṛtyormṛgāṅkadattena mukhaṃ prāpto 'pi rakṣitaḥ // SoKss_12,4.37 //",
  "GK21sokss_pu:26957": "tac chrutvā sa pratīhārastāmavādīdalaṃ śucā /",
  "GK21sokss_pu:26958": "nṛpaṃ mṛgāṅkadattaṃ ca haniṣyāmyacirātpriye // SoKss_12,4.38 //",
  "GK21sokss_pu:26959": "ity uktavantaṃ taṃ daivātsābravītkiṃ vikatthase /",
  "GK21sokss_pu:26960": "ākrānto 'bhūdyadā grāhair nṛpo 'sau narmadāmbhasi // SoKss_12,4.39 //",
  "GK21sokss_pu:26961": "mṛgāṅkadatta evaikastadā tadrakṣaṇodyataḥ /",
  "GK21sokss_pu:26962": "tvayā kiṃ na hatas tatra bhīto hi tvaṃ palāyitaḥ // SoKss_12,4.40 //",
  "GK21sokss_pu:26963": "tattūṣṇīṃ bhava mā kaścidetacchroṣyasi te vacaḥ /",
  "GK21sokss_pu:26964": "tato mṛgāṅkadattātvaṃ śūrādaśivamāpsyasi // SoKss_12,4.41 //",
  "GK21sokss_pu:26965": "evam uktavatīṃ tāṃ ca jāraḥ kṣattā na cakṣame /",
  "GK21sokss_pu:26966": "pāpe mṛgāṅkadatte tvaṃ baddhabhāvādhunā dhruvam // SoKss_12,4.42 //",
  "GK21sokss_pu:26967": "tadasyānubhavedānīmadhikṣepasya me phalam /",
  "GK21sokss_pu:26968": "ity uktvā ca sa hantuṃ tāmuttasthau sāsidhenukaḥ // SoKss_12,4.43 //",
  "GK21sokss_pu:26969": "tato rahasyadhāriṇyā tatra ceṭikayaikayā /",
  "GK21sokss_pu:26970": "dhāvitvā churikā tasyāvaṣṭabdhābhūtkareṇa sā // SoKss_12,4.44 //",
  "GK21sokss_pu:26971": "tāvadyayau mañjumatī tato nirgatya sānyataḥ /",
  "GK21sokss_pu:26972": "kṣattā ca tasyāś ceṭyās tāṃ nikṛttāṅgulitaḥ karāt // SoKss_12,4.45 //",
  "GK21sokss_pu:26973": "ākṣipya churikāṃ prāyātsvagṛhaṃ sa yathāgatam /",
  "GK21sokss_pu:26974": "mṛgāṅkadattena samamākulo vismitātmanā // SoKss_12,4.46 //",
  "GK21sokss_pu:26975": "gacchāmy ahaṃ bhavān prāpto gṛhān iti ca tatra tam /",
  "GK21sokss_pu:26976": "mṛgāṅkadattaḥ kṣattāraṃ tamasyaprakaṭo 'bravīt // SoKss_12,4.47 //",
  "GK21sokss_pu:26977": "iha nidrāṃ bhaja kṣipraṃ pariśrānto bhṛśaṃ hy asi /",
  "GK21sokss_pu:26978": "iti so 'pi pratīhāro rājaputraṃ tam abhyadhāt // SoKss_12,4.48 //",
  "GK21sokss_pu:26979": "tatas tatheti tenokte tacceṣṭālokanaiṣiṇā /",
  "GK21sokss_pu:26980": "kṣattā svabhṛtyamatraikaṃ samāhūya jagāda saḥ // SoKss_12,4.49 //",
  "GK21sokss_pu:26981": "sa mayūraḥ sthito yatra tatrainaṃ naya vāsakam /",
  "GK21sokss_pu:26982": "puruṣaṃ viśramāyāsmai śayanīyaṃ prayaccha ca // SoKss_12,4.50 //",
  "GK21sokss_pu:26983": "tatheti ca sa tadbhṛtyas tasmin prāveśayed gṛhe /",
  "GK21sokss_pu:26984": "nītvā mṛgāṅkadattaṃ taṃ dattaśayyaṃ sadīpake // SoKss_12,4.51 //",
  "GK21sokss_pu:26985": "gate tasmin bahirdvāraṃ baddhvā śṛṅkhalayātra saḥ /",
  "GK21sokss_pu:26986": "mṛgāṅkadatto 'paśyat taṃ mayūraṃ pañjarasthitam // SoKss_12,4.52 //",
  "GK21sokss_pu:26987": "so 'yamukto 'munā kṣattrā śikhītyālocya kautukāt /",
  "GK21sokss_pu:26988": "tasya coddhāṭayām āsa mayūrasya sa pañjaram // SoKss_12,4.53 //",
  "GK21sokss_pu:26989": "mayūraḥ sa ca nirgatya nipuṇaṃ vīkṣya pādayoḥ /",
  "GK21sokss_pu:26990": "mṛgāṅkadattasya muhurnipapāta luloṭha ca // SoKss_12,4.54 //",
  "GK21sokss_pu:26991": "luṭhatas tasya dṛṣṭvā ca kaṇṭhabaddhaṃ sa sūtrakam /",
  "GK21sokss_pu:26992": "rājaputro mumocāśu matvā taṃ tena pīḍitam // SoKss_12,4.55 //",
  "GK21sokss_pu:26993": "sa muktakaṇṭhasūtraś ca mayūras tasya paśyataḥ /",
  "GK21sokss_pu:26994": "saṃpanno 'bhūttadā tasya mantrī bhīmaparākramaḥ // SoKss_12,4.56 //",
  "GK21sokss_pu:26995": "tato mṛgāṅkadattastamāśliṣyotsukamānatam /",
  "GK21sokss_pu:26996": "sakhe kathaya kiṃ nvetaditi papraccha vismayāt // SoKss_12,4.57 //",
  "GK21sokss_pu:26997": "avocad atha saṃhṛṣṭaḥ sa taṃ bhīmaparākramaḥ /",
  "GK21sokss_pu:26998": "śṛṇu deva svavṛttāntamā mūlātkathayāmi te // SoKss_12,4.58 //",
  "GK21sokss_pu:26999": "tadāhaṃ nāgaśāpena vibhraṣṭo bhavadantikāt /",
  "GK21sokss_pu:27000": "bhramannaṭavyāṃ saṃprāpamekaṃ śālmalipādapam // SoKss_12,4.59 //",
  "GK21sokss_pu:27001": "tasminnikhātarūpāṃ ca gaṇeśapratimāmaham /",
  "GK21sokss_pu:27002": "dṛṣṭvā praṇamya tanmūle pariśrānta upāviśam // SoKss_12,4.60 //",
  "GK21sokss_pu:27003": "acintayaṃ ca dhiksarvamidaṃ pāpaṃ mayā kṛtam /",
  "GK21sokss_pu:27004": "rāstrivetālavṛttāntamāvedya svāmine tadā // SoKss_12,4.61 //",
  "GK21sokss_pu:27005": "tadihaiva tyajāmyetamātmānamaparādhinam /",
  "GK21sokss_pu:27006": "ityālocyātra devāgre sthito 'bhūvamabhojanaḥ // SoKss_12,4.62 //",
  "GK21sokss_pu:27007": "gate katipayāhe ca ko'pi tenāgataḥ pathā /",
  "GK21sokss_pu:27008": "vṛddhapānthas taros tasya cchāyāyāṃ sam upāviśat // SoKss_12,4.63 //",
  "GK21sokss_pu:27009": "evaṃ mlānamukhaḥ putra kiṃ sthito 'sīha nirjane /",
  "GK21sokss_pu:27010": "iti dṛṣṭvā ca so 'pṛcchatsādhurmāmanubandhataḥ // SoKss_12,4.64 //",
  "GK21sokss_pu:27011": "tato mayā svavṛttānte yathāvadvinivedite /",
  "GK21sokss_pu:27012": "sa vṛddhapathikaḥ prītyā dhīrayanmām abhāṣata // SoKss_12,4.65 //",
  "GK21sokss_pu:27013": "ātmānaṃ haṃsi vīro 'pi kathaṃ strīvatstriyo 'pi vā /",
  "GK21sokss_pu:27014": "dhair yamāpadi nojjhanto tathā cemāṃ kathāṃ śṛṇu // SoKss_12,4.66 //",
  "GK21sokss_pu:27015": "nagaryāṃ kośalākhyāyāṃ vimalākara ityabhūt /",
  "GK21sokss_pu:27016": "rājā tasya ca putro 'bhūtkamalākarasaṃjñakaḥ // SoKss_12,4.67 //",
  "GK21sokss_pu:27017": "yastejorūpadātṛtvaguṇaiḥ ślāghyo vinirmame /",
  "GK21sokss_pu:27018": "dhātreva skandakaṃdarpakalpadrumajigīṣayā // SoKss_12,4.68 //",
  "GK21sokss_pu:27019": "tasyaikadā kumārasya dikṣu stutyasya bandibhiḥ /",
  "GK21sokss_pu:27020": "gāthāmekāṃ papāṭhaiko bandī paricitaḥ puraḥ // SoKss_12,4.69 //",
  "GK21sokss_pu:27021": "padmāsādanasotsavanānāmukharadvijāliparigītam /",
  "GK21sokss_pu:27022": "kamalākaramaprāptā kva ratiṃ haṃsāvalīṃ labhatām // SoKss_12,4.70 //",
  "GK21sokss_pu:27023": "evaṃ muhuḥ paṭhan pṛṣṭas tena bandī jagāda tam /",
  "GK21sokss_pu:27024": "sa manorathasiddhyākhyaḥ kumāraṃ kamalākaram // SoKss_12,4.71 //",
  "GK21sokss_pu:27025": "deva bhrāmyan gato 'bhūvaṃ rājño 'haṃ meghamālinaḥ /",
  "GK21sokss_pu:27026": "nagarīṃ vidiśāṃ nāma līlodyānabhuvaṃ śriyaḥ // SoKss_12,4.72 //",
  "GK21sokss_pu:27027": "tatra dardurakākhyasya gītācāryasya veśmani /",
  "GK21sokss_pu:27028": "aham āsaṃ sa caivaṃ māṃ prasaṅgenaikadābravīt // SoKss_12,4.73 //",
  "GK21sokss_pu:27029": "iha haṃsāsvalī nāma duhitā nṛpateḥ puraḥ /",
  "GK21sokss_pu:27030": "navīnaśikṣitaṃ prātaḥ svanṛttaṃ darśayiṣyati // SoKss_12,4.74 //",
  "GK21sokss_pu:27031": "tac chrutvā kautukādyuktvā samaṃ tenāpare 'hani /",
  "GK21sokss_pu:27032": "ahaṃ rājakulaṃ gatvā prāviśaṃ raṅgamaṇḍapam // SoKss_12,4.75 //",
  "GK21sokss_pu:27033": "tatrāhatamahātodye tāmapaśyaṃ sumadhyamām /",
  "GK21sokss_pu:27034": "haṃsāsvalīṃ rājakanyāṃ nṛtyantīṃ pituragrataḥ // SoKss_12,4.76 //",
  "GK21sokss_pu:27035": "ālolapuṣpābharaṇāṃ pāṇipreṅkhitapallavām /",
  "GK21sokss_pu:27036": "vallīm iva smarataroryauvanānilaghūrṇitām // SoKss_12,4.77 //",
  "GK21sokss_pu:27037": "tataścācintayamahaṃ naivāsyā hariṇīdṛśaḥ /",
  "GK21sokss_pu:27038": "bhartāsti kaścid yogo 'nyaḥ kumārātkamalākarāt // SoKss_12,4.78 //",
  "GK21sokss_pu:27039": "tena cettādṛśeneyaṃ yujyate nedṛśī tataḥ /",
  "GK21sokss_pu:27040": "kāmasya kiṃ kṛte puṣpakārmukāropaṇagrahaḥ // SoKss_12,4.79 //",
  "GK21sokss_pu:27041": "tadupāyaṃ karomyatra tāvadityanucintayan /",
  "GK21sokss_pu:27042": "prekṣaṇānte tato rājakuladvāramagāmaham // SoKss_12,4.80 //",
  "GK21sokss_pu:27043": "citraṃ likhatu yo 'trāsti citrakṛtsadṛśo mayā /",
  "GK21sokss_pu:27044": "abhilikhyeti tatrāhaṃ cīrikāmudalambayam // SoKss_12,4.81 //",
  "GK21sokss_pu:27045": "apāṭitāyām anyena tasyāṃ buddhvā nṛpo 'tra tat /",
  "GK21sokss_pu:27046": "āhūya svasutāvāse citrakṛtye nyayuṅkta mām // SoKss_12,4.82 //",
  "GK21sokss_pu:27047": "tato vāsagṛhe tasyā haṃsāvalyāḥ sabhṛtyakaḥ /",
  "GK21sokss_pu:27048": "bhittau mayābhilikhitastvaṃ deva kamalākara // SoKss_12,4.83 //",
  "GK21sokss_pu:27049": "spaṣṭaṃ cetkhyāpayāmyetattaddhūrtaṃ vetti māmiyam /",
  "GK21sokss_pu:27050": "tadetāṃ rājatanayāṃ yuktyaitadbodhayāmy aham // SoKss_12,4.84 //",
  "GK21sokss_pu:27051": "iti saṃcintya suhṛdaṃ viśvastaṃ kṛtasaṃvidam /",
  "GK21sokss_pu:27052": "tatraikamahamunmattarūpaṃ ramyamakārayam // SoKss_12,4.85 //",
  "GK21sokss_pu:27053": "sa unmatto bhraman gāyan nṛtyaṃś cālokya dūrataḥ /",
  "GK21sokss_pu:27054": "ānāyyata krīḍanako rājaputrair nijāntikam // SoKss_12,4.86 //",
  "GK21sokss_pu:27055": "tataḥ krīḍāvaśāddṛṣṭvā haṃsāvalyā svavāsakam /",
  "GK21sokss_pu:27056": "praveśitaś ca saṃpaśyansa citraṃ tvatstutiṃ vyadhāt // SoKss_12,4.87 //",
  "GK21sokss_pu:27057": "diṣṭyā dṛṣṭo 'bjaśaṅkhāṅkapāṇirlakṣmīvilāsabhūḥ /",
  "GK21sokss_pu:27058": "so 'yaṃ haririvānantaguṇaughaḥ kamalākaraḥ // SoKss_12,4.88 //",
  "GK21sokss_pu:27059": "ityādi nṛtyatastasmādrājakanyā niśamya sā /",
  "GK21sokss_pu:27060": "māmapṛcchatkimāhāyaṃ kaścaiṣa likhitastvayā // SoKss_12,4.89 //",
  "GK21sokss_pu:27061": "iti tāmanubandhena pṛcchantīmahamuktavān /",
  "GK21sokss_pu:27062": "dṛṣṭapūrvo 'munā nūnamunmattenaiṣa sundari // SoKss_12,4.90 //",
  "GK21sokss_pu:27063": "rājaputro mayā yo 'yaṃ likhito rūpagauravāt /",
  "GK21sokss_pu:27064": "ity uktvā tvaṃ mayā tasyai guṇair nāmnā ca varṇitaḥ // SoKss_12,4.91 //",
  "GK21sokss_pu:27065": "tataḥ sphūrjadbhavatpremarasāsekāplute hṛdi /",
  "GK21sokss_pu:27066": "saṃbhūto 'bhinavastasyā haṃsāvalyāḥ smaradrumaḥ // SoKss_12,4.92 //",
  "GK21sokss_pu:27067": "athāgatena rājñātra pitrā tasyā vilokya saḥ /",
  "GK21sokss_pu:27068": "nṛtyannanmattako 'haṃ ca krodhānniṣkālitau tataḥ // SoKss_12,4.93 //",
  "GK21sokss_pu:27069": "tataḥ prabhṛti cotkā sā kṣiyamāṇā dine dine /",
  "GK21sokss_pu:27070": "kṛṣṇapakṣendulekheva yātā lāvaṇyaśeṣatām // SoKss_12,4.94 //",
  "GK21sokss_pu:27071": "māndyavyājāc ca pāpaghnamāśrityāyatanaṃ hareḥ /",
  "GK21sokss_pu:27072": "vijanāsevinī yuktyā jātā sānujñayā pituḥ // SoKss_12,4.95 //",
  "GK21sokss_pu:27073": "bhavaccintāvinidrā ca candracandrātapā sahā /",
  "GK21sokss_pu:27074": "sthitā niśāvāsarayor atra bhedamajānatī // SoKss_12,4.96 //",
  "GK21sokss_pu:27075": "tatra cāyatanoddeśātpraviṣṭaṃ māṃ vilokya sā /",
  "GK21sokss_pu:27076": "āhūya vastrābharaṇaiḥ sagauravamapūjayat // SoKss_12,4.97 //",
  "GK21sokss_pu:27077": "pūjito nirgataścāhaṃ taddattavasanāñcale /",
  "GK21sokss_pu:27078": "gāsthāmapaśyaṃ likhitāṃ tvatkṛte śṛṇu tāṃ punaḥ // SoKss_12,4.98 //",
  "GK21sokss_pu:27079": "padmāsādanasotsavanānāmukharadvijāliparigītam /",
  "GK21sokss_pu:27080": "kamalākaramaprāptā kva ratiṃ haṃsāvalī labhatām // SoKss_12,4.99 //",
  "GK21sokss_pu:27081": "vācayitvāhametāṃ ca labdhataccittaniścayaḥ /",
  "GK21sokss_pu:27082": "tvadbodhanārthamāgatya tavaināṃ purato 'paṭham // SoKss_12,4.100 //",
  "GK21sokss_pu:27083": "idaṃ vastraṃ ca tadyatra gāthaiṣā likhitā tayā /",
  "GK21sokss_pu:27084": "iti bandivacaḥ śrutvā gāthāṃ tāṃ pravilokya ca // SoKss_12,4.101 //",
  "GK21sokss_pu:27085": "sa śrotreṇota netreṇa praviṣṭām iva tāṃ hṛdi /",
  "GK21sokss_pu:27086": "tadā haṃsāvalīṃ dhyāyañ jaharṣa kamalākaraḥ // SoKss_12,4.102 //",
  "GK21sokss_pu:27087": "tatprāptyupāyaṃ yāvac ca sa cintayati sūtsukaḥ /",
  "GK21sokss_pu:27088": "tāvat pitā tamāhūya rājā daivādabhāṣata // SoKss_12,4.103 //",
  "GK21sokss_pu:27089": "alasāḥ putra rājāno mantrabaddhā ivoragāḥ /",
  "GK21sokss_pu:27090": "naśyantyanye tu naṣṭā apyudayante kathaṃ punaḥ // SoKss_12,4.104 //",
  "GK21sokss_pu:27091": "tvayā ca dṛṣṭā nādyāpi jigīṣā sukhasaṅginā /",
  "GK21sokss_pu:27092": "tadudyukto bhavālasyamutsṛjya mayi tiṣṭhasi // SoKss_12,4.105 //",
  "GK21sokss_pu:27093": "vijayasvāgrato gatvā tvam aṅgādhipatiṃ ripum /",
  "GK21sokss_pu:27094": "asmān prati kṛtārambhaṃ nijadeśād vinirgatam // SoKss_12,4.106 //",
  "GK21sokss_pu:27095": "etatpitṛvaco hṛṣṭaḥ pratipede tatheti saḥ /",
  "GK21sokss_pu:27096": "śūraḥ priyāṃ prati ca tāṃ yiyāsuḥ kamalākaraḥ // SoKss_12,4.107 //",
  "GK21sokss_pu:27097": "tataḥ pitrā samādiṣṭaiḥ pratasthe sa balaiḥ saha /",
  "GK21sokss_pu:27098": "ākampayanmahīpṛṣṭhaṃ hṛdayāni ca vidviṣām // SoKss_12,4.108 //",
  "GK21sokss_pu:27099": "atha prayāṇakaiḥ kaiścitprāpyāṅgādhipateścamūm /",
  "GK21sokss_pu:27100": "pratyavaskandabhagnena sahāyudhyata tena saḥ // SoKss_12,4.109 //",
  "GK21sokss_pu:27101": "abdherjalamivāgastyastejasvī tasya ca dviṣaḥ /",
  "GK21sokss_pu:27102": "balaṃ papau sa jagrāha jīvagrāhaṃ ca taṃ jayī // SoKss_12,4.110 //",
  "GK21sokss_pu:27103": "prajighāya ca saṃyamya pituḥ pāsrśvamamuṃ ripum /",
  "GK21sokss_pu:27104": "pratīhārasya dhuryasya has te dattvānuyāstrikān // SoKss_12,4.111 //",
  "GK21sokss_pu:27105": "ahamanyānripūñjetumitastāta gato 'dhunā /",
  "GK21sokss_pu:27106": "iti kṣatturmukhenāsmai pitre saṃdiśati sma saḥ // SoKss_12,4.112 //",
  "GK21sokss_pu:27107": "tato jayan krameṇānyān nṛpānupacito balaiḥ /",
  "GK21sokss_pu:27108": "sa prāpa vidiśāpuryā nikaṭaṃ kamalākaraḥ // SoKss_12,4.113 //",
  "GK21sokss_pu:27109": "tatra sthitaś ca vyasṛjatsa dūtaṃ meghamāline /",
  "GK21sokss_pu:27110": "rājñe haṃsāvalīpitre yācituṃ tāṃ tadātmajāsm // SoKss_12,4.114 //",
  "GK21sokss_pu:27111": "so 'pi dūtādaduṣṭaṃ taṃ buddhvā kanyārthamāgatam /",
  "GK21sokss_pu:27112": "meghamālī nṛpaḥ prītyā tatpārśvaṃ svayamāyayau // SoKss_12,4.115 //",
  "GK21sokss_pu:27113": "kṛtātithyo 'bravīccainaṃ rājaputraṃ kṛtādaram /",
  "GK21sokss_pu:27114": "svayaṃ pariśramo dūtasādhye 'rthe kiṃ kṛtastvayā // SoKss_12,4.116 //",
  "GK21sokss_pu:27115": "mamābhivāñchitaṃ hyetatkāraṇaṃ śṛṇu cātra yat /",
  "GK21sokss_pu:27116": "etāṃ haṃsāvalīṃ bālye 'py acyutārcanatatparām // SoKss_12,4.117 //",
  "GK21sokss_pu:27117": "śirīṣasukumārāṅgīṃ dṛṣṭvā cintā mamodabhūt /",
  "GK21sokss_pu:27118": "īdṛgguṇāyāḥ sadṛśo varaḥ ko 'syā bhavediti // SoKss_12,4.118 //",
  "GK21sokss_pu:27119": "apaśyataś ca sadṛśaṃ varamasyāstamo mama /",
  "GK21sokss_pu:27120": "taccintayā vinidrasya hyudapādi mahāñjvaraḥ // SoKss_12,4.119 //",
  "GK21sokss_pu:27121": "tatpraśāntyai ca saṃpūjya kṛtavijñaptimārtitaḥ /",
  "GK21sokss_pu:27122": "rātrāvīṣatsanidraṃ māṃ hariḥ svapne samādiśat // SoKss_12,4.120 //",
  "GK21sokss_pu:27123": "yatkṛte putra jāto 'yaṃ jvaras te saiva pāṇinā /",
  "GK21sokss_pu:27124": "haṃsāvalī tvāṃ spṛśatu tataḥ śāmyasti te jvaraḥ // SoKss_12,4.121 //",
  "GK21sokss_pu:27125": "matpūjāpāvanenaiṣā yaṃ yaṃ hastena saṃspṛśet /",
  "GK21sokss_pu:27126": "tasya tasya hy asādhyo 'pi jvaro naśyedasaṃśayam // SoKss_12,4.122 //",
  "GK21sokss_pu:27127": "etadvivāhacintā ca na kāryā bhavatā punaḥ /",
  "GK21sokss_pu:27128": "rājaputraḥ patir bhāvī yato 'syāḥ kamalākaraḥ // SoKss_12,4.123 //",
  "GK21sokss_pu:27129": "kālaṃ tu kaṃcid etasyā manāk kleśo bhaviṣyati /",
  "GK21sokss_pu:27130": "iti śārṅgabhṛtādiṣṭaḥ prabuddho 'smi niśākṣaye // SoKss_12,4.124 //",
  "GK21sokss_pu:27131": "tato haṃsāvalīhastasparśājjāto 'smi vijvaraḥ /",
  "GK21sokss_pu:27132": "tadaivaṃ yuvayor eṣa saṃyogo devanirmitaḥ // SoKss_12,4.125 //",
  "GK21sokss_pu:27133": "tatte haṃsāvalī dattā mayety uktvā prakalpya ca /",
  "GK21sokss_pu:27134": "lagnaṃ sa rājadhānīṃ svāṃ meghamālī nṛpo yayau // SoKss_12,4.126 //",
  "GK21sokss_pu:27135": "tatroktaṃ tena tatsarvaṃ śrutvā haṃsāvalī rahaḥ /",
  "GK21sokss_pu:27136": "saskhīmāha rahasyajñāsṃ nāmnā kanakamañjarīm // SoKss_12,4.127 //",
  "GK21sokss_pu:27137": "tvayāsau dṛśyatāṃ gatvā rājaputraḥ sa eva kim /",
  "GK21sokss_pu:27138": "citrakṛllikhiteneha yena me hṛdayaṃ hṛtam // SoKss_12,4.128 //",
  "GK21sokss_pu:27139": "tātaḥ kadācidanyasmai sabalāyāgatāya mām /",
  "GK21sokss_pu:27140": "dadyāttannāmadheyāya bhayāddhi prābhṛtīkṛtām // SoKss_12,4.129 //",
  "GK21sokss_pu:27141": "ity uktvā preṣitā svair aṃ tayā kanakamañjarī /",
  "GK21sokss_pu:27142": "sākṣasūtrājinajaṭaṃ tāpasīveṣaḍambaram // SoKss_12,4.130 //",
  "GK21sokss_pu:27143": "vidhāya gatvā kaṭakaṃ rājaputrasya tasya sā /",
  "GK21sokss_pu:27144": "āveditā parijanaiḥ praviśyaiva vilokya tam // SoKss_12,4.131 //",
  "GK21sokss_pu:27145": "kāmasyeva jagajjaitramohanāstrādhidaivatam /",
  "GK21sokss_pu:27146": "tadrūpahṛtacittābhūtsamādhistheva tatkṣaṇam // SoKss_12,4.132 //",
  "GK21sokss_pu:27147": "sotkā cācintayat syān me saṃgamo nedṛśena cet /",
  "GK21sokss_pu:27148": "dhigjanma tarhi yuktaṃ tatkariṣye 'tra yad astv iti // SoKss_12,4.133 //",
  "GK21sokss_pu:27149": "athopasṛtya dattāśīstasmai maṇim upānayat /",
  "GK21sokss_pu:27150": "uvāca copaviṣṭā tamāttaratnaṃ kṛtādaram // SoKss_12,4.134 //",
  "GK21sokss_pu:27151": "mayāyamasakṛddṛṣṭapratyayo maṇiruttamaḥ /",
  "GK21sokss_pu:27152": "dhāritenāmunā śatroḥ stambhyate śastramuttamam // SoKss_12,4.135 //",
  "GK21sokss_pu:27153": "guṇānurāgāc ca mayā tubhyameṣa samarpitaḥ /",
  "GK21sokss_pu:27154": "yasthā tavopayukto 'yaṃ rājaputra na me tathā // SoKss_12,4.136 //",
  "GK21sokss_pu:27155": "evam uktavatī tena vyāhṛtā rājasūnunā /",
  "GK21sokss_pu:27156": "ekabhikṣāvratavyājātsā niṣidhya yayau tataḥ // SoKss_12,4.137 //",
  "GK21sokss_pu:27157": "vimucya tāpasīveṣaṃ kṛtvodvignamivānanam /",
  "GK21sokss_pu:27158": "haṃsāvalīm upāgātsā pṛṣṭā tāṃ ca mṛṣābravīt // SoKss_12,4.138 //",
  "GK21sokss_pu:27159": "avācyam apite rājarahasyaṃ vacmi bhaktitaḥ /",
  "GK21sokss_pu:27160": "ito māṃ tāpasīveṣāṃ rājaputrasya tasya tam // SoKss_12,4.139 //",
  "GK21sokss_pu:27161": "gatāṃ kaṭakamabhyetya svair ameko 'bhyadhātpumān /",
  "GK21sokss_pu:27162": "bhagavaty api jānāsi bhūtatantravidhikramam // SoKss_12,4.140 //",
  "GK21sokss_pu:27163": "tac chrutvā taṃ pratīhāram iva dṛṣṭvāham abravam /",
  "GK21sokss_pu:27164": "suṣṭhu jānāmi kiṃ nāma mamaitatkila vastviti // SoKss_12,4.141 //",
  "GK21sokss_pu:27165": "tato 'haṃ tena tasyaiva sakāśaṃ devi tatkṣaṇam /",
  "GK21sokss_pu:27166": "rājaputrasya kamalākarasyātra praveśitā // SoKss_12,4.142 //",
  "GK21sokss_pu:27167": "sa ca dṛṣṭo mayā rugṇo bhūtāviṣṭo viṣaṇṇayā /",
  "GK21sokss_pu:27168": "saṃyamyamānaḥ pārśvasthair ābaddhauṣadhisanmaṇiḥ // SoKss_12,4.143 //",
  "GK21sokss_pu:27169": "racitālīkarakṣā ca nirgatāhaṃ tataḥ kṣaṇāt /",
  "GK21sokss_pu:27170": "prātaretyāpaneṣyāmi doṣamasyetivādinī // SoKss_12,4.144 //",
  "GK21sokss_pu:27171": "tato 'śaṅkitadṛṣṭedṛganiṣṭātyarthaduḥkhitā /",
  "GK21sokss_pu:27172": "āgatāsmi tavākhyātuṃ pramāṇaṃ tvamataḥ param // SoKss_12,4.145 //",
  "GK21sokss_pu:27173": "śrutvaitadracitaṃ tasyā vaco nirghātadāruṇam /",
  "GK21sokss_pu:27174": "ṛjvī haṃsāvalī kṣipraṃ saṃmuhyaiva jagāda tām // SoKss_12,4.146 //",
  "GK21sokss_pu:27175": "guṇavatyāṃ svasṛṣṭāvapyaho dhiṅmatsaro vidheḥ /",
  "GK21sokss_pu:27176": "indroḥ kalaṅko doṣaś ca tasya yenaiṣa nirmitaḥ // SoKss_12,4.147 //",
  "GK21sokss_pu:27177": "dhṛtaś ca sa mayā bhartā na śakyaścopalakṣitum /",
  "GK21sokss_pu:27178": "tasmānme maraṇaṃ śreyo vane vā gamanaṃ kva cit // SoKss_12,4.148 //",
  "GK21sokss_pu:27179": "tad atra vada kiṃ kāryam ity uktā mugdhayātayā /",
  "GK21sokss_pu:27180": "māyinī tām avādīt sā punaḥ kanakamañjarī // SoKss_12,4.149 //",
  "GK21sokss_pu:27181": "vivāhe vinidhāyaikāṃ tvadveṣāmiha ceṭikām /",
  "GK21sokss_pu:27182": "nirgatya kvāpi yāsyāvastatkālaṃ vyākule jane // SoKss_12,4.150 //",
  "GK21sokss_pu:27183": "tac chrutvā rājaputrī sā kusakhīṃ tām abhāṣata /",
  "GK21sokss_pu:27184": "tvam eva tarhi madveṣaṃ kṛtvātmānaṃ vivāhaya // SoKss_12,4.151 //",
  "GK21sokss_pu:27185": "tena rājasutenānyā kā mamāptā bhavādṛśī /",
  "GK21sokss_pu:27186": "ity uktā sā tayā pāpāvocatkanakamañjarī // SoKss_12,4.152 //",
  "GK21sokss_pu:27187": "evaṃ kariṣye yuktyāhaṃ bhavāśvastā yadastu me /",
  "GK21sokss_pu:27188": "tatkālaṃ tu yathā vakṣye kurvīthāstvaṃ tathaiva tat // SoKss_12,4.153 //",
  "GK21sokss_pu:27189": "ityāśvāsyaiva tāṃ gatvāśokakaryai śaśaṃsa sā /",
  "GK21sokss_pu:27190": "viśvāsabhūmaye sakhyai svarahasyaṃ cikīrṣitam // SoKss_12,4.154 //",
  "GK21sokss_pu:27191": "tayaiva sahitā tāṃcas tānyahānyanvasevata /",
  "GK21sokss_pu:27192": "haṃsāvalīṃ vimanasaṃ kṛtakartavyasaṃvidam // SoKss_12,4.155 //",
  "GK21sokss_pu:27193": "prāpte codvāhadivase vare sāyam upāgate /",
  "GK21sokss_pu:27194": "tasmin gajāśvapādātasahite kamalākare // SoKss_12,4.156 //",
  "GK21sokss_pu:27195": "sarvasminnutsavavyagre jane yuktyānyaceṭikāḥ /",
  "GK21sokss_pu:27196": "nivārya vāsakaṃ guptaṃ prasādhananibhāddrutam // SoKss_12,4.157 //",
  "GK21sokss_pu:27197": "haṃsāvalīṃ praveśyaiva kṛtvā tadveṣamātmanaḥ /",
  "GK21sokss_pu:27198": "cakre 'śokakarīveṣāṃ tāṃ sā kanakamañjarī // SoKss_12,4.158 //",
  "GK21sokss_pu:27199": "aśokakaryāḥ svaṃ veṣaṃ sahacaryā vidhāya ca /",
  "GK21sokss_pu:27200": "prāpte niśāgame haṃsāvalīmetām uvāca sā // SoKss_12,4.159 //",
  "GK21sokss_pu:27201": "paścimena vinirgatya dvāreṇāsyāḥ puro bahiḥ /",
  "GK21sokss_pu:27202": "krośamātre purāṇo 'sti suṣiraḥ śālmalidrumaḥ // SoKss_12,4.160 //",
  "GK21sokss_pu:27203": "gatvā tasyāntare sthitvā pratīkṣasva madāgamam /",
  "GK21sokss_pu:27204": "kṛte kārye ca tatrāhaṃ tvām upaiṣyāmi niścitam // SoKss_12,4.161 //",
  "GK21sokss_pu:27205": "ity uktā sā tayā vyājasakhyā haṃsāvalī tadā /",
  "GK21sokss_pu:27206": "niragāttatsakhīveṣā tathetyantaḥpurānniśi // SoKss_12,4.162 //",
  "GK21sokss_pu:27207": "prāyāc ca janyākīrṇena purīdvāreṇa tena sā /",
  "GK21sokss_pu:27208": "nirgatyālakṣitā tasya mūlaṃ śālmaliśākhinaḥ // SoKss_12,4.163 //",
  "GK21sokss_pu:27209": "dṛṣṭvāndhakāragahanaṃ tadgarbhaṃ nāviśac ca sā /",
  "GK21sokss_pu:27210": "bibhyatī tatsamīpasthaṃ tvāruroha vaṭadrumam // SoKss_12,4.164 //",
  "GK21sokss_pu:27211": "tatrāsītpallavacchannā kusakhī mārgadarśinī /",
  "GK21sokss_pu:27212": "bubudhe na tu tasyāstāṃ kusṛtiṃ saralāśayā // SoKss_12,4.165 //",
  "GK21sokss_pu:27213": "tāvadrājakule tatra lagnakāle 'bhyupasthite /",
  "GK21sokss_pu:27214": "dhṛtahaṃsāsvalīveṣāṃ sthitāṃ kanakamañjarīm // SoKss_12,4.166 //",
  "GK21sokss_pu:27215": "ānāyyāropitāṃ vedīṃ rājñā tāṃ kamalākaraḥ /",
  "GK21sokss_pu:27216": "upayeme sanīraṅgīṃ niśi kenāpyalakṣitām // SoKss_12,4.167 //",
  "GK21sokss_pu:27217": "kṛtodvāho gṛhītvā ca vyājahaṃsāvalīṃ drutam /",
  "GK21sokss_pu:27218": "māyākanakamañjaryāśokakaryā yutāṃ satām // SoKss_12,4.168 //",
  "GK21sokss_pu:27219": "adyaiva śubhanakṣatravaśātsvakaṭakaṃ prati /",
  "GK21sokss_pu:27220": "tena pratyakpurīdvāramārgeṇa prayayau tataḥ // SoKss_12,4.169 //",
  "GK21sokss_pu:27221": "gacchaṃś ca śālmalitarornikaṭaṃ prāpa tasya saḥ /",
  "GK21sokss_pu:27222": "yasyāntike vipralabdhā sthitā haṃsāvalī vaṭe // SoKss_12,4.170 //",
  "GK21sokss_pu:27223": "prāptaṃ cātra tamāliṅgya trasteva kamalākaram /",
  "GK21sokss_pu:27224": "kūṭahaṃsāvalī sāśu tadārūḍhebhapṛṣṭhagā // SoKss_12,4.171 //",
  "GK21sokss_pu:27225": "sabhramāttena pṛṣṭā ca kaitavātsāśrurabravīt /",
  "GK21sokss_pu:27226": "āryaputrādya jāne 'haṃ svapne 'smācchālmalidrumāst // SoKss_12,4.172 //",
  "GK21sokss_pu:27227": "nirgatya rākṣasīva strī māsṃ bhakṣayitumagrahīt /",
  "GK21sokss_pu:27228": "tataḥ pradhāvya kenāpi brāhmaṇenāsmi mocitā // SoKss_12,4.173 //",
  "GK21sokss_pu:27229": "tenaivāśvāsya coktāhaṃ putryamuṃ dāhayestarum /",
  "GK21sokss_pu:27230": "etasmānniriyātstrī cetkṣeptavyātraiva sā punaḥ // SoKss_12,4.174 //",
  "GK21sokss_pu:27231": "evaṃ śivaṃ syād ity uktvā dvije tasmiṃs tirohite /",
  "GK21sokss_pu:27232": "prabuddhāhaṃ smṛtaṃ caitad dṛṣṭvā tarum amuṃ mayā // SoKss_12,4.175 //",
  "GK21sokss_pu:27233": "tena bhītāhamity uktastayā sa kamalākaraḥ /",
  "GK21sokss_pu:27234": "ādideśāśu bhṛtyānsvāṃstayor dāhe tarustriyoḥ // SoKss_12,4.176 //",
  "GK21sokss_pu:27235": "adhākṣuste ca taṃ vṛkṣaṃ kūṭahaṃsāvalī ca sā /",
  "GK21sokss_pu:27236": "dagdhāṃ haṃsāvalīmatra mene tasmādanirgatām // SoKss_12,4.177 //",
  "GK21sokss_pu:27237": "tatas tayā sa kamalākaro nirvṛtayā saha /",
  "GK21sokss_pu:27238": "satyahaṃsāvalīlābhaṃ manvānaḥ kaṭakaṃ yayau // SoKss_12,4.178 //",
  "GK21sokss_pu:27239": "tato 'pi tvaritaṃ yātaḥ prātaḥ svāṃ kośalāṃ purīm /",
  "GK21sokss_pu:27240": "kṛtakāryatvatuṣṭena pitrā rājye 'bhyaṣicyata // SoKss_12,4.179 //",
  "GK21sokss_pu:27241": "vanaṃ pitari yāte ca so 'nuśāsti sma medinīm /",
  "GK21sokss_pu:27242": "vyājahaṃsāsvalīṃ bhāryāṃ bibhratkanakamañjarīm // SoKss_12,4.180 //",
  "GK21sokss_pu:27243": "sa manorathasiddhistu dūre rājakulādabhūt /",
  "GK21sokss_pu:27244": "bandī tayā parijñānāccharīrabhayaśaṅkayā // SoKss_12,4.181 //",
  "GK21sokss_pu:27245": "sāpi haṃsāvalī tasyāṃ rātrau tatra vaṭe sthitā /",
  "GK21sokss_pu:27246": "śrutvā dṛṣṭvā ca tatsarvaṃ vañcitāsmītyabudhyata // SoKss_12,4.182 //",
  "GK21sokss_pu:27247": "acintayat tu tatkālaṃ prayāte kamalākare /",
  "GK21sokss_pu:27248": "aho mamaitayā kāntaḥ kusakhyā chadmanā hṛtaḥ // SoKss_12,4.183 //",
  "GK21sokss_pu:27249": "aho dagdhvaiva māmasmānnirvṛtiṃ prāptumīpsati /",
  "GK21sokss_pu:27250": "aśreyase na vā kasya viśvāso durjane jane // SoKss_12,4.184 //",
  "GK21sokss_pu:27251": "tadasya matkṛte dagdhasyāṅgārārciṣi śālmaleḥ /",
  "GK21sokss_pu:27252": "kṣipāmyabhavyamātmānaṃ bhavasyāmyānṛṇā taroḥ // SoKss_12,4.185 //",
  "GK21sokss_pu:27253": "ityālocyāsvaruhyātha vaṭāstprāṇavyayonmukhī /",
  "GK21sokss_pu:27254": "jātabuddhirvidheryogādityantarvimamarśa sā // SoKss_12,4.186 //",
  "GK21sokss_pu:27255": "kiṃ tyajāmi vṛthāstmānaṃ jīvantī nacirādaham /",
  "GK21sokss_pu:27256": "manyupratikriyāṃ tasyāḥ kariṣyāmi sakhīdruhaḥ // SoKss_12,4.187 //",
  "GK21sokss_pu:27257": "tātasya hitadā svapne jvarāskrāntasya śauriṇā /",
  "GK21sokss_pu:27258": "tacchāntiṃ matkarasparśādādiśyoktamabhūdidam // SoKss_12,4.188 //",
  "GK21sokss_pu:27259": "haṃsāvalī patiṃ prāpsyatyucitaṃ kamalākaram /",
  "GK21sokss_pu:27260": "kālaṃ kam apitu kleśo bhavitāsyā manāgiti // SoKss_12,4.189 //",
  "GK21sokss_pu:27261": "tadgatvā kvāpi paśyāmi tāvadityavadhārya sā /",
  "GK21sokss_pu:27262": "haṃsāvalī tataḥ prāyānnirjanāmaṭavīṃ prati // SoKss_12,4.190 //",
  "GK21sokss_pu:27263": "dūraṃ gatāyās tasyāś ca klāntāyāḥ praskhaladgateḥ /",
  "GK21sokss_pu:27264": "mārgaprakaṭanāyeva dayayā sā yayau kṣapā // SoKss_12,4.191 //",
  "GK21sokss_pu:27265": "taddarśanasamudbhūtakṛpāveśavaśādiva /",
  "GK21sokss_pu:27266": "mumoca dyauravaśyāsyabāṣpavārikaṇotkaram // SoKss_12,4.192 //",
  "GK21sokss_pu:27267": "tadaśrumārjanāyeva prasāritakaro raviḥ /",
  "GK21sokss_pu:27268": "darśitāśākṛtāśvāsamudagādguṇibāndhavaḥ // SoKss_12,4.193 //",
  "GK21sokss_pu:27269": "tataḥ sā kiṃciducchvastā nirastajanadarśanā /",
  "GK21sokss_pu:27270": "utpathaiḥ kramaśo yāntī kuśakaṇṭakavikṣatā // SoKss_12,4.194 //",
  "GK21sokss_pu:27271": "rājaputrī cirātprāpa vanamekaṃ vihaṃgamaiḥ /",
  "GK21sokss_pu:27272": "guñjadbhir ita ehīti vadadbhir iva rājitam // SoKss_12,4.195 //",
  "GK21sokss_pu:27273": "tatra sā prāviśacchrāntā vījyamāneva sādaram /",
  "GK21sokss_pu:27274": "vātavellallatājālatālavṛntair anokahaiḥ // SoKss_12,4.196 //",
  "GK21sokss_pu:27275": "dadarśa ca vanaṃ sā tanmadhusphītaṃ priyotsukā /",
  "GK21sokss_pu:27276": "praphullasahakārasthakalakūjitakokilam // SoKss_12,4.197 //",
  "GK21sokss_pu:27277": "vignā ca cintayām āsa māṃ dahatyatra yadyapi /",
  "GK21sokss_pu:27278": "puṣpareṇupiśaṅgo 'yaṃ malayānilapāvakaḥ // SoKss_12,4.198 //",
  "GK21sokss_pu:27279": "tarubhyo nipatantaś ca kusumaprakarā ime /",
  "GK21sokss_pu:27280": "nadatsvaliṣu nighnanti kāmabāṇotkarā iva // SoKss_12,4.199 //",
  "GK21sokss_pu:27281": "tathāpi kusumair ebhiḥ pūjayantī ramāpatim /",
  "GK21sokss_pu:27282": "ihaiva tāvat tiṣṭhāmi kṣapayantī svaduṣkṛtam // SoKss_12,4.200 //",
  "GK21sokss_pu:27283": "iti saṃcintya vāpīṣu snāntī tasthau phalāśanā /",
  "GK21sokss_pu:27284": "tatra pūjāparā śaureḥ prepsuḥ sā kamalākaram // SoKss_12,4.201 //",
  "GK21sokss_pu:27285": "atrāntare kośalāyāṃ vidhiyogājjvareṇa saḥ /",
  "GK21sokss_pu:27286": "cāturthikena dīrgheṇa jagṛhe kamalākaraḥ // SoKss_12,4.202 //",
  "GK21sokss_pu:27287": "taddṛṣṭvā tatra sā pāpā kūṭahaṃsāvalī tadā /",
  "GK21sokss_pu:27288": "bhītā vyacintayaccetasyevaṃ kanakamañjarī // SoKss_12,4.203 //",
  "GK21sokss_pu:27289": "ekaṃ tāvadbhayaṃ me 'ntaḥ sadāśokakarīkṛtam /",
  "GK21sokss_pu:27290": "mantrabhedāttadupari dvitīyam idamāgatam // SoKss_12,4.204 //",
  "GK21sokss_pu:27291": "yadyasya matprabhoḥ pūrvaṃ kathito jvaranāśanaḥ /",
  "GK21sokss_pu:27292": "haṃsāvalīkarasparśastatpitrā janasaṃnidhau // SoKss_12,4.205 //",
  "GK21sokss_pu:27293": "taccādhunā jvarākrānto yadaivaiṣa smariṣyati /",
  "GK21sokss_pu:27294": "atatprabhāvā naṅkṣyāmi tadaivoddhāṭitā satī // SoKss_12,4.206 //",
  "GK21sokss_pu:27295": "tanme kayāpi yoginyā yaḥ pūrvaṃ jvaraceṭakaḥ /",
  "GK21sokss_pu:27296": "prokto vidhivadasyārthe jvaraghnaṃ sādhayāmi tam // SoKss_12,4.207 //",
  "GK21sokss_pu:27297": "tasyaivāgre ca hanmyetāṃ yuktyāśokakarīṃ yataḥ /",
  "GK21sokss_pu:27298": "mānuṣāṅgaiḥ kṛtārghādiḥ sa siddho 'bhīṣṭakṛdbhavet // SoKss_12,4.208 //",
  "GK21sokss_pu:27299": "evaṃ rājño jvare naṣṭe 'śokakaryānayā saha /",
  "GK21sokss_pu:27300": "ubhe bhaye me śāmyetāṃ na paśyāsmyanyathā śivam // SoKss_12,4.209 //",
  "GK21sokss_pu:27301": "ityālocyāviruddhaṃ yattattasyai svamanīṣitam /",
  "GK21sokss_pu:27302": "śaśaṃsāśokakaryai sā mānuṣāghātavarjitam // SoKss_12,4.210 //",
  "GK21sokss_pu:27303": "tato dattānumatayā saṃbhāre ḍhaukite tayā /",
  "GK21sokss_pu:27304": "taddvitīyā svayā yuktyā bahiḥ kṛtvā paricchadam // SoKss_12,4.211 //",
  "GK21sokss_pu:27305": "dvārāntareṇa nirgatya guptamantaḥpurānniśi /",
  "GK21sokss_pu:27306": "yayau śūnyaikaliṅgaṃ sā khaḍgahastā śivālayam // SoKss_12,4.212 //",
  "GK21sokss_pu:27307": "tatra khaḍgahatacchāgaśoṇitasnātarañjitam /",
  "GK21sokss_pu:27308": "tadasrakalpitārghaṃ ca tadantrasragviveṣṭitam // SoKss_12,4.213 //",
  "GK21sokss_pu:27309": "ānarca śivaliṅgaṃ sā taddhṛtpadmena mūrdhani /",
  "GK21sokss_pu:27310": "dhūpaṃ dattvā tadakṣibhyāṃ tacchiro 'smai baliṃ dadau // SoKss_12,4.214 //",
  "GK21sokss_pu:27311": "tatas tadagravedyāṃ ca liptāyāṃ raktacandanaiḥ /",
  "GK21sokss_pu:27312": "lilekha gorocanayā kamalaṃ sāṣṭapallavam // SoKss_12,4.215 //",
  "GK21sokss_pu:27313": "tatkarṇikāyāṃ sāsreṇa piṣṭena racitaṃ jvaram /",
  "GK21sokss_pu:27314": "bhasmamuṣṭipraharaṇaṃ tripādaṃ trimukhaṃ nyadhāt // SoKss_12,4.216 //",
  "GK21sokss_pu:27315": "pallaveṣu niveśyātra parivāraṃ yathāvidhi /",
  "GK21sokss_pu:27316": "jvarasya nijamantreṇa tasyāhvānaṃ vyadhatta sā // SoKss_12,4.217 //",
  "GK21sokss_pu:27317": "tataḥ pūrvoktavatsāsya snānārghyādyaupahārikam /",
  "GK21sokss_pu:27318": "cikīrṣur mānuṣāṅgāsraiḥ prāhāśokakarīṃ sma tām // SoKss_12,4.218 //",
  "GK21sokss_pu:27319": "bhūtale nyastasarvāṅgaṃ devasya sakhi sāṃpratam /",
  "GK21sokss_pu:27320": "kuru praṇāmamevaṃ hi śreyastava bhaviṣyati // SoKss_12,4.219 //",
  "GK21sokss_pu:27321": "tatas tatheti dharaṇau praṇatāyā durāśayā /",
  "GK21sokss_pu:27322": "tasyāḥ khaḍgaprahāraṃ sā dadau kanakamañjarī // SoKss_12,4.220 //",
  "GK21sokss_pu:27323": "tena daivānmanākskandhe kṣatā satrāsamutthitā /",
  "GK21sokss_pu:27324": "vidrutā sānuyāntīṃ tāṃ dṛṣṭvā kanakamañjarīm // SoKss_12,4.221 //",
  "GK21sokss_pu:27325": "trāyadhvamiti cakranda yadāśokakarī muhuḥ /",
  "GK21sokss_pu:27326": "tenābhyadhāvannagarīrakṣiṇo 'trābhito janāḥ // SoKss_12,4.222 //",
  "GK21sokss_pu:27327": "te dṛṣṭvākṛṣṭakhaḍgāṃ tāṃ bhīmāṃ kanakamañjarīm /",
  "GK21sokss_pu:27328": "mṛtakalpāṃ vyadhuḥ śastraprahārai rākṣasīdhiyā // SoKss_12,4.223 //",
  "GK21sokss_pu:27329": "buddhvāśokakarīvaktrādyathātattvaṃ tataś ca te /",
  "GK21sokss_pu:27330": "dve te rājakulaṃ ninyuḥ puraskṛtya purādhipam // SoKss_12,4.224 //",
  "GK21sokss_pu:27331": "vijñaptas tatra tai rājā saṃbhrāntaḥ kamalākaraḥ /",
  "GK21sokss_pu:27332": "ānāyayatkubhāryāṃ tāṃ svāntikaṃ tāṃ ca tatsakhīm // SoKss_12,4.225 //",
  "GK21sokss_pu:27333": "tayoścānītayor bhītyā prahāravyathayā ca sā /",
  "GK21sokss_pu:27334": "tīvrayotkrāntajīvābhūtsadyaḥ kanakamañjarī // SoKss_12,4.226 //",
  "GK21sokss_pu:27335": "tato 'śokakarīṃ rājā vraṇitāṃ tāṃ sa tatsakhīm /",
  "GK21sokss_pu:27336": "kimidaṃ nirbhayā brūhītyapṛcchadatidurmanāḥ // SoKss_12,4.227 //",
  "GK21sokss_pu:27337": "sā catasmai tadā mūlāt tathā sarvamavarṇayat /",
  "GK21sokss_pu:27338": "yathā kanakamañjaryā kṛtaṃ tadvyājasāhasam // SoKss_12,4.228 //",
  "GK21sokss_pu:27339": "tato 'dhigatatattvārthaḥ sa rājā kamalākaraḥ /",
  "GK21sokss_pu:27340": "evaṃ śuśoca tatkālamātmānaṃ bhṛśaduḥkhitaḥ // SoKss_12,4.229 //",
  "GK21sokss_pu:27341": "vipralabdho 'smyahaṃ kūṭahaṃsāvalyā vataitayā /",
  "GK21sokss_pu:27342": "mūḍhena yatsvahastena dagdhā haṃsāvalī mayā // SoKss_12,4.230 //",
  "GK21sokss_pu:27343": "svaduṣkṛtaphalaṃ tāvat pāpayā labdhametayā /",
  "GK21sokss_pu:27344": "yadrājamahiṣī bhūtvā prāptaiṣā vadhamīdṛśam // SoKss_12,4.231 //",
  "GK21sokss_pu:27345": "kathaṃ tu rūpamātreṇa saṃmohyāhaṃ śiśuryathā /",
  "GK21sokss_pu:27346": "hṛtaratnena muṣito dattvā kācaṃ kuvedhasā // SoKss_12,4.232 //",
  "GK21sokss_pu:27347": "jvaraśāntyai mayā so 'pi jñaptikṛdvata na smṛtaḥ /",
  "GK21sokss_pu:27348": "haṃsāvalīkarasparśas tatpitur viṣṇunoditaḥ // SoKss_12,4.233 //",
  "GK21sokss_pu:27349": "evaṃ sa vilapansmṛtvā vyamṛśatkamalākaraḥ /",
  "GK21sokss_pu:27350": "haṃsāvalīṃ patiṃ prāpsyatyeṣā kleśo manākpunaḥ // SoKss_12,4.234 //",
  "GK21sokss_pu:27351": "bhavitāsyā iti vaco vaiṣṇavaṃ meghamālinā /",
  "GK21sokss_pu:27352": "tatpitroktaṃ hi me tac ca prasiddhaṃ na bhavenmṛṣā // SoKss_12,4.235 //",
  "GK21sokss_pu:27353": "tatsā kathaṃcidanyatra gatā jīvetkadācana /",
  "GK21sokss_pu:27354": "strīcittasyeva daivasya ko vetti gahanāṃ gatim // SoKss_12,4.236 //",
  "GK21sokss_pu:27355": "tanmanorathasiddhiḥ sa bandī me 'tra gatiḥ punaḥ /",
  "GK21sokss_pu:27356": "ityālocya sa taṃ bandivaramānāyayannṛpaḥ // SoKss_12,4.237 //",
  "GK21sokss_pu:27357": "abravīc ca kathaṃ bhadra bhavānnaiveha dṛśyate /",
  "GK21sokss_pu:27358": "kva manorathasiddhirvā teṣāṃ ye dhūrtavañcitāḥ // SoKss_12,4.238 //",
  "GK21sokss_pu:27359": "tac chrutvā so 'vadadbandī mantrabhedabhayāhatā /",
  "GK21sokss_pu:27360": "eṣaivāśokakaryatra mahārāja mamottaram // SoKss_12,4.239 //",
  "GK21sokss_pu:27361": "na ca haṃsāvalīhetoḥ kāryā te 'tra viṣāditā /",
  "GK21sokss_pu:27362": "ādiṣṭā hariṇaivāsyāḥ kaṃcitkālaṃ hi duḥsthitiḥ // SoKss_12,4.240 //",
  "GK21sokss_pu:27363": "tannityārādhanodyogānniścitaṃ tāṃ sa rakṣati /",
  "GK21sokss_pu:27364": "prabhavatyeva dharmo hi neha dṛṣṭaṃ tathā ca kim // SoKss_12,4.241 //",
  "GK21sokss_pu:27365": "tadahaṃ deva yāsyāmi tatpravṛttyupalabdhaye /",
  "GK21sokss_pu:27366": "iti tena sa vijñapto bandinā kṣitipo 'bravīt // SoKss_12,4.242 //",
  "GK21sokss_pu:27367": "ātmanāhaṃ prayāsyāmi tāmanveṣṭuṃ tvayā saha /",
  "GK21sokss_pu:27368": "anyathā naiva me cetaḥ kṣaṇam apy avatiṣṭhate // SoKss_12,4.243 //",
  "GK21sokss_pu:27369": "evam uktvā viniścitya prajñāḍhyākhyasya mantriṇaḥ /",
  "GK21sokss_pu:27370": "haste 'nyedyur nicikṣepa rājyaṃ sa kamalākaraḥ // SoKss_12,4.244 //",
  "GK21sokss_pu:27371": "vāryamāṇo 'py alaṃ tena nagaryā prayayau tataḥ /",
  "GK21sokss_pu:27372": "nirgatyālakṣitaḥ sākaṃ sa manorathasiddhinā // SoKss_12,4.245 //",
  "GK21sokss_pu:27373": "babhrāma ca vicinvānaḥ kṣetrāśramavanāni saḥ /",
  "GK21sokss_pu:27374": "anapekṣitadehārtigurvī hy ājñā manobhuvaḥ // SoKss_12,4.246 //",
  "GK21sokss_pu:27375": "krameṇa prāpa daivāttatkānanaṃ yatra sā sthitā /",
  "GK21sokss_pu:27376": "haṃsāvalī tapasyantī samanorathasiddhikaḥ // SoKss_12,4.247 //",
  "GK21sokss_pu:27377": "tatrāpaśyac ca tāṃ mūle raktāśokasya bhāsvataḥ /",
  "GK21sokss_pu:27378": "antyām iva kalāmindoḥ kṣāmāṃ pāṇḍumanoramām // SoKss_12,4.248 //",
  "GK21sokss_pu:27379": "uvāca bandinaṃ taṃ sa keyaṃ niḥśabdaniścalā /",
  "GK21sokss_pu:27380": "dhyānasthā devatā kiṃ syādrūpamasyā hy amānuṣam // SoKss_12,4.249 //",
  "GK21sokss_pu:27381": "tac chrutvā vīkṣya so 'vādīd bandī diṣṭyābhivardhase /",
  "GK21sokss_pu:27382": "deva haṃsāvalīprāptyā saiva hy eṣātra tiṣṭhati // SoKss_12,4.250 //",
  "GK21sokss_pu:27383": "śrutvā tatprekṣya tau taṃ ca pratyabhijñāya bandinam /",
  "GK21sokss_pu:27384": "cakranda sā navībhūtaduḥkhā haṃsāvalī tadā // SoKss_12,4.251 //",
  "GK21sokss_pu:27385": "hā tāta hā hatāsmyāryaputra hā kamalākara /",
  "GK21sokss_pu:27386": "hā manorathasiddhe hā viparītavidhe vidhe // SoKss_12,4.252 //",
  "GK21sokss_pu:27387": "ity evaṃ vilapantī sā mumūrccha bhuvi so 'pi tām /",
  "GK21sokss_pu:27388": "śrutvā dṛṣṭvāpatadbhūmau duḥkhārtaḥ kamalākaraḥ // SoKss_12,4.253 //",
  "GK21sokss_pu:27389": "āśvāsitā tatastena tau manorathasiddhinā /",
  "GK21sokss_pu:27390": "ubhau niścitavijñāstaparasparasunirvṛtau // SoKss_12,4.254 //",
  "GK21sokss_pu:27391": "viṣayogāsrṇavottīrṇau kāṃcinmudamavāpatuḥ /",
  "GK21sokss_pu:27392": "anyonyaṃ ca kramāstsarvaṃ svaṃ svaṃ vṛttāntamūcatuḥ // SoKss_12,4.255 //",
  "GK21sokss_pu:27393": "tato haṃsāvalīṃ tāṃ sa gṛhītvā kamalākaraḥ /",
  "GK21sokss_pu:27394": "bandinā sahitastena yayau svāṃ kośalāṃ purīm // SoKss_12,4.256 //",
  "GK21sokss_pu:27395": "tatrāmayaharaṃ tasyāḥ pāṇiṃ vidhivadagrahīt /",
  "GK21sokss_pu:27396": "ānāyite tatpitari pratīte meghamālini // SoKss_12,4.257 //",
  "GK21sokss_pu:27397": "tadā tayā samaṃ yukto viśuddhobhayapakṣayā /",
  "GK21sokss_pu:27398": "haṃsāvalyāstivimalaḥ śuśubhe kamalākaraḥ // SoKss_12,4.258 //",
  "GK21sokss_pu:27399": "araṃsta ca tayā sākaṃ kṛtī phalitadhair yayā /",
  "GK21sokss_pu:27400": "śāsanmahīmaviyutaḥ sa manorathasiddhinā // SoKss_12,4.259 //",
  "GK21sokss_pu:27401": "evam āpady asaṃtyaktadhair yaiḥ sarvam avāpyate /",
  "GK21sokss_pu:27402": "tad vatsa mā tanuṃ tyākṣīr jīvan prāpsyasi taṃ prabhum // SoKss_12,4.260 //",
  "GK21sokss_pu:27403": "itthaṃ sa vṛddhapathikaḥ kathāmākhyāya deva me /",
  "GK21sokss_pu:27404": "nivārya maraṇānmāsṃ ca yathākāmajṃ yayau tataḥ // SoKss_12,4.261 //",
  "GK21sokss_pu:27405": "ity uktvā tatra rātrau ca caṇḍaketugṛhe tadā /",
  "GK21sokss_pu:27406": "mṛgāṅkadattamavadatpunarbhīmaparākramaḥ // SoKss_12,4.262 //",
  "GK21sokss_pu:27407": "atha labdhopadeśaḥ saṃstato 'ṭavyāstvadāptaye /",
  "GK21sokss_pu:27408": "gantuṃ tavābhilaṣitāsmagāmujjayinīmaham // SoKss_12,4.263 //",
  "GK21sokss_pu:27409": "tatra yuṣmānasaṃprāpya śrāntaḥ kasyāścana striyaḥ /",
  "GK21sokss_pu:27410": "dattabhojanamūlyo 'haṃ vāsāya prāviśaṃ gṛham // SoKss_12,4.264 //",
  "GK21sokss_pu:27411": "tatra taddattaśayanaḥ kṣaṇaṃ suptaḥ śramādaham /",
  "GK21sokss_pu:27412": "prabudhya yāvat paśyāmi kautukānnibhṛtasthitaḥ // SoKss_12,4.265 //",
  "GK21sokss_pu:27413": "tāvat sā strī gṛhītvaiva yavamuṣṭiṃ gṛhāntare /",
  "GK21sokss_pu:27414": "samantādāvapattatra mantreṇa sphuritādharā // SoKss_12,4.266 //",
  "GK21sokss_pu:27415": "tair yavaistatkṣaṇaṃ jātaiḥ phalaitaiḥ pakvatāṃ gataiḥ /",
  "GK21sokss_pu:27416": "lūnair bhṛṣṭaiś ca piṣṭaiś ca saktavo vihitāstayā // SoKss_12,4.267 //",
  "GK21sokss_pu:27417": "tān saktūn kāṃsyapātryāṃ sā nidhāyādbhiḥ samukṣitān /",
  "GK21sokss_pu:27418": "pūrvāvasthaṃ gṛhaṃ kṛtvā snānāya niragād drutam // SoKss_12,4.268 //",
  "GK21sokss_pu:27419": "tatas tāṃ śākinīṃ matvā svairam utthāya satvaram /",
  "GK21sokss_pu:27420": "anyatra saktubhāṇḍe tān pātryāṃ saktūn nyadhām aham // SoKss_12,4.269 //",
  "GK21sokss_pu:27421": "saktubhāṇḍāttataścānyānsaktūnuddhṛtya tāvataḥ /",
  "GK21sokss_pu:27422": "tasyāṃ sthāpitavān asmi pātryāṃ rakṣitasaṃkaraḥ // SoKss_12,4.270 //",
  "GK21sokss_pu:27423": "tato mayyāśrite bhūyaḥ śayanaṃ strī praviśya sā /",
  "GK21sokss_pu:27424": "utthāpya mām adāt pātryāstān saktūn bhojanāya me // SoKss_12,4.271 //",
  "GK21sokss_pu:27425": "svayaṃ ca bubhuje tasmād gṛhītvā saktubhāṇḍataḥ /",
  "GK21sokss_pu:27426": "tān siddhasaktūn ajñātamatkṛtavyatyayā satī // SoKss_12,4.272 //",
  "GK21sokss_pu:27427": "bhuktais taiḥ saktubhiś chāgī samapadyata sā tadā /",
  "GK21sokss_pu:27428": "tato nītvā mayāmarṣādvikrītā saunikasya sā // SoKss_12,4.273 //",
  "GK21sokss_pu:27429": "tataḥ sainikabhāryā mām upetyāvocata krudhā /",
  "GK21sokss_pu:27430": "matsakhī vipralabdheyaṃ tvayā tallapsyase phalam // SoKss_12,4.274 //",
  "GK21sokss_pu:27431": "iti tattarjito gatvā tato guptaṃ bahiḥ puraḥ /",
  "GK21sokss_pu:27432": "śrāntaḥ śayitavānasmi mūle nyagrodhaśākhinaḥ // SoKss_12,4.275 //",
  "GK21sokss_pu:27433": "tathābhūtasya me tatra tayā sainikabhāryayā /",
  "GK21sokss_pu:27434": "āgatya duṣṭayoginyā gale 'badhyata sūtrakam // SoKss_12,4.276 //",
  "GK21sokss_pu:27435": "tasyāṃ gatāyāṃ pāpāyāṃ prabuddho 'haṃ ca tatkṣaṇam /",
  "GK21sokss_pu:27436": "paśyāmi yāvat prāpto 'smi mayūratvaṃ sthitasmṛtiḥ // SoKss_12,4.277 //",
  "GK21sokss_pu:27437": "tato dināni katicid vigno bhrāmyann itas tataḥ /",
  "GK21sokss_pu:27438": "jīvañ śākunikenāhaṃ gṛhīto 'bhūvam ekadā // SoKss_12,4.278 //",
  "GK21sokss_pu:27439": "sa cānīya dadāti sma māmasmai caṇḍaketave /",
  "GK21sokss_pu:27440": "bhillarājapratīhāramukhyāya prābhṛtīkṛtam // SoKss_12,4.279 //",
  "GK21sokss_pu:27441": "pratīhāro 'py ayaṃ prādātsvabhāryāyai tadaiva tām /",
  "GK21sokss_pu:27442": "tayāhasṃ sthāpitaścāsmi maṇḍape krīḍanīyakaḥ // SoKss_12,4.280 //",
  "GK21sokss_pu:27443": "adyeha daivānītena tvayā me kaṇṭhasūtrake /",
  "GK21sokss_pu:27444": "mukte prāpto 'smi tāṃ deva punaḥ svāṃ manuṣākṛtim // SoKss_12,4.281 //",
  "GK21sokss_pu:27445": "tad ito maṅkṣu gacchāvaḥ pratīhāro hi hanty asau /",
  "GK21sokss_pu:27446": "rātricaryāsakhīn pāpaḥ pratibhedabhayāt sadā // SoKss_12,4.282 //",
  "GK21sokss_pu:27447": "tvaṃ cānīto 'munā rātricaryādraṣṭādya tatprabho /",
  "GK21sokss_pu:27448": "yoginīnirmitaṃ baddhvā kaṇṭhe sūtramidaṃ bhavān // SoKss_12,4.283 //",
  "GK21sokss_pu:27449": "mayūrībhūya niryātu gavākṣeṇāmunā bahiḥ /",
  "GK21sokss_pu:27450": "tataḥ prasāritabhujaḥ sūtraṃ kaṇṭhāttavocchritāt // SoKss_12,4.284 //",
  "GK21sokss_pu:27451": "muktvā baddhvātmanaḥ kaṇṭhe tadvanniryāsmyahaṃ drutam /",
  "GK21sokss_pu:27452": "tvayātha mukte me sūtre bhavāvaḥ prakṛtisthitau // SoKss_12,4.285 //",
  "GK21sokss_pu:27453": "bahirargalitenāsti dvāreṇa na vinirgamaḥ /",
  "GK21sokss_pu:27454": "evam uktavati prājñe tasmin bhīmaparākrame // SoKss_12,4.286 //",
  "GK21sokss_pu:27455": "mṛgāṅkadattas tadyuktas tatheti niragāttataḥ /",
  "GK21sokss_pu:27456": "jagāma ca svanilayaṃ sthitānyasacivadvayam // SoKss_12,4.287 //",
  "GK21sokss_pu:27457": "tatra sarve 'pi te 'nyonyakṛtsnavṛttāntavarṇanaiḥ /",
  "GK21sokss_pu:27458": "ninyur mṛgāṅkadattādyāḥ prahṛṣṭāstāṃ vibhāvarīm // SoKss_12,4.288 //",
  "GK21sokss_pu:27459": "prātarmṛgāṅkadattasya pārśvaṃ tasyājagāma saḥ /",
  "GK21sokss_pu:27460": "māyābaṭur bhillarājas tasyāṃ pallyāmadhīśvaraḥ // SoKss_12,4.289 //",
  "GK21sokss_pu:27461": "sa pṛṣṭarātrisaukhyāstaṃ rājaputraṃ vinodayan /",
  "GK21sokss_pu:27462": "akṣaiḥ krīḍāma ehīti māyābaṭurabhāṣata // SoKss_12,4.290 //",
  "GK21sokss_pu:27463": "tatas taṃ sapratīhāraṃ vīkṣya bhillaṃ samāgatam /",
  "GK21sokss_pu:27464": "sakhā mṛgāṅkadattasya so 'tha śrutadhirabhyadhāt // SoKss_12,4.291 //",
  "GK21sokss_pu:27465": "kimakṣair vismṛtaṃ kiṃ vā dṛśyamadya hi vartate /",
  "GK21sokss_pu:27466": "pratīhāramayūrasya nṛtyamuktaṃ hy a eva yast // SoKss_12,4.292 //",
  "GK21sokss_pu:27467": "śrutvaitac chrutadheḥ smṛtvā kautukācchabareśvaraḥ /",
  "GK21sokss_pu:27468": "prāhiṇotsa pratīhāraṃ mayūrānayanāya tam // SoKss_12,4.293 //",
  "GK21sokss_pu:27469": "kathaṃ pramādād vismṛtya na sa cauro mayā hataḥ /",
  "GK21sokss_pu:27470": "sākṣī rātrirahasyasya kṣipto 'pi śikhiveśmani // SoKss_12,4.294 //",
  "GK21sokss_pu:27471": "tadyāmi śrīghramubhayaṃ karomīti vicintayan /",
  "GK21sokss_pu:27472": "smṛtvoddhātātpratīhāraḥ so 'py agātsatvaraṃ gṛham // SoKss_12,4.295 //",
  "GK21sokss_pu:27473": "tatra yāvat praviśyaiva vīkṣate śikhiveśmani /",
  "GK21sokss_pu:27474": "tāvanna cauraṃ nāpyatra sa mayūraṃ dadarśa tam // SoKss_12,4.296 //",
  "GK21sokss_pu:27475": "atha bhītaviṣaṇṇaḥ sa gatvā svaṃ nṛpam abravīt /",
  "GK21sokss_pu:27476": "niśi caureṇa me nītaḥ sa mayūraḥ prabho iti // SoKss_12,4.297 //",
  "GK21sokss_pu:27477": "prasiddhaḥ sa mahācauro yena barhī hṛtaḥ sa te /",
  "GK21sokss_pu:27478": "iti tatra smitamukhenokte śrutadhinā tataḥ // SoKss_12,4.298 //",
  "GK21sokss_pu:27479": "dṛṣṭvā mṛgāṅkadattādīn hasato 'nyonyadarśinaḥ /",
  "GK21sokss_pu:27480": "māyābaṭus tān nirbandhāt kim etad iti pṛṣṭavān // SoKss_12,4.299 //",
  "GK21sokss_pu:27481": "tataḥ kṣattrā yathā tena rātrau melo yathā ca saḥ /",
  "GK21sokss_pu:27482": "rājapatnyā gṛhaṃ kāmī gatvā śastrakaliṃ vyadhāt // SoKss_12,4.300 //",
  "GK21sokss_pu:27483": "yathā kṣattṛgṛhaprāptiryathā bhīmaparākramaḥ /",
  "GK21sokss_pu:27484": "mocito 'tra mayūratvān nirgamaś ca yathā tataḥ // SoKss_12,4.301 //",
  "GK21sokss_pu:27485": "tathā mṛgāṅkadattaḥ svaṃ kṣattuḥ saṃbandhinaṃ ca tam /",
  "GK21sokss_pu:27486": "vṛttāntaṃ śabarendrāya tasmai sarvaṃ śaśaṃsa saḥ // SoKss_12,4.302 //",
  "GK21sokss_pu:27487": "tadbuddhvāchurikāparikṣatakarāmantaḥpure ceṭikāṃ dṛṣṭvā tāmatha vīkṣya kaṇṭharacite tasmin kṣaṇaṃ sūtrake /",
  "GK21sokss_pu:27488": "bhūyo bhīmaparākramasya śikhitāṃ śuddhāntavidhvaṃsinaṃ kṣattāraṃ śabareśvaraḥ sapadi taṃ māyābaṭuṃ so 'vadhīt // SoKss_12,4.303 //",
  "GK21sokss_pu:27489": "tāṃ tvavinītāṃ rājñīṃ mṛgāṅkadattena rakṣitāṃ vadhataḥ /",
  "GK21sokss_pu:27490": "dūrasthitāṃ cakāra sa mañjumatīṃ parihṛtasparśām // SoKss_12,4.304 //",
  "GK21sokss_pu:27491": "tatpūjitaḥ sa ca tato 'tra pulindapallyām āsīd dināni kila tāni mṛgāṅkadattaḥ /",
  "GK21sokss_pu:27492": "baddhodyamo 'py adhigamāya śaśāṅkavatyāḥ saṃprāptaśeṣasakhisaṃgamasavyapekṣaḥ // SoKss_12,4.305 //",
  "GK21sokss_pu:27493": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake caturthas taraṅgaḥ /",
  "GK21sokss_pu:27494": "pañcamas taraṅgaḥ /",
  "GK21sokss_pu:27495": "evaṃ vimalabuddhyādiyuto yāvat sa tiṣṭhati /",
  "GK21sokss_pu:27496": "mṛgāṅkadatto bhillādhipatermāyābaṭorgṛhe // SoKss_12,5.1 //",
  "GK21sokss_pu:27497": "tāvattatsaṃnidhāvetya tamātmīyaścamūpatiḥ /",
  "GK21sokss_pu:27498": "ekadā śabarādhīśaṃ sasaṃrambho vyajijñapat // SoKss_12,5.2 //",
  "GK21sokss_pu:27499": "tvadādeśādvicinvadbhir bhagavatyāḥ kṛte prabho /",
  "GK21sokss_pu:27500": "upahārāya puruṣaḥ prāpto 'smābhiḥ sa tādṛśaḥ // SoKss_12,5.3 //",
  "GK21sokss_pu:27501": "yenāsmadvīrayodhānāṃ khaṇḍitaṃ śatapañcakam /",
  "GK21sokss_pu:27502": "ānītaś ca sa bhūyiṣṭhaprahāravivaśīkṛtaḥ // SoKss_12,5.4 //",
  "GK21sokss_pu:27503": "tac chrutvā sa pulindendraḥ senāpatim uvāca tam /",
  "GK21sokss_pu:27504": "praveśyatāmihaivāśu so 'smākaṃ darśyatāmiti // SoKss_12,5.5 //",
  "GK21sokss_pu:27505": "tataḥ praveśitas tena yāvat sarvaiḥ sa dṛśyate /",
  "GK21sokss_pu:27506": "śastrakṣatodyadraktāktaraṇadhūlīkalaṅkitaḥ // SoKss_12,5.6 //",
  "GK21sokss_pu:27507": "gaṇḍasindūrasaṃpṛktasravaddānāmbupaṅkilaḥ /",
  "GK21sokss_pu:27508": "pāśair viveṣṭito ghūrṇanmatto baddha iva dvipaḥ // SoKss_12,5.7 //",
  "GK21sokss_pu:27509": "tāvattaṃ pratyabhijñāya mantriṇaṃ svaṃ guṇākaram /",
  "GK21sokss_pu:27510": "mṛgāṅkadatto dhāvitvā kaṇṭhe prarudito 'grahīt // SoKss_12,5.8 //",
  "GK21sokss_pu:27511": "buddhvātha tatsakhibhyas taṃ sa bhillendro guṇākaram /",
  "GK21sokss_pu:27512": "prahvastamāśvāsitavān pādalagnaṃ nijaprabhoḥ // SoKss_12,5.9 //",
  "GK21sokss_pu:27513": "praveśya ca gṛhaṃ snātaṃ taṃ baddhavraṇapaṭṭakam /",
  "GK21sokss_pu:27514": "upācaradbhiṣakproktaiḥ sa pathyaiḥ pānabhojanaiḥ // SoKss_12,5.10 //",
  "GK21sokss_pu:27515": "tato mṛgāṅkadattastaṃ samāśvastaṃ svamantriṇam /",
  "GK21sokss_pu:27516": "sakhe kathaya vṛttāntaḥ kastaveti sa pṛṣṭavān // SoKss_12,5.11 //",
  "GK21sokss_pu:27517": "atha sarveṣu śṛṇvatsu sa jagāda guṇākaraḥ /",
  "GK21sokss_pu:27518": "śrūyatāṃ deva vṛttāntamātmīyaṃ kathayāmi vaḥ // SoKss_12,5.12 //",
  "GK21sokss_pu:27519": "tato nāgasya śāpena bhavadbhyo 'haṃ viyojitaḥ /",
  "GK21sokss_pu:27520": "na kiṃcidavidaṃ mohāddūrāṃ tāmaṭavīṃ bhraman // SoKss_12,5.13 //",
  "GK21sokss_pu:27521": "cirātsaṃprāptabuddhiś ca duḥkhito 'hamacintayam /",
  "GK21sokss_pu:27522": "aho duḥśikṣitasyaiṣa vilāsaḥ ko'pi vedhasaḥ // SoKss_12,5.14 //",
  "GK21sokss_pu:27523": "mṛgāṅkadattaḥ khidyeta sthito harmyatale 'pi yaḥ /",
  "GK21sokss_pu:27524": "so 'syāmaṭavyāṃ saṃtaptasikatāyāṃ kathaṃ bhavet // SoKss_12,5.15 //",
  "GK21sokss_pu:27525": "kathaṃ ca te vayasyāḥ syurityantarvimṛśanmuhuḥ /",
  "GK21sokss_pu:27526": "daivātsaṃprāptavānasmi paryaṭanvindhyavāsinīm // SoKss_12,5.16 //",
  "GK21sokss_pu:27527": "tasyā upāhṛtānekanānājīvamaharniśam /",
  "GK21sokss_pu:27528": "prāviśaṃ bhavanaṃ devyāḥ kṛtāntasadanopamam // SoKss_12,5.17 //",
  "GK21sokss_pu:27529": "tatra devīṃ praṇamyāhamapaśyaṃ puruṣaṃ śavam /",
  "GK21sokss_pu:27530": "kaṇṭhāntargatanistriṃśahastamātmopahāriṇam // SoKss_12,5.18 //",
  "GK21sokss_pu:27531": "taṃ dṛṣṭvaiva punarduḥkhahetorme tvadviyoginaḥ /",
  "GK21sokss_pu:27532": "abhūdātmopahāreṇa devīṃ toṣayituṃ matiḥ // SoKss_12,5.19 //",
  "GK21sokss_pu:27533": "tatkhaḍgam eva dhāvitvā yāvadasmi gṛhītavān /",
  "GK21sokss_pu:27534": "tāvannivārayantīva dūrādvārdhakakampinā // SoKss_12,5.20 //",
  "GK21sokss_pu:27535": "śirasā samupetyaiva sakṛpā kāpi tāpasī /",
  "GK21sokss_pu:27536": "nirvāya maraṇātpṛṣṭvā vṛttāntaṃ nijagāda mām // SoKss_12,5.21 //",
  "GK21sokss_pu:27537": "maivaṃ kṛthāḥ punardṛṣṭo mṛtānām apisaṃgamaḥ /",
  "GK21sokss_pu:27538": "kiṃ punarjīvatāṃ putra tathā caitāṃ kathāṃ śṛṇu // SoKss_12,5.22 //",
  "GK21sokss_pu:27539": "ahicchattreti nāmnāsti vikhyātā nagarī bhuvi /",
  "GK21sokss_pu:27540": "tasyām udayatuṅgākhyaḥ purābhūdrājakuñjaraḥ // SoKss_12,5.23 //",
  "GK21sokss_pu:27541": "tasya kṣattā ca kamalamatir nāma mahānabhūt /",
  "GK21sokss_pu:27542": "vinītamatirityāsīttasyāpy asadṛśaḥ sutaḥ // SoKss_12,5.24 //",
  "GK21sokss_pu:27543": "samāhṛtaguṇenāpi prāpi yasya na tulyatā /",
  "GK21sokss_pu:27544": "sacchidreṇa mṛṇālena cāpena kuṭilena ca // SoKss_12,5.25 //",
  "GK21sokss_pu:27545": "sa kadācitsudhādhautaprāsādopari pañcake /",
  "GK21sokss_pu:27546": "sthito dadarśa śītāṃśumudgacchantaṃ niśāmukhe // SoKss_12,5.26 //",
  "GK21sokss_pu:27547": "kāmakalpadrumotthena pallavena vinirmitam /",
  "GK21sokss_pu:27548": "rajanyā vāsavadiśaḥ karṇapūramivojjvalam // SoKss_12,5.27 //",
  "GK21sokss_pu:27549": "kramāttadraśmijālaiś ca jagadvīkṣya virājitam /",
  "GK21sokss_pu:27550": "sa vinītamatirjātahṛdullāso vyacintayat // SoKss_12,5.28 //",
  "GK21sokss_pu:27551": "aho candrikayā mārgāḥ sudhayevāvabhāsitāḥ /",
  "GK21sokss_pu:27552": "dṛśyante tadamīṣveko gatvā na viharāmi kim // SoKss_12,5.29 //",
  "GK21sokss_pu:27553": "iti dhyātvaiva sa dhanurdharo nirgatya paryaṭan /",
  "GK21sokss_pu:27554": "krośamātraṃ gato 'kasmācchuśrāva ruditadhvanim // SoKss_12,5.30 //",
  "GK21sokss_pu:27555": "gatvā tadanusāreṇa dadarśaikāṃ sa kanyakām /",
  "GK21sokss_pu:27556": "divyarūpāṃ prarudatīṃtarumūlasamāśrayām // SoKss_12,5.31 //",
  "GK21sokss_pu:27557": "papraccha ca śubhe kā tvaṃ kiṃ cāyaṃ nīyate tulām /",
  "GK21sokss_pu:27558": "mukhenduḥ samalasyendostvayāśrumalinīkṛtaḥ // SoKss_12,5.32 //",
  "GK21sokss_pu:27559": "ity uktā tena sāvocat sutā nāgapater aham /",
  "GK21sokss_pu:27560": "kanyā vijayavatyākhyā mahātman gandhamālinaḥ // SoKss_12,5.33 //",
  "GK21sokss_pu:27561": "sa me pitā raṇānnaṣṭaḥ śapto vāsukinaikadā /",
  "GK21sokss_pu:27562": "yāsyasi tvaṃ ripoḥ pāpa jitaḥ sandāsatāmiti // SoKss_12,5.34 //",
  "GK21sokss_pu:27563": "tacchāpātsa ca yakṣeṇa kālajihvena vairiṇā /",
  "GK21sokss_pu:27564": "jitvā manonugaḥ puṣpabhāravāhīkṛtaḥ sadā // SoKss_12,5.35 //",
  "GK21sokss_pu:27565": "tadduḥkhāttatkṛte gaurīṃ tapasāhamatoṣayam /",
  "GK21sokss_pu:27566": "pratyakṣībhūya me sā ca bhagavatyevam abravīt // SoKss_12,5.36 //",
  "GK21sokss_pu:27567": "vatse śṛṇvasti saraso mānasasyāntare mahat /",
  "GK21sokss_pu:27568": "sahasradalavistīrṇaṃ sphāṭikaṃ divyamambujam // SoKss_12,5.37 //",
  "GK21sokss_pu:27569": "yadarkakarasaṃsparśakīrṇatejo virājate /",
  "GK21sokss_pu:27570": "śeṣasyeva śiro bhūriphaṇaṃ ratnāṃśupiñjaram // SoKss_12,5.38 //",
  "GK21sokss_pu:27571": "tad ekadā vaiśravaṇo dṛṣṭvā snātvātra mānase /",
  "GK21sokss_pu:27572": "jātaśraddho 'mbuje tasmin harasyārabhatārcanam // SoKss_12,5.39 //",
  "GK21sokss_pu:27573": "tatkālaṃ cānugās tasya yakṣās tatra sarontare /",
  "GK21sokss_pu:27574": "vijahruścakrahaṃsādirūpair vāricarocitaiḥ // SoKss_12,5.40 //",
  "GK21sokss_pu:27575": "tatra yuṣmadripos tasya kālajihvasya daivataḥ /",
  "GK21sokss_pu:27576": "vidyujjihva iti jyeṣṭho bhrātā yakṣaḥ priyāsakhaḥ // SoKss_12,5.41 //",
  "GK21sokss_pu:27577": "krīḍaṃś cakrāhvarūpeṇa pakṣavikṣepaghaṭṭanāt /",
  "GK21sokss_pu:27578": "kuberasya karāgrasthamarghyapātramapātayat // SoKss_12,5.42 //",
  "GK21sokss_pu:27579": "tataḥ sa dhanadaḥ kruddhaḥ śāpenātraiva mānase /",
  "GK21sokss_pu:27580": "cakrāhvam eva taṃ cakre vidyujjihvaṃ sabhāryakam // SoKss_12,5.43 //",
  "GK21sokss_pu:27581": "tathākṛtaṃ ca saṃprītyā rātrau rātrau vinodayan /",
  "GK21sokss_pu:27582": "kṛtatatpreyasīrūpo virahāturamagrajam // SoKss_12,5.44 //",
  "GK21sokss_pu:27583": "kālajihvo 'dya tatrāste sa divā nijarūpabhṛt /",
  "GK21sokss_pu:27584": "dāsīkṛtena tvatpitrā sahito gandhamālinā // SoKss_12,5.45 //",
  "GK21sokss_pu:27585": "tattatra preryatāṃ putri pratīhārasutastvayā /",
  "GK21sokss_pu:27586": "ahicchatro mahāsvīro vinītamatirudyamī // SoKss_12,5.46 //",
  "GK21sokss_pu:27587": "imamaścaṃ ca khaḍgaṃ ca gṛhāṇābhyāṃ vijitya tam /",
  "GK21sokss_pu:27588": "yakṣaṃ sa hi pravīras te janakaṃ mocayiṣyati // SoKss_12,5.47 //",
  "GK21sokss_pu:27589": "khaḍgaratnasya caitasya svāmī bhavati yaḥ pumān /",
  "GK21sokss_pu:27590": "sa jitvā nikhilāñ śatrūn rājā bhavati bhūtale // SoKss_12,5.48 //",
  "GK21sokss_pu:27591": "evam uktvāśvakhaḍgau me devī dattvā tiro 'bhavat /",
  "GK21sokss_pu:27592": "atha tvatpreraṇāyādya krameṇāhamihāgatā // SoKss_12,5.49 //",
  "GK21sokss_pu:27593": "devīprasādasahitaṃ vīkṣya tvāṃ nirgataṃ niśi /",
  "GK21sokss_pu:27594": "yuktyā cānītavatyasmi saṃśrāvya ruditadhvanim // SoKss_12,5.50 //",
  "GK21sokss_pu:27595": "tadetatsādhayeṣṭaṃ me subhageti tayārthitaḥ /",
  "GK21sokss_pu:27596": "sa vinītamatistasyāḥ pratipede tatheti tat // SoKss_12,5.51 //",
  "GK21sokss_pu:27597": "tato gatvaiva sā nāgakanyā tatkṣaṇam eva tam /",
  "GK21sokss_pu:27598": "vājinaṃ javanaṃ śvetaṃ piṇḍibhūtamivaindavam // SoKss_12,5.52 //",
  "GK21sokss_pu:27599": "raśmijālaṃ diganteṣu tamo hantuṃ pradhāvitam /",
  "GK21sokss_pu:27600": "tac ca vīrāvalokinyā viprekṣitam iva śriyā // SoKss_12,5.53 //",
  "GK21sokss_pu:27601": "khaḍgaratnam upānīya satāragaganacchavi /",
  "GK21sokss_pu:27602": "tasmai vinītamataye samarpayata te ubhe // SoKss_12,5.54 //",
  "GK21sokss_pu:27603": "so 'pyāttakhaḍgasturagaṃ tamāruhya tayā saha /",
  "GK21sokss_pu:27604": "prasthito 'śvaprabhāveṇa tadaiva prāpa mānasam // SoKss_12,5.55 //",
  "GK21sokss_pu:27605": "vātoddhūtāmbujakaraṃ cakravākārtakūjitaiḥ /",
  "GK21sokss_pu:27606": "niṣedhadiva mā meti kālajihvānukampayā // SoKss_12,5.56 //",
  "GK21sokss_pu:27607": "dṛṣṭvā sa tatra yakṣāṇāṃ vaśe taṃ gandhamālinam /",
  "GK21sokss_pu:27608": "muktaye tasya tān kṣudrān vyadrāvayad asikṣatān // SoKss_12,5.57 //",
  "GK21sokss_pu:27609": "taddṛṣṭvā sa saromadhyānmuktacakrāṅganāvapuḥ /",
  "GK21sokss_pu:27610": "kālajihvaḥ samuttasthau prāvṛṇmegha ivennadan // SoKss_12,5.58 //",
  "GK21sokss_pu:27611": "pravṛtte cāhave vyomni kālajihvaṃ tamutplutam /",
  "GK21sokss_pu:27612": "vinītamatirutplutya sāśvaḥ keśeṣu so 'grahīt // SoKss_12,5.59 //",
  "GK21sokss_pu:27613": "chettumicchati yāvac ca śiraḥ khaḍgena tasya saḥ /",
  "GK21sokss_pu:27614": "tāvat sa kṛpaṇaṃ jalpanyakṣastaṃ śaraṇaṃ yayau // SoKss_12,5.60 //",
  "GK21sokss_pu:27615": "dadau ca tasmai muktaḥ sannītighnaṃ svāṅgulīyakam /",
  "GK21sokss_pu:27616": "prahvo mumoca dāsyāc ca nāgaṃ taṃ gandhamālinam // SoKss_12,5.61 //",
  "GK21sokss_pu:27617": "gandhamālī ca mudito vinītamataye tadā /",
  "GK21sokss_pu:27618": "tasmai sutāṃ tāṃ vijayavatīṃ dattvā gṛhānagāt // SoKss_12,5.62 //",
  "GK21sokss_pu:27619": "tataḥ khaḍgāṅgulīyāśvakanyāratnayutaḥ kṛtī /",
  "GK21sokss_pu:27620": "sa vinītamatirjāte prabhāte gṛhamāyayau // SoKss_12,5.63 //",
  "GK21sokss_pu:27621": "tatrābhinanditaḥ pitrā pṛṣṭavṛttāntatoṣiṇā /",
  "GK21sokss_pu:27622": "rājñā ca svena tāṃ nāgakanyāṃ sa pariṇītavān // SoKss_12,5.64 //",
  "GK21sokss_pu:27623": "atha ratnaiścaturbhistair guṇaiḥ svaiścopabṛṃhitam /",
  "GK21sokss_pu:27624": "pitā kadācitkamalamatiḥ provāca taṃ rahaḥ // SoKss_12,5.65 //",
  "GK21sokss_pu:27625": "ihāsyodayatuṅgasya sutaiṣā yāsti bhūpate /",
  "GK21sokss_pu:27626": "putrodayavatī nāma sarvavidyāsu śikṣitā // SoKss_12,5.66 //",
  "GK21sokss_pu:27627": "tasyāṃ paṇaḥ kṛto 'nena yo vipraḥ kṣattriyo 'pi vā /",
  "GK21sokss_pu:27628": "vāde parājayetaitāṃ tasmai dadyāmimāmiti // SoKss_12,5.67 //",
  "GK21sokss_pu:27629": "parājitāś ca vādena vādino 'nye 'nayākhilāḥ /",
  "GK21sokss_pu:27630": "jagadāścaryarūpeṇa rūpeṇevāmarāṅganāḥ // SoKss_12,5.68 //",
  "GK21sokss_pu:27631": "tvaṃ caikavīraḥ svakṣatravāde tūṣṇīṃ ca tatkatham /",
  "GK21sokss_pu:27632": "sthito 'si vijayasvaināṃ vāde pariṇayasva caf // SoKss_12,5.69 //",
  "GK21sokss_pu:27633": "ity uktastena pitrā savinītamatirabravīt /",
  "GK21sokss_pu:27634": "peśalābhiḥ saha strībhir vādaḥ kastāta mādṛśām // SoKss_12,5.70 //",
  "GK21sokss_pu:27635": "tathāpyetaṃ tvadādeśaṃ kariṣyāmītyudīrite /",
  "GK21sokss_pu:27636": "prauḍhena tena sa yayau tatpitā kṣitipāntikam // SoKss_12,5.71 //",
  "GK21sokss_pu:27637": "rājaputryā samaṃ vādaḥ prātardeva kariṣyate /",
  "GK21sokss_pu:27638": "vinītamatinetyatra sa taṃ bhūpaṃ vyajijñapat // SoKss_12,5.72 //",
  "GK21sokss_pu:27639": "bhūpena pratipannārtho gṛhametya ca sūnave /",
  "GK21sokss_pu:27640": "vinītamataye tasmai tat tathaiva śaśaṃsa saḥ // SoKss_12,5.73 //",
  "GK21sokss_pu:27641": "tataḥ prāptaḥ svayaṃ tena rājahaṃsena saṃśritām /",
  "GK21sokss_pu:27642": "vinītamatirāgatya vādī vidvatsabhābjinīm // SoKss_12,5.74 //",
  "GK21sokss_pu:27643": "bhāsvān sa bhāsayām āsa lolalocanaṣaṭpadaiḥ /",
  "GK21sokss_pu:27644": "vilokyamāno 'bhimukhair guṇivṛndais tadāśritaiḥ // SoKss_12,5.75 //",
  "GK21sokss_pu:27645": "kṣaṇāntare cāyayau sā tatrodayavatī śanaiḥ /",
  "GK21sokss_pu:27646": "rājaputrī guṇākṛṣṭā kāmasyeva dhanurlatā // SoKss_12,5.76 //",
  "GK21sokss_pu:27647": "śobhitā guṇavadbhiḥ svaiścāruśabdair vibhūṣaṇaiḥ /",
  "GK21sokss_pu:27648": "tatpūrvapakṣopakṣepam iva kurvadbhir āditaḥ // SoKss_12,5.77 //",
  "GK21sokss_pu:27649": "nirdoṣe nirmalā cetsyādindulekhāmbare tataḥ /",
  "GK21sokss_pu:27650": "bhajetsāmyaṃ niṣaṇṇāyāstasyā marakatāsane // SoKss_12,5.78 //",
  "GK21sokss_pu:27651": "cakre 'tha pūrvapakṣaṃ sā sphuraddantāṃśutantuṣu /",
  "GK21sokss_pu:27652": "gumphayantīva suślakṣṇapadaratnamayīṃ srajam // SoKss_12,5.79 //",
  "GK21sokss_pu:27653": "tamavadyārthasiddhāntaṃ sa vinītamatirvyadhāt /",
  "GK21sokss_pu:27654": "kṣaṇānniruttarīkṛtya sumukhīṃ tāṃ pade pade // SoKss_12,5.80 //",
  "GK21sokss_pu:27655": "tataḥ sabhyaiḥ stute tasminsātmano rājaputrikā /",
  "GK21sokss_pu:27656": "parājaye 'pi sadbhartṛlābhājjayamamanyata // SoKss_12,5.81 //",
  "GK21sokss_pu:27657": "sa cāpy udayatuṅgo 'tha rājā hṛṣṭo 'tra tāṃ sutām /",
  "GK21sokss_pu:27658": "tasmai vinītamataye dadau vādapaṇārjitām // SoKss_12,5.82 //",
  "GK21sokss_pu:27659": "taddattaratnapūrṇo 'tra sa vinītamatis tataḥ /",
  "GK21sokss_pu:27660": "tābhyāṃ nāgasutārājasutābhyāṃ saha tasthivān // SoKss_12,5.83 //",
  "GK21sokss_pu:27661": "ekadā jīyamāno 'nyair dyūtastho vyākulāśayaḥ /",
  "GK21sokss_pu:27662": "nirbandhādbrāhmaṇenaitya sa bhojanamayācyata // SoKss_12,5.84 //",
  "GK21sokss_pu:27663": "tataḥ sa karṇe bhṛtyasya kathayitvā krudhā vṛtaḥ /",
  "GK21sokss_pu:27664": "vastreṇācchādya sikatāpātramasmāyadāpayat // SoKss_12,5.85 //",
  "GK21sokss_pu:27665": "sa tadvipro gṛhītvaiva gurutvātsahiraṇyakam /",
  "GK21sokss_pu:27666": "matvā praharṣād ekāntamṛjurgatvodaghāṭayat // SoKss_12,5.86 //",
  "GK21sokss_pu:27667": "dṛṣṭvā ca vālukāpūrṇamutsārya dharaṇītale /",
  "GK21sokss_pu:27668": "vipralabdho 'smi teneti viṣaṇṇaḥ svagṛhaṃ yayau // SoKss_12,5.87 //",
  "GK21sokss_pu:27669": "vinītamatirapyetadavicintya vimucya tat /",
  "GK21sokss_pu:27670": "dyūtaṃ tasthau yathākāmaṃ svagṛheṣu priyāsakhaḥ // SoKss_12,5.88 //",
  "GK21sokss_pu:27671": "yāti kāle ca jarasā viśliṣyatsaṃdhivigrahaḥ /",
  "GK21sokss_pu:27672": "so 'bhūd udayatuṅgo 'tra rājā rājyabharākṣamaḥ // SoKss_12,5.89 //",
  "GK21sokss_pu:27673": "tato jāmātaraṃ rājye vinītamatim eva tam /",
  "GK21sokss_pu:27674": "so 'bhiṣicya yayau gaṅgāmaputro dehamuktaye // SoKss_12,5.90 //",
  "GK21sokss_pu:27675": "prāptarājyaś ca nacirātsa vinītamatis tataḥ /",
  "GK21sokss_pu:27676": "aśvakhaḍgaprabhāveṇa jigāyāpi diśo daśa // SoKss_12,5.91 //",
  "GK21sokss_pu:27677": "ītighnasyāṅgulīyasya prabhāvādasya cābhavat /",
  "GK21sokss_pu:27678": "rāṣṭraṃ nīrogadurbhikṣaṃ rājño raghupateriva // SoKss_12,5.92 //",
  "GK21sokss_pu:27679": "ekadābhyāyayau taṃ ca bhikṣurdeśāntarānnṛpam /",
  "GK21sokss_pu:27680": "ratnacandramatir nāma vādidviradakesarī // SoKss_12,5.93 //",
  "GK21sokss_pu:27681": "sa ca bhikṣuḥ kṛtātithyo rājānaṃ taṃ guṇipriyam /",
  "GK21sokss_pu:27682": "prārthayām āsa vādārthamīdṛśaṃ ca paṇaṃ jagau // SoKss_12,5.94 //",
  "GK21sokss_pu:27683": "tvayā jitena rājendra grāhyaṃ sugataśāsanam /",
  "GK21sokss_pu:27684": "mayā jitena śuśrūṣyā viprāḥ saṃtyajya cīvaram // SoKss_12,5.95 //",
  "GK21sokss_pu:27685": "etac chrutvā tathety uktvā vādaṃ tena sahākarot /",
  "GK21sokss_pu:27686": "sa vinītamatī rājā bhikṣuṇā dinasaptakam // SoKss_12,5.96 //",
  "GK21sokss_pu:27687": "aṣṭame 'hani bhikṣustaṃ sa jigāya mahīpatim /",
  "GK21sokss_pu:27688": "yenodayavatī vādimuṇḍamudgarikā jitā // SoKss_12,5.97 //",
  "GK21sokss_pu:27689": "tatastenopadiṣṭaṃ sa bhikṣuṇā saugataṃ matam /",
  "GK21sokss_pu:27690": "sattvopakārapuṇyāḍhyaṃ jātaśraddho 'grahīnnṛpaḥ // SoKss_12,5.98 //",
  "GK21sokss_pu:27691": "bhīkṣūṇāṃ brāhmaṇādīnāṃ sarveṣāṃ ca cakāra saḥ /",
  "GK21sokss_pu:27692": "vihārasattravasatīr jinapūjāparāyaṇaḥ // SoKss_12,5.99 //",
  "GK21sokss_pu:27693": "tadabhyāsopaśāntaś ca bhikṣostasmādayācata /",
  "GK21sokss_pu:27694": "sa bodhisattvacaryāyāmājñāṃ sattvopakāriṇīm // SoKss_12,5.100 //",
  "GK21sokss_pu:27695": "so 'tha bhikṣustamāha sma rājanvigatakalmaṣaiḥ /",
  "GK21sokss_pu:27696": "bodhisattvamahācaryā caritavyeha netaraiḥ // SoKss_12,5.101 //",
  "GK21sokss_pu:27697": "tava cāsmādṛśair lakṣyaṃ sthūlaṃ nāsty eva kilbiṣam /",
  "GK21sokss_pu:27698": "kiṃ tu tvaṃ sūkṣmamanayā yuktyānviṣya śamaṃ naya // SoKss_12,5.102 //",
  "GK21sokss_pu:27699": "ity uktvopādiśat tasmai sa bhikṣuḥ svapnamāṇavam /",
  "GK21sokss_pu:27700": "so 'pi tena nṛpaḥ svapnaṃ dṛṣṭvāsmai prātarabhyadhāt // SoKss_12,5.103 //",
  "GK21sokss_pu:27701": "ācārya jāne svapne 'dya paralokamahaṃ gataḥ /",
  "GK21sokss_pu:27702": "tatra kṣudhārthitānnaṃ māṃ puruṣā daṇḍino 'bruvan // SoKss_12,5.104 //",
  "GK21sokss_pu:27703": "bhuṅkṣvaitā bhūyasī rājannarjitāstaptavālukāḥ /",
  "GK21sokss_pu:27704": "yā dattāḥ kṣudhitāya prāgbrāhmaṇāyārthine tvayā // SoKss_12,5.105 //",
  "GK21sokss_pu:27705": "dattvā daśa svarṇakoṭīḥ pāpādasmādvimokṣyase /",
  "GK21sokss_pu:27706": "ity ukto daṇḍahastaistaiḥ prabuddho 'haṃ niśākṣaye // SoKss_12,5.106 //",
  "GK21sokss_pu:27707": "evam uktvā tadākhyāya mūlaṃ dattvā ca tā daśa /",
  "GK21sokss_pu:27708": "svarṇakoṭīḥ punaścakre sa rājā svapnamāṇavam // SoKss_12,5.107 //",
  "GK21sokss_pu:27709": "dṛṣṭvā punaś ca sa svapnam utthāyoṣasyavarṇayat /",
  "GK21sokss_pu:27710": "adyāpi dattaṃ svapne taiḥ kṣudhitasya paratra me // SoKss_12,5.108 //",
  "GK21sokss_pu:27711": "vālukābhojanaṃ puṃbhiḥ pṛṣṭāste ca tato mayā /",
  "GK21sokss_pu:27712": "datte 'pi dāne bhokṣyāmi kimimāḥ sikatā iti // SoKss_12,5.109 //",
  "GK21sokss_pu:27713": "tatas te mā rudanti sma taddānaṃ tava niṣphalam /",
  "GK21sokss_pu:27714": "tatraikaṃ viprasaṃbandhi suvarṇamabhavadyataḥ // SoKss_12,5.110 //",
  "GK21sokss_pu:27715": "etac chrutvā prabuddho 'hamiti svapnamudīrya saḥ /",
  "GK21sokss_pu:27716": "rājā prāyacchadarthibhyaḥ svarṇakoṭīḥ punardaśa // SoKss_12,5.111 //",
  "GK21sokss_pu:27717": "cakre tataś ca bhūyo 'pi niśāyāṃ svapnam āṇavam /",
  "GK21sokss_pu:27718": "dṛṣṭvā punaś ca sa svapnamutthāyoṣasyavarṇayat // SoKss_12,5.112 //",
  "GK21sokss_pu:27719": "adyāpyaho taiḥ puruṣaistadeva sikatāśanam /",
  "GK21sokss_pu:27720": "dattaṃ paratra me svapne pṛṣṭaścokto 'smi tair idam // SoKss_12,5.113 //",
  "GK21sokss_pu:27721": "rājaṃstadapi te dānaṃ niṣphalaṃ dasyubhir yataḥ /",
  "GK21sokss_pu:27722": "aṭavyāṃtava deśe 'dya muṣitvā nihato dvijaḥ // SoKss_12,5.114 //",
  "GK21sokss_pu:27723": "na ca rakṣā tvadīyābhūdarakṣāviphalaṃ tataḥ /",
  "GK21sokss_pu:27724": "tattavādyatanaṃ dānaṃ taddehi dviguṇaṃ punaḥ // SoKss_12,5.115 //",
  "GK21sokss_pu:27725": "śrutvaiveha prabuddho 'hamityākhyāya sa bhikṣave /",
  "GK21sokss_pu:27726": "gurave nṛpatiḥ svapnaṃ dānaṃ taddviguṇaṃ dadau // SoKss_12,5.116 //",
  "GK21sokss_pu:27727": "tato jagāda taṃ bhikṣumācārya kathamīdṛśaḥ /",
  "GK21sokss_pu:27728": "bahucchidro 'nupālyaḥ syāddharmo jagati mādṛśaiḥ // SoKss_12,5.117 //",
  "GK21sokss_pu:27729": "tac chrutvā so 'bravīdbhikṣurdeva naitāvatā budhaiḥ /",
  "GK21sokss_pu:27730": "dharmasya rakṣaṇavidhau kāryānutsāhinī matiḥ // SoKss_12,5.118 //",
  "GK21sokss_pu:27731": "dhīrānutsāhasaṃpannānsvadharmānavamāninaḥ /",
  "GK21sokss_pu:27732": "devatā abhir akṣanti puṣṇantyeṣāṃ ca vāñchitam // SoKss_12,5.119 //",
  "GK21sokss_pu:27733": "tathā cedaṃ bhagavato bodhisattvasya jātakam /",
  "GK21sokss_pu:27734": "vārāhaṃ na śrutaṃ rājanyadi tacchrūyatāṃ tvayā // SoKss_12,5.120 //",
  "GK21sokss_pu:27735": "purā guhāyāṃ vindhyādrāvāsīdbuddhāṃśasaṃbhavaḥ /",
  "GK21sokss_pu:27736": "varāhaḥ ko'pi suhṛdā markaṭena samaṃ sudhīḥ // SoKss_12,5.121 //",
  "GK21sokss_pu:27737": "sa sarvasattvahitakṛtsakhyā tena yutaḥ sadā /",
  "GK21sokss_pu:27738": "atithīn pūjayan kālaṃ nināya svocitaiḥ kramaiḥ // SoKss_12,5.122 //",
  "GK21sokss_pu:27739": "ekadā codabhūt tatra durdinaṃ pañca vāsarān /",
  "GK21sokss_pu:27740": "acchinnadhārāvicchinnaprāṇisaṃcāradāruṇam // SoKss_12,5.123 //",
  "GK21sokss_pu:27741": "pañcame 'hni varāhasya suptasya sakaperniśi /",
  "GK21sokss_pu:27742": "agāttasya guhādvāraṃ siṃho bhāryāsutānvitaḥ // SoKss_12,5.124 //",
  "GK21sokss_pu:27743": "sa siṃhas tatra bhāryāṃ tāmavādīddurdine dhruvam /",
  "GK21sokss_pu:27744": "mariṣyāmo 'dya dīrghe 'sminnaprāptaprāṇinaḥ kṣudhā // SoKss_12,5.125 //",
  "GK21sokss_pu:27745": "tac chrutvā sābravītsiṃhī sarve tāvatkṣudhā vayam /",
  "GK21sokss_pu:27746": "na bhavāmastadekāṃ māṃ bhuktvā dvau jīvataṃ yuvām // SoKss_12,5.126 //",
  "GK21sokss_pu:27747": "tvaṃ hi prabhurayaṃ putraḥ prāṇasarvasvamāvayoḥ /",
  "GK21sokss_pu:27748": "mādṛśī bhavitānyā te tanmayaivāstu vāṃ śivam // SoKss_12,5.127 //",
  "GK21sokss_pu:27749": "evamanyonyasaṃlāpo jāyāpatyostayostadā /",
  "GK21sokss_pu:27750": "daivātprabuddhaḥ śuśrāva sa varāho mahāśayaḥ // SoKss_12,5.128 //",
  "GK21sokss_pu:27751": "prītaścācintayaddiṣṭyā kva niśeyaṃ kva durdinam /",
  "GK21sokss_pu:27752": "kva cedṛgatithiprāptiraho puṇyodayo 'dya me // SoKss_12,5.129 //",
  "GK21sokss_pu:27753": "tadvighno na bhavedyāvattāvatkṣaṇavināśinā /",
  "GK21sokss_pu:27754": "kimanena na dehena tarpayāmyatithīnamūn // SoKss_12,5.130 //",
  "GK21sokss_pu:27755": "ity utthāya sa nirgatya varāhaḥ snigdhayā girā /",
  "GK21sokss_pu:27756": "siṃhaṃ jagāda taṃ bhadra mā gamastvaṃ viṣāditām // SoKss_12,5.131 //",
  "GK21sokss_pu:27757": "ayaṃ sasutadārasya bhakṣyaḥ prāpto 'smyahaṃ tava /",
  "GK21sokss_pu:27758": "tadbhuṅkṣva māmiti kroḍenokte tena sa kesarī // SoKss_12,5.132 //",
  "GK21sokss_pu:27759": "hṛṣṭastām abravīdbhāryāṃ pūrvaṃ bhuṅktāmayaṃ śiśuḥ /",
  "GK21sokss_pu:27760": "anantaramahaṃ bhokṣye bhokṣyase tvamataḥ param // SoKss_12,5.133 //",
  "GK21sokss_pu:27761": "tathety ukte tayā pūrvaṃ siṃhapotena bhakṣite /",
  "GK21sokss_pu:27762": "kroḍasya tasya māṃse 'tha siṃho bhoktuṃ pracakrame // SoKss_12,5.134 //",
  "GK21sokss_pu:27763": "bhuñjānaṃ catamāha sma mahāsattvaḥ sa sūkaraḥ /",
  "GK21sokss_pu:27764": "śīghraṃ pibaitad raktaṃ me yāvad bhūmau na līyate // SoKss_12,5.135 //",
  "GK21sokss_pu:27765": "kuru tṛptiṃ ca manmāṃsaiḥ śeṣamaśnātu te priyā /",
  "GK21sokss_pu:27766": "iti jalpan kramāt tena sa siṃhenāsthiśeṣatām // SoKss_12,5.136 //",
  "GK21sokss_pu:27767": "nīto 'pi sūkaraḥ prāṇaiḥ sattvastho na vyamucyata /",
  "GK21sokss_pu:27768": "tatra taddhair yaparyantamavekṣitum iva sthitaiḥ // SoKss_12,5.137 //",
  "GK21sokss_pu:27769": "tāvac ca sā kṣudhāklāntā siṃhī tatra vyapadyata /",
  "GK21sokss_pu:27770": "sa sutaḥ kvāpy agāt siṃhaḥ kṣīyate sma ca yāminī // SoKss_12,5.138 //",
  "GK21sokss_pu:27771": "atrāntare prabuddhaḥ sa sakā nirgatya markaṭaḥ /",
  "GK21sokss_pu:27772": "varāhaṃ taṃtathābhūtaṃ dṛṣṭvā papraccha saṃbhramāt // SoKss_12,5.139 //",
  "GK21sokss_pu:27773": "kenāsvasthā kṛteyaṃ te brūhi śaknoṣi cetsakhe /",
  "GK21sokss_pu:27774": "tac chrutvā sa yathāvṛttaṃ dhīro 'smai sūkaro 'bhyadhāt // SoKss_12,5.140 //",
  "GK21sokss_pu:27775": "tato rudansa taṃ natvā pādayoḥ kapirabravīt /",
  "GK21sokss_pu:27776": "tvaṃ devatāṃśo yenātmā tiryaktvānmocito 'mutaḥ // SoKss_12,5.141 //",
  "GK21sokss_pu:27777": "tatkaṃcidabhilāṣaṃ me brūhi saṃsādhayāmi te /",
  "GK21sokss_pu:27778": "ity uktastena kapinā sa varāho jagādatam // SoKss_12,5.142 //",
  "GK21sokss_pu:27779": "yo vayasyābhilāṣo me duḥsādhyo vidhināpi saḥ /",
  "GK21sokss_pu:27780": "paśyato me mṛtā yeyaṃ kṣudhā siṃhī tapasvinī // SoKss_12,5.143 //",
  "GK21sokss_pu:27781": "eṣā saṃprāptapūrvāṅgaṃ punarmāṃ prāsptajīvitā /",
  "GK21sokss_pu:27782": "bhuktvā tṛpyatviti sakhe ceto hi mama vāñchati // SoKss_12,5.144 //",
  "GK21sokss_pu:27783": "iti taṃ vādinaṃ kroḍaṃ pratyakṣībhūya pāṇinā /",
  "GK21sokss_pu:27784": "parāmṛśya vyadhāddharmo munīndraṃ divyavigraham // SoKss_12,5.145 //",
  "GK21sokss_pu:27785": "uvāca ca mayaiveyaṃ māyā siṃhādirūpiṇās /",
  "GK21sokss_pu:27786": "kṛtābhūttvāṃ parārthaikabaddhakakṣyaṃ jigīṣatā // SoKss_12,5.146 //",
  "GK21sokss_pu:27787": "tvayā tvakhaṇḍasattvena parārthe prāṇadāyinā /",
  "GK21sokss_pu:27788": "vijitya māmimaṃ dharmaṃ prāptaivādya munīndratā // SoKss_12,5.147 //",
  "GK21sokss_pu:27789": "tac chrutvā dharmamālokya puraḥsthaṃ so 'bravīnmuniḥ /",
  "GK21sokss_pu:27790": "sakhyāvasminnasaṃtyaktatiryaktve markaṭe 'dhunā // SoKss_12,5.148 //",
  "GK21sokss_pu:27791": "na māṃ prīṇāti bhagavan prāptāpy eṣā munīndratā /",
  "GK21sokss_pu:27792": "śrutvaitat sa muniṃ cakre dharmas tam api markaṭam // SoKss_12,5.149 //",
  "GK21sokss_pu:27793": "dhruvaṃ phalāya mahate mahadbhiḥ saha saṃgamaḥ /",
  "GK21sokss_pu:27794": "atha dharmastiro 'bhūtsa siṃhī cāntardadhe mṛtā // SoKss_12,5.150 //",
  "GK21sokss_pu:27795": "evaṃ sattvabalāttyaktadharmotsāhair adurlabhāḥ /",
  "GK21sokss_pu:27796": "devatākṛtasāhāyyai rājanvāñchitasiddhayaḥ // SoKss_12,5.151 //",
  "GK21sokss_pu:27797": "iti bhikṣorvacaḥ śrutvā sa vinītamatiḥ punaḥ /",
  "GK21sokss_pu:27798": "dānaśūro nṛpaścakre rātrau taṃ svapnamāṇavam // SoKss_12,5.152 //",
  "GK21sokss_pu:27799": "dṛṣṭvā śaśaṃsa ca svapnaṃ prātastasmai sa bhikṣave /",
  "GK21sokss_pu:27800": "jāne svapne 'dya māmevaṃ divyaḥ ko 'py avadanmuniḥ // SoKss_12,5.153 //",
  "GK21sokss_pu:27801": "putra niṣkalmaṣo bodhisattvacaryāṃ carādhunā /",
  "GK21sokss_pu:27802": "tac chrutvaiva ca tadvākyaṃ prabuddho 'smyadya nirvṛtaḥ // SoKss_12,5.154 //",
  "GK21sokss_pu:27803": "evaṃ nivedya gurave bhikṣave sa mahīpatiḥ /",
  "GK21sokss_pu:27804": "jagrāha tāṃ mahācaryāṃ śubhe 'hni tadanujñayā // SoKss_12,5.155 //",
  "GK21sokss_pu:27805": "tasthau ca kāmānarthibhyo varṣann avirataṃ tataḥ /",
  "GK21sokss_pu:27806": "dhanaṃ cāsyākṣayaṃ jajñe dharmamūlā hi saṃpadaḥ // SoKss_12,5.156 //",
  "GK21sokss_pu:27807": "athaikadā tamabhyetya brāhmaṇo 'rthī vyajijñapat /",
  "GK21sokss_pu:27808": "vipro 'haṃ deva vāstavyaḥ pure pāṭaliputrake // SoKss_12,5.157 //",
  "GK21sokss_pu:27809": "tatrāgniśālām āvṛtya putro 'pi brahmarakṣasā /",
  "GK21sokss_pu:27810": "āvṛto me na caitasminn upāyaḥ kramate mama // SoKss_12,5.158 //",
  "GK21sokss_pu:27811": "ato 'rthikalpavṛkṣaṃ tvāmāgato 'smīha yācitum /",
  "GK21sokss_pu:27812": "dehyetatsarvadoṣaghnamaṅgulīyaṃ śivāya me // SoKss_12,5.159 //",
  "GK21sokss_pu:27813": "ityarthitaḥ sa vipreṇa tena rājāṅgulīyakam /",
  "GK21sokss_pu:27814": "kālajihvādavāptaṃ tattasmai prādādavihvalaḥ // SoKss_12,5.160 //",
  "GK21sokss_pu:27815": "ādāya tadgate tasminvipre taya ca bhūpateḥ /",
  "GK21sokss_pu:27816": "bodhisattvavratayaśo diganteṣv api paprathe // SoKss_12,5.161 //",
  "GK21sokss_pu:27817": "tataḥ kadācidaparastasyāgāduttarāpathāt /",
  "GK21sokss_pu:27818": "ko 'pīndukalaśo nāma rājaputro 'tithiḥ prabhoḥ // SoKss_12,5.162 //",
  "GK21sokss_pu:27819": "sa kṛtapraśrayastena rājñā jñātottamānvayaḥ /",
  "GK21sokss_pu:27820": "pṛṣṭakāmaś ca dhīreṇa rājaputrastam abravīt // SoKss_12,5.163 //",
  "GK21sokss_pu:27821": "tvaṃ tāvadarthisārthasya khyātaścintāmaṇirbhuvi /",
  "GK21sokss_pu:27822": "prāṇānām apite hy arthī na prayāti parāṅmukhaḥ // SoKss_12,5.164 //",
  "GK21sokss_pu:27823": "ahaṃ cāskandya kanakakalaśākhyena rājyataḥ /",
  "GK21sokss_pu:27824": "bhrātrā nirvāsitaḥ pitryādarthitvāttvam upāgataḥ // SoKss_12,5.165 //",
  "GK21sokss_pu:27825": "tadaśvakhaḍgaratne te ye state vīra dehi me /",
  "GK21sokss_pu:27826": "yatprabhāveṇa dāyādaṃ jitvā rājyamavāpnuyām // SoKss_12,5.166 //",
  "GK21sokss_pu:27827": "tacchrutvaivāśvakhaḍgau tau rājyarakṣāmaṇī api /",
  "GK21sokss_pu:27828": "dadau rājasutāyāsmai sa vinītamatirnṛpaḥ // SoKss_12,5.167 //",
  "GK21sokss_pu:27829": "na ca tasyābhavatkaścidvikalpo dhīracetasaḥ /",
  "GK21sokss_pu:27830": "adhomukheṣu muñcatsu niḥśvāsānapi mantriṣu // SoKss_12,5.168 //",
  "GK21sokss_pu:27831": "so 'tha prāptāśvakhaḍgaḥ san gatvā rājasutas tataḥ /",
  "GK21sokss_pu:27832": "tatprabhāveṇa jitvā taṃ bhrātaraṃ rājyam āptavān // SoKss_12,5.169 //",
  "GK21sokss_pu:27833": "tadbhrātā so 'pi kanakakalaśo rājyataścyutaḥ /",
  "GK21sokss_pu:27834": "tasyaṃ tāṃ nagarīmāgādvinītamatibhūpateḥ // SoKss_12,5.170 //",
  "GK21sokss_pu:27835": "agnipraveśaṃ kartuṃ ca duḥkhenārabhatātra saḥ /",
  "GK21sokss_pu:27836": "tadbuddhvā sa nṛpo 'mātyānvinītamatirabravīt // SoKss_12,5.171 //",
  "GK21sokss_pu:27837": "eṣa sādhurimāṃ prāpto daśāṃ madaparādhataḥ /",
  "GK21sokss_pu:27838": "tatsvarājyapradānena bhavāmyasyānṛṇo 'dhunā // SoKss_12,5.172 //",
  "GK21sokss_pu:27839": "parārthānupayuktena kiṃ rājyenāmunā ca me /",
  "GK21sokss_pu:27840": "eṣa evānapatyasya putro me 'stu ca rājyabhṛt // SoKss_12,5.173 //",
  "GK21sokss_pu:27841": "ityuktvāhūya kanakakalaśāya sa taddadau /",
  "GK21sokss_pu:27842": "tasmai svarājyaṃ saciveṣvanicchatsvapi bhūpatiḥ // SoKss_12,5.174 //",
  "GK21sokss_pu:27843": "dattarājyaś ca niragānnagaryāstatkṣaṇaṃ tataḥ /",
  "GK21sokss_pu:27844": "bhāryābhyāṃ sahito dvābhyāṃ nirvikalpena cetasā // SoKss_12,5.175 //",
  "GK21sokss_pu:27845": "hā hā dhigjagadāpyāyī saṃpūrṇo 'mṛtadīdhitiḥ /",
  "GK21sokss_pu:27846": "jātaś cāntaritaś caitya meghenākāṇḍapātinā // SoKss_12,5.176 //",
  "GK21sokss_pu:27847": "pravṛttaiścaiṣa sarvāśāpūraṇe sarvadehinām /",
  "GK21sokss_pu:27848": "nītaś ca vidhinā kvāpi prajākalpadrumo nṛpaḥ // SoKss_12,5.177 //",
  "GK21sokss_pu:27849": "ityādyākrandamukharāstaddṛṣṭvā vihvalāstadā /",
  "GK21sokss_pu:27850": "bāṣpāmbusiktavasudhāḥ paurāstamanu niryayuḥ // SoKss_12,5.178 //",
  "GK21sokss_pu:27851": "nivartya ca kathaṃcittānsabhāryo 'kampitas tataḥ /",
  "GK21sokss_pu:27852": "sa vinītamatiḥ prāyādaraṇyaṃ pratyavāhanaḥ // SoKss_12,5.179 //",
  "GK21sokss_pu:27853": "kramātprāpārkasaṃtaptasikatāṃ nirjaladrumām /",
  "GK21sokss_pu:27854": "marubhūmiṃ sa vidhinā sṛṣṭāṃ dhair yamavekṣitum // SoKss_12,5.180 //",
  "GK21sokss_pu:27855": "tadekadeśe tṛṣṇārto dūrādhvaklamaviklavaḥ /",
  "GK21sokss_pu:27856": "niṣaṇṇaḥ sa kṣaṇaṃ jahre sapatnīko 'pi nidrayā // SoKss_12,5.181 //",
  "GK21sokss_pu:27857": "prabuddho vīkṣate yāvattāvattatra dadarśa saḥ /",
  "GK21sokss_pu:27858": "svasattvotkarṣaniṣpannaṃ mahadudyānamadbhutam // SoKss_12,5.182 //",
  "GK21sokss_pu:27859": "phullābjaśītalasvacchasalilāpūrṇavāpikam /",
  "GK21sokss_pu:27860": "nīlaśādvalasaṃchannaṃ phalabhārānatadrumam // SoKss_12,5.183 //",
  "GK21sokss_pu:27861": "pracchāyagatasuślakṣṇapṛthutuṅgaśilātalam /",
  "GK21sokss_pu:27862": "dānaprabhāveṇākṛṣṭaṃ tridivād iva nandanam // SoKss_12,5.184 //",
  "GK21sokss_pu:27863": "svapnaḥ kiṃ nu bhramo vāyaṃ devatānugraho 'tha me /",
  "GK21sokss_pu:27864": "iti tadvīkṣya vīkṣyaiṣa yāvac citrīyate nṛpaḥ // SoKss_12,5.185 //",
  "GK21sokss_pu:27865": "tāvaddyucāriṇā haṃsadvandvarūpeṇa kenacit /",
  "GK21sokss_pu:27866": "siddhadvayena gaganādīritāmaśṛṇodgiram // SoKss_12,5.186 //",
  "GK21sokss_pu:27867": "rājan svasattvamāhātmye tava ko 'trātivismayaḥ /",
  "GK21sokss_pu:27868": "tad asmin kānane svecchaṃ sadāpuṣpaphale vasa // SoKss_12,5.187 //",
  "GK21sokss_pu:27869": "iti siddhavacaḥ śrutvā nirvṛtas tatra kānane /",
  "GK21sokss_pu:27870": "tapasyansaha patnībhyāṃ vinītamatirāsta saḥ // SoKss_12,5.188 //",
  "GK21sokss_pu:27871": "ekadā ca dadarśārācchilātalagato 'tra saḥ /",
  "GK21sokss_pu:27872": "udbandhanena puruṣaṃ kam apy ātmavadhodyatam // SoKss_12,5.189 //",
  "GK21sokss_pu:27873": "drutaṃ gatvā priyair vākyair anunīya nivārya ca /",
  "GK21sokss_pu:27874": "maraṇātkāraṇaṃ tatra puruṣaṃ taṃ sa pṛṣṭavān // SoKss_12,5.190 //",
  "GK21sokss_pu:27875": "tataḥ sa puruṣo 'vādīdāmūlaṃ śṛṇu vacmi te /",
  "GK21sokss_pu:27876": "nāgaśūrasuto nāmnā somaśūro 'smi somakaḥ // SoKss_12,5.191 //",
  "GK21sokss_pu:27877": "so 'haṃ jātakanirdiṣṭacauryastacchāstravedibhiḥ /",
  "GK21sokss_pu:27878": "tadbhītyādhyāpitaḥ pitrā dharmaśāstraṃ prayatnataḥ // SoKss_12,5.192 //",
  "GK21sokss_pu:27879": "tadadhītyāpi caurye 'haṃ pravṛtto duṣṭasaṃgateḥ /",
  "GK21sokss_pu:27880": "kasya prākkarma keneha śakyate kartumanyathā // SoKss_12,5.193 //",
  "GK21sokss_pu:27881": "athaikadā cauramadhyādgṛhītvā purarakṣibhiḥ /",
  "GK21sokss_pu:27882": "śūlādhiropaṇasthānaṃ vadhāya prāpito 'bhavam // SoKss_12,5.194 //",
  "GK21sokss_pu:27883": "tatkṣaṇaṃ rājasaṃbandhī bhagnālāno mahādvipaḥ /",
  "GK21sokss_pu:27884": "matto vyapādayañjantūṃstadeva sthānamāgamat // SoKss_12,5.195 //",
  "GK21sokss_pu:27885": "tattrāsān māṃ parityajya kvāpi te vadhakā gatāḥ /",
  "GK21sokss_pu:27886": "ahaṃ ca tumule tasmin palāyyaiva tato gataḥ // SoKss_12,5.196 //",
  "GK21sokss_pu:27887": "vadhāya nīyamānaṃ māṃ śrutvaivotkrāntajīvitam /",
  "GK21sokss_pu:27888": "pitaraṃ lokato 'śrauṣaṃ mātrā me 'nugataṃ tataḥ // SoKss_12,5.197 //",
  "GK21sokss_pu:27889": "atha śokāturo bhrāmyan khinno dehavyayonmukhaḥ /",
  "GK21sokss_pu:27890": "kramādidam ahaṃ prāpto vijano kānanaṃ mahat // SoKss_12,5.198 //",
  "GK21sokss_pu:27891": "iha praviṣṭamātraṃ māmakasmāddattadarśanā /",
  "GK21sokss_pu:27892": "upetya kāpi divyā strī kṛtāśvāsābhyabhāṣata // SoKss_12,5.199 //",
  "GK21sokss_pu:27893": "tvaṃ vinītamateḥ putra rājarṣerimamāśramam /",
  "GK21sokss_pu:27894": "prāpto gataṃ ca te pāpaṃ jñānaṃ tasmāc ca lapsyase // SoKss_12,5.200 //",
  "GK21sokss_pu:27895": "idamuktvā tiro 'bhūtsā bhrāmyaṃścāhamanāpnuvan /",
  "GK21sokss_pu:27896": "rājarṣiṃ taṃ śucātmānaṃ tyaktumicchaṃstvayekṣitaḥ // SoKss_12,5.201 //",
  "GK21sokss_pu:27897": "ity uktavanta nītvā taṃ somaśūraṃ nijoṭajam /",
  "GK21sokss_pu:27898": "āvedyātmānamatithiṃ sa rājarṣirapūjayat // SoKss_12,5.202 //",
  "GK21sokss_pu:27899": "kṛtāhāraś ca taṃ prahvaṃ nānādharmakathāntare /",
  "GK21sokss_pu:27900": "nivārayiṣyann ajñānāt sa rājamunir abravīt // SoKss_12,5.203 //",
  "GK21sokss_pu:27901": "ajñānaṃ vatsa hātavyaṃ viparyastadhiyāṃ hi tat /",
  "GK21sokss_pu:27902": "lokadvaye 'pi doṣāya śṛṇu cātrāgamaśrutim // SoKss_12,5.204 //",
  "GK21sokss_pu:27903": "pāñcāleṣu purā devabhūtināmābhavaddvijaḥ /",
  "GK21sokss_pu:27904": "tasyābhūdbhogavatyākhyā bhāryā vedavataḥ satī // SoKss_12,5.205 //",
  "GK21sokss_pu:27905": "sā snānāya gate tasmiñ śākārthaṃ śākavāṭikām /",
  "GK21sokss_pu:27906": "praviṣṭā dhāvakakharaṃ khādantaṃ śākamaikṣata // SoKss_12,5.206 //",
  "GK21sokss_pu:27907": "gṛhītalaguḍā taṃ ca sābhyadhāvatkharaś ca saḥ /",
  "GK21sokss_pu:27908": "palāyamānaḥ patitaḥ śvabhre bhagnakhuro 'bhavat // SoKss_12,5.207 //",
  "GK21sokss_pu:27909": "tadbuddhvā so 'tra tatsvāmī krodhādāgatya dhāvakaḥ /",
  "GK21sokss_pu:27910": "laguḍaiḥ pādaghātaiś ca brāhmaṇīṃ tāmatāḍayat // SoKss_12,5.208 //",
  "GK21sokss_pu:27911": "tena sākāṇḍavibhraṣṭagarbhābhūdgarbhiṇī satī /",
  "GK21sokss_pu:27912": "tataḥ sa kharamādāya dhāvakaḥ svagṛhaṃ yayau // SoKss_12,5.209 //",
  "GK21sokss_pu:27913": "snātvāgato 'tha tadbhartā tadbuddhvā vīkṣya tāṃ ca saḥ /",
  "GK21sokss_pu:27914": "bhāryāṃ vipraḥ purādhyakṣaṃ gatvodvigno vyajijñapat // SoKss_12,5.210 //",
  "GK21sokss_pu:27915": "sa balāsuranāmānaṃ tadaivānīya dhāvakam /",
  "GK21sokss_pu:27916": "śrutvā tayor dvayor vādaṃ mūrkho vivṛtavānidam // SoKss_12,5.211 //",
  "GK21sokss_pu:27917": "khurabhaṅgātkharasyāsya dhāvakasya vahatvayam /",
  "GK21sokss_pu:27918": "kharabhāraṃ dvijo yāvat prakṛtistho bhavetkharaḥ // SoKss_12,5.212 //",
  "GK21sokss_pu:27919": "dhāvako 'py ayametasya bhāryāyāmagrajanmanaḥ /",
  "GK21sokss_pu:27920": "garbhaṃ prajanayatvanyaṃ tasyāṃ tadgarbhapātanāt // SoKss_12,5.213 //",
  "GK21sokss_pu:27921": "eṣo 'nayor dvayor daṇḍa ity ukte tena sa dvijaḥ /",
  "GK21sokss_pu:27922": "saṃtāpādbhakṣitaviṣaḥ sabhāryo 'pi jahāvasūn // SoKss_12,5.214 //",
  "GK21sokss_pu:27923": "tadbuddhvā tatra nihato rājñā durabadhārakaḥ /",
  "GK21sokss_pu:27924": "brahmahā sa purādhyakṣastiryagyoniṃ gataściram // SoKss_12,5.215 //",
  "GK21sokss_pu:27925": "ityajñānatamaśchannāḥ svadoṣonmārgagāminaḥ /",
  "GK21sokss_pu:27926": "apuraskṛtasacchāstradīpā bhraśyanti niścitam // SoKss_12,5.216 //",
  "GK21sokss_pu:27927": "evam uktvā sa rājarṣirupadeśārthinaṃ punaḥ /",
  "GK21sokss_pu:27928": "somaśūraṃ vinetuṃ taṃ vinītamatirabhyadhāt // SoKss_12,5.217 //",
  "GK21sokss_pu:27929": "vatsa pāramitārthaṃ te vacmi tāvatkramācchṛṇu /",
  "GK21sokss_pu:27930": "pūrvaṃ rājā kurukṣetre malayaprabha ityabhūt // SoKss_12,5.218 //",
  "GK21sokss_pu:27931": "taṃ kadācitprajābhyo 'rthaṃ durbhikṣe dadataṃ nṛpam /",
  "GK21sokss_pu:27932": "mantribhir vāritaṃ lobhājjagādenduprabhaḥ sutaḥ // SoKss_12,5.219 //",
  "GK21sokss_pu:27933": "upekṣase prajāstāta kathaṃ durmantriṇāṃ girā /",
  "GK21sokss_pu:27934": "tvaṃ hi kalpadrumastāsāṃ tāś ca te kāmadhenavaḥ // SoKss_12,5.220 //",
  "GK21sokss_pu:27935": "nirbandhāditi jalpantaṃ putraṃ mantrivaśo nṛpaḥ /",
  "GK21sokss_pu:27936": "khedāttaṃ so 'bravīdvatsa kiṃ me 'sti dhanamakṣayam // SoKss_12,5.221 //",
  "GK21sokss_pu:27937": "vinā tena prajākalpapādapaścedbhavāmy aham /",
  "GK21sokss_pu:27938": "tattvam eva kimetāsāṃ na dhatse kalpavṛkṣatām // SoKss_12,5.222 //",
  "GK21sokss_pu:27939": "etac chrutvā pituścakre pratijñāṃ sa nṛpātmajaḥ /",
  "GK21sokss_pu:27940": "martavyaṃ kalpavṛkṣatvaṃ sādhyaṃ vā tapasā mayā // SoKss_12,5.223 //",
  "GK21sokss_pu:27941": "iti niścitya sa prāyānmahāsattvastapovanam /",
  "GK21sokss_pu:27942": "ārūḍha eva tasmiṃś ca sa durbhikṣo nyavartata // SoKss_12,5.224 //",
  "GK21sokss_pu:27943": "tato 'rthitavarastīvratapastuṣṭānmahendrataḥ /",
  "GK21sokss_pu:27944": "svasminneva sa saṃjajñe nagare kalpapādapaḥ // SoKss_12,5.225 //",
  "GK21sokss_pu:27945": "ākarṣanniva dūrasthānāhvayanniva cārthinaḥ /",
  "GK21sokss_pu:27946": "prasāritābhiḥ śākhābhir dikṣu śabdaiś ca pakṣiṇām // SoKss_12,5.226 //",
  "GK21sokss_pu:27947": "dadau ca kāmānarthibhyo duṣprāpān api so 'nvaham /",
  "GK21sokss_pu:27948": "cakre ca tā nirākāṅkṣāḥ prajāḥ svargasthitā iva // SoKss_12,5.227 //",
  "GK21sokss_pu:27949": "kālena ca mahendrastamāgatyovāca lobhayan /",
  "GK21sokss_pu:27950": "pūrṇaḥ paropakāras te svargāyāgamyatāmiti // SoKss_12,5.228 //",
  "GK21sokss_pu:27951": "tataḥ kalpadrumībhūtastaṃ sa rājasuto 'bhyadhāt /",
  "GK21sokss_pu:27952": "yatra puṣpaiḥ phalai ramyair apyanyataravo 'py amī // SoKss_12,5.229 //",
  "GK21sokss_pu:27953": "pārārthyam eva satataṃ bhajanti svārthaniḥspṛhāḥ /",
  "GK21sokss_pu:27954": "tatra kalpatarurbhūtvā svasukhāya kathaṃ divam // SoKss_12,5.230 //",
  "GK21sokss_pu:27955": "iyato 'sya janasyāśācchedaṃ kṛtvā vrajāmy aham /",
  "GK21sokss_pu:27956": "ity udāraṃ vacas tasya śrutvā śakro 'bravītpunaḥ // SoKss_12,5.231 //",
  "GK21sokss_pu:27957": "tarhi prajāpi te kṛtsnā svargamāyātvasāviti /",
  "GK21sokss_pu:27958": "tatas tamavadadrājasūnuḥ kalpadrumo 'pi saḥ // SoKss_12,5.232 //",
  "GK21sokss_pu:27959": "tuṣṭo 'si cennaya svargaṃ prajā nārtho 'sti tena me /",
  "GK21sokss_pu:27960": "ahaṃ paropakāraikasiddhyai tapsye tapo mahat // SoKss_12,5.233 //",
  "GK21sokss_pu:27961": "ity uktavantaṃ stutvā taṃ sugatāśaṃ tatheti saḥ /",
  "GK21sokss_pu:27962": "ādāya ca prajāstuṣṭaḥ surendrastridivaṃ yayau // SoKss_12,5.234 //",
  "GK21sokss_pu:27963": "so 'pi tāṃ tarutāṃ tyaktvā rājaputraḥ svarūpabhṛt /",
  "GK21sokss_pu:27964": "tapasenduprabhaḥ prāpa vanastho bodhisattvatām // SoKss_12,5.235 //",
  "GK21sokss_pu:27965": "evaṃ syāddānasaktānāṃ siddhiratyuditā mayā /",
  "GK21sokss_pu:27966": "dānapāramitaiṣā te śīlapāramitāṃ śṛṇu // SoKss_12,5.236 //",
  "GK21sokss_pu:27967": "purā śukānāṃ rājābhūdvindhyādrau sugatāṃśajaḥ /",
  "GK21sokss_pu:27968": "prāgjanmābhyastaśīlāḍhyo nāmnā hemaprabho vaśī // SoKss_12,5.237 //",
  "GK21sokss_pu:27969": "tasya jātismarasyāsīdapi dharmopadeśinaḥ /",
  "GK21sokss_pu:27970": "rāgimūrkhaḥ pratīhāro nāmnā cārumatiḥ śukaḥ // SoKss_12,5.238 //",
  "GK21sokss_pu:27971": "sa jātu pāśinā bhāryāṃ vyādhena nihatāṃ śukīm /",
  "GK21sokss_pu:27972": "śocannavasthāṃ karuṇāṃ tadviyogāturo yayau // SoKss_12,5.239 //",
  "GK21sokss_pu:27973": "tataḥ sa śukarājastaṃ yuktyā śokaṃ nivārayan /",
  "GK21sokss_pu:27974": "hemaprabho hitāyaivam uvāca matimānmṛṣā // SoKss_12,5.240 //",
  "GK21sokss_pu:27975": "na sā tava mṛtā bhāryā pāśācchākunikasya sā /",
  "GK21sokss_pu:27976": "gatā palāyya dṛṣṭā hi jīvantyeva mayādhunā // SoKss_12,5.241 //",
  "GK21sokss_pu:27977": "darśayāmyehi tubhyaṃ tāmity uktvā sa nināya tam /",
  "GK21sokss_pu:27978": "rājā cārumatiṃ vyomamārgeṇaikaṃ jalāśayam // SoKss_12,5.242 //",
  "GK21sokss_pu:27979": "tatra saṃdarśya tasyaiva pratibimbaṃ jalāntare /",
  "GK21sokss_pu:27980": "tam abravīdiyaṃ sā te bhāryāṃ paśyeha tiṣṭhati // SoKss_12,5.243 //",
  "GK21sokss_pu:27981": "tac chrutvā vīkṣya cātrātmapratibimbaṃ sa mūḍhadhīḥ /",
  "GK21sokss_pu:27982": "hṛṣṭaḥ praviśya toye tāmāliliṅga cucumba ca // SoKss_12,5.244 //",
  "GK21sokss_pu:27983": "aprāpnuvan priyāsparśam aśṛṇvaṃs tadvacaś ca saḥ /",
  "GK21sokss_pu:27984": "sparśālāpau priyā kiṃ me na dadātīty acintayat // SoKss_12,5.245 //",
  "GK21sokss_pu:27985": "kopāśaṅkī tato gatvaivānīyāmalakaṃ tataḥ /",
  "GK21sokss_pu:27986": "cāṭvarthaṃ dayitābuddhyā nyadhāstve pratibimbake // SoKss_12,5.246 //",
  "GK21sokss_pu:27987": "tanmagnotpatitaṃ kāntāpratikṣiptamavetya ca /",
  "GK21sokss_pu:27988": "gatvā sakhedo rājānaṃ taṃ hemaprabham abhyadhāt // SoKss_12,5.247 //",
  "GK21sokss_pu:27989": "deva bhāryā na sā sparśamālāpaṃ vā dadāti me /",
  "GK21sokss_pu:27990": "kiṃ caitayā pratikṣiptaṃ dattamāmalakaṃ mayā // SoKss_12,5.248 //",
  "GK21sokss_pu:27991": "etac chrutvā sa rājā taṃ śanaiḥ kṛcchrād ivābravīt /",
  "GK21sokss_pu:27992": "na yuktam etad vaktuṃ me vacmi snehāt tathāpi te // SoKss_12,5.249 //",
  "GK21sokss_pu:27993": "anyānuraktā hy adyaiṣā tvayi prītiṃ kathaṃ bhajet /",
  "GK21sokss_pu:27994": "darśayāmi ca te sākṣādehyatraiva jalāntare // SoKss_12,5.250 //",
  "GK21sokss_pu:27995": "ity uktvā tatra nītvā taṃ svaṃ tadīyaṃ ca vāriṇi /",
  "GK21sokss_pu:27996": "pratibimbe ubhe rājā tasmai śliṣṭe adarśayat // SoKss_12,5.251 //",
  "GK21sokss_pu:27997": "te dṛṣṭvaiva sa tāṃ bhāryāṃ mūrkho mastvānyasaṃgatām /",
  "GK21sokss_pu:27998": "saṃnivṛtya viraktastaṃ svaṃ rājānaṃ vyajijñapat // SoKss_12,5.252 //",
  "GK21sokss_pu:27999": "deva tvadupadeśo yan mayā mūḍhena na śrutaḥ /",
  "GK21sokss_pu:28000": "tasyaiṣa pākas tan me 'tra kartavyamadhunādiśa // SoKss_12,5.253 //",
  "GK21sokss_pu:28001": "iti taṃ kṛtavijñaptiṃ rājā hemaprabho 'tha saḥ /",
  "GK21sokss_pu:28002": "labdhopadeśāvasaraḥ pratīhāram abhāṣata // SoKss_12,5.254 //",
  "GK21sokss_pu:28003": "varaṃ hālāhalaṃ bhuktamahirbaddho varaṃ gale /",
  "GK21sokss_pu:28004": "na punaḥ strīṣu viśvāso maṇimantrādyagocaraḥ // SoKss_12,5.255 //",
  "GK21sokss_pu:28005": "kalaṅkayanti sanmārgajuṣaḥ paribhavantyalam /",
  "GK21sokss_pu:28006": "vātyā ivāticapalāḥ striyo bhūrirajobhṛtaḥ // SoKss_12,5.256 //",
  "GK21sokss_pu:28007": "tattāsu na prasaktavyaṃ dhīrasattvaiḥ sabuddhibhiḥ /",
  "GK21sokss_pu:28008": "śīlamabhyasanīyaṃ tu vītarāgapadāptaye // SoKss_12,5.257 //",
  "GK21sokss_pu:28009": "iti tenānuśiṣṭaḥ sa rājñā cārumatiḥ striyaḥ /",
  "GK21sokss_pu:28010": "parihṛtya babhūvordhvaretā buddhasamaḥ kramāt // SoKss_12,5.258 //",
  "GK21sokss_pu:28011": "ityanyānapi śīlāḍhyāstārayantīti te mayā /",
  "GK21sokss_pu:28012": "śīlapāramitā proktā kṣamāpāramitāṃ śṛṇu // SoKss_12,5.259 //",
  "GK21sokss_pu:28013": "āsīcchubhanayo nāma kedārādrau mahāmuniḥ /",
  "GK21sokss_pu:28014": "sadā mandākinītoyasnāyī dāntastapaḥ kṛśaḥ // SoKss_12,5.260 //",
  "GK21sokss_pu:28015": "niśi tatraikadā pūrvanikhātaṃ bhuvi kāñcanam /",
  "GK21sokss_pu:28016": "anveṣṭum āyayuś caurā na ca prāpuḥ kuto'pi tat // SoKss_12,5.261 //",
  "GK21sokss_pu:28017": "tato 'tra vijane matvā tena tanmuninā hṛtam /",
  "GK21sokss_pu:28018": "praviśya maṭhikāṃ tasya caurāste bruvate smatam // SoKss_12,5.262 //",
  "GK21sokss_pu:28019": "are dambhamune muñca nītaṃ naḥ kāñcanaṃ kṣiteḥ /",
  "GK21sokss_pu:28020": "caurāṇām apy aho caurastvamasmākam upasthitaḥ // SoKss_12,5.263 //",
  "GK21sokss_pu:28021": "ityākṣiptaḥ sa taiḥ pāpair ahṛtārtho mṛṣā muniḥ /",
  "GK21sokss_pu:28022": "na nītaṃtanmayā kiṃcinna dṛṣṭaṃ cetyabhāṣata // SoKss_12,5.264 //",
  "GK21sokss_pu:28023": "tatas tair laguḍair duṣṭais tāḍito 'pi sa dasyubhiḥ /",
  "GK21sokss_pu:28024": "yadā tad eva vakti sma satyavāṅmunisattamaḥ // SoKss_12,5.265 //",
  "GK21sokss_pu:28025": "tadā te cicchidus tasya krūro 'yamiti taskarāḥ /",
  "GK21sokss_pu:28026": "kramāddhastau ca pādau ca nayane codapāṭayan // SoKss_12,5.266 //",
  "GK21sokss_pu:28027": "tathāpyananyavacanaṃ nirvikāramavetya tam /",
  "GK21sokss_pu:28028": "matvānyaluptaṃ svarṇaṃ te jagmuścaurā yathāgatam // SoKss_12,5.267 //",
  "GK21sokss_pu:28029": "prāptaś ca śekharajyotir nāma rājātra taṃ munim /",
  "GK21sokss_pu:28030": "paśyati sma tathābhūtaṃ śiṣyastaddarśanāgataḥ // SoKss_12,5.268 //",
  "GK21sokss_pu:28031": "tataḥ sa guruśokārtastaṃ dṛṣṭvā tadavetya ca /",
  "GK21sokss_pu:28032": "anviṣyānāyayaccaurāṃstāṃstatraiva tadā prabhuḥ // SoKss_12,5.269 //",
  "GK21sokss_pu:28033": "teṣāṃ vadhe pravṛttaṃ ca nṛpaṃ taṃ so 'bravīnmuniḥ /",
  "GK21sokss_pu:28034": "rājanyadi nihaṃsyetāṃstadātmānaṃ nihanmy aham // SoKss_12,5.270 //",
  "GK21sokss_pu:28035": "śastreṇedaṃ kṛtaṃ cenme tadeṣāṃ kāparādhitā /",
  "GK21sokss_pu:28036": "tasya vā prerakā hyete tarhyeteṣām apikrudhaḥ // SoKss_12,5.271 //",
  "GK21sokss_pu:28037": "tāsām api svarṇanāśas tasya matpūrvaduṣkṛtam /",
  "GK21sokss_pu:28038": "tasyāpi svaṃ mamājñānaṃtasmāttadapakāri me // SoKss_12,5.272 //",
  "GK21sokss_pu:28039": "tatas tadeva me ghātyaṃ kiṃ ca yadyapakārataḥ /",
  "GK21sokss_pu:28040": "vadhyā ete kathaṃ nātra rakṣyāḥ syurupakārataḥ // SoKss_12,5.273 //",
  "GK21sokss_pu:28041": "naite kuryuridaṃ cenme kṣamāṃ mokṣaphalāmaham /",
  "GK21sokss_pu:28042": "kasya kuryāṃ tadetair me pūrṇaivopakṛtiḥ kṛtā // SoKss_12,5.274 //",
  "GK21sokss_pu:28043": "ityādibhiḥ sa bahubhir vākyaiḥ kṣāntiparo muniḥ /",
  "GK21sokss_pu:28044": "prabodhya taṃ nṛpaṃ caurānnigrahāttānamocayat // SoKss_12,5.275 //",
  "GK21sokss_pu:28045": "tapasaścāsya māhātmyāttatkṣaṇaṃ prāgvadakṣatam /",
  "GK21sokss_pu:28046": "śarīramabhavattasya siddhiścāvirabhūttadā // SoKss_12,5.276 //",
  "GK21sokss_pu:28047": "evaṃ taranti kṣamiṇaḥ saṃsāramiti varṇitā /",
  "GK21sokss_pu:28048": "kṣamāpāramitā tubhyaṃ dhair yapāramitāṃ śṛṇu // SoKss_12,5.277 //",
  "GK21sokss_pu:28049": "āsīnmālādharo nāma pūrvaṃ brāhmaṇaputrakaḥ /",
  "GK21sokss_pu:28050": "so 'paśyadekadā siddhakumāraṃ vyomagāminam // SoKss_12,5.278 //",
  "GK21sokss_pu:28051": "tatspardhayā tṛṇamayān pakṣān ābadhya pārśvayoḥ /",
  "GK21sokss_pu:28052": "utplutyoplutya gagane gatyabhyāsam aśikṣata // SoKss_12,5.279 //",
  "GK21sokss_pu:28053": "pratyahaṃ ca tathā kurvan pariśramam apārthakam /",
  "GK21sokss_pu:28054": "dadṛśe sa kumāreṇa kadācid vyomacāriṇā // SoKss_12,5.280 //",
  "GK21sokss_pu:28055": "dhair yamuktaḥ pariśrāmyanduṣprāpe 'rthe 'pi sodyamaḥ /",
  "GK21sokss_pu:28056": "bālo 'yamanukampyo me mama hyeṣa parigrahaḥ // SoKss_12,5.281 //",
  "GK21sokss_pu:28057": "iti saṃcintya tuṣṭena nītvā tena svaśaktitaḥ /",
  "GK21sokss_pu:28058": "skandena dvijamukhyo 'sāvātmano 'nucaraḥ kṛtaḥ // SoKss_12,5.282 //",
  "GK21sokss_pu:28059": "itthaṃ dhair yeṇa tuṣyanti devatā api te mayā /",
  "GK21sokss_pu:28060": "dhair yapāramitā proktā dhyānapāramitāṃ śṛṇu // SoKss_12,5.283 //",
  "GK21sokss_pu:28061": "āsīdvijayamālīti karṇāṭeṣu purā vaṇik /",
  "GK21sokss_pu:28062": "abhūnmalayamālīti maharddhes tasya cātmajaḥ // SoKss_12,5.284 //",
  "GK21sokss_pu:28063": "sa tena pitrā sahito jātu rājakulaṃ gataḥ /",
  "GK21sokss_pu:28064": "rājñas tasya yuvāpaśyadindukesariṇā sutām // SoKss_12,5.285 //",
  "GK21sokss_pu:28065": "sā tasyenduyaśā nāma māravalliva mohinī /",
  "GK21sokss_pu:28066": "vaṇikputrasya dṛṣṭvaiva viveśa hṛdi kanyakā // SoKss_12,5.286 //",
  "GK21sokss_pu:28067": "tataḥ sa gṛhamāgatya vinidro niśi pāṇḍuraḥ /",
  "GK21sokss_pu:28068": "divā saṃkucitastasthāvālambya kumudavratam // SoKss_12,5.287 //",
  "GK21sokss_pu:28069": "tām eva cānvahaṃ dhyāyannāhārādiparāṅmukhaḥ /",
  "GK21sokss_pu:28070": "pṛṣṭo 'pi svajanair naiva mūkavatkiṃcidabhyadhāt // SoKss_12,5.288 //",
  "GK21sokss_pu:28071": "athaikānte tathārūpaṃ tamāpto virahāturam /",
  "GK21sokss_pu:28072": "suhṛnmantharako nāma rājacitrakaro 'bravīt // SoKss_12,5.289 //",
  "GK21sokss_pu:28073": "sakhe kiṃ bhittisaktastvaṃ tiṣṭhasyālikhito yathā /",
  "GK21sokss_pu:28074": "rūpaikasāro 'nāśvāsī na śṛṇoṣi na paśyasi // SoKss_12,5.290 //",
  "GK21sokss_pu:28075": "iti nirbandhatastasmai pṛcchate sa vaṇiksutaḥ /",
  "GK21sokss_pu:28076": "sakhye malayamālī svamabhiprāyaṃ śaśaṃsa tam // SoKss_12,5.291 //",
  "GK21sokss_pu:28077": "yuktā na te vaṇikputra rājaputrīṃ prati spṛhā /",
  "GK21sokss_pu:28078": "haṃso vāñchatu nāmānyasarombujasukhaśriyam // SoKss_12,5.292 //",
  "GK21sokss_pu:28079": "harinābhīhradāmbhojabhogalakṣmyāḥ sa kaḥ punaḥ /",
  "GK21sokss_pu:28080": "iti bruvansa ca yadā citrakṛnna śaśāka tam // SoKss_12,5.293 //",
  "GK21sokss_pu:28081": "pratiṣeddhuṃ tadā tasmai tāmutkaṇṭhāvinodinīm /",
  "GK21sokss_pu:28082": "kālātivāhāyālikhya rājaputrīṃ paṭe dadau // SoKss_12,5.294 //",
  "GK21sokss_pu:28083": "so 'pi citrasthitāṃ prāpya paśyannanunayanspṛśan /",
  "GK21sokss_pu:28084": "āsīnmalayamālī tāṃ bhūṣayaṃś ca vaṇiksutaḥ // SoKss_12,5.295 //",
  "GK21sokss_pu:28085": "seyaminduyaśā rājaputrītyevaṃ sa bhāvayan /",
  "GK21sokss_pu:28086": "kramāttanmayatāṃ prāpya tayā vṛttyākarotkriyāḥ // SoKss_12,5.296 //",
  "GK21sokss_pu:28087": "śanaiś ca tām ālapantīṃ cumbanādi ca kurvatīm /",
  "GK21sokss_pu:28088": "tadbhāvanābhāvitaḥ sannapaśyallikhitāmapi // SoKss_12,5.297 //",
  "GK21sokss_pu:28089": "tataḥ sa bhāvanāsiddhakāntāsaṃbhogasusthitaḥ /",
  "GK21sokss_pu:28090": "tasthau citrapaṭasthaikakṛtsnasaṃsāranirvṛtaḥ // SoKss_12,5.298 //",
  "GK21sokss_pu:28091": "ekadādāya taṃ citrapaṭaṃ candrodaye 'tha saḥ /",
  "GK21sokss_pu:28092": "nirgatyodyānamagamadvihartuṃ priyayā saha // SoKss_12,5.299 //",
  "GK21sokss_pu:28093": "tatraikasya tarormūle taṃ niveśya paṭaṃ ca saḥ /",
  "GK21sokss_pu:28094": "viprakṛṣṭaṃ yayau puṣpāṇyavacetuṃ priyākṛte // SoKss_12,5.300 //",
  "GK21sokss_pu:28095": "tatkālaṃ vinayajyotirnāmāmbaratalānmuniḥ /",
  "GK21sokss_pu:28096": "dṛṣṭvā taṃ kṛpayā mohāduddhariṣyannavātarat // SoKss_12,5.301 //",
  "GK21sokss_pu:28097": "so 'tra citrapaṭasyaikadeśe tasya svaśaktitaḥ /",
  "GK21sokss_pu:28098": "sajīvaṃ sarpamālikhya kṛṣṇaṃ tasthāvalakṣitaḥ // SoKss_12,5.302 //",
  "GK21sokss_pu:28099": "tāvan malayamālī ca puṣpāṇyuccitya tatra saḥ /",
  "GK21sokss_pu:28100": "āgatya kṛṣṇasarpaṃ taṃ paṭe dṛṣṭvā vyacintayat // SoKss_12,5.303 //",
  "GK21sokss_pu:28101": "sarpaḥ kuto 'dhunātraiṣo vidhinā kiṃ nu nirmitaḥ /",
  "GK21sokss_pu:28102": "nidhānabhūtāṃ rūpasya rakṣituṃ sundarīmimām // SoKss_12,5.304 //",
  "GK21sokss_pu:28103": "iti saṃcintya puṣpaistāmalaṃkṛtya priyāṃ paṭe /",
  "GK21sokss_pu:28104": "bhāvanopanatāṃ yāvadāliṅgyaitatsa pṛcchati // SoKss_12,5.305 //",
  "GK21sokss_pu:28105": "tāvaddadarśa tasyātra munermāyāprabhāvataḥ /",
  "GK21sokss_pu:28106": "etāṃ kṛṣṇāhinā tena daṣṭāṃ vigatajīvitām // SoKss_12,5.306 //",
  "GK21sokss_pu:28107": "tataḥ sa vismṛtapaṭo hāhety uktvaiva mohitaḥ /",
  "GK21sokss_pu:28108": "papāta paṭasaṃsiddhavidyādhara iva kṣitau // SoKss_12,5.307 //",
  "GK21sokss_pu:28109": "kṣaṇāc ca saṃjñāṃ saṃprāpya vilapanmaraṇonmukhaḥ /",
  "GK21sokss_pu:28110": "utthāyāruhya vṛkṣāgrāttuṅgādātmānamakṣipat // SoKss_12,5.308 //",
  "GK21sokss_pu:28111": "patantam eva tasmāc ca pāṇibhyāṃ sa tamagrahīt /",
  "GK21sokss_pu:28112": "munīndraḥ prakaṭībhūya samāśvāsya jagāda ca // SoKss_12,5.309 //",
  "GK21sokss_pu:28113": "mūḍha vetsi na kiṃ yatsā rājaputrī svamandire /",
  "GK21sokss_pu:28114": "sthitā citrapaṭe caiṣā nirjīvā citraputrikā // SoKss_12,5.310 //",
  "GK21sokss_pu:28115": "tadāliṅgasi kāṃ kā vā tava daṣṭā mahāhinā /",
  "GK21sokss_pu:28116": "rāgiṇas te svasaṃkalpabhāvanābhrama eṣa kaḥ // SoKss_12,5.311 //",
  "GK21sokss_pu:28117": "etāvaddhyānadārḍhyena tattvaṃ jijñāsase na kim /",
  "GK21sokss_pu:28118": "yenedṛśānāṃ duḥkhānāṃ na punaryāsi pātratām // SoKss_12,5.312 //",
  "GK21sokss_pu:28119": "ity uktastena muninā jātamohaniśākṣayaḥ /",
  "GK21sokss_pu:28120": "prabuddhaḥ sa vaṇikputraḥ praṇipatya jagāda tam // SoKss_12,5.313 //",
  "GK21sokss_pu:28121": "tvatprasādena bhagavannetāṃ tīrṇo 'hamāpadam /",
  "GK21sokss_pu:28122": "yathā tareyaṃ saṃsāraṃ prasādaṃ me tathā kuru // SoKss_12,5.314 //",
  "GK21sokss_pu:28123": "evaṃ so 'bhyarthito bodhisattvo malayamālinā /",
  "GK21sokss_pu:28124": "munistasmai svavijñānam upadiśya tirodadhe // SoKss_12,5.315 //",
  "GK21sokss_pu:28125": "tato malayamālī sa vanaṃ gatvā tapobalāt /",
  "GK21sokss_pu:28126": "sahetuheyopādeyatattvajño 'rhattvam āptavān // SoKss_12,5.316 //",
  "GK21sokss_pu:28127": "āgatya ca kṛpālustamindukesariṇaṃ nṛpam /",
  "GK21sokss_pu:28128": "cakre jñānopadeśena sapauraṃ muktibhāginam // SoKss_12,5.317 //",
  "GK21sokss_pu:28129": "ityasatyam apidhyānabalināmeti satyatām /",
  "GK21sokss_pu:28130": "dhyānapāramitaiṣoktā prajñāpāramitāṃ śṛṇu // SoKss_12,5.318 //",
  "GK21sokss_pu:28131": "cauraḥ prāksiṃhaladvīpe siṃhavikrama ityabhūt /",
  "GK21sokss_pu:28132": "ājanmapoṣitatanuḥ parasvaiḥ sarvato hṛtaiḥ // SoKss_12,5.319 //",
  "GK21sokss_pu:28133": "vṛddhībhūtaḥ sa kālena viramyaitadacintayat /",
  "GK21sokss_pu:28134": "paratra ko 'bhyupāyo me kaṃ tatra śaraṇaṃ śraye // SoKss_12,5.320 //",
  "GK21sokss_pu:28135": "yadi vrajāmi śaraṇaṃ śaṃbhuṃ śaurimathātra tam /",
  "GK21sokss_pu:28136": "ko 'haṃ tayor yayor devā munayo 'nye ca sevakāḥ // SoKss_12,5.321 //",
  "GK21sokss_pu:28137": "tadyo likhati jantūnām ekaḥ sukṛtaduṣkṛte /",
  "GK21sokss_pu:28138": "taṃ citraguptaṃ seve 'haṃ sa rakṣenmāṃ svayuktitaḥ // SoKss_12,5.322 //",
  "GK21sokss_pu:28139": "kāyastho hi karotyeko vyāpāraṃ brahmarudrayoḥ /",
  "GK21sokss_pu:28140": "likhatyutpuṃsayati ca kṣaṇādviśvaṃ karasthitam // SoKss_12,5.323 //",
  "GK21sokss_pu:28141": "iti saṃcintya tasyaiva bhaktimārabhate sma saḥ /",
  "GK21sokss_pu:28142": "tam evānarca tatprītyai viprānnityamabhojayat // SoKss_12,5.324 //",
  "GK21sokss_pu:28143": "evamācaratas tasya cittaṃ caurasya vīkṣitum /",
  "GK21sokss_pu:28144": "citragupto gṛhānāgādekadāstithirūpabhṛt // SoKss_12,5.325 //",
  "GK21sokss_pu:28145": "so 'tha caurastamabhyarcya bhojitaṃ dattadakṣiṇam /",
  "GK21sokss_pu:28146": "uvāca citraguptas te prīto 'stvity ucyatāmiti // SoKss_12,5.326 //",
  "GK21sokss_pu:28147": "tataḥ sa citraguptastamavocadbrāhmaṇākṛtiḥ /",
  "GK21sokss_pu:28148": "muktvā hariharādīṃste citraguptena kiṃ vada // SoKss_12,5.327 //",
  "GK21sokss_pu:28149": "tac chrutvā so 'py avādīttaṃ taskaraḥ siṃhavikramaḥ /",
  "GK21sokss_pu:28150": "kiṃ tavānena nārtho me tadanyair daivatair iti // SoKss_12,5.328 //",
  "GK21sokss_pu:28151": "atha sa dvijarūpī taṃ citragupto 'bravītpunaḥ /",
  "GK21sokss_pu:28152": "tarhi me yadi bhāryāṃ svāṃ dadāsyevaṃ vadāmi tat // SoKss_12,5.329 //",
  "GK21sokss_pu:28153": "śrutvaivaitat sa hṛṣṭas tam avādīt siṃhavikramaḥ /",
  "GK21sokss_pu:28154": "abhīṣṭadaivataprītyai bhāryā dattaiva te mayā // SoKss_12,5.330 //",
  "GK21sokss_pu:28155": "citragupto 'tha tac chrutvā pradarśyātmānam abravīt /",
  "GK21sokss_pu:28156": "saiṣa tuṣṭo 'smi tatkiṃ te karavai kathyatāmiti // SoKss_12,5.331 //",
  "GK21sokss_pu:28157": "tato hṛṣṭo 'bhyadhāttaṃ sa viśeṣātsiṃhavikramaḥ /",
  "GK21sokss_pu:28158": "bhagavanna yathā mṛtyurbhavenmama tathā kuru // SoKss_12,5.332 //",
  "GK21sokss_pu:28159": "tato 'bravīc citragupto mṛtyuḥ śakyo na rakṣitum /",
  "GK21sokss_pu:28160": "tathāpi tāvad yuktiṃ te kariṣye tāṃ ca me śṛṇu // SoKss_12,5.333 //",
  "GK21sokss_pu:28161": "tataḥ prabhṛti nirdagdhaḥ kālaḥ śvetanimittataḥ /",
  "GK21sokss_pu:28162": "kupiteneśvareṇeha punaḥ kāryāc ca nirmitaḥ // SoKss_12,5.334 //",
  "GK21sokss_pu:28163": "tataḥ prabhṛti yatraiva śveto vasati tatra saḥ /",
  "GK21sokss_pu:28164": "na jantūn bādhate 'pyānapyājñayā yantritaḥ prabhoḥ // SoKss_12,5.335 //",
  "GK21sokss_pu:28165": "sa cādhunā śvetamuniḥ pāre pūrvāmbudheḥ sthitaḥ /",
  "GK21sokss_pu:28166": "taraṅgiṇīṃ nāma nadīṃ samuttīrya tapovane // SoKss_12,5.336 //",
  "GK21sokss_pu:28167": "tatra mṛtyoranākramye nītvā tvāṃ sthāpayāmy aham /",
  "GK21sokss_pu:28168": "taraṅgiṇyā idaṃ pāramāgantavyaṃ ca na tvayā // SoKss_12,5.337 //",
  "GK21sokss_pu:28169": "āgataṃ vā pramādāttvāṃ mṛtyur bādhiṣyate yadi /",
  "GK21sokss_pu:28170": "tadupāyaṃ kariṣyāmi paralokāgatasya te // SoKss_12,5.338 //",
  "GK21sokss_pu:28171": "ity uktvā citraguptastaṃ prahṛṣṭaḥ siṃhavikramam /",
  "GK21sokss_pu:28172": "nītvā śvetāśrame tasminnidhāyādarśanaṃ yayau // SoKss_12,5.339 //",
  "GK21sokss_pu:28173": "tataḥ kālena tatrasthaṃ netuṃ taṃ siṃhavikramam /",
  "GK21sokss_pu:28174": "kālastasyāstaraṅgiṇyā idaṃ pāram upāyayau // SoKss_12,5.340 //",
  "GK21sokss_pu:28175": "tatra sthito dadarśānyam upāyaṃ na yadā tadā /",
  "GK21sokss_pu:28176": "sa tasmai prāhiṇoddivyāṃ striyaṃ nirmāya māyayā // SoKss_12,5.341 //",
  "GK21sokss_pu:28177": "sā gatvopetya taṃ yuktyā vaśīcakre vilāsinī /",
  "GK21sokss_pu:28178": "mohayitvā svalāvaṇyasaṃpadā siṃhavikramam // SoKss_12,5.342 //",
  "GK21sokss_pu:28179": "gateṣv ahaḥ su sā bandhudidṛkṣāvyapadeśataḥ /",
  "GK21sokss_pu:28180": "sataraṅgāṃ tarītuṃ tāṃ praviveśa taraṅgiṇīm // SoKss_12,5.343 //",
  "GK21sokss_pu:28181": "vīkṣamāṇe 'nvagāyāte tīrasthe siṃhavikrame /",
  "GK21sokss_pu:28182": "madhyenadi ca sā cakre pariskhalitamātmanaḥ // SoKss_12,5.344 //",
  "GK21sokss_pu:28183": "oghena hriyamāṇeva tāraṃ cakranda tatra sā /",
  "GK21sokss_pu:28184": "vīkṣase mriyamāṇāṃ māmāryaputra na rakṣasi // SoKss_12,5.345 //",
  "GK21sokss_pu:28185": "sṛgālavikramaḥ kiṃ tvaṃ na punaḥ siṃhavikramaḥ /",
  "GK21sokss_pu:28186": "tac chrutvaivāvatīrṇo 'bhūtsa nadyāṃ siṃhavikramaḥ // SoKss_12,5.346 //",
  "GK21sokss_pu:28187": "sāpi strī vārivegena nīyamāneva tatra tam /",
  "GK21sokss_pu:28188": "trātuṃ tamanugacchantaṃ tatpāramanayatkṣaṇāt // SoKss_12,5.347 //",
  "GK21sokss_pu:28189": "tatra prāptaṃ galakṣiptapāśaḥ kālastam abravīt /",
  "GK21sokss_pu:28190": "apāyo mastakastho hi viṣayagrastacetasām // SoKss_12,5.348 //",
  "GK21sokss_pu:28191": "tato yamasabhāṃ nītaṃ kālenaitaṃ pramādinam /",
  "GK21sokss_pu:28192": "citragupto 'bravīddṛṣṭvā prākprasanno janāntikam // SoKss_12,5.349 //",
  "GK21sokss_pu:28193": "pūrvaṃ kiṃ narakaṃ bhuṅkṣe kiṃ vā svargamitīha cet /",
  "GK21sokss_pu:28194": "pṛcchyase prārthayethāstatsvargavāsaṃ tvamagrataḥ // SoKss_12,5.350 //",
  "GK21sokss_pu:28195": "svarge vasaṃś ca kurvīthāḥ puṇyaṃ taddārḍhyasiddhaye /",
  "GK21sokss_pu:28196": "tataḥ kuryāstapas tatra kṛtsnapāpāpanuttaye // SoKss_12,5.351 //",
  "GK21sokss_pu:28197": "ity uktaścitraguptena sa svair aṃ siṃhavikramaḥ /",
  "GK21sokss_pu:28198": "vilakṣo 'dhomukho bhītaḥ pratipede tatheti tat // SoKss_12,5.352 //",
  "GK21sokss_pu:28199": "kṣaṇāc ca dharmarājo 'tra citraguptam abhāṣata /",
  "GK21sokss_pu:28200": "kaccitko 'py asya puṇyāṃśaścaurasyāstyatra kiṃ na vā // SoKss_12,5.353 //",
  "GK21sokss_pu:28201": "citraguptastato 'vādīdastyasāvatithipriyaḥ /",
  "GK21sokss_pu:28202": "prādāddārānapi sveṣṭadevatāprītaye 'rthine // SoKss_12,5.354 //",
  "GK21sokss_pu:28203": "tato 'sya divasaṃ divyamasti svargagatiḥ prabho /",
  "GK21sokss_pu:28204": "śrutvaitaddharmarājastamapaśyatsiṃhavikramam // SoKss_12,5.355 //",
  "GK21sokss_pu:28205": "re śubhāśubhayoḥ pūrvaṃ bhuṅkṣe kiṃ kathyatām iti /",
  "GK21sokss_pu:28206": "tataḥ prārthitavān pūrvaṃ sa śubhaṃ siṃhavikramaḥ // SoKss_12,5.356 //",
  "GK21sokss_pu:28207": "tenājñayā dharmarājasyāgataṃ sa vimānakam /",
  "GK21sokss_pu:28208": "āruhya tridivaṃ prāyāccitraguptavacaḥ smaran // SoKss_12,5.357 //",
  "GK21sokss_pu:28209": "tatra vyomasaritsnānajapavrataparāyaṇaḥ /",
  "GK21sokss_pu:28210": "dvitīyaṃ divasaṃ prāpa sa svarge bhoganiḥspṛhaḥ // SoKss_12,5.358 //",
  "GK21sokss_pu:28211": "evaṃ krameṇa cāsādya svargaṃ tīvratapobalāt /",
  "GK21sokss_pu:28212": "ārādhya śaṃkaraṃ prāpa jñānaṃ nirdagdhakilbiṣaḥ // SoKss_12,5.359 //",
  "GK21sokss_pu:28213": "tato 'sya nārakā dūtā na śekurmukhamīkṣitum /",
  "GK21sokss_pu:28214": "citragupto mamārjāghaṃ bhūrje tūṣṇīmabhūdyamaḥ // SoKss_12,5.360 //",
  "GK21sokss_pu:28215": "itthaṃ cauro 'pi satprajñābalātsiddhimavāpa saḥ /",
  "GK21sokss_pu:28216": "siṃhavikrama ityeṣā prajñāpāramitoditā // SoKss_12,5.361 //",
  "GK21sokss_pu:28217": "evaṃ cāruhya nautulyāṃ tarantyeva bhavāmbudhim /",
  "GK21sokss_pu:28218": "vatsa buddhoktadānādiṣaṭkapāramitāṃ budhāḥ // SoKss_12,5.362 //",
  "GK21sokss_pu:28219": "iti tasminvane somaśūraṃ tasyānuśāsataḥ /",
  "GK21sokss_pu:28220": "bodhisattvapadasthasya vinītamatibhūpateḥ // SoKss_12,5.363 //",
  "GK21sokss_pu:28221": "bhāskarastā niśamyaiva praśāmyandharmadeśanāḥ /",
  "GK21sokss_pu:28222": "saṃdhyārāgāttakāṣāyo viveśāstādrikaṃdaram // SoKss_12,5.364 //",
  "GK21sokss_pu:28223": "tataḥ saṃdhyām upasthāya yathāvattatra tāṃ niśām /",
  "GK21sokss_pu:28224": "sa vinītamatī rājā somaśūraś ca ninyatuḥ // SoKss_12,5.365 //",
  "GK21sokss_pu:28225": "anyedyuś ca kramāttasmai somaśūrāya śāsanam /",
  "GK21sokss_pu:28226": "sa vinītamatirbauddhaṃ sarahasyam upādiśat // SoKss_12,5.366 //",
  "GK21sokss_pu:28227": "tataḥ sa somaśūrastam upāsīno guruṃ vane /",
  "GK21sokss_pu:28228": "tasthau samādhiniṣṭho 'tra vṛkṣamūle kṛtoṭajaḥ // SoKss_12,5.367 //",
  "GK21sokss_pu:28229": "kramāc ca tau samaṃ tatra guruśiṣyāvubhāvapi /",
  "GK21sokss_pu:28230": "labdhayogamahāsiddhī parāṃ bodhimavāpatuḥ // SoKss_12,5.368 //",
  "GK21sokss_pu:28231": "atrāntare sa kanakakalaśo matsarānnṛpaḥ /",
  "GK21sokss_pu:28232": "tenendukalaśenaitya tatkhaḍgāśvaprabhāvataḥ // SoKss_12,5.369 //",
  "GK21sokss_pu:28233": "bhrātrā nirvāsitastasmādapyahicchattrarājyataḥ /",
  "GK21sokss_pu:28234": "yadvinītamatistasmai tadutkhātāya dattavān // SoKss_12,5.370 //",
  "GK21sokss_pu:28235": "sa rājyavicyuto bhrāmyandvitrasvasacivānvitaḥ /",
  "GK21sokss_pu:28236": "tadvinītamateḥ prāpa daivādāśramakāsnanam // SoKss_12,5.371 //",
  "GK21sokss_pu:28237": "tatra yāvat sa durvārakṣuttṛṣṇārto 'bhivāñchati /",
  "GK21sokss_pu:28238": "phalamūlāmbu tāvattanmāyafyendreṇa kānanam // SoKss_12,5.372 //",
  "GK21sokss_pu:28239": "dagdhvā mārūkṛtaṃ prāgvattaṃ vañcayitumicchatā /",
  "GK21sokss_pu:28240": "vinītamatimetādṛgadhvagātithyalobhataḥ // SoKss_12,5.373 //",
  "GK21sokss_pu:28241": "so 'py akasmānmarūbhūtamātmāśramamavekṣya tam /",
  "GK21sokss_pu:28242": "vinītamatirudbhrānto babhrāmetas tataḥ kṣaṇam // SoKss_12,5.374 //",
  "GK21sokss_pu:28243": "dadarśa taṃ ca kanakakalaśaṃ bhrāntamāgatam /",
  "GK21sokss_pu:28244": "kṣudhā kaṇṭhagataprāṇamatithiṃ sānugaṃ tataḥ // SoKss_12,5.375 //",
  "GK21sokss_pu:28245": "upetya tādṛśaṃ taṃ ca vṛttāntaṃ paripṛcchya ca /",
  "GK21sokss_pu:28246": "ātitheyaḥ kṛtapraśno bodhisattvo jagāda saḥ // SoKss_12,5.376 //",
  "GK21sokss_pu:28247": "araṇye 'sminnirātithye marubhūmitvamāgate /",
  "GK21sokss_pu:28248": "jīvitopāyam apy etaṃ kṣudhitāsnāṃ vadāmi vaḥ // SoKss_12,5.377 //",
  "GK21sokss_pu:28249": "ito 'rdhakrośamātre 'tra patitvā khātake mṛtaḥ /",
  "GK21sokss_pu:28250": "mṛgas tiṣṭhati tanmāṃsaiḥ prāṇān rakṣata gacchata // SoKss_12,5.378 //",
  "GK21sokss_pu:28251": "tathetyārte 'tithau tatra sānuge gantumudyate /",
  "GK21sokss_pu:28252": "sa vinītamatirbodhisattvaḥ pūrvaṃ tato yayau // SoKss_12,5.379 //",
  "GK21sokss_pu:28253": "prāpya tatkhātakaṃ kṛtvā mṛgarūpaṃ ca yogataḥ /",
  "GK21sokss_pu:28254": "nikṣipya tatra cātmānaṃ so 'rthihetorjahāvasūn // SoKss_12,5.380 //",
  "GK21sokss_pu:28255": "tataḥ śanaiste kanakakalaśādyāḥ sam āyayuḥ /",
  "GK21sokss_pu:28256": "khātaṃ taddadṛśuścātra taṃ vipannasthitaṃ mṛgam // SoKss_12,5.381 //",
  "GK21sokss_pu:28257": "uddhṛtya tamathotpādya jvalanaṃ tṛṇakaṇṭakaiḥ /",
  "GK21sokss_pu:28258": "bhṛṣṭvā ca tasya māṃsāni te niḥśeṣāṇyabhakṣayan // SoKss_12,5.382 //",
  "GK21sokss_pu:28259": "tāvac ca tasya bhārye dve bodhisattvasya vihvale /",
  "GK21sokss_pu:28260": "paśyantyāvāśramadhvaṃsamapaśyantau ca taṃ patim // SoKss_12,5.383 //",
  "GK21sokss_pu:28261": "gatvā nāgasutārājasute tasmai tadūcatuḥ /",
  "GK21sokss_pu:28262": "somaśūrāya nibiḍāccalitāya samādhitaḥ // SoKss_12,5.384 //",
  "GK21sokss_pu:28263": "so 'pi tatpraṇidhānena vijñāya guruceṣṭitam /",
  "GK21sokss_pu:28264": "śaśaṃsa gurupatnībhyāsṃ tābhyāṃ duḥkhapradāyyapi // SoKss_12,5.385 //",
  "GK21sokss_pu:28265": "tābhyām eva samaṃ cāśu tatkhātanikaṭaṃ yayau /",
  "GK21sokss_pu:28266": "yatrātithibhyas tenātmā datto 'sya guruṇā tathā // SoKss_12,5.386 //",
  "GK21sokss_pu:28267": "tatra te nāgatanayārājaputryau mṛgākṛtim /",
  "GK21sokss_pu:28268": "śṛṅgāsthimātraśeṣaṃ taṃ patiṃ dṛṣṭvānvaśocatām // SoKss_12,5.387 //",
  "GK21sokss_pu:28269": "tacchṛṅgāsthīni cādāya svāśramāddārusaṃcayam /",
  "GK21sokss_pu:28270": "ānīyāgnipraveśaṃ te kurutaḥ sma pativrate // SoKss_12,5.388 //",
  "GK21sokss_pu:28271": "tatas tatra sthitaḥ so 'pi jñātavṛttāntaduḥkhitaḥ /",
  "GK21sokss_pu:28272": "agnipraveśaṃ kanakakalaśaḥ sānugo vyadhāst // SoKss_12,5.389 //",
  "GK21sokss_pu:28273": "evaṃgate somaśūro guruduḥkhāsaho 'tra saḥ /",
  "GK21sokss_pu:28274": "darbhasaṃstaramadhyāsta prāṇotkrāntividhitsayā // SoKss_12,5.390 //",
  "GK21sokss_pu:28275": "tatkṣaṇaṃ ca tamāgatya sākṣādindro 'bhyabhāṣata /",
  "GK21sokss_pu:28276": "maivaṃ kṛthā mayā hyeṣa gurustava parīkṣataḥ // SoKss_12,5.391 //",
  "GK21sokss_pu:28277": "asthibhasmāvaśeṣo 'pi jīvannutthāpito hy asau /",
  "GK21sokss_pu:28278": "siktvaivāmṛtavarṣeṇa sabhāryaḥ sātithirmayā // SoKss_12,5.392 //",
  "GK21sokss_pu:28279": "itīndravacanaṃ śrutva taṃ praṇamyotthito mudā /",
  "GK21sokss_pu:28280": "gatvā sa vīkṣate somaśūro yāvat sa tadguruḥ // SoKss_12,5.393 //",
  "GK21sokss_pu:28281": "bodhisattvaḥ punarjīvanvinītamatirutthitaḥ /",
  "GK21sokss_pu:28282": "bhāryābhyāṃ taiś ca kanakakalaśapramukhaiḥ saha // SoKss_12,5.394 //",
  "GK21sokss_pu:28283": "tataḥ sa taṃ sapatnīkaṃ paralokāgataṃ gurum /",
  "GK21sokss_pu:28284": "mūrdhnāvandata vākpuṣpair ārcayaccakṣuṣā papau // SoKss_12,5.395 //",
  "GK21sokss_pu:28285": "bhaktiprahveṣu kanakakalaśādiṣu teṣu ca /",
  "GK21sokss_pu:28286": "brahmaviṣṇumukhā devāḥ sarve tatrāyayus tataḥ // SoKss_12,5.396 //",
  "GK21sokss_pu:28287": "sattvāttuṣṭāś ca te tasmai vinītamataye varān /",
  "GK21sokss_pu:28288": "divyānubhāvān pārārthyavṛtān dattvā tirodadhuḥ // SoKss_12,5.397 //",
  "GK21sokss_pu:28289": "so 'pi tair uktavṛttāntair vinītamatiranvitaḥ /",
  "GK21sokss_pu:28290": "somaśūrādibhiḥ prāyāddivyamanyattapovanam // SoKss_12,5.398 //",
  "GK21sokss_pu:28291": "evaṃ milantīha punarbhasmībhāvaṃ gatā api /",
  "GK21sokss_pu:28292": "kiṃ punastāta jīvantaḥ svacchandagatayo narāḥ // SoKss_12,5.399 //",
  "GK21sokss_pu:28293": "tadalaṃ dehamutsṛjya vatsa vīro hy asi vraja /",
  "GK21sokss_pu:28294": "bhāvī mṛgāṅkadattena tavāvaśyaṃ samāgamaḥ // SoKss_12,5.400 //",
  "GK21sokss_pu:28295": "ity etāṃ vṛddhatāpasyā mukhāc chrutvā kathām aham /",
  "GK21sokss_pu:28296": "jātāsthaḥ khaḍgahastas tāṃ natvā prasthitavāṃs tataḥ // SoKss_12,5.401 //",
  "GK21sokss_pu:28297": "kramātprāpto 'ṭavīmetāmebhir labdho 'smi daivataḥ /",
  "GK21sokss_pu:28298": "upahāraṃ vicinvadbhiḥ śabaraiścaṇḍikākṛte // SoKss_12,5.402 //",
  "GK21sokss_pu:28299": "vaṣṭabhya caitair ānītaḥ prayuddhe 'haṃ vraṇārditaḥ /",
  "GK21sokss_pu:28300": "śabarādhipaterasya pārśvaṃ māyābaṭoriha // SoKss_12,5.403 //",
  "GK21sokss_pu:28301": "atra labdho mayā dvitramantriyukto bhavān prabho /",
  "GK21sokss_pu:28302": "tvatprasādāc ca jātā me nirvṛtiḥ svagṛhe yathā // SoKss_12,5.404 //",
  "GK21sokss_pu:28303": "iti tena guṇākareṇa sakhyā nijavṛttāntamudīritaṃ niśamya /",
  "GK21sokss_pu:28304": "śabareśagṛhasthitaḥ sa bheje paritoṣaṃ paramaṃ mṛgāṅkadattaḥ // SoKss_12,5.405 //",
  "GK21sokss_pu:28305": "samavekṣya ca tasya saṃgare tāṃ vraṇitasyocitapathyadehacaryām /",
  "GK21sokss_pu:28306": "ahani valati so 'parair vayasyaiḥ samam utthāya nijāhnikaṃ cakāra // SoKss_12,5.406 //",
  "GK21sokss_pu:28307": "āsīc ca tatrātha guṇākaraṃ tam ullāghayan saṃprati tāny ahāni /",
  "GK21sokss_pu:28308": "śeṣān sakhīn prāptum asau śaśāṅkavatyāptaye cojjayinīṃ yiyāsuḥ // SoKss_12,5.407 //",
  "GK21sokss_pu:28309": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake pañcamas taraṅgaḥ /",
  "GK21sokss_pu:28310": "ṣaṣṭhas taraṅgaḥ /",
  "GK21sokss_pu:28311": "atha rūḍhavraṇe svasthe jāte tasmin guṇākare /",
  "GK21sokss_pu:28312": "śubhe 'hani tam āpṛcchya suhṛdaṃ śabarādhipam // SoKss_12,6.1 //",
  "GK21sokss_pu:28313": "sudūramanvagāyātaṃ kāryāya kṛtasaṃvidam /",
  "GK21sokss_pu:28314": "sakhyā durgapiśācena mātaṅgapatinā yutam // SoKss_12,6.2 //",
  "GK21sokss_pu:28315": "māyābaṭuṃ sānucaraṃ sa śaśāṅkavatīkṛte /",
  "GK21sokss_pu:28316": "mṛgāṅkadattas tatpallyāḥ prāyādujjayinīṃ prati // SoKss_12,6.3 //",
  "GK21sokss_pu:28317": "gacchaṃś ca sa śrutadhinā tadā vimalabuddhinā /",
  "GK21sokss_pu:28318": "guṇākareṇa ca samaṃ sahabhīmaparākramaḥ // SoKss_12,6.4 //",
  "GK21sokss_pu:28319": "cinvannanyānsakhīṃstasyāṃ vindhyāṭavyāmathaikadā /",
  "GK21sokss_pu:28320": "sāmātyaḥ pathi suṣvāpa rātrau kvāpi tarostale // SoKss_12,6.5 //",
  "GK21sokss_pu:28321": "akasmāc ca prabuddhaḥ sanyāvadutthāya vīkṣate /",
  "GK21sokss_pu:28322": "tāvattatra dadarśaikaṃ suptasthaṃ mānuṣaṃ param // SoKss_12,6.6 //",
  "GK21sokss_pu:28323": "vivṛṇoti mukhaṃ yāvat tasya tāvat svamantriṇam /",
  "GK21sokss_pu:28324": "pratyabhijñātavān prāptaṃ vicitrakathasaṃjñakam // SoKss_12,6.7 //",
  "GK21sokss_pu:28325": "so 'pi prabuddho dṛṣṭvaiva taṃ vicitrakathaḥ prabhum /",
  "GK21sokss_pu:28326": "mṛgāṅkadattaṃ sānandaṃ sādhurjagrāha pādayoḥ // SoKss_12,6.8 //",
  "GK21sokss_pu:28327": "tenāpyāliṅgito 'kāṇḍadarśanotphullacakṣuṣā /",
  "GK21sokss_pu:28328": "tanmantribhiś ca taiḥ sarvaiḥ prabuddhair abhyanandyata // SoKss_12,6.9 //",
  "GK21sokss_pu:28329": "athoktasvasvavṛttāntaiḥ pṛṣṭastair akhilaiḥ kramāt /",
  "GK21sokss_pu:28330": "sa vicitrakatho vaktuṃ svavṛttāntaṃ pracakrame // SoKss_12,6.10 //",
  "GK21sokss_pu:28331": "tadā pārāvatākhyasya śāpād yuṣmāsv itas tataḥ /",
  "GK21sokss_pu:28332": "vibhraṣṭeṣv aham ekāki mohāt tatrābhramaṃ ciram // SoKss_12,6.11 //",
  "GK21sokss_pu:28333": "dūrabhrānto 'paredyuś ca naṣṭasaṃjño 'hamāptavān /",
  "GK21sokss_pu:28334": "akasmādaṭavīprānte klānto divyaṃ mahatpuram // SoKss_12,6.12 //",
  "GK21sokss_pu:28335": "tatra divyaḥ pumāneko divyanārīdvayānvitaḥ /",
  "GK21sokss_pu:28336": "māmāśvāsitavāndṛṣṭvā snapitaṃ śītalair jalaiḥ // SoKss_12,6.13 //",
  "GK21sokss_pu:28337": "praveśya cāntaḥ prādānme yatnāddivyaṃ sa bhojanam /",
  "GK21sokss_pu:28338": "tato 'bhuṅkta svayaṃ nāryāvabhuñjātāṃ tato 'pi te // SoKss_12,6.14 //",
  "GK21sokss_pu:28339": "bhukttottaraṃ ca tam ahaṃ viśrānto 'tra vyajijñapam /",
  "GK21sokss_pu:28340": "ko bhavān kiṃ ca mām evaṃ mumūrṣuṃ trātavān asi // SoKss_12,6.15 //",
  "GK21sokss_pu:28341": "mayā hy avaśyaṃ tyaktavyaṃ śarīraṃ svaprabhuṃ vinā /",
  "GK21sokss_pu:28342": "ity uktvā varṇitas tasmai svavṛttānto 'khilo mayā // SoKss_12,6.16 //",
  "GK21sokss_pu:28343": "tataś ca sa mahātmā māṃ prītimānevam abravīt /",
  "GK21sokss_pu:28344": "yakṣo 'hamete madbhārye tvaṃ ca prāpto 'dya me 'tithiḥ // SoKss_12,6.17 //",
  "GK21sokss_pu:28345": "yathāśaktyatitheḥ pūjā dharmo hi gṛhamedhinām /",
  "GK21sokss_pu:28346": "mayārcito 'syataḥ kiṃ ca prāṇān kasmān mumukṣasi // SoKss_12,6.18 //",
  "GK21sokss_pu:28347": "viyogo nāgaśāpena kaṃcitkālamayaṃ hi vaḥ /",
  "GK21sokss_pu:28348": "avaśyaṃ kṣīṇaśāpānāṃ yuṣmākaṃ syātsamāgamaḥ // SoKss_12,6.19 //",
  "GK21sokss_pu:28349": "nirduḥkho nāma kaścātra saṃsāre bhadra jāyate /",
  "GK21sokss_pu:28350": "yakṣeṇāpi mayā duḥkhaṃ yaddṛṣṭaṃ vacmi tacchṛṇu // SoKss_12,6.20 //",
  "GK21sokss_pu:28351": "astyasyā vasudhāvadhvā maulimaṇḍanamālikā /",
  "GK21sokss_pu:28352": "trigartā nāma nagarī sumanoguṇagumphitā // SoKss_12,6.21 //",
  "GK21sokss_pu:28353": "tasyāṃ dvijayuvā ko'pi pavitradhara ityabhūt /",
  "GK21sokss_pu:28354": "dhanair daridraḥ svajanair adaridraḥ kulādibhiḥ // SoKss_12,6.22 //",
  "GK21sokss_pu:28355": "sa vasañ śrīmatāṃ madhye dvijo mānī vyacintayat /",
  "GK21sokss_pu:28356": "eṣām arthavatāṃ madhye vṛtthastho 'pi na bhāmy aham // SoKss_12,6.23 //",
  "GK21sokss_pu:28357": "ekaḥ satkāvyaśabdānām iva śabdo nirarthakaḥ /",
  "GK21sokss_pu:28358": "manasvī ca na śaknomi sevāṃ nāpi pratigraham // SoKss_12,6.24 //",
  "GK21sokss_pu:28359": "tadgatvā kva cidekānte yakṣiṇīṃ sādhayāmy aham /",
  "GK21sokss_pu:28360": "asti mantropadeśo hi tatra me guruvakrataḥ // SoKss_12,6.25 //",
  "GK21sokss_pu:28361": "iti saṃkalpya vidhivadgatvāraṇyāya yakṣiṇīm /",
  "GK21sokss_pu:28362": "bhāryātve sādhayām āsa sa pavitradharo dvijaḥ // SoKss_12,6.26 //",
  "GK21sokss_pu:28363": "siddhayā ca tayā yuktaḥ saudāminyabhidhānayā /",
  "GK21sokss_pu:28364": "tasthau ghorahimottīrṇo viṭapīva madhuśriyā // SoKss_12,6.27 //",
  "GK21sokss_pu:28365": "ekadā taṃ sutotpattiṃ vinā duḥkhitacetasam /",
  "GK21sokss_pu:28366": "dṛṣṭvā sā yakṣiṇī bhāryā pavitradharam abravīt // SoKss_12,6.28 //",
  "GK21sokss_pu:28367": "māryaputra kṛthāścintāṃ sūnurūtpadyate hi nau /",
  "GK21sokss_pu:28368": "imaṃ ca śṛṇu vṛttāntamatrāhaṃ kathayāmi te // SoKss_12,6.29 //",
  "GK21sokss_pu:28369": "asti dakṣiṇadikprānte prāvṛṣo janmabhūriva /",
  "GK21sokss_pu:28370": "pihitārkā ghanaśyāmā tamālavanavīthikā // SoKss_12,6.30 //",
  "GK21sokss_pu:28371": "tasyāṃ pṛthūdaro nāma yakṣo vasati viśrutaḥ /",
  "GK21sokss_pu:28372": "tasyāhamiyamekaiva nāmnā saudāminī sutā // SoKss_12,6.31 //",
  "GK21sokss_pu:28373": "sā snehāttena pitrāhaṃ nīyamānā kulādriṣu /",
  "GK21sokss_pu:28374": "teṣu teṣu sadākrīḍaṃ divyopavanabhūmiṣu // SoKss_12,6.32 //",
  "GK21sokss_pu:28375": "ekadā ca samaṃ sakhyā krīḍantī kapiśabhruvā /",
  "GK21sokss_pu:28376": "adrākṣamaṭṭahāsākhyaṃ kailāse yakṣaputrakam // SoKss_12,6.33 //",
  "GK21sokss_pu:28377": "so 'pi māṃ sakhimadhyastho dṛṣṭavānatha tatkṣaṇam /",
  "GK21sokss_pu:28378": "jātāvāvāṃ kilānyonyarūpākṛṣṭavilocanau // SoKss_12,6.34 //",
  "GK21sokss_pu:28379": "taddṛṣṭvā tulyasaṃyogamavetyāhūya cātra tam /",
  "GK21sokss_pu:28380": "sadyo 'ṣṭahāsaṃ tātena vivāho nau viniścitaḥ // SoKss_12,6.35 //",
  "GK21sokss_pu:28381": "sthāpite lagnadivase tāte māmanayadgṛham /",
  "GK21sokss_pu:28382": "aṭṭahāso 'pi muditaḥ samitraḥ svagṛhānagāt // SoKss_12,6.36 //",
  "GK21sokss_pu:28383": "anyedyuś ca viṣaṇṇeva kapiśabhrūḥ sakhī mama /",
  "GK21sokss_pu:28384": "āgātsamīpaṃ pṛṣṭā ca kṛcchrādevam abhāṣata // SoKss_12,6.37 //",
  "GK21sokss_pu:28385": "anākhyeyamapīdaṃ te kathayāmyapriyaṃ sakhi /",
  "GK21sokss_pu:28386": "adyāyāntyā mayā dṛṣṭaḥ so 'ṭṭahāso varastava // SoKss_12,6.38 //",
  "GK21sokss_pu:28387": "citrasthalākhye himavatsānūdyāne tvadutsukaḥ /",
  "GK21sokss_pu:28388": "vinodayadbhiḥ sakhibhiḥ krīḍayā yakṣarāṭ kṛtaḥ // SoKss_12,6.39 //",
  "GK21sokss_pu:28389": "bhrātā dīptaśikhas tasya tatputr onaḍakūbaraḥ /",
  "GK21sokss_pu:28390": "kalpitastaiḥ svayaṃ te ca tasya sācivyamāśrayan // SoKss_12,6.40 //",
  "GK21sokss_pu:28391": "evaṃ kṛtavinodaṃ taṃ vayasyais tvatpriyaṃ tadā /",
  "GK21sokss_pu:28392": "vyomnā yadṛcchayās gacchann apaśyan naḍakūbaraḥ // SoKss_12,6.41 //",
  "GK21sokss_pu:28393": "sa tamāhūya saṃkruddho dhanādhipasuto 'śapat /",
  "GK21sokss_pu:28394": "bhṛtyo bhūtvā prabhorlīlāmabhivāñchasi yattataḥ // SoKss_12,6.42 //",
  "GK21sokss_pu:28395": "durmate bhava martyastvamūrdhvamicchannadho vraja /",
  "GK21sokss_pu:28396": "ity uktastena vignastaṃ so 'ṭṭahāso vyajijñapat // SoKss_12,6.43 //",
  "GK21sokss_pu:28397": "autsukyaṃ nudatā deva mūrkheṇedaṃ mayā kṛtam /",
  "GK21sokss_pu:28398": "nādhikārābhimānena tatkṣamāṃ kuru me prabho // SoKss_12,6.44 //",
  "GK21sokss_pu:28399": "ityārtaṃ tadvacaḥ śrutvā praṇidhānāttathaiva tat /",
  "GK21sokss_pu:28400": "buddhvā śāpāntahetostaṃ so 'bravīnnaḍakūbaraḥ // SoKss_12,6.45 //",
  "GK21sokss_pu:28401": "yasyāṃ tvamutsukastasyāṃ yakṣiṇyāṃ mānuṣo bhavan /",
  "GK21sokss_pu:28402": "janayitvānujaṃ dīptaśikhamevaitamātmajam // SoKss_12,6.46 //",
  "GK21sokss_pu:28403": "śāpādvimuktaḥ svapadaṃ tayā patnyā sahāpsyasi /",
  "GK21sokss_pu:28404": "bhrātā tu te suto bhūtvā kṛtvā rājyamasau bhuvi // SoKss_12,6.47 //",
  "GK21sokss_pu:28405": "śāponmokṣyata ity ukte tena vitteśasūnunā /",
  "GK21sokss_pu:28406": "so 'ṭṭahāsastirobhūtaḥ kvāpi śāpaprabhāvataḥ // SoKss_12,6.48 //",
  "GK21sokss_pu:28407": "taddṛṣṭvāhamihāyātā pārśvaṃ te sakhi duḥkhitā /",
  "GK21sokss_pu:28408": "ity uktāhaṃ tayā sakhyā duḥkhātkām apy agāṃ daśām // SoKss_12,6.49 //",
  "GK21sokss_pu:28409": "ātmānamanuśocyātha gatvā pitrornivedya tat /",
  "GK21sokss_pu:28410": "anaiṣaṃ tamahaṃ kālaṃ punaḥ saṃgamavāñchayā // SoKss_12,6.50 //",
  "GK21sokss_pu:28411": "so 'ṭṭahāsastvamutpannaḥ sā cāhaṃ militāvubhau /",
  "GK21sokss_pu:28412": "adyehāvāṃ tad evaṃ nau janitaivācirātsutaḥ // SoKss_12,6.51 //",
  "GK21sokss_pu:28413": "evaṃ tayokte jñāninyā saudāminyā praharṣavān /",
  "GK21sokss_pu:28414": "abhūdutpannaputrāsthaḥ sa pavitradharo dvijaḥ // SoKss_12,6.52 //",
  "GK21sokss_pu:28415": "kālena tasya yakṣiṇyāṃ tasyāṃ sūnurajāyata /",
  "GK21sokss_pu:28416": "gṛhaṃ cittaṃ ca jātena tayor yena prakāśitam // SoKss_12,6.53 //",
  "GK21sokss_pu:28417": "dṛṣṭvā ca tasya putrasya sa pavitradharo mukham /",
  "GK21sokss_pu:28418": "saṃpede so 'ṭṭahāso 'tra yakṣo divyākṛtiḥ kṣaṇāt // SoKss_12,6.54 //",
  "GK21sokss_pu:28419": "uvāca yakṣiṇīṃ caitā priye śāpo gataḥ sa nau /",
  "GK21sokss_pu:28420": "jātaḥ saiṣo 'ṭṭahāso 'hamehi yāvo nijāṃ gatim // SoKss_12,6.55 //",
  "GK21sokss_pu:28421": "ity uktavantaṃ taṃ bhāryā sāvādīcchiśureva te /",
  "GK21sokss_pu:28422": "bhrātā śāpātsutībhūtā kathaṃ syāditi cintyatām // SoKss_12,6.56 //",
  "GK21sokss_pu:28423": "tac chrutvā dhyānato 'vekṣya so 'ṭṭahāso jagāda tām /",
  "GK21sokss_pu:28424": "devadarśana ityasti brāhmaṇo 'syāṃ puri priye // SoKss_12,6.57 //",
  "GK21sokss_pu:28425": "pañcāgnes tasya cānyau dvāvadhikaṃ jvalataḥ kṣudhā /",
  "GK21sokss_pu:28426": "jaṭharāgnī sabhāryasya daridrasya prajādhanaiḥ // SoKss_12,6.58 //",
  "GK21sokss_pu:28427": "dhanaputrārthinaṃ taṃ ca tapasi sthitamekadā /",
  "GK21sokss_pu:28428": "ārādhayantaṃ bhagavānagniḥ svapne samādiśat // SoKss_12,6.59 //",
  "GK21sokss_pu:28429": "auraso nāsti putras te kṛtrimastu bhaviṣyati /",
  "GK21sokss_pu:28430": "tadvaśādeva ca brahmandāridryaṃ te nivartsyati // SoKss_12,6.60 //",
  "GK21sokss_pu:28431": "ityagnyādeśato viprastatpratīkṣo 'dya saṃsthitaḥ /",
  "GK21sokss_pu:28432": "tasmai śiśurayaṃ deyo bhavitavyamidaṃ hi tat // SoKss_12,6.61 //",
  "GK21sokss_pu:28433": "ity uktvā tāṃ priyāṃ svarṇapūrṇakumbhopari sthitam /",
  "GK21sokss_pu:28434": "kṛtvā ca taṃ galābaddhadivyaratnasrajaṃ śiśum // SoKss_12,6.62 //",
  "GK21sokss_pu:28435": "kṣiptvā tasya gṛhe rātrau prasuptasya dvijanmanaḥ /",
  "GK21sokss_pu:28436": "sabhāryaya sabhāryaḥ svāṃ so 'ṭṭahāso yayau gatim // SoKss_12,6.63 //",
  "GK21sokss_pu:28437": "so 'pi prabudhya vipro 'tra visphuradratnatārakam /",
  "GK21sokss_pu:28438": "apaśyadbālacandraṃ taṃ sabhāryo devadarśanaḥ // SoKss_12,6.64 //",
  "GK21sokss_pu:28439": "kimetaditi vismitya hemakumbhaṃ vilokya tam /",
  "GK21sokss_pu:28440": "sa svapnādeśamāgneyaṃ sasmāra ca nananda caf // SoKss_12,6.65 //",
  "GK21sokss_pu:28441": "jagrāha bālakaṃ taṃ ca putraṃ vidhisamarpitam /",
  "GK21sokss_pu:28442": "dhanaṃ ca tatprabhāte ca vidadhe sa mahotsavam // SoKss_12,6.66 //",
  "GK21sokss_pu:28443": "ekādaśe ca divase taya putrasya tatra saḥ /",
  "GK21sokss_pu:28444": "bālasya svocitaṃ nāma śrīdarśana iti vyadhāt // SoKss_12,6.67 //",
  "GK21sokss_pu:28445": "tato mahādhano bhūtvā tasthau kratvādikāḥ kriyāḥ /",
  "GK21sokss_pu:28446": "kurvan bhogāṃś ca bhuñjānaḥ sa vipro devadarśanaḥ // SoKss_12,6.68 //",
  "GK21sokss_pu:28447": "so 'pi śrīdarśanas tatra vṛddhiṃ prāptaḥ pitur gṛhe /",
  "GK21sokss_pu:28448": "prakarṣaṃ vedavidyāsu prāpāstreṣu ca vīryavān // SoKss_12,6.69 //",
  "GK21sokss_pu:28449": "kālena yauvanasthasya sa pitā devadarśanaḥ /",
  "GK21sokss_pu:28450": "tīrthayātrāgatas tasya prayāge praśamaṃ yayau // SoKss_12,6.70 //",
  "GK21sokss_pu:28451": "tadbuddhvā tasya māstāpi praviṣṭāgniṃ tataś ca saḥ /",
  "GK21sokss_pu:28452": "vyadhācchrīdarśanaḥ śocaṃstayoḥ śāstroditāḥ kriyāḥ // SoKss_12,6.71 //",
  "GK21sokss_pu:28453": "śanaiś ca sa tanūbhūtaśoko 'kṛtaparigrahaḥ /",
  "GK21sokss_pu:28454": "dyūtakrīḍāprasakto 'bhūddaivātprājño 'py abāndhavaḥ // SoKss_12,6.72 //",
  "GK21sokss_pu:28455": "acireṇa ca kālena tasya kṣīṇārthasaṃpadaḥ /",
  "GK21sokss_pu:28456": "tena durvyasanenāsīdbhojane 'pi kadarthanā // SoKss_12,6.73 //",
  "GK21sokss_pu:28457": "ekadā dyūtaśālāyāṃ nirāhārasthitaṃ try aham /",
  "GK21sokss_pu:28458": "aśaknuvantaṃ nirgantuṃ lajjayānucitāmbaram // SoKss_12,6.74 //",
  "GK21sokss_pu:28459": "anyair dattamabhuñjānaṃ duḥkhitaṃ kitavaḥ sakhā /",
  "GK21sokss_pu:28460": "kaścinmukharako nāma taṃ śrīdarśanam abhyadhāt // SoKss_12,6.75 //",
  "GK21sokss_pu:28461": "kiṃ muhyasīd dṛg evedaṃ dyūtavyasanapātakam /",
  "GK21sokss_pu:28462": "aśrīkaṭākṣapātāḥ kimakṣā na viditāstava // SoKss_12,6.76 //",
  "GK21sokss_pu:28463": "bāhū prāvaraṇaṃ śayyā pāṃsavaścatvaraṃ gṛham /",
  "GK21sokss_pu:28464": "bhāryā vidhvastatā dhātrā kitavasya hi nirmitam // SoKss_12,6.77 //",
  "GK21sokss_pu:28465": "kiṃ tan na bhuṅkṣe vidvān apy ātmānaṃ kim upekṣase /",
  "GK21sokss_pu:28466": "jīvan hi dhīro 'bhimataṃ kiṃ nāma na yadāpnuyāt // SoKss_12,6.78 //",
  "GK21sokss_pu:28467": "tathā ca citrām atraitāṃ bhūnandanakathāṃ śṛṇu /",
  "GK21sokss_pu:28468": "astīhābharaṇaṃ bhūmeḥ kaśmīrā iti maṇḍalam // SoKss_12,6.79 //",
  "GK21sokss_pu:28469": "dṛśyabhogaṃ vidhāyaikaṃ tridivaṃ sukṛtāṃ kṛte /",
  "GK21sokss_pu:28470": "bhogyabhogaṃ vidhātā yaddvitīyam iva nirmame // SoKss_12,6.80 //",
  "GK21sokss_pu:28471": "ahamatrādhikā nāhamityanyonyamiverṣyayā /",
  "GK21sokss_pu:28472": "praviṣṭābhyāṃ śritaṃ dvābhyāṃ sarasvatyā śriyā ca yat // SoKss_12,6.81 //",
  "GK21sokss_pu:28473": "dharmadruhaḥ praveśo tra kalermā bhūditīva yat /",
  "GK21sokss_pu:28474": "svadehapariveṣeṇa rakṣyate tuhinādriṇā // SoKss_12,6.82 //",
  "GK21sokss_pu:28475": "devatīrthamayāddūramito yāhīti kalmaṣam /",
  "GK21sokss_pu:28476": "vīcihastair nudantyeva bhūṣitaṃ yadvitastayā // SoKss_12,6.83 //",
  "GK21sokss_pu:28477": "yasminsitasudhādhautāstuṅgāḥ prāsādapaṅktayaḥ /",
  "GK21sokss_pu:28478": "kurvantyāsannahimavatpādaśailāvalībhramam // SoKss_12,6.84 //",
  "GK21sokss_pu:28479": "tasmin varṇāśramaguruḥ prajānandanacandramāḥ /",
  "GK21sokss_pu:28480": "abhūd vidyāgamabudho nāmnās bhūnandano nṛpaḥ // SoKss_12,6.85 //",
  "GK21sokss_pu:28481": "nakharājiniyukteṣu vireje yasya vikramaḥ /",
  "GK21sokss_pu:28482": "kāminīkucayugmeṣu maṇḍaleṣu ca vidviṣām // SoKss_12,6.86 //",
  "GK21sokss_pu:28483": "yasya nītimato 'py āsan prajāḥ śaśvadanītayaḥ /",
  "GK21sokss_pu:28484": "kṛṣṇaikāsaktacittasyāpy akṛṣṇataramānasāḥ // SoKss_12,6.87 //",
  "GK21sokss_pu:28485": "sa jātu rājā dvādaśyāṃ vidhivatpūjitācyutaḥ /",
  "GK21sokss_pu:28486": "svapne kām apy upāyātāmapaśyaddaityakanyakām // SoKss_12,6.88 //",
  "GK21sokss_pu:28487": "tayā saṃprāpya saṃyogaṃ prabuddho na dadarśa tām /",
  "GK21sokss_pu:28488": "vyaktaṃ dadarśa saṃbhogacihnamaṅge tu vismitaḥ // SoKss_12,6.89 //",
  "GK21sokss_pu:28489": "nāyaṃ svapnaḥ sphuṭo hyeṣa saṃbhogastarkayāmy aham /",
  "GK21sokss_pu:28490": "vipralabdhastayā nūnaṃ nāryā kim apidivyayā // SoKss_12,6.90 //",
  "GK21sokss_pu:28491": "ityavetya ca taccittas tathābhūdvirahāturaḥ /",
  "GK21sokss_pu:28492": "yathā sa rājakāryāṇi jahau sarvāṇy api kramāt // SoKss_12,6.91 //",
  "GK21sokss_pu:28493": "apaśyan prāptyupāyaṃ ca tasyāḥ so 'cintayan nṛpaḥ /",
  "GK21sokss_pu:28494": "hareḥ prasādāt so 'bhūn me tathā tatsaṃgamakṣaṇaḥ // SoKss_12,6.92 //",
  "GK21sokss_pu:28495": "ārādhayāmi tatprāptyai gatvaikānte tam eva tat /",
  "GK21sokss_pu:28496": "rājyapāśaṃ vimucyemaṃ hā tadvirahanīrasam // SoKss_12,6.93 //",
  "GK21sokss_pu:28497": "iti saṃkalpya saṃbodhya sacivānanujāya saḥ /",
  "GK21sokss_pu:28498": "sunandanābhidhānāya rājyaṃ bhūnandano dadau // SoKss_12,6.94 //",
  "GK21sokss_pu:28499": "tyaktarājyaś ca sa yayau pādanyāsodbhavaṃ hareḥ /",
  "GK21sokss_pu:28500": "tīrthaṃ kramasaro nāma trivikramakṛtaṃ purā // SoKss_12,6.95 //",
  "GK21sokss_pu:28501": "yadadhyāsitam abhyarṇaparvatāgraniveśibhiḥ /",
  "GK21sokss_pu:28502": "śṛṅgākārais tribhir devair brahmaviṣṇumaheśvaraiḥ // SoKss_12,6.96 //",
  "GK21sokss_pu:28503": "yena viṣṇupadenānyā kāśmīreṣu surāpagā /",
  "GK21sokss_pu:28504": "sṛṣṭā viṣuvatī nāma vitastā matsarādiva // SoKss_12,6.97 //",
  "GK21sokss_pu:28505": "tatrāsītsa tapaḥ kurvanrājānyarasaniḥspṛhaḥ /",
  "GK21sokss_pu:28506": "klāmyannavyarasākāṅkṣī nidāgha iva cātakaḥ // SoKss_12,6.98 //",
  "GK21sokss_pu:28507": "vyatītadvādaśābde ca tasmiṃs tatra tapaḥsthite /",
  "GK21sokss_pu:28508": "agāttena pathā ko'pi tapasvī jñānināṃ varaḥ // SoKss_12,6.99 //",
  "GK21sokss_pu:28509": "piṅgalāgrajaṭaścīravāsāḥ śiṣyagaṇānvitaḥ /",
  "GK21sokss_pu:28510": "tattīrthaśailaśikharādavatīrṇa iveśvaraḥ // SoKss_12,6.100 //",
  "GK21sokss_pu:28511": "sa taṃ dṛṣṭvaiva rājānaṃ jātaprītirupetya ca /",
  "GK21sokss_pu:28512": "prahvaḥ pṛṣṭvā ca vṛttāntaṃ dhyātvā kṣaṇamivābravīt // SoKss_12,6.101 //",
  "GK21sokss_pu:28513": "rājansā daityakanyā te priyā pāstālavāsinī /",
  "GK21sokss_pu:28514": "tadāśvasihi tasyāstvāmantikaṃ prāpayāmy aham // SoKss_12,6.102 //",
  "GK21sokss_pu:28515": "ahaṃ hi dākṣiṇātyasya yajñasaṃjñasya yajvanaḥ /",
  "GK21sokss_pu:28516": "putro bhūtivasur nāma brāhmaṇo yogināṃ guruḥ // SoKss_12,6.103 //",
  "GK21sokss_pu:28517": "so 'haṃ saṃkramitajñānaḥ pitrā pātālaśāstrataḥ /",
  "GK21sokss_pu:28518": "śikṣitvā haṭakeśānamantratantravidhikramam // SoKss_12,6.104 //",
  "GK21sokss_pu:28519": "gatvā śrīparvate 'kārṣaṃ tryambakārādhanaṃ tapaḥ /",
  "GK21sokss_pu:28520": "tena tuṣṭo 'tha māṃ tatra sākṣādityādiśacchivaḥ // SoKss_12,6.105 //",
  "GK21sokss_pu:28521": "gaccha daityāṅganāyukto bhuktvā bhogānrasātale /",
  "GK21sokss_pu:28522": "mām upaiṣyasyupāyaṃ ca tatprāptau śṛṇu vacmi te // SoKss_12,6.106 //",
  "GK21sokss_pu:28523": "santi bhūyāṃsi pātālavivarāṇyatra bhūtale /",
  "GK21sokss_pu:28524": "prakāśaṃ tv asti kaśmīreṣv ekaṃ mayakṛtaṃ mahat // SoKss_12,6.107 //",
  "GK21sokss_pu:28525": "yena praveśya guptāsu dānavodyānabhūmiṣu /",
  "GK21sokss_pu:28526": "uṣā bāṇasutā kāsntamaniruddhaṃ vyanodayat // SoKss_12,6.108 //",
  "GK21sokss_pu:28527": "pradyumnaś ca tadā putraṃ rakṣituṃ taṃ vyadhatta yat /",
  "GK21sokss_pu:28528": "prakaṭaṃ giriśṛṅgeṇa prakalpya dvāramekataḥ // SoKss_12,6.109 //",
  "GK21sokss_pu:28529": "taddvārarakṣāhetoś ca yatra durgāṃ nyaveśayat /",
  "GK21sokss_pu:28530": "ārādhya sa stutiśataḥ śārikānām adhāriṇīm // SoKss_12,6.110 //",
  "GK21sokss_pu:28531": "yena pradyumnaśikharaṃ śārikākūṭamityapi /",
  "GK21sokss_pu:28532": "nāmadvayena tattatra sthānamadyābhidhīyate // SoKss_12,6.111 //",
  "GK21sokss_pu:28533": "gaccha tena bilāgreṇa praviśyānucaraiḥ saha /",
  "GK21sokss_pu:28534": "pātālaṃ matprasādāc ca siddhiste 'tra bhaviṣyati // SoKss_12,6.112 //",
  "GK21sokss_pu:28535": "ity uktvāntarhite deve tatprasādaprabhāvataḥ /",
  "GK21sokss_pu:28536": "utpannākhilavijñānaḥ kaśmīrānāgato 'smyamūn // SoKss_12,6.113 //",
  "GK21sokss_pu:28537": "tad asmābhiḥ samaṃ rājañ śārikākūṭam ehi tat /",
  "GK21sokss_pu:28538": "yāvad iṣṭāṅganāpārśvaṃ pātālaṃ tvāṃ nayāmy aham // SoKss_12,6.114 //",
  "GK21sokss_pu:28539": "evam uktavatā tena tathesi sa tapasvinā /",
  "GK21sokss_pu:28540": "samaṃ tacchārikākūṭaṃ yayau bhūnandano nṛpaḥ // SoKss_12,6.115 //",
  "GK21sokss_pu:28541": "tatra snātvā vitastāyāmarcayitvā vināyakam /",
  "GK21sokss_pu:28542": "saṃpūjya śārikāṃ devīṃ digbandhādipuraḥ saram // SoKss_12,6.116 //",
  "GK21sokss_pu:28543": "vidhivatsarṣapakṣepāddharānugrahaśālinā /",
  "GK21sokss_pu:28544": "mahātapasvinā tena vivare prakaṭīkṛte // SoKss_12,6.117 //",
  "GK21sokss_pu:28545": "praviśya tenaiva samaṃ saśiṣyeṇa sa bhūpatiḥ /",
  "GK21sokss_pu:28546": "jagāma pātālapathaṃ pañcāhāni divāniśam // SoKss_12,6.118 //",
  "GK21sokss_pu:28547": "ṣaṣṭhe 'hni sarve 'pyuttīrya gaṅgāṃ pātālavāhinīm /",
  "GK21sokss_pu:28548": "bhūmau rajatamayyāṃ te divyamaikṣanta kānanam // SoKss_12,6.119 //",
  "GK21sokss_pu:28549": "sthalapraphullasauvarṇakamalāmodavāsitam /",
  "GK21sokss_pu:28550": "udyatpravālakarpūracandanāgurupādapam // SoKss_12,6.120 //",
  "GK21sokss_pu:28551": "tanmadhye sumahābhogaṃ ratnasopānasundaram /",
  "GK21sokss_pu:28552": "sauvarṇabhitti māṇikyastambhasaṃbhārabhāsuram // SoKss_12,6.121 //",
  "GK21sokss_pu:28553": "candrakāntaśilābaddhaviśālāmalasārakam /",
  "GK21sokss_pu:28554": "prahṛṣṭā dadṛśuḥ prāṃśu śaivamāyatanaṃ ca te // SoKss_12,6.122 //",
  "GK21sokss_pu:28555": "tataś ca sa tapasvī tānsvaśiṣyāṃstaṃ ca bhūpatim /",
  "GK21sokss_pu:28556": "bhūnandanaṃ jñānivaro jātāścaryānabhāṣata // SoKss_12,6.123 //",
  "GK21sokss_pu:28557": "ayaṃ sa devaḥ pātālanilayo hāṭakeśvaraḥ /",
  "GK21sokss_pu:28558": "gīyate triṣu lokeṣu tadasau pūjyatāmiti // SoKss_12,6.124 //",
  "GK21sokss_pu:28559": "tataḥ sarve 'pi te taistaiḥ puṣpaiḥ pātālasaṃbhavaiḥ /",
  "GK21sokss_pu:28560": "tadgaṅgāmbhaḥplutāḥ śaṃbhuṃ pūjayāmāsuratra tam // SoKss_12,6.125 //",
  "GK21sokss_pu:28561": "tatpūjākṣaṇaviśrāntā gatvā prāpustataś ca te /",
  "GK21sokss_pu:28562": "patatpakvaphalaṃ divyam ekaṃ jambumahādrumam // SoKss_12,6.126 //",
  "GK21sokss_pu:28563": "taṃ prekṣya sa tapasvī tānavocanna phalāni vaḥ /",
  "GK21sokss_pu:28564": "bhakṣyāṇyetasya vighnaṃ hi bhuktānyetāni kurvate // SoKss_12,6.127 //",
  "GK21sokss_pu:28565": "tac chrutvāpi cakhādaikastacchiṣyastatphalaṃ kṣudhā /",
  "GK21sokss_pu:28566": "khāditvaiva ca saṃpede niśceṣṭaḥ sthāvarākṛtiḥ // SoKss_12,6.128 //",
  "GK21sokss_pu:28567": "tatas taddarśanatrāsaparityaktaphalaspṛhaiḥ /",
  "GK21sokss_pu:28568": "sa tapasvī sahānyaistaiḥ śiṣyair bhūnandanānvitaḥ // SoKss_12,6.129 //",
  "GK21sokss_pu:28569": "krośamātramatikramya hemaprākāramucchritam /",
  "GK21sokss_pu:28570": "sadratnaracitadvāramatrāvasthitamaikṣata // SoKss_12,6.130 //",
  "GK21sokss_pu:28571": "taddvārapārśvayor lohamayāṅgāvubhayor ubhau /",
  "GK21sokss_pu:28572": "praveśarodhinau meṣau dṛṣṭvā śṛṅgaprahāriṇau // SoKss_12,6.131 //",
  "GK21sokss_pu:28573": "hatvā sapadi daṇḍena nyastamanttreṇa mūrdhani /",
  "GK21sokss_pu:28574": "vidrāvayām āsa sa tau kvāpi vajrahatāviva // SoKss_12,6.132 //",
  "GK21sokss_pu:28575": "tataḥ sa tena dvāreṇas tacchiṣyāś ca nṛpaś ca saḥ /",
  "GK21sokss_pu:28576": "praviśya dadṛśur divyān hemaratnamayān gṛhān // SoKss_12,6.133 //",
  "GK21sokss_pu:28577": "dvāri dvāri ca teṣāṃ te dantadaṣṭādharotkaṭān /",
  "GK21sokss_pu:28578": "gṛhītalohamusalānapaśyandvārarakṣiṇaḥ // SoKss_12,6.134 //",
  "GK21sokss_pu:28579": "tataś copāviśan sarve tatraikasya varos tale /",
  "GK21sokss_pu:28580": "sa tapasvī tu duṣṭaghnīm abadhnād yogadhāraṇām // SoKss_12,6.135 //",
  "GK21sokss_pu:28581": "taddhāraṇāprabhāveṇa raudrās te dvārarakṣakāḥ /",
  "GK21sokss_pu:28582": "sarve 'pi sarvadvārebhyaḥ palāyyādarśanaṃ yayuḥ // SoKss_12,6.136 //",
  "GK21sokss_pu:28583": "kṣaṇāc ca tebhyo dvārebhyo divyābharaṇavāsasaḥ /",
  "GK21sokss_pu:28584": "daityakanyāparīvāravāranāryo viniryayuḥ // SoKss_12,6.137 //",
  "GK21sokss_pu:28585": "tāḥ pṛthakpṛthagabhyetya tānsarvānā tapasvinaḥ /",
  "GK21sokss_pu:28586": "praveśāyārthayāmāsuryathāsvaṃ svāminīgirā // SoKss_12,6.138 //",
  "GK21sokss_pu:28587": "antaḥpraviṣṭair yuṣmābhir nollaṅghyaṃ svapriyāvacaḥ /",
  "GK21sokss_pu:28588": "iti tānaparānuktvā sa tapasvī kṛtī tataḥ // SoKss_12,6.139 //",
  "GK21sokss_pu:28589": "katibhiś ca samaṃ tābhiḥ praviśya varamandiram /",
  "GK21sokss_pu:28590": "ekāṃ prāpottamāṃ daityakanyāṃ bhogāṃś ca vāñchitān // SoKss_12,6.140 //",
  "GK21sokss_pu:28591": "anye 'py ekaikaśo 'nyābhis tābhis te divyaveśmasu /",
  "GK21sokss_pu:28592": "praveśitā yayur daityasutāsaṃbhogapātratām // SoKss_12,6.141 //",
  "GK21sokss_pu:28593": "rājā bhūnandanaḥ so 'pi nīto 'bhūdekayā tadā /",
  "GK21sokss_pu:28594": "praśrayānatayā tatra bahirmaṇimayaṃ gṛham // SoKss_12,6.142 //",
  "GK21sokss_pu:28595": "parīvāravarastrīṇāṃ pratibimbaiḥ samantataḥ /",
  "GK21sokss_pu:28596": "sajīvacitravinyāsam iva yadratnabhittiṣu // SoKss_12,6.143 //",
  "GK21sokss_pu:28597": "yatsuślakṣṇamahānīlamayabhūbhaganirmitam /",
  "GK21sokss_pu:28598": "divaḥ pṛṣṭhamivārūḍhaṃ vimānavijigīṣayā // SoKss_12,6.144 //",
  "GK21sokss_pu:28599": "madākulalasadrāmaṃ hṛdyapradyumnavibhramam /",
  "GK21sokss_pu:28600": "yadacyutaprabhāvāḍhyaṃ vṛṣṇīnām iva ketanam // SoKss_12,6.145 //",
  "GK21sokss_pu:28601": "bālātapasahaṃ puṣpam apiyatra na yoṣitām /",
  "GK21sokss_pu:28602": "vapuṣaḥ sukumāratve prāpnuyādupamānatām // SoKss_12,6.146 //",
  "GK21sokss_pu:28603": "tatra praviṣṭaḥ so 'paśyaddivyasaṃgītanādini /",
  "GK21sokss_pu:28604": "rājā prāksvamadṛṣṭāṃ tāṃ kāntāmasurakanyakām // SoKss_12,6.147 //",
  "GK21sokss_pu:28605": "yasyāsḥ prakāśite kāntyā pātāle 'rkādivarjite /",
  "GK21sokss_pu:28606": "ratnādyālokanirmāṇaṃ punaruktaṃ prajāpateḥ // SoKss_12,6.148 //",
  "GK21sokss_pu:28607": "tāṃ sa paśyannanirvācyarūpāṃ harṣāśruṇā nṛpaḥ /",
  "GK21sokss_pu:28608": "anyāvalokanamalaṃ cakṣuṣordhautavāniva // SoKss_12,6.149 //",
  "GK21sokss_pu:28609": "sāpi taṃ vīkṣya rājendraṃ khyāpyamānāligītibhiḥ /",
  "GK21sokss_pu:28610": "bālā kumudinī nāma kam apipramadaṃ dadhau // SoKss_12,6.150 //",
  "GK21sokss_pu:28611": "utthāya pāṇāvādāya kleśito 'si mayeti ca /",
  "GK21sokss_pu:28612": "bruvatī sādarā sā tam upāveśayadāsane // SoKss_12,6.151 //",
  "GK21sokss_pu:28613": "kaṇamātraṃ ca viśrāntaṃ snātaṃ vastrādyalaṃkṛtam /",
  "GK21sokss_pu:28614": "sā nināya tamudyānamāpānāyāsurāṅganā // SoKss_12,6.152 //",
  "GK21sokss_pu:28615": "tatra tīratarūllambiśavaraktavasāsavaiḥ /",
  "GK21sokss_pu:28616": "pūrṇāyāḥ sā taṭe vāpyāstena sākam upāviśat // SoKss_12,6.153 //",
  "GK21sokss_pu:28617": "tadvasāsavapūrṇaṃ ca pātraṃ tasmai nṛpāya sā /",
  "GK21sokss_pu:28618": "dadau pānāya sa ca tan na jagrāha jugupsitam // SoKss_12,6.154 //",
  "GK21sokss_pu:28619": "na te kṣemaṃ bhavedetadasmatpānaṃ niṣedhataḥ /",
  "GK21sokss_pu:28620": "iti nirbandhatastāṃ ca bruvāṇāṃ so 'bravīnnṛpaḥ // SoKss_12,6.155 //",
  "GK21sokss_pu:28621": "apeyaṃ niścitaṃ naiva pāsyāmyetadyadastviti /",
  "GK21sokss_pu:28622": "tataḥ sā tasya tanmūrdhni pātraṃ kṣiptvānyato yayau // SoKss_12,6.156 //",
  "GK21sokss_pu:28623": "sa ca kūṇitanetrāsyo rājānyasyāṃ jalāntare /",
  "GK21sokss_pu:28624": "tacceṭikābhir ādāya dīrghikāyāṃ nicikṣipe // SoKss_12,6.157 //",
  "GK21sokss_pu:28625": "kṣipta eva ca tatkālaṃ tasmin pūrvatapovane /",
  "GK21sokss_pu:28626": "tīrthe kramasarasy eva prāptam ātmānam aikṣata // SoKss_12,6.158 //",
  "GK21sokss_pu:28627": "paśyaṃś ca sa himaṃ tatra hasantam iva taṃ nagam /",
  "GK21sokss_pu:28628": "viṣaṇṇavismitodbhrānto vañcitaḥ sa vyacintayat // SoKss_12,6.159 //",
  "GK21sokss_pu:28629": "kva taddaityasutodyānaṃ kvāyaṃ kramasaro giriḥ /",
  "GK21sokss_pu:28630": "aho kim idamāścaryaṃ kiṃ māyā kiṃ matibhramaḥ // SoKss_12,6.160 //",
  "GK21sokss_pu:28631": "kimanyadvā dhruvaṃ tasya yanmayollaṅghitaṃ vacaḥ /",
  "GK21sokss_pu:28632": "tapasvivākyaṃ śrutvāpi tasyedaṃ me vijṛmbhitam // SoKss_12,6.161 //",
  "GK21sokss_pu:28633": "na ca tanninditaṃ pānaṃ sā mamaiva parīkṣiṇī /",
  "GK21sokss_pu:28634": "mūrdhni cyutena yattena divyamāyāti saurabham // SoKss_12,6.162 //",
  "GK21sokss_pu:28635": "tatsarvathā hy abhavyānāṃ kṛtaḥ kleśo mahānapi /",
  "GK21sokss_pu:28636": "na phalāya vidhisteṣu tathā vāmo hi vartate // SoKss_12,6.163 //",
  "GK21sokss_pu:28637": "ityevaṃ cintayannetya bhṛṅgair bhūnandano 'tra saḥ /",
  "GK21sokss_pu:28638": "aveṣṭyatāsurasutāpānasiktāṅgagandhataḥ // SoKss_12,6.164 //",
  "GK21sokss_pu:28639": "kaṣṭamiṣṭaphalo mā bhūjjāto 'niṣṭaphalastu me /",
  "GK21sokss_pu:28640": "parikleśo 'lpasattvasya vetālotthāpanaṃ yathā // SoKss_12,6.165 //",
  "GK21sokss_pu:28641": "iti tair daśyamānaś ca bhṛṅgaiḥ sa vimṛśaṃstadā /",
  "GK21sokss_pu:28642": "jātodvego matiṃ cakre dehatyāgāya bhūpatiḥ // SoKss_12,6.166 //",
  "GK21sokss_pu:28643": "tāvac ca tena mārgeṇa ko'pi daivātsamāgataḥ /",
  "GK21sokss_pu:28644": "muniputraḥ kṣitipatiṃ tathābhūtaṃ dadarśa tam // SoKss_12,6.167 //",
  "GK21sokss_pu:28645": "so 'bhyupetya nivāryāśu bhramarān karuṇārdradhīḥ /",
  "GK21sokss_pu:28646": "ṛṣiḥ pṛṣṭvā ca vṛttāntaṃ nṛpam etam abhāṣata // SoKss_12,6.168 //",
  "GK21sokss_pu:28647": "rājanyāvadayaṃ dehastāvadduḥkhakṣayaḥ kutaḥ /",
  "GK21sokss_pu:28648": "tadanudvegataḥ sādhyaḥ puruṣārthaḥ sadā budhaiḥ // SoKss_12,6.169 //",
  "GK21sokss_pu:28649": "yāvac ca nācyuteśānaviriñciṣvekatāmatiḥ /",
  "GK21sokss_pu:28650": "bhedopāsanajāstāvadbhaṅgurā eva siddhayaḥ // SoKss_12,6.170 //",
  "GK21sokss_pu:28651": "tadabhedadhiyā dhyāyan brahmaviṣṇumaheśvarān /",
  "GK21sokss_pu:28652": "dhair yeṇa dvādaśānyāni varṣāṇīha tapaḥ kuru // SoKss_12,6.171 //",
  "GK21sokss_pu:28653": "tataḥ prāpsyasi kāntāṃ tāmante siddhiṃ ca śāsvatīm /",
  "GK21sokss_pu:28654": "dehas tu tāvat siddhas te paśyāyaṃ divyasaurabhaḥ // SoKss_12,6.172 //",
  "GK21sokss_pu:28655": "samattraṃ ca gṛhāṇedaṃ mama kṛṣṇamṛgājinam /",
  "GK21sokss_pu:28656": "kṛtāvaguṇṭhano yena bhramarairnahi bādhyase // SoKss_12,6.173 //",
  "GK21sokss_pu:28657": "ity uktvājinamantrau sa tasmai dattvā muniryayau /",
  "GK21sokss_pu:28658": "tathetyāttadhṛtiḥ so 'pi tīrthe tatrāvasannṛpaḥ // SoKss_12,6.174 //",
  "GK21sokss_pu:28659": "dvādaśābdoṣitaṃ taṃ ca tapasārādhiteśvaram /",
  "GK21sokss_pu:28660": "bhūpaṃ kumudinī daityakanyā sā svayamabhyagāt // SoKss_12,6.175 //",
  "GK21sokss_pu:28661": "tayā sākaṃ sa pātālaṃ gatvā dayitayā ciram /",
  "GK21sokss_pu:28662": "rājā bhūnandano bhogān bhuñjānaḥ siddhim āptavān // SoKss_12,6.176 //",
  "GK21sokss_pu:28663": "ityanudvegaśīlā ye bhavyā dhairyāvalambinaḥ /",
  "GK21sokss_pu:28664": "dūrabhraṣṭāmapi nijāṃ bhūmiṃ saṃprāpnuvanti te // SoKss_12,6.177 //",
  "GK21sokss_pu:28665": "tvaṃ ceha bhāvikalyāṇaḥ śrīdarśana sulakṣaṇaḥ /",
  "GK21sokss_pu:28666": "tadāhāraṃ vinātmānaṃ kimudvegādupekṣase // SoKss_12,6.178 //",
  "GK21sokss_pu:28667": "ityukto dyūtaśālāntaḥ sakhyā mukharakeṇa saḥ /",
  "GK21sokss_pu:28668": "tena śrīdarśano rātrau nirāhāro jagāda tam // SoKss_12,6.179 //",
  "GK21sokss_pu:28669": "yathāttha tvaṃ kulīnaḥ san kiṃ tv asyāṃ puri lajjayā /",
  "GK21sokss_pu:28670": "nirgantuṃ na bahiḥ śaknomīdṛśo dyūtadurgataḥ // SoKss_12,6.180 //",
  "GK21sokss_pu:28671": "tadasyāmeva cedrātrau videśe gamanaṃ kvacit /",
  "GK21sokss_pu:28672": "na niṣedhasi me miśra tadāhāraṃ karomyaham // SoKss_12,6.181 //",
  "GK21sokss_pu:28673": "tacchrutvaiva tathetyuktvā tasmai mukharako 'tha saḥ /",
  "GK21sokss_pu:28674": "ānīya bhojanaṃ prādātso 'pi tadbubhuje tadā // SoKss_12,6.182 //",
  "GK21sokss_pu:28675": "bhuktvaiva ca sa tenaiva saha śrīdarśanastataḥ /",
  "GK21sokss_pu:28676": "prāyātsnehānuyātena sakhyā deśāntaraṃ prati // SoKss_12,6.183 //",
  "GK21sokss_pu:28677": "gacchantaṃ cātra taṃ mārge yakṣau daivādapaśyatām /",
  "GK21sokss_pu:28678": "yadṛcchayāgatau vyomnā jananījanakau niśi // SoKss_12,6.184 //",
  "GK21sokss_pu:28679": "saudāminyaṭṭahāsau tau yābhyāṃ viprasya veśmani /",
  "GK21sokss_pu:28680": "sa devadarśanasyātra jātamātro nyadhīyata // SoKss_12,6.185 //",
  "GK21sokss_pu:28681": "tau vijñāya tamāpannaṃ dyūtavyasananirdhanam /",
  "GK21sokss_pu:28682": "videśaprasthitaṃ snehādadṛśyāvūcaturdivaḥ // SoKss_12,6.186 //",
  "GK21sokss_pu:28683": "bhoḥ śrīdarśana mātrā te devadarśanabhāryayā /",
  "GK21sokss_pu:28684": "bhūmāvābharaṇānyantaḥ sthāpitāni svavāsake // SoKss_12,6.187 //",
  "GK21sokss_pu:28685": "tāni gatvā gṛhītvā tvaṃ niścintaṃ mālavaṃ vraja /",
  "GK21sokss_pu:28686": "ūrjitaśrīrhi tatrāsti śrīsena iti bhūpatiḥ // SoKss_12,6.188 //",
  "GK21sokss_pu:28687": "sa ca dyūtavipatkliṣṭaḥ kumāratve bhṛśaṃ yataḥ /",
  "GK21sokss_pu:28688": "atastena kṛtaḥ sphītaḥ kitavānāṃ mahāmaṭhaḥ // SoKss_12,6.189 //",
  "GK21sokss_pu:28689": "labhante kitavāstatra vasanto 'bhīṣṭabhojanam /",
  "GK21sokss_pu:28690": "tadvatsa tatra gaccha tvaṃ bhadraṃ tava bhaviṣyati // SoKss_12,6.190 //",
  "GK21sokss_pu:28691": "iti vācaṃ divaḥ śrutvā gatvā śrīdarśano gṛham /",
  "GK21sokss_pu:28692": "bhuvaḥ khātātsamiśrastānyādattābharaṇāni saḥ // SoKss_12,6.191 //",
  "GK21sokss_pu:28693": "tato hṛṣṭaḥ samaṃ tena sakhyā mukharakeṇa saḥ /",
  "GK21sokss_pu:28694": "devatānugrahaṃ matvā pratasthe mālavaṃ prati // SoKss_12,6.192 //",
  "GK21sokss_pu:28695": "gatvā sudūramadhvānaṃ tayā rātryā dinena ca /",
  "GK21sokss_pu:28696": "sāyaṃ sa bahusasyākhyaṃ grāmaṃ tena sahāptavān // SoKss_12,6.193 //",
  "GK21sokss_pu:28697": "śrāntaśca tasya grāmasya nātidūre suhṛtsakhaḥ /",
  "GK21sokss_pu:28698": "upāviśatta āgasya tīre vimalapāthasaḥ // SoKss_12,6.194 //",
  "GK21sokss_pu:28699": "tatra tasmin kṣaṇaṃ dhautapāde pītāmbhasi sthite /",
  "GK21sokss_pu:28700": "kāpy ananyasamā rūpe kanyā toyārtham āyayau // SoKss_12,6.195 //",
  "GK21sokss_pu:28701": "nīlotpalasavarṇāṅgalekhā ratirivaikikā /",
  "GK21sokss_pu:28702": "haradagdhasya kāmasya dhūmena śyāmalīkṛtā // SoKss_12,6.196 //",
  "GK21sokss_pu:28703": "sā taṃ śrīdarśanaṃ dṛṣṭvā premanirbharayā dṛśā /",
  "GK21sokss_pu:28704": "upetya darśanaprītaṃ savayasyamabhāṣata // SoKss_12,6.197 //",
  "GK21sokss_pu:28705": "kutrāgatau mahābhāgau yuvāmiha vipattaye /",
  "GK21sokss_pu:28706": "kimajñānājjvalatyagnau patitau sthaḥ pataṅgavat // SoKss_12,6.198 //",
  "GK21sokss_pu:28707": "etacchrutvā sa saṃbhrāntaḥ kanyāṃ mukharako 'tra tām /",
  "GK21sokss_pu:28708": "papraccha kā tvaṃ kiṃ caitattvayoktaṃ kathyatām iti // SoKss_12,6.199 //",
  "GK21sokss_pu:28709": "tato 'bravītsā saṃkṣepādvacmyetacchṛṇutaṃ yuvām /",
  "GK21sokss_pu:28710": "astyagrahāraḥ sumahānsughoṣo nāma viśrutaḥ // SoKss_12,6.200 //",
  "GK21sokss_pu:28711": "tatrābhūtpadmagarbhākhyo brāhmaṇo vedavittamaḥ /",
  "GK21sokss_pu:28712": "tasyottamakulā bhāryā nāmnā śaśikalābhavat // SoKss_12,6.201 //",
  "GK21sokss_pu:28713": "tasyāṃ ca tasyāpatye dve jāte āstāṃ sujanmanaḥ /",
  "GK21sokss_pu:28714": "suto mukharako nāma padmiṣṭheti sutāpy aham // SoKss_12,6.202 //",
  "GK21sokss_pu:28715": "sa me mukharako bhrātā dyūtavyasanaviplutaḥ /",
  "GK21sokss_pu:28716": "bālye 'pi nirgatya gṛhātkvāpi deśāntaraṃ gataḥ // SoKss_12,6.203 //",
  "GK21sokss_pu:28717": "tena śokena paścatvaṃ gatāyāṃ mama mātari /",
  "GK21sokss_pu:28718": "matpitobhayaduḥkhārtastyaktavānsa gṛhasthitim // SoKss_12,6.204 //",
  "GK21sokss_pu:28719": "ekākī ca gṛhītvā māṃ taṃ gaveṣayituṃ sutam /",
  "GK21sokss_pu:28720": "bhrāmyagnitastataḥ prāpadimaṃ grāmaṃ vidhervaśāt // SoKss_12,6.205 //",
  "GK21sokss_pu:28721": "iha cāsti mahān grāme cauraś cauracamūpatiḥ /",
  "GK21sokss_pu:28722": "vasubhūtir iti khyāto brāhmaṇo nāmamātrataḥ // SoKss_12,6.206 //",
  "GK21sokss_pu:28723": "teneha prāpya pāpena sabhṛtyena piturmama /",
  "GK21sokss_pu:28724": "tasya prāṇāḥ suvarṇaṃ ca śarīrāntargataṃ hṛtam // SoKss_12,6.207 //",
  "GK21sokss_pu:28725": "ahaṃ ca tena nītvaiva gṛhaṃ bandīkṛtā satī /",
  "GK21sokss_pu:28726": "subhūtināmne putrāya pradātuṃ parikalpitā // SoKss_12,6.208 //",
  "GK21sokss_pu:28727": "sa cāsya putro muṣituṃ sārthaṃ kvāpi gataḥ sthitaḥ /",
  "GK21sokss_pu:28728": "nāyātyadyāpi matpuṇyaiḥ pramāṇaṃ me 'dhunā vidhiḥ // SoKss_12,6.209 //",
  "GK21sokss_pu:28729": "tadeṣa cauro dṛṣṭvā vāṃ kuryādatyāhitaṃ dhruvam /",
  "GK21sokss_pu:28730": "vimucyethe yathaitasmādupāyaṃ kurutaṃ tathā // SoKss_12,6.210 //",
  "GK21sokss_pu:28731": "evam uktavatīṃ jātapratyabhijñastadaiva tām /",
  "GK21sokss_pu:28732": "kanyāṃ kaṇṭhe samālambya rudanmukharako 'bravīt // SoKss_12,6.211 //",
  "GK21sokss_pu:28733": "hā padmiṣṭhe sa eṣo 'haṃ bhrātā mukharakastava /",
  "GK21sokss_pu:28734": "bandhudrohī bhaginike mandabhāgyo hato 'smi hā // SoKss_12,6.212 //",
  "GK21sokss_pu:28735": "tac chrutvā sāpi padmiṣṭhā vignā dṛṣṭe 'graje tathā /",
  "GK21sokss_pu:28736": "kṛpayevākhilair duḥkhaiḥ parivavre javādyathā // SoKss_12,6.213 //",
  "GK21sokss_pu:28737": "tatas tau pitarāvārtyā śocantau bhrātarāvubhau /",
  "GK21sokss_pu:28738": "śrīdarśanaḥ samāśvāsya kālocitam abhāṣata // SoKss_12,6.214 //",
  "GK21sokss_pu:28739": "śokasyāvasaro nāyaṃ rakṣyo hy ātmaiva sāṃpratam /",
  "GK21sokss_pu:28740": "tyaktvāpyarthaṃ tataḥ kāryā caurasyāsya pratikriyā // SoKss_12,6.215 //",
  "GK21sokss_pu:28741": "evaṃ śrīdarśanenokte duḥkhaṃ saṃhṛtya dhair yataḥ /",
  "GK21sokss_pu:28742": "kartavyasaṃvidaṃ cakruste trayo 'pi parasparam // SoKss_12,6.216 //",
  "GK21sokss_pu:28743": "tataḥ śrīdarśano māndyaṃ vidhāyāsīnnipatya saḥ /",
  "GK21sokss_pu:28744": "tīre tasya taḍāgasya kṛśaḥ pūrvair abhojanaiḥ // SoKss_12,6.217 //",
  "GK21sokss_pu:28745": "pādau tasya gṛhītvā ca tasthau mukharako rudan /",
  "GK21sokss_pu:28746": "padmiṣṭhā ca yayau tasya pārśvaṃ caurapaterdrutam // SoKss_12,6.218 //",
  "GK21sokss_pu:28747": "abravīc ca taḍāgānte mandaḥ ko 'pyāgataḥ sthitaḥ /",
  "GK21sokss_pu:28748": "pānthas tasya dvitīyaś ca tatrāste paricārakaḥ // SoKss_12,6.219 //",
  "GK21sokss_pu:28749": "tac chrutvaiva sa cauro 'tra bhṛtyāṃścaurānvisṛṣṭavān /",
  "GK21sokss_pu:28750": "te gatvā tau tathārūpau dṛṣṭvā mukharakaṃ tayoḥ // SoKss_12,6.220 //",
  "GK21sokss_pu:28751": "apṛcchannasya kiṃ bhadra kṛte rodiṣi yadbhṛśam /",
  "GK21sokss_pu:28752": "etac chrutvā kṛtārtistāṃścaurānmukharako 'bravīt // SoKss_12,6.221 //",
  "GK21sokss_pu:28753": "agrajo brāhmaṇo 'yaṃ me tīrthayātrāpravāsataḥ /",
  "GK21sokss_pu:28754": "rogākrāntaḥ śanair bhrāmyanniha prāpto 'dya matsakhaḥ // SoKss_12,6.222 //",
  "GK21sokss_pu:28755": "prāpta eva ca niśceṣṭībhūto māmayamuktavān /",
  "GK21sokss_pu:28756": "uttiṣṭha vatsa me darbhasaṃstaraṃ kuru satvaram // SoKss_12,6.223 //",
  "GK21sokss_pu:28757": "brāhmaṇaṃ kaṃcidasmāc ca grāmādguṇinamānaya /",
  "GK21sokss_pu:28758": "tasmai dadāmi sarvasvaṃ nādya jīvāmyahaṃ niśi // SoKss_12,6.224 //",
  "GK21sokss_pu:28759": "ity ukto 'hamaneneha videśe 'staṃ gate ravau /",
  "GK21sokss_pu:28760": "kartavyamūḍho duḥkhārto rodanaṃ śaraṇaṃ śritaḥ // SoKss_12,6.225 //",
  "GK21sokss_pu:28761": "tadyūyaṃ brāhmaṇaṃ kaṃcidasyānayata jīvataḥ /",
  "GK21sokss_pu:28762": "yāvaddadātyayaṃ tasmai svahastena yadasti nau // SoKss_12,6.226 //",
  "GK21sokss_pu:28763": "eṣa hy adya dhruvaṃ rātrau nabhaviṣyatyahaṃ ca tat /",
  "GK21sokss_pu:28764": "duḥkhaṃ soḍhuṃ na śaknomi śvaḥ pravekṣyāmi pāvakam // SoKss_12,6.227 //",
  "GK21sokss_pu:28765": "tadasmadarthanāmetāṃ kurudhvaṃ yatkṛpālavaḥ /",
  "GK21sokss_pu:28766": "militā yūyamasmākamihākāraṇabāndhavāḥ // SoKss_12,6.228 //",
  "GK21sokss_pu:28767": "tac chrutvā jātakaruṇāścaurā gatvā tathaiva tat /",
  "GK21sokss_pu:28768": "uktvā taṃ vasubhūtiṃ te svāminaṃ punarabruvan // SoKss_12,6.229 //",
  "GK21sokss_pu:28769": "tadāgaccha gṛhāṇa tvaṃ svayaṃ tasmātprayacchataḥ /",
  "GK21sokss_pu:28770": "pratigraheṇa viprāttaddhanaṃ grāhyaṃ nipātya yat // SoKss_12,6.230 //",
  "GK21sokss_pu:28771": "ity ukto vasubhūtistair avādīdeṣa kaḥ kramaḥ /",
  "GK21sokss_pu:28772": "anipātya dhanādānamasmākamanayaḥ paraḥ // SoKss_12,6.231 //",
  "GK21sokss_pu:28773": "kurvīta niścayaṃ doṣaṃ hṛtasvo hy anipātitaḥ /",
  "GK21sokss_pu:28774": "ity uktavantaṃ taṃ pāpaṃ bhṛtyāḥ pratyūcuratra te // SoKss_12,6.232 //",
  "GK21sokss_pu:28775": "keyaṃ śaṅkā kva haraṇaṃ kva mumūrṣoḥ pratigrahaḥ /",
  "GK21sokss_pu:28776": "prātarvā tau haniṣyāmo dvijau jīviṣyato yadi // SoKss_12,6.233 //",
  "GK21sokss_pu:28777": "anyathā tu vṛthā brahmahatyāpāpena kiṃ phalam /",
  "GK21sokss_pu:28778": "śrutvaitatpratipede sa vasubhūtis tatheti tat // SoKss_12,6.234 //",
  "GK21sokss_pu:28779": "āgātpratigrahārthaṃ ca naktaṃ śrīdarśanāntikam /",
  "GK21sokss_pu:28780": "śrīdarśano 'py avacchādya kiṃcitkiṃciddadau śvasan // SoKss_12,6.235 //",
  "GK21sokss_pu:28781": "mātrābharaṇam asmai tat kṛtvā grastākṣarāṃ giram /",
  "GK21sokss_pu:28782": "tataḥ kṛtārthaś cauro 'sau sānugo 'pi gṛhān yayau // SoKss_12,6.236 //",
  "GK21sokss_pu:28783": "atha supteṣu caureṣu rātrau śrīdarśanasya sā /",
  "GK21sokss_pu:28784": "padmiṣṭhopāyayau tasya pārśvaṃ mukharakasya ca // SoKss_12,6.237 //",
  "GK21sokss_pu:28785": "tatastrayo 'pi te tūrṇaṃ mantrayitvā yayus tataḥ /",
  "GK21sokss_pu:28786": "pathā cauravihīnena mālavaṃ prati taṃ punaḥ // SoKss_12,6.238 //",
  "GK21sokss_pu:28787": "tayā rātryā ca dūraṃ te gatvā prāpurmahāṭavīm /",
  "GK21sokss_pu:28788": "nityaṃ kaṇṭakitāṃ bhrāmyatkṛṣṇasāramṛgekṣaṇām // SoKss_12,6.239 //",
  "GK21sokss_pu:28789": "śuṣyattanulatāṃ tāracīracītkārarodinīm /",
  "GK21sokss_pu:28790": "unnadadvyāghrasiṃhādiprāṇibhyo bibhyatīmiva // SoKss_12,6.240 //",
  "GK21sokss_pu:28791": "tasyāṃ ca gacchatāṃ teṣāṃ kleśaṃ dṛṣṭvākhilaṃ dinam /",
  "GK21sokss_pu:28792": "kṛpayevopasaṃhṛtya bhāsamastaṃ yayau raviḥ // SoKss_12,6.241 //",
  "GK21sokss_pu:28793": "tataḥ śrāntāḥ kṣudhārtāste vṛkṣamūlam upāśritāḥ /",
  "GK21sokss_pu:28794": "pradoṣe 'gneriva jvālāṃ dadṛśus tatra dūrataḥ // SoKss_12,6.242 //",
  "GK21sokss_pu:28795": "grāmo 'yamatra jātu syāttadgatvālokayāmy aham /",
  "GK21sokss_pu:28796": "ity uktvānusarañjvālāṃ so 'tha śrīdarśano yayau // SoKss_12,6.243 //",
  "GK21sokss_pu:28797": "prāpto 'tra vīkṣate yāvattāvadratnamayaṃ gṛham /",
  "GK21sokss_pu:28798": "sa dadarśa mahattāṃ ca tasya jvālām iva prabhām // SoKss_12,6.244 //",
  "GK21sokss_pu:28799": "tadantardivyarūpāṃ ca yakṣiṇīṃ bahubhir vṛtām /",
  "GK21sokss_pu:28800": "viparītāṅghribhir yakṣair ākekaravilocanaiḥ // SoKss_12,6.245 //",
  "GK21sokss_pu:28801": "vividhaṃ cānnapānaṃ tair āhṛtaṃ tatra vīkṣya saḥ /",
  "GK21sokss_pu:28802": "upetyātithibhāgaṃ tāṃ vīro 'yācata yakṣiṇīm // SoKss_12,6.246 //",
  "GK21sokss_pu:28803": "sattvatuṣṭā ca sā tasmai yathārthitamadāpayat /",
  "GK21sokss_pu:28804": "annamātmatṛtīyasya saṃtṛptyai tasya vāri ca // SoKss_12,6.247 //",
  "GK21sokss_pu:28805": "tadgṛhītvā tadādiṣṭayakṣaskandhādhiropitam /",
  "GK21sokss_pu:28806": "āyayau sa tayoḥ pārśvaṃ padmiṣṭhāsvavayasyayoḥ // SoKss_12,6.248 //",
  "GK21sokss_pu:28807": "visṛjya yakṣaṃ bubhuje tābhyāṃ saha ca tatra saḥ /",
  "GK21sokss_pu:28808": "tadannaṃ v ividhaṃ divyaṃ papau śītācchamambu ca // SoKss_12,6.249 //",
  "GK21sokss_pu:28809": "tataḥ sattvaprabhāvāḍhyāṃ devāṃśaṃ tamavetya saḥ /",
  "GK21sokss_pu:28810": "ātmano dhanyatāṃ vāñchaṃstuṣṭo mukharako 'bravīt // SoKss_12,6.250 //",
  "GK21sokss_pu:28811": "tvaṃ tāvat ko'pi devāṃśaḥ padmiṣṭheyaṃ ca matsvasā /",
  "GK21sokss_pu:28812": "lokaikasundarī tatte dattaiṣādya mayocitā // SoKss_12,6.251 //",
  "GK21sokss_pu:28813": "tac chrutvā suhṛdaṃ taṃ sānandaḥ śrīdarśano 'bhyadhāt /",
  "GK21sokss_pu:28814": "mayābhinanditamidaṃ tvadvākyaṃ pūrvakāṅkṣitam // SoKss_12,6.252 //",
  "GK21sokss_pu:28815": "etāṃ tu pariṇeṣyāmi sthānaṃ prāpya yathāvidhi /",
  "GK21sokss_pu:28816": "ityūcivān sa tau cobhau hṛṣṭāstāmanayanniśām // SoKss_12,6.253 //",
  "GK21sokss_pu:28817": "prātaś ca prasthitāḥ sarve tataḥ prāpuḥ krameṇa te /",
  "GK21sokss_pu:28818": "nagaraṃ mālavendrasya tasya śrīsenabhūpateḥ // SoKss_12,6.254 //",
  "GK21sokss_pu:28819": "tatra praviviśuste 'tha sadyaḥ śrāntāgatā gṛham /",
  "GK21sokss_pu:28820": "viśrāntihetoḥ kasyāścidvṛddhāyā dvijayoṣitaḥ // SoKss_12,6.255 //",
  "GK21sokss_pu:28821": "tatra taiś ca prasaṅgoktanijavṛttāntanāmabhiḥ /",
  "GK21sokss_pu:28822": "vigneva dṛṣṭā pṛṣṭā sā vṛddhayoṣiduvāca tān // SoKss_12,6.256 //",
  "GK21sokss_pu:28823": "ahaṃ yaśasvatī nāma rājasevopajīvinaḥ /",
  "GK21sokss_pu:28824": "bhāryā satyavratākhyasya viprasyehāmalānvayā // SoKss_12,6.257 //",
  "GK21sokss_pu:28825": "mṛte bhartaryaputrāyāstasyā me vṛttaye 'munā /",
  "GK21sokss_pu:28826": "tajjīvanacaturbhāgo datto rājñā dayālunā // SoKss_12,6.258 //",
  "GK21sokss_pu:28827": "adya caiṣa mamāpuṇyair viśvāpyāyakaro 'pi san /",
  "GK21sokss_pu:28828": "gṛhīto rājaśaśabhṛdvaidyāsādhyena yakṣmaṇā // SoKss_12,6.259 //",
  "GK21sokss_pu:28829": "mantrāś cauṣadhayaś cāsmin kramante naiva tadvidām /",
  "GK21sokss_pu:28830": "ekena tu pratijñātam asyāgre mantravādinā // SoKss_12,6.260 //",
  "GK21sokss_pu:28831": "yadi vīraḥ sahāyo me tādṛgbhavati ko'pi tat /",
  "GK21sokss_pu:28832": "vetālasādhanenāhaṃ rujaṃ hanyāmimāmiti // SoKss_12,6.261 //",
  "GK21sokss_pu:28833": "tato hate 'pi paṭahe yadā prāpto na tādṛśaḥ /",
  "GK21sokss_pu:28834": "vīraḥ ko'pi tadā rājā sacivānevamādiśat // SoKss_12,6.262 //",
  "GK21sokss_pu:28835": "kitavānāṃ kṛte yo 'yamiha khyāto mahāmaṭhaḥ /",
  "GK21sokss_pu:28836": "āgantuko 'tra kitavo vīraścintyaḥ sa kaścana // SoKss_12,6.263 //",
  "GK21sokss_pu:28837": "kitavā nirapekṣā hi dārabandhudhanojjhitāḥ /",
  "GK21sokss_pu:28838": "nirbhayā vṛkṣamūlādiśāyino yogino yathā // SoKss_12,6.264 //",
  "GK21sokss_pu:28839": "iti rājñā samādiṣṭair mantribhistanmaṭhādhipaḥ /",
  "GK21sokss_pu:28840": "tathaivokto vicinute vīramāgantukaṃ sadā // SoKss_12,6.265 //",
  "GK21sokss_pu:28841": "yūyaṃ ca kitavās tvaṃ ca tasmin karmaṇi cet kṣamaḥ /",
  "GK21sokss_pu:28842": "tan nayāmy aham evādya tvāṃ śrīdarśana taṃ maṭham // SoKss_12,6.266 //",
  "GK21sokss_pu:28843": "satkāraṃ prāpnuyāstvaṃ ca rājato mama ca tvayā /",
  "GK21sokss_pu:28844": "kṛtā bhavedupakṛtirduḥkhaṃ prāṇāntakṛddhi me // SoKss_12,6.267 //",
  "GK21sokss_pu:28845": "evam uktavatīṃ tāṃ ca vṛddhāṃ śrīdarśano 'bravīt /",
  "GK21sokss_pu:28846": "bāḍhaṃ śakto 'smi tatkāryaṃ kartuṃ tan naya māṃ maṭham // SoKss_12,6.268 //",
  "GK21sokss_pu:28847": "etac chrutvā sapadmiṣṭhaṃ sā taṃ mukharakānvitam /",
  "GK21sokss_pu:28848": "nītvā vṛddhā maṭhe tatra maṭhādhipatim abhyadhāt // SoKss_12,6.269 //",
  "GK21sokss_pu:28849": "brāhmaṇo dyūtakāro 'yaṃ rājārthe mantravādinaḥ /",
  "GK21sokss_pu:28850": "tasya sāhāyake śakto vīro deśāntarāgataḥ // SoKss_12,6.270 //",
  "GK21sokss_pu:28851": "tac chrutvā maṭhapaḥ pṛṣṭvā taṃ tathetyeva vādinam /",
  "GK21sokss_pu:28852": "śrīdarśanaṃ sa satkṛtya nināyāśu nṛpāntikam // SoKss_12,6.271 //",
  "GK21sokss_pu:28853": "tatra cāveditastena rājānaṃ sa dadarśa tam /",
  "GK21sokss_pu:28854": "śrīdarśanaḥ pāṇḍukṛśaṃ śaśāṅkam iva pārvaṇam // SoKss_12,6.272 //",
  "GK21sokss_pu:28855": "rājāpi praṇataṃ bhavyam upaviṣṭaṃ vilokya tam /",
  "GK21sokss_pu:28856": "ākāratuṣṭaḥ śrīseno jātāśvāso jagāda saḥ // SoKss_12,6.273 //",
  "GK21sokss_pu:28857": "tvadyatnādeṣa me rogo nāśameṣyatyasaṃśayam /",
  "GK21sokss_pu:28858": "etattvaddarśanadhvastapīḍā vakti hi me tanuḥ // SoKss_12,6.274 //",
  "GK21sokss_pu:28859": "tatkuruṣvārya sāhāyyamity ukte tena bhūbhṛtā /",
  "GK21sokss_pu:28860": "deva kiṃ nāma vastvetaditi śrīdarśano 'bravīt // SoKss_12,6.275 //",
  "GK21sokss_pu:28861": "athānāyya sa rājā taṃ mantravādinamabhyadhāt /",
  "GK21sokss_pu:28862": "ayaṃ vīraḥ sahāyaste yattvayoktaṃ kuruṣva tat // SoKss_12,6.276 //",
  "GK21sokss_pu:28863": "tacchrutvā mantravādī taṃ śrīdarśanamuvāca saḥ /",
  "GK21sokss_pu:28864": "vetālāhvānasāhāyye samartho bhadra cedasi // SoKss_12,6.277 //",
  "GK21sokss_pu:28865": "tattvaṃ kṛṣṇacaturdaśyāmadyaivāsyāṃ niśāgame /",
  "GK21sokss_pu:28866": "iha śmaśānamāgaccherantikaṃ mama siddhaye // SoKss_12,6.278 //",
  "GK21sokss_pu:28867": "ityuktvā sa tato 'yāsīttapasvī mantrasādhakaḥ /",
  "GK21sokss_pu:28868": "srīdarśano 'py agacchattaṃ maṭhamāmantrya bhūpatim // SoKss_12,6.279 //",
  "GK21sokss_pu:28869": "tatra padmiṣṭhayā sākaṃ bhuktvā mukharakeṇa ca /",
  "GK21sokss_pu:28870": "ekaḥ kṛpāṇabhṛdrātrau śmaśānaṃ tajjagāma saḥ // SoKss_12,6.280 //",
  "GK21sokss_pu:28871": "bhūribhūtākulaṃ śūnyamaśivaṃ ninadacchivam /",
  "GK21sokss_pu:28872": "gāḍhāndhakāramālokaṃ kam apy upacitaṃ dadhat // SoKss_12,6.281 //",
  "GK21sokss_pu:28873": "tatrāspade viruddhānāṃ vīro bhrāntvā dadarśa saḥ /",
  "GK21sokss_pu:28874": "śrīdarśano madhyabhāgasthitaṃ taṃ mantrasādhakam // SoKss_12,6.282 //",
  "GK21sokss_pu:28875": "bhasmānuliptasarvāṅgaṃ dhṛtakeśopavītakam /",
  "GK21sokss_pu:28876": "pretavastrakṛtoṣṇīṣaṃ saṃvītāsitavāsasam // SoKss_12,6.283 //",
  "GK21sokss_pu:28877": "upetyāveditātmā ca sa taṃ śrīdarśanas tataḥ /",
  "GK21sokss_pu:28878": "ābaddhakakṣyaḥ papraccha brūhi kiṃ karavāṇi te // SoKss_12,6.284 //",
  "GK21sokss_pu:28879": "gacchārdhakrośamātre 'sti paścimāyāmito diśi /",
  "GK21sokss_pu:28880": "citāgnitāpanirdagdhapallapaḥ śiṃśapātaruḥ // SoKss_12,6.285 //",
  "GK21sokss_pu:28881": "tasya sthitaḥ śavo mūle tamakṣatamihānaya /",
  "GK21sokss_pu:28882": "iti so 'pi tamāha sma sādhako hṛṣṭamānasaḥ // SoKss_12,6.286 //",
  "GK21sokss_pu:28883": "tatas tatheti sa gatas tatra śrīdarśano drutam /",
  "GK21sokss_pu:28884": "anyena nīyamānaṃ taṃ kenāpi śavamaikṣata // SoKss_12,6.287 //",
  "GK21sokss_pu:28885": "dhāvitvā tasya ca skandhāccakarṣa tamamuñcataḥ /",
  "GK21sokss_pu:28886": "muñca dāhyaṃ kva me mittraṃ nayasy etam iti bruvan // SoKss_12,6.288 //",
  "GK21sokss_pu:28887": "tataḥ so 'pi dvitīyo 'tra taṃ śrīdarśanam abravīt /",
  "GK21sokss_pu:28888": "na mokṣyāmi mama hy eṣa mittraṃ ko 'sya bhavān iti // SoKss_12,6.289 //",
  "GK21sokss_pu:28889": "evaṃ tayor ubhayataḥ skandhayoḥ karṣatoḥ śavaḥ /",
  "GK21sokss_pu:28890": "vetālānupraviṣṭaḥ sannamuñcadbhair avaṃ ravam // SoKss_12,6.290 //",
  "GK21sokss_pu:28891": "tena trasto dvitīyaḥ sa hṛtsphoṭena vyapadyata /",
  "GK21sokss_pu:28892": "śrīdarśanaś cacālātha sa gṛhītvaiva taṃ śavam // SoKss_12,6.291 //",
  "GK21sokss_pu:28893": "tāvac cātra dvitīyaḥ sa mṛto 'pyutthāya pūruṣaḥ /",
  "GK21sokss_pu:28894": "vetālādhiṣṭhito rundhaṃstaṃ śrīdarśanamuktavān // SoKss_12,6.292 //",
  "GK21sokss_pu:28895": "tiṣṭha skandhārpitaṃ kṛtvā mittraṃ me mā sma gā iti /",
  "GK21sokss_pu:28896": "tataḥ sa bhūtāviṣṭaṃ taṃ matvā śrīdarśano 'bhyadhāt // SoKss_12,6.293 //",
  "GK21sokss_pu:28897": "kiṃ pramāṇaṃ tavaitasya mittratve mittrameṣa me /",
  "GK21sokss_pu:28898": "tac chrutvā so 'paro 'vādītpramāṇamayam eva nau // SoKss_12,6.294 //",
  "GK21sokss_pu:28899": "śrīdarśanastato 'vocanmittraṃ svaṃ tarhi vaktyasau /",
  "GK21sokss_pu:28900": "tatas tatskandhavartī sa savetālaḥ śavo 'bravīt // SoKss_12,6.295 //",
  "GK21sokss_pu:28901": "ahamevaṃ bruve mahyamāhāraṃ yaḥ prayaṃcchati /",
  "GK21sokss_pu:28902": "kṣudhitāya sa me mittraṃ svecchaṃ nayatu māṃ ca saḥ // SoKss_12,6.296 //",
  "GK21sokss_pu:28903": "etac chrutvā sa vetālo dvitīyaḥ so 'vadacchavaḥ /",
  "GK21sokss_pu:28904": "mama nāstyasya cedasti tadāhāraṃ dadātu te // SoKss_12,6.297 //",
  "GK21sokss_pu:28905": "tac chrutvāhaṃ dadāmīti vadanyāvattam eva saḥ /",
  "GK21sokss_pu:28906": "srīdarśano nijāṃsasthavetālāhārasiddhaye // SoKss_12,6.298 //",
  "GK21sokss_pu:28907": "hanti khaḍgena tāvat sa hanyamānaḥ svasiddhitaḥ /",
  "GK21sokss_pu:28908": "antardadhe dvitīyo 'tra savetālaḥ śavastadā // SoKss_12,6.299 //",
  "GK21sokss_pu:28909": "atha śrīdarśanaṃ taṃ sa vetālo 'ṃsasthito 'bravīt /",
  "GK21sokss_pu:28910": "pratipannamidānīṃ me bhojanaṃ dīyatāmiti // SoKss_12,6.300 //",
  "GK21sokss_pu:28911": "tato yadā na lebhe 'nyanmāṃsaṃ śrīdarśano 'tra saḥ /",
  "GK21sokss_pu:28912": "bhojanāya tatas tasmai svamutkṛtyāsinā dadau // SoKss_12,6.301 //",
  "GK21sokss_pu:28913": "tena tuṣṭaḥ sa vetālas tam evam avadat tadā /",
  "GK21sokss_pu:28914": "prīto 'smi te mahāsattva dehas te 'stv ayam akṣataḥ // SoKss_12,6.302 //",
  "GK21sokss_pu:28915": "naya mām adhunā kāryaṃ tavaivedaṃ hi setsyati /",
  "GK21sokss_pu:28916": "sa sādhakas tapasvī tu svalpasattvo vinaṅkṣyati // SoKss_12,6.303 //",
  "GK21sokss_pu:28917": "ity uktas tena bhūtvaiva sa svasthāṅgas tadaiva tam /",
  "GK21sokss_pu:28918": "nītvā śrīdarśanas tasmai sādhakāya samarpayat // SoKss_12,6.304 //",
  "GK21sokss_pu:28919": "sa cābhinandya saṃpūjya raktamālyānulepanaiḥ /",
  "GK21sokss_pu:28920": "narāsthicūrṇalikhite koṇanyastāsrakumbhake // SoKss_12,6.305 //",
  "GK21sokss_pu:28921": "mahātailajvaladdīpe maṇḍale vipulāntare /",
  "GK21sokss_pu:28922": "vetālaṃ taṃ tadottānamāttapretatanuṃ vyadhāst // SoKss_12,6.306 //",
  "GK21sokss_pu:28923": "vakṣasthalopaviṣṭaś ca tasyāsyakuhare 'tha saḥ /",
  "GK21sokss_pu:28924": "narāsthisruksruvakaro homaṃ kartuṃ pracakrame // SoKss_12,6.307 //",
  "GK21sokss_pu:28925": "kṣaṇāc ca tasya vetālasyāsyājjvālodabhūttadā /",
  "GK21sokss_pu:28926": "yathā sa sādhakastrāsādutthāyāpāsarattataḥ // SoKss_12,6.308 //",
  "GK21sokss_pu:28927": "sattvacyutaṃ ca taṃ srastasruksruvaṃ paridhāvya saḥ /",
  "GK21sokss_pu:28928": "vetālo vyāttavadanaḥ sāṅgopāṅgaṃ nigīrṇavān // SoKss_12,6.309 //",
  "GK21sokss_pu:28929": "taddṛṣṭvā khaḍgamudyamya yāvac chrīdarśanaḥ sa tam /",
  "GK21sokss_pu:28930": "abhidhāvati tāvat sa vetālastam abhāṣata // SoKss_12,6.310 //",
  "GK21sokss_pu:28931": "bhoḥ śrīdarśana dhairyeṇa tuṣṭo 'smy evaṃvidhena te /",
  "GK21sokss_pu:28932": "tatsarṣapān gṛhāṇa tvam imān manmukhasaṃbhavān // SoKss_12,6.311 //",
  "GK21sokss_pu:28933": "ebhiḥ śironibaddhaiś ca pāṇisthaiścaiṣa bhūpatiḥ /",
  "GK21sokss_pu:28934": "nivṛttayakṣmadoṣārtiḥ sadya eva bhaviṣyati // SoKss_12,6.312 //",
  "GK21sokss_pu:28935": "tvaṃ cācireṇa sarvasyāḥ pṛthvyā rājā bhaviṣyasi /",
  "GK21sokss_pu:28936": "iti tadvacanaṃ śrutvā taṃ sa śrīdarśano 'bhyadhāt // SoKss_12,6.313 //",
  "GK21sokss_pu:28937": "sādhakena vinaitena tatra yāsyāmyahaṃ katham /",
  "GK21sokss_pu:28938": "anena sa hataḥ svārthalobhāditi vadennṛpaḥ // SoKss_12,6.314 //",
  "GK21sokss_pu:28939": "evaṃ śrīdarśanenokte vetālaḥ sa jagāda tam /",
  "GK21sokss_pu:28940": "vacmi te pratyayaṃ yena śuddhistava bhaviṣyati // SoKss_12,6.315 //",
  "GK21sokss_pu:28941": "imaṃ mṛtaṃ mannigīrṇamihāsyaiva śavasya hi /",
  "GK21sokss_pu:28942": "udaraṃ pāṭayitvā tvamantasthaṃ darśayiṣyasi // SoKss_12,6.316 //",
  "GK21sokss_pu:28943": "ity uktvā sa yayau kvāpi vetālo 'rpitasarṣapaḥ /",
  "GK21sokss_pu:28944": "nirgatyaivā śavāttasmācchavaḥ so 'py apatadbhuvi // SoKss_12,6.317 //",
  "GK21sokss_pu:28945": "svīkṛtya sarṣapānso 'pi gatvā śrīdarśanas tataḥ /",
  "GK21sokss_pu:28946": "sahāyādhyuṣite tasminmaṭhe rātriṃ nināya tām // SoKss_12,6.318 //",
  "GK21sokss_pu:28947": "prage rājño 'ntikaṃ gatvā rātrivṛttaṃ nivedya tat /",
  "GK21sokss_pu:28948": "mantribhyo 'darśayannītvā sādhakaṃ taṃ śavodarāt // SoKss_12,6.319 //",
  "GK21sokss_pu:28949": "tato babandha rājñas tān pāṇau mūrdhni ca sarṣapān /",
  "GK21sokss_pu:28950": "tena so 'bhūn nṛpo naṣṭaniḥśeṣavyādhinirvṛtaḥ // SoKss_12,6.320 //",
  "GK21sokss_pu:28951": "atha tuṣṭaḥ sa nṛpatiḥ śrīsenaḥ prāṇadāyinam /",
  "GK21sokss_pu:28952": "anapatyaḥ sutatvena taṃ śrīdarśanamagrahīt // SoKss_12,6.321 //",
  "GK21sokss_pu:28953": "abhyaṣiñcac ca taṃ vīraṃ yauvarājye tadaiva saḥ /",
  "GK21sokss_pu:28954": "uptaṃ sukṛtabījaṃ hi sukṣetreṣu mahāphalam // SoKss_12,6.322 //",
  "GK21sokss_pu:28955": "tataḥ śrīdarśanaḥ śrīmānupayeme sa tatra tām /",
  "GK21sokss_pu:28956": "padmiṣṭhāṃ pūrvasevārthaṃ lakṣmīm iva sahāgatām // SoKss_12,6.323 //",
  "GK21sokss_pu:28957": "tayā samaṃ sa bhuñjāno bhogānmukharakeṇa ca /",
  "GK21sokss_pu:28958": "tadbhrātrā so 'tha tatrāsīt pṛthvīṃ vīro 'nupālayan // SoKss_12,6.324 //",
  "GK21sokss_pu:28959": "ekadā jaladhestīrātprāpya ratnavināyakam /",
  "GK21sokss_pu:28960": "upendraśaktirānīya dadau tasmai mahāvaṇik // SoKss_12,6.325 //",
  "GK21sokss_pu:28961": "tamanarghaṃ samālokya yuvarājaḥ sa bhaktitaḥ /",
  "GK21sokss_pu:28962": "tatra pratiṣṭhāpitavānvibhavenātibhūyasā // SoKss_12,6.326 //",
  "GK21sokss_pu:28963": "dādau grāmasahasraṃ ca nityabhogāya tatra saḥ /",
  "GK21sokss_pu:28964": "yātrotsavaṃ ca vidadhe militākhilamānavam // SoKss_12,6.327 //",
  "GK21sokss_pu:28965": "nṛttavāditragītaiś ca tatra sātiśayair niśi /",
  "GK21sokss_pu:28966": "parituṣṭo gaṇānevamādideśa gaṇādhipaḥ // SoKss_12,6.328 //",
  "GK21sokss_pu:28967": "matprasādādayaṃ bhāvī samrāṭ śrīdarśano bhuvi /",
  "GK21sokss_pu:28968": "tadihāstyaparāmbhodhau haṃsadvīpamiti śrutam // SoKss_12,6.329 //",
  "GK21sokss_pu:28969": "dvīpaṃ tatrāsti ca kṣmābhṛdanaṅgodayasaṃjñakaḥ /",
  "GK21sokss_pu:28970": "anaṅgamañjarīty asti strīratnaṃ tasya cātmajā // SoKss_12,6.330 //",
  "GK21sokss_pu:28971": "madbhaktā sā ca kanyā mām arcitvā yācate sadā /",
  "GK21sokss_pu:28972": "sarvapṛthvīśvaraṃ dehi patiṃ me bhagavann iti // SoKss_12,6.331 //",
  "GK21sokss_pu:28973": "ataḥ śrīdarśanenaitāṃ patyā saṃyojayāmy aham /",
  "GK21sokss_pu:28974": "ubhayor etayor evaṃ dattaṃ bhaktiphalaṃ bhavet // SoKss_12,6.332 //",
  "GK21sokss_pu:28975": "tasmāc chrīdarśanas tatra nītvā yuṣmābhir etayoḥ /",
  "GK21sokss_pu:28976": "anyonyadarśanaṃ yuktyā saṃpādyānīyatāṃ drutam // SoKss_12,6.333 //",
  "GK21sokss_pu:28977": "saṃyogastu śanaiḥ samyakkrameṇa bhavitānayoḥ /",
  "GK21sokss_pu:28978": "adyaiva tu sa nāstyeva bhavitavyaṃ hi tat tathā // SoKss_12,6.334 //",
  "GK21sokss_pu:28979": "kiṃ caiva vaṇijo 'py asya pratimāprāpakasya me /",
  "GK21sokss_pu:28980": "upendraśakter asty eva vihitā kāpy upakriyā // SoKss_12,6.335 //",
  "GK21sokss_pu:28981": "evaṃ gaṇeśenādiṣṭā gaṇā rātrau tadaiva tam /",
  "GK21sokss_pu:28982": "suptaṃ śrīdarśanaṃ ninyurhaṃsadvīpaṃ svasiddhitaḥ // SoKss_12,6.336 //",
  "GK21sokss_pu:28983": "tatra cānaṅgamañjaryāstaṃ praveśyaiva vāsake /",
  "GK21sokss_pu:28984": "suptāyāḥ śayane tasyā rājaputryā nyaveśayan // SoKss_12,6.337 //",
  "GK21sokss_pu:28985": "prabuddhaḥ sa kṣaṇāttatra jvaladratnapradīpake /",
  "GK21sokss_pu:28986": "dyotamānavitānādinānānarghamahāmaṇau // SoKss_12,6.338 //",
  "GK21sokss_pu:28987": "rājāvartopalaśyāmatale sadvāsaveśmani /",
  "GK21sokss_pu:28988": "paryaṅkaśayane dhautasitapaṭṭottaracchade // SoKss_12,6.339 //",
  "GK21sokss_pu:28989": "śayānām amṛtasyandasundaraprasaraddyutim /",
  "GK21sokss_pu:28990": "sarvataḥ prasphurattāratārāvalimanorame // SoKss_12,6.340 //",
  "GK21sokss_pu:28991": "gagane dhavalāmbhodaśakalotsaṅgavartinīm /",
  "GK21sokss_pu:28992": "śaracchaśabhṛto murtimivānandakarīṃ dṛśoḥ // SoKss_12,6.341 //",
  "GK21sokss_pu:28993": "śrīdarśanastāṃ sahasā dadarśānaṅgamañjarīm /",
  "GK21sokss_pu:28994": "hṛṣṭavismitavibhrāntaścintayām āsa ca kṣaṇam // SoKss_12,6.342 //",
  "GK21sokss_pu:28995": "kva suptaḥ kva prabuddho 'smi kimidaṃ keyamaṅganā /",
  "GK21sokss_pu:28996": "svapno dhruvamasau so 'pi varamastvayamīdṛśaḥ // SoKss_12,6.343 //",
  "GK21sokss_pu:28997": "prabodhya tadimāṃ tāvat paśyāmīti vivicya saḥ /",
  "GK21sokss_pu:28998": "nudati sma śanair aṃse pāṇinānaṅgamañjarīm // SoKss_12,6.344 //",
  "GK21sokss_pu:28999": "sāpi tasya karasparśādindoriva kumudvatī /",
  "GK21sokss_pu:29000": "vyālolanetrabhramarā prabodhaṃ prāpa tatkṣaṇam // SoKss_12,6.345 //",
  "GK21sokss_pu:29001": "dṛṣṭā ca taṃ kṣaṇaṃ dadhyau ko 'yaṃ divyākṛtirbhavet /",
  "GK21sokss_pu:29002": "duṣpraveśe praviṣṭo 'tra devo nūnamasāviti // SoKss_12,6.346 //",
  "GK21sokss_pu:29003": "utthāya caitaṃ papraccha saṃbhramapraśrayākulā /",
  "GK21sokss_pu:29004": "kastvaṃ kasmātkathaṃ ceha praviṣṭo 'syucyatāmiti // SoKss_12,6.347 //",
  "GK21sokss_pu:29005": "tataḥ śrīdarśanenokte svodante sāpy avocata /",
  "GK21sokss_pu:29006": "tatpṛṣṭā sundarī cāsmai deśanāmānvayānnijān // SoKss_12,6.348 //",
  "GK21sokss_pu:29007": "sotkāvanyonyasaṃtyaktasvapnabhrāntī tataś ca tau /",
  "GK21sokss_pu:29008": "bhūṣaṇānāṃ vinimayaṃ cakraturniścayāptaye // SoKss_12,6.349 //",
  "GK21sokss_pu:29009": "athobhāvapi gāndharvavivāhotsukamānasau /",
  "GK21sokss_pu:29010": "te gaṇā mohayitvā tau ninyurnidrāvaśaṃ tadā // SoKss_12,6.350 //",
  "GK21sokss_pu:29011": "jātinidraṃ gṛhītvā ca taṃ tu śrīdarśanaṃ tataḥ /",
  "GK21sokss_pu:29012": "svagṛhaṃ prāpayāmāsustadaivāprāptavāñchitam // SoKss_12,6.351 //",
  "GK21sokss_pu:29013": "tatrāpagatanidraś ca dhāmni śrīdarśano nije /",
  "GK21sokss_pu:29014": "sthitaḥ stryābharaṇair yuktaṃ dṛṣṭvātmānaṃ vyacintayat // SoKss_12,6.352 //",
  "GK21sokss_pu:29015": "aho kimetatkva nu sā haṃsadvīpeśvarātmajā /",
  "GK21sokss_pu:29016": "kva tadvāsagṛhaṃ divyaṃ kvāhaṃ punarihaiva ca // SoKss_12,6.353 //",
  "GK21sokss_pu:29017": "na ca svapnaḥ sa yattāni tadīyābharaṇāni me /",
  "GK21sokss_pu:29018": "tiṣṭhantyetāni tannūnaṃ vilāsaḥ ko 'py ayaṃ vidheḥ // SoKss_12,6.354 //",
  "GK21sokss_pu:29019": "ityādi cintayan patnyā pṛṣṭaḥ suptaprabuddhayā /",
  "GK21sokss_pu:29020": "padmiṣṭhayā dhīryamāṇaḥ sādhvyā tāṃ so 'nayan niśām // SoKss_12,6.355 //",
  "GK21sokss_pu:29021": "prātaś ca sarvaṃ rājñe 'pi śrīsenāsya tadabravīt /",
  "GK21sokss_pu:29022": "anaṅgamañjarīnāmacihnitābharaṇānvitaḥ // SoKss_12,6.356 //",
  "GK21sokss_pu:29023": "rājāpi tatpriyaiṣī sa haṃsadvīpaṃ gaveṣayan /",
  "GK21sokss_pu:29024": "mārgaṃ dattvāpi paṭahaṃ nopalebhe kutaścana // SoKss_12,6.357 //",
  "GK21sokss_pu:29025": "tataḥ śrīdarśanas tatra sa vinānaṅgamañjarīm /",
  "GK21sokss_pu:29026": "āsītsmarajvarākrāntaḥ sarvabhogaparāṅmukhaḥ // SoKss_12,6.358 //",
  "GK21sokss_pu:29027": "nāhāraṃ śraddadhe paśyannā hāraṃ tadalaṃkṛtīḥ /",
  "GK21sokss_pu:29028": "svāpaṃ jahāvapaśyaṃstu svāpaṃ tanmukhapaṅkajam // SoKss_12,6.359 //",
  "GK21sokss_pu:29029": "atrāntare ca sā tatra haṃsadvīpe nṛpātmajā /",
  "GK21sokss_pu:29030": "tūryaśabdaiḥ prabubudhe prabhāte 'naṅgamañjarī // SoKss_12,6.360 //",
  "GK21sokss_pu:29031": "smṛtvā tadrātrivṛttaṃ sā dṛṣṭvā cālaṃkṛtā tanum /",
  "GK21sokss_pu:29032": "śrīdarśanālaṃkaraṇaiścintāsmautsukyato yayau // SoKss_12,6.361 //",
  "GK21sokss_pu:29033": "svapnabhrāntiharair dattapremabhir dulabhe jane /",
  "GK21sokss_pu:29034": "ebhir ābharaṇair nītāsmyahaṃ jīvitasaṃśayam // SoKss_12,6.362 //",
  "GK21sokss_pu:29035": "ityādi cintayantīṃ tāṃ puruṣābharaṇair yutām /",
  "GK21sokss_pu:29036": "pitānaṅgodayo 'kasmātpraviśyātra vyalokayat // SoKss_12,6.363 //",
  "GK21sokss_pu:29037": "vāsasācchāditāṅgīṃ ca lajjayāvanatāṃ tataḥ /",
  "GK21sokss_pu:29038": "papracchotsaṅgamāropya sa tāṃ rājātivatsalaḥ // SoKss_12,6.364 //",
  "GK21sokss_pu:29039": "kimayaṃ putri puṃveṣaḥ kiṃ trapā cedṛśī vada /",
  "GK21sokss_pu:29040": "mā kṛthā mayyaviśvāsaṃ baddhāḥ pāṇā hi me tvayi // SoKss_12,6.365 //",
  "GK21sokss_pu:29041": "ityādibhiḥ priyālāpaistena mandīkṛtatrapā /",
  "GK21sokss_pu:29042": "pitrā śanaistaṃ vṛttāntaṃ kṛtsnaṃ tasmai śaśaṃsa sā // SoKss_12,6.366 //",
  "GK21sokss_pu:29043": "tataḥ so 'syā pitā rājā tadamānuṣagocaram /",
  "GK21sokss_pu:29044": "indrajālamivāvaitya yayau kartavyasaṃśayam // SoKss_12,6.367 //",
  "GK21sokss_pu:29045": "gatvaiva tac ca papraccha suprītaṃ siddhayoginam /",
  "GK21sokss_pu:29046": "mahāvratadharaṃ brahmasomaṃ nāma svadeśajam // SoKss_12,6.368 //",
  "GK21sokss_pu:29047": "sa vīkṣya praṇidhānena nṛpaṃ taṃ tāpaso 'bhyadhāt /",
  "GK21sokss_pu:29048": "mālavātsatyamāninye gaṇaiḥ śrīdarśano nṛpaḥ // SoKss_12,6.369 //",
  "GK21sokss_pu:29049": "gaṇeśvaraḥ prasanno hi tvatputryās tasya cobhayoḥ /",
  "GK21sokss_pu:29050": "tatprasādāc ca rājā sa sārvabhaumo bhaviṣyati // SoKss_12,6.370 //",
  "GK21sokss_pu:29051": "tacchlāghanīyo duhitustava bhartā sa tādṛśaḥ /",
  "GK21sokss_pu:29052": "ity ukte jñāninā tena prahvo rājā jagāda tam // SoKss_12,6.371 //",
  "GK21sokss_pu:29053": "kva mālavaḥ kva bhagavan haṃsadvīpo mahānayam /",
  "GK21sokss_pu:29054": "panthā durgaś ca kāryaṃ ca nedaṃ kālāntarakṣamam // SoKss_12,6.372 //",
  "GK21sokss_pu:29055": "tatprasādaparo nityaṃ tvamevātra gatirmama /",
  "GK21sokss_pu:29056": "iti rājñā sa vijñaptastapasvī bhaktavatsalaḥ // SoKss_12,6.373 //",
  "GK21sokss_pu:29057": "eṣo 'haṃ sādhayāmyetadity uktvāntardadhe tataḥ /",
  "GK21sokss_pu:29058": "kṣaṇāc ca mālavaṃ prāpa puraṃ śrīsenabhūbhṛtaḥ // SoKss_12,6.374 //",
  "GK21sokss_pu:29059": "tatra tasmin praviśyaiva śrīdarśanavinirmite /",
  "GK21sokss_pu:29060": "devāgāre gaṇādhīśaṃ praṇamyopaviveśa saḥ // SoKss_12,6.375 //",
  "GK21sokss_pu:29061": "namo 'stu tubhyaṃ nakṣatramālāmaṇḍitamūrdhane /",
  "GK21sokss_pu:29062": "sumeruśikharābhāya kalyāṇamayamūrtaye // SoKss_12,6.376 //",
  "GK21sokss_pu:29063": "naumi nṛttotsavotkṣiptasaralābhraṃlihaṃ tava /",
  "GK21sokss_pu:29064": "karaṃ tribhuvanāgāradhāraṇastambhasaṃnibham // SoKss_12,6.377 //",
  "GK21sokss_pu:29065": "nidhānaṃ sarvasiddhīnāṃ vighnāntaka namāmy aham /",
  "GK21sokss_pu:29066": "pṛthulodarakumbhaṃ te pannagābharaṇaṃ vapuḥ // SoKss_12,6.378 //",
  "GK21sokss_pu:29067": "iti tatra sa yāvac ca gaṇeśaṃ stauti tāpasaḥ /",
  "GK21sokss_pu:29068": "tāvattatpratimānetuḥ putras tasya vaṇikpateḥ // SoKss_12,6.379 //",
  "GK21sokss_pu:29069": "upendraśakter uddāmacironmādaviśṛṅkhalaḥ /",
  "GK21sokss_pu:29070": "bhrāmyanmahendraśaktyākhyo viveśātraiva daivataḥ // SoKss_12,6.380 //",
  "GK21sokss_pu:29071": "abhyadhāvadgrahītuṃ ca tam eva sa tapasvinam /",
  "GK21sokss_pu:29072": "tataḥ sa pāṇinā tatra tapasvī tamatāḍayat // SoKss_12,6.381 //",
  "GK21sokss_pu:29073": "sa tena nyastamantreṇa pāṇinā tasya tāḍitaḥ /",
  "GK21sokss_pu:29074": "śāntonmādas tathaivābhūtsvasthabuddhirvaṇikstutaḥ // SoKss_12,6.382 //",
  "GK21sokss_pu:29075": "jātalajjaś ca sa tato nirgatyaiva digambaraḥ /",
  "GK21sokss_pu:29076": "hastācchāditakaupīno jagāma svagṛhaṃ prati // SoKss_12,6.383 //",
  "GK21sokss_pu:29077": "tatkālaṃ lokato buddhvā sametyānandanirbharaḥ /",
  "GK21sokss_pu:29078": "upendraśaktiḥ svapitā tamanaiṣīnnijaṃ gṛham // SoKss_12,6.384 //",
  "GK21sokss_pu:29079": "tatra taṃ snapayitvā ca kṛtvā vastrādyalaṃkṛtam /",
  "GK21sokss_pu:29080": "tadyuktastāpasaṃ taṃ sa brahmasomam upāsyayau // SoKss_12,6.385 //",
  "GK21sokss_pu:29081": "upānayac ca bahvasmai dhanaṃ putrapradāyine /",
  "GK21sokss_pu:29082": "sa tu tannaiva jagrāha tāpaso divyasiddhibhṛt // SoKss_12,6.386 //",
  "GK21sokss_pu:29083": "atrāntare ca tadbuddhvā tam upāgāttapasvinam /",
  "GK21sokss_pu:29084": "śrīdarśanānvito bhaktyā śrīsenanṛpatiḥ svayam // SoKss_12,6.387 //",
  "GK21sokss_pu:29085": "praṇipatya stutiṃ kṛtvā taṃ sa rājā vyajijñapat /",
  "GK21sokss_pu:29086": "saṃpannā vaṇijastāvat putrasvāsthyādupakriyā // SoKss_12,6.388 //",
  "GK21sokss_pu:29087": "yuṣmadāgamanādasya tanmamāpi tathā kuru /",
  "GK21sokss_pu:29088": "yathā śrīdarśanasyāsya matsūnoḥ kuśalaṃ bhavet // SoKss_12,6.389 //",
  "GK21sokss_pu:29089": "iti tenārthito rājñā tāpasaḥ so 'bravīd dhasan /",
  "GK21sokss_pu:29090": "rājan kimasya caurasya karomy aham abhīpsitam // SoKss_12,6.390 //",
  "GK21sokss_pu:29091": "yo rājaputryā hṛdayaṃ muṣitvābharaṇāni ca /",
  "GK21sokss_pu:29092": "rātrāvanaṅgamañjaryā haṃsadvīpādihāgataḥ // SoKss_12,6.391 //",
  "GK21sokss_pu:29093": "tathāpi tvadvacaḥ kāryaṃ mayety uktvā prakoṣṭhataḥ /",
  "GK21sokss_pu:29094": "śrīdarśanaṃ tamādāya tāpaso 'ntardadhe 'tha saḥ // SoKss_12,6.392 //",
  "GK21sokss_pu:29095": "sa prāpya haṃsadvīpaṃ ca rājño 'naṅgodayasya tam /",
  "GK21sokss_pu:29096": "prāveśayad rājadhānīṃ tatsutābharaṇair yutam // SoKss_12,6.393 //",
  "GK21sokss_pu:29097": "so 'py abhyanandat taṃ rājā prāptaṃ śrīdarśanaṃ tadā /",
  "GK21sokss_pu:29098": "hṛṣṭaḥ pūrvaṃ tam abhyarcya pādanamras tapasvinam // SoKss_12,6.394 //",
  "GK21sokss_pu:29099": "dadau ca tāṃ sutāṃ tasmai puṇyāhe 'naṅgamañjarīm /",
  "GK21sokss_pu:29100": "śrīdarśanāya ratnaughamālinīṃ vasudhāmiva // SoKss_12,6.395 //",
  "GK21sokss_pu:29101": "tayā baddhvā sametaṃ ca taṃ sa jāmātaraṃ punaḥ /",
  "GK21sokss_pu:29102": "mālavaṃ prāpayām āsa śaktyā tasya tapasvinaḥ // SoKss_12,6.396 //",
  "GK21sokss_pu:29103": "tatra prāptaś ca sa tataḥ kāsntādvitayasaṃgataḥ /",
  "GK21sokss_pu:29104": "śrīdarśanaḥ sukhaṃ tasthau hṛṣṭarājābhinanditaḥ // SoKss_12,6.397 //",
  "GK21sokss_pu:29105": "kālena tasmiñ śrīsene rājñi lokāntaraṃ gate /",
  "GK21sokss_pu:29106": "tadrājyaṃ prāpya pṛthivīṃ kṛtsnāṃ vīro jigāya saḥ // SoKss_12,6.398 //",
  "GK21sokss_pu:29107": "samāsāditasāmrājyaḥ sa tayor bhāryayor dvayoḥ /",
  "GK21sokss_pu:29108": "padmiṣṭhānaṅgamañjaryostanayau dvāvajījanat // SoKss_12,6.399 //",
  "GK21sokss_pu:29109": "ekaṃ tayoḥ padmasenaṃ nāmnā sa kṛtavānnṛpaḥ /",
  "GK21sokss_pu:29110": "anaṅgasenamaparaṃ vṛddhiṃ tau cātra nītavān // SoKss_12,6.400 //",
  "GK21sokss_pu:29111": "yāti kāle ca devībhyāṃ saha so 'bhyantare sthitaḥ /",
  "GK21sokss_pu:29112": "śrīdarśano 'śṛṇodrājā viprasyākranditaṃ bahiḥ // SoKss_12,6.401 //",
  "GK21sokss_pu:29113": "praveśya taṃ ca papraccha vipramākrandakāraṇam /",
  "GK21sokss_pu:29114": "tataḥ sa darśitodvego viprastam idam abravīt // SoKss_12,6.402 //",
  "GK21sokss_pu:29115": "yo 'bhūddīptaśikho 'gnirme so 'ṭṭahāsamucādhunā /",
  "GK21sokss_pu:29116": "sajyotidhūmalekho 'pi kālameghena nāśitaḥ // SoKss_12,6.403 //",
  "GK21sokss_pu:29117": "ity uktvā dṛṣṭanaṣṭo 'bhūdbrāhmaṇaḥ so 'tra tatkṣaṇam /",
  "GK21sokss_pu:29118": "kimetaduktametena kva gataśceti vismayāt // SoKss_12,6.404 //",
  "GK21sokss_pu:29119": "yāvat sa rājā brūte ca tāvaddevyāvaśaṅkitam /",
  "GK21sokss_pu:29120": "dhārāśruṇā rudantyau te tasya pañcatvamāpatuḥ // SoKss_12,6.405 //",
  "GK21sokss_pu:29121": "taddṛṣṭvāśanipātograṃ sahasā sa mahīpatiḥ /",
  "GK21sokss_pu:29122": "hā hā kim idamityārto vilapannapadadbhuvi // SoKss_12,6.406 //",
  "GK21sokss_pu:29123": "patitaṃ ca tamādāya pārśvagā ninyuranyataḥ /",
  "GK21sokss_pu:29124": "devyoś ca vahnisaṃskāraṃ nītvā mukharako vyadhāt // SoKss_12,6.407 //",
  "GK21sokss_pu:29125": "labdhasaṃjño 'nuśocyātha bhārye te suciraṃ nṛpaḥ /",
  "GK21sokss_pu:29126": "tayor nirvartayām āsa sa snehādaurdhvadaihikam // SoKss_12,6.408 //",
  "GK21sokss_pu:29127": "bāṣpadurdinabaddhāndhakāraṃ nītvā ca vatsaram /",
  "GK21sokss_pu:29128": "dvābhyāṃ vibhajya putrābhyāṃ pṛthvīrājyaṃ dadau dvidhā // SoKss_12,6.409 //",
  "GK21sokss_pu:29129": "tato nirgatya nagarātprakṛtīranuyāyinīḥ /",
  "GK21sokss_pu:29130": "nirvatya jātavair āgyaḥ śiśriye tapase vanam // SoKss_12,6.410 //",
  "GK21sokss_pu:29131": "phalamūlāśanas tatra vasañjātu yadṛcchayā /",
  "GK21sokss_pu:29132": "bhramanso 'ntikamekasya prāpa nyagrodhaśākhinaḥ // SoKss_12,6.411 //",
  "GK21sokss_pu:29133": "tatra prāptamakasmāttaṃ nirgatyaiva taros tataḥ /",
  "GK21sokss_pu:29134": "ūcaturdivyarūpe dve phalamūlakare striyau // SoKss_12,6.412 //",
  "GK21sokss_pu:29135": "rājannehi gṛhāṇaitānyadya mūlaphalāni nau /",
  "GK21sokss_pu:29136": "tac chrutvā so 'bravīdbrūtaṃ tāvanme ke yuvāmiti // SoKss_12,6.413 //",
  "GK21sokss_pu:29137": "tatas te divyanāryau tamūcatustarhi nau gṛham /",
  "GK21sokss_pu:29138": "ehi praviśya tatraitadvakṣyāmas te yathātatham // SoKss_12,6.414 //",
  "GK21sokss_pu:29139": "tac chrutvā sa tathety uktvā tābhyāṃ śrīdarśanaḥ saha /",
  "GK21sokss_pu:29140": "praviṣṭo 'tra dadarśāntardivyaṃ hemamayaṃ puram // SoKss_12,6.415 //",
  "GK21sokss_pu:29141": "viśrāntas tatra divyāni bhuktavāṃś ca phalāni saḥ /",
  "GK21sokss_pu:29142": "nārībhyāṃ jagade tābhyāmidānīṃ nṛpate śṛṇu // SoKss_12,6.416 //",
  "GK21sokss_pu:29143": "āsītkamalagarbhākhyaḥ pratiṣṭhāne purā dvijaḥ /",
  "GK21sokss_pu:29144": "tasyābhūtāṃ ca bhārye dve ekā pathyā balāparā // SoKss_12,6.417 //",
  "GK21sokss_pu:29145": "jarākrāntāś ca kālena te bhāryāpatayastrayaḥ /",
  "GK21sokss_pu:29146": "paryante viviśurvahniṃ sahānyonyānurāgiṇaḥ // SoKss_12,6.418 //",
  "GK21sokss_pu:29147": "bhāryāpatitvaṃ sarvasmin bhūyājjanmani naḥ prabho /",
  "GK21sokss_pu:29148": "iti prārthyata tasmiṃś ca kāle tair analādvaraḥ // SoKss_12,6.419 //",
  "GK21sokss_pu:29149": "tataḥ kamalagarbho 'sau yakṣayonāvajāyata /",
  "GK21sokss_pu:29150": "pradīptākṣasya yakṣasya putr odīptaśikhābhidhaḥ // SoKss_12,6.420 //",
  "GK21sokss_pu:29151": "kanīyānaṭṭahāsasya bhrātā tīvratapobalāt /",
  "GK21sokss_pu:29152": "tadbhārye api te pathyābale yakṣapateḥ sute // SoKss_12,6.421 //",
  "GK21sokss_pu:29153": "dhūmaketvabhidhānasya jajñāte yakṣakanyake /",
  "GK21sokss_pu:29154": "jyotirlekhābhidhānaikā dhūmalekheti cāparā // SoKss_12,6.422 //",
  "GK21sokss_pu:29155": "kālena ca bhaginyau te kanyake prāptayauvane /",
  "GK21sokss_pu:29156": "bhartrarthaṃ tapasā gatvāraṇye 'toṣayatāṃ haram // SoKss_12,6.423 //",
  "GK21sokss_pu:29157": "sa tuṣṭo darśanaṃ dattvā devas te dve samādiśat /",
  "GK21sokss_pu:29158": "samam eva praviśyāgniṃ yuvābhyāṃ pūrvajanmani // SoKss_12,6.424 //",
  "GK21sokss_pu:29159": "yena sākaṃ vṛtaṃ bhāryāpatitvaṃ sarvajanmasu /",
  "GK21sokss_pu:29160": "sa vāṃ yakṣo 'ṭṭahāsasya bhrātā dīptaśikhābhidhaḥ // SoKss_12,6.425 //",
  "GK21sokss_pu:29161": "jātaḥ sa svāmiśāpena punarmartyatvamāgataḥ /",
  "GK21sokss_pu:29162": "jātaḥ śrīdarśano nāma tadyuvām apigacchatam // SoKss_12,6.426 //",
  "GK21sokss_pu:29163": "bhavetāṃ martyaloke 'sya bhārye śāpakṣaye punaḥ /",
  "GK21sokss_pu:29164": "yūyaṃ ca bhāryāpatayo yakṣāḥ sarve bhaviṣyatha // SoKss_12,6.427 //",
  "GK21sokss_pu:29165": "iti gaurīpatervākyādubhe te yakṣakanyake /",
  "GK21sokss_pu:29166": "padmiṣṭhānaṅgamañjaryāvajāyetāṃ bhuvastale // SoKss_12,6.428 //",
  "GK21sokss_pu:29167": "śrīdarśanasya bhāryātvaṃ prāpte satyau ca te 'cirāt /",
  "GK21sokss_pu:29168": "etya tenāṭṭahāsena yuktyā brāhmaṇarūpiṇā // SoKss_12,6.429 //",
  "GK21sokss_pu:29169": "śliṣṭoktyā smārite daivājjātiṃ nāmānyudīrya yat /",
  "GK21sokss_pu:29170": "tena te tāṃ tanuṃ tyaktvā yakṣaṇītvam upāgate // SoKss_12,6.430 //",
  "GK21sokss_pu:29171": "te cāvāṃ tvamime viddhi bahvāndīptaśikhaś ca saḥ /",
  "GK21sokss_pu:29172": "ity ukta eva tābhyāṃ tāṃ jātiṃ śrīdarśano 'smarat // SoKss_12,6.431 //",
  "GK21sokss_pu:29173": "saṃpannaś ca tataḥ sadyo yakṣo dīptaśikho 'tra saḥ /",
  "GK21sokss_pu:29174": "prāptaś ca tābhyāṃ bhāryābhyāṃ saṃyogaṃ vidhivatpunaḥ // SoKss_12,6.432 //",
  "GK21sokss_pu:29175": "tam imaṃ viddhi māṃ yakṣaṃ vicitrakatha te ime /",
  "GK21sokss_pu:29176": "jyotirlekhāṃ tathā dhūmalekhāṃ jānīhi me priye // SoKss_12,6.433 //",
  "GK21sokss_pu:29177": "tadevaṃ mādṛśāṃ devavaṃśajānāmapīdṛśam /",
  "GK21sokss_pu:29178": "sukhaduḥkhaṃ bhavetkāmaṃ mānuṣāṇāṃ kathaiva kā // SoKss_12,6.434 //",
  "GK21sokss_pu:29179": "yuṣmākaṃ cācirādvatsa bhaviṣyati samāgamaḥ /",
  "GK21sokss_pu:29180": "bhartrā mṛgāṅkadattena mā viṣādamataḥ kṛthāḥ // SoKss_12,6.435 //",
  "GK21sokss_pu:29181": "ahaṃ ceha tavātithyahetor āsthām idaṃ hi me /",
  "GK21sokss_pu:29182": "bhaumaṃ dhāma tadāssveha kariṣye 'bhimataṃ tava // SoKss_12,6.436 //",
  "GK21sokss_pu:29183": "tato yāsyāmi kailāsaṃ svaṃ dhāmeti nijāṃ kathām /",
  "GK21sokss_pu:29184": "uktvā sa yakṣo māṃ tatra kaṃcitkālam upācarat // SoKss_12,6.437 //",
  "GK21sokss_pu:29185": "adya yuṣmāniha prāptāñjñātvā rātrau sa sanmatiḥ /",
  "GK21sokss_pu:29186": "suptānāṃ bhavatāṃ madhye suptamānīya māṃ nyadhāt // SoKss_12,6.438 //",
  "GK21sokss_pu:29187": "tato dṛṣṭo 'smi yuṣmābhir yūyaṃ dṛṣṭā mayāpi ca /",
  "GK21sokss_pu:29188": "ity eṣa yuṣmadviśleṣe vṛttānto deva māmakaḥ // SoKss_12,6.439 //",
  "GK21sokss_pu:29189": "iti nijasacivān niśamya tasmān niśi sa vicitrakathādyathārthanāmnaḥ /",
  "GK21sokss_pu:29190": "sukhamabhajadatīva rājaputraḥ samamaparaiḥ sacivair mṛgāṅkadattaḥ // SoKss_12,6.440 //",
  "GK21sokss_pu:29191": "nītvātra rātrimaṭavībhuvi nāgaśāpa viśleṣitān militaśeṣasakhīnvicinvan /",
  "GK21sokss_pu:29192": "abhyujjayinyudacalac ca śaśāṅkavatyā lābhāya so 'rpitamatiḥ saha tair vayasyaiḥ // SoKss_12,6.441 //",
  "GK21sokss_pu:29193": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake ṣaṣṭhas taraṅgaḥ /",
  "GK21sokss_pu:29194": "saptamas taraṅgaḥ /",
  "GK21sokss_pu:29195": "tatas taiḥ sacivair yuktaḥ kramāc chrutadhipañcamaiḥ /",
  "GK21sokss_pu:29196": "mṛgāṅkadattas tasyāṃ sa gacchan vindhyāṭavībhuvi // SoKss_12,7.1 //",
  "GK21sokss_pu:29197": "saṃprāpa saphalasnigdhatarucchāyamanoramam /",
  "GK21sokss_pu:29198": "ekaṃ kānanamacchācchasvāduśītajalāśayam // SoKss_12,7.2 //",
  "GK21sokss_pu:29199": "tatra snātaḥ sasacivo bhuktanānāphalaś ca saḥ /",
  "GK21sokss_pu:29200": "ekadeśe latācchanne samālāpamivāśṛṇot // SoKss_12,7.3 //",
  "GK21sokss_pu:29201": "gatvā dadāti yāvac ca dṛṣṭiṃ tatra latāntare /",
  "GK21sokss_pu:29202": "tāvaddadarśa tatrāntarmahāntaṃ varavāraṇam // SoKss_12,7.4 //",
  "GK21sokss_pu:29203": "āśvāsayantaṃ puruṣaṃ pathi śrāntamacakṣuṣam /",
  "GK21sokss_pu:29204": "kareṇopāhṛtaistoyaiḥ phalaiḥ karṇānilais tathā // SoKss_12,7.5 //",
  "GK21sokss_pu:29205": "kaccitkiṃcitsamāśvasto bhavāniti ca taṃ muhuḥ /",
  "GK21sokss_pu:29206": "sādhumānuṣavatprītyā vadantaṃ vyaktayā girā // SoKss_12,7.6 //",
  "GK21sokss_pu:29207": "taṃ dṛṣṭvā sa sakhīnāha rājaputraḥ savismayaḥ /",
  "GK21sokss_pu:29208": "paśyata kva gajo vanyaḥ kvācāro mānuṣocitaḥ // SoKss_12,7.7 //",
  "GK21sokss_pu:29209": "avaśyaṃ ko 'py ayaṃ hetoḥ kuto 'pyevamiha sthitaḥ /",
  "GK21sokss_pu:29210": "ayaṃ pracaṇḍaśakteś ca sakhyuḥ susadṛśaḥ pumān // SoKss_12,7.8 //",
  "GK21sokss_pu:29211": "kiṃ tvandha eṣa tatkṣipraṃ paśyāma iti tānsakhīn /",
  "GK21sokss_pu:29212": "uktvā mṛgāṅkadatto 'tra tasthau śṛṇvannalakṣitaḥ // SoKss_12,7.9 //",
  "GK21sokss_pu:29213": "tāvat sa taṃ samāśvastam andhaṃ papraccha vāraṇaḥ /",
  "GK21sokss_pu:29214": "kas tvaṃ katham ihāyāto 'syandhaḥ san kathyatām iti // SoKss_12,7.10 //",
  "GK21sokss_pu:29215": "tataḥ so 'pi jagādaitaṃ pumānandho gajottamam /",
  "GK21sokss_pu:29216": "astīhāmaradattākhyo rājāyodhyāpurīpatiḥ // SoKss_12,7.11 //",
  "GK21sokss_pu:29217": "mṛgāṅkadatta ityasti tasyottamaguṇaḥ sutaḥ /",
  "GK21sokss_pu:29218": "tasya pracaṇḍaśaktyākhyo bhṛtyo 'haṃ śubhajanmanaḥ // SoKss_12,7.12 //",
  "GK21sokss_pu:29219": "sa rājaputraḥ kenāpi kāraṇena svadeśataḥ /",
  "GK21sokss_pu:29220": "pitrā nirvāsito 'smābhiḥ sahāyair daśabhir vṛtaḥ // SoKss_12,7.13 //",
  "GK21sokss_pu:29221": "te śaśāṅkavatīhetorvayamujjayinīṃ tataḥ /",
  "GK21sokss_pu:29222": "prasthitā nāgaśāpena sarve 'ṭavyāṃ viyojitāḥ // SoKss_12,7.14 //",
  "GK21sokss_pu:29223": "ahaṃ cāndhatvamāyātastacchāpena paribhraman /",
  "GK21sokss_pu:29224": "iha prāpto yathālabdhaphalamūlajalāśanaḥ // SoKss_12,7.15 //",
  "GK21sokss_pu:29225": "śvabhrādipātānaśanair mṛtyuriṣṭatamo 'pi me /",
  "GK21sokss_pu:29226": "anubhāvayatā kleśaṃ na datto bata vedhasā // SoKss_12,7.16 //",
  "GK21sokss_pu:29227": "jāne tvadya yathā śāntaṃ kṣudduḥkhaṃ tvatprasādataḥ /",
  "GK21sokss_pu:29228": "tathāndhyam apime śāmyetkim apitvaṃ hi daivatam // SoKss_12,7.17 //",
  "GK21sokss_pu:29229": "ity ukte tena saṃjātaniścayo harṣaśokayoḥ /",
  "GK21sokss_pu:29230": "mṛgāṅkadatto madhyasthaḥ sacivāṃstānabhāṣata // SoKss_12,7.18 //",
  "GK21sokss_pu:29231": "pracaṇḍaśaktirevāyaṃ kaṣṭametāṃ daśāṃ gataḥ /",
  "GK21sokss_pu:29232": "na caiṣa saṃbhāvayituṃ yukto nastvarayādhunā // SoKss_12,7.19 //",
  "GK21sokss_pu:29233": "netropakāramasyaiṣa dvipaḥ kurvīta jātucit /",
  "GK21sokss_pu:29234": "asmāndṛṣṭvā tvasau naśyeddraṣṭavyo 'ntastad atra naḥ // SoKss_12,7.20 //",
  "GK21sokss_pu:29235": "ity uktvā sānugaḥ śṛṇvaṃstasthau rājasuto 'tra saḥ /",
  "GK21sokss_pu:29236": "pracaṇḍaśaktiś ca tatas taṃ sa papraccha vāraṇamf // SoKss_12,7.21 //",
  "GK21sokss_pu:29237": "idānīṃ brūhi vṛttāntaṃ mahātman mama ko bhavān /",
  "GK21sokss_pu:29238": "kaiṣā te gajatā vāk ca samadasyāpi nirmadā // SoKss_12,7.22 //",
  "GK21sokss_pu:29239": "tadākarṇya sa niḥśvasya gajendrastam abhāṣata /",
  "GK21sokss_pu:29240": "śṛṇvimaṃ nijavṛttāntamāmūlātkathayāmi te // SoKss_12,7.23 //",
  "GK21sokss_pu:29241": "nagaryāmekalavyāyāṃ purā śrutadharābhidhaḥ /",
  "GK21sokss_pu:29242": "rājābhūttasya cābhūtāṃ sutau dvau bhāryayor dvayoḥ // SoKss_12,7.24 //",
  "GK21sokss_pu:29243": "tayoḥ śīladharaṃ nāma jyeṣṭhaṃ tasmindivaṃ gate /",
  "GK21sokss_pu:29244": "rājyātsatyadharo nāma kanīyānniravāsayat // SoKss_12,7.25 //",
  "GK21sokss_pu:29245": "so 'tha śīladharo gatvā tenāmarṣeṇa śaṃkaram /",
  "GK21sokss_pu:29246": "ārādhya tapasā tuṣṭāttasmādvaramayācata // SoKss_12,7.26 //",
  "GK21sokss_pu:29247": "bhūyāsaṃ deva gandharvo yenāmbaracaro bhavan /",
  "GK21sokss_pu:29248": "taṃ satyadharadāyādaṃ hanyāmevāvahelayā // SoKss_12,7.27 //",
  "GK21sokss_pu:29249": "tac chrutvā bhagavānevaṃ śaṃbhurādiśati sma tam /",
  "GK21sokss_pu:29250": "etatte bhāvi kiṃ tvadya sa śatruste mṛtaḥ svayam // SoKss_12,7.28 //",
  "GK21sokss_pu:29251": "janiṣyate ca rāḍhāyāṃ punarugrabhaṭasya saḥ /",
  "GK21sokss_pu:29252": "nṛpasya putraḥ samarabhaṭo nāma pitṛpriyaḥ // SoKss_12,7.29 //",
  "GK21sokss_pu:29253": "tvaṃ ca bhīmabhaṭo nāma tasya dvaimāturo 'grajaḥ /",
  "GK21sokss_pu:29254": "bhrātā janiṣyate taṃ ca hatvā rājyaṃ kariṣyasi // SoKss_12,7.30 //",
  "GK21sokss_pu:29255": "sāmarṣeṇa tvayā caitadyatastaptaṃ tapas tataḥ /",
  "GK21sokss_pu:29256": "muniśāpātpadabhraṣṭo vanyo hastī bhaviṣyasi // SoKss_12,7.31 //",
  "GK21sokss_pu:29257": "jātismaro vyaktavān kva bhavān āśvāsayiṣyati /",
  "GK21sokss_pu:29258": "yadāvasannam atithiṃ svavṛttāntaṃ ca vakṣyati // SoKss_12,7.32 //",
  "GK21sokss_pu:29259": "tadā gajatvān nirmukto gandharvas tvaṃ bhaviṣyasi /",
  "GK21sokss_pu:29260": "upakāraś ca tasyāpi bhaviṣyaty atithes tadā // SoKss_12,7.33 //",
  "GK21sokss_pu:29261": "ityādiśya tirobhūte bharge śīladharo 'tra saḥ /",
  "GK21sokss_pu:29262": "dṛṣṭvā ciratapaḥkṣīṇāṃ gaṅgāyāṃ tanumakṣipat // SoKss_12,7.34 //",
  "GK21sokss_pu:29263": "atrāntare kathāsaṃdhau pūrvoddiṣṭasya bhūpateḥ /",
  "GK21sokss_pu:29264": "tasyograbhaṭasaṃjñasya rāḍhāyāṃ puri tulyayā // SoKss_12,7.35 //",
  "GK21sokss_pu:29265": "manoramākhyayā devyā samaṃ nivasataḥ sukham /",
  "GK21sokss_pu:29266": "pārśvaṃ deśāntarādāgāllāsako nāma nartakaḥ // SoKss_12,7.36 //",
  "GK21sokss_pu:29267": "sa ca nāṭyaprayogaṃ taṃ rājñe tasmāyadarśayat /",
  "GK21sokss_pu:29268": "daityānāṃ hariṇā yatra hṛtaṃ strīrūpiṇāmṛtam // SoKss_12,7.37 //",
  "GK21sokss_pu:29269": "tatra cāmṛtikābhūmau nṛtyantīṃ nartakasya saḥ /",
  "GK21sokss_pu:29270": "dadarśa tanayāṃ tasya nāmnā lāsyavatīṃ nṛpaḥ // SoKss_12,7.38 //",
  "GK21sokss_pu:29271": "tasyāḥ sa rūpaṃ dṛṣṭvaiva viśvakṣobhitadānavam /",
  "GK21sokss_pu:29272": "satyāmṛtāyā iva tadrājā kāmavaśaṃ yayau // SoKss_12,7.39 //",
  "GK21sokss_pu:29273": "nṛttānte ca dhanaṃ bhūri tatpitre pravitīrya saḥ /",
  "GK21sokss_pu:29274": "prāveśayattāṃ tatkālaṃ kanyāmantaḥpuraṃ svakam // SoKss_12,7.40 //",
  "GK21sokss_pu:29275": "tatas tayā sa nartakyā vihitodvāhayā saha /",
  "GK21sokss_pu:29276": "lāsyavatyā nṛpastasthau tanmukhāsaktalocanaḥ // SoKss_12,7.41 //",
  "GK21sokss_pu:29277": "ekadā sa yajuḥsvāmisaṃjñaṃ prāha purohitam /",
  "GK21sokss_pu:29278": "putro nāstīha me tattvaṃ putreṣṭiṃ mama kurviti // SoKss_12,7.42 //",
  "GK21sokss_pu:29279": "tatas tatheti vidhivattāmiṣṭiṃ tasya bhūpateḥ /",
  "GK21sokss_pu:29280": "purohitaḥ sa vidadhe vidvadbhir brāhmaṇaiḥ saha // SoKss_12,7.43 //",
  "GK21sokss_pu:29281": "prāśayanmantrapūtaṃ ca taddevīṃ tāṃ manoramām /",
  "GK21sokss_pu:29282": "bhāgamagryaṃ carorjyeṣṭhāṃ sa pūrvārādhitastayā // SoKss_12,7.44 //",
  "GK21sokss_pu:29283": "śeṣaṃ tasyai dvitīyasyai lāsyavatyai dadau ca saḥ /",
  "GK21sokss_pu:29284": "tataś ca tau tayoḥ śīladharasatyadharāvubhau // SoKss_12,7.45 //",
  "GK21sokss_pu:29285": "ubhayor udare rājñyoḥ pūrvoktau saṃbabhūvatuḥ /",
  "GK21sokss_pu:29286": "prāpte ca samaye cātra devī tasya mahīpateḥ // SoKss_12,7.46 //",
  "GK21sokss_pu:29287": "manoramā prasūte sma putraṃ kalyāṇalakṣaṇam /",
  "GK21sokss_pu:29288": "eṣa bhīmabhaṭo nāma jātaḥ khyātayaśā nṛpaḥ // SoKss_12,7.47 //",
  "GK21sokss_pu:29289": "ity uccacāra tatkālaṃ suspaṣṭā bhāratī divaḥ /",
  "GK21sokss_pu:29290": "tato 'nyedyuḥ prasuṣuve sāpi lāsyavatī sutam // SoKss_12,7.48 //",
  "GK21sokss_pu:29291": "pitā cataṃ sa samarabhaṭaṃ nāmnākaronnṛpaḥ /",
  "GK21sokss_pu:29292": "atha tau kṛtasaṃskārāvavardhetāṃ śanaiḥ śiśū // SoKss_12,7.49 //",
  "GK21sokss_pu:29293": "jyeṣṭho bhīmabhaṭastaṃ tu kaniṣṭhamajayadguṇaiḥ /",
  "GK21sokss_pu:29294": "tatsaṃgharṣeṇa cānyonyaṃ tayor vairamavardhata // SoKss_12,7.50 //",
  "GK21sokss_pu:29295": "ekadā bāhunā bāhuyuddhakelau samatsaraḥ /",
  "GK21sokss_pu:29296": "hanti sma kaṇṭhe samarabhaṭo bhīmabhaṭaṃ haṭhāt // SoKss_12,7.51 //",
  "GK21sokss_pu:29297": "tato bhīmabhaṭaḥ krodhādbhujābhyāṃ pariveṣṭya tam /",
  "GK21sokss_pu:29298": "nyadhādutkṣipya samarabhaṭaṃ caṭaditi kṣitau // SoKss_12,7.52 //",
  "GK21sokss_pu:29299": "sa tenābhihato gāḍhaṃ sarvadvārair asṛgvaman /",
  "GK21sokss_pu:29300": "samutthāpyāntikaṃ māturnīto 'bhūnnijasevakaiḥ // SoKss_12,7.53 //",
  "GK21sokss_pu:29301": "sā taṃ dṛṣṭvā ca buddhvā ca vṛttāntaṃ snehakātarā /",
  "GK21sokss_pu:29302": "tasya mūrdhani mūrdhānamāsajya prārudadbhṛśam // SoKss_12,7.54 //",
  "GK21sokss_pu:29303": "tāvadrājñā praviṣṭena taddṛṣṭvākulacetasā /",
  "GK21sokss_pu:29304": "kimetaditi pṛṣṭā sā lāsyavatyevam abravīt // SoKss_12,7.55 //",
  "GK21sokss_pu:29305": "iyaṃ bhīmabhaṭenāsya kṛtāvasthā sutasya me /",
  "GK21sokss_pu:29306": "sadā cābhibhavatyenaṃ na cāhaṃ deva vacmi te // SoKss_12,7.56 //",
  "GK21sokss_pu:29307": "idaṃ dṛṣṭvā tu jāne 'haṃ tavaiva syācchivaṃ katham /",
  "GK21sokss_pu:29308": "tasminnevaṃvidhe putre vicārayatu vā bhavān // SoKss_12,7.57 //",
  "GK21sokss_pu:29309": "evaṃ tayoktaḥ priyayā sa tamugrabhaṭo nṛpaḥ /",
  "GK21sokss_pu:29310": "kruddho bhīmabhaṭaṃ svātmasaṃnikarṣānnyavārayat // SoKss_12,7.58 //",
  "GK21sokss_pu:29311": "hṛtavṛttiṃ ca kṛtvainaṃ rājaputraśataṃ vyadhāt /",
  "GK21sokss_pu:29312": "rakṣārthaṃ tasya samarabhaṭasya saparicchadam // SoKss_12,7.59 //",
  "GK21sokss_pu:29313": "svādhīnaṃ cākarottasya bhāṇḍāgāraṃ kanīyasaḥ /",
  "GK21sokss_pu:29314": "taṃ tu bhīmabhaṭaṃ jyeṣṭhaṃ sarvākāramapākarot // SoKss_12,7.60 //",
  "GK21sokss_pu:29315": "tato mātā tamāhūya sā vakti sma manoramā /",
  "GK21sokss_pu:29316": "nartakīrāgiṇā tāvat pitrā tvaṃ parivarjitaḥ // SoKss_12,7.61 //",
  "GK21sokss_pu:29317": "tanmātāmahaśālāṃ tvaṃ gaccha pāṭaliputrakam /",
  "GK21sokss_pu:29318": "tatra mātāmahaḥ svaṃ te rājyaṃ dāsyatyaputrakaḥ // SoKss_12,7.62 //",
  "GK21sokss_pu:29319": "iha tvāṃ caiṣa samarabhaṭo hanyādripurbalī /",
  "GK21sokss_pu:29320": "iti māturvacaḥ śrutvā tāṃ sa bhīmabhaṭo 'bravīt // SoKss_12,7.63 //",
  "GK21sokss_pu:29321": "kṣatriyaḥ sanna deśaṃ svaṃ tyakṣyāmi klībavadbhayāt /",
  "GK21sokss_pu:29322": "dhīrā bhavāmba kaḥ śakto varāko māṃ prabādhitum // SoKss_12,7.64 //",
  "GK21sokss_pu:29323": "ity uktavantaṃ taṃ mātā sābravīt tarhi bhūyasaḥ /",
  "GK21sokss_pu:29324": "sahāyān kuru rakṣārthaṃ madīyais tvaṃ dhanair iti // SoKss_12,7.65 //",
  "GK21sokss_pu:29325": "tato bhīmabhaṭo 'vādīd etad amba na śobhate /",
  "GK21sokss_pu:29326": "evaṃ hi satyaṃ tātasya prātipakṣyaṃ kṛtaṃ bhavet // SoKss_12,7.66 //",
  "GK21sokss_pu:29327": "tanme tvadāśiṣaiva syātkalyāṇaṃ nirvṛtā bhava /",
  "GK21sokss_pu:29328": "ityāśvāsya sa tāṃ bhīmabhaṭo niragamattataḥ // SoKss_12,7.67 //",
  "GK21sokss_pu:29329": "tāvac ca tatra buddhvā tatpaurāḥ sarve vyacintayan /",
  "GK21sokss_pu:29330": "anaucityaṃ paraṃ rājñā kṛtaṃ bhīmabhaṭasya tu // SoKss_12,7.68 //",
  "GK21sokss_pu:29331": "naivāsya rājyaṃ samarabhaṭo hartuṃ pragalbhate /",
  "GK21sokss_pu:29332": "tadeṣa pūrvasevāyāḥ kālo bhīmabhaṭasya naḥ // SoKss_12,7.69 //",
  "GK21sokss_pu:29333": "iti niścitya guptaṃ te paurā bhīmabhaṭaṃ dhanaiḥ /",
  "GK21sokss_pu:29334": "tathāpuṣyanyathā so 'tra tasthau bhṛtyaiḥ samaṃ sukham // SoKss_12,7.70 //",
  "GK21sokss_pu:29335": "kaniṣṭhaḥ sa tu tasyāsīdvadham eva nirūpayan /",
  "GK21sokss_pu:29336": "pituḥ paricchadakṛtaḥ parikalpya tadāśayam // SoKss_12,7.71 //",
  "GK21sokss_pu:29337": "tāvac ca śaṅkadattākhyo vipraḥ śūro yuvā dhanī /",
  "GK21sokss_pu:29338": "dvayor vayasyaḥ samarabhaṭam etya tam abravīt // SoKss_12,7.72 //",
  "GK21sokss_pu:29339": "bhrātrā vairaṃ na yuktaṃ te naiṣa dharmo na ca tvayā /",
  "GK21sokss_pu:29340": "jyāyānsa bādhituṃ śakyaḥ syādakīrtiḥ paraṃ tava // SoKss_12,7.73 //",
  "GK21sokss_pu:29341": "iti bruvannadhikṣipya sa tena nirabhartsyata /",
  "GK21sokss_pu:29342": "hitopadeśo mūrkhasya kopāyaiva na śāntaye // SoKss_12,7.74 //",
  "GK21sokss_pu:29343": "tatas tatkopato gatvā dhīrastadvijigīṣayā /",
  "GK21sokss_pu:29344": "śaṅkhadatto vyadhādekasakhyaṃ bhīmabhaṭena saḥ // SoKss_12,7.75 //",
  "GK21sokss_pu:29345": "athātra maṇidattākhyaḥ ko'pi deśāntarāgataḥ /",
  "GK21sokss_pu:29346": "ānītavān aśvaratnam ekam atyuttamaṃ vaṇik // SoKss_12,7.76 //",
  "GK21sokss_pu:29347": "śaśāṅkadhavalaṃ śuddhaśaṅkhādiśravyaniḥsvanam /",
  "GK21sokss_pu:29348": "dugdhābdheriva kallolajālamucchritamutthitam // SoKss_12,7.77 //",
  "GK21sokss_pu:29349": "rocamānaiḥ samāyuktacūḍāmaṇyaṅgadādibhiḥ /",
  "GK21sokss_pu:29350": "gandharvakulasaṃbhūtisaṃsiddhair iva bhūṣitam // SoKss_12,7.78 //",
  "GK21sokss_pu:29351": "ākhyātaṃ śaṅkhadattena taṃ ca gatvā hayottamam /",
  "GK21sokss_pu:29352": "krīṇāti sma dhanair bhīmabhaṭastasmādvaṇigvarāt // SoKss_12,7.79 //",
  "GK21sokss_pu:29353": "tatkṣaṇaṃ cātra samarabhaṭo buddhvā tadaitya saḥ /",
  "GK21sokss_pu:29354": "mūlyena dviguṇenāśvaṃ vaṇijo mārgati sma tam // SoKss_12,7.80 //",
  "GK21sokss_pu:29355": "paratantrīkṛtaṃ taṃ ca tasmai nādādvaṇigyadā /",
  "GK21sokss_pu:29356": "tadā so 'śvaṃ balānnetuṃ taṃ prāvartata matsarāt // SoKss_12,7.81 //",
  "GK21sokss_pu:29357": "tenobhayostayo rājaputrayoḥ śastrapāṇiṣu /",
  "GK21sokss_pu:29358": "bhṛtyeṣu dhāviteṣv atra samabhūdyuddhamuddhatam // SoKss_12,7.82 //",
  "GK21sokss_pu:29359": "tatra bhīmabhaṭoccaṇḍadordaṇḍanihatānugaḥ /",
  "GK21sokss_pu:29360": "tyaktvā hayaṃ sa samarabhaṭo 'bhajyata tadbhayāt // SoKss_12,7.83 //",
  "GK21sokss_pu:29361": "bhajyamānaṃ ca dhāvitvā keśeṣvākṛṣya pṛṣṭhataḥ /",
  "GK21sokss_pu:29362": "nihanti śaṅkhadattas taṃ yāvan manyubharākulaḥ // SoKss_12,7.84 //",
  "GK21sokss_pu:29363": "tāvadbhīmabhaṭaḥ paścādupetyainaṃ nyavārayat /",
  "GK21sokss_pu:29364": "āstāṃ saṃprati tātasya duḥkhamevaṃ bhavediti // SoKss_12,7.85 //",
  "GK21sokss_pu:29365": "tataḥ sa śaṅkhadattena mukto raktaṃ vraṇair vaman /",
  "GK21sokss_pu:29366": "trastaḥ palāyya samarabhaṭaḥ pārśvamagātpituḥ // SoKss_12,7.86 //",
  "GK21sokss_pu:29367": "tato 'tra svīkṛtāṃśvaṃ taṃ vīraṃ bhīmabhaṭaṃ kṣaṇāt /",
  "GK21sokss_pu:29368": "upetya brāhmaṇaḥ kaścinnītvā vijanam abravīt // SoKss_12,7.87 //",
  "GK21sokss_pu:29369": "mātā manoramā devī yajuḥsvāmī purohitaḥ /",
  "GK21sokss_pu:29370": "pitṛmantrī sa sumatistvāmidaṃ bruvate 'dhunā // SoKss_12,7.88 //",
  "GK21sokss_pu:29371": "jānāsi yādṛśo vatsa rājā tvayi viśeṣataḥ /",
  "GK21sokss_pu:29372": "asminvyatikare vṛtte śatrutām eva te gataḥ // SoKss_12,7.89 //",
  "GK21sokss_pu:29373": "tadātmānaṃ ca dharmaṃ ca yaśaś ca yadi rakṣasi /",
  "GK21sokss_pu:29374": "āyatiṃ yadi jānāsi yadyasmānmanyase hitān // SoKss_12,7.90 //",
  "GK21sokss_pu:29375": "tadarko 'staṃ gato yāvaditastāvadalakṣitaḥ /",
  "GK21sokss_pu:29376": "nirgatya sāṃprataṃ siddhyai mātāmahagṛhaṃ vraja // SoKss_12,7.91 //",
  "GK21sokss_pu:29377": "iti saṃdiṣṭavadbhiś ca sadratnasvarṇapūritam /",
  "GK21sokss_pu:29378": "tair idaṃ preṣitaṃ bhāṇḍaṃ maddhastena ca gṛhyatām // SoKss_12,7.92 //",
  "GK21sokss_pu:29379": "etattasmāddvijāc chrutvā sa tathetyabhinandya ca /",
  "GK21sokss_pu:29380": "sudhīstatsvarṇasadratnabhāṇḍaṃ bhīmabhaṭo 'grahīt // SoKss_12,7.93 //",
  "GK21sokss_pu:29381": "dattvā ca pratisaṃdeśamanurūpaṃ visṛjya tam /",
  "GK21sokss_pu:29382": "dvijaṃ kṛpāṇapāṇistamārūḍho 'bhūtturaṅgamam // SoKss_12,7.94 //",
  "GK21sokss_pu:29383": "gṛhītahemaratnena dvitīyāśvādhirohiṇā /",
  "GK21sokss_pu:29384": "sahitaḥ śaṅkhadattena so 'tha prasthitavāṃs tataḥ // SoKss_12,7.95 //",
  "GK21sokss_pu:29385": "dūraṃ vyatītya cādhvānaṃ niśīthe sa nṛpātmajaḥ /",
  "GK21sokss_pu:29386": "prāpadbhīmabhaṭo mārgamadhye śaravaṇaṃ mahāt // SoKss_12,7.96 //",
  "GK21sokss_pu:29387": "tatrānavarataṃ tasya savayasyasya gacchataḥ /",
  "GK21sokss_pu:29388": "patadvājikhurakṣuṇṇaśaraśabdaprabodhitam // SoKss_12,7.97 //",
  "GK21sokss_pu:29389": "utthāya siṃhamitunamudgarjatpotakaiḥ saha /",
  "GK21sokss_pu:29390": "apāṭayattu turagau nakhair udarayor adhaḥ // SoKss_12,7.98 //",
  "GK21sokss_pu:29391": "sadvitīyaś ca tānsarvānsiṃhāvīraḥ sa tatkṣaṇam /",
  "GK21sokss_pu:29392": "khaḍgaprahāralūnāṅgānakarodgatajīvitān // SoKss_12,7.99 //",
  "GK21sokss_pu:29393": "samittro 'py avaruhyātha turagau yāvadīkṣate /",
  "GK21sokss_pu:29394": "tāvadvigalitāntrau tau bhūmāv apatatāmubhau // SoKss_12,7.100 //",
  "GK21sokss_pu:29395": "taddṛṣṭvā sa viṣaṇṇastaṃ śaṅkhadattam abhāṣata /",
  "GK21sokss_pu:29396": "sakhe viruddhātsvajanādvayaṃ yatnātpalāyitāḥ // SoKss_12,7.101 //",
  "GK21sokss_pu:29397": "brūhi yatnaśatenāpi kva palāyāmahe vidheḥ /",
  "GK21sokss_pu:29398": "yenehāpi hatāḥ smo 'dya vāhamātrāsahiṣṇunā // SoKss_12,7.102 //",
  "GK21sokss_pu:29399": "yatkṛte vihito deśatyāgaḥ so 'pi hayo mṛtaḥ /",
  "GK21sokss_pu:29400": "tadasmābhiḥ kathaṃ padbhyāṃ gamyeyamaṭavī niśi // SoKss_12,7.103 //",
  "GK21sokss_pu:29401": "ity uktastena sa suhṛcchaṅkhadattastam abravīt /",
  "GK21sokss_pu:29402": "naitan navaṃ jayati yatpauruṣaṃ vidhuro vidhiḥ // SoKss_12,7.104 //",
  "GK21sokss_pu:29403": "nisarga evaṃ tasyāyaṃ dhairyeṇa tu sa jīyate /",
  "GK21sokss_pu:29404": "vāto 'drer iva kiṃ kuryād dhīrasyākampitasya saḥ // SoKss_12,7.105 //",
  "GK21sokss_pu:29405": "tadehyārūḍhadhair yāśvau vrajāvo 'treti vādinā /",
  "GK21sokss_pu:29406": "śaṅkhadattena sa samaṃ prāyādbhīmabhaṭas tataḥ // SoKss_12,7.106 //",
  "GK21sokss_pu:29407": "vyatikrāntasya śanakaiḥ kāntāramatha tasya tat /",
  "GK21sokss_pu:29408": "śarapāṭitapādasya śarvarī paryahīyata // SoKss_12,7.107 //",
  "GK21sokss_pu:29409": "udite 'tha jagaddīpe bhānau naiśatamomuṣi /",
  "GK21sokss_pu:29410": "mārgābjinīsarojeṣu madhurakvaṇitāliṣu // SoKss_12,7.108 //",
  "GK21sokss_pu:29411": "diṣṭyā siṃhādisaṃkīrṇā tīrṇo 'yamaṭavīmimām /",
  "GK21sokss_pu:29412": "jalpatsvivotphullamukheṣv anyonyamavalokya tam // SoKss_12,7.109 //",
  "GK21sokss_pu:29413": "krameṇa gacchann uṭajaiḥ samakīrṇaṃ tapasvinām /",
  "GK21sokss_pu:29414": "pulinaṃ jahnukanyāyāḥ prāpat sa savayasyakaḥ // SoKss_12,7.110 //",
  "GK21sokss_pu:29415": "tatra śārvaśirovāsalagnacandrāmṛtair iva /",
  "GK21sokss_pu:29416": "tajjalaiḥ svādubhiḥ śītaiḥ snāto viśrāmyati sma saḥ // SoKss_12,7.111 //",
  "GK21sokss_pu:29417": "vyādhānmārgāgatātkrītair bhṛṣṭaiś ca hariṇāmiṣaiḥ /",
  "GK21sokss_pu:29418": "śaṅkhadattopanītaiś ca dehavṛttiṃ vyadhatta saḥ // SoKss_12,7.112 //",
  "GK21sokss_pu:29419": "uttarītum aśakyāṃ ca pūrṇām ālokya jāhnvavīm /",
  "GK21sokss_pu:29420": "taraṅgahastair asakṛd vārayantīm ivocchritaiḥ // SoKss_12,7.113 //",
  "GK21sokss_pu:29421": "tasyāḥ kūlena sa tato gatvā brāhmaṇaputrakam /",
  "GK21sokss_pu:29422": "svādhyāyāsaktamadrākṣīdvijanasthoṭajāṅgaṇe // SoKss_12,7.114 //",
  "GK21sokss_pu:29423": "upetya tamapṛcchac ca kastvaṃ kimiha nirjane /",
  "GK21sokss_pu:29424": "ekākyeva karoṣīti tataḥ so 'pyenam abhyadhāt // SoKss_12,7.115 //",
  "GK21sokss_pu:29425": "ahaṃ vārāṇasīvāsī śrīkaṇṭhākhyadvijātmajaḥ /",
  "GK21sokss_pu:29426": "nīlakaṇṭhābhidhaḥ pitrā kṛtasaṃskārapaddhatiḥ // SoKss_12,7.116 //",
  "GK21sokss_pu:29427": "so 'haṃ gurukulādhītavidyo bālye nijaṃ gṛham /",
  "GK21sokss_pu:29428": "upaimi yāvat tāvan me vinaṣṭāḥ sarvabāndhavāḥ // SoKss_12,7.117 //",
  "GK21sokss_pu:29429": "tenānātho 'rthahīnaś ca gārhasthyāsiddhiduḥsthitaḥ /",
  "GK21sokss_pu:29430": "nirviṇṇo 'hamihāgatya tapastīvramaśiśriyam // SoKss_12,7.118 //",
  "GK21sokss_pu:29431": "tataḥ svapne 'bravīddevī gaṅgā dattvā phalāni me /",
  "GK21sokss_pu:29432": "etāni khādaṃs tiṣṭheha yāvat prāpsyasi vāñchitam // SoKss_12,7.119 //",
  "GK21sokss_pu:29433": "etac chrutvā prabuddhyaiva gatvā snātvā niśākṣaye /",
  "GK21sokss_pu:29434": "prāpaṃ phalāni gaṅgāyāmāgatāni jalāntare // SoKss_12,7.120 //",
  "GK21sokss_pu:29435": "tānyānīyāmṛtasvādūnyuṭaje 'haṃ ca bhuktavān /",
  "GK21sokss_pu:29436": "evaṃ tānyanvahaṃ prāptānyāśnannahamiha sthitaḥ // SoKss_12,7.121 //",
  "GK21sokss_pu:29437": "iti tenodite śaṅkhadattaṃ bhīmabhaṭo 'bravīt /",
  "GK21sokss_pu:29438": "asmai gārhasthyaparyāptaṃ dadāmi guṇine dhanam // SoKss_12,7.122 //",
  "GK21sokss_pu:29439": "tac chrutvā śraddhitavacāstena rājasuto 'tha saḥ /",
  "GK21sokss_pu:29440": "mātrā nisṛṣṭaṃ taddravyamadāttasmai dvijanmane // SoKss_12,7.123 //",
  "GK21sokss_pu:29441": "aluptasattvakoṣāṇāṃ mahattvaṃ mahatāṃ hi kim /",
  "GK21sokss_pu:29442": "ākarṇitāṃ parasyārtiṃ na cecchindanti tatkṣaṇam // SoKss_12,7.124 //",
  "GK21sokss_pu:29443": "kṛtārthīkṛtya taṃ vipraṃ tato gatvā sa sarvataḥ /",
  "GK21sokss_pu:29444": "cinvannuttaraṇopāyaṃ gaṅgāyāṃ nāptavānyadā // SoKss_12,7.125 //",
  "GK21sokss_pu:29445": "tadā bhīmabhaṭo mūrdhanibaddhāsivibhūṣaṇaḥ /",
  "GK21sokss_pu:29446": "śaṅkhadattayuto dorbhyāṃ tarītuṃ tāmavātarat // SoKss_12,7.126 //",
  "GK21sokss_pu:29447": "madhyabhāge ca vāryoghadūrīkṛtavayasyakaḥ /",
  "GK21sokss_pu:29448": "kathaṃcit tīrṇavān pāraṃ hriyamāṇaḥ sa vīcibhiḥ // SoKss_12,7.127 //",
  "GK21sokss_pu:29449": "pāraṃ prāptasya mittraṃ taṃ śaṅkhadattamapaśyataḥ /",
  "GK21sokss_pu:29450": "anviṣyataścānutaṭaṃ tasyāstamagamadraviḥ // SoKss_12,7.128 //",
  "GK21sokss_pu:29451": "tato nirāśo hā mittretyākrandannatiduḥkhitaḥ /",
  "GK21sokss_pu:29452": "gaṅgāyāṃ kṣeptumātmānamudyato 'bhūnniśāgame // SoKss_12,7.129 //",
  "GK21sokss_pu:29453": "jīvitaṃ me sahā devi jāhnavyapahṛtastvayā /",
  "GK21sokss_pu:29454": "tacchūnyaṃ deham apy etaṃ tvaṃ gṛhāṇādhunā mama // SoKss_12,7.130 //",
  "GK21sokss_pu:29455": "ity uktvā yāvadātmānaṃ kṣeptumicchati tatra saḥ /",
  "GK21sokss_pu:29456": "tāvadāvirabhūtsākṣādgaṅgā tasyāmbumadhyataḥ // SoKss_12,7.131 //",
  "GK21sokss_pu:29457": "abravīttīvrasaṃvegatuṣṭā sā taṃ ca tatkṣaṇam /",
  "GK21sokss_pu:29458": "mā putra sāhasaṃ kārṣīḥ sa te jīvansakhā sthitaḥ // SoKss_12,7.132 //",
  "GK21sokss_pu:29459": "acireṇa ca saṃyogastava tena bhaviṣyati /",
  "GK21sokss_pu:29460": "pratilomānulomākhyāṃ vidyāṃ caitāṃ gṛhāṇa me // SoKss_12,7.133 //",
  "GK21sokss_pu:29461": "adṛśyaḥ syāt parasyaitām anulomāṃ paṭhan naraḥ /",
  "GK21sokss_pu:29462": "pratilomāṃ paṭhan kuryād iṣṭarūpaprakāśanam // SoKss_12,7.134 //",
  "GK21sokss_pu:29463": "etatprabhāvā vidyeyaṃ yat sā saptākṣarobhitā /",
  "GK21sokss_pu:29464": "etatprabhāvāt tvaṃ cāsyāṃ pṛthvyāṃ rājā bhaviṣyasi // SoKss_12,7.135 //",
  "GK21sokss_pu:29465": "ity uktvā dattavidyā sā tiro 'bhūttasya jāhnavī /",
  "GK21sokss_pu:29466": "jātāsthaḥ sakhilābhādau maraṇātso 'py upāramat // SoKss_12,7.136 //",
  "GK21sokss_pu:29467": "mittraprāptyutsuko nītvā kṛcchrāt padma iva kṣapām /",
  "GK21sokss_pu:29468": "prātar bhīmabhaṭas taṃ sa cinvan prasthitavāṃs tataḥ // SoKss_12,7.137 //",
  "GK21sokss_pu:29469": "athānveṣṭuṃ kramādetaṃ śaṅkhadattaṃ paribhraman /",
  "GK21sokss_pu:29470": "deśaṃ sa lāṭaviṣayaṃ kadācitprāpadekakaḥ // SoKss_12,7.138 //",
  "GK21sokss_pu:29471": "yatrāsaṃkīrṇavarṇo 'pi janaścitrojjvalasthitiḥ /",
  "GK21sokss_pu:29472": "nilayo 'pi kalānāṃ yo na doṣākaraśabdabhāk // SoKss_12,7.139 //",
  "GK21sokss_pu:29473": "tatrāntarnagare devakulāvāsānvilokayan /",
  "GK21sokss_pu:29474": "bhrāntvā sa dyūtakārāṇāmekāṃ śālāmavāptavānf // SoKss_12,7.140 //",
  "GK21sokss_pu:29475": "tatra praviśya cāpaśyatkitavānakṣadevinaḥ /",
  "GK21sokss_pu:29476": "kaṭikarpaṭamātraikavasanānapi peśalaiḥ // SoKss_12,7.141 //",
  "GK21sokss_pu:29477": "vibhaktaiḥ pīvaraiścāṅgair bhogavyāyāmasūcakaiḥ /",
  "GK21sokss_pu:29478": "śaṃsato gūḍham aiśvaryam arthārthāśritatatkalam // SoKss_12,7.142 //",
  "GK21sokss_pu:29479": "kṛtālāpaiś ca taiḥ sākaṃ dyūtamārabhate sma saḥ /",
  "GK21sokss_pu:29480": "ayaṃ sābharaṇo 'smākaṃ bhakṣya ityāttabuddhibhiḥ // SoKss_12,7.143 //",
  "GK21sokss_pu:29481": "tatastena hṛtaṃ teṣāṃ jitvākṣair akhilaṃ dhanam /",
  "GK21sokss_pu:29482": "dhūrtair yadvañcayitvānyāṃstair abhūtsam upārjitam // SoKss_12,7.144 //",
  "GK21sokss_pu:29483": "hāritārthāṃś ca kitavān svagṛhān gantum udyatān /",
  "GK21sokss_pu:29484": "dvārārpitabhujo ruddhvā sa tān bhīmabhaṭo 'bravīt // SoKss_12,7.145 //",
  "GK21sokss_pu:29485": "kva gacchathedaṃ gṛhṇīta dhanaṃ kimamunā mama /",
  "GK21sokss_pu:29486": "mayaitaddeyamiṣṭebhyo yūyaṃ ceṣṭā na kiṃ mama // SoKss_12,7.146 //",
  "GK21sokss_pu:29487": "bhavadbhiḥ sadṛśān iṣṭān sakhīn prāpnomy ahaṃ kutaḥ /",
  "GK21sokss_pu:29488": "iti tasmin vadaty eva teṣv agṛhṇatsu ca hriyā // SoKss_12,7.147 //",
  "GK21sokss_pu:29489": "akṣakṣapaṇako nāma tatraikaḥ kitavo 'bravīt /",
  "GK21sokss_pu:29490": "taddyūtaparibhāṣaiṣā hāritaṃ yanna dīyate // SoKss_12,7.148 //",
  "GK21sokss_pu:29491": "tathāpyeṣa suhṛdbhūtvā yadyasmabhyaṃ prayacchati /",
  "GK21sokss_pu:29492": "svecchayā jitam apy arthaṃ tadgṛhṇīmo vayaṃ na kim // SoKss_12,7.149 //",
  "GK21sokss_pu:29493": "tac chrutvā te 'bruvannanye sakhyaṃ cedeṣa śāśvatam /",
  "GK21sokss_pu:29494": "tādṛśaṃ kurute 'smābhistadaitadupapadyate // SoKss_12,7.150 //",
  "GK21sokss_pu:29495": "evam uktavatastānsa matvā vīrāṃs tatheti taiḥ /",
  "GK21sokss_pu:29496": "vyadhādbhīmabhaṭaḥ sakhyamadāttebhyaś ca taddhanam // SoKss_12,7.151 //",
  "GK21sokss_pu:29497": "tadarthitaś ca taiḥ sākamudyāne sakuṭumbakaiḥ /",
  "GK21sokss_pu:29498": "gatvā bhojanapānādyair vyaharattadupāhṛtaiḥ // SoKss_12,7.152 //",
  "GK21sokss_pu:29499": "tato 'kṣakṣapaṇādyais taiḥ pṛṣṭas tebhyo 'bravīn nijam /",
  "GK21sokss_pu:29500": "sa vaṃśanāmavṛttāntam apṛchac ca tathaiva tān // SoKss_12,7.153 //",
  "GK21sokss_pu:29501": "athaivamakṣakṣapaṇastasmai svodantam abhyadhāt /",
  "GK21sokss_pu:29502": "śivadattābhidhāno 'bhūdbrāhmaṇo hastināpure // SoKss_12,7.154 //",
  "GK21sokss_pu:29503": "tasyāhaṃ vasudattākhyo mahādhanavataḥ sutaḥ /",
  "GK21sokss_pu:29504": "bālye mayā śastravidyā vedavidyāś ca śikṣitāḥ // SoKss_12,7.155 //",
  "GK21sokss_pu:29505": "tato vivāhaḥ pitrā me vihitaḥ sadṛśātkulāt /",
  "GK21sokss_pu:29506": "mātā tu me mahāraudrā durārādhyātikopanā // SoKss_12,7.156 //",
  "GK21sokss_pu:29507": "tayā codvejito 'py arthaṃ dṛṣṭvā māṃ saparigraham /",
  "GK21sokss_pu:29508": "pitā me svagṛhaṃ tyaktvā sa gataḥ kvāpy atarkitaḥ // SoKss_12,7.157 //",
  "GK21sokss_pu:29509": "tad dṛṣṭvā sabhayo 'mbāyāś cittagrahavidhāvaham /",
  "GK21sokss_pu:29510": "yatnān niyuktavān bhāryāṃ sāpi bhītā tathākarot // SoKss_12,7.158 //",
  "GK21sokss_pu:29511": "ambā tu tasyā nātuṣyatkathaṃcitkalahodyatā /",
  "GK21sokss_pu:29512": "tūṣṇīṃsthānamavajñānaṃ dainyālāpaṃ ca kaitavam // SoKss_12,7.159 //",
  "GK21sokss_pu:29513": "pratyāyanaṃ vivādaṃ ca manyamānā durāśayā /",
  "GK21sokss_pu:29514": "ko hi tyājayituṃ śakto vahneḥ svāṃ dahanātmatām // SoKss_12,7.160 //",
  "GK21sokss_pu:29515": "tatas tasyā viruddhaistaiśceṣṭitaiḥ sā mamācirāt /",
  "GK21sokss_pu:29516": "khinnā bhāryāpi nirgatya na jāne kva gatā gṛhāt // SoKss_12,7.161 //",
  "GK21sokss_pu:29517": "athodvigno gṛhaṃ tyaktumanā api balādaham /",
  "GK21sokss_pu:29518": "militvā bandhubhiḥ pāpair vivāhaṃ kārito 'param // SoKss_12,7.162 //",
  "GK21sokss_pu:29519": "sāpi bhāryā mama tayā tathā saṃtāpitāmbhayā /",
  "GK21sokss_pu:29520": "udbadhya pāśenātmānaṃ vyāpāditavatī yathā // SoKss_12,7.163 //",
  "GK21sokss_pu:29521": "tato 'haṃ nitarāṃ khinno videśaṃ gantumudyataḥ /",
  "GK21sokss_pu:29522": "nivārayadbhyo bandhubhyo 'varṇayaṃ mātṛduṣṭatām // SoKss_12,7.164 //",
  "GK21sokss_pu:29523": "pitṛpravāsanādau me kāraṇāntaravādinām /",
  "GK21sokss_pu:29524": "teṣāṃ yatpratyayo nābhūttadyuktyā dāruputrikā // SoKss_12,7.165 //",
  "GK21sokss_pu:29525": "kārayitvā mayaikānte pariṇītā mṛṣā punaḥ /",
  "GK21sokss_pu:29526": "ānīya sthāpitā cāntargṛhe 'nyatrārpitārgale // SoKss_12,7.166 //",
  "GK21sokss_pu:29527": "rakṣikaikā kṛtā cāsyā nārī karmakarīnibhā /",
  "GK21sokss_pu:29528": "mayaiṣā nūtanā bhāryā sthāpitaiva pṛthaggṛhe // SoKss_12,7.167 //",
  "GK21sokss_pu:29529": "tvaṃ cāhaṃ cādhunātraiva svagṛhe pṛthagāsvahe /",
  "GK21sokss_pu:29530": "na gantavyaṃ tvayā tatra nāgantavyamitastayā // SoKss_12,7.168 //",
  "GK21sokss_pu:29531": "ārādhanaṃ tavāprauḍhā na sā vetti hi saṃprati /",
  "GK21sokss_pu:29532": "ityambām abravaṃ cāhamanvamanyata sāpi tat // SoKss_12,7.169 //",
  "GK21sokss_pu:29533": "tato dineṣu yāteṣu yadā tāṃ kapaṭasnuṣām /",
  "GK21sokss_pu:29534": "na kathaṃcidapi prāpatsārgale 'ntargṛhe sthitām // SoKss_12,7.170 //",
  "GK21sokss_pu:29535": "tadāśmanā sā mūrdhānamāhatya svayamekadā /",
  "GK21sokss_pu:29536": "tāramākrandati smāmbā raktāktā svagṛhāṅgaṇe // SoKss_12,7.171 //",
  "GK21sokss_pu:29537": "śrutvākrandaṃ praviṣṭena mayā sarvaiś ca bāndhavaiḥ /",
  "GK21sokss_pu:29538": "dṛṣṭvā kim etad brūhīti pṛṣṭā sāsūyam abhyadhāt // SoKss_12,7.172 //",
  "GK21sokss_pu:29539": "īdṛśī snuṣayāgatya vināhetuḥ kṛtā mama /",
  "GK21sokss_pu:29540": "avasthā tadidānīṃ me maraṇenaiva niṣkṛtiḥ // SoKss_12,7.173 //",
  "GK21sokss_pu:29541": "tac chrutvaiva sakopāste tāṃ sahādāya bāndhavāḥ /",
  "GK21sokss_pu:29542": "tatrāgacchanmayā sākaṃ yatra sā dāruputrikā // SoKss_12,7.174 //",
  "GK21sokss_pu:29543": "apāsyārgalamuddhāṭya dvāraṃ yāvaddiśanti te /",
  "GK21sokss_pu:29544": "tāvatkāṣṭhamayīṃ nārīmapaśyaṃs tatra kevalām // SoKss_12,7.175 //",
  "GK21sokss_pu:29545": "tato viḍambitātmānaṃ hasanto 'mbāṃ vilakṣitām /",
  "GK21sokss_pu:29546": "utpannapratyayā yātā bāndhavāste yathāgatam // SoKss_12,7.176 //",
  "GK21sokss_pu:29547": "ahaṃ ca tyaktataddeśo bhrāmyannimamavāptavān /",
  "GK21sokss_pu:29548": "pradeśamiha ca dyūtaśālāṃ daivātkilāviśam // SoKss_12,7.177 //",
  "GK21sokss_pu:29549": "atraitānahamadrākṣaṃ pañcākṣair dīvyato janān /",
  "GK21sokss_pu:29550": "imaṃ caṇḍabhujaṃgākhyametaṃ pāṃsupaṭaṃ tathā // SoKss_12,7.178 //",
  "GK21sokss_pu:29551": "amuṃ śmaśānavetālamimaṃ kālavarāṭakam /",
  "GK21sokss_pu:29552": "śāriprastarametaṃ ca śūrāṃstulyaparākramān // SoKss_12,7.179 //",
  "GK21sokss_pu:29553": "etaiḥ samaṃ ca dyūtena tatra krīḍitavānaham /",
  "GK21sokss_pu:29554": "dāsaḥ syādvijito jeturiti baddhvā mithaḥ paṇam // SoKss_12,7.180 //",
  "GK21sokss_pu:29555": "tato dyūtena vijitā mama dāsyamime gatāḥ /",
  "GK21sokss_pu:29556": "ahaṃ guṇair jitastveṣāṃ dāsatāmāgataḥ svayam // SoKss_12,7.181 //",
  "GK21sokss_pu:29557": "ebhiḥ samaṃ ca vasataḥ svaduḥkhaṃ vismṛtaṃ mama /",
  "GK21sokss_pu:29558": "nāmnāvasthocitenātra viddhyakṣakṣapaṇaṃ ca mām // SoKss_12,7.182 //",
  "GK21sokss_pu:29559": "ityahaṃ satkulotpannair ihaivaṃ gūhitātmabhiḥ /",
  "GK21sokss_pu:29560": "etaiḥ saha sthitaḥ puṇyaistvaṃ cādya milito 'tra naḥ // SoKss_12,7.183 //",
  "GK21sokss_pu:29561": "tadidānīṃ tvamasmākaṃ prabhuḥ prāgeva caitayāf /",
  "GK21sokss_pu:29562": "buddhyā tavāttamasmābhistaddhanaṃ guṇarāgibhiḥ // SoKss_12,7.184 //",
  "GK21sokss_pu:29563": "ityakṣakṣapaṇenokte svavṛttānte krameṇa te /",
  "GK21sokss_pu:29564": "sarve bhīmabhaṭāyānye 'pyudantānsvānavarṇayan // SoKss_12,7.185 //",
  "GK21sokss_pu:29565": "tato 'rthārtham upāttābhiḥ kalābhiś chāditātmanaḥ /",
  "GK21sokss_pu:29566": "pravīrāṃstānsakhīnmatvā kṛtvānyā vividhāḥ kathāḥ // SoKss_12,7.186 //",
  "GK21sokss_pu:29567": "nītvā vihāreṇa dinaṃ dṛṣṭvā pauraṃdarīṃ diśam /",
  "GK21sokss_pu:29568": "udbhāsamānaśītāṃśutilakālaṃkṛtānanām // SoKss_12,7.187 //",
  "GK21sokss_pu:29569": "agād bhīmabhaṭas tasmād udyānāt sa nṛpātmajaḥ /",
  "GK21sokss_pu:29570": "akṣakṣapaṇakādyais taiḥ ṣaḍbhiḥ saha tadāspadam // SoKss_12,7.188 //",
  "GK21sokss_pu:29571": "taiḥ samaṃ tiṣṭhataścātra tasya prāvṛḍupāgamat /",
  "GK21sokss_pu:29572": "śaṃsantīva suhṛtprāptiṃ pravṛṣṭaghanagarjitaiḥ // SoKss_12,7.189 //",
  "GK21sokss_pu:29573": "tadā cātra vipāśākhyā nadī mattā samudragā /",
  "GK21sokss_pu:29574": "pratīpavāhinī jātā sāgaraugheṇa pūritā // SoKss_12,7.190 //",
  "GK21sokss_pu:29575": "samāpūrya mahāvāripūreṇa pulinaṃ ca sā /",
  "GK21sokss_pu:29576": "oghapraśāntāv ambhodhisaṃmukhīva jagāma sā // SoKss_12,7.191 //",
  "GK21sokss_pu:29577": "tasmin kāle 'tra cānīya kṣiptas tenaughavāriṇā /",
  "GK21sokss_pu:29578": "mahāmatsyo garīyas tvād vyāsakto 'bhūn nadītaṭe // SoKss_12,7.192 //",
  "GK21sokss_pu:29579": "dṛṣṭvā ca taṃ pradhāvyaiva nihantuṃ vividhāyudhaiḥ /",
  "GK21sokss_pu:29580": "tatratyāḥ pāṭayāmāsurjanāstasyodaraṃ timeḥ // SoKss_12,7.193 //",
  "GK21sokss_pu:29581": "pāṭitānniragāccātra tasmājjīvanyuvā dvijaḥ /",
  "GK21sokss_pu:29582": "taddarśanādbhutāttatra lokaḥ kolāhalaṃ vyadhāt // SoKss_12,7.194 //",
  "GK21sokss_pu:29583": "tac chrutvā saha mittraistair gato bhīmabhaṭo 'tra saḥ /",
  "GK21sokss_pu:29584": "apaśyacchaṅkhadattaṃ taṃ mittraṃ matsyādvinirgatān // SoKss_12,7.195 //",
  "GK21sokss_pu:29585": "samāśliṣac ca dhāvitvā siñcandhārāśrubhiḥ sa tam /",
  "GK21sokss_pu:29586": "mīnodaradarīvāsavisraṃ prakṣālayanniva // SoKss_12,7.196 //",
  "GK21sokss_pu:29587": "so 'pi tadvipaduttīrṇaḥ prāpya taṃ parirabhya ca /",
  "GK21sokss_pu:29588": "suhṛdaṃ śaṅkhadatto 'gādutsavādutsavaṃ tadā // SoKss_12,7.197 //",
  "GK21sokss_pu:29589": "tato bhīmabhaṭenātra tena pṛṣṭaḥ sa kautukāt /",
  "GK21sokss_pu:29590": "śaṅkhadattaḥ svavṛttāntaṃ saṃkṣepādevam abravīt // SoKss_12,7.198 //",
  "GK21sokss_pu:29591": "tadā gaṅgormivegena hṛtas tvaddṛṣṭigocarāt /",
  "GK21sokss_pu:29592": "aśaṅkitaṃ nigīrṇo 'smi matsyenātimahīyasā // SoKss_12,7.199 //",
  "GK21sokss_pu:29593": "tasyodaramahāveśmapraviṣṭo 'haṃ tataś ciram /",
  "GK21sokss_pu:29594": "atiṣṭhaṃ churikotkṛttaṃ tanmāṃsaṃ bhakṣayan kṣudhā // SoKss_12,7.200 //",
  "GK21sokss_pu:29595": "adya so 'yamihānīya dhātrā kṣiptaḥ kathaṃcana /",
  "GK21sokss_pu:29596": "matsyo hato janair ebhiḥ kṛṣṭaś cāsyodarād aham // SoKss_12,7.201 //",
  "GK21sokss_pu:29597": "dṛṣṭo mayā tvamarkaś ca prakāśaṃ me gatā diśaḥ /",
  "GK21sokss_pu:29598": "eṣa me mittra vṛttānto vedmi nāhamataḥ param // SoKss_12,7.202 //",
  "GK21sokss_pu:29599": "ity uktaḥ śaṅkhadattena tena bhīmabhaṭaś ca saḥ /",
  "GK21sokss_pu:29600": "anye ca sarve tatrasthā vismayādevamabruvan // SoKss_12,7.203 //",
  "GK21sokss_pu:29601": "kva gaṅgāyāṃ nigaraṇaṃ matsyenābdhau kva tadgatiḥ /",
  "GK21sokss_pu:29602": "kva ca tadvartmanā tasya vipāśāyāṃ niveśanam // SoKss_12,7.204 //",
  "GK21sokss_pu:29603": "kva vadhas tasya tasmāc ca jīvataḥ kvāsya nirgamaḥ /",
  "GK21sokss_pu:29604": "aho vidheracintyaiva gatiradbhutakarmaṇaḥ // SoKss_12,7.205 //",
  "GK21sokss_pu:29605": "ityādi taiḥ saha vadannakṣakṣapaṇakādibhiḥ /",
  "GK21sokss_pu:29606": "anayacchaṅkhadattaṃ sa dhāma bhīmabhaṭo nijam // SoKss_12,7.206 //",
  "GK21sokss_pu:29607": "tatra copācaratsnānavastrādyaistaṃ sa sotsavaḥ /",
  "GK21sokss_pu:29608": "tenaiva vapuṣā jātam iva matsyodarātpunaḥ // SoKss_12,7.207 //",
  "GK21sokss_pu:29609": "tatas tena samaṃ deśe tasmin bhīmabhaṭe sthite /",
  "GK21sokss_pu:29610": "āgād yātrotsavas tatra nāgarājasya vāsukeḥ // SoKss_12,7.208 //",
  "GK21sokss_pu:29611": "taddarśanāya sa prāyādrājaputraḥ suhṛdvṛtaḥ /",
  "GK21sokss_pu:29612": "milanmahājanaṃ tasya nāgamukhyasya ketanam // SoKss_12,7.209 //",
  "GK21sokss_pu:29613": "tatra praṇamya tanmūrtiṃ prāsāde mālyadāmabhiḥ /",
  "GK21sokss_pu:29614": "bhṛte bhogigaṇākāraiḥ pāstālodakasaṃnibhe // SoKss_12,7.210 //",
  "GK21sokss_pu:29615": "gatvā dakṣiṇato 'paśyanmahāntaṃ tasya sa hradam /",
  "GK21sokss_pu:29616": "phaṇāratnaprabhāpuñjair iva raktāmbujaiścitam // SoKss_12,7.211 //",
  "GK21sokss_pu:29617": "viṣāgnidhūmapaṭalair iva nīlotpalair bhṛtam /",
  "GK21sokss_pu:29618": "vṛtaṃ vātapatatpuṣpair arcadbhir iva pādapaiḥ // SoKss_12,7.212 //",
  "GK21sokss_pu:29619": "svalpaḥ samudro 'mudrasya puro 'sya pratibhāti me /",
  "GK21sokss_pu:29620": "ananyahāriśrīkasya hṛtaśrīkaḥ sa śauriṇā // SoKss_12,7.213 //",
  "GK21sokss_pu:29621": "iti yāvac ca taṃ dṛṣṭvā sa cintayati vismitaḥ /",
  "GK21sokss_pu:29622": "tāvat snānārthamāyātāmadrākṣīttatra kanyakām // SoKss_12,7.214 //",
  "GK21sokss_pu:29623": "rājño lāṭeśvarasyātra candrādityasya putrikām /",
  "GK21sokss_pu:29624": "jātāṃ kuvalayāvalyāṃ nāmnā haṃsāvalīṃ śubhām // SoKss_12,7.215 //",
  "GK21sokss_pu:29625": "aṅgair apahnuto 'py anyair yasyā divyānukāribhiḥ /",
  "GK21sokss_pu:29626": "cakṣuṣā capalenokto martyabhāvo nimeṣataḥ // SoKss_12,7.216 //",
  "GK21sokss_pu:29627": "sā puṣpapelavavapuṣkoṭiprāptasphuradguṇā /",
  "GK21sokss_pu:29628": "muṣṭigrāhyeṇa madhyena mānmathīva dhanurlatā // SoKss_12,7.217 //",
  "GK21sokss_pu:29629": "dṛṣṭvaiva tiryag valitair api locanasāyakaiḥ /",
  "GK21sokss_pu:29630": "amohayadbhīmabhaṭaṃ hṛdi nirbhidya taṃ tadā // SoKss_12,7.218 //",
  "GK21sokss_pu:29631": "so 'pi tasyāḥ praviśyaiva tiryaṅ nayanavartmanā /",
  "GK21sokss_pu:29632": "hṛtkoṣamaharaddhair yaṃ jagatsaundaryataskaraḥ // SoKss_12,7.219 //",
  "GK21sokss_pu:29633": "tato guptavisṛṣṭāptadakṣaceṭīmukhena sā /",
  "GK21sokss_pu:29634": "anviṣyati sma mittrebhyas tasya nāmāspadādikam // SoKss_12,7.220 //",
  "GK21sokss_pu:29635": "athāgātsā parijanair nīyamānā svamandiram /",
  "GK21sokss_pu:29636": "snātā vivartitamukhī muhustadgatayā dṛśā // SoKss_12,7.221 //",
  "GK21sokss_pu:29637": "tato bhīmabhaṭaḥ so 'pi svāvāsaṃ sakhibhiḥ saha /",
  "GK21sokss_pu:29638": "pratyāgāttatpriyāpremapāśabandhaskhaladgatiḥ // SoKss_12,7.222 //",
  "GK21sokss_pu:29639": "tatra tasmai kṣaṇāddūtīṃ tāṃ ceṭīṃ rājakanyakā /",
  "GK21sokss_pu:29640": "haṃsāvalī sā vyasṛjaddattvā saṃdeśamīpsitam // SoKss_12,7.223 //",
  "GK21sokss_pu:29641": "sābhupetya tamāha sma ceṭī bhīmabhaṭaṃ rahaḥ /",
  "GK21sokss_pu:29642": "deva haṃsāvalī rājasutā tvāmanunāthati // SoKss_12,7.224 //",
  "GK21sokss_pu:29643": "hriyamāṇaṃ smaraugheṇā dṛṣṭvā praṇayinaṃ janam /",
  "GK21sokss_pu:29644": "imaṃ drutamanādṛtya na yuktā te taṭasthatā // SoKss_12,7.225 //",
  "GK21sokss_pu:29645": "iti saṃprāpya dūtīto dayitāvacanāmṛtam /",
  "GK21sokss_pu:29646": "labdhajīvitahṛṣṭastāṃ so 'tha bhīmabhaṭo 'bravīt // SoKss_12,7.226 //",
  "GK21sokss_pu:29647": "oghastho na taṭastho 'hamiti vetti na kiṃ priyā /",
  "GK21sokss_pu:29648": "tadvacastu kariṣyāmi kāmaṃ labdhāvalambanaḥ // SoKss_12,7.227 //",
  "GK21sokss_pu:29649": "etya saṃbhāvayiṣyāmi naktamantaḥpure 'dya tām /",
  "GK21sokss_pu:29650": "vidyācchannaṃ viśantaṃ ca nahi drakṣyati ko'pi mām // SoKss_12,7.228 //",
  "GK21sokss_pu:29651": "ity uktā tena ceṭī sā tuṣṭā gatvā śaśaṃsa tat /",
  "GK21sokss_pu:29652": "haṃsāvalyai tataḥ sāpi tasthau tatsaṃgamonmukhī // SoKss_12,7.229 //",
  "GK21sokss_pu:29653": "so 'pi pradoṣasamaye divyābharaṇabhūṣitaḥ /",
  "GK21sokss_pu:29654": "gaṅgāvitīrṇavidyāyā ānulomyena pāṭhataḥ // SoKss_12,7.230 //",
  "GK21sokss_pu:29655": "adṛśyībhūya gatvā tattasyā antaḥpurottamam /",
  "GK21sokss_pu:29656": "samāviśadbhīmabhaṭaḥ prāgviviktīkṛtaṃ tayā // SoKss_12,7.231 //",
  "GK21sokss_pu:29657": "ratiprītikare tatra kālāgurusugandhini /",
  "GK21sokss_pu:29658": "daśārdhavarṇavinyastapuṣpaprakaraśobhite // SoKss_12,7.232 //",
  "GK21sokss_pu:29659": "kāmodyānanibhe kāntāṃ tāṃ vahaddivyasaurabhām /",
  "GK21sokss_pu:29660": "so 'paśyadgāṅgasadvidyāvallīprasavasaṃnibhām // SoKss_12,7.233 //",
  "GK21sokss_pu:29661": "prātilomyena vidyāṃ ca tāṃ paṭhitvā sa dṛśyatām /",
  "GK21sokss_pu:29662": "sahasā subhagastasyā rājaputryā gato 'bhavat // SoKss_12,7.234 //",
  "GK21sokss_pu:29663": "sā taṃ dṛṣṭvaiva sānandapulakotkampasādhvasā /",
  "GK21sokss_pu:29664": "raṇatsvābharaṇātodyeṣv anṛtyadiva tatkṣaṇam // SoKss_12,7.235 //",
  "GK21sokss_pu:29665": "āsīc ca kanyakābhāvalajjayā vinatānanā /",
  "GK21sokss_pu:29666": "kartavyam iva pṛcchantī hṛdayaṃ tatpravṛttikṛt // SoKss_12,7.236 //",
  "GK21sokss_pu:29667": "mugdhe prakāśitasyāpi hriyā kiṃ cetaso 'dhunā /",
  "GK21sokss_pu:29668": "nigūhate na tadvastu kathameṣa tu gūhyate // SoKss_12,7.237 //",
  "GK21sokss_pu:29669": "pulako 'ṅgeṣu kiṃ caitadvidalatsaṃdhi kañcukam /",
  "GK21sokss_pu:29670": "ityādibhir vacobhistāmanyaiś ca praṇayakramaiḥ // SoKss_12,7.238 //",
  "GK21sokss_pu:29671": "vidhāya sumukhīṃ muktalajjāṃ bhīmabhaṭo 'tha tām /",
  "GK21sokss_pu:29672": "gāndharvodvāhavidhinā bhāryāṃ haṃsāvalīṃ vyadhāt // SoKss_12,7.239 //",
  "GK21sokss_pu:29673": "nītvā tayā samaṃ rātriṃ tanmukhābjālilīlayā /",
  "GK21sokss_pu:29674": "kṛcchrāttāṃ naktameṣyāmītyāmantryāgātsvamāspadam // SoKss_12,7.240 //",
  "GK21sokss_pu:29675": "tāṃ ca haṃsāvalīṃ tatra praviṣṭāḥ svamahattarāḥ /",
  "GK21sokss_pu:29676": "prātarantaḥpure 'drākṣuryuktāṃ saṃbhogalakṣaṇaiḥ // SoKss_12,7.241 //",
  "GK21sokss_pu:29677": "lulitālakakeśāntāmārdradantanakhakṣatām /",
  "GK21sokss_pu:29678": "sākṣātsmaraśaraśreṇivraṇavyākulitāmiva // SoKss_12,7.242 //",
  "GK21sokss_pu:29679": "gatvā carājñe tatpitre te śaśaṃsus tathaiva tat /",
  "GK21sokss_pu:29680": "so 'pi tatra vyadhādguptaṃ naktaṃ cārānavekṣitum // SoKss_12,7.243 //",
  "GK21sokss_pu:29681": "so 'tha bhīmabhaṭo mittraiḥ sahitaś ca sukhaṃ dinam /",
  "GK21sokss_pu:29682": "nītvā pradoṣe bhūyastatpriyāntaḥ puramāgamat // SoKss_12,7.244 //",
  "GK21sokss_pu:29683": "alakṣitapraviṣṭaṃ taṃ tatra vidyāprabhāvataḥ /",
  "GK21sokss_pu:29684": "dṛṣṭvā saṃbhāvya siddhaṃ ca cārāste niryayus tataḥ // SoKss_12,7.245 //",
  "GK21sokss_pu:29685": "gatvā carājñe jagaduḥ so 'pi tānevamādiśat /",
  "GK21sokss_pu:29686": "adṛśyo yaḥ praviṣṭo 'tra sugupte na sa mānuṣaḥ // SoKss_12,7.246 //",
  "GK21sokss_pu:29687": "tattamānayatehaiva yāvat paśyāmi kiṃ tvidam /",
  "GK21sokss_pu:29688": "brūta cāparuṣaṃ yūyam eva madvacanena tam // SoKss_12,7.247 //",
  "GK21sokss_pu:29689": "prakaṭaṃ prārthitā mattaḥ kiṃ na mattanayā tvayā /",
  "GK21sokss_pu:29690": "rahasyaṃ kiṃ kṛtaṃ tvādṛgguṇavān hi varaḥ kutaḥ // SoKss_12,7.248 //",
  "GK21sokss_pu:29691": "ity uktvā preṣitā rājñā gatvā cārās tathaiva te /",
  "GK21sokss_pu:29692": "dvārasthā eva tadvākyamāhurbhīmabhaṭāya tat // SoKss_12,7.249 //",
  "GK21sokss_pu:29693": "so 'pi jñāto 'smi rājñeti buddhvāpy abhyantarasthitaḥ /",
  "GK21sokss_pu:29694": "sudhīro rājaputras tān prasahya pratyabhāṣata // SoKss_12,7.250 //",
  "GK21sokss_pu:29695": "madvākyādbrūta rājānaṃ prātarāsthānametya te /",
  "GK21sokss_pu:29696": "tattvamāvedayiṣyāmi rātrirandhā hi saṃprati // SoKss_12,7.251 //",
  "GK21sokss_pu:29697": "tac chrutvā tair gatais tadvaduktas tūṣṇīm abhūn nṛpaḥ /",
  "GK21sokss_pu:29698": "prātar bhīmabhaṭaḥ so 'tha tato 'yāsīt sakhīn prati // SoKss_12,7.252 //",
  "GK21sokss_pu:29699": "taiś ca sākaṃ kṛtoddāmaveṣo vīraiḥ sa saptabhiḥ /",
  "GK21sokss_pu:29700": "āsthānamagamattasya candrādityasya bhūpateḥ // SoKss_12,7.253 //",
  "GK21sokss_pu:29701": "tattejovairyasaundaryadarśinā tena satkṛte /",
  "GK21sokss_pu:29702": "nijocitāsanāsīne tasmin bhīmabhaṭe dvijaḥ // SoKss_12,7.254 //",
  "GK21sokss_pu:29703": "sa tatsakhā śaṅkhadatto rājānaṃ tam abhāṣata /",
  "GK21sokss_pu:29704": "rājannugrabhaṭasyāyaṃ rājño rāḍhāpateḥ sutaḥ // SoKss_12,7.255 //",
  "GK21sokss_pu:29705": "atarkyavidyāmāhātmyād duratikramavikramaḥ /",
  "GK21sokss_pu:29706": "nāmnā bhīmabhaṭo yuṣmatsutāhetor ihāgataḥ // SoKss_12,7.256 //",
  "GK21sokss_pu:29707": "tac chrutvā rātrivṛttāntaṃ smaranyogyamavekṣya tam /",
  "GK21sokss_pu:29708": "hanta dhanyāḥ sma ity uktvā rājā śraddhitavāṃs tataḥ // SoKss_12,7.257 //",
  "GK21sokss_pu:29709": "prādāc ca racitodvāhavibhavaprakriyo 'tha tām /",
  "GK21sokss_pu:29710": "sutāṃ haṃsāvalīṃ bhīmabhaṭāya vibhavottaram // SoKss_12,7.258 //",
  "GK21sokss_pu:29711": "tato bhīmabhaṭo bhūrihastyaśvagrāmalābhavān /",
  "GK21sokss_pu:29712": "haṃsāvalyā ca lakṣmyā ca sahāsīttatra nirvṛtaḥ // SoKss_12,7.259 //",
  "GK21sokss_pu:29713": "dinaiś ca tasmai śvaśuro lāṭarājyaṃ samarpya tat /",
  "GK21sokss_pu:29714": "candrādityaḥ sa vṛddhaḥ sannaputraḥ prāvrajadvanam // SoKss_12,7.260 //",
  "GK21sokss_pu:29715": "atha bhīmabhaṭaḥ prāpya tadrājyamaśiṣatkṛtī /",
  "GK21sokss_pu:29716": "samyaktaiḥ saptabhir vīraiḥ śaṅkhadattādibhiḥ saha // SoKss_12,7.261 //",
  "GK21sokss_pu:29717": "gateṣv atha dineṣv atra cārebhyo jātu so 'śṛṇot /",
  "GK21sokss_pu:29718": "prayāgametya pitaraṃ mṛtamugrabhaṭaṃ nṛpam // SoKss_12,7.262 //",
  "GK21sokss_pu:29719": "abhiṣiktaṃ ca tena sve rāḍhārājye mumūrṣatā /",
  "GK21sokss_pu:29720": "putraṃ kaniṣṭhaṃ samarabhaṭaṃ taṃ nartakīsutam // SoKss_12,7.263 //",
  "GK21sokss_pu:29721": "tato 'nuśocya pitaraṃ kṛtvā tasyaurdhvadaihikam /",
  "GK21sokss_pu:29722": "tasmai sa dūtaṃ samarabhaṭāya prāhiṇon nṛpaḥ // SoKss_12,7.264 //",
  "GK21sokss_pu:29723": "tātasiṃhāsane mūrkha nartakīputra kā tava /",
  "GK21sokss_pu:29724": "yogyatā mama tat svaṃ hi lāṭarājye 'tra saty api // SoKss_12,7.265 //",
  "GK21sokss_pu:29725": "atastvayādhiroḍhavyaṃ na tasminniti tasya ca /",
  "GK21sokss_pu:29726": "saṃdiṣṭavān sa lekhena dāyādasyāpakāriṇaḥ // SoKss_12,7.266 //",
  "GK21sokss_pu:29727": "sa ca dūto drutaṃ gatvā lekhaṃ tasmai samarpayat /",
  "GK21sokss_pu:29728": "āveditātmā samarabhaṭāyāsthānavartine // SoKss_12,7.267 //",
  "GK21sokss_pu:29729": "so 'pi taṃ tādṛśaṃ bhīmabhaṭanāmāṅkamuddhatam /",
  "GK21sokss_pu:29730": "vācayitvaiva samarabhaṭaḥ kruddho 'bhyabhāṣata // SoKss_12,7.268 //",
  "GK21sokss_pu:29731": "ayogya iti pitrā yo deśānnirvāsitaḥ purā /",
  "GK21sokss_pu:29732": "tasyaiṣā durvinītasya yuktā mithyābhimānitā // SoKss_12,7.269 //",
  "GK21sokss_pu:29733": "siṃhāyate sṛgālo 'pi svaguhāgṛhasaṃsthitaḥ /",
  "GK21sokss_pu:29734": "siṃhasya darśanaṃ prāpto jñāyate sa tu tādṛśaḥ // SoKss_12,7.270 //",
  "GK21sokss_pu:29735": "ityādyudgarjya lekhena saṃdiśya ca tathaiva tat /",
  "GK21sokss_pu:29736": "so 'pi bhīmabhaṭāya svaṃ pratidūtaṃ visṛṣṭavān // SoKss_12,7.271 //",
  "GK21sokss_pu:29737": "pratidūto 'pi gatvā sa lāṭadeśeśvarāya tam /",
  "GK21sokss_pu:29738": "tasmai bhīmabhaṭāyādāllekhaṃ kṣattṛniveditaḥ // SoKss_12,7.272 //",
  "GK21sokss_pu:29739": "so 'tha bhīmabhaṭastasmiṃllekhe tatrānuvācite /",
  "GK21sokss_pu:29740": "muktāṭṭahāso dāyādapratidūtaṃ tam abhyadhāt // SoKss_12,7.273 //",
  "GK21sokss_pu:29741": "gaccha re dūta madvākyādbrūhi taṃ nartakīsutam /",
  "GK21sokss_pu:29742": "aśvagrahe śaṅkhadattādrakṣito 'si mayā tadā // SoKss_12,7.274 //",
  "GK21sokss_pu:29743": "bālastātapriyaśceti kṣamiṣye na punaḥ punaḥ /",
  "GK21sokss_pu:29744": "niścitaṃ tvāṃ praheṣyāmi vatsalasyāntikaṃ pituḥ // SoKss_12,7.275 //",
  "GK21sokss_pu:29745": "sajjo bhava dinair eva jānīhi prāptamatra mām /",
  "GK21sokss_pu:29746": "ity uktvā preṣya dūtaṃ taṃ yātrāṃ bhīmabhaṭo vyadhat // SoKss_12,7.276 //",
  "GK21sokss_pu:29747": "tasmin gajādrim ārūḍhe rājendāv udayojjvale /",
  "GK21sokss_pu:29748": "kṣubhyann udacalad baddhanādaḥ sainyamahāmbudhiḥ // SoKss_12,7.277 //",
  "GK21sokss_pu:29749": "samāpūryanta cāsaṃkhyair upasaṃkhyām upasthitaiḥ /",
  "GK21sokss_pu:29750": "sāmantai rājaputraiś ca prasthitaiḥ sabalair diśaḥ // SoKss_12,7.278 //",
  "GK21sokss_pu:29751": "sākampā saṃpatad bhūrigajavājijavākulā /",
  "GK21sokss_pu:29752": "barādvidalanatrāsādiva rauti sma medinī // SoKss_12,7.279 //",
  "GK21sokss_pu:29753": "evaṃ bhīmabhaṭo gatvā sa rāḍhābhyarṇamāptavān /",
  "GK21sokss_pu:29754": "kurvansenārajorājimuṣitārkaprabhaṃ nabhaḥ // SoKss_12,7.280 //",
  "GK21sokss_pu:29755": "tāvac ca so 'pi samarabhaṭo buddhvā nṛpo 'kṣamī /",
  "GK21sokss_pu:29756": "saṃnahya senayā tasya niragādyoddhumagrataḥ // SoKss_12,7.281 //",
  "GK21sokss_pu:29757": "milataḥ sma ca tau sainyajaladhī pūrvapaścimau /",
  "GK21sokss_pu:29758": "prāvartata ca śūrāṇāmāhavapralayo mahān // SoKss_12,7.282 //",
  "GK21sokss_pu:29759": "saśabdakhaḍgasaṃpātajanmā tatrānalo nabhaḥ /",
  "GK21sokss_pu:29760": "kupyatkṛtāntadantāgradalanottha ivāvṛṇot // SoKss_12,7.283 //",
  "GK21sokss_pu:29761": "vahanti sma ca nārācāstīkṣṇāgrāyatapakṣmalāḥ /",
  "GK21sokss_pu:29762": "vīrāvalokinākastrīlocanāpātavibhramāḥ // SoKss_12,7.284 //",
  "GK21sokss_pu:29763": "tato reṇuvitānā sā sainyanirghoṣavāditā /",
  "GK21sokss_pu:29764": "nṛtyatkabandhā vyarucat saṅgrāmāṅgaṇaraṅgabhūḥ // SoKss_12,7.285 //",
  "GK21sokss_pu:29765": "karaṅkavāhinī cātra pramattā muṇḍamālinī /",
  "GK21sokss_pu:29766": "aharatkālarātrīva jantucakramasṛṅnadī // SoKss_12,7.286 //",
  "GK21sokss_pu:29767": "kṣaṇāc ca śaṅkhadattena tenākṣakṣapaṇena ca /",
  "GK21sokss_pu:29768": "taiś ca caṇḍabhujaṃgādyair bāhuyuddhaviśāradaiḥ // SoKss_12,7.287 //",
  "GK21sokss_pu:29769": "samaṃ mahābalaiḥ śūrair durmadair dviradair iva /",
  "GK21sokss_pu:29770": "sa tadbhīmabhaṭo 'bhāṅkṣītparasainyaṃ dhanurdharaḥ // SoKss_12,7.288 //",
  "GK21sokss_pu:29771": "bhagne ca sainye samarabhaṭaḥ so 'tha rathasthitaḥ /",
  "GK21sokss_pu:29772": "pradhāvyārabhata kruddho raṇābdhau mandarāyitam // SoKss_12,7.289 //",
  "GK21sokss_pu:29773": "tato bhīmabhaṭas tasya vāraṇastho 'bhipatya saḥ /",
  "GK21sokss_pu:29774": "dhanuśchittvāvadhīdbāṇaiścaturo 'pi rathe hayān // SoKss_12,7.290 //",
  "GK21sokss_pu:29775": "viratho 'py atha dhāvitvā tomareṇa gajottamam /",
  "GK21sokss_pu:29776": "hanti sma kumbhe samarabhaṭo bhīmabhaṭasya saḥ // SoKss_12,7.291 //",
  "GK21sokss_pu:29777": "sa ca tattomarahato gajastasyāpatadbhuvi /",
  "GK21sokss_pu:29778": "tatas tau virathau dvāvapyabhūtāṃ pādacāriṇau // SoKss_12,7.292 //",
  "GK21sokss_pu:29779": "gṛhītacarmakhaḍgau ca padātī eva tau tadā /",
  "GK21sokss_pu:29780": "dvandvayuddhena nṛpatī ayudhyetāmamarṣaṇau // SoKss_12,7.293 //",
  "GK21sokss_pu:29781": "vidyāvaśādadṛśyatvaṃ kṛtvā śakto 'pi tadvadhe /",
  "GK21sokss_pu:29782": "dharmāpekṣī na taṃ śatruṃ tathā bhīmabhaṭo 'vadhīt // SoKss_12,7.294 //",
  "GK21sokss_pu:29783": "prasahya yudhyamānastu tasya mūrdhānamacchinat /",
  "GK21sokss_pu:29784": "khaḍgena khaḍgayuddhajño nartakītanayasya saḥ // SoKss_12,7.295 //",
  "GK21sokss_pu:29785": "hate ca tasminsamarabhaṭe samyaksasainike /",
  "GK21sokss_pu:29786": "pradatte sādhuvāde ca gaganātsiddhacāraṇaiḥ // SoKss_12,7.296 //",
  "GK21sokss_pu:29787": "gate samāptiṃ saṅgrāme bandimāgadhasaṃstutaḥ /",
  "GK21sokss_pu:29788": "rāḍhāpurīṃ bhīmabhaṭaḥ prāviśatsakhibhiḥ saha // SoKss_12,7.297 //",
  "GK21sokss_pu:29789": "cirapravāsopayāto hatāris tatra mātaram /",
  "GK21sokss_pu:29790": "sa rāma iva kauśalyāṃ darśanotkāmanandayat // SoKss_12,7.298 //",
  "GK21sokss_pu:29791": "paurābhinanditaścātha kṛtī siṃhāsane pituḥ /",
  "GK21sokss_pu:29792": "upāviśattatsacivaiḥ pūjyamāno guṇapriyaiḥ // SoKss_12,7.299 //",
  "GK21sokss_pu:29793": "saṃmānya prakṛtīḥ kṛtsnāstataś ca vihitotsavaḥ /",
  "GK21sokss_pu:29794": "śubhe 'hni śaṅkhadattāya lāṭarājyaṃ sa dattavān // SoKss_12,7.300 //",
  "GK21sokss_pu:29795": "taṃ preṣya lāṭaviṣayaṃ taddeśajabalānvitam /",
  "GK21sokss_pu:29796": "tebhyo 'kṣakṣapaṇādibhyo dadau grāmānvasūni ca // SoKss_12,7.301 //",
  "GK21sokss_pu:29797": "tair yukto 'tha sa tatrāsīt praśāsan paitṛkaṃ padam /",
  "GK21sokss_pu:29798": "lāṭendrasutayā devyā haṃsāvalyā tayā saha // SoKss_12,7.302 //",
  "GK21sokss_pu:29799": "kramāc ca jitvā pṛthivīmāhṛtya nṛpakanyakāḥ /",
  "GK21sokss_pu:29800": "tatsaṃbhogaikasakto 'bhūtso 'tha bhīmabhaṭo nṛpaḥ // SoKss_12,7.303 //",
  "GK21sokss_pu:29801": "mantriṣu nyastabhāraś ca krīḍannantaḥpuraiḥ saha /",
  "GK21sokss_pu:29802": "abhyantarānna niragātpānādivyasanena saḥ // SoKss_12,7.304 //",
  "GK21sokss_pu:29803": "athaikadā munirdraṣṭuṃ tamuttaṅko yadṛcchayā /",
  "GK21sokss_pu:29804": "pūrvaśarvasamādeśapākakāla ivāgamat // SoKss_12,7.305 //",
  "GK21sokss_pu:29805": "dvāraṃ prāpte munau cāsmindvāḥstheṣvāvedayatsu ca /",
  "GK21sokss_pu:29806": "rājā rāgamadaiśvaryadarpāndho na kilāśṛṇot // SoKss_12,7.306 //",
  "GK21sokss_pu:29807": "tataḥ kruddho muniḥ so 'smai rājñe śāpamadādimam /",
  "GK21sokss_pu:29808": "madāndha rājyād bhraṣṭas tvaṃ vanyo hastī bhaviṣyasi // SoKss_12,7.307 //",
  "GK21sokss_pu:29809": "tac chrutvā sa bhayādbhraṣṭamado nirgatya bhūpatiḥ /",
  "GK21sokss_pu:29810": "dīnaiḥ prāsādayadvākyair muniṃ taṃ caraṇānataḥ // SoKss_12,7.308 //",
  "GK21sokss_pu:29811": "tataḥ sa śāntakopaḥ sanmaharṣistam abhāṣata /",
  "GK21sokss_pu:29812": "bhaviṣyasi dvipastāvadrājanna syāttadanyathā // SoKss_12,7.309 //",
  "GK21sokss_pu:29813": "kiṃ tu pracaṇḍaśaktyākhyaṃ nāgaśāpāvasāditam /",
  "GK21sokss_pu:29814": "mṛgāṅkadattasacivaṃ cakṣurvaikalyamāgatam // SoKss_12,7.310 //",
  "GK21sokss_pu:29815": "samāśvāsyātithībhūtaṃ yadā tasmai pravakṣyasi /",
  "GK21sokss_pu:29816": "svavṛttāntaṃ tadaitasmānmokṣaṃ prāpsyasi śāpataḥ // SoKss_12,7.311 //",
  "GK21sokss_pu:29817": "tac ca prāggiriśādiṣṭaṃ gandharvatvamavāpsyasi /",
  "GK21sokss_pu:29818": "sa cātithiste cakṣuṣmāneva saṃpadyate tadā // SoKss_12,7.312 //",
  "GK21sokss_pu:29819": "ity uktvaiva muniḥ prāyāduttaṅkaḥ sa yathāgatam /",
  "GK21sokss_pu:29820": "so 'pi bhīmabhaṭo hastī saṃpanno rājyavicyutaḥ // SoKss_12,7.313 //",
  "GK21sokss_pu:29821": "tam imaṃ māṃ gajībhūtaṃ viddhi bhīmabhaṭaṃ sakhe /",
  "GK21sokss_pu:29822": "sa ca pracaṇaśaktistvaṃ jāne śāpānta eṣa me // SoKss_12,7.314 //",
  "GK21sokss_pu:29823": "evam uktvā gajākāraṃ tyaktvā bhīmabhaṭo 'tra saḥ /",
  "GK21sokss_pu:29824": "tatkṣaṇaṃ divyavibhavo gandharvaḥ samapadyata // SoKss_12,7.315 //",
  "GK21sokss_pu:29825": "pracaṇḍaśaktiś cotpannalocanālokanotsavaḥ /",
  "GK21sokss_pu:29826": "tatkālam eva saṃjajñe paśyan gandharvam atra tam // SoKss_12,7.316 //",
  "GK21sokss_pu:29827": "tāvac ca vallījālāntaḥ sthitaḥ śrutvā tayoḥ kathām /",
  "GK21sokss_pu:29828": "sahito 'nyaiḥ sa sacivaiḥ sudṛḍhotpannaniścayaḥ // SoKss_12,7.317 //",
  "GK21sokss_pu:29829": "mṛgāṅkadattaḥ kālajñaḥ pradhāvya rabhasāddrutam /",
  "GK21sokss_pu:29830": "pracaṇḍaśaktiṃ jagrāha kaṇṭhe taṃ nijamantriṇam // SoKss_12,7.318 //",
  "GK21sokss_pu:29831": "so 'py akāṇasudhāvarṣasiktāṅga iva vīkṣya tam /",
  "GK21sokss_pu:29832": "pracaṇḍaśaktiḥ sahasā pādayor agrahītprabhum // SoKss_12,7.319 //",
  "GK21sokss_pu:29833": "tatas tau ciraviśliṣṭasaṃśliṣṭau bhṛśaduḥkhitau /",
  "GK21sokss_pu:29834": "sa bhīmabhaṭagandharvo rudantau paryasāntvayat // SoKss_12,7.320 //",
  "GK21sokss_pu:29835": "mṛgāṅkadatto 'pi sa taṃ gandharvaṃ praṇato 'bravīt /",
  "GK21sokss_pu:29836": "yadasmābhir ayaṃ labdhaḥ sakhā yaccāmunā punaḥ // SoKss_12,7.321 //",
  "GK21sokss_pu:29837": "cakṣuṣmattvamavāptaṃ tattvanmāhātmyānnamo 'stu te /",
  "GK21sokss_pu:29838": "śrutvaitatso 'pi gandharvo rājaputram uvāca tam // SoKss_12,7.322 //",
  "GK21sokss_pu:29839": "acirāt sacivāñ śeṣāṃl labdhvā kṛtsnān avāpsyasi /",
  "GK21sokss_pu:29840": "tāṃ śaśāṅkavatīṃ bhāryāṃ sāmrājyaṃ ca mahītale // SoKss_12,7.323 //",
  "GK21sokss_pu:29841": "tadadhair yaṃ na kāryaṃ te kalyāṇinsādhayāmy aham /",
  "GK21sokss_pu:29842": "tadā ca saṃnidhāsye te yadā tvaṃ māṃ smariṣyasi // SoKss_12,7.324 //",
  "GK21sokss_pu:29843": "iti sa vigataśāpaḥ prāptakalyāṇatoṣaḥ prakaṭitasakhibhāvo rājaputraṃ tamuktvā /",
  "GK21sokss_pu:29844": "prasabhamudapataddyāṃ cārukeyūrahārakvaṇitamukharitāśo 'nanyagandharvadhuryaḥ // SoKss_12,7.325 //",
  "GK21sokss_pu:29845": "so 'pi pracaṇḍaśaktiṃ prāpya vane tatra mantribhiḥ sahitaḥ /",
  "GK21sokss_pu:29846": "anayan mṛgāṅkadatto jātavṛtir nṛpasutas tadahaḥ // SoKss_12,7.326 //",
  "GK21sokss_pu:29847": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake saptamas taraṅgaḥ /",
  "GK21sokss_pu:29848": "aṣṭamas taraṅgaḥ /",
  "GK21sokss_pu:29849": "pañcaviṃśatikā /",
  "GK21sokss_pu:29850": "jitaṃ vighnajitā yasya puṣpavṛṣṭir ivāmbarāt /",
  "GK21sokss_pu:29851": "tārāvalī karāghātacyutā patati nṛtyataḥ // SoKss_12,8.1 //",
  "GK21sokss_pu:29852": "tato 'tivāhya rātriṃ tāṃ prabhāte kānanāt tataḥ /",
  "GK21sokss_pu:29853": "pracaṇḍaśaktipramukhaiḥ prasthitaḥ sacivaiḥ saha // SoKss_12,8.2 //",
  "GK21sokss_pu:29854": "sa śaśāṅkavatīhetoḥ punar ujjayinīṃ prati /",
  "GK21sokss_pu:29855": "mṛgāṅkadattaḥ prayayau cinvañ śeṣān svamantrinaḥ // SoKss_12,8.3 //",
  "GK21sokss_pu:29856": "gacchatā dadṛśe tena mārge vikramakesarī /",
  "GK21sokss_pu:29857": "mantrī puṃsātivikṛtenohyamāno nabhastale // SoKss_12,8.4 //",
  "GK21sokss_pu:29858": "darśyate cānyamantribhyo yāvat tena sa saṃbhramāt /",
  "GK21sokss_pu:29859": "tāvat sa mantrī gaganāt tatsamīpe 'vatīrṇavān // SoKss_12,8.5 //",
  "GK21sokss_pu:29860": "avaruhya ca tasyāśu puṃsaḥ skandhād upetya saḥ /",
  "GK21sokss_pu:29861": "mṛgāṅkadattaṃ jagrāha pādayoḥ sāśrulocanaḥ // SoKss_12,8.6 //",
  "GK21sokss_pu:29862": "tenāśliṣṭaś ca hṛṣṭena tathā tanmantribhiḥ kramāt /",
  "GK21sokss_pu:29863": "visasarja pumāṃsaṃ taṃ smṛto 'bhyeṣyasi mām iti // SoKss_12,8.7 //",
  "GK21sokss_pu:29864": "tato mṛgāṅkadattena kautukād upaviśya saḥ /",
  "GK21sokss_pu:29865": "pṛṣṭaḥ svodantam ācakhyau vane vikramakesarī // SoKss_12,8.8 //",
  "GK21sokss_pu:29866": "tadā bhavadbhyo vibhraṣṭo nāgaśāpāt paribhraman /",
  "GK21sokss_pu:29867": "bahūny ahāni cinvāno yuṣmān aham acintayam // SoKss_12,8.9 //",
  "GK21sokss_pu:29868": "gacchāmy ujjayinīṃ tatra gantavyaṃ tair dhruvaṃ yataḥ /",
  "GK21sokss_pu:29869": "evaṃ niścitya ca prāyām ahaṃ tāṃ nagarīṃ prati // SoKss_12,8.10 //",
  "GK21sokss_pu:29870": "kramāt tannikaṭaṃ prāpya grāmaṃ brahmasthalābhidham /",
  "GK21sokss_pu:29871": "vāpītaṭe 'ham ekasmin vṛkṣamūla upāviśam // SoKss_12,8.11 //",
  "GK21sokss_pu:29872": "tatraitya sarpadaṃśārto vṛddho māṃ brāhmaṇo 'bravīt /",
  "GK21sokss_pu:29873": "ita uttiṣṭha mā putra madīyāṃ gatim āpsyasi // SoKss_12,8.12 //",
  "GK21sokss_pu:29874": "ihāsti hi mahāsarpo yena daṣṭo rujārditaḥ /",
  "GK21sokss_pu:29875": "udyato 'syāṃ mahāvāpyām eṣo 'haṃ deham ujjhitam // SoKss_12,8.13 //",
  "GK21sokss_pu:29876": "ity uktavantaṃ kṛpayā dehatyāgān nivārya tam /",
  "GK21sokss_pu:29877": "tatrākārṣam ahaṃ vipraṃ nirviṣaṃ viṣavidyayā // SoKss_12,8.14 //",
  "GK21sokss_pu:29878": "tataḥ sa vipraḥ sākūtam udantaṃ kṛtsnam ādarāt /",
  "GK21sokss_pu:29879": "pṛṣṭvā māṃ prītimān evaṃ viditārtho 'bhyabhāṣata // SoKss_12,8.15 //",
  "GK21sokss_pu:29880": "prāṇās tvayā mama prattā tat pravīra gṛhāṇa me /",
  "GK21sokss_pu:29881": "vetālasādhanaṃ mantram imaṃ prāptaṃ mayā pituḥ // SoKss_12,8.16 //",
  "GK21sokss_pu:29882": "tvādṛśām upayukto 'yaṃ siddhikṛt sattvaśālinām /",
  "GK21sokss_pu:29883": "mādṛśāḥ punar ete na klībāḥ kiṃ nāma kurvate // SoKss_12,8.17 //",
  "GK21sokss_pu:29884": "ity uktas tena tam ahaṃ pratyavocaṃ dvijottamam /",
  "GK21sokss_pu:29885": "mṛgāṅkadattaviyuto vetālaiḥ kiṃ karomy aham // SoKss_12,8.18 //",
  "GK21sokss_pu:29886": "tac chrutvā sa vihasyaivaṃ vipro māṃ punar abravīt /",
  "GK21sokss_pu:29887": "kiṃ na jānāsy abhīṣṭaṃ yad vetālāt sarvam āpyate // SoKss_12,8.19 //",
  "GK21sokss_pu:29888": "api vidyādharaiśvaryaṃ vetālasya prasādataḥ /",
  "GK21sokss_pu:29889": "kiṃ trivikramasenena na prāptaṃ bhūbhujā purā // SoKss_12,8.20 //",
  "GK21sokss_pu:29890": "tathā ca kathayāmy etāṃ tadīyāṃ te kathāṃ śṛṇu pratiṣṭhānābhidhāno 'sti deśo godāvarītaṭe // SoKss_12,8.21 (Vet_0.1) //",
  "GK21sokss_pu:29891": "tatra vikramasenasya putraḥ śakraparākramaḥ /",
  "GK21sokss_pu:29892": "prāk trivikramasenākhyaḥ khyātakīrtir abhūn nṛpaḥ // SoKss_12,8.22 (Vet_0.2) //",
  "GK21sokss_pu:29893": "tasya pratyaham āsthānagatasyopetya bhūpateḥ /",
  "GK21sokss_pu:29894": "sevārthaṃ kṣāntiśīlākhyo bhikṣuḥ phalam upānayat // SoKss_12,8.23 (Vet_0.3) //",
  "GK21sokss_pu:29895": "so 'pi rājā tad ādāya phalam āsannavartinaḥ /",
  "GK21sokss_pu:29896": "haste dadau pratidinaṃ koṣāgārādhikāriṇaḥ // SoKss_12,8.24 (Vet_0.4) //",
  "GK21sokss_pu:29897": "itthaṃ gateṣu varṣeṣu daśasv atra kilaikadā /",
  "GK21sokss_pu:29898": "dattvā rājñe phalaṃ tasmai bhikṣāv āsthānato gate // SoKss_12,8.25 (Vet_0.5) //",
  "GK21sokss_pu:29899": "sa rājā tat phalaṃ prādāt praviṣṭāyātra daivataḥ /",
  "GK21sokss_pu:29900": "krīḍāmarkaṭapotāya hastabhraṣṭāya rakṣiṇām // SoKss_12,8.26 (Vet_0.6) //",
  "GK21sokss_pu:29901": "sa markaṭas tad aśnāti yāvat tāvat phalāt tataḥ /",
  "GK21sokss_pu:29902": "vibhinnamadhyān niragād anarghaṃ ratnam uttamam // SoKss_12,8.27 (Vet_0.7) //",
  "GK21sokss_pu:29903": "tad dṛṣṭvādāya papraccha taṃ bhāṇḍāgārikaṃ nṛpaḥ /",
  "GK21sokss_pu:29904": "bhikṣūpanītāni mayā yāni nityaṃ phalāni te // SoKss_12,8.28 (Vet_0.8) //",
  "GK21sokss_pu:29905": "haste dattāni tāni kva sthāpitāni sadā tvayā /",
  "GK21sokss_pu:29906": "tac chrutvā taṃ sa sabhayaḥ koṣādhyakṣo vyajijñapat // SoKss_12,8.29 (Vet_0.9) //",
  "GK21sokss_pu:29907": "kṣiptāni tāny anudghāṭya mayā gañje gavākṣataḥ /",
  "GK21sokss_pu:29908": "yady ādiśasi tad deva tam udghāṭya gaveṣaye // SoKss_12,8.30 (Vet_0.10) //",
  "GK21sokss_pu:29909": "ity ūcivān anumato rājñā gatvā kṣaṇena saḥ /",
  "GK21sokss_pu:29910": "koṣādhyakṣaḥ samāgatya prabhuṃ vyajñāpayat punaḥ // SoKss_12,8.31 (Vet_0.11) //",
  "GK21sokss_pu:29911": "śīrṇāni nātra paśyāmi koṣe tāni phalāny aham /",
  "GK21sokss_pu:29912": "ratnarāśiṃ tu paśyāmi raśmijvālākulaṃ vibho // SoKss_12,8.32 (Vet_0.12) //",
  "GK21sokss_pu:29913": "tac chrutvā tān manīn dattvā tuṣṭo 'smai koṣarakṣiṇe /",
  "GK21sokss_pu:29914": "rājānyedyur apṛcchat sa bhikṣuṃ taṃ prāgvad āgatam // SoKss_12,8.33 (Vet_0.13) //",
  "GK21sokss_pu:29915": "bhikṣo dhanavyayenaivaṃ sevase māṃ kim anvaham /",
  "GK21sokss_pu:29916": "nedānīṃ te grahīṣyāmi phalaṃ yāvan na vakṣyasi // SoKss_12,8.34 (Vet_0.14) //",
  "GK21sokss_pu:29917": "ity uktavantaṃ rājānaṃ bhikṣus taṃ vijane 'bravīt /",
  "GK21sokss_pu:29918": "vīrasācivyasāpekṣaṃ mantrasādhanam asti me // SoKss_12,8.35 (Vet_0.15) //",
  "GK21sokss_pu:29919": "tatra vīrendra sāhāyyaṃ kriyamānaṃ tvayārthaye /",
  "GK21sokss_pu:29920": "tac chrutvā pratipede tat tathety asya sa bhūpatiḥ // SoKss_12,8.36 (Vet_0.16) //",
  "GK21sokss_pu:29921": "tataḥ sa śramaṇas tuṣṭo nṛpaṃ puna uvāca tam /",
  "GK21sokss_pu:29922": "tarhi kṛṣṇacaturdaśyām āgāminyāṃ niśāgame // SoKss_12,8.37 (Vet_0.17) //",
  "GK21sokss_pu:29923": "ito mahāśmaśānāntarvaṭasyādhaḥ sthitasya me /",
  "GK21sokss_pu:29924": "āgantavyaṃ tvayā deva pratipālayato 'ntikam // SoKss_12,8.38 (Vet_0.18) //",
  "GK21sokss_pu:29925": "bāḍham evaṃ kariṣyāmīty ukte tena mahībhujā /",
  "GK21sokss_pu:29926": "sa kṣāntiśīlaḥ śramaṇo hṛṣṭaḥ svanilayaṃ yayau // SoKss_12,8.39 (Vet_0.19) //",
  "GK21sokss_pu:29927": "atha tāṃ sa mahāsattvaḥ prāpya kṛṣṇacaturdaśīm /",
  "GK21sokss_pu:29928": "prārthanāṃ pratipannāṃ tāṃ bhikṣos tasya nṛpaḥ smaran // SoKss_12,8.40 (Vet_0.20) //",
  "GK21sokss_pu:29929": "pradoṣe nīlavasanas tamālakṛtaśekharaḥ /",
  "GK21sokss_pu:29930": "niryayau rājadhānītaḥ khaḍgapāṇir alakṣitaḥ // SoKss_12,8.41 (Vet_0.21) //",
  "GK21sokss_pu:29931": "yayau ca ghoranibiḍadhvāntavrātamalīmasam /",
  "GK21sokss_pu:29932": "citānalogranayanajvālādāruṇadarśanam // SoKss_12,8.42 (Vet_0.22) //",
  "GK21sokss_pu:29933": "asaṃkhyanarakaṅkālakapālāsthiviśaṅkaṭam /",
  "GK21sokss_pu:29934": "hṛṣyatsaṃnihitottālabhūtavetālaveṣṭitam // SoKss_12,8.43 (Vet_0.23) //",
  "GK21sokss_pu:29935": "bhairavasyāparaṃ rūpam iva gambhīrabhīṣaṇam /",
  "GK21sokss_pu:29936": "sphūrjan mahāśivārāvaṃ śmaśānaṃ tad avihvalaḥ // SoKss_12,8.44 (Vet_0.24) //",
  "GK21sokss_pu:29937": "vicitya cātra taṃ prāpya bhikṣuṃ vaṭataror adhaḥ /",
  "GK21sokss_pu:29938": "kurvāṇaṃ maṇḍalanyāsam upasṛtya jagāda saḥ // SoKss_12,8.45 (Vet_0.25) //",
  "GK21sokss_pu:29939": "eṣo 'ham āgato bhikṣo brūhi kiṃ karavāṇi te /",
  "GK21sokss_pu:29940": "tac chrutvā sa nṛpaṃ dṛṣṭvā hṛṣṭo bhikṣur uvāca tam // SoKss_12,8.46 (Vet_0.26) //",
  "GK21sokss_pu:29941": "rājan kṛtaḥ prasādaś cet tad ito dakṣiṇāmukham /",
  "GK21sokss_pu:29942": "gatvā vidūram ekākī vidyate śiṃśapātaruḥ // SoKss_12,8.47 (Vet_0.27) //",
  "GK21sokss_pu:29943": "tasminn ullambitamṛtaḥ ko 'py ekaḥ puruṣaḥ sthitaḥ /",
  "GK21sokss_pu:29944": "tam ihānaya gatvā tvaṃ sānāthyaṃ kuru vīra me // SoKss_12,8.48 (Vet_0.28) //",
  "GK21sokss_pu:29945": "tac chrutvaiva tathety uktvā sa rājā satyasaṃgaraḥ /",
  "GK21sokss_pu:29946": "dakṣiṇāṃ diśam ālambya pravīraḥ prayayau tataḥ // SoKss_12,8.49 (Vet_0.29) //",
  "GK21sokss_pu:29947": "āttadīptacitālātalakṣitena pathātra saḥ /",
  "GK21sokss_pu:29948": "gatvā tamasi taṃ prāpa kathaṃcic chiṃśapātarum // SoKss_12,8.50 (Vet_0.30) //",
  "GK21sokss_pu:29949": "tasya skandhe citādhūmadagdhasya kravyagandhinaḥ /",
  "GK21sokss_pu:29950": "so 'paśyal lambamānaṃ taṃ bhūtasyeva śavaṃ taroḥ // SoKss_12,8.51 (Vet_0.31) //",
  "GK21sokss_pu:29951": "āruhya cātra bhūmau taṃ chinna rajjum apātayat /",
  "GK21sokss_pu:29952": "patitaś cātra so 'kasmāc cakranda vyathito yathā // SoKss_12,8.52 (Vet_0.32) //",
  "GK21sokss_pu:29953": "tato 'varuhya kṛpayā jīvāśaṅkī sa tasya yat /",
  "GK21sokss_pu:29954": "rājāṅgaṃ prāmṛśat tena so 'ṭṭahāsaṃ vyadhāc chavaḥ // SoKss_12,8.53 (Vet_0.33) //",
  "GK21sokss_pu:29955": "tataḥ sa rājā matvā taṃ vetālādhiṣṭhitaṃ tadā /",
  "GK21sokss_pu:29956": "kiṃ hasasy ehi gacchāva iti yāvad akampitaḥ // SoKss_12,8.54 (Vet_0.34) //",
  "GK21sokss_pu:29957": "vakti tāvan na bhūmau savetālaṃ śavam aikṣata /",
  "GK21sokss_pu:29958": "aikṣatātraiva vṛkṣe tu lambamānaṃ sthitaṃ punaḥ // SoKss_12,8.55 (Vet_0.35) //",
  "GK21sokss_pu:29959": "tato 'dhiruhya bhūyo 'pi tam avātārayat tataḥ /",
  "GK21sokss_pu:29960": "vajrād api hi vīrāṇāṃ cittaratnam akhaṇḍitam // SoKss_12,8.56 (Vet_0.36) //",
  "GK21sokss_pu:29961": "āropya ca savetālaṃ skandhe maunena taṃ śavam /",
  "GK21sokss_pu:29962": "sa trivikramaseno 'tha rājā gantuṃ pracakrame // SoKss_12,8.57 (Vet_0.37) //",
  "GK21sokss_pu:29963": "yāntaṃ ca taṃ śavāntaḥstho vetālo 'ṃsasthito 'bravīt /",
  "GK21sokss_pu:29964": "rājann adhvavinodāya kathām ākhyāmi te śṛṇu // SoKss_12,8.58 (Vet_0.38) //",
  "GK21sokss_pu:29965": "asti vārāṇasī nāma purārivasatiḥ purī /",
  "GK21sokss_pu:29966": "sthalīva kailāsagirer yā puṇyajanasevitā // SoKss_12,8.59 (Vet_1.1) //",
  "GK21sokss_pu:29967": "bhūrivāribhṛtā śaśvadupakaṇṭhaniveśinī /",
  "GK21sokss_pu:29968": "hārayaṣṭir ivābhāti yasyāḥ svargataraṅgiṇī // SoKss_12,8.60 (Vet_1.2) //",
  "GK21sokss_pu:29969": "pratāpānalanirdagdhavipakṣakulakānanaḥ /",
  "GK21sokss_pu:29970": "tasyāṃ pratāpamukuṭo nāma rājābhavat purā // SoKss_12,8.61 (Vet_1.3) //",
  "GK21sokss_pu:29971": "tasyābhūd vajramukuṭas tanayo rūpaśauryayoḥ /",
  "GK21sokss_pu:29972": "kurvāṇo darpadalanaṃ smarasyārijanasya ca // SoKss_12,8.62 (Vet_1.4) //",
  "GK21sokss_pu:29973": "rājaputrasya tasyātra mantriputro mahāmatiḥ /",
  "GK21sokss_pu:29974": "āsīd buddhiśarīrākhyaḥ śarīrābhyadhikaḥ sakhā // SoKss_12,8.63 (Vet_1.5) //",
  "GK21sokss_pu:29975": "tena sakhyā saha krīḍan sa kadācin nṛpātmajaḥ /",
  "GK21sokss_pu:29976": "jagāma dūram adhvānaṃ mṛgayāti prasaṅgataḥ // SoKss_12,8.64 (Vet_1.6) //",
  "GK21sokss_pu:29977": "śauryaśrīcāmarāṇīva siṃhānāṃ mastakāni saḥ /",
  "GK21sokss_pu:29978": "chindac charaiḥ saṭālāni viveśaikaṃ mahāvanam // SoKss_12,8.65 (Vet_1.7) //",
  "GK21sokss_pu:29979": "tatrāsthāne smarasyeva paṭhat kokilabandini /",
  "GK21sokss_pu:29980": "dattopakāre tarubhir mañjarīcalacāmaraiḥ // SoKss_12,8.66 (Vet_1.8) //",
  "GK21sokss_pu:29981": "so 'nvito mantriputreṇa tenāpaśyat sarovaram /",
  "GK21sokss_pu:29982": "vicitrakamalotpattidhāmāmbudhim ivāparam // SoKss_12,8.67 (Vet_1.9) //",
  "GK21sokss_pu:29983": "tasmiṃs tadaiva sarasi snānārthaṃ kācid āgatā /",
  "GK21sokss_pu:29984": "tena divyākṛtiḥ kanyā dadṛśe saparicchadā // SoKss_12,8.68 (Vet_1.10) //",
  "GK21sokss_pu:29985": "pūrayantīva lāvaṇyanirjhareṇa sarovaram /",
  "GK21sokss_pu:29986": "dṛṣṭipātaiḥ sṛjantīva tatrotpalavanaṃ navam // SoKss_12,8.69 (Vet_1.11) //",
  "GK21sokss_pu:29987": "pratyādiśantīva mukhenāmbujāni jitendunā /",
  "GK21sokss_pu:29988": "sā jahāra manas tasya rājaputrasya tatkṣaṇam // SoKss_12,8.70 (Vet_1.12) //",
  "GK21sokss_pu:29989": "so 'py ahārṣīt tathā tasyā yuvā dṛṣṭvā vilocane /",
  "GK21sokss_pu:29990": "yathā naikṣata sā kanyā lajjāṃ svām apy alaṃkṛtim // SoKss_12,8.71 (Vet_1.13) //",
  "GK21sokss_pu:29991": "yūni paśyati tasmin sā keyaṃ syād iti sānuge /",
  "GK21sokss_pu:29992": "saṃjñāṃ svadeśādyākhyātuṃ vilāsacchadmanākarot // SoKss_12,8.72 (Vet_1.14) //",
  "GK21sokss_pu:29993": "karoti smautpalaṃ karṇe gṛhītvā puṣpaśekharāt /",
  "GK21sokss_pu:29994": "ciraṃ ca dantaracanāṃ cakārādāya ca vyadhāt // SoKss_12,8.73 (Vet_1.15) //",
  "GK21sokss_pu:29995": "padmaṃ śirasi sākūtaṃ hṛdaye cādadhe karam /",
  "GK21sokss_pu:29996": "rājaputraś ca tasyās tāṃ saṃjñāṃ na jñātavāṃs tadā // SoKss_12,8.74 (Vet_1.16) //",
  "GK21sokss_pu:29997": "mantriputras tu bubudhe sa sakhā tasya buddhimān /",
  "GK21sokss_pu:29998": "kṣaṇāc ca sā yayau kanyā nīyamānānugais tataḥ // SoKss_12,8.75 (Vet_1.17) //",
  "GK21sokss_pu:29999": "prāpya ca svagṛhaṃ tasthau paryaṅge 'ṅgaṃ nidhāya sā /",
  "GK21sokss_pu:30000": "cittaṃ tu nijasaṃjñārtham āsthāt tasmin nṛpātmaje // SoKss_12,8.76 (Vet_1.18) //",
  "GK21sokss_pu:30001": "so 'pi rājasuto bhraṣṭavidyo vidyādharo yathā /",
  "GK21sokss_pu:30002": "gatvā svanagarīṃ kṛcchrāṃ prāpāvasthāṃ tayā vinā // SoKss_12,8.77 (Vet_1.19) //",
  "GK21sokss_pu:30003": "sakhyā ca mantriputreṇa tena pṛṣṭas tadā rahaḥ /",
  "GK21sokss_pu:30004": "śaṃsatā tām aduṣprāpāṃ tyaktadhairyo jagāda saḥ // SoKss_12,8.78 (Vet_1.20) //",
  "GK21sokss_pu:30005": "yasyā na nāma na grāmo nānvayo vāvabudhyate /",
  "GK21sokss_pu:30006": "sā kathaṃ prāpyate tan mām āśvāsayasi kiṃ mṛṣā // SoKss_12,8.79 (Vet_1.21) //",
  "GK21sokss_pu:30007": "ity ukto rājaputreṇa mantriputras tam abhyadhāt /",
  "GK21sokss_pu:30008": "kiṃ na dṛṣṭaṃ tvayā tad yat saṃjñayā sūcitaṃ tayā // SoKss_12,8.80 (Vet_1.22) //",
  "GK21sokss_pu:30009": "nyastaṃ yad utpalaṃ karṇe tenaitat te tayoditam /",
  "GK21sokss_pu:30010": "karṇotpalasya rāṣṭre 'haṃ nivasāmi mahībhṛtaḥ // SoKss_12,8.81 (Vet_1.23) //",
  "GK21sokss_pu:30011": "kṛtā yad dantaracanā tenaitat kathitaṃ tayā /",
  "GK21sokss_pu:30012": "tatra jānīhi māṃ dantaghāṭakasya sutām iti // SoKss_12,8.82 (Vet_1.24) //",
  "GK21sokss_pu:30013": "padmāvatīti nāmoktaṃ tayottaṃsitapadmayā /",
  "GK21sokss_pu:30014": "tvayi prāṇā iti proktaṃ hṛdayārpitahastayā // SoKss_12,8.83 (Vet_1.25) //",
  "GK21sokss_pu:30015": "kaliṅgadeśe hy asty atra khyātaḥ karṇotpalo nṛpaḥ /",
  "GK21sokss_pu:30016": "tasya prasādavitto 'sti mahān yo dantaghāṭakaḥ // SoKss_12,8.84 (Vet_1.26) //",
  "GK21sokss_pu:30017": "saṅgrāmavardhanākhyasya tasyāpy asti jagattraye /",
  "GK21sokss_pu:30018": "ratnaṃ padmāvatī nāma kanyā prāṇādhikapriyā // SoKss_12,8.85 (Vet_1.27) //",
  "GK21sokss_pu:30019": "etac ca lokato deva yathāvad viditaṃ mama /",
  "GK21sokss_pu:30020": "ato jñātā mayā saṃjñā tasyā deśādiśaṃsinī // SoKss_12,8.86 (Vet_1.28) //",
  "GK21sokss_pu:30021": "ity ukto mantriputrena tena rājasuto 'tha saḥ /",
  "GK21sokss_pu:30022": "tutoṣa tasmai sudhiye labdhopāyo jaharṣa ca // SoKss_12,8.87 (Vet_1.29) //",
  "GK21sokss_pu:30023": "saṃmantrya ca samaṃ tena sa tadyuktaḥ svamandirāt /",
  "GK21sokss_pu:30024": "priyārthī mṛgayāvyājāt punas tām agamad diśam // SoKss_12,8.88 (Vet_1.30) //",
  "GK21sokss_pu:30025": "ardhamārge ca vātāśvavegavañcitasainikaḥ /",
  "GK21sokss_pu:30026": "taṃ mantriputraikayutaḥ kaliṅgaviṣayaṃ yayau // SoKss_12,8.89 (Vet_1.31) //",
  "GK21sokss_pu:30027": "tatra tau prāpya nagaraṃ karṇotpalamahībhṛtaḥ /",
  "GK21sokss_pu:30028": "anviṣya dṛṣṭvā bhavanaṃ dantaghāṭasya tasya ca // SoKss_12,8.90 (Vet_1.32) //",
  "GK21sokss_pu:30029": "tad adūre ca vāsārtham ekasyā vṛddhayoṣitaḥ /",
  "GK21sokss_pu:30030": "gṛhaṃ prāviśatāṃ mantriputrarājasutāv ubhau // SoKss_12,8.91 (Vet_1.33) //",
  "GK21sokss_pu:30031": "dattāmbuyavasau vāhau gupte 'vasthāpya cātra saḥ /",
  "GK21sokss_pu:30032": "rājaputre sthite vṛddhāṃ mantriputro jagāda tām // SoKss_12,8.92 (Vet_1.34) //",
  "GK21sokss_pu:30033": "kaccid vetsy amba saṅgrāmavardhanaṃ dantaghāṭakam /",
  "GK21sokss_pu:30034": "tac chrutvā sā jaradyoṣit saśraddhā tam abhāṣata // SoKss_12,8.93 (Vet_1.35) //",
  "GK21sokss_pu:30035": "vedmy eva dhātrī tasyāsmi sthāpitā tena cādhunā /",
  "GK21sokss_pu:30036": "padmāvatyāḥ svaduhituḥ pārśve jyeṣṭhatarety aham // SoKss_12,8.94 (Vet_1.36) //",
  "GK21sokss_pu:30037": "kiṃ tv ahaṃ na sadā tatra gacchāmy upahatāmbarā /",
  "GK21sokss_pu:30038": "kuputraḥ kitavo vastraṃ dṛṣṭvā hi harate mama // SoKss_12,8.95 (Vet_1.37) //",
  "GK21sokss_pu:30039": "evam uktavatīṃ prītaḥ svottarīyādidānataḥ /",
  "GK21sokss_pu:30040": "saṃtoṣya so 'tra vṛddhāṃ tāṃ mantriputro 'bravīt punaḥ // SoKss_12,8.96 (Vet_1.38) //",
  "GK21sokss_pu:30041": "mātā tvaṃ tad vadāmas te guptaṃ yat tat kuruṣva naḥ /",
  "GK21sokss_pu:30042": "dantaghāṭasutām etāṃ gatvā padmāvatīṃ vada // SoKss_12,8.97 (Vet_1.39) //",
  "GK21sokss_pu:30043": "so 'trāgato rājaputro dṛṣṭo yaḥ sarasi tvayā /",
  "GK21sokss_pu:30044": "tena ceha tad ākhyātuṃ preṣitā praṇayād aham // SoKss_12,8.98 (Vet_1.40) //",
  "GK21sokss_pu:30045": "tac chrutvā sā tathety uktvā vṛddhā dānavaśīkṛtā /",
  "GK21sokss_pu:30046": "gatvā padmāvatīpārśvam ājagāma kṣaṇāntare // SoKss_12,8.99 (Vet_1.41) //",
  "GK21sokss_pu:30047": "pṛṣṭā jagāda tau rājasutamantrisutau ca sā /",
  "GK21sokss_pu:30048": "yuṣmadāgamanaṃ gatvā guptaṃ tasyā mayoditam // SoKss_12,8.100 (Vet_1.42) //",
  "GK21sokss_pu:30049": "tayā śrutvā ca nirbhartsya pāṇibhyām aham āhatā /",
  "GK21sokss_pu:30050": "dvābhyāṃ karpūraliptābhyām ubhayor gaṇḍayor mukhe // SoKss_12,8.101 (Vet_1.43) //",
  "GK21sokss_pu:30051": "tataḥ paribhavodvignā rudaty aham ihāgatā /",
  "GK21sokss_pu:30052": "etās tad aṅgulīmudrāḥ putrau me paśyataṃ mukhe // SoKss_12,8.102 (Vet_1.44) //",
  "GK21sokss_pu:30053": "evaṃ tayokte nairāśyaviṣaṇṇaṃ taṃ nṛpātmajam /",
  "GK21sokss_pu:30054": "jagāda sa mahāprājño mantriputro janāntikam // SoKss_12,8.103 (Vet_1.45) //",
  "GK21sokss_pu:30055": "mā gā viṣādaṃ rakṣantyā mantraṃ nirbhartsya yat tayā /",
  "GK21sokss_pu:30056": "karpūraśubhrā vaktre 'syāḥ svāṅgulyo daśa pātitāḥ // SoKss_12,8.104 (Vet_1.46) //",
  "GK21sokss_pu:30057": "tad etad uktaṃ pakṣe 'smiñ śukle candravatīr imāḥ /",
  "GK21sokss_pu:30058": "rātrīr daśa pratīkṣadhvaṃ saṃgamānucitā iti // SoKss_12,8.105 (Vet_1.47) //",
  "GK21sokss_pu:30059": "ity āśvāsya sa taṃ rājasutaṃ mantrisutas tataḥ /",
  "GK21sokss_pu:30060": "vikrīya guptaṃ hastasthaṃ kāñcanaṃ kiṃcid āpaṇe // SoKss_12,8.106 (Vet_1.48) //",
  "GK21sokss_pu:30061": "vṛddhayā sādhayāmāsa mahārhaṃ bhojanaṃ tayā /",
  "GK21sokss_pu:30062": "tatas tau bubhujāte dvau tat tayā saha vṛddhayā // SoKss_12,8.107 (Vet_1.49) //",
  "GK21sokss_pu:30063": "evaṃ nītvā daśāhāni jijñāsārthaṃ punaḥ sa tām /",
  "GK21sokss_pu:30064": "padmāvatyantikaṃ vṛddhāṃ mantriputro visṛṣṭavān // SoKss_12,8.108 (Vet_1.50) //",
  "GK21sokss_pu:30065": "sāpi mṛṣṭānnapānādilubdhā tad anurodhataḥ /",
  "GK21sokss_pu:30066": "gatvā vāsagṛhaṃ tasyā bhūyo 'bhyetya jagāda tau // SoKss_12,8.109 (Vet_1.51) //",
  "GK21sokss_pu:30067": "ito gatvādya tūṣṇīm apy ahaṃ tatra sthitā tayā /",
  "GK21sokss_pu:30068": "yuṣmatkathāparādhaṃ tam udgirantyā svayaṃ punaḥ // SoKss_12,8.110 (Vet_1.52) //",
  "GK21sokss_pu:30069": "sā laktakābhis tisṛbhiḥ karāṅgulibhir āhatā /",
  "GK21sokss_pu:30070": "urasy asminn athaiṣāham ihāyātā tad antikāt // SoKss_12,8.111 (Vet_1.53) //",
  "GK21sokss_pu:30071": "tac chrutvā rājaputraṃ taṃ svairaṃ mantrisuto 'bravīt /",
  "GK21sokss_pu:30072": "mā kārṣīr anyathā śaṅkām asyā hi hṛdaye tayā // SoKss_12,8.112 (Vet_1.54) //",
  "GK21sokss_pu:30073": "sā laktakāṅgulīmudrātrayaṃ vinyasya yuktitaḥ /",
  "GK21sokss_pu:30074": "rajasvalā niśās tisraḥ sthitāham iti sūcitam // SoKss_12,8.113 (Vet_1.55) //",
  "GK21sokss_pu:30075": "evam uktvā nṛpasutaṃ mantriputras tryahe gate /",
  "GK21sokss_pu:30076": "padmāvatyai punas tasyai vṛddhāṃ tāṃ prajighāya saḥ // SoKss_12,8.114 (Vet_1.56) //",
  "GK21sokss_pu:30077": "sā gatā mandiraṃ tasyās tayā saṃmānya bhojitā /",
  "GK21sokss_pu:30078": "prītyā pānādilīlābhir dinaṃ cātra vinoditā // SoKss_12,8.115 (Vet_1.57) //",
  "GK21sokss_pu:30079": "sāyaṃ ca yāvat sā vṛddhā gṛham āgantum icchati /",
  "GK21sokss_pu:30080": "udabhūd bhayakṛt tāvat tatra kolāhalo bahiḥ // SoKss_12,8.116 (Vet_1.58) //",
  "GK21sokss_pu:30081": "hā hā bhraṣṭo 'yam ālānāj janān mathnan pradhāvati /",
  "GK21sokss_pu:30082": "mattahastīti lokasya tatrākrando 'tha śuśruve // SoKss_12,8.117 (Vet_1.59) //",
  "GK21sokss_pu:30083": "tataḥ padmāvatī sā tāṃ vṛddhām evam abhāṣata /",
  "GK21sokss_pu:30084": "spaṣṭena hastiruddhena gantuṃ yuktaṃ na te pathā // SoKss_12,8.118 (Vet_1.60) //",
  "GK21sokss_pu:30085": "tat pīṭhikāṃ samāropya baddhālambanarajjukām /",
  "GK21sokss_pu:30086": "bṛhadgavākṣeṇānena tvām atra prakṣipāmahe // SoKss_12,8.119 (Vet_1.61) //",
  "GK21sokss_pu:30087": "gṛhodyāne tato vṛkṣam āruhyāmuṃ vilaṅghya ca /",
  "GK21sokss_pu:30088": "prākāram avaruhyānyavṛkṣeṇa svagṛhaṃ vraja // SoKss_12,8.120 (Vet_1.62) //",
  "GK21sokss_pu:30089": "ity uktvā sā gavākṣeṇa kṣepayāmāsa tatra tām /",
  "GK21sokss_pu:30090": "vṛddhāṃ ceṭībhir udyāne rajjupīṭhikayā tataḥ // SoKss_12,8.121 (Vet_1.63) //",
  "GK21sokss_pu:30091": "sātha gatvā yathoktena pathā sarvaṃ śaśaṃsa tat /",
  "GK21sokss_pu:30092": "yathāvad rājaputrāya tasmai mantrisutāya ca // SoKss_12,8.122 (Vet_1.64) //",
  "GK21sokss_pu:30093": "tataḥ sa mantriputras taṃ rājaputram abhāṣata /",
  "GK21sokss_pu:30094": "siddhaṃ taveṣṭaṃ mārgo hi yuktyā te darśitas tayā // SoKss_12,8.123 (Vet_1.65) //",
  "GK21sokss_pu:30095": "tad gacchādyaiva tatra tvaṃ pradoṣe 'smin nṛpāgate /",
  "GK21sokss_pu:30096": "etenaiva pathā tasyāḥ priyāyā mandiraṃ viśa // SoKss_12,8.124 (Vet_1.66) //",
  "GK21sokss_pu:30097": "ity uktas tena tadyukto rājaputro yayau sa tat /",
  "GK21sokss_pu:30098": "udyānaṃ vṛddhayoktena tena prākāravartmanā // SoKss_12,8.125 (Vet_1.67) //",
  "GK21sokss_pu:30099": "tatrāpaśyac ca rajjuṃ tāṃ lambamānāṃ sapīṭhikām /",
  "GK21sokss_pu:30100": "mārgonmukhābhiś ceṭībhir upariṣṭād adhiṣṭhitām // SoKss_12,8.126 (Vet_1.68) //",
  "GK21sokss_pu:30101": "ārūḍhas tāṃ ca dṛṣṭvaiva dāsībhis tābhir āśu saḥ /",
  "GK21sokss_pu:30102": "rajjūtkṣipto gavākṣeṇa praviveśa priyāntikam // SoKss_12,8.127 (Vet_1.69) //",
  "GK21sokss_pu:30103": "tasmin praviṣṭe sa yayau mantriputraḥ svam āspadam /",
  "GK21sokss_pu:30104": "rājaputras tu tāṃ padmāvatīṃ tatra dadarśa saḥ // SoKss_12,8.128 (Vet_1.70) //",
  "GK21sokss_pu:30105": "pūrṇāmṛtāṃśuvadanāṃ prasaratkānticandrakām /",
  "GK21sokss_pu:30106": "kṛṣṇapakṣabhayād guptasthitāṃ rākāniśām iva // SoKss_12,8.129 (Vet_1.71) //",
  "GK21sokss_pu:30107": "sāpi dṛṣṭvā tam utthāya cirautsukyocitais tataḥ /",
  "GK21sokss_pu:30108": "kaṇṭhagrahādibhis tais tair upacārair amānayat // SoKss_12,8.130 (Vet_1.72) //",
  "GK21sokss_pu:30109": "tatas tayā sa gāndharvavidhinodūḍhayā saha /",
  "GK21sokss_pu:30110": "guptaṃ rājasutas tasthau pūrṇecchas tatra kāntayā // SoKss_12,8.131 (Vet_1.73) //",
  "GK21sokss_pu:30111": "sthitvā cāhāni katicid rātrau tām avadat priyām /",
  "GK21sokss_pu:30112": "sakhā mama sahāyāto mantriputra iti sthitaḥ // SoKss_12,8.132 (Vet_1.74) //",
  "GK21sokss_pu:30113": "sa cātra tiṣṭhaty ekākī tvajjyeṣṭhatarikāgṛhe /",
  "GK21sokss_pu:30114": "gatvā saṃbhāvya taṃ tanvi puna eṣyāmi te 'ntikam // SoKss_12,8.133 (Vet_1.75) //",
  "GK21sokss_pu:30115": "tac chrutvā tam avocat sā dhūrtā padmāvatī priyam /",
  "GK21sokss_pu:30116": "hantāryaputra pṛcchāmi tāḥ saṃjñā matkṛtās tvayā // SoKss_12,8.134 (Vet_1.76) //",
  "GK21sokss_pu:30117": "jñātā kiṃ kim uvā tena sakhyā mantrisutena te /",
  "GK21sokss_pu:30118": "evam uktavatīm etāṃ rājaputro jagāda saḥ // SoKss_12,8.135 (Vet_1.77) //",
  "GK21sokss_pu:30119": "na jñātaṃ tan mayā kiṃcij jñātvā sarvaṃ ca tena me /",
  "GK21sokss_pu:30120": "ākhyātaṃ mantriputreṇa divyaprajñānaśālinā // SoKss_12,8.136 (Vet_1.78) //",
  "GK21sokss_pu:30121": "etac chrutvā vicintyaiva bhāminī sā jagāda tam /",
  "GK21sokss_pu:30122": "tarhy ayuktaṃ kṛtaṃ yan me cirāt sa kathitas tvayā // SoKss_12,8.137 (Vet_1.79) //",
  "GK21sokss_pu:30123": "sa me bhrātā sakhā yas te tasya ca prathamaṃ mayā /",
  "GK21sokss_pu:30124": "tāmbūlādisamācāraḥ kartavyo hi sadā bhavet // SoKss_12,8.138 (Vet_1.80) //",
  "GK21sokss_pu:30125": "ity uktavatyānumatas tayā pūrvapathena saḥ /",
  "GK21sokss_pu:30126": "rajāputro 'ntikaṃ tasya sakhyur āgāt tato niśi // SoKss_12,8.139 (Vet_1.81) //",
  "GK21sokss_pu:30127": "śaśaṃsa ca kathāmadhye tat tasmai yat tadāśrayam /",
  "GK21sokss_pu:30128": "saṃjñāvijñānakathanaṃ kṛtaṃ tena priyāntike // SoKss_12,8.140 (Vet_1.82) //",
  "GK21sokss_pu:30129": "mantriputras tu so 'yuktam iti na śraddadhe 'sya tat /",
  "GK21sokss_pu:30130": "tāvac ca sā tayos tatra vibhātābhūd vibhāvarī // SoKss_12,8.141 (Vet_1.83) //",
  "GK21sokss_pu:30131": "athaitayor vidhau sāṃdhye nivṛtte kurvatoḥ kathāḥ /",
  "GK21sokss_pu:30132": "āgāt pakvānnatāmbūlahastā padmāvatīsakhī // SoKss_12,8.142 (Vet_1.84) //",
  "GK21sokss_pu:30133": "sā mantriputraṃ kuśalaṃ pṛṣṭvā dattopacārikā /",
  "GK21sokss_pu:30134": "niṣeddhuṃ rājaputrasya bhojanaṃ tatra yuktitaḥ // SoKss_12,8.143 (Vet_1.85) //",
  "GK21sokss_pu:30135": "kathāntare svāminīṃ svāṃ bhojanādau tadāgamam /",
  "GK21sokss_pu:30136": "pratīkṣamāṇām āvedya kṣaṇād guptaṃ tato yayau // SoKss_12,8.144 (Vet_1.86) //",
  "GK21sokss_pu:30137": "tatas taṃ mantriputraḥ sa rājaputram abhāṣata /",
  "GK21sokss_pu:30138": "kautukaṃ paśya devaikaṃ darśayāmy adhunā tava // SoKss_12,8.145 (Vet_1.87) //",
  "GK21sokss_pu:30139": "ity uktvā bhakṣyam ekaṃ sa pakvānnaṃ dattavāṃs tataḥ /",
  "GK21sokss_pu:30140": "sārameyāya sa ca tat khāditvaiva vyapadyata // SoKss_12,8.146 (Vet_1.88) //",
  "GK21sokss_pu:30141": "tad dṛṣṭvā kim idaṃ citram iti rājasuto 'tra saḥ /",
  "GK21sokss_pu:30142": "papraccha mantriputraṃ taṃ sa caitaṃ pratyabhāṣata // SoKss_12,8.147 (Vet_1.89) //",
  "GK21sokss_pu:30143": "saṃjñājñānena dhūrtaṃ māṃ viditvā hantukāmayā /",
  "GK21sokss_pu:30144": "tayā viṣānnaṃ prahitaṃ mama tvadanuraktayā // SoKss_12,8.148 (Vet_1.90) //",
  "GK21sokss_pu:30145": "nāsmin sati madekāgro rājaputro bhaved ayam /",
  "GK21sokss_pu:30146": "etadvaśaś ca muktvā māṃ nagarīṃ svāṃ vrajed iti // SoKss_12,8.149 (Vet_1.91) //",
  "GK21sokss_pu:30147": "tan muñca manyum etasyāṃ bandhutyāgān mahātmanaḥ /",
  "GK21sokss_pu:30148": "kuryās tvaṃ haraṇe yuktiṃ vakṣyāmy ālocya yām aham // SoKss_12,8.150 (Vet_1.92) //",
  "GK21sokss_pu:30149": "ity uktavantaṃ taṃ mantrisuto rājasuto 'tra saḥ /",
  "GK21sokss_pu:30150": "satyaṃ buddhiśarīras tvam iti yāvat praśaṃsati // SoKss_12,8.151 (Vet_1.93) //",
  "GK21sokss_pu:30151": "aśaṅkitaṃ bahis tāvad duḥkhākulajanāravaḥ /",
  "GK21sokss_pu:30152": "hā dhig rājñaḥ suto bālo vipanna iti śuśruve // SoKss_12,8.152 (Vet_1.94) //",
  "GK21sokss_pu:30153": "tadākarṇanahṛṣṭo 'tha mantriputro nṛpātmajam /",
  "GK21sokss_pu:30154": "jagāda hanta gacchādya padmāvatyā gṛhaṃ niśi // SoKss_12,8.153 (Vet_1.95) //",
  "GK21sokss_pu:30155": "tatra tāṃ pāyayes tāvad yāvat pānamadena sā /",
  "GK21sokss_pu:30156": "niḥsaṃjñā naṣṭaceṣṭā ca gatajīveva jāyate // SoKss_12,8.154 (Vet_1.96) //",
  "GK21sokss_pu:30157": "tatas tasyāḥ sanidrāyāḥ śūlenāṅkaṃ kaṭītaṭe /",
  "GK21sokss_pu:30158": "dattvāgnitaptenādāya tadābharaṇasaṃcayam // SoKss_12,8.155 (Vet_1.97) //",
  "GK21sokss_pu:30159": "āgacches tvaṃ gavākṣeṇa rajjulambavinirgataḥ /",
  "GK21sokss_pu:30160": "tataḥ paraṃ yathā bhadraṃ bhavej jñāsyāmy ahaṃ tathā // SoKss_12,8.156 (Vet_1.98) //",
  "GK21sokss_pu:30161": "ity uktvā kārayitvā ca kroḍavālanibhāśrikam /",
  "GK21sokss_pu:30162": "mantriputro dadau tasmai triśūlaṃ rājasūnave // SoKss_12,8.157 (Vet_1.99) //",
  "GK21sokss_pu:30163": "rājaputraḥ sa haste tat kṛtvā kuṭilakarkaśam /",
  "GK21sokss_pu:30164": "kālāyasa dṛḍhaṃ cittam iva kāntāvayasyayoḥ // SoKss_12,8.158 (Vet_1.100) //",
  "GK21sokss_pu:30165": "tatheti pūrvavad rātrāv agāt padmāvatīgṛham /",
  "GK21sokss_pu:30166": "avicāryaṃ prabhūṇāṃ hi śucer vākyaṃ svamantriṇaḥ // SoKss_12,8.159 (Vet_1.101) //",
  "GK21sokss_pu:30167": "tatra tāṃ madyaniśceṣṭāṃ śūlena jaghane 'ṅkitām /",
  "GK21sokss_pu:30168": "hṛtālaṃkaraṇāṃ kṛtvā tasyāgāt sakhyur antikam // SoKss_12,8.160 (Vet_1.102) //",
  "GK21sokss_pu:30169": "darśitābharaṇas tasmai śaśaṃsa ca yathākṛtam /",
  "GK21sokss_pu:30170": "tataḥ sa mantriputro 'pi siddhaṃ mene manīṣitam // SoKss_12,8.161 (Vet_1.103) //",
  "GK21sokss_pu:30171": "prātar gatvā śmaśānaṃ ca so 'bhūt tāpasaveṣabhṛt /",
  "GK21sokss_pu:30172": "svairaṃ rājasutaṃ taṃ ca vidadhe śiṣyarūpiṇam // SoKss_12,8.162 (Vet_1.104) //",
  "GK21sokss_pu:30173": "abravīt taṃ ca gacchaikam ito 'laṃkaraṇād imām /",
  "GK21sokss_pu:30174": "muktāvalīṃ samādāya tvaṃ vikretum ivāpaṇe // SoKss_12,8.163 (Vet_1.105) //",
  "GK21sokss_pu:30175": "bahumūlyaṃ vadeś cāsyā yenaitāṃ naiva kaś cane /",
  "GK21sokss_pu:30176": "gṛhṇīyād bhrāmyamāṇāṃ ca sarvaḥ ko'pi vilokayet // SoKss_12,8.164 (Vet_1.106) //",
  "GK21sokss_pu:30177": "guruṇā mama vikretum iyaṃ dattety anākulaḥ /",
  "GK21sokss_pu:30178": "brūyāś ca yadi gṛhṇīyur atra tvāṃ purarakṣiṇaḥ // SoKss_12,8.165 (Vet_1.107) //",
  "GK21sokss_pu:30179": "iti sa preṣitas tena gatvā rājasutas tadā /",
  "GK21sokss_pu:30180": "atiṣṭhad āpaṇe bhrāmyan vyaktaṃ muktāvalīṃ dadhat // SoKss_12,8.166 (Vet_1.108) //",
  "GK21sokss_pu:30181": "tathābhūtaś ca jagṛhe sa dṛṣṭvā purarakṣibhiḥ /",
  "GK21sokss_pu:30182": "dantaghāṭasutāmoṣajñapteś cauregaveṣibhiḥ // SoKss_12,8.167 (Vet_1.109) //",
  "GK21sokss_pu:30183": "ninye ca nagarādhyakṣanikaṭaṃ taiḥ sa tatkṣaṇāt /",
  "GK21sokss_pu:30184": "sa ca taṃ tāpasākāraṃ dṛṣṭvā papraccha sāntvataḥ // SoKss_12,8.168 (Vet_1.110) //",
  "GK21sokss_pu:30185": "kuto muktāvalīyaṃ te bhagavann iha hāritā /",
  "GK21sokss_pu:30186": "dantaghāṭakakanyāyā hṛtaṃ hy ābharaṇaṃ niśi // SoKss_12,8.169 (Vet_1.111) //",
  "GK21sokss_pu:30187": "tac chrutvā rājaputras taṃ so 'vādīt tāpasākṛtiḥ /",
  "GK21sokss_pu:30188": "guruṇā mama datteyam etyāsau pṛcchyatām iti // SoKss_12,8.170 (Vet_1.112) //",
  "GK21sokss_pu:30189": "tataś copetya taṃ natvā papraccha nagarādhipaḥ /",
  "GK21sokss_pu:30190": "muktāvalīyaṃ bhagavan kutas te śiṣyahastagā // SoKss_12,8.171 (Vet_1.113) //",
  "GK21sokss_pu:30191": "śrutvaitad vijanaṃ kṛtvā sa dhūrtas tam abhāṣata /",
  "GK21sokss_pu:30192": "ahaṃ tapasvī bhrāmyāmi sadāraṇyeṣv itas tataḥ // SoKss_12,8.172 (Vet_1.114) //",
  "GK21sokss_pu:30193": "so 'haṃ daivād iha prāptaḥ śmaśāne 'tra sthito niśi /",
  "GK21sokss_pu:30194": "apaśyaṃ yoginīcakraṃ samāgatam itas tataḥ // SoKss_12,8.173 (Vet_1.115) //",
  "GK21sokss_pu:30195": "tanmadhye caikayānīya yoginyā rājaputrakaḥ /",
  "GK21sokss_pu:30196": "udghāṭitahṛdambhojo bhairavāya niveditaḥ // SoKss_12,8.174 (Vet_1.116) //",
  "GK21sokss_pu:30197": "pānamattā ca sā hartuṃ japato me 'kṣamālikām /",
  "GK21sokss_pu:30198": "prāvartata mahāmāyā vikārān kurvatī mukhe // SoKss_12,8.175 (Vet_1.117) //",
  "GK21sokss_pu:30199": "atipravṛttā ca mayā kruddhena jaghanasthale /",
  "GK21sokss_pu:30200": "aṅkitā sā triśūlena mantraprajvālitāśriṇā // SoKss_12,8.176 (Vet_1.118) //",
  "GK21sokss_pu:30201": "hṛtā muktāvalī ceyaṃ tasyāḥ kaṇṭhān mayā tadā /",
  "GK21sokss_pu:30202": "saiṣādya tāpasānarhā vikreyā mama vartate // SoKss_12,8.177 (Vet_1.119) //",
  "GK21sokss_pu:30203": "etac chrutvā purādhyakṣo gatvā bhūpaṃ vyajijñapat /",
  "GK21sokss_pu:30204": "bhūpo 'py ākarṇya tat tāṃ ca buddhvā tanmauktikāvalīm // SoKss_12,8.178 (Vet_1.120) //",
  "GK21sokss_pu:30205": "prekṣaṇapreṣitāyātavṛddhāptavanitāmukhāt /",
  "GK21sokss_pu:30206": "śrutvā ca dṛśyaśūlāṅkāṃ jaghane satyam eva tām // SoKss_12,8.179 (Vet_1.121) //",
  "GK21sokss_pu:30207": "grastaḥ suto me ḍakinyā tayety utpannaniścayaḥ /",
  "GK21sokss_pu:30208": "svayaṃ tasyāntikaṃ gatvā mantriputratapasvinaḥ // SoKss_12,8.180 (Vet_1.122) //",
  "GK21sokss_pu:30209": "pṛṣṭvā ca nigrahaṃ tasyāḥ padmāvatyāḥ sa tadgirā /",
  "GK21sokss_pu:30210": "pitṛbhyāṃ śocyamānāyāḥ purān nirvāsanaṃ vyadhāt // SoKss_12,8.181 (Vet_1.123) //",
  "GK21sokss_pu:30211": "nirvāsitāṭavīsthā sā vignāpi na jahau tanum /",
  "GK21sokss_pu:30212": "upāyaṃ mantriputreṇa taṃ saṃbhāvya tathā kṛtam // SoKss_12,8.182 (Vet_1.124) //",
  "GK21sokss_pu:30213": "dinānte tāṃ ca śocantīm aśvārūḍhāv upeyatuḥ /",
  "GK21sokss_pu:30214": "tyaktatāpasaveṣau tau mantriputranṛpātmajau // SoKss_12,8.183 (Vet_1.125) //",
  "GK21sokss_pu:30215": "āśvāsyāropya turage svarāṣṭraṃ ninyatuś ca tām /",
  "GK21sokss_pu:30216": "tatra tasthau tayā sākaṃ rājaputraḥ sa nirvṛtaḥ // SoKss_12,8.184 (Vet_1.126) //",
  "GK21sokss_pu:30217": "dantaghāṭas tv araṇye tāṃ kravyādair bhakṣitāṃ sutām /",
  "GK21sokss_pu:30218": "matvā vyapādi śokena bhāryā cānujagāma tam // SoKss_12,8.185 (Vet_1.127) //",
  "GK21sokss_pu:30219": "ity ākhyāya sa bhūyas taṃ vetālo nṛpam abravīt /",
  "GK21sokss_pu:30220": "tan me 'tra saṃśayaṃ chinddhi daṃpatyor etayor vadhāt // SoKss_12,8.186 (Vet_1.128) //",
  "GK21sokss_pu:30221": "mantriputrasya kiṃ pāpaṃ rājaputrasya kiṃ nu vā /",
  "GK21sokss_pu:30222": "padmāvatyāḥ kim atha vā tvaṃ hi buddhimatāṃ varaḥ // SoKss_12,8.187 (Vet_1.129) //",
  "GK21sokss_pu:30223": "jānānaś ca na ced rājan mama tattvaṃ vadiṣyasi /",
  "GK21sokss_pu:30224": "tad eṣa śatadhā mūrdhā niścitaṃ te sphuṭiṣyati // SoKss_12,8.188 (Vet_1.130) //",
  "GK21sokss_pu:30225": "ity uktavantaṃ vetālaṃ vijānañ śāpabhītitaḥ /",
  "GK21sokss_pu:30226": "sa trivikramasenas tam evaṃ pratyabravīn nṛpaḥ // SoKss_12,8.189 (Vet_1.131) //",
  "GK21sokss_pu:30227": "yogeśvara kim ajñeyam etan naiṣāṃ hi pātakam /",
  "GK21sokss_pu:30228": "trayāṇām api rājñas tu pāpaṃ karṇotpalasya tat // SoKss_12,8.190 (Vet_1.132) //",
  "GK21sokss_pu:30229": "vetālo 'py āha rājñaḥ kiṃ te hi tatkāriṇas trayaḥ /",
  "GK21sokss_pu:30230": "kākāḥ kim aparādhyanti haṃsair jagdheṣu śāliṣu // SoKss_12,8.191 (Vet_1.133) //",
  "GK21sokss_pu:30231": "rājā tato 'bravīc cainaṃ na duṣyanti trayo 'pi te /",
  "GK21sokss_pu:30232": "mantrisūnor hi tat tāvat prabhukāryam apātakam // SoKss_12,8.192 (Vet_1.134) //",
  "GK21sokss_pu:30233": "padmāvatīrājaputrau tau hi kāmaśarāgninā /",
  "GK21sokss_pu:30234": "saṃtaptāv avicārārhāv adoṣau svārtham udyatau // SoKss_12,8.193 (Vet_1.135) //",
  "GK21sokss_pu:30235": "karṇotpalas tu rājā sa nītiśāstreṣv aśikṣitaḥ /",
  "GK21sokss_pu:30236": "caraiḥ prajāsv ananviṣyaṃs tattvaśuddhiṃ nijāsv api // SoKss_12,8.194 (Vet_1.136) //",
  "GK21sokss_pu:30237": "ajānan dhūrtacaritānīṅgitādyavicakṣaṇaḥ /",
  "GK21sokss_pu:30238": "tathā tan nirvicāraṃ yac cakre tena sa pāpabhāk // SoKss_12,8.195 (Vet_1.137) //",
  "GK21sokss_pu:30239": "ity ākarṇya vimuktamaunam udite samyaṅ nṛpeṇottare skandhāt tasya sa dārḍhyam ākalayituṃ māyābalāt tatkṣaṇam /",
  "GK21sokss_pu:30240": "vetālo nṛkalevarāntaragataḥ kvāpy apratarkyo yayau niḥkampaḥ sa ca bhūpatiḥ punar amuṃ prāptuṃ vyadhān niścayam // SoKss_12,8.196 (Vet_1.138) //",
  "GK21sokss_pu:30241": "navamas taraṅgaḥ /",
  "GK21sokss_pu:30242": "tato 'tra puna ānetuṃ taṃ vetālam agān nṛpaḥ /",
  "GK21sokss_pu:30243": "sa trivikramasenas tac chiṃśapāpādapāntikam // SoKss_12,9.1 (Vet_2.1) //",
  "GK21sokss_pu:30244": "prāpto 'tra vīkṣate yāvac citālokavaśān niśi /",
  "GK21sokss_pu:30245": "tāvad dadarśa taṃ bhūmau kūjantaṃ patitaṃ śavam // SoKss_12,9.2 (Vet_2.2) //",
  "GK21sokss_pu:30246": "atha taṃ mṛtadehasthaṃ vetālaṃ sa mahīpatiḥ /",
  "GK21sokss_pu:30247": "āropya skandham ānetuṃ tūṣṇīṃ pravavṛte javāt // SoKss_12,9.3 (Vet_2.3) //",
  "GK21sokss_pu:30248": "tataḥ skandhāt sa vetālo bhūyas taṃ nṛpam abravīt /",
  "GK21sokss_pu:30249": "rājan mahaty anucite kleśe 'smin patito bhavān // SoKss_12,9.4 (Vet_2.4) //",
  "GK21sokss_pu:30250": "atas tava vinodāya khatayāmi khatāṃ śṛṇu /",
  "GK21sokss_pu:30251": "asty agrahāraḥ kālindīkūle brahmasthalābhidhaḥ // SoKss_12,9.5 (Vet_2.5) //",
  "GK21sokss_pu:30252": "agnisvāmīti tatrāsīd brāhmaṇo vedapāragaḥ /",
  "GK21sokss_pu:30253": "tasyātirūpā mandāravatīty ajani kanyakā // SoKss_12,9.6 (Vet_2.6) //",
  "GK21sokss_pu:30254": "yāṃ nirmāya navānarghalāvaṇyāṃ niyataṃ vidhiḥ /",
  "GK21sokss_pu:30255": "svargastrīpūrvanirmāṇaṃ nijam evājugupsata // SoKss_12,9.7 (Vet_2.7) //",
  "GK21sokss_pu:30256": "tasyāṃ ca yauvanasthāyām āyayuḥ kānyakubjataḥ /",
  "GK21sokss_pu:30257": "samasarvaguṇās tatra trayo brāhmaṇaputrakāḥ // SoKss_12,9.8 (Vet_2.8) //",
  "GK21sokss_pu:30258": "teṣāṃ cātmārtham ekaikas tatpitus tām ayācata /",
  "GK21sokss_pu:30259": "anicchan dānam anyasmai tasyāḥ prānavyayād api // SoKss_12,9.9 (Vet_2.9) //",
  "GK21sokss_pu:30260": "tatpitā sa tu tanmadhyān naikasmā api tāṃ dadau /",
  "GK21sokss_pu:30261": "bhīto 'nyayor vadhāt tena tasthau kanyaiva sā tataḥ // SoKss_12,9.10 (Vet_2.10) //",
  "GK21sokss_pu:30262": "te ca trayo 'pi tadvaktracandraikāsakta dṛṣṭhayaḥ /",
  "GK21sokss_pu:30263": "cakoravratam ālambya tatraivāsan divāniśam // SoKss_12,9.11 (Vet_2.11) //",
  "GK21sokss_pu:30264": "athākasmātsamutpanna dāhajvaravaśena sā /",
  "GK21sokss_pu:30265": "jagāma mandāravatī kumārī kila pañcatām // SoKss_12,9.12 (Vet_2.12) //",
  "GK21sokss_pu:30266": "tatas tāṃ vipraputrās te parāsuṃ śokaviklavāḥ /",
  "GK21sokss_pu:30267": "kṛtaprasādhanāṃ nītvā śmaśānaṃ cakrur agnisāt // SoKss_12,9.13 (Vet_2.13) //",
  "GK21sokss_pu:30268": "ekaś ca teṣāṃ tatraiva vidhāya maṭhikāṃ tataḥ /",
  "GK21sokss_pu:30269": "kṛtatadbhasmaśayyaḥ sann āstāyācitabhaikṣabhuk // SoKss_12,9.14 (Vet_2.14) //",
  "GK21sokss_pu:30270": "dvitīyo 'sthīny upādāya tasyā bhāgīrathīṃ yayau /",
  "GK21sokss_pu:30271": "tṛtīyas tāpaso bhūtvā bhrāntuṃ deśāntarāṇy agāt // SoKss_12,9.15 (Vet_2.15) //",
  "GK21sokss_pu:30272": "sa bhrāmyaṃs tāpasaḥ prāpa grāmaṃ vakrolakābhidham /",
  "GK21sokss_pu:30273": "tatrātithiḥ san kasyāpi viprasya prāviśad gṛham // SoKss_12,9.16 (Vet_2.16) //",
  "GK21sokss_pu:30274": "tatpūjitaḥ sa yāvac ca bhoktuṃ tatra pracakrame /",
  "GK21sokss_pu:30275": "tāvad ekaḥ śiśus tatra pravṛtto 'bhūt praroditum // SoKss_12,9.17 (Vet_2.17) //",
  "GK21sokss_pu:30276": "sa sāntvyamāno 'pi yadā na vyaraṃsīt tadā krudhā /",
  "GK21sokss_pu:30277": "bāhāv ādāya gṛhiṇī jvalaty agnau tam akṣipat // SoKss_12,9.18 (Vet_2.18) //",
  "GK21sokss_pu:30278": "kṣipta mātraḥ sa mṛdvaṅgo bhasmībhāvam avāptavān /",
  "GK21sokss_pu:30279": "tad dṛṣṭvā jātaromāñcaḥ so 'bravīt tāpaso 'tithiḥ // SoKss_12,9.19 (Vet_2.19) //",
  "GK21sokss_pu:30280": "hā dhikkaṣṭaṃ praviṣṭo 'smi brahmarākṣasaveśmani /",
  "GK21sokss_pu:30281": "tanmūrtaṃ kilbiṣam idaṃ na bhokṣye 'nnam ihādhunā // SoKss_12,9.20 (Vet_2.20) //",
  "GK21sokss_pu:30282": "evaṃ vadantaṃ taṃ so 'tra gṛhasthaḥ prāha paśya me /",
  "GK21sokss_pu:30283": "śaktiṃ paṭhitasiddhasya mantrasya mṛtajīvanīm // SoKss_12,9.21 (Vet_2.21) //",
  "GK21sokss_pu:30284": "ity uktvādāya tan mantrapustikām anuvācya ca /",
  "GK21sokss_pu:30285": "tatra bhasmani cikṣepa sa dhūlim abhimantritām // SoKss_12,9.22 (Vet_2.22) //",
  "GK21sokss_pu:30286": "tenodatiṣṭhat tadrūpa eva jīvan sa bālakaḥ /",
  "GK21sokss_pu:30287": "tataḥ sa nirvṛtas tatra bhuktavān vipratāpasaḥ // SoKss_12,9.23 (Vet_2.23) //",
  "GK21sokss_pu:30288": "gṛhastho 'pi sa tāṃ nāgadante 'vasthāpya pustikām /",
  "GK21sokss_pu:30289": "bhukvā ca śayanaṃ bheje rātrau tatraiva tadyutaḥ // SoKss_12,9.24 (Vet_2.24) //",
  "GK21sokss_pu:30290": "supte gṛhapatau tasmin svairam utthāya śaṅkitaḥ /",
  "GK21sokss_pu:30291": "sa priyājīvitārthī tāṃ pustikāṃ tāpaso 'grahīt // SoKss_12,9.25 (Vet_2.25) //",
  "GK21sokss_pu:30292": "gṛhītvaiva ca nirgatya tato rātridinaṃ vrajan /",
  "GK21sokss_pu:30293": "kramāc chmaśānaṃ tat prāpa yatra dagdhāsya sā priyā // SoKss_12,9.26 (Vet_2.26) //",
  "GK21sokss_pu:30294": "dadarśa cātra tatkālaṃ taṃ dvitīyam upāgatam /",
  "GK21sokss_pu:30295": "yaḥ sa gaṅgāmbhasi kṣeptuṃ tadasthīni gato 'bhavat // SoKss_12,9.27 (Vet_2.27) //",
  "GK21sokss_pu:30296": "tatas taṃ ca tam ādyaṃ ca tasyā bhasmani śāyinam /",
  "GK21sokss_pu:30297": "nibaddhamaṭhikaṃ tatra dvāv apy etau jagāda saḥ // SoKss_12,9.28 (Vet_2.28) //",
  "GK21sokss_pu:30298": "maṭhikāpāsyatām eṣā yāvad utthāpayāmi tām /",
  "GK21sokss_pu:30299": "jīvantīṃ bhasmataḥ kāntāṃ mantraśaktyā kayāpy aham // SoKss_12,9.29 (Vet_2.29) //",
  "GK21sokss_pu:30300": "iti tau prerya nirbandhān nirloṭhya maṭhikāṃ ca saḥ /",
  "GK21sokss_pu:30301": "udghāṭya tāpaso vipraḥ pustikāṃ tām avācayat // SoKss_12,9.30 (Vet_2.30) //",
  "GK21sokss_pu:30302": "abhimantrya ca mantreṇa dhūliṃ bhasmany avākṣipat /",
  "GK21sokss_pu:30303": "udatiṣṭhac ca jīvantī sā mandāravatī tataḥ // SoKss_12,9.31 (Vet_2.31) //",
  "GK21sokss_pu:30304": "vahniṃ praviśya niṣkrāntaṃ vapuḥ pūrvādhikadyuti /",
  "GK21sokss_pu:30305": "tadā babhāra sā kanyā kañcaneneva nirmitam // SoKss_12,9.32 (Vet_2.32) //",
  "GK21sokss_pu:30306": "tādṛśīṃ tāṃ punar jātāṃ te dṛṣṭvaiva smarāturāḥ /",
  "GK21sokss_pu:30307": "prāptukāmās trayo 'py evam anyonaṃ kalahaṃ vyadhuḥ // SoKss_12,9.33 (Vet_2.33) //",
  "GK21sokss_pu:30308": "eko 'bravīd iyaṃ bhāryā mama mantrabalārjitā /",
  "GK21sokss_pu:30309": "tīrthaprabhāvajā bhāryā mameyam iti cāparaḥ // SoKss_12,9.34 (Vet_2.34) //",
  "GK21sokss_pu:30310": "rakṣitvā bhasma tapasā jīviteyaṃ mayeha yat /",
  "GK21sokss_pu:30311": "tad eṣā mama bhāryeti tṛtīyo 'tra jagāda saḥ // SoKss_12,9.35 (Vet_2.35) //",
  "GK21sokss_pu:30312": "vivādanirṇaye teṣāṃ tvaṃ tāvan me mahīpate /",
  "GK21sokss_pu:30313": "niścayaṃ brūhi kasyaiṣā kanyā bhāryopapadyate // SoKss_12,9.36 (Vet_2.36) //",
  "GK21sokss_pu:30314": "vidaliṣyati mūrdhā te yadi jānan na vakṣyasi /",
  "GK21sokss_pu:30315": "iti vetālataḥ śrutvā taṃ sa rājaivam abhyadhāt // SoKss_12,9.37 (Vet_2.37) //",
  "GK21sokss_pu:30316": "yaḥ kleśam anubhūyāpi mantreṇaitām ajīvayat /",
  "GK21sokss_pu:30317": "pitā sa tasyās tatkāryakaraṇān na punaḥ patīḥ // SoKss_12,9.38 (Vet_2.38) //",
  "GK21sokss_pu:30318": "yaś cāstīni nināyāsya gaṅgāyāṃ sa suto mataḥ /",
  "GK21sokss_pu:30319": "yas tu tad bhasmaśayyaṃ tām āśliṣyāsīt tapaś caran // SoKss_12,9.39 (Vet_2.39) //",
  "GK21sokss_pu:30320": "śmaśāna eva tat prītyā bhartā tasyāḥ sa ucyate /",
  "GK21sokss_pu:30321": "kṛtaṃ tadanurūpaṃ hi tena gāḍhānurāgiṇa // SoKss_12,9.40 (Vet_2.40) //",
  "GK21sokss_pu:30322": "evaṃ nṛpāt trivikramasenāc chrutvaiva muktamaunāt saḥ /",
  "GK21sokss_pu:30323": "tasya skandhād agamad vetālo 'tarkitaḥ svapadam // SoKss_12,9.41 (Vet_2.41) //",
  "GK21sokss_pu:30324": "rājātha bhikṣvarthasamudyatas taṃ prāptuṃ sa bhūyo 'pi mano babandha /",
  "GK21sokss_pu:30325": "prāṇātyaye 'pi pratipannam arthaṃ tiṣṭhanty anirvāhya na dhīrasattvāḥ // SoKss_12,9.42 (Vet_2.42) //",
  "GK21sokss_pu:30326": "daśamas taraṅgaḥ /",
  "GK21sokss_pu:30327": "atha bhūyo 'pi vetālam ānetuṃ nṛpasattamaḥ /",
  "GK21sokss_pu:30328": "sa trivikramasenas tam upāgāc chiṃśapātarum // SoKss_12,10.1 (Vet_3.1) //",
  "GK21sokss_pu:30329": "tatrastham etaṃ saṃprāpya mṛtadehagataṃ punaḥ /",
  "GK21sokss_pu:30330": "skandhe gṛhītvaivāgantuṃ tūṣṇīṃ pravavṛte tataḥ // SoKss_12,10.2 (Vet_3.2) //",
  "GK21sokss_pu:30331": "prayāntaṃ ca tam āha sma sa vetālo 'sya pṛṣṭhagaḥ /",
  "GK21sokss_pu:30332": "citraṃ nodvijase rājan niśi kurvan gamāgamam // SoKss_12,10.3 (Vet_3.3) //",
  "GK21sokss_pu:30333": "tad akhedāya bhūyas te varṇayāmi kathāṃ śṛṇu /",
  "GK21sokss_pu:30334": "asti pāṭaliputrākhyaṃ khyātaṃ bhūmaṇḍale puram // SoKss_12,10.4 (Vet_3.4) //",
  "GK21sokss_pu:30335": "tatrāsīn nṛpatiḥ pūrvaṃ nāmnā vikramakesarī /",
  "GK21sokss_pu:30336": "guṇānām iva ratnānām āśrayaṃ yaṃ vyadhād vidhiḥ // SoKss_12,10.5 (Vet_3.5) //",
  "GK21sokss_pu:30337": "tatra śāpāvatīrṇo 'bhūd divyavijñānavāñ śukaḥ /",
  "GK21sokss_pu:30338": "vidagdhacūdamaṇir ity ākhyayā sarvaśāstravit // SoKss_12,10.6 (Vet_3.6) //",
  "GK21sokss_pu:30339": "tenopadiṣṭāṃ sadṛśīṃ rājaputrīṃ nṛpātmajaḥ /",
  "GK21sokss_pu:30340": "māgadhīm upayeme sa bhāryāṃ candraprabhābhidhām // SoKss_12,10.7 (Vet_3.7) //",
  "GK21sokss_pu:30341": "tasyā api tathābhūtā sarvavijñānaśālinī /",
  "GK21sokss_pu:30342": "śārikā somikā nāma rājaputryāḥ kilābhavat // SoKss_12,10.8 (Vet_3.8) //",
  "GK21sokss_pu:30343": "te caikapañjarasthe dve tatrāstāṃ śukaśārike /",
  "GK21sokss_pu:30344": "sevamāne svaviñjānair daṃpatī tau nijaprabhū // SoKss_12,10.9 (Vet_3.9) //",
  "GK21sokss_pu:30345": "ekadā sābhilāṣas tāṃ śārikāṃ so 'bravīc chukaḥ /",
  "GK21sokss_pu:30346": "ekaśayyāsanāhāraṃ subhage bhaja mām iti // SoKss_12,10.10 (Vet_3.10) //",
  "GK21sokss_pu:30347": "nāhaṃ puruṣasaṃsargam icchāmi puruṣā yataḥ /",
  "GK21sokss_pu:30348": "duṣṭāḥ kṛtaghnā iti sā sārikā pratyuvāca tam // SoKss_12,10.11 (Vet_3.11) //",
  "GK21sokss_pu:30349": "na duṣṭāḥ puruṣā duṣṭā nṛśaṃsahṛdayāḥ striyaḥ /",
  "GK21sokss_pu:30350": "iti bhūyaḥ śukenokte vivādo 'trālagat tayoḥ // SoKss_12,10.12 (Vet_3.12) //",
  "GK21sokss_pu:30351": "kṛtadāsatvabhāryātvapaṇau tau śakunī mithaḥ /",
  "GK21sokss_pu:30352": "niścayāyātha sabhyaṃ taṃ rājaputram upeyatuḥ // SoKss_12,10.13 (Vet_3.13) //",
  "GK21sokss_pu:30353": "sa vivādapadaṃ śrutvā tayor āsthānagaḥ pituḥ /",
  "GK21sokss_pu:30354": "kathaṃ kṛtaghnāḥ puruṣā brūhīty āha sma śārikām // SoKss_12,10.14 (Vet_3.14) //",
  "GK21sokss_pu:30355": "tataḥ sā śṛṇutety uktvā nijapakṣaprasiddhaye /",
  "GK21sokss_pu:30356": "puṃdoṣākhyāyinīm etāṃ śārikākathayat kathām // SoKss_12,10.15 (Vet_3.15) //",
  "GK21sokss_pu:30357": "asti kāmandikā nāma yā mahānagarī bhuvi /",
  "GK21sokss_pu:30358": "arthadattābhidhāno 'sti vaṇik tasyāṃ mahādhanaḥ // SoKss_12,10.16 (Vet_3.16) //",
  "GK21sokss_pu:30359": "dhanadattābhidhānaś ca putras tasyodapadyata /",
  "GK21sokss_pu:30360": "pitary uparate so 'pi babhūvocchṛṅkhalo yuvā // SoKss_12,10.17 (Vet_3.17) //",
  "GK21sokss_pu:30361": "dyūtādisaṅge dūrtāś ca militvā tam apātayan /",
  "GK21sokss_pu:30362": "kāmaṃ vyasanavṛkṣasya mūlaṃ durjanasaṃgatiḥ // SoKss_12,10.18 (Vet_3.18) //",
  "GK21sokss_pu:30363": "acirād vyasanakṣīṇadhano daurgatyalajjayā /",
  "GK21sokss_pu:30364": "so 'tha tyaktvā svadeśaṃ taṃ bhrāntuṃ deśāntarāṇy agāt // SoKss_12,10.19 (Vet_3.19) //",
  "GK21sokss_pu:30365": "gacchaṃś ca candanapuraṃ nāma sthānam avāpya saḥ /",
  "GK21sokss_pu:30366": "viveśa bhojanārthī sann ekasya vaṇijo gṛham // SoKss_12,10.20 (Vet_3.20) //",
  "GK21sokss_pu:30367": "sa vaṇik sukumāraṃ taṃ dṛṣṭvā pṛṣṭvānvayādikam /",
  "GK21sokss_pu:30368": "jñātvā kulīnaṃ satkṛtya svīcakre daivayogataḥ // SoKss_12,10.21 (Vet_3.21) //",
  "GK21sokss_pu:30369": "dadau ca sadhanāṃ tasmai nāmnā ratnāvalīṃ sutām /",
  "GK21sokss_pu:30370": "tataḥ sa dhanadatto 'tra tasthau śvaśuraveśmani // SoKss_12,10.22 (Vet_3.22) //",
  "GK21sokss_pu:30371": "dineṣv eva ca yāteṣu sukhavismṛtadurgatiḥ /",
  "GK21sokss_pu:30372": "svadeśaṃ gantukāmo 'bhūt prāptārtho vyasanonmukhaḥ // SoKss_12,10.23 (Vet_3.23) //",
  "GK21sokss_pu:30373": "tato 'numānya katham apy avaśaṃ śvaśuraṃ śaṭhaḥ /",
  "GK21sokss_pu:30374": "taṃ duhitrekasaṃtānaṃ gṛhītvā tām alaṃkṛtām // SoKss_12,10.24 (Vet_3.24) //",
  "GK21sokss_pu:30375": "bhāryāṃ ratnāvalīṃ yuktām ekayā vṛddhayā striyā /",
  "GK21sokss_pu:30376": "sa ātmanā tṛtīyaḥ sandeśāt prasthitavāṃs tataḥ // SoKss_12,10.25 (Vet_3.25) //",
  "GK21sokss_pu:30377": "kramāt prāpyāṭavīṃ dūrām uktvā taskarajāṃ bhiyam /",
  "GK21sokss_pu:30378": "gṛhītvābharaṇaṃ tasyā bhāryāyāḥ svīcakāra saḥ // SoKss_12,10.26 (Vet_3.26) //",
  "GK21sokss_pu:30379": "dṛśyatāṃ dyūtaveśyādikaṣṭavyasanasaṅginām /",
  "GK21sokss_pu:30380": "hṛdayaṃ hā kṛtaghnānāṃ puṃsāṃ nistriṃśakarkaśam // SoKss_12,10.27 (Vet_3.27) //",
  "GK21sokss_pu:30381": "so 'tha pāpo 'rthahetos tāṃ bhāryāṃ guṇavatīm api /",
  "GK21sokss_pu:30382": "hantuṃ śvabhre nicikṣepa tayā vṛddhastriyā yutām // SoKss_12,10.28 (Vet_3.28) //",
  "GK21sokss_pu:30383": "kṣiptvaiva ca gate tasmin sātha vṛddhā vyapadyata /",
  "GK21sokss_pu:30384": "tad bhāryā tu latāgulmavignayā na vyapādi sā // SoKss_12,10.29 (Vet_3.29) //",
  "GK21sokss_pu:30385": "uttasthau ca tataḥ śvabhrāt krośantī karuṇaṃ śaṇaiḥ /",
  "GK21sokss_pu:30386": "ālambya tṛṇagulmādi saśeṣatvāt kilāyuṣaḥ // SoKss_12,10.30 (Vet_3.30) //",
  "GK21sokss_pu:30387": "āyayau vikṣatāṅgī ca pṛṣṭvā mārgaṃ pade pade /",
  "GK21sokss_pu:30388": "yathāgatenaiva pathā kṛcchrāt tat sadanaṃ pituḥ // SoKss_12,10.31 (Vet_3.31) //",
  "GK21sokss_pu:30389": "tatrākasmāt tathābhūtā prāptā pṛṣṭā sasaṃbhramam /",
  "GK21sokss_pu:30390": "mātrā pitrā ca rudatī sādhvī saivam abhāṣata // SoKss_12,10.32 (Vet_3.32) //",
  "GK21sokss_pu:30391": "muṣitāḥ sma pathi stenair nīto baddhvā ca matpatiḥ /",
  "GK21sokss_pu:30392": "vṛddhā mṛtā nipatyāpi śvabhre nāhaṃ mṛtā punaḥ // SoKss_12,10.33 (Vet_3.33) //",
  "GK21sokss_pu:30393": "athāgatena kenāpi pathikena kṛpālunā /",
  "GK21sokss_pu:30394": "uddhṛtāhaṃ tataḥ śvabhrāt prāptāsmīha ca daivataḥ // SoKss_12,10.34 (Vet_3.34) //",
  "GK21sokss_pu:30395": "evam uktavatī mātrā pitrā cāśvāsitā tataḥ /",
  "GK21sokss_pu:30396": "bhartṛcittaiva sā tasthau tatra ratnāvalī satī // SoKss_12,10.35 (Vet_3.35) //",
  "GK21sokss_pu:30397": "yāti kāle ca tadbhartā sa svadeśagataḥ punaḥ /",
  "GK21sokss_pu:30398": "dyūtakṣapitatadvitto danadatto vyacintayat // SoKss_12,10.36 (Vet_3.36) //",
  "GK21sokss_pu:30399": "ānayāmi punar gatvā mārgitvā śvaśurād dhanam /",
  "GK21sokss_pu:30400": "gṛhe sthitā me tvat putrīty abhidhāsye ca tatra tam // SoKss_12,10.37 (Vet_3.37) //",
  "GK21sokss_pu:30401": "evaṃ sa hṛdaye dhyātvā prāyāc chvaśuraveśma tat /",
  "GK21sokss_pu:30402": "prāptaṃ ca tatra taṃ dūrāt svabhāryā paśyati sma sā // SoKss_12,10.38 (Vet_3.38) //",
  "GK21sokss_pu:30403": "dhāvitvā cāpatat tasya sā pāpasyāpi pādayoḥ /",
  "GK21sokss_pu:30404": "duṣṭe 'pi patyau sādhvīnāṃ nānyathāvṛttimānasam // SoKss_12,10.39 (Vet_3.39) //",
  "GK21sokss_pu:30405": "bhītāya ca tatas tasmai tad aśeṣaṃ nyavedayat /",
  "GK21sokss_pu:30406": "yan mṛṣā caurapātādi pitroḥ prāg varṇitaṃ tayā // SoKss_12,10.40 (Vet_3.40) //",
  "GK21sokss_pu:30407": "tatas tayā samaṃ tatra nirbhayaḥ śvāśure gṛhe /",
  "GK21sokss_pu:30408": "praviṣṭaḥ śvaśurābhyāṃ sa harṣād dṛṣṭvābhyanandyata // SoKss_12,10.41 (Vet_3.41) //",
  "GK21sokss_pu:30409": "diṣṭyā jīvann ayaṃ muktaś caurair iti mahotsavaḥ /",
  "GK21sokss_pu:30410": "tena tacchvaśureṇātha cakre militabandhunā // SoKss_12,10.42 (Vet_3.42) //",
  "GK21sokss_pu:30411": "tataḥ sa dhanadatto 'tra bhuñjānaḥ śvaśuraśriyam /",
  "GK21sokss_pu:30412": "ratnāvalyā tayā sākam āsīt patnyā yathāsukham // SoKss_12,10.43 (Vet_3.43) //",
  "GK21sokss_pu:30413": "ekadā tatra rātrau ca sa nṛśaṃsaś cakāra yat /",
  "GK21sokss_pu:30414": "kathoparodhataḥ śāntam avācyam api kathyate // SoKss_12,10.44 (Vet_3.44) //",
  "GK21sokss_pu:30415": "hatvāṅkasuptāṃ bhāryāṃ tāṃ tadābharaṇasaṃcayam /",
  "GK21sokss_pu:30416": "apahṛtya tataḥ prāyāt sa svadeśam alakṣitaḥ // SoKss_12,10.45 (Vet_3.45) //",
  "GK21sokss_pu:30417": "īdṛśāḥ puruṣāḥ pāpā iti śārikayodite /",
  "GK21sokss_pu:30418": "tvam idānīṃ vadety āha rājaputras tadā śukam // SoKss_12,10.46 (Vet_3.46) //",
  "GK21sokss_pu:30419": "tato jagāda sa śuko deva duḥsahasāhasāḥ /",
  "GK21sokss_pu:30420": "striyo duścaritāḥ pāpās tathā ca śrūyatāṃ kathā // SoKss_12,10.47 (Vet_3.47) //",
  "GK21sokss_pu:30421": "asti harṣavatī nāma nagarī tatra cābhavat /",
  "GK21sokss_pu:30422": "agraṇīr dharmadattākhyo bahukoṭīśvaro vaṇik // SoKss_12,10.48 (Vet_3.48) //",
  "GK21sokss_pu:30423": "vasudattābhidhānā ca rūpe 'nanyasamā sutā /",
  "GK21sokss_pu:30424": "babhūva tasya vaṇijaḥ prāṇebhyo 'py adhikapriyā // SoKss_12,10.49 (Vet_3.49) //",
  "GK21sokss_pu:30425": "sā ca tena samānāya rūpayauvanaśāline /",
  "GK21sokss_pu:30426": "dattā varāṅganānetracakorāmṛtaraśmaye // SoKss_12,10.50 (Vet_3.50) //",
  "GK21sokss_pu:30427": "nāmnā samudradattāya vaṇikputrāya sādhave /",
  "GK21sokss_pu:30428": "nagaryām āryajuṣṭāyāṃ tāmraliptyāṃ nivāsine // SoKss_12,10.51 (Vet_3.51) //",
  "GK21sokss_pu:30429": "kadācit sā svadeśasthe patyau svasya pitur gṛhe /",
  "GK21sokss_pu:30430": "sthitā vaṇiksutā dūrāt kaṃcit puruṣam aikṣata // SoKss_12,10.52 (Vet_3.52) //",
  "GK21sokss_pu:30431": "taṃ yuvānaṃ sukāntaṃ sā capalā māramohitā /",
  "GK21sokss_pu:30432": "guptaṃ sakhīmukhānītaṃ bheje pracchannakāmukam // SoKss_12,10.53 (Vet_3.53) //",
  "GK21sokss_pu:30433": "tataḥprabhṛti tenaiva saha tatra sadā rahaḥ /",
  "GK21sokss_pu:30434": "rātrau rātrāv araṃstāsau tadekāsaktamānasā // SoKss_12,10.54 (Vet_3.54) //",
  "GK21sokss_pu:30435": "ekadā ca sa kaumāraḥ patis tasyāḥ svadeśataḥ /",
  "GK21sokss_pu:30436": "ājagāmātra tatpitroḥ pramoda iva mūrtimān // SoKss_12,10.55 (Vet_3.55) //",
  "GK21sokss_pu:30437": "sotsave ca dine tasmin sā naktaṃ kṛtamaṇḍanā /",
  "GK21sokss_pu:30438": "mātrānupreṣitā bheje śayyāsthāpi na taṃ patim // SoKss_12,10.56 (Vet_3.56) //",
  "GK21sokss_pu:30439": "prārthitā tena cālīkasuptaṃ cakre 'nyamānasā /",
  "GK21sokss_pu:30440": "pānamatto 'dhvakhinnaś ca so 'pi jahre 'tha nidrayā // SoKss_12,10.57 (Vet_3.57) //",
  "GK21sokss_pu:30441": "tataś ca supte sarvasmin bhuktapīte jane śanaiḥ /",
  "GK21sokss_pu:30442": "saṃdhiṃ bhittvā viveśātra cauro vāsagṛhāntare // SoKss_12,10.58 (Vet_3.58) //",
  "GK21sokss_pu:30443": "tatkālaṃ tam apaśyantī sāpy utthāya vaṇiksutā /",
  "GK21sokss_pu:30444": "svajārakṛtasaṃketā niragān nibhṛtaṃ tataḥ // SoKss_12,10.59 (Vet_3.59) //",
  "GK21sokss_pu:30445": "tadālokya sa cauro 'tra vighniteccho vyacintayat /",
  "GK21sokss_pu:30446": "yeṣām arthe praviṣṭo 'haṃ tair evābharaṇair vṛtā // SoKss_12,10.60 (Vet_3.60) //",
  "GK21sokss_pu:30447": "niśīthe nirgataiṣā tad vīkṣe 'haṃ sā kva gacchati /",
  "GK21sokss_pu:30448": "ity ākalayya nirgatya sa cauras tāṃ vaṇiksutām // SoKss_12,10.61 (Vet_3.61) //",
  "GK21sokss_pu:30449": "vasudattām anu yayau dattadṛṣṭir alakṣitaḥ /",
  "GK21sokss_pu:30450": "sāpi puṣpādihastaikasasaṃketasakhīyutā // SoKss_12,10.62 (Vet_3.62) //",
  "GK21sokss_pu:30451": "gatvā bāhyaṃ praviṣṭābhūd udyānaṃ nātidūragam /",
  "GK21sokss_pu:30452": "tatrāpaśyac ca taṃ vṛkṣe lambamānaṃ svakāmukam // SoKss_12,10.63 (Vet_3.63) //",
  "GK21sokss_pu:30453": "saṃketakāgataṃ rātrau labdhvā nagararakṣibhiḥ /",
  "GK21sokss_pu:30454": "ullambitaṃ caurabuddhyā pāśakaṇṭhaṃ mṛtaṃ sthitam // SoKss_12,10.64 (Vet_3.64) //",
  "GK21sokss_pu:30455": "tataḥ sā vihvalodbhrāntā hā hatāsmīti vādinī /",
  "GK21sokss_pu:30456": "papāta bhūmau kṛpaṇaṃ vilapantī ruroda ca // SoKss_12,10.65 (Vet_3.65) //",
  "GK21sokss_pu:30457": "avatāryātha vṛkṣāt taṃ gatāsuṃ nijakāmukam /",
  "GK21sokss_pu:30458": "upaveśyāṅgarāgeṇa puṣpaiś cālaṃcakāra sā // SoKss_12,10.66 (Vet_3.66) //",
  "GK21sokss_pu:30459": "samāliṅgya ca niḥsaṃjñaṃ rāgaśokāndhamānasā /",
  "GK21sokss_pu:30460": "unnamayya mukhaṃ yāvat tasyārtā paricumbati // SoKss_12,10.67 (Vet_3.67) //",
  "GK21sokss_pu:30461": "tāvat sa tasyāḥ sahasā nirjīvaḥ parapūruṣaḥ /",
  "GK21sokss_pu:30462": "vetālānupraviṣṭaḥ sad dantaiś ciccheda nāsikām // SoKss_12,10.68 (Vet_3.68) //",
  "GK21sokss_pu:30463": "tena sā vihvalā tasmāt savyathāpasṛtāpy aho /",
  "GK21sokss_pu:30464": "kiṃ svij jīved iti hatā puna etya tam aikṣata // SoKss_12,10.69 (Vet_3.69) //",
  "GK21sokss_pu:30465": "dṛṣṭvā ca vītavetālaṃ niśceṣṭaṃ mṛtam eva tam /",
  "GK21sokss_pu:30466": "sā bhītā paribhūtā ca cacāla rudatī śanaiḥ // SoKss_12,10.70 (Vet_3.70) //",
  "GK21sokss_pu:30467": "tāvac channaḥ sthitaḥ so 'tha cauraḥ sarvaṃ vyalokayat /",
  "GK21sokss_pu:30468": "acintayac ca kim idaṃ pāpayā kṛtam etayā // SoKss_12,10.71 (Vet_3.71) //",
  "GK21sokss_pu:30469": "aho batāśayaḥ strīṇāṃ bhīṣaṇo ghanatāmasaḥ /",
  "GK21sokss_pu:30470": "andhakūpa ivāgādhaḥ pātāya gahanaḥ param // SoKss_12,10.72 (Vet_3.72) //",
  "GK21sokss_pu:30471": "tad idānīm iyaṃ kiṃ nu kuryād iti vicintya saḥ /",
  "GK21sokss_pu:30472": "kautukād dūrataś cauro bhūyo 'py anusasāra tām // SoKss_12,10.73 (Vet_3.73) //",
  "GK21sokss_pu:30473": "sāpi gatvā praviśyaiva tat suptasthitabhartṛkam /",
  "GK21sokss_pu:30474": "gṛhaṃ tadā svakaṃ prauccaiḥ prarudaty evam abravīt // SoKss_12,10.74 (Vet_3.74) //",
  "GK21sokss_pu:30475": "paritrāyadhvam etena duṣṭena mama nāsikā /",
  "GK21sokss_pu:30476": "chinnā niraparādhāyā bhartṛrūpeṇa śatruṇā // SoKss_12,10.75 (Vet_3.75) //",
  "GK21sokss_pu:30477": "śrutvaitaṃ muhur ākrandaṃ tasyāḥ sarve sasaṃbhramam /",
  "GK21sokss_pu:30478": "udatiṣṭhan prabudhyātra patiḥ parijanaḥ pitā // SoKss_12,10.76 (Vet_3.76) //",
  "GK21sokss_pu:30479": "etyātha tatpitā dṛṣṭvā tām ārdracchinnanāsikām /",
  "GK21sokss_pu:30480": "kruddhas taṃ bandhayāmāsa bhāryādrohīti tat patim // SoKss_12,10.77 (Vet_3.77) //",
  "GK21sokss_pu:30481": "sa tu naivābravīt kiṃcid badhyamāno 'pi mūkavat /",
  "GK21sokss_pu:30482": "viparyasteṣu sarveṣu śṛṇvatsu śvaśurādiṣu // SoKss_12,10.78 (Vet_3.78) //",
  "GK21sokss_pu:30483": "tato jñatvaiva tac caure tasminn apasṛte laghu /",
  "GK21sokss_pu:30484": "kolāhalena tasyāṃ ca vyatītāyāṃ kramān niśi // SoKss_12,10.79 (Vet_3.79) //",
  "GK21sokss_pu:30485": "sa ninye vaṇijā tena śvaśureṇa vaṇiksutaḥ /",
  "GK21sokss_pu:30486": "rājāntikaṃ tayā sārdhaṃ bhāryayā chinnanāsayā // SoKss_12,10.80 (Vet_3.80) //",
  "GK21sokss_pu:30487": "rājā ca kṛtavijñaptiḥ svadāradrohy asāv iti /",
  "GK21sokss_pu:30488": "tasyādiśad vaṇiksūnor vadhaṃ nyakkṛtatadvacāḥ // SoKss_12,10.81 (Vet_3.81) //",
  "GK21sokss_pu:30489": "tato vadhyabhuvaṃ tasmin nīyamāne saḍiṇḍimam /",
  "GK21sokss_pu:30490": "upāgamya sa cauro 'tra babhāṣe rājapūruṣān // SoKss_12,10.82 (Vet_3.82) //",
  "GK21sokss_pu:30491": "niḥkāraṇaṃ na vadhyo 'yaṃ yathāvṛttaṃ tu vedmy aham /",
  "GK21sokss_pu:30492": "māṃ prāpayata rājāgraṃ yāvat sarvaṃ vadāmy ataḥ // SoKss_12,10.83 (Vet_3.83) //",
  "GK21sokss_pu:30493": "ity ūcivān sa nītas tair nṛpasyāgraṃ vṛtābhayaḥ /",
  "GK21sokss_pu:30494": "ā mūlād rātrivṛttāntaṃ cauraḥ sarvaṃ nyavedayat // SoKss_12,10.84 (Vet_3.84) //",
  "GK21sokss_pu:30495": "abravīc ca na ced deva madvāci pratyayas tava /",
  "GK21sokss_pu:30496": "tat sā nāsā mukhe tasya śavasyādyāpi vīkṣyatām // SoKss_12,10.85 (Vet_3.85) //",
  "GK21sokss_pu:30497": "tac chrutvā vīkṣituṃ bhṛtyān preṣya satyam avetya tat /",
  "GK21sokss_pu:30498": "sa rājā taṃ vaṇikputraṃ muktavān vadhanigrahāt // SoKss_12,10.86 (Vet_3.86) //",
  "GK21sokss_pu:30499": "tāṃ ca karṇāv api chitvā duṣṭāṃ deśān nirastavān /",
  "GK21sokss_pu:30500": "tad bhāryāṃ śvaśuraṃ cāsya taṃ sarvasvam adaṇḍayat // SoKss_12,10.87 (Vet_3.87) //",
  "GK21sokss_pu:30501": "cauraṃ ca taṃ purādhyakṣaṃ tuṣṭaś cakre sa bhūpatiḥ /",
  "GK21sokss_pu:30502": "evaṃ striyo bhavantīha nisargaviṣamāḥ śaṭhāḥ // SoKss_12,10.88 (Vet_3.88) //",
  "GK21sokss_pu:30503": "ity uktavān eva śuko bhūtvā citrarathābhidhaḥ /",
  "GK21sokss_pu:30504": "kṣīṇendraśāpo gandharvo divyarūpo divaṃ yayau // SoKss_12,10.89 (Vet_3.89) //",
  "GK21sokss_pu:30505": "śārikā sāpi tatkālaṃ bhūtvā svaḥstrī tilottamā /",
  "GK21sokss_pu:30506": "tathaiva kṣīṇatacchāpā jagāma sahasā divam // SoKss_12,10.90 (Vet_3.90) //",
  "GK21sokss_pu:30507": "vivādaś cāpy anirṇītaḥ sabhāyāṃ so 'bhavat tayoḥ /",
  "GK21sokss_pu:30508": "ity ākhyāya kathāṃ bhūyas taṃ vetālo 'bravīn nṛpam // SoKss_12,10.91 (Vet_3.91) //",
  "GK21sokss_pu:30509": "tad bhavān vaktu kiṃ pāpāḥ puruṣāḥ kimuta striyaḥ /",
  "GK21sokss_pu:30510": "ajalpato jāna tas te śiro yasyati khaṇḍaśaḥ // SoKss_12,10.92 (Vet_3.92) //",
  "GK21sokss_pu:30511": "etan niśamya vacanaṃ vetālasyāṃsavartinas tasya /",
  "GK21sokss_pu:30512": "sa jagāda bhūpatis taṃ yogeśvara yoṣitaḥ pāpāḥ // SoKss_12,10.93 (Vet_3.93) //",
  "GK21sokss_pu:30513": "puruṣaḥ ko'pi hi tādṛk kvāpi kadācid bhaved durācāraḥ /",
  "GK21sokss_pu:30514": "prāyaḥ sarvatra sadā striyas tu tādṛgvidhā eva // SoKss_12,10.94 (Vet_3.94) //",
  "GK21sokss_pu:30515": "ity uktavato nṛpateḥ prāgvat skandhāt sa tasya vetālaḥ /",
  "GK21sokss_pu:30516": "naṣṭo 'bhūt sa ca rājā jagrāha punas tadānayanayatram // SoKss_12,10.95 (Vet_3.95) //",
  "GK21sokss_pu:30517": "ekādaśas taraṅgaḥ /",
  "GK21sokss_pu:30518": "tato gatvā punas tasya nikaṭaṃ śiṃśapātaroḥ /",
  "GK21sokss_pu:30519": "sa trivikramaseno 'tra śmaśānaṃ niśi bhūpatiḥ // SoKss_12,11.1 (Vet_4.1) //",
  "GK21sokss_pu:30520": "labdhvā muktāttahāsaṃ taṃ vetālaṃ nṛśarīragam /",
  "GK21sokss_pu:30521": "niḥkampaḥ skandham āropya tūṣṇīm udacalat tataḥ // SoKss_12,11.2 (Vet_4.2) //",
  "GK21sokss_pu:30522": "calantaṃ ca tam aṃsastho vetālaḥ so 'bravīt punaḥ /",
  "GK21sokss_pu:30523": "rājan kubhikṣor etasya kṛte ko 'yaṃ tava śramaḥ // SoKss_12,11.3 (Vet_4.3) //",
  "GK21sokss_pu:30524": "āyāse niṣphale 'muṣmin viveko bata nāsti te /",
  "GK21sokss_pu:30525": "tad imāṃ śṛṇu mattas tvaṃ kathāṃ pathi vinodinīm // SoKss_12,11.4 (Vet_4.4) //",
  "GK21sokss_pu:30526": "asti śobhāvatī nāma satyākhyā nagarī bhuvi /",
  "GK21sokss_pu:30527": "tasyāṃ ca śūdrakākhyo 'bhūd bhūpatiḥ prājyavikramaḥ // SoKss_12,11.5 (Vet_4.5) //",
  "GK21sokss_pu:30528": "yasya jajvāla jayinaḥ pratāpajvalano niśam /",
  "GK21sokss_pu:30529": "bandīkṛtārilalanādhūtacāmaramārutaiḥ // SoKss_12,11.6 (Vet_4.6) //",
  "GK21sokss_pu:30530": "aluptadharmacaraṇasphītā manthe vasuṃdharā /",
  "GK21sokss_pu:30531": "rājñi yasmin visasmāra rāmādīn api bhūpatīn // SoKss_12,11.7 (Vet_4.7) //",
  "GK21sokss_pu:30532": "taṃ kadācin mahīpālaṃ priyaśūram upāyayau /",
  "GK21sokss_pu:30533": "sevārthaṃ mālavād eko namnā vīravaro dvijaḥ // SoKss_12,11.8 (Vet_4.8) //",
  "GK21sokss_pu:30534": "yasya dharmavatī nāma bhāryā satvavaraḥ sutaḥ /",
  "GK21sokss_pu:30535": "kanyā vīravatī ceti trayaṃ gṛhaparicchadaḥ // SoKss_12,11.9 (Vet_4.9) //",
  "GK21sokss_pu:30536": "sevāparicchadaś cānyat trayaṃ kaṭyāṃ kṛpāṇikā /",
  "GK21sokss_pu:30537": "kare karatalaikatra cāru carma paratra ca // SoKss_12,11.10 (Vet_4.10) //",
  "GK21sokss_pu:30538": "tāvanmātraparīvāro dīnāraśatapañcakam /",
  "GK21sokss_pu:30539": "pratyahaṃ prārthayāmāsa rājñas tasmāt sa vṛttaye // SoKss_12,11.11 (Vet_4.11) //",
  "GK21sokss_pu:30540": "rājāpi sa tam ākārasūcitodārapauruṣam /",
  "GK21sokss_pu:30541": "vīkṣya tasmai dadau vṛttiṃ sūdrakas tāṃ yathepsitām // SoKss_12,11.12 (Vet_4.12) //",
  "GK21sokss_pu:30542": "alpe parikare 'py ebhir iyadbhiḥ svarṇarūpakaiḥ /",
  "GK21sokss_pu:30543": "kim eṣa vyasanaṃ puṣṇāty atha kaṃcana sadvyayam // SoKss_12,11.13 (Vet_4.13) //",
  "GK21sokss_pu:30544": "ity anveṣṭuṃ samācāraṃ kautukāt sa mahīpatiḥ /",
  "GK21sokss_pu:30545": "pracchannān sthāpayāmāsa cārānasyātra pṛṣṭhataḥ // SoKss_12,11.14 (Vet_4.14) //",
  "GK21sokss_pu:30546": "sa ca vīravaraḥ prātaḥ kṛtvā bhūpasya darśanam /",
  "GK21sokss_pu:30547": "sthitvā ca tasyā madhyāhnaṃ siṃhadvāre dhṛtāyudhaḥ // SoKss_12,11.15 (Vet_4.15) //",
  "GK21sokss_pu:30548": "gatvā svavṛttilabdhānāṃ dīnārāṇāṃ śataṃ gṛhe /",
  "GK21sokss_pu:30549": "bhojanārthaṃ svabhāryāyā haste prādāt kilānvaham // SoKss_12,11.16 (Vet_4.16) //",
  "GK21sokss_pu:30550": "vastrāṅgarāgatāmbūlaṃ krīṇāti sma śatena ca /",
  "GK21sokss_pu:30551": "śataṃ snātvā ca pūjārthaṃ vyadhād viṣṇoḥ śivasya ca // SoKss_12,11.17 (Vet_4.17) //",
  "GK21sokss_pu:30552": "viprebhyaḥ kṛpaṇebhyaś ca dadau dānaṃ śatadvayam /",
  "GK21sokss_pu:30553": "evaṃ vibheje pañcāpi tāni nityaṃ śatāny asau // SoKss_12,11.18 (Vet_4.18) //",
  "GK21sokss_pu:30554": "tataḥ kṛtvāgnikāryādi bhūktvā gatvaikako niśi /",
  "GK21sokss_pu:30555": "siṃhadvāre punas tasthau pāṇau karatalāṃ dadhat // SoKss_12,11.19 (Vet_4.19) //",
  "GK21sokss_pu:30556": "etāṃ satatacaryāṃ ca tasya vīravarasya saḥ /",
  "GK21sokss_pu:30557": "rājā cāramukhāc chrutvā tutoṣa hṛdi śudrakaḥ // SoKss_12,11.20 (Vet_4.20) //",
  "GK21sokss_pu:30558": "nivārayāmāsa ca tāṃś cārāṃs tasyānumārgagān /",
  "GK21sokss_pu:30559": "mene viśeṣapūjārhaṃ puruṣātiśayaṃ ca tam // SoKss_12,11.21 (Vet_4.21) //",
  "GK21sokss_pu:30560": "atha yāteṣu divaseṣv avahelāvalaṅghite /",
  "GK21sokss_pu:30561": "grīṣme vīravareṇātra supracaṇḍārkatejasi // SoKss_12,11.22 (Vet_4.22) //",
  "GK21sokss_pu:30562": "tadīrṣyāta ivodbhūtavidyutkaratalāṃ dadhat /",
  "GK21sokss_pu:30563": "dhārāprahārī ninadann ājagāma ghanāgamaḥ // SoKss_12,11.23 (Vet_4.23) //",
  "GK21sokss_pu:30564": "tadā ca ghora meghaughe pravarṣati divāniśam /",
  "GK21sokss_pu:30565": "siṃhadvāre tathaivāsīt so 'tra vīravaro 'calaḥ // SoKss_12,11.24 (Vet_4.24) //",
  "GK21sokss_pu:30566": "taṃ ca dṛṣṭvā divā rājā prāsādāgrāt sa śūdrakaḥ /",
  "GK21sokss_pu:30567": "niśi bhūyas tadārohaj jijñāsus tasya tāṃ sthitim // SoKss_12,11.25 (Vet_4.25) //",
  "GK21sokss_pu:30568": "jagāda ca tataḥ ko nu siṃhadvāre sthito 'tra bhoḥ /",
  "GK21sokss_pu:30569": "tac chrutvāhaṃ sthito 'treti so 'pi vīravaro 'bravīt // SoKss_12,11.26 (Vet_4.26) //",
  "GK21sokss_pu:30570": "aho sudṛḍhasattvo 'yaṃ bhakto vīravaro mayi /",
  "GK21sokss_pu:30571": "tad eṣa prāpaṇīyo me 'vaśyam eva mahat padam // SoKss_12,11.27 (Vet_4.27) //",
  "GK21sokss_pu:30572": "iti saṃcintya nṛpatiḥ prāsādād avatīrya saḥ /",
  "GK21sokss_pu:30573": "śūdrakaḥ śayanaṃ bheje praviśyāntaḥpuraṃ tataḥ // SoKss_12,11.28 (Vet_4.28) //",
  "GK21sokss_pu:30574": "anyedyuś ca bhṛśaṃ meghe dhārāsāreṇa varṣati /",
  "GK21sokss_pu:30575": "pradoṣe guptabhavane kāle tamasi jṛmbhite // SoKss_12,11.29 (Vet_4.29) //",
  "GK21sokss_pu:30576": "punaḥ sa rājā jijñāsuḥ prāsādam adhiruhya tam /",
  "GK21sokss_pu:30577": "siṃhadvāre sthitaḥ ko 'trety ekākī prāha taṃ sphuṭam // SoKss_12,11.30 (Vet_4.30) //",
  "GK21sokss_pu:30578": "ahaṃ sthita iti prokte punar vīravareṇa ca /",
  "GK21sokss_pu:30579": "yāvad vismayate so 'tra rājā taddhairyadarśanāt // SoKss_12,11.31 (Vet_4.31) //",
  "GK21sokss_pu:30580": "tāvad vidūre śuśrāva sahasā rudatīṃ striyam /",
  "GK21sokss_pu:30581": "viṣādavikalām ekāṃ pralāpakaruṇasvanam // SoKss_12,11.32 (Vet_4.32) //",
  "GK21sokss_pu:30582": "na me rāṣṭre parābhūto na daridro na duḥkhitaḥ /",
  "GK21sokss_pu:30583": "kaś cid asti tad eṣā kā rodity ekākinī niśi // SoKss_12,11.33 (Vet_4.33) //",
  "GK21sokss_pu:30584": "iti cācintayac chrutvā sa jātakaruṇo nṛpaḥ /",
  "GK21sokss_pu:30585": "ādideśa ca taṃ vīravaram ekam adhaḥ sthitam // SoKss_12,11.34 (Vet_4.34) //",
  "GK21sokss_pu:30586": "bho vīravara śṛṇv eṣā dūre strī kāpi roditi /",
  "GK21sokss_pu:30587": "kāsau roditi kiṃ ceti tvayā gatvā nirūpyatām // SoKss_12,11.35 (Vet_4.35) //",
  "GK21sokss_pu:30588": "tac chrutvā sa tathety uktvā gantuṃ vīravaras tataḥ /",
  "GK21sokss_pu:30589": "prāvartata nibaddhāsidhenuḥ karatalākaraḥ // SoKss_12,11.36 (Vet_4.36) //",
  "GK21sokss_pu:30590": "na ca meghāndhakāraṃ taj jvaladvidyudvilocanam /",
  "GK21sokss_pu:30591": "sthūladhārāśilāvārṣi rakṣorūpam ajīgaṇat // SoKss_12,11.37 (Vet_4.37) //",
  "GK21sokss_pu:30592": "prasthitaṃ vīkṣya tādṛśyāṃ tasyāṃ rātrau tam ekakam /",
  "GK21sokss_pu:30593": "karuṇākautukāviṣṭo rājā prāsādapṛṣṭhataḥ // SoKss_12,11.38 (Vet_4.38) //",
  "GK21sokss_pu:30594": "āvatīrya gṛhītāsir ekākī tasya pṛṣṭhataḥ /",
  "GK21sokss_pu:30595": "so 'pi pratasthe tatraiva śudrako 'nupalakṣitaḥ // SoKss_12,11.39 (Vet_4.39) //",
  "GK21sokss_pu:30596": "sa ca vīravaro gatvā ruditānusṛtikriyaḥ /",
  "GK21sokss_pu:30597": "bahirnagaryāḥ prāpaikaṃ saras tatra dadarśa ca // SoKss_12,11.40 (Vet_4.40) //",
  "GK21sokss_pu:30598": "hā śūra hā kṛpālo hā tyāgiñ śūnyā tvayā katham /",
  "GK21sokss_pu:30599": "vatsyāmītyādi rudatīṃ tāṃ striyaṃ vārimadhyagām // SoKss_12,11.41 (Vet_4.41) //",
  "GK21sokss_pu:30600": "kā tvaṃ rodiṣi kiṃ caivam ity anvakprāptabhūpatiḥ /",
  "GK21sokss_pu:30601": "papraccha tāṃ ca sāścaryas tataḥ sāpy evam abhyadhāt // SoKss_12,11.42 (Vet_4.42) //",
  "GK21sokss_pu:30602": "bho vīravara jānīhi vatsa māṃ pṛthivīm imām /",
  "GK21sokss_pu:30603": "tasyā mamādhunā rājā śūdrako dhārmikaḥ patiḥ // SoKss_12,11.43 (Vet_4.43) //",
  "GK21sokss_pu:30604": "tṛtīye ca dine tasya rājño mṛtyur bhaviṣyati /",
  "GK21sokss_pu:30605": "tādṛśaṃ ca patiṃ prāpsyāmy aham anyaṃ nṛpaṃ kutaḥ // SoKss_12,11.44 (Vet_4.44) //",
  "GK21sokss_pu:30606": "atas tam anuśocāmi duḥkhitātmānam eva ca /",
  "GK21sokss_pu:30607": "etac chrutvā sa tāṃ trasta iva vīravaro 'bravīt // SoKss_12,11.45 (Vet_4.45) //",
  "GK21sokss_pu:30608": "he devi kac cid apy asti ko 'py upāyaḥ sa tādṛśaḥ /",
  "GK21sokss_pu:30609": "yenāsya na bhavenmṛtyur jagadrakṣāmaṇeḥ prabhoḥ // SoKss_12,11.46 (Vet_4.46) //",
  "GK21sokss_pu:30610": "iti tad vacanaṃ śrutvā sā jagāda vasuṃdharā /",
  "GK21sokss_pu:30611": "eko 'sty upāyas taṃ caikaḥ kartuṃ śakto bhavān iti // SoKss_12,11.47 (Vet_4.47) //",
  "GK21sokss_pu:30612": "tato vīravaro 'vādīt tarhi devi vada drutam /",
  "GK21sokss_pu:30613": "yāvat tat sādhayāmy āśu ko 'rthaḥ prāṇair mamānyathā // SoKss_12,11.48 (Vet_4.48) //",
  "GK21sokss_pu:30614": "tac chrutvovāca vasudhā viraḥ ko 'nyas tvayā samaḥ /",
  "GK21sokss_pu:30615": "svāmibhaktas tad etasya śarmopāyam imaṃ śṛṇu // SoKss_12,11.49 (Vet_4.49) //",
  "GK21sokss_pu:30616": "rājñā kṛtapratiṣṭāsti yaiṣā rājakulāntike /",
  "GK21sokss_pu:30617": "uttamā caṇḍikā devī sāṃnidhyotkarṣaśālinī // SoKss_12,11.50 (Vet_4.50) //",
  "GK21sokss_pu:30618": "tasyai sattvavaraṃ putram upahārīkaroṣi cet /",
  "GK21sokss_pu:30619": "tan naiṣa rājā mriyate jīvaty anyat samāśatam // SoKss_12,11.51 (Vet_4.51) //",
  "GK21sokss_pu:30620": "adyaiva caitad bhavatā kṛtaṃ ced asti tac chivam /",
  "GK21sokss_pu:30621": "anyathāsya tṛtīye 'hni prāpte nāsty eva jīvitam // SoKss_12,11.52 (Vet_4.52) //",
  "GK21sokss_pu:30622": "ity uktaḥ sa tayā pṛthvyā vīro vīravaras tadā /",
  "GK21sokss_pu:30623": "yāmi devi karomy etad adhunaivety abhāṣata // SoKss_12,11.53 (Vet_4.53) //",
  "GK21sokss_pu:30624": "tato bhadraṃ tavety uktvā vasudhā sā tirodadhe /",
  "GK21sokss_pu:30625": "tac ca sarvaṃ sa śuśrāva guptam anvaksthito nṛpaḥ // SoKss_12,11.54 (Vet_4.54) //",
  "GK21sokss_pu:30626": "tataś ca gūḍhe jijñāsau tasmin rājñy anugacchati /",
  "GK21sokss_pu:30627": "śūdrake tvaritaṃ gehaṃ niśi vīravaro yayau // SoKss_12,11.55 (Vet_4.55) //",
  "GK21sokss_pu:30628": "tatra putropahāro 'sya rājārthe dharayā yathā /",
  "GK21sokss_pu:30629": "uktas tathābravīt patnyai dharmavatyai vibodhya saḥ // SoKss_12,11.56 (Vet_4.56) //",
  "GK21sokss_pu:30630": "tac chrutvā sā tam āha sma nātha kāryaṃ śivaṃ prabhoḥ /",
  "GK21sokss_pu:30631": "tatprabodhya sutasyāsya śiśor vaktu bhavān iti // SoKss_12,11.57 (Vet_4.57) //",
  "GK21sokss_pu:30632": "tataḥ prabodhya suptaṃ taṃ bālaṃ sattvavaraṃ sutam /",
  "GK21sokss_pu:30633": "ākhyāya taṃ ca vṛttāntam evaṃ vīravaro 'bravīt // SoKss_12,11.58 (Vet_4.58) //",
  "GK21sokss_pu:30634": "tat putra caṇḍikādevyā upahārīkṛte tvayi /",
  "GK21sokss_pu:30635": "rājā jīvaty asau no cet tṛtīye 'hni vipadyate // SoKss_12,11.59 (Vet_4.59) //",
  "GK21sokss_pu:30636": "etac chrutvaiva bālo 'pi yathārthaṃ nāma darśayan /",
  "GK21sokss_pu:30637": "aklībacittaḥ pitaraṃ taṃ sa sattvavaro 'bravīt // SoKss_12,11.60 (Vet_4.60) //",
  "GK21sokss_pu:30638": "kṛtārtho 'haṃ mama prāṇai rājā cet tāta jīvati /",
  "GK21sokss_pu:30639": "bhuktasya hi tadannasya dattā syān niṣkṛtir mayā // SoKss_12,11.61 (Vet_4.61) //",
  "GK21sokss_pu:30640": "tatkiṃ vilambyate nītvā bhagavatyāḥ puro 'dhunā /",
  "GK21sokss_pu:30641": "upahārīkurudhvaṃ mām astu śāntir mayā prabhoḥ // SoKss_12,11.62 (Vet_4.62) //",
  "GK21sokss_pu:30642": "iti sattvavareṇokte tena vīravaro 'tra saḥ /",
  "GK21sokss_pu:30643": "sādhu satyaṃ prasūto 'si mattaḥ putrety abhāṣata // SoKss_12,11.63 (Vet_4.63) //",
  "GK21sokss_pu:30644": "etat so 'nvāgato rājā sarvaṃ śrutvā bahiḥ sthitaḥ /",
  "GK21sokss_pu:30645": "aha eṣāṃ samaṃ sattvaṃ sarveṣām ity acintayat // SoKss_12,11.64 (Vet_4.64) //",
  "GK21sokss_pu:30646": "tato vīravaraḥ skandhe kṛtvā sattvavaraṃ sutam /",
  "GK21sokss_pu:30647": "bharyā dharmavatī cāsya kanyāṃ vīravatīm api // SoKss_12,11.65 (Vet_4.65) //",
  "GK21sokss_pu:30648": "ubhau tau yayatus tasyāṃ rātrau tac caṇḍikāgṛham /",
  "GK21sokss_pu:30649": "rājāpi śūdrakaś channaḥ pṛṣṭataḥ sa tayor yayau // SoKss_12,11.66 (Vet_4.66) //",
  "GK21sokss_pu:30650": "tatra devyāḥ puraḥ skandhāt so 'tha pitrāvatāritaḥ /",
  "GK21sokss_pu:30651": "devīṃ sattvavaro natvā dhairyarāśir vyajijñapat // SoKss_12,11.67 (Vet_4.67) //",
  "GK21sokss_pu:30652": "mama mūrdhopahāreṇa rājā jīvatu śudrakaḥ /",
  "GK21sokss_pu:30653": "anyad varṣaśataṃ devi kuryād rājyam akaṇṭakam // SoKss_12,11.68 (Vet_4.68) //",
  "GK21sokss_pu:30654": "evam uktavatas tasya sādhu sādhv ity udīrya saḥ /",
  "GK21sokss_pu:30655": "sūnoḥ sattvavarasyātha kṛṣṭvā karatalāṃ śiśoḥ // SoKss_12,11.69 (Vet_4.69) //",
  "GK21sokss_pu:30656": "chittvā śiraś caṇḍikāyai devyai vīravaro dadau /",
  "GK21sokss_pu:30657": "matputreṇopahāreṇa rājā jīvatv iti bruvan // SoKss_12,11.70 (Vet_4.70) //",
  "GK21sokss_pu:30658": "sādhu kaḥ svāmibhakto 'nyaḥ samo vīravara tvayā /",
  "GK21sokss_pu:30659": "yenaivam ekasatputraprāṇavyayavidhāyinā // SoKss_12,11.71 (Vet_4.71) //",
  "GK21sokss_pu:30660": "datto jīvaś ca rājyaṃ ca śudrakasyāsya bhūpateḥ /",
  "GK21sokss_pu:30661": "ity antarikṣād udagāt tatkṣaṇaṃ tatra bhāratī // SoKss_12,11.72 (Vet_4.72) //",
  "GK21sokss_pu:30662": "tac ca sarvaṃ nṛpe tasmiṃś channe śṛṇvati pasyati /",
  "GK21sokss_pu:30663": "kanyā vīravatī sā tu bālā vīravarātmajā // SoKss_12,11.73 (Vet_4.73) //",
  "GK21sokss_pu:30664": "upetyāśliṣya mūrdhāṇaṃ tasya bhrātur hatasya tam /",
  "GK21sokss_pu:30665": "vilapanty uruśokāndhā hṛtsphoṭena vyapadyata // SoKss_12,11.74 (Vet_4.74) //",
  "GK21sokss_pu:30666": "tato vīravaraṃ bhāryā dharmavaty evam abravīt /",
  "GK21sokss_pu:30667": "rājñas tāvat kṛtaṃ śreyas tad idānīṃ vadāmi te // SoKss_12,11.75 (Vet_4.75) //",
  "GK21sokss_pu:30668": "nirjñānā yatra bālāpi bhrātṛśokād iyaṃ mṛtā /",
  "GK21sokss_pu:30669": "naṣṭe 'patyadvaye 'py asmiṃs tatra kiṃ jīvitena me // SoKss_12,11.76 (Vet_4.76) //",
  "GK21sokss_pu:30670": "prāg eva rājñaḥ śreyorthaṃ mūḍhayā svaśiro mayā /",
  "GK21sokss_pu:30671": "devyai nopahṛtaṃ tasmād dehy anujñāṃ mamādhunā // SoKss_12,11.77 (Vet_4.77) //",
  "GK21sokss_pu:30672": "praviṣamy analaṃ tāvad āttāpatyakalevarā /",
  "GK21sokss_pu:30673": "ityāgrahād vadantīṃ tāṃ so 'tha vīravaro 'bravīt // SoKss_12,11.78 (Vet_4.78) //",
  "GK21sokss_pu:30674": "evaṃ kuruṣva bhadraṃ te kā hi saṃprati te ratiḥ /",
  "GK21sokss_pu:30675": "apatyaduḥkhaikamaye jīvitavye manasvini // SoKss_12,11.79 (Vet_4.79) //",
  "GK21sokss_pu:30676": "kiṃ na datto mayaivātmety eṣā mā bhūc ca te vyathā /",
  "GK21sokss_pu:30677": "dadyāṃ kiṃ nāham ātmānam anyasādhyaṃ bhaved yadi // SoKss_12,11.80 (Vet_4.80) //",
  "GK21sokss_pu:30678": "tat pratīkṣasva yāvat te citām atra karomy aham /",
  "GK21sokss_pu:30679": "amībhir dārubhir devīkṣetranirmāṇasaṃbhṛtaiḥ // SoKss_12,11.81 (Vet_4.81) //",
  "GK21sokss_pu:30680": "ity uktvā dārubhis taiḥ sa kṛtvā vīravaraś citām /",
  "GK21sokss_pu:30681": "dīpāgre jvālayāmāsa nyastāpatyaśavadvayām // SoKss_12,11.82 (Vet_4.82) //",
  "GK21sokss_pu:30682": "tato dharmavatī patnī patitvā sāsya pādayoḥ /",
  "GK21sokss_pu:30683": "praṇamya devīṃ caṇḍīṃ tāṃ vyajijñapad apāṃsulā // SoKss_12,11.83 (Vet_4.83) //",
  "GK21sokss_pu:30684": "janmāntare 'py ayaṃ bhūyād āryaputraḥ patir mama /",
  "GK21sokss_pu:30685": "etat prabhos tu rājño 'stu maddehenāmunā śivam // SoKss_12,11.84 (Vet_4.84) //",
  "GK21sokss_pu:30686": "ity udīryaiva sā sādhvī tasminn ambhovahelayā /",
  "GK21sokss_pu:30687": "jvālākalāpajaṭile nipapāta citānale // SoKss_12,11.85 (Vet_4.85) //",
  "GK21sokss_pu:30688": "tataś ca cintayāmāsa vīro vīravaro 'tra saḥ /",
  "GK21sokss_pu:30689": "niṣpannaṃ rājakāryaṃ me vāg divyā hy udgatā yathā // SoKss_12,11.86 (Vet_4.86) //",
  "GK21sokss_pu:30690": "bhuktasya cānnapiṇḍasya jāto 'ham anṛṇaḥ prabhoḥ /",
  "GK21sokss_pu:30691": "tad idānīṃ mamaikasya keyaṃ jīvitagṛdhnutā // SoKss_12,11.87 (Vet_4.87) //",
  "GK21sokss_pu:30692": "bharaṇīyaṃ priyaṃ kṛtsnaṃ vyayīkṛtya kuṭumbakam /",
  "GK21sokss_pu:30693": "jīvayann ekam ātmānaṃ mādṛśaḥ ko hi śobhate // SoKss_12,11.88 (Vet_4.88) //",
  "GK21sokss_pu:30694": "tat kim ātmopahāreṇāpy etāṃ prīṇāmi nāmbikām /",
  "GK21sokss_pu:30695": "ity ālocya sa devīṃ tāṃ stutyā prāg upatasthivān // SoKss_12,11.89 (Vet_4.89) //",
  "GK21sokss_pu:30696": "jaya mahiṣāsuramāriṇi dāriṇi rurudānavasya śūlakare /",
  "GK21sokss_pu:30697": "jaya vibudhotsavakāriṇi dhāriṇi bhuvanatrayasya mātṛvare // SoKss_12,11.90 (Vet_4.90) //",
  "GK21sokss_pu:30698": "jaya jagad arcitacaraṇe śaraṇe niḥśreyasasya bhaktānām /",
  "GK21sokss_pu:30699": "jaya dhṛtabhāskarakiraṇe haraṇe duritāndhakāravṛndānām // SoKss_12,11.91 (Vet_4.91) //",
  "GK21sokss_pu:30700": "jaya kāli jaya kapālini jaya kaṅkālini śive namas te 'stu /",
  "GK21sokss_pu:30701": "śūdrakanṛpater adhunā prasīda manmastakopahāreṇa // SoKss_12,11.92 (Vet_4.92) //",
  "GK21sokss_pu:30702": "ity upasthāya devyāṃ sa tasyāṃ vīravaraḥ punaḥ /",
  "GK21sokss_pu:30703": "sadyaḥ karatalāghātenottamāṅgaṃ svamacchinat // SoKss_12,11.93 (Vet_4.93) //",
  "GK21sokss_pu:30704": "tad ālokyākhilaṃ tatra channasthaḥ śudrako nṛpaḥ /",
  "GK21sokss_pu:30705": "sākulaś ca saduḥkhaś ca sāścaryaś ca vyacintayat // SoKss_12,11.94 (Vet_4.94) //",
  "GK21sokss_pu:30706": "aho kim apy anenaitad anyatrādṛṣṭam aśrutam /",
  "GK21sokss_pu:30707": "sādhunā sakuṭumbena duḥkaraṃ matkṛte kṛtam // SoKss_12,11.95 (Vet_4.95) //",
  "GK21sokss_pu:30708": "vicitre 'py atra saṃsāre dhīraḥ syādīdṛśaḥ kutaḥ /",
  "GK21sokss_pu:30709": "akhyāpayan prabho arthe parokṣaṃ yo dadāty asūn // SoKss_12,11.96 (Vet_4.96) //",
  "GK21sokss_pu:30710": "etasya copakārosya na kuryāṃ sadṛśaṃ yadi /",
  "GK21sokss_pu:30711": "tan me kā prabhutā kiṃ ca jīvitavyaṃ paśor iva // SoKss_12,11.97 (Vet_4.97) //",
  "GK21sokss_pu:30712": "iti saṃcintya nṛpatiḥ khaḍgam ākṛṣya kopataḥ /",
  "GK21sokss_pu:30713": "upetya śūdrako devīṃ tāṃ pravīro vyajijñapat // SoKss_12,11.98 (Vet_4.98) //",
  "GK21sokss_pu:30714": "satatānuprapannasya bhagavaty adhunāmunā /",
  "GK21sokss_pu:30715": "mama mūrdhopahāreṇa suprītā kurv anugraham // SoKss_12,11.99 (Vet_4.99) //",
  "GK21sokss_pu:30716": "ayaṃ vīravaro vipro nāmānuguṇaceṣṭitaḥ /",
  "GK21sokss_pu:30717": "madartham ujjhitaprāṇaḥ sakuṭumbo 'pi jīvatu // SoKss_12,11.100 (Vet_4.100) //",
  "GK21sokss_pu:30718": "ity udīryāsinā rājā śiraś chettuṃ sa śūdrakaḥ /",
  "GK21sokss_pu:30719": "yāvat pravartate tāvad udabhūd bhāratī divaḥ // SoKss_12,11.101 (Vet_4.101) //",
  "GK21sokss_pu:30720": "mā sāhasaṃ kṛthās tuṣṭā sattvenānena te hy aham /",
  "GK21sokss_pu:30721": "pratyujjīvatu sāpatyadāro vīravaro dvijaḥ // SoKss_12,11.102 (Vet_4.102) //",
  "GK21sokss_pu:30722": "ity uktvā vyaramad vāk sā sa cottasthau saputrakaḥ /",
  "GK21sokss_pu:30723": "sākaṃ duhitrā patnyā ca jīvan vīravaro 'kṣataḥ // SoKss_12,11.103 (Vet_4.103) //",
  "GK21sokss_pu:30724": "tad vilokyādbhutaṃ rājā channo bhūtvā punaś ca saḥ /",
  "GK21sokss_pu:30725": "paśyann atṛptas tām āsīd dṛṣṭyā harṣāśrupūrṇayā // SoKss_12,11.104 (Vet_4.104) //",
  "GK21sokss_pu:30726": "so 'pi vīravaro dṛṣṭvā suptotthita ivāśu tam /",
  "GK21sokss_pu:30727": "putradāraṃ tathātmānam abhūd vibhrāntamānasaḥ // SoKss_12,11.105 (Vet_4.105) //",
  "GK21sokss_pu:30728": "papraccha ca pṛthaṅ nāmagrāhaṃ dārasutān sa tān /",
  "GK21sokss_pu:30729": "bhasmībhūtāḥ kathaṃ yūyaṃ jīvantaḥ puna utthitāḥ // SoKss_12,11.106 (Vet_4.106) //",
  "GK21sokss_pu:30730": "mayāpi svaśiraś chinnaṃ jīvāmy eṣaś ca kiṃ nv idam /",
  "GK21sokss_pu:30731": "kiṃ vibhramo 'yam āho svit suspaṣṭo devyanugrahaḥ // SoKss_12,11.107 (Vet_4.107) //",
  "GK21sokss_pu:30732": "evaṃ vadan sa tair ūce dārāpatyair alakṣitaḥ /",
  "GK21sokss_pu:30733": "devyanugraha evāyaṃ jīvāmo yad amī iti // SoKss_12,11.108 (Vet_4.108) //",
  "GK21sokss_pu:30734": "tataḥ sa tat tathā matvā natvā vīravaro 'mbakām /",
  "GK21sokss_pu:30735": "ādāya putradārāṃs tānsiddhakāryo gṛhaṃ yayau // SoKss_12,11.109 (Vet_4.109) //",
  "GK21sokss_pu:30736": "tatra praveśya putraṃ taṃ bhāryāṃ duhitaraṃ ca tām /",
  "GK21sokss_pu:30737": "siṃhadvāram agād rājño rātrau tasyāṃ sa pūrvavat // SoKss_12,11.110 (Vet_4.110) //",
  "GK21sokss_pu:30738": "rājā sa śūdrako 'py etad dṛṣṭvā sarvam alakṣitaḥ /",
  "GK21sokss_pu:30739": "gatvāruroha svāvāsaprāsādaṃ taṃ punas tadā // SoKss_12,11.111 (Vet_4.111) //",
  "GK21sokss_pu:30740": "vyāharac ca sthitaḥ ko 'tra siṃhadvārīti pṛṣṭhataḥ /",
  "GK21sokss_pu:30741": "tato vīravaro 'vādīt saiṣa tiṣṭhāmy ahaṃ prabho // SoKss_12,11.112 (Vet_4.112) //",
  "GK21sokss_pu:30742": "devādeśād gataś cāham abhūvaṃ tāṃ striyaṃ prati /",
  "GK21sokss_pu:30743": "rākṣasīva ca sā kvāpi dṛṣṭanaṣṭaiva me gatā // SoKss_12,11.113 (Vet_4.113) //",
  "GK21sokss_pu:30744": "etac chrutvā vacas tasya rājā vīravarasya saḥ /",
  "GK21sokss_pu:30745": "sutarāṃ vismayāviṣṭo dṛṣṭodanto vyacintayat // SoKss_12,11.114 (Vet_4.114) //",
  "GK21sokss_pu:30746": "aho samudragambhīradhīracittā manasvinaḥ /",
  "GK21sokss_pu:30747": "kṛtvāpy ananyasāmānyam ullekhaṃ nodgiranti ye // SoKss_12,11.115 (Vet_4.115) //",
  "GK21sokss_pu:30748": "ity ādy ākalayaṃs tūṣṇīṃ prāsādād avaruhya saḥ /",
  "GK21sokss_pu:30749": "praviśyāntaḥpuraṃ rājā rātriśeṣaṃ nināya tam // SoKss_12,11.116 (Vet_4.116) //",
  "GK21sokss_pu:30750": "prātaś cāsthānasamaye darśanopagatasthite /",
  "GK21sokss_pu:30751": "tasmin vīravare prītas tathā kṛtsnaṃ sa bhūpatiḥ // SoKss_12,11.117 (Vet_4.117) //",
  "GK21sokss_pu:30752": "tadīyaṃ rātrivṛttāntaṃ mantribhyas tam avarṇayat /",
  "GK21sokss_pu:30753": "yathā babhūvur āścaryamohitā iva te 'khilāḥ // SoKss_12,11.118 (Vet_4.118) //",
  "GK21sokss_pu:30754": "dadau tasmai saputrāya prītyā vīravarāya ca /",
  "GK21sokss_pu:30755": "lāṭadeśe tato rājyaṃ sa karṇāṭayute nṛpaḥ // SoKss_12,11.119 (Vet_4.119) //",
  "GK21sokss_pu:30756": "tato 'tra tulyavibhavāv anyonyasyopakāriṇau /",
  "GK21sokss_pu:30757": "āsātāṃ tau sukhaṃ vīravaraśūdrakabhūpatī // SoKss_12,11.120 (Vet_4.120) //",
  "GK21sokss_pu:30758": "ity ākhyāya kathām etāṃ vetālo 'tyadbhutāṃ tadā /",
  "GK21sokss_pu:30759": "taṃ trivikramasenaṃ sa rājānam avadat punaḥ // SoKss_12,11.121 (Vet_4.121) //",
  "GK21sokss_pu:30760": "tad brūhi rājann eteṣu vīraḥ sarveṣu ko 'dhikaḥ /",
  "GK21sokss_pu:30761": "pūrva eva sa śāpas te yadi jānan na vakṣyasi // SoKss_12,11.122 (Vet_4.122) //",
  "GK21sokss_pu:30762": "etac chrutvā sa bhūpālo vetālaṃ pratyuvāca tam /",
  "GK21sokss_pu:30763": "eteṣu śudrako rājā pravīraḥ so 'khileṣv iti // SoKss_12,11.123 (Vet_4.123) //",
  "GK21sokss_pu:30764": "tato 'bravīt sa vetālo rājan vīravaro na kim /",
  "GK21sokss_pu:30765": "so 'dhiko yasya tulyo 'syāṃ pṛthvyām eva na jāyate // SoKss_12,11.124 (Vet_4.124) //",
  "GK21sokss_pu:30766": "tatpatnī nādhikā kiṃ vā strībhutā yānvamanyata /",
  "GK21sokss_pu:30767": "tathopahārapaśutāṃ sūnoḥ pratyakṣadarśinī // SoKss_12,11.125 (Vet_4.125) //",
  "GK21sokss_pu:30768": "sa vā sattvavaro nātra tatputro 'bhyadhikaḥ katham /",
  "GK21sokss_pu:30769": "bālasyāpi sato yasya sattvotkarṣaḥ sa tādṛśaḥ // SoKss_12,11.126 (Vet_4.126) //",
  "GK21sokss_pu:30770": "tat kasmāc chudrakaṃ bhūpam ebhyas tvaṃ bhāṣase 'dhikam /",
  "GK21sokss_pu:30771": "ity uktavantaṃ vetālaṃ sa jagāda punar nṛpaḥ // SoKss_12,11.127 (Vet_4.127) //",
  "GK21sokss_pu:30772": "maivaṃ vīravaras tāvat sa tādṛkkulaputrakaḥ /",
  "GK21sokss_pu:30773": "tasya prāṇaiḥ sutair dāraiḥ svāmisaṃrakṣaṇaṃ vratam // SoKss_12,11.128 (Vet_4.128) //",
  "GK21sokss_pu:30774": "tatpatnī sāpi kulajā sādvī patyekadevatā /",
  "GK21sokss_pu:30775": "bhartṛvartmānusāreṇa tasyā dharmo 'stu ko 'paraḥ // SoKss_12,11.129 (Vet_4.129) //",
  "GK21sokss_pu:30776": "tābhyāṃ jātas tu tadrūpa eva sattvavaro 'pi saḥ /",
  "GK21sokss_pu:30777": "yādṛśās tantavaḥ kāmaṃ tādṛśo jāyate paṭaḥ // SoKss_12,11.130 (Vet_4.130) //",
  "GK21sokss_pu:30778": "yeṣāṃ prāṇais tu bhṛtyānāṃ nṛpair ātmābhirakṣyate /",
  "GK21sokss_pu:30779": "teṣām arthe tyajandehaṃ śudrako 'tra viśiṣyate // SoKss_12,11.131 (Vet_4.131) //",
  "GK21sokss_pu:30780": "ity ākarṇya vacaḥ sa tasya nṛpater aṃsād asaṃlakṣitaḥ vetālaḥ sahasā yayau nijapadaṃ bhūyo 'pi tanmāyayā /",
  "GK21sokss_pu:30781": "rājāpy uccalito babhūva punar apy ānetum etaṃ pathā pūrveṇaiva suniścitaḥ pitṛvane tasmin sa tasyāṃ niśi // SoKss_12,11.132 (Vet_4.132) //",
  "GK21sokss_pu:30782": "dvādaśas taraṅgaḥ /",
  "GK21sokss_pu:30783": "tatas tasya punar gatvā śiṃśapāśākhino 'ntikam /",
  "GK21sokss_pu:30784": "tathaivollambamānaṃ taṃ dṛṣṭvā naraśarīragam // SoKss_12,12.1 (Vet_5.1) //",
  "GK21sokss_pu:30785": "vetālam avatāryaiva kṛtvāsmai bahu vaikṛtam /",
  "GK21sokss_pu:30786": "sa trivikramaseno drāg gantuṃ pravavṛte tataḥ // SoKss_12,12.2 (Vet_5.2) //",
  "GK21sokss_pu:30787": "āgacchantaṃ ca taṃ tūṣṇīṃ vetālaḥ pūrvavatpathi /",
  "GK21sokss_pu:30788": "rātrau mahāśmaśāne 'tra skandhastho vyājahāra saḥ // SoKss_12,12.3 (Vet_5.3) //",
  "GK21sokss_pu:30789": "rājann abhiniviṣṭo 'si kaṣṭe 'tyantapriyo 'si ca /",
  "GK21sokss_pu:30790": "tat te cetovinodāya varṇayāmi kathāṃ śṛṇu // SoKss_12,12.4 (Vet_5.4) //",
  "GK21sokss_pu:30791": "ujjayinyām abhūd vipraḥ puṇyasenasya bhūpateḥ /",
  "GK21sokss_pu:30792": "anujīvī priyo 'mātyo harisvāmīti sadguṇaḥ // SoKss_12,12.5 (Vet_5.5) //",
  "GK21sokss_pu:30793": "tasyātmano 'nurūpāyāṃ bhāryāyāṃ gṛhamedhinaḥ /",
  "GK21sokss_pu:30794": "guṇavān sadṛśaḥ putro devasvāmīty ajāyata // SoKss_12,12.6 (Vet_5.6) //",
  "GK21sokss_pu:30795": "tadvac cānanya sāmānya rūpalāvaṇya viśrutā /",
  "GK21sokss_pu:30796": "kanyā somaprabhā nāma tasyānvarthodapadyata // SoKss_12,12.7 (Vet_5.7) //",
  "GK21sokss_pu:30797": "sā pradeyā satī kanyā rūpotkarṣābhimāninī /",
  "GK21sokss_pu:30798": "mātur mukhena pitaraṃ bhrātaraṃ ca jagāda tam // SoKss_12,12.8 (Vet_5.8) //",
  "GK21sokss_pu:30799": "śūrasya jñānino vāhaṃ deyā vijñānino 'pi vā /",
  "GK21sokss_pu:30800": "anyasmai nāsmi dātavyā kāryaṃ majjīvitena cet // SoKss_12,12.9 (Vet_5.9) //",
  "GK21sokss_pu:30801": "tac chrutvā tādṛśaṃ tasyāś cinvann ekatamaṃ varam /",
  "GK21sokss_pu:30802": "tatpitā sa harisvāmī yāvac cintāṃ vahaty alam // SoKss_12,12.10 (Vet_5.10) //",
  "GK21sokss_pu:30803": "tāvad vyasarjī rajñā sa puṇyasenena dūtyayā /",
  "GK21sokss_pu:30804": "saṃdhyarthaṃ vigrahāyāta dākṣiṇātyanṛpāntikam // SoKss_12,12.11 (Vet_5.11) //",
  "GK21sokss_pu:30805": "kṛtakāryaś ca tatrāsāv ekenābhyetya tāṃ sutām /",
  "GK21sokss_pu:30806": "yācito 'bhūd dvijāgryeṇa śrutatadrūpasaṃpadā // SoKss_12,12.12 (Vet_5.12) //",
  "GK21sokss_pu:30807": "vijñānino jñānino vā śūrād vā nāparaṃ patim /",
  "GK21sokss_pu:30808": "matputrīcchati tat teṣāṃ madhyāt kathaya ko bhavān // SoKss_12,12.13 (Vet_5.13) //",
  "GK21sokss_pu:30809": "ity uktas tena bhāryārthaḥ sa harisvāminā dvijaḥ /",
  "GK21sokss_pu:30810": "ahaṃ jānāmi vijñānam iti taṃ pratyabhāṣata // SoKss_12,12.14 (Vet_5.14) //",
  "GK21sokss_pu:30811": "tarhi tad darśayasveti puna uktaś ca tena saḥ /",
  "GK21sokss_pu:30812": "vijñānī kalpayāmāsa svaśaktyā dyucaraṃ ratham // SoKss_12,12.15 (Vet_5.15) //",
  "GK21sokss_pu:30813": "māyāyantrarathe tatra taṃ harisvāminaṃ kṣaṇāt /",
  "GK21sokss_pu:30814": "āropya nītvā svargādīṃ lokāṃs tasmā adarśayat // SoKss_12,12.16 (Vet_5.16) //",
  "GK21sokss_pu:30815": "ānināya ca tuṣṭaṃ taṃ tatraiva kaṭakaṃ punaḥ /",
  "GK21sokss_pu:30816": "dākṣiṇātyasya nṛpater yatrāyātaḥ sa kāryataḥ // SoKss_12,12.17 (Vet_5.17) //",
  "GK21sokss_pu:30817": "tataḥ so 'smai harisvāmī pratiśuśrāva tāṃ sutām /",
  "GK21sokss_pu:30818": "vijñānine vivāhaṃ ca niścikāyāhni saptame // SoKss_12,12.18 (Vet_5.18) //",
  "GK21sokss_pu:30819": "tatkālam ujjayinyām apy anyenaitya dvijanmanā /",
  "GK21sokss_pu:30820": "devasvāmī sa tatputraḥ svasāraṃ tām ayācyata // SoKss_12,12.19 (Vet_5.19) //",
  "GK21sokss_pu:30821": "jñānivijñāniśūrebhyo nānyam icchati sā patim /",
  "GK21sokss_pu:30822": "iti tenāpi so 'py uktaḥ śūram ātmānam abhyadhāt // SoKss_12,12.20 (Vet_5.20) //",
  "GK21sokss_pu:30823": "tato darśitaśastrāstraśriye tasmai dvijo 'nujām /",
  "GK21sokss_pu:30824": "devasvāmī sa śūrāya dātuṃ tāṃ pratyapadyata // SoKss_12,12.21 (Vet_5.21) //",
  "GK21sokss_pu:30825": "saptame 'hni ca tatraiva vivāhaṃ gaṇakoktitaḥ /",
  "GK21sokss_pu:30826": "tasyāpi so 'bhyadhān mātuḥ parokṣaṃ kṛtaniścayaḥ // SoKss_12,12.22 (Vet_5.22) //",
  "GK21sokss_pu:30827": "tanmātāpi harisvāmibhāryā tatkalam eva sā /",
  "GK21sokss_pu:30828": "kenāpy etya tṛtīyena sutāṃ tāṃ yācitā pṛthak // SoKss_12,12.23 (Vet_5.23) //",
  "GK21sokss_pu:30829": "jñānī śūro 'tha vijñānī bhartāsmad duhitur mataḥ /",
  "GK21sokss_pu:30830": "ity uktaś ca tayā mātar ahaṃ jñānīti so 'bhyadhāt // SoKss_12,12.24 (Vet_5.24) //",
  "GK21sokss_pu:30831": "pṛṣṭvā bhūtaṃ bhaviṣyac ca tasmai tāṃ jñānine sutām /",
  "GK21sokss_pu:30832": "pratijajñe pradātuṃ sāpy ahni tatraiva saptame // SoKss_12,12.25 (Vet_5.25) //",
  "GK21sokss_pu:30833": "anyedyuś cāgataḥ so 'tra harisvāmī yathā kṛtam /",
  "GK21sokss_pu:30834": "patnyaiḥ putrāya cācakhyau taṃ kanyādānaniścayam // SoKss_12,12.26 (Vet_5.26) //",
  "GK21sokss_pu:30835": "tau ca taṃ svakṛtaṃ tasmai bhinnaṃ bhinnam avocatām /",
  "GK21sokss_pu:30836": "so 'pi tenākulo jajñe varatrayanimantraṇāt // SoKss_12,12.27 (Vet_5.27) //",
  "GK21sokss_pu:30837": "athodvāhadine tasmin harisvāmigṛhe varāḥ /",
  "GK21sokss_pu:30838": "āyayur jñānivijñāniśūrās tatra trayo 'pi te // SoKss_12,12.28 (Vet_5.28) //",
  "GK21sokss_pu:30839": "tatkālaṃ cātra sā citraṃ kanyā somaprabhā vadhuḥ /",
  "GK21sokss_pu:30840": "aśaṅkitaṃ gatā kvāpi na vicityāpy alabhyata // SoKss_12,12.29 (Vet_5.29) //",
  "GK21sokss_pu:30841": "tato 'bravīd dharisvāmī jñāninaṃ taṃ sasaṃbhramaḥ /",
  "GK21sokss_pu:30842": "jñāninn idānīṃ brūhy āśu duhitā me kva sā gatā // SoKss_12,12.30 (Vet_5.30) //",
  "GK21sokss_pu:30843": "tac chrutvā so 'vadaj jñānī rākṣasenāpahṛtya sā /",
  "GK21sokss_pu:30844": "nītā vindhyāṭavīṃ dhūmaśikhena vasatiṃ nijām // SoKss_12,12.31 (Vet_5.31) //",
  "GK21sokss_pu:30845": "ity ukto jñāninā bhīto harisvāmī jagāda saḥ /",
  "GK21sokss_pu:30846": "hā dhik kathaṃ sā prapyeta vivāhaś cāpi hā katham // SoKss_12,12.32 (Vet_5.32) //",
  "GK21sokss_pu:30847": "śrutvaitat prāha vijñānī dhīro bhava nayāmi vaḥ /",
  "GK21sokss_pu:30848": "tatrādhunaiva yatraiṣo jñānī vadati tāṃ sthitām // SoKss_12,12.33 (Vet_5.33) //",
  "GK21sokss_pu:30849": "ity uktvā tatkṣaṇaṃ kṛtvā rathaṃ sarvāstrasaṃyutam /",
  "GK21sokss_pu:30850": "tatrāropya harisvāmijñāniśūrān khagāmini // SoKss_12,12.34 (Vet_5.34) //",
  "GK21sokss_pu:30851": "tān sa saṃprāpayāmāsa kṣaṇād vindhyāṭavībhuvi /",
  "GK21sokss_pu:30852": "jñāninā tāṃ samākhyātāṃ vasatiṃ tatra rakṣasaḥ // SoKss_12,12.35 (Vet_5.35) //",
  "GK21sokss_pu:30853": "tatra taṃ rākṣasaṃ kruddhaṃ jñātavṛttāntanirgatam /",
  "GK21sokss_pu:30854": "śūro 'tha yodhayāmāsa harisvāmipuraskṛtaḥ // SoKss_12,12.36 (Vet_5.36) //",
  "GK21sokss_pu:30855": "tadāścaryam abhūd yuddhaṃ tayor mānuṣarakṣasoḥ /",
  "GK21sokss_pu:30856": "citrāstrayodhinoḥ stryarthaṃ rāmarāvaṇayor iva // SoKss_12,12.37 (Vet_5.37) //",
  "GK21sokss_pu:30857": "kṣaṇena ca sa saṅgrāmadurmadasyāpi rakṣasaḥ /",
  "GK21sokss_pu:30858": "ardhacandreṇa bāṇena śūras tasyācchinac chiraḥ // SoKss_12,12.38 (Vet_5.38) //",
  "GK21sokss_pu:30859": "hate rakṣasi tāṃ somaprabhām āptāṃ tadāspadāt /",
  "GK21sokss_pu:30860": "ādāya vijñānirathenājagmus te tato 'khilāḥ // SoKss_12,12.39 (Vet_5.39) //",
  "GK21sokss_pu:30861": "harisvāmigṛhaṃ prāpya teṣāṃ lagne 'py upasthite /",
  "GK21sokss_pu:30862": "jñānivijñāniśūrāṇāṃ vivāda udabhūn mahān // SoKss_12,12.40 (Vet_5.40) //",
  "GK21sokss_pu:30863": "jñānī jagāda nāhaṃ cej jānīyāṃ tad iyaṃ katham /",
  "GK21sokss_pu:30864": "prāpyeta kanyā gūḍhasthā deyā mahyam asāv itaḥ // SoKss_12,12.41 (Vet_5.41) //",
  "GK21sokss_pu:30865": "vijñānī tv avadan nāhaṃ kuryāṃ ced vyomagaṃ ratham /",
  "GK21sokss_pu:30866": "gamāgamau kathaṃ syātāṃ devānām iva vaḥ kṣaṇāt // SoKss_12,12.42 (Vet_5.42) //",
  "GK21sokss_pu:30867": "kathaṃ syāc cārathaṃ yuddhaṃ rathinā rakṣasā saha /",
  "GK21sokss_pu:30868": "tasmān mahyam iyaṃ deyā lagno hy eṣa mayājitaḥ // SoKss_12,12.43 (Vet_5.43) //",
  "GK21sokss_pu:30869": "śūro 'py uvāca hanyāṃ cen nāhaṃ taṃ rākṣasaṃ raṇe /",
  "GK21sokss_pu:30870": "tad yuvābhyāṃ kṛte yatne 'py etāṃ kanyāṃ ka ānayet // SoKss_12,12.44 (Vet_5.44) //",
  "GK21sokss_pu:30871": "tan mahyam eṣā dātavyety evaṃ teṣu vivādiṣu /",
  "GK21sokss_pu:30872": "harisvāmī kṣaṇaṃ tūṣṇīm āsīd udbhrāntamānasaḥ // SoKss_12,12.45 (Vet_5.45) //",
  "GK21sokss_pu:30873": "tat kasmai sātra deyeti rājan vadatu me bhavān /",
  "GK21sokss_pu:30874": "na vadiṣyasi jānaṃś cet tat te mūrdhā sphuṭiṣyati // SoKss_12,12.46 (Vet_5.46) //",
  "GK21sokss_pu:30875": "iti vetālatas tasmāc chrutvā maunaṃ vihāya ca /",
  "GK21sokss_pu:30876": "sa trivikramasenas tam uvācaivaṃ mahīpatiḥ // SoKss_12,12.47 (Vet_5.47) //",
  "GK21sokss_pu:30877": "śūrāya sā pradātavyā yena prāṇapaṇodyamāt /",
  "GK21sokss_pu:30878": "arjitā bahuvīryeṇa hatvā taṃ yudhi rākṣasam // SoKss_12,12.48 (Vet_5.48) //",
  "GK21sokss_pu:30879": "jñānivijñāninau tv asya dhātrā karmakarau kṛtau /",
  "GK21sokss_pu:30880": "sadā gaṇakatakṣāṇau paropakaraṇe na kim // SoKss_12,12.49 (Vet_5.49) //",
  "GK21sokss_pu:30881": "ity uktaṃ manujapater niśamya tasya skandhāgrāt sapadi sa pūrvavaj jagāma /",
  "GK21sokss_pu:30882": "vetālo nijapadam eva so 'pi rājānudvegaḥ punar api taṃ prati pratasthe // SoKss_12,12.50 (Vet_5.50) //",
  "GK21sokss_pu:30883": "trayodaśas taraṅgaḥ /",
  "GK21sokss_pu:30884": "tato gatvā punas tasmāt prāpya taṃ śiṃśapātaroḥ /",
  "GK21sokss_pu:30885": "vetālaṃ prāgvad ādāya skandhe maunena bhūpatiḥ // SoKss_12,13.1 (Vet_6.1) //",
  "GK21sokss_pu:30886": "sa trivikramaseno 'tra yāvad āgacchati drutam /",
  "GK21sokss_pu:30887": "tāvat pathi sa vetālo bhūyo 'py evam uvāca tam // SoKss_12,13.2 (Vet_6.2) //",
  "GK21sokss_pu:30888": "rājan sudhīḥ susattvaś ca bhavāṃs tena priyo 'si me /",
  "GK21sokss_pu:30889": "ato vinodinīṃ vacmi kathāṃ praśnaṃ ca me śṛṇu // SoKss_12,13.3 (Vet_6.3) //",
  "GK21sokss_pu:30890": "āsīd rājā yaśaḥketur iti khyāto mahītale /",
  "GK21sokss_pu:30891": "tasya śobhāvatī nāma rājadhāny abhavat purī // SoKss_12,13.4 (Vet_6.4) //",
  "GK21sokss_pu:30892": "tasyām abhūn nagaryāṃ ca gauryāyatanam uttamam /",
  "GK21sokss_pu:30893": "tasya dakṣiṇataś cāsīd gaurītīrthābhidhaṃ saraḥ // SoKss_12,13.5 (Vet_6.5) //",
  "GK21sokss_pu:30894": "tasyāṣāḍhacaturdaśyāṃ śuklāyāṃ prativatsaram /",
  "GK21sokss_pu:30895": "yātrāyāṃ snātum eti sma nānādigbhyo mahājanaḥ // SoKss_12,13.6 (Vet_6.6) //",
  "GK21sokss_pu:30896": "ekadā ca tithau tasyāṃ snātum atrāyayau yuvā /",
  "GK21sokss_pu:30897": "rajako dhavalo nāma grāmād brahmasthalābhidhāt // SoKss_12,13.7 (Vet_6.7) //",
  "GK21sokss_pu:30898": "so 'paśyad rajakasyātra tīrthe snānāgatāṃ sutām /",
  "GK21sokss_pu:30899": "kanyāṃ śuddhapaṭākhyasya nāmnā madanasundarīm // SoKss_12,13.8 (Vet_6.8) //",
  "GK21sokss_pu:30900": "indor lāvaṇyahāriṇyā tayā sa hṛtamānasaḥ /",
  "GK21sokss_pu:30901": "anviṣya tannāmakule kāmārto 'tha gṛhaṃ yayau // SoKss_12,13.9 (Vet_6.9) //",
  "GK21sokss_pu:30902": "tatrānavasthitas tiṣṭhan nirāhāras tayā vinā /",
  "GK21sokss_pu:30903": "pṛṣṭho mātrārtayā tasyai tac chaśaṃsa manogatam // SoKss_12,13.10 (Vet_6.10) //",
  "GK21sokss_pu:30904": "sā gatvā vimalākhyāya tat svabhartre nyavedayat /",
  "GK21sokss_pu:30905": "so 'py āgatya tathāvasthaṃ dṛṣṭvā taṃ sutam abhyadhāt // SoKss_12,13.11 (Vet_6.11) //",
  "GK21sokss_pu:30906": "kiṃ viṣīdasi putraivam aduṣprāpye 'pi vāñchite /",
  "GK21sokss_pu:30907": "sa hi madyācitaḥ śuddhapaṭo dāsyati te sutām // SoKss_12,13.12 (Vet_6.12) //",
  "GK21sokss_pu:30908": "anyūnā hi vayaṃ tasmāt kulenārthena karmaṇā /",
  "GK21sokss_pu:30909": "taṃ vedmy ahaṃ sa māṃ vetti tenaitan me na duḥkaram // SoKss_12,13.13 (Vet_6.13) //",
  "GK21sokss_pu:30910": "ity āśvāsya sa taṃ putram āhārādau pravartya ca /",
  "GK21sokss_pu:30911": "tadyukto vimalo 'nyedyur yayau śuddhapaṭāspadam // SoKss_12,13.14 (Vet_6.14) //",
  "GK21sokss_pu:30912": "yayāce cātra putrasya tasyārthe dhavalasya saḥ /",
  "GK21sokss_pu:30913": "kanyāṃ tasmāt sa cāsmai tāṃ pratiśuśrāva sādaram // SoKss_12,13.15 (Vet_6.15) //",
  "GK21sokss_pu:30914": "lagnaṃ niścitya cānyedyus tāṃ sa śuddhapaṭaḥ sutām /",
  "GK21sokss_pu:30915": "dhavalāya dadau tasmai tulyāṃ madanasundarīm // SoKss_12,13.16 (Vet_6.16) //",
  "GK21sokss_pu:30916": "kṛtodvāhaś ca sa tayā sākaṃ darśanasaktayā /",
  "GK21sokss_pu:30917": "bhāryayā svapitur gehaṃ jagāma dhavalaḥ kṛtī // SoKss_12,13.17 (Vet_6.17) //",
  "GK21sokss_pu:30918": "sukhasthitasya tasyātha kadācic chvaśurātmajaḥ /",
  "GK21sokss_pu:30919": "tasyā madanasundaryā bhrātā tatrāgato 'bhavat // SoKss_12,13.18 (Vet_6.18) //",
  "GK21sokss_pu:30920": "sa kṛtapraśrayaḥ sarvaiḥ svasrāśliṣyābhinanditaḥ /",
  "GK21sokss_pu:30921": "saṃbandhipṛṣṭakuśalo viśrāntaś ca jagāda tān // SoKss_12,13.19 (Vet_6.19) //",
  "GK21sokss_pu:30922": "ahaṃ madanasundaryā jāmātuś ca nimantraṇe /",
  "GK21sokss_pu:30923": "tātena preṣito yasmād devīpūjotsavo 'sti naḥ // SoKss_12,13.20 (Vet_6.20) //",
  "GK21sokss_pu:30924": "śraddhāya caitat tadvākyaṃ yathārhaiḥ pānabhojanaiḥ /",
  "GK21sokss_pu:30925": "te saṃbandhyādayaḥ sarve tad ahas tam upācaran // SoKss_12,13.21 (Vet_6.21) //",
  "GK21sokss_pu:30926": "prātar madanasundaryā svaśuryeṇa ca tena saḥ /",
  "GK21sokss_pu:30927": "sahito dhavalaḥ prāyād gṛhaṃ tac chvāśuraṃ prati // SoKss_12,13.22 (Vet_6.22) //",
  "GK21sokss_pu:30928": "prāpya śobhāvatīṃ tāṃ ca purīm ātmatṛtīyakaḥ /",
  "GK21sokss_pu:30929": "dadarśa nikaṭaṃ prāpya sa gauryāyatanaṃ mahat // SoKss_12,13.23 (Vet_6.23) //",
  "GK21sokss_pu:30930": "nijagāda ca tau bhāryāśvaśuryau śraddhayā tataḥ /",
  "GK21sokss_pu:30931": "etam etāṃ bhagavatīṃ paśyāmo devatām iha // SoKss_12,13.24 (Vet_6.24) //",
  "GK21sokss_pu:30932": "tac chrutvā sa śvaśuryas taṃ niṣedhaṃ pratyabhāṣata /",
  "GK21sokss_pu:30933": "iyanto riktahastāḥ kiṃ paśyāmo devatām iti // SoKss_12,13.25 (Vet_6.25) //",
  "GK21sokss_pu:30934": "ahaṃ tāvad vrajāmy eko yuvām atraiva tiṣṭhatam /",
  "GK21sokss_pu:30935": "ity uktvā dhavalo draṣṭuṃ devīṃ tāṃ sa tato yayau // SoKss_12,13.26 (Vet_6.26) //",
  "GK21sokss_pu:30936": "praviśyāyatanaṃ tasyāḥ praṇamya ca vibhāvya ca /",
  "GK21sokss_pu:30937": "tām aṣṭādaśadordaṇḍakhaṇḍitoccaṇḍadānavām // SoKss_12,13.27 (Vet_6.27) //",
  "GK21sokss_pu:30938": "pādapadmatalākṣiptamahiṣāsuramardinīm /",
  "GK21sokss_pu:30939": "sa vidhipreraṇotpannabuddhir evam acintayat // SoKss_12,13.28 (Vet_6.28) //",
  "GK21sokss_pu:30940": "jīvopahārair vividhair imāṃ devīṃ jano 'rcati /",
  "GK21sokss_pu:30941": "ahaṃ tu siddhyai kiṃ naitāṃ prīṇāmy ātmopahārataḥ // SoKss_12,13.29 (Vet_6.29) //",
  "GK21sokss_pu:30942": "iti dhyātvaiva tadgarbhagṛhād ādāya nirjanāt /",
  "GK21sokss_pu:30943": "khaḍgaṃ sāṃyātrikaiḥ kaiścid devyāḥ prāk prābhṛtīkṛtam // SoKss_12,13.30 (Vet_6.30) //",
  "GK21sokss_pu:30944": "baddhvā śiroruhair ghaṇṭāśṛṅkhalāyāṃ nijaṃ śiram /",
  "GK21sokss_pu:30945": "cicchedaitena khaḍgena tac chinnaṃ cāpatad bhuvi // SoKss_12,13.31 (Vet_6.31) //",
  "GK21sokss_pu:30946": "ciraṃ yāvat sa nāyāti tāvad gatvā tam īkṣitum /",
  "GK21sokss_pu:30947": "tatraiva devībhavane tacchvaśuryo viveśa saḥ // SoKss_12,13.32 (Vet_6.32) //",
  "GK21sokss_pu:30948": "so 'pi dṛṣṭvā tam utkṛttamūrdhānaṃ bhaginīpatim /",
  "GK21sokss_pu:30949": "vyāmohitas tathaiva svaṃ śiras tenāsinācchinat // SoKss_12,13.33 (Vet_6.33) //",
  "GK21sokss_pu:30950": "so 'pi yāvac ca nāyāti tāvad udbhrāntamānasā /",
  "GK21sokss_pu:30951": "taddevībhavanaṃ sāpi yayau madanasundarī // SoKss_12,13.34 (Vet_6.34) //",
  "GK21sokss_pu:30952": "praviśya dṛṣṭvaiva patiṃ bhrātaraṃ ca tathāgatau /",
  "GK21sokss_pu:30953": "hā kim etad dhatāsmīti vilapanty apatad bhuvi // SoKss_12,13.35 (Vet_6.35) //",
  "GK21sokss_pu:30954": "kṣaṇāc cotthāya śocantī tāv akāṇḍahatāv ubhau /",
  "GK21sokss_pu:30955": "kiṃ mamāpy adhunānena jīvitenety acintayat // SoKss_12,13.36 (Vet_6.36) //",
  "GK21sokss_pu:30956": "vyajijñapac ca devīṃ tāṃ dehatyāgonmukhī satī /",
  "GK21sokss_pu:30957": "devi saubhāgyacāritravidhānaikādhidevate // SoKss_12,13.37 (Vet_6.37) //",
  "GK21sokss_pu:30958": "adhyāsitaśarīrārdhe bhartur māraripor api /",
  "GK21sokss_pu:30959": "aśeṣalalanālokaśaraṇye duḥkhahāriṇi // SoKss_12,13.38 (Vet_6.38) //",
  "GK21sokss_pu:30960": "hṛtāv ekapade kasmād bhartā bhrātā ca me tvayā /",
  "GK21sokss_pu:30961": "na yuktam etan mayi te nityabhaktā hy ahaṃ tvayi // SoKss_12,13.39 (Vet_6.39) //",
  "GK21sokss_pu:30962": "tan me śritāyāḥ śaraṇaṃ śṛṇv ekaṃ kṛpaṇaṃ vacaḥ /",
  "GK21sokss_pu:30963": "etāṃ tāvat tyajāmy atra daurbhāgyopahatāṃ tanum // SoKss_12,13.40 (Vet_6.40) //",
  "GK21sokss_pu:30964": "janiṣye devi bhūyas tu yatra kutrāpi janmani /",
  "GK21sokss_pu:30965": "tatraitāv eva bhūyāstāṃ dvau bhartṛbhrātarau mama // SoKss_12,13.41 (Vet_6.41) //",
  "GK21sokss_pu:30966": "iti saṃstutya vijñapya devīṃ natvā ca tāṃ punaḥ /",
  "GK21sokss_pu:30967": "pāśaṃ viracayāmāsa latayāśokapādape // SoKss_12,13.42 (Vet_6.42) //",
  "GK21sokss_pu:30968": "tatrārpayati yāvac ca pāśe kaṇṭhaṃ vitatya sā /",
  "GK21sokss_pu:30969": "tāvat tatroccacāraivaṃ bhāratī gaganāṅgaṇāt // SoKss_12,13.43 (Vet_6.43) //",
  "GK21sokss_pu:30970": "mā kṛthāḥ sāhasaṃ putri bālāyā api te 'munā /",
  "GK21sokss_pu:30971": "sattvotkarṣeṇa tuṣṭāsmi pāśam etaṃ parityaja // SoKss_12,13.44 (Vet_6.44) //",
  "GK21sokss_pu:30972": "saṃśleṣaya śiraḥ svaṃ svaṃ bhartṛbhrātṛkabandhayoḥ /",
  "GK21sokss_pu:30973": "uttiṣṭhatāṃ te jīvantāv etau dvāv api madvarāt // SoKss_12,13.45 (Vet_6.45) //",
  "GK21sokss_pu:30974": "etac chrutvaiva saṃtyajya pāśaṃ harṣād upetya sā /",
  "GK21sokss_pu:30975": "avibhāvyātirabhasād bhrāntā madanasundarī // SoKss_12,13.46 (Vet_6.46) //",
  "GK21sokss_pu:30976": "bālā bhartṛśiro bhrātṛdehena samayojayat /",
  "GK21sokss_pu:30977": "bhartṛdehena ca bhrātṛśiro vidhiniyogataḥ // SoKss_12,13.47 (Vet_6.47) //",
  "GK21sokss_pu:30978": "tato 'kṣatāṅgau jīvantāv ubhāv uttasthatuś ca tau /",
  "GK21sokss_pu:30979": "śirovinimayāj jātasaṃkarau kāyayor mithaḥ // SoKss_12,13.48 (Vet_6.48) //",
  "GK21sokss_pu:30980": "athānyonyoditasvasvayathāvṛttāntatoṣiṇaḥ /",
  "GK21sokss_pu:30981": "praṇamya devīṃ śarvānīṃ yatheṣṭaṃ te yayus trayaḥ // SoKss_12,13.49 (Vet_6.49) //",
  "GK21sokss_pu:30982": "yāntī ca dṛṣṭvā svakṛtaṃ śirovinimayaṃ tayoḥ /",
  "GK21sokss_pu:30983": "vignā kiṃkāryatāmūḍhā sābhūn madanasundarī // SoKss_12,13.50 (Vet_6.50) //",
  "GK21sokss_pu:30984": "tad brūhi rājan ko bhartā tasyāḥ saṃkīrṇayos tayoḥ /",
  "GK21sokss_pu:30985": "purvoktaḥ syāt sa śāpas te jānāno na bravīṣi cet // SoKss_12,13.51 (Vet_6.51) //",
  "GK21sokss_pu:30986": "ity ākarṇya kathāpraśnaṃ rājā vetālatas tataḥ /",
  "GK21sokss_pu:30987": "sa trivikramaseno 'tra tam evaṃ pratyabhāṣata // SoKss_12,13.52 (Vet_6.52) //",
  "GK21sokss_pu:30988": "yat saṃsthaṃ tatpatiśiraḥ saiṣa tasyāḥ patis tayoḥ /",
  "GK21sokss_pu:30989": "pradhānaṃ ca śiro 'ṅgeṣu pratyabhijñā ca tadgatā // SoKss_12,13.53 (Vet_6.53) //",
  "GK21sokss_pu:30990": "ity uktavato nṛpates tasyāṃsāt punar atarkitaḥ sa yayau /",
  "GK21sokss_pu:30991": "vetālaḥ sa ca rājā jagāma bhūyas tam ānetum // SoKss_12,13.54 (Vet_6.54) //",
  "GK21sokss_pu:30992": "caturdaśas taraṅgaḥ /",
  "GK21sokss_pu:30993": "tato gatvā punaḥ prāpya vetālaṃ śiṃśapātaroḥ /",
  "GK21sokss_pu:30994": "sa trivikramasenas taṃ skandhe jagrāha bhūpatiḥ // SoKss_12,14.1 (Vet_7.1) //",
  "GK21sokss_pu:30995": "gṛhītvā prasthitaṃ taṃ ca vetālaḥ so 'bravīt pathi /",
  "GK21sokss_pu:30996": "rājañ śramavinodārthaṃ kathām ākhyāmi te śṛṇu // SoKss_12,14.2 (Vet_7.2) //",
  "GK21sokss_pu:30997": "astīha tāmraliptīti purī pūrvāmbudhes taṭe /",
  "GK21sokss_pu:30998": "caṇḍasenābhidhānaś ca rājā tasyām abhūt puri // SoKss_12,14.3 (Vet_7.3) //",
  "GK21sokss_pu:30999": "parāṅmukhaḥ parastrīṣu yo na saṅgrāmabhūmiṣu /",
  "GK21sokss_pu:31000": "hartā ca śatrulakṣmīṇāṃ na paradravyasaṃpadām // SoKss_12,14.4 (Vet_7.4) //",
  "GK21sokss_pu:31001": "tasyaikadā dākṣiṇātyo rājaputro janapriyaḥ /",
  "GK21sokss_pu:31002": "āyayau sattvaśīlākhyaḥ siṃhadvāre 'tra bhūpateḥ // SoKss_12,14.5 (Vet_7.5) //",
  "GK21sokss_pu:31003": "tatra cātmānam āvedya nairdhanyāttaṃ nṛpaṃ prati /",
  "GK21sokss_pu:31004": "kapaṭaṃ pāṭayāmāsa rājaputraiḥ sahāparaiḥ // SoKss_12,14.6 (Vet_7.6) //",
  "GK21sokss_pu:31005": "tataḥ kārpaṭiko bhūtvā bahūny abdāni tatra saḥ /",
  "GK21sokss_pu:31006": "tasthau kurvan sadā sevān naiva prāpa phalaṃ nṛpāt // SoKss_12,14.7 (Vet_7.7) //",
  "GK21sokss_pu:31007": "yadi rājānvaye janma nirdhanatvaṃ kim īdṛśam /",
  "GK21sokss_pu:31008": "nirdhanatve 'pi kiṃ dhātrā kṛteyaṃ me mahecchatā // SoKss_12,14.8 (Vet_7.8) //",
  "GK21sokss_pu:31009": "ayaṃ hi sevamānaṃ mām evaṃ kliṣṭaparicchadam /",
  "GK21sokss_pu:31010": "ciraṃ kṣudhāvasīdantaṃ rājā nādyāpi vīkṣate // SoKss_12,14.9 (Vet_7.9) //",
  "GK21sokss_pu:31011": "iti yāvac ca sa dhyāyaty atra kārpaṭikas tataḥ /",
  "GK21sokss_pu:31012": "tāvad ākheṭakārthaṃ sa niragād ekadā nṛpaḥ // SoKss_12,14.10 (Vet_7.10) //",
  "GK21sokss_pu:31013": "tasmin kārpaṭike dhāvaty agre laguḍavāhini /",
  "GK21sokss_pu:31014": "jagāma cāśvapādātayutaḥ so 'tha mṛgāṭavīm // SoKss_12,14.11 (Vet_7.11) //",
  "GK21sokss_pu:31015": "kṛtākheṭaś ca tatrārān mahāntaṃ mattasūkaram /",
  "GK21sokss_pu:31016": "anudhāvan kṣaṇāt prāpad atidūraṃ vanāntaram // SoKss_12,14.12 (Vet_7.12) //",
  "GK21sokss_pu:31017": "tatra parṇatṛṇacchannamārge hāritasūkaraḥ /",
  "GK21sokss_pu:31018": "śrānto mahāvane so 'tha rājā diṅmoham āyayau // SoKss_12,14.13 (Vet_7.13) //",
  "GK21sokss_pu:31019": "ekaḥ kārpaṭikaś cātha sa taṃ vātāśvapṛṣṭhagam /",
  "GK21sokss_pu:31020": "prānānapekṣo 'nuyayau padātiḥ kṣuttṛṣārditaḥ // SoKss_12,14.14 (Vet_7.14) //",
  "GK21sokss_pu:31021": "taṃ ca dṛṣṭvā tathābhūtam anvāyātaṃ sa bhūpatiḥ /",
  "GK21sokss_pu:31022": "sasneham avadat kaccid vetsi mārgaṃ yathāgatam // SoKss_12,14.15 (Vet_7.15) //",
  "GK21sokss_pu:31023": "tadākarṇyāñjaliṃ baddhvā sa taṃ kārpaṭiko 'bhyadhāt /",
  "GK21sokss_pu:31024": "vedmi kiṃ ca kṣaṇaṃ tāvad iha viśrāmyatu prabhuḥ // SoKss_12,14.16 (Vet_7.16) //",
  "GK21sokss_pu:31025": "dyuvadhūmekhalāmadhyamaṇir eṣa hi saṃprati /",
  "GK21sokss_pu:31026": "dedīpyate sphuradraśmiśikhājālo 'bjinīpatiḥ // SoKss_12,14.17 (Vet_7.17) //",
  "GK21sokss_pu:31027": "etac chrutvā sa rājā taṃ soparodham abhāṣata /",
  "GK21sokss_pu:31028": "tarhi kvāpīha pānīyaṃ bhavatā prekṣyatām iti // SoKss_12,14.18 (Vet_7.18) //",
  "GK21sokss_pu:31029": "tathety āruhya sa tatas tuṅgaṃ kārpaṭikas tarum /",
  "GK21sokss_pu:31030": "nadīṃ dṛṣṭvāvaruhyātha nṛpaṃ tatra nināya tam // SoKss_12,14.19 (Vet_7.19) //",
  "GK21sokss_pu:31031": "tad vāhaṃ ca viparyānīkṛtaṃ kṛtavivartanam /",
  "GK21sokss_pu:31032": "dattāmbuśaṣpakavalaṃ vidadhe vigataśramam // SoKss_12,14.20 (Vet_7.20) //",
  "GK21sokss_pu:31033": "kṛtasnānāya rājñe ca pronmucya vasanāñcalāt /",
  "GK21sokss_pu:31034": "prakṣālyopānayat tasmai hṛdyāny āmalakāni saḥ // SoKss_12,14.21 (Vet_7.21) //",
  "GK21sokss_pu:31035": "etāni kuta ity etaṃ pṛcchantaṃ sa ca bhūpatim /",
  "GK21sokss_pu:31036": "evaṃ vyajijñapaj jānusthitaḥ sāmalakāñjaliḥ // SoKss_12,14.22 (Vet_7.22) //",
  "GK21sokss_pu:31037": "etadvṛttir ahaṃ nityaṃ vyatītadaśavatsaraḥ /",
  "GK21sokss_pu:31038": "carāmy ārādhayan devam anekāntamunivratam // SoKss_12,14.23 (Vet_7.23) //",
  "GK21sokss_pu:31039": "tac chrutvā satyanāmā tvaṃ sattvaśīlaḥ kim ucyate /",
  "GK21sokss_pu:31040": "ity uktvā sa kṛpākrānto hrītaś cācintayan nṛpaḥ // SoKss_12,14.24 (Vet_7.24) //",
  "GK21sokss_pu:31041": "dhiṅ nṛpān kliṣṭam akliṣṭaṃ ye bhṛtyeṣa na jānate /",
  "GK21sokss_pu:31042": "dhik ca taṃ parivāraṃ yo na jñāpayati tāṃs tathā // SoKss_12,14.25 (Vet_7.25) //",
  "GK21sokss_pu:31043": "iti saṃcintya jagrāha sa rājāmalakadvayam /",
  "GK21sokss_pu:31044": "hastāt kārpaṭikasyātha kathaṃcid anubadhnataḥ // SoKss_12,14.26 (Vet_7.26) //",
  "GK21sokss_pu:31045": "bhuktvā ca tan nipīyāmbu viśaśrāmātra sa kṣaṇam /",
  "GK21sokss_pu:31046": "jagdhāmalakasaṃpītajalakārpaṭikānvitaḥ // SoKss_12,14.27 (Vet_7.27) //",
  "GK21sokss_pu:31047": "tataḥ sajjīkṛtaṃ tena vāhaṃ kārpaṭikena saḥ /",
  "GK21sokss_pu:31048": "āruhyāgresare tasminn eva mārgapradarśini // SoKss_12,14.28 (Vet_7.28) //",
  "GK21sokss_pu:31049": "paścādbhāgam anārūḍhe hayasyābhyarthite 'py alam /",
  "GK21sokss_pu:31050": "yayau sa rājā svapuriṃ pathi prāptātmasainikaḥ // SoKss_12,14.29 (Vet_7.29) //",
  "GK21sokss_pu:31051": "tatra prakhyāpya tadbhaktiṃ vasubhir viṣayaiś ca tam /",
  "GK21sokss_pu:31052": "apūrayat kārpaṭikaṃ na cāmanyata niṣkṛtim // SoKss_12,14.30 (Vet_7.30) //",
  "GK21sokss_pu:31053": "tataḥ kṛtārthaḥ pārśve 'sya caṇḍasiṃhasya bhūpateḥ /",
  "GK21sokss_pu:31054": "muktakārpaṭikācāraḥ sattvaśīlaḥ sa tasthivān // SoKss_12,14.31 (Vet_7.31) //",
  "GK21sokss_pu:31055": "ekadā tena rājñā ca sa siṃhalapateḥ sutām /",
  "GK21sokss_pu:31056": "yācituṃ siṃhaladvīpam ātmārthaṃ preṣito 'bhavat // SoKss_12,14.32 (Vet_7.32) //",
  "GK21sokss_pu:31057": "tatrābdhivartmanā gacchann arcitābhīṣṭadevataḥ /",
  "GK21sokss_pu:31058": "āruroha pravahaṇaṃ rājādiṣṭaiḥ saha dvijaiḥ // SoKss_12,14.33 (Vet_7.33) //",
  "GK21sokss_pu:31059": "gate tasmin pravahaṇe madhyabhāgam aśaṅkitam /",
  "GK21sokss_pu:31060": "uttasthau jaladhes tasmād dhvajo janitavismayaḥ // SoKss_12,14.34 (Vet_7.34) //",
  "GK21sokss_pu:31061": "abhramlihāgraḥ sumahāñ jāmbūnadavinirmitaḥ /",
  "GK21sokss_pu:31062": "vicitravarṇavicaladvaijayantīvirājitaḥ // SoKss_12,14.35 (Vet_7.35) //",
  "GK21sokss_pu:31063": "tatkālaṃ cātra sahasā samunnamya ghanāvalī /",
  "GK21sokss_pu:31064": "bhṛśaṃ varṣitum ārebhe vavau tīvraś ca mārutaḥ // SoKss_12,14.36 (Vet_7.36) //",
  "GK21sokss_pu:31065": "tair varṣavātaiḥ sa balād ākṛṣyādhoranair iva /",
  "GK21sokss_pu:31066": "āsajyata dhvajastambhe tasmin pravahaṇadvipaḥ // SoKss_12,14.37 (Vet_7.37) //",
  "GK21sokss_pu:31067": "tāvac ca sa dhvajas tasmin vāridhau vīciviplute /",
  "GK21sokss_pu:31068": "vahanena samaṃ tena prāvartata nimajjitum // SoKss_12,14.38 (Vet_7.38) //",
  "GK21sokss_pu:31069": "tato dvijās te tatrasthāś caṇḍasiṃhaṃ svabhūpatim /",
  "GK21sokss_pu:31070": "uddiśyodghoṣayāmāsur abhrahmaṇyaṃ bhayākulāḥ // SoKss_12,14.39 (Vet_7.39) //",
  "GK21sokss_pu:31071": "tad ākarṇyāsahiṣṇuś ca svāmibhakter anudhvajam /",
  "GK21sokss_pu:31072": "sa sattvaśīlo nistriṃśahasto baddhottarīyakaḥ // SoKss_12,14.40 (Vet_7.40) //",
  "GK21sokss_pu:31073": "ātmānam akṣipat tatra nirapekṣo mahodadhau /",
  "GK21sokss_pu:31074": "udadheḥ kāraṇāśaṅkī vīraḥ pratividhitsayā // SoKss_12,14.41 (Vet_7.41) //",
  "GK21sokss_pu:31075": "magne ca tasmin vātormidūrotkṣiptam abhajyata /",
  "GK21sokss_pu:31076": "vahanaṃ tac ca tatstāś ca nipetur yādasāṃ mukhe // SoKss_12,14.42 (Vet_7.42) //",
  "GK21sokss_pu:31077": "sa ca magno 'mbudhau tatra sattvaśīlo nirīkṣate /",
  "GK21sokss_pu:31078": "yāvat tāvad dadarśātra purīṃ divyāṃ na vāridhim // SoKss_12,14.43 (Vet_7.43) //",
  "GK21sokss_pu:31079": "tasmin maṇimayasthambhair bhāsvare hemamandire /",
  "GK21sokss_pu:31080": "sadratnabaddhasopānavāpīkodyānaśobhini // SoKss_12,14.44 (Vet_7.44) //",
  "GK21sokss_pu:31081": "nānāmaṇiśilābhittiratnacitrocchritadhvajam /",
  "GK21sokss_pu:31082": "kātyāyanīdevagṛhaṃ merupronnatam aikṣata // SoKss_12,14.45 (Vet_7.45) //",
  "GK21sokss_pu:31083": "tatra praṇamya devīṃ tāṃ stutyābhyarcya tadagrataḥ /",
  "GK21sokss_pu:31084": "indrajālaṃ kim etat syād ity āścaryād upāviśat // SoKss_12,14.46 (Vet_7.46) //",
  "GK21sokss_pu:31085": "tāvac ca devyagragataprabhāmaṇḍalakāntarāt /",
  "GK21sokss_pu:31086": "akasmān niragāt kanyā divyodghāṭya kavāṭakam // SoKss_12,14.47 (Vet_7.47) //",
  "GK21sokss_pu:31087": "indī varākṣī phullābjavadanā kusumasmitā /",
  "GK21sokss_pu:31088": "mṛṇālanālamṛdvaṅgī jaṅgameva sarojinī // SoKss_12,14.48 (Vet_7.48) //",
  "GK21sokss_pu:31089": "strīsahasraparīvārā devīgarbhagṛhaṃ ca sā /",
  "GK21sokss_pu:31090": "viveśa sattvaśīlasya hṛdayaṃ ca tataḥ samam // SoKss_12,14.49 (Vet_7.49) //",
  "GK21sokss_pu:31091": "niragāt kṛtapūjā ca devīgarbhagṛhāt tataḥ /",
  "GK21sokss_pu:31092": "na punaḥ sattvaśīlasya hṛdayāt sā kathaṃ cana // SoKss_12,14.50 (Vet_7.50) //",
  "GK21sokss_pu:31093": "prāviśat sā ca tatraiva prabhāmaṇḍalakāntare /",
  "GK21sokss_pu:31094": "sattvaśīlo 'py asau tasyāḥ paścāt tatra praviṣṭavān // SoKss_12,14.51 (Vet_7.51) //",
  "GK21sokss_pu:31095": "praviśya ca dadarśāntar anyad evottamaṃ puram /",
  "GK21sokss_pu:31096": "saṃketodyānam iva yat sarvāsāṃ bhogasaṃpadām // SoKss_12,14.52 (Vet_7.52) //",
  "GK21sokss_pu:31097": "tatrāntarmaṇiparyaṅkaniṣaṇṇāṃ tāṃ vilokya saḥ /",
  "GK21sokss_pu:31098": "kanyām upetya tatpārśve sattvaśīla upāviśat // SoKss_12,14.53 (Vet_7.53) //",
  "GK21sokss_pu:31099": "āsīc ca tanmukhāsaktalocano likhito yathā /",
  "GK21sokss_pu:31100": "aṅgaiḥ sotkampapulakair vadann āliṅganotkatām // SoKss_12,14.54 (Vet_7.54) //",
  "GK21sokss_pu:31101": "dṛṣṭvā ca taṃ smarāviṣṭaṃ ceṭīnām atra sā mukham /",
  "GK21sokss_pu:31102": "adrākṣīt tāś ca tatkālam iṅgitajñās tam abruvan // SoKss_12,14.55 (Vet_7.55) //",
  "GK21sokss_pu:31103": "atithis tvam iha prāptas tad asmatsvāminīkṛtam /",
  "GK21sokss_pu:31104": "bhajasvātithyam uttiṣṭha snāhi bhuṅksva tataḥ param // SoKss_12,14.56 (Vet_7.56) //",
  "GK21sokss_pu:31105": "tac chrutvā so 'valambyāśāṃ khatam apy utthitas tataḥ /",
  "GK21sokss_pu:31106": "yayau pradarśitāṃ tābhir ekām udyānavāpikām // SoKss_12,14.57 (Vet_7.57) //",
  "GK21sokss_pu:31107": "tasyāṃ nimagnaś cottasthau tāmraliptyāṃ sa tatkṣaṇāt /",
  "GK21sokss_pu:31108": "caṇḍasiṃhanṛpodyānavāpīmadhyāt sasaṃbhramaḥ // SoKss_12,14.58 (Vet_7.58) //",
  "GK21sokss_pu:31109": "tatra prāptam akasmāc ca vikṣyātmānam acintayat /",
  "GK21sokss_pu:31110": "aho kim etat kvodyānam idaṃ divyaṃ kva tat puram // SoKss_12,14.59 (Vet_7.59) //",
  "GK21sokss_pu:31111": "tatrāmṛtāsārasamaṃ kva tat tasyāś ca darśanam /",
  "GK21sokss_pu:31112": "kva cānantaram evedaṃ tadviśleṣamahāviṣam // SoKss_12,14.60 (Vet_7.60) //",
  "GK21sokss_pu:31113": "svapnaś ca nāyaṃ suspaṣṭo vinidro 'nubhavo hi me /",
  "GK21sokss_pu:31114": "dhruvaṃ pātālakanyābhis tābhir mūḍho 'smi vañcitaḥ // SoKss_12,14.61 (Vet_7.61) //",
  "GK21sokss_pu:31115": "iti dhyāyan vinā tāṃ sa kanyām unmādavān iva /",
  "GK21sokss_pu:31116": "udyāne tatra babhrāma kāmārto vilalāpa ca // SoKss_12,14.62 (Vet_7.62) //",
  "GK21sokss_pu:31117": "tadavasthaṃ ca taṃ dṛṣṭvā piśaṅgaiḥ puṣpareṇubhiḥ /",
  "GK21sokss_pu:31118": "vātoddhūtaiḥ parītāṅgaṃ viprayogānalair iva // SoKss_12,14.63 (Vet_7.63) //",
  "GK21sokss_pu:31119": "udyānapālā gatvaiva caṇḍasiṃhamahībhṛtam /",
  "GK21sokss_pu:31120": "vyajijñapan sa codbhrāntaḥ svayam etya dadarśa tam // SoKss_12,14.64 (Vet_7.64) //",
  "GK21sokss_pu:31121": "sāntvayitvā ca papraccha kim idaṃ brūhi naḥ sakhe /",
  "GK21sokss_pu:31122": "kva prasthitas tvaṃ kva prāptaḥ kvāstaḥ kva patitaḥ śaraḥ // SoKss_12,14.65 (Vet_7.65) //",
  "GK21sokss_pu:31123": "tac chrutvā sa svavṛttāntaṃ tasmai sarva śaśaṃsa tam /",
  "GK21sokss_pu:31124": "sattvaśīlo nṛpataye so 'py athaivam acintayat // SoKss_12,14.66 (Vet_7.66) //",
  "GK21sokss_pu:31125": "hanta vīro 'pi matpuṇyaiḥ kāmenaiṣo viḍambitaḥ /",
  "GK21sokss_pu:31126": "ānṛṇyaṃ gantum etasya labdho hy avasaro mayā // SoKss_12,14.67 (Vet_7.67) //",
  "GK21sokss_pu:31127": "ity antaś cintayitvā sa vīro rājā jagāda tam /",
  "GK21sokss_pu:31128": "tahri muñca mudhā śokam ahaṃ tvāṃ prāpayāmi tām // SoKss_12,14.68 (Vet_7.68) //",
  "GK21sokss_pu:31129": "nītvā tenaiva mārgeṇa priyām asurakanyakām /",
  "GK21sokss_pu:31130": "iti cāśvāsayāmāsa taṃ sa snānādinā nṛpaḥ // SoKss_12,14.69 (Vet_7.69) //",
  "GK21sokss_pu:31131": "anyedyur mantrivinyastarājyas tena samaṃ ca saḥ /",
  "GK21sokss_pu:31132": "prāyāt pravahaṇārūḍhas taddarśitapatho 'mbudhim // SoKss_12,14.70 (Vet_7.70) //",
  "GK21sokss_pu:31133": "prāpya tanmadhyabhāgaṃ ca dṛṣṭvā taṃ prāgvad utthitam /",
  "GK21sokss_pu:31134": "sapatākaṃ dhvajaṃ sattvaśīlas taṃ nṛpam abhyadhāt // SoKss_12,14.71 (Vet_7.71) //",
  "GK21sokss_pu:31135": "so 'yam abhyutthito divyaprabhāvo 'tra mahādhvajaḥ /",
  "GK21sokss_pu:31136": "mayi magne 'tra maṅktavyaṃ devenaitam anu dhvajam // SoKss_12,14.72 (Vet_7.72) //",
  "GK21sokss_pu:31137": "ity uktvā nikaṭaṃ prāpya dhvajasyāsya nimajjataḥ /",
  "GK21sokss_pu:31138": "mārge sa sattvaśīlo 'sau pūrvam ātmānam akṣipat // SoKss_12,14.73 (Vet_7.73) //",
  "GK21sokss_pu:31139": "tato rājāpi cikṣepa tatrātmānaṃ tathaiva saḥ /",
  "GK21sokss_pu:31140": "anto magnau ca tau kṣipraṃ tad divyaṃ prāpatuḥ puram // SoKss_12,14.74 (Vet_7.74) //",
  "GK21sokss_pu:31141": "tatra dṛṣṭvā sa sāścaryo rājā devīṃ praṇamya tām /",
  "GK21sokss_pu:31142": "pārvatīṃ sattvaśīlena sahitaḥ samupāviśat // SoKss_12,14.75 (Vet_7.75) //",
  "GK21sokss_pu:31143": "tāvac ca niragāt tatra sā sakhījanasaṃgatā /",
  "GK21sokss_pu:31144": "rūpinīva prabhā kanyā prabhāmaṇḍalakāt tataḥ // SoKss_12,14.76 (Vet_7.76) //",
  "GK21sokss_pu:31145": "iyaṃ sā sumukhīty ukte sattvaśīlena tāṃ nṛpaḥ /",
  "GK21sokss_pu:31146": "dṛṣṭvā yuktam abhiṣvaṅgaṃ tasya tasyām amanyata // SoKss_12,14.77 (Vet_7.77) //",
  "GK21sokss_pu:31147": "sāpi taṃ vīkṣya rājānaṃ śubhaśārīralakṣaṇam /",
  "GK21sokss_pu:31148": "puruṣātiśayo 'pūrvaḥ ko 'yaṃ syād ity acintayat // SoKss_12,14.78 (Vet_7.78) //",
  "GK21sokss_pu:31149": "viveśa cāmbikādhāma pūjāyai sā nṛpo 'pi saḥ /",
  "GK21sokss_pu:31150": "jagāmodyānam ādāya sattvaśīlam avajñayā // SoKss_12,14.79 (Vet_7.79) //",
  "GK21sokss_pu:31151": "kṣaṇāc ca kṛtapūjā sā niragād daityakanyakā /",
  "GK21sokss_pu:31152": "yācitvā satpatiprāptiṃ devyā garbhagṛhāntarāt // SoKss_12,14.80 (Vet_7.80) //",
  "GK21sokss_pu:31153": "nirgatya sā jagādaikāṃ sakhīṃ sakhi gaveṣyatām /",
  "GK21sokss_pu:31154": "yo 'sāv iha mayā dṛṣṭo mahātmā kva sa tiṣṭhati // SoKss_12,14.81 (Vet_7.81) //",
  "GK21sokss_pu:31155": "ātithyaṃ gṛhyatām etya prasādaḥ kriyatāṃ tvayā /",
  "GK21sokss_pu:31156": "iti caiṣo 'rthyatāṃ pūjyaḥ pumān ko 'py uttamo hy asau // SoKss_12,14.82 (Vet_7.82) //",
  "GK21sokss_pu:31157": "evaṃ sakhī tayoktā sā vicityodyānavartine /",
  "GK21sokss_pu:31158": "svasvāminīnideśaṃ taṃ prahvā tasmai nyavedayat // SoKss_12,14.83 (Vet_7.83) //",
  "GK21sokss_pu:31159": "tac chrutvā sa nṛpo vīraḥ sāvahelam uvāca tām /",
  "GK21sokss_pu:31160": "eṣaivātithyam asmākam anyat kim upayujyate // SoKss_12,14.84 (Vet_7.84) //",
  "GK21sokss_pu:31161": "etac chrutvā tayā gatvā sakhyā sā śrāvitā tadā /",
  "GK21sokss_pu:31162": "mene mānyam udāraṃ taṃ sarvathā daityakanyakā // SoKss_12,14.85 (Vet_7.85) //",
  "GK21sokss_pu:31163": "tataś cākṛṣyamāneva dhairyapāśena tena sā /",
  "GK21sokss_pu:31164": "nṛpeṇa mānuṣāyogye 'py ātithye niḥspṛhātmanā // SoKss_12,14.86 (Vet_7.86) //",
  "GK21sokss_pu:31165": "patyarthaṃ pārvatīsevāparipākasamarpitam /",
  "GK21sokss_pu:31166": "matvā tat svayam udyānaṃ viveśāsuraputrikā // SoKss_12,14.87 (Vet_7.87) //",
  "GK21sokss_pu:31167": "vicitraśakunālāpair vātāñcitalatābhujaiḥ /",
  "GK21sokss_pu:31168": "vikīrṇakusumair ārān nandyamāneva pādapaiḥ // SoKss_12,14.88 (Vet_7.88) //",
  "GK21sokss_pu:31169": "upagamya ca sā tatra yathāvat praśrayānatā /",
  "GK21sokss_pu:31170": "ātithyagrahaṇārthaṃ taṃ prārthayāmāsa pārthivam // SoKss_12,14.89 (Vet_7.89) //",
  "GK21sokss_pu:31171": "tataḥ sa sattvaśīlaṃ tam uddiśyovāca tāṃ nṛpaḥ /",
  "GK21sokss_pu:31172": "anena kathitāṃ devīm ihāhaṃ draṣṭum āgataḥ // SoKss_12,14.90 (Vet_7.90) //",
  "GK21sokss_pu:31173": "gaurīṃ dhvajapathaprāpyaparamādbhutaketanām /",
  "GK21sokss_pu:31174": "sā dṛṣṭā tadanu tvaṃ ca kānyātithyārthitātra naḥ // SoKss_12,14.91 (Vet_7.91) //",
  "GK21sokss_pu:31175": "tac chrutvā sābravīt kanyā kautukāt tarhi vīkṣitum /",
  "GK21sokss_pu:31176": "āgamyatāṃ dvitīyaṃ me puraṃ trijagadadbhutām // SoKss_12,14.92 (Vet_7.92) //",
  "GK21sokss_pu:31177": "evam uktavatīṃ tāṃ ca sa vihasya nṛpo 'bravīt /",
  "GK21sokss_pu:31178": "tad apy anenaivoktaṃ me yatra sā snānavāpikā // SoKss_12,14.93 (Vet_7.93) //",
  "GK21sokss_pu:31179": "tataḥ sā kanyakāvādīd deva mā smaivam ādiśa /",
  "GK21sokss_pu:31180": "na viḍambanaśīlāhaṃ kā vā pūjye viḍambanā // SoKss_12,14.94 (Vet_7.94) //",
  "GK21sokss_pu:31181": "ahaṃ hi sattvotkarṣeṇa yuṣmākaṃ kiṃkarīkṛtā /",
  "GK21sokss_pu:31182": "tanmama prārthanābhaṅgaṃ naivaivaṃ kartum arhatha // SoKss_12,14.95 (Vet_7.95) //",
  "GK21sokss_pu:31183": "etac chrutvā tathety uktvā sattvaśīlasakhaḥ sa tat /",
  "GK21sokss_pu:31184": "prabhāmaṇḍalakopāntaṃ yayau rājā tayā saha // SoKss_12,14.96 (Vet_7.96) //",
  "GK21sokss_pu:31185": "apāvṛtakavāṭe ca tasminn antas tathaiva saḥ /",
  "GK21sokss_pu:31186": "praveśito dadarśāsyās tad divyam aparaṃ puram // SoKss_12,14.97 (Vet_7.97) //",
  "GK21sokss_pu:31187": "nitya saṃnaddhasarvartu sadāpuṣpaphaladrumam /",
  "GK21sokss_pu:31188": "merupṛṣṭham ivāśeṣaṃ nirmitaṃ ratnakāñcanaiḥ // SoKss_12,14.98 (Vet_7.98) //",
  "GK21sokss_pu:31189": "ratnāsane mahārhe taṃ rājānam upaveśya sā /",
  "GK21sokss_pu:31190": "yathocitopanītārghyā daityarājasutābravīt // SoKss_12,14.99 (Vet_7.99) //",
  "GK21sokss_pu:31191": "kanyāham asurendrasya kālanemer mahātmanaḥ /",
  "GK21sokss_pu:31192": "cakrāyudhena ca sa me svargatiṃ prāpitaḥ pitā // SoKss_12,14.100 (Vet_7.100) //",
  "GK21sokss_pu:31193": "viśvakarmakṛtaṃ cedaṃ paitṛkaṃ me puradvayam /",
  "GK21sokss_pu:31194": "na jarātra na mṛtyuś ca bādhate sarvakāmade // SoKss_12,14.101 (Vet_7.101) //",
  "GK21sokss_pu:31195": "idānīṃ ca pitā tvaṃ me sapurāhaṃ vaśe tava /",
  "GK21sokss_pu:31196": "ity arpitātmasarvasvāṃ tām uvāca sa bhūpatiḥ // SoKss_12,14.102 (Vet_7.102) //",
  "GK21sokss_pu:31197": "yady evaṃ tat sute hy asmai mayā dattāsy anindite /",
  "GK21sokss_pu:31198": "sattvaśīlāya vīrāya suhṛde bāndhavāya ca // SoKss_12,14.103 (Vet_7.103) //",
  "GK21sokss_pu:31199": "evaṃ devīprasādena mūrteneva nṛpeṇa sā /",
  "GK21sokss_pu:31200": "uktā guṇajñā vinatā tat tathety anvamanyata // SoKss_12,14.104 (Vet_7.104) //",
  "GK21sokss_pu:31201": "tataḥ kṛtārthaṃ taṃ tasyāḥ kṛtapāṇigrahaṃ nṛpaḥ /",
  "GK21sokss_pu:31202": "dattāsurapuraiśvaryaṃ sattvaśīlam uvāca saḥ // SoKss_12,14.105 (Vet_7.105) //",
  "GK21sokss_pu:31203": "buktayor āmalakayos tayor ekaṃ mayā tava /",
  "GK21sokss_pu:31204": "saṃśodhitam asaṃśuddhād ṛṇī te 'haṃ dvitīyataḥ // SoKss_12,14.106 (Vet_7.106) //",
  "GK21sokss_pu:31205": "iti praṇatam uktvā taṃ daityaputrīṃ jagāda tām /",
  "GK21sokss_pu:31206": "mārgo me darśyatāṃ yena svapurīṃ prāpnuyām iti // SoKss_12,14.107 (Vet_7.107) //",
  "GK21sokss_pu:31207": "tato 'parājitaṃ nāma khaḍgaṃ bhakṣyaṃ phalaṃ ca sā /",
  "GK21sokss_pu:31208": "ekaṃ jarāmṛtyuharaṃ tasmai daityasutā dadau // SoKss_12,14.108 (Vet_7.108) //",
  "GK21sokss_pu:31209": "tābhyāṃ yuktas tayoktāyāṃ vāpyaṃ magnaḥ svadeśataḥ /",
  "GK21sokss_pu:31210": "utthāya sarvasaṃsiddhakāmo 'bhūt sa kramān nṛpaḥ // SoKss_12,14.109 (Vet_7.109) //",
  "GK21sokss_pu:31211": "sattvaśīlo 'pi daityastrīpurarājyaṃ śaśāsa saḥ /",
  "GK21sokss_pu:31212": "tad brūhi ko 'bdhipatane dvayoḥ sattvādhiko 'nayoḥ // SoKss_12,14.110 (Vet_7.110) //",
  "GK21sokss_pu:31213": "iti śrutvā tathā praśnaṃ vetālāc chapabhītitaḥ /",
  "GK21sokss_pu:31214": "sa trivikramasenas taṃ bhūpatiḥ pratyabhāṣata // SoKss_12,14.111 (Vet_7.111) //",
  "GK21sokss_pu:31215": "etayoḥ sattvaśīlo 'tra sa me sattvādhiko mataḥ /",
  "GK21sokss_pu:31216": "sa hy avijñātatattvārtho nirāsthaḥ patito 'mbudhau // SoKss_12,14.112 (Vet_7.112) //",
  "GK21sokss_pu:31217": "rājā tu tattvaṃ vijñāya viveśāmbhodhim āsthayā /",
  "GK21sokss_pu:31218": "daityakanyāṃ ca nāvañchad asādhyā spṛhayeti saḥ // SoKss_12,14.113 (Vet_7.113) //",
  "GK21sokss_pu:31219": "iti tasyākarṇya vaco nirastamaunasya bhūpateḥ skandhāt /",
  "GK21sokss_pu:31220": "sa jagāma pūrvavat taṃ vetālaḥ śiṃśapātaruṃ svapadam // SoKss_12,14.114 (Vet_7.114) //",
  "GK21sokss_pu:31221": "rājāpi tathaiva sa taṃ punar apy ānetum anujagāma javāt /",
  "GK21sokss_pu:31222": "prārabdhe hy asamāpte kārye śithilībhavanti kiṃ sudhiyaḥ // SoKss_12,14.115 (Vet_7.115) //",
  "GK21sokss_pu:31223": "pañcadaśas taraṅgaḥ /",
  "GK21sokss_pu:31224": "gatvā tāṃ śiṃśapāṃ bhūyo vetālaṃ prāpya bhūmipaḥ /",
  "GK21sokss_pu:31225": "taṃ trivikramaseno 'tra skandhe kṛtvoccacāla saḥ // SoKss_12,15.1 (Vet_8.1) //",
  "GK21sokss_pu:31226": "prayāntaṃ sa punas taṃ ca vetālaḥ skandhato 'bravīt /",
  "GK21sokss_pu:31227": "śramavismṛtaye rājan mattaḥ praśnam imaṃ śṛṇu // SoKss_12,15.2 (Vet_8.2) //",
  "GK21sokss_pu:31228": "aṅgadeśe 'grahāro 'sti mahān vṛkṣaghaṭābhidhaḥ /",
  "GK21sokss_pu:31229": "viṣṇusvāmīti tatrāsīd dvijo yajvā mahādhanaḥ // SoKss_12,15.3 (Vet_8.3) //",
  "GK21sokss_pu:31230": "tasya ca svānurūpāyāṃ patnyāṃ jātāḥ kramāt trayaḥ /",
  "GK21sokss_pu:31231": "babhūvus taruṇāḥ putrā divyavaidagdhyaśālinaḥ // SoKss_12,15.4 (Vet_8.4) //",
  "GK21sokss_pu:31232": "te pitrā preṣitās tena kūrmahetoḥ kadācana /",
  "GK21sokss_pu:31233": "prārabdhayajñena yayus te trayo bhrātaro 'mbudhim // SoKss_12,15.5 (Vet_8.5) //",
  "GK21sokss_pu:31234": "prāpya kūrmaṃ tato jyāyān kaniṣṭhau tāv abhāṣata /",
  "GK21sokss_pu:31235": "gṛhṇātu yuvayor ekaḥ kūrmaṃ kratukṛte pituḥ // SoKss_12,15.6 (Vet_8.6) //",
  "GK21sokss_pu:31236": "aham etaṃ na śaknomi grahītuṃ visrapicchalam /",
  "GK21sokss_pu:31237": "ity uktavantaṃ taṃ jyeṣṭhaṃ kaniṣṭhau tāv avocatām // SoKss_12,15.7 (Vet_8.7) //",
  "GK21sokss_pu:31238": "tavātra vicikitsā cen nāvayor api sā katham /",
  "GK21sokss_pu:31239": "tac chrutvā so 'bravīj jyeṣṭho gṛhṇītaṃ gacchataṃ yuvām // SoKss_12,15.8 (Vet_8.8) //",
  "GK21sokss_pu:31240": "pitur yajñakriyālopo bhaved yuṣmatkṛto 'nyathā /",
  "GK21sokss_pu:31241": "tato narakapātaḥ syād yuvayos tasya ca dhruvam // SoKss_12,15.9 (Vet_8.9) //",
  "GK21sokss_pu:31242": "ity uktāv anujau tena tau vihasya tam ūcatuḥ /",
  "GK21sokss_pu:31243": "dharmaṃ vetsy āvayor eva samānam api nātmanaḥ // SoKss_12,15.10 (Vet_8.10) //",
  "GK21sokss_pu:31244": "tato jyeṣṭho 'bravīt kiṃ me jānītho naiva caṅgatām /",
  "GK21sokss_pu:31245": "ahaṃ bhojanacaṅgo 'smi nārhaḥ spraṣṭuṃ jugupsitam // SoKss_12,15.11 (Vet_8.11) //",
  "GK21sokss_pu:31246": "etat tasya vacaḥ śrutvā bhrātaraṃ madhyamo 'bravīt /",
  "GK21sokss_pu:31247": "ahaṃ tarhy adhikaś caṅgo nārīcaṅgo vicakṣaṇaḥ // SoKss_12,15.12 (Vet_8.12) //",
  "GK21sokss_pu:31248": "madhyamenaivam ukte tu jyāyān puna uvāca saḥ /",
  "GK21sokss_pu:31249": "kūrmaṃ gṛhṇātu tarhy eṣa kanīyān āvayor iti // SoKss_12,15.13 (Vet_8.13) //",
  "GK21sokss_pu:31250": "tataḥ sa bhrukuṭiṃ kṛtvā kanīyān apy uvāca tau /",
  "GK21sokss_pu:31251": "he mūrkhau tūlikācaṅgaś caṅgo 'haṃ hi viśeṣataḥ // SoKss_12,15.14 (Vet_8.14) //",
  "GK21sokss_pu:31252": "evaṃ te kalahāsaktās trayo 'pi bhrātaro mithaḥ /",
  "GK21sokss_pu:31253": "nirṇayāyābhimānaikagrastāḥ kūrmaṃ vihāya tam // SoKss_12,15.15 (Vet_8.15) //",
  "GK21sokss_pu:31254": "rājñaḥ prasenajinnāmnas tatpradeśabhuvo 'ntikam /",
  "GK21sokss_pu:31255": "nagaraṃ sahasā jagmur viṭaṅkapuranāmakam // SoKss_12,15.16 (Vet_8.16) //",
  "GK21sokss_pu:31256": "tatra pratīhāramukhenāvedyāntaḥ praviśya ca /",
  "GK21sokss_pu:31257": "nṛpaṃ vijñāpayāmāsuḥ svavṛttāntaṃ tathaiva te // SoKss_12,15.17 (Vet_8.17) //",
  "GK21sokss_pu:31258": "tiṣṭhatehaiva yāvad vaḥ parīkṣiṣye kramād aham /",
  "GK21sokss_pu:31259": "ity uktas tena rājñā ca tasthus tatra tatheti te // SoKss_12,15.18 (Vet_8.18) //",
  "GK21sokss_pu:31260": "svāhārakāle cānāyya tebhyaḥ so 'grāsanaṃ nṛpaḥ /",
  "GK21sokss_pu:31261": "rājārhaṃ dāpayāmāsa ṣaḍrasaṃ svādubhojanam // SoKss_12,15.19 (Vet_8.19) //",
  "GK21sokss_pu:31262": "bhuñjāneṣu ca sarveṣu tadaiko bubhuje na saḥ /",
  "GK21sokss_pu:31263": "vipro bhojanacaṅgo 'tra jugupsākūṇitānanaḥ // SoKss_12,15.20 (Vet_8.20) //",
  "GK21sokss_pu:31264": "kathaṃ na bhojanaṃ bhuṅkte brahman svādu sugandhy api /",
  "GK21sokss_pu:31265": "iti rajñā svayaṃ pṛṣṭaḥ śanair vipro jagāda saḥ // SoKss_12,15.21 (Vet_8.21) //",
  "GK21sokss_pu:31266": "śavadhūmadurāmodaḥ śālibhakte 'tra vidyate /",
  "GK21sokss_pu:31267": "tena nāham idaṃ bhoktum utsahe svādv api prabho // SoKss_12,15.22 (Vet_8.22) //",
  "GK21sokss_pu:31268": "ity ukte tena sarve 'pi tatrāghrāya nṛpājñayā /",
  "GK21sokss_pu:31269": "ūcuḥ kalamaśālyannam adoṣaṃ tat sugandhi ca // SoKss_12,15.23 (Vet_8.23) //",
  "GK21sokss_pu:31270": "sa tu bhojanacaṅgas tan nāśnāt pihitanāsikaḥ /",
  "GK21sokss_pu:31271": "tataḥ sa rājā saṃcintya yāvad anviṣyati kramāt // SoKss_12,15.24 (Vet_8.24) //",
  "GK21sokss_pu:31272": "tāvan niyogijanatas tad annaṃ bubudhe tathā /",
  "GK21sokss_pu:31273": "grāmaśmaśānanikaṭakṣetrasaṃbhavaśālijam // SoKss_12,15.25 (Vet_8.25) //",
  "GK21sokss_pu:31274": "tato 'tivismitas tuṣṭaḥ sa rājā tam abhāṣata /",
  "GK21sokss_pu:31275": "satyaṃ bhojanacaṅgas tvaṃ tadanyadbhujyatām iti // SoKss_12,15.26 (Vet_8.26) //",
  "GK21sokss_pu:31276": "kṛtāhāraś ca sa nṛpo viprān vāsagṛheṣu tān /",
  "GK21sokss_pu:31277": "visṛjyānāyayāmāsa svam ekāṃ gaṇikottamām // SoKss_12,15.27 (Vet_8.27) //",
  "GK21sokss_pu:31278": "tāṃ ca tasmai dvitīyasmai prāhiṇot kṛtamaṇḍanām /",
  "GK21sokss_pu:31279": "viprāya nāricaṅgāya sāyaṃ sarvāṅgasundarīm // SoKss_12,15.28 (Vet_8.28) //",
  "GK21sokss_pu:31280": "sā ca vāsagṛhaṃ tasya rājabhṛtyānvitā yayau /",
  "GK21sokss_pu:31281": "rākāniśeva purṇendumukhī kaṃdarpadīpinī // SoKss_12,15.29 (Vet_8.29) //",
  "GK21sokss_pu:31282": "praviṣṭāyāṃ ca tasyāṃ sa prabhābhāsitaveśmani /",
  "GK21sokss_pu:31283": "utpannamūrcchaḥ saṃruddhanāsāgro vāmapāṇinā // SoKss_12,15.30 (Vet_8.30) //",
  "GK21sokss_pu:31284": "nārīcaṅgo 'bravīd rājabhṛtyān niṣkāsyatām iti /",
  "GK21sokss_pu:31285": "na cen mṛto 'haṃ niryāti gandho 'syāś chāgalo yataḥ // SoKss_12,15.31 (Vet_8.31) //",
  "GK21sokss_pu:31286": "ity uktās tena ninyus te vignāṃ tāṃ rājapūruṣāḥ /",
  "GK21sokss_pu:31287": "rājño 'ntikaṃ vāravadhūṃ vṛttāntaṃ jagaduś ca tam // SoKss_12,15.32 (Vet_8.32) //",
  "GK21sokss_pu:31288": "rājāpy ānāyya tatkālaṃ nārīcaṅgam uvāca tam /",
  "GK21sokss_pu:31289": "yeyaṃ śrīkhaṇḍakarpūrakālāgurumadottamaiḥ // SoKss_12,15.33 (Vet_8.33) //",
  "GK21sokss_pu:31290": "kṛtaprasādhanā dikṣu prasaraccārusaurabhā /",
  "GK21sokss_pu:31291": "tasyā vāravilāsinyā gandhaḥ syāc chāgalaḥ kutaḥ // SoKss_12,15.34 (Vet_8.34) //",
  "GK21sokss_pu:31292": "ity ukto 'pi sa rājñā tan nārīcaṅgas tadā na yat /",
  "GK21sokss_pu:31293": "pratipede tadā rājā vicārapatito 'bhavat // SoKss_12,15.35 (Vet_8.35) //",
  "GK21sokss_pu:31294": "pṛcchaṃś ca yuktyā bubudhe tām ajakṣīravardhitām /",
  "GK21sokss_pu:31295": "tanmukhād eva bālatve mātṛdhātrīviyogataḥ // SoKss_12,15.36 (Vet_8.36) //",
  "GK21sokss_pu:31296": "tato 'tivismitas tasya nārīcaṅgasya caṅgatām /",
  "GK21sokss_pu:31297": "praśaṃsan nṛpatis tasmai tṛtīyāya dvijanmane // SoKss_12,15.37 (Vet_8.37) //",
  "GK21sokss_pu:31298": "tadrasāt tūlikācaṅgāyāśu śayyām adāpayat /",
  "GK21sokss_pu:31299": "paryaṅkopari vinyastasaptasaṃkhyākatūlikām // SoKss_12,15.38 (Vet_8.38) //",
  "GK21sokss_pu:31300": "tasyāṃ ca tūlikācaṅgo mahārhe vāsavesmani /",
  "GK21sokss_pu:31301": "suṣvāpa dhautasuślakṣṇapaṭapracchadavāsasi // SoKss_12,15.39 (Vet_8.39) //",
  "GK21sokss_pu:31302": "yāmārdha eva ca gate sa rātrau śayanāt tataḥ /",
  "GK21sokss_pu:31303": "uttasthau pāṇyavaṣṭabdhapārśvaḥ krandan vyathārditaḥ // SoKss_12,15.40 (Vet_8.40) //",
  "GK21sokss_pu:31304": "dadṛśe tasya pārśve ca tatratyai rājapūruṣaiḥ /",
  "GK21sokss_pu:31305": "gāḍhalagnasya bālasya mudreva kuṭilāruṇā // SoKss_12,15.41 (Vet_8.41) //",
  "GK21sokss_pu:31306": "gatvā ca tais tadākhyātaṃ rājñe rājāpy uvāca tān /",
  "GK21sokss_pu:31307": "tūlikānāṃ tale kiṃcin mā syāt tad vīkṣyatām iti // SoKss_12,15.42 (Vet_8.42) //",
  "GK21sokss_pu:31308": "gatvekṣante ca te yāvad ekaikaṃ tūlikātalam /",
  "GK21sokss_pu:31309": "tāvat sarvatalād āpur vālaṃ paryaṅkapṛṣṭataḥ // SoKss_12,15.43 (Vet_8.43) //",
  "GK21sokss_pu:31310": "nītvā cādarśayan rājñe so 'py ānītasya vīkṣya tat /",
  "GK21sokss_pu:31311": "tadrūpaṃ tūlikācaṅgasyāṅgaṃ rājā visismiye // SoKss_12,15.44 (Vet_8.44) //",
  "GK21sokss_pu:31312": "saptabhyas tūlikābhyo 'sya vālo lagnas tanau khatam /",
  "GK21sokss_pu:31313": "iti citrīyamāṇas tāṃ rājā rātriṃ nināya saḥ // SoKss_12,15.45 (Vet_8.45) //",
  "GK21sokss_pu:31314": "prātaś cādbhutavaidagdhyasaukumāryā amī iti /",
  "GK21sokss_pu:31315": "tebhyas tribhyo 'pi caṅgebhyo hemalakṣatrayaṃ dadau // SoKss_12,15.46 (Vet_8.46) //",
  "GK21sokss_pu:31316": "tatas te sukhitās tatra tasthur vismṛtakacchapāḥ /",
  "GK21sokss_pu:31317": "pitur vighnitayajñārthaphalopārjitapātakāḥ // SoKss_12,15.47 (Vet_8.47) //",
  "GK21sokss_pu:31318": "ity ākhyāya kathādbhutam aṃsaniṣaṇṇaḥ punaḥ sa vetālaḥ /",
  "GK21sokss_pu:31319": "papraccha taṃ trivikramasenaṃ pṛthvīpatiṃ praśnam // SoKss_12,15.48 (Vet_8.48) //",
  "GK21sokss_pu:31320": "rājan vicintya śāpaṃ pūrvoktaṃ brūhi me tvam eteṣām /",
  "GK21sokss_pu:31321": "bhojananārīśayyācaṅgānāṃ ko 'dhikaś caṅgaḥ // SoKss_12,15.49 (Vet_8.49) //",
  "GK21sokss_pu:31322": "tac chrutvaiva sa dhīmān vetālaṃ pratyuvāca taṃ nṛpatiḥ /",
  "GK21sokss_pu:31323": "aham eṣāṃ niḥkaitavam adhikaṃ jānāmi tūlikācaṅgam // SoKss_12,15.50 (Vet_8.50) //",
  "GK21sokss_pu:31324": "yasyāṅge pratyakṣaṃ vālapratibimbam udgataṃ dṛṣṭam /",
  "GK21sokss_pu:31325": "itarābhyāṃ hi bhavet tat pūrvaṃ jātv anyato 'vagatam // SoKss_12,15.51 (Vet_8.51) //",
  "GK21sokss_pu:31326": "iti tasyoktavato 'ṃsād vetālo bhūpater yayau prāgvat /",
  "GK21sokss_pu:31327": "so 'pi tathaiva ca rājā tam anvayāsīd anirviṇṇaḥ // SoKss_12,15.52 (Vet_8.52) //",
  "GK21sokss_pu:31328": "ṣoḍaśas taraṅgaḥ /",
  "GK21sokss_pu:31329": "tato gatvā punas tasmāc chiṃśapāpādapān nṛpaḥ /",
  "GK21sokss_pu:31330": "sa trivikramasenas taṃ skandhe vetālam agrahīt // SoKss_12,16.1 (Vet_9.1) //",
  "GK21sokss_pu:31331": "prasthitaś ca tatas tena vetālenābhyadhāyi saḥ /",
  "GK21sokss_pu:31332": "rājan kva rājyaṃ kvaitasmiñ śmaśāne bhramaṇaṃ niśi // SoKss_12,16.2 (Vet_9.2) //",
  "GK21sokss_pu:31333": "kim etan nekṣase bhūtasaṃkulaṃ rātribhīṣaṇam /",
  "GK21sokss_pu:31334": "citādhūmair iva dhvāntair niruddhaṃ pitṛkānanam // SoKss_12,16.3 (Vet_9.3) //",
  "GK21sokss_pu:31335": "kaṣṭaṃ kīdṛg graho 'yaṃ te bhikṣos tasyānurodhataḥ /",
  "GK21sokss_pu:31336": "tad idaṃ śṛṇu tāvan me praśnaṃ mārgavinodanam // SoKss_12,16.4 (Vet_9.4) //",
  "GK21sokss_pu:31337": "avantiṣv asti nagarī yugādau devanirmitā /",
  "GK21sokss_pu:31338": "śaivī tanur ivoddāmabhogibhūtivibhūṣitā // SoKss_12,16.5 (Vet_9.5) //",
  "GK21sokss_pu:31339": "padmāvatī bhogavatī yā hiraṇyavatīti ca /",
  "GK21sokss_pu:31340": "kṛtādiṣu triṣu khyātā kalāv ujjayinīti ca // SoKss_12,16.6 (Vet_9.6) //",
  "GK21sokss_pu:31341": "tasyāṃ ca vīradevākhyo rājābhūd bhūbhṛtāṃ varaḥ /",
  "GK21sokss_pu:31342": "tasya padmaratir nāma mahādevī babhūva ca // SoKss_12,16.7 (Vet_9.7) //",
  "GK21sokss_pu:31343": "so 'tha rājā tayā sākaṃ gatvā mandākinītaṭe /",
  "GK21sokss_pu:31344": "haram ārādhayāmāsa tapasā putrakāmyayā // SoKss_12,16.8 (Vet_9.8) //",
  "GK21sokss_pu:31345": "ciraṃ tapaḥsthitaś cātra parituṣṭeśvaroditām /",
  "GK21sokss_pu:31346": "kṛtasnānārcanavidhiḥ śuśrāvemāṃ giraṃ divaḥ // SoKss_12,16.9 (Vet_9.9) //",
  "GK21sokss_pu:31347": "rājann utpatsyate putraḥ śūras tava kulodbhavaḥ /",
  "GK21sokss_pu:31348": "kanyā cānanyasāmānyalāvaṇyanyakkṛtāpsarāḥ // SoKss_12,16.10 (Vet_9.10) //",
  "GK21sokss_pu:31349": "śrutvaitāṃ nābhasīṃ vāṇīṃ siddhābhīṣṭaḥ sa bhūpatiḥ /",
  "GK21sokss_pu:31350": "vīradevaḥ svanagarīm āyayau mahiṣīsakhaḥ // SoKss_12,16.11 (Vet_9.11) //",
  "GK21sokss_pu:31351": "tatrāsya śūradevākhye jāte prathamam ātmaje /",
  "GK21sokss_pu:31352": "tasyāṃ padmaratau devyāṃ kramād ajani kanyakā // SoKss_12,16.12 (Vet_9.12) //",
  "GK21sokss_pu:31353": "anaṅgasyāpi rūpeṇa ratim utpādayed iyam /",
  "GK21sokss_pu:31354": "ity anaṅgaratir nāmnā pitrā tena vyadhāyi sā // SoKss_12,16.13 (Vet_9.13) //",
  "GK21sokss_pu:31355": "vṛddhiṃ gatāyās tasyāś ca sa pitā sadṛśaṃ varam /",
  "GK21sokss_pu:31356": "prepsur ānāyayat pṛthvyāṃ paṭeṣu likhithān nṛpān // SoKss_12,16.14 (Vet_9.14) //",
  "GK21sokss_pu:31357": "teṣv eko 'pi na yat tasya tattulyaḥ pratyabhāsata /",
  "GK21sokss_pu:31358": "tena rājā sa vātsalyāt tāṃ sutāṃ pratyabhāṣata // SoKss_12,16.15 (Vet_9.15) //",
  "GK21sokss_pu:31359": "ahaṃ tāvan na paśyāmi sadṛśaṃ putri te varam /",
  "GK21sokss_pu:31360": "tat kuruṣva nṛpān sarvān melayitvā svayaṃvaram // SoKss_12,16.16 (Vet_9.16) //",
  "GK21sokss_pu:31361": "etat pitṛvacaḥ śrutvā rājaputrī jagāda sā /",
  "GK21sokss_pu:31362": "tāta svayaṃvaraṃ kartuṃ hrepaṇān nāham utsahe // SoKss_12,16.17 (Vet_9.17) //",
  "GK21sokss_pu:31363": "kiṃ tv ekaṃ vetti yo 'pūrvaṃ vijñānaṃ svākṛtir yuvā /",
  "GK21sokss_pu:31364": "tasmai tvayāhaṃ dātavyā nārtho 'nyenādhikena me // SoKss_12,16.18 (Vet_9.18) //",
  "GK21sokss_pu:31365": "ity anaṅgarates tasyāḥ śrutvā svaduhitur vacaḥ /",
  "GK21sokss_pu:31366": "tādṛśaṃ tadvaraṃ yāvad anviṣyati sa bhūpatiḥ // SoKss_12,16.19 (Vet_9.19) //",
  "GK21sokss_pu:31367": "tāvat tallokato buddhvā catvāras tam upāyayuḥ /",
  "GK21sokss_pu:31368": "vīrā vijñānino bhavyāḥ puruṣā dakṣiṇāpathāt // SoKss_12,16.20 (Vet_9.20) //",
  "GK21sokss_pu:31369": "te rājñā pūjitās tasmai svaṃ svaṃ vijñānam ekaśaḥ /",
  "GK21sokss_pu:31370": "śaśaṃsuḥ saṃnidhau tasyā rājaputryās tadarthinaḥ // SoKss_12,16.21 (Vet_9.21) //",
  "GK21sokss_pu:31371": "eko jagāda śūdro 'ham ākhyayā pañcapaṭṭikaḥ /",
  "GK21sokss_pu:31372": "pañcāgryavastrayugmāni karomy eko 'ham anvaham // SoKss_12,16.22 (Vet_9.22) //",
  "GK21sokss_pu:31373": "tebhya ekaṃ prayacchāmi devāyaikaṃ dvijanmane /",
  "GK21sokss_pu:31374": "ekaṃ ca parigṛhṇāmi vāsasor ātmanaḥ kṛte // SoKss_12,16.23 (Vet_9.23) //",
  "GK21sokss_pu:31375": "ekaṃ dadāmi bhāryāyai yadi sā bhavatīha me /",
  "GK21sokss_pu:31376": "ekaṃ vikrīya cāhārapānādi vidadhāmy aham // SoKss_12,16.24 (Vet_9.24) //",
  "GK21sokss_pu:31377": "evaṃ vijñānine 'naṅgaratir me dīyatām iti /",
  "GK21sokss_pu:31378": "ity ekenodite tena dvitīyaḥ puruṣo 'bravīt // SoKss_12,16.25 (Vet_9.25) //",
  "GK21sokss_pu:31379": "bhāṣājño nāma vaiśyo 'haṃ sarveṣāṃ mṛgapakṣiṇām /",
  "GK21sokss_pu:31380": "rutaṃ vedmi tad eṣā me rājaputrī pradīyatām // SoKss_12,16.26 (Vet_9.26) //",
  "GK21sokss_pu:31381": "evam ukte dvitīyena tṛtīyaḥ proktavāṃs tataḥ /",
  "GK21sokss_pu:31382": "ahaṃ khaḍgadharo nāma doḥśālī kṣatriyo nṛpa // SoKss_12,16.27 (Vet_9.27) //",
  "GK21sokss_pu:31383": "na khaḍgavidyāvijñāne pratimallo 'sti me kṣitau /",
  "GK21sokss_pu:31384": "tad eṣā tanayā rājaṃs tvayā mahyaṃ vitīryatām // SoKss_12,16.28 (Vet_9.28) //",
  "GK21sokss_pu:31385": "ity ukte tu tṛtīyena caturtha idam abhyadhāt /",
  "GK21sokss_pu:31386": "vipro 'haṃ jīvadattākhyo vijñānaṃ ca mamedṛśam // SoKss_12,16.29 (Vet_9.29) //",
  "GK21sokss_pu:31387": "jantūṃ mṛtān apy ānīya darśayāmy āśu jīvataḥ /",
  "GK21sokss_pu:31388": "tadvīracaryāsiddhaṃ māṃ patim eṣā prapadyatām // SoKss_12,16.30 (Vet_9.30) //",
  "GK21sokss_pu:31389": "evaṃ vaktṝn sa tān paśyan divyaveṣākṛtīn nṛpaḥ /",
  "GK21sokss_pu:31390": "vīradevaḥ sutāyukto dolārūḍha ivābhavat // SoKss_12,16.31 (Vet_9.31) //",
  "GK21sokss_pu:31391": "ity ākhyāya kathām etāṃ vetālaḥ pṛṣṭavān nṛpam /",
  "GK21sokss_pu:31392": "sa trivikramasenaṃ taṃ dattapūrvoktaśāpabhīḥ // SoKss_12,16.32 (Vet_9.32) //",
  "GK21sokss_pu:31393": "tad bhavān vaktu tāvan me kasmai deyā viśāmpate /",
  "GK21sokss_pu:31394": "teṣāṃ caturṇāṃ madhyāt sā kanyānaṅgaratir bhavet // SoKss_12,16.33 (Vet_9.33) //",
  "GK21sokss_pu:31395": "etac chrutvā sa rājā taṃ vetālaṃ pratyabhāṣata /",
  "GK21sokss_pu:31396": "maunaṃ tyājayati prāyaḥ kālakṣepāya māṃ bhavān // SoKss_12,16.34 (Vet_9.34) //",
  "GK21sokss_pu:31397": "anyathā gahanaḥ ko 'yaṃ praśno yogeśvarocyatām /",
  "GK21sokss_pu:31398": "śūdrāya hi kuvindāya kṣatriyā dīyate katham // SoKss_12,16.35 (Vet_9.35) //",
  "GK21sokss_pu:31399": "vaiśyāyāpi kathaṃ deyā kṣatriyā yac ca tad gatam /",
  "GK21sokss_pu:31400": "mṛgādibhāṣāvijñānaṃ kārye tat kvopayujyate // SoKss_12,16.36 (Vet_9.36) //",
  "GK21sokss_pu:31401": "yo 'pi vipras tṛtīyo 'tra tenāpi patitena kim /",
  "GK21sokss_pu:31402": "svakarmapracyutenendrajālinā vīramāninā // SoKss_12,16.37 (Vet_9.37) //",
  "GK21sokss_pu:31403": "tasmāt tasmai kṣatriyāya caturthāya samāya sā /",
  "GK21sokss_pu:31404": "deyā khaḍgadharāyaiva svavidyāvīryaśāline // SoKss_12,16.38 (Vet_9.38) //",
  "GK21sokss_pu:31405": "etat tasya vaco niśamya nṛpater aṃsasthalāt pūrvavat vetālaḥ sa jagāma yogabalataḥ svasthānam evāśu tat /",
  "GK21sokss_pu:31406": "bhūpālo 'pi sa taṃ tathaiva punar apy ānetum anvag yayau utsāhaikaghane hi vīrahṛdaye nāpnoti khedo 'ntaram // SoKss_12,16.39 (Vet_9.39) //",
  "GK21sokss_pu:31407": "saptadaśas taraṅgaḥ /",
  "GK21sokss_pu:31408": "sa trivikramaseno 'tha gatvā taṃ śiṃśapātaroḥ /",
  "GK21sokss_pu:31409": "rājā jagrāha vetālaṃ punar aṃse cacāla ca // SoKss_12,17.1 (Vet_10.1) //",
  "GK21sokss_pu:31410": "prayāntaṃ ca tam āha sma vetālaḥ so 'ṃsapṛṣṭhagaḥ /",
  "GK21sokss_pu:31411": "śrānto 'si rājaṃs tad imāṃ śṛṇu śramaharāṃ kathām // SoKss_12,17.2 (Vet_10.2) //",
  "GK21sokss_pu:31412": "abhūt sakalabhūpālamastakanyastaśāsanaḥ /",
  "GK21sokss_pu:31413": "vīrabāhur iti khyāto nāmnā pārthivasattamaḥ // SoKss_12,17.3 (Vet_10.3) //",
  "GK21sokss_pu:31414": "tasyānaṅgapuraṃ nāma babhūva nagarottamam /",
  "GK21sokss_pu:31415": "tatrāsīd arthadattākhyaḥ sārthavāho mahādhanaḥ // SoKss_12,17.4 (Vet_10.4) //",
  "GK21sokss_pu:31416": "tasyāsīd dhanadattākhyajyeṣṭhaputrakanīyasī /",
  "GK21sokss_pu:31417": "sutā madanaseneti kanyāratnaṃ vaṇikpateḥ // SoKss_12,17.5 (Vet_10.5) //",
  "GK21sokss_pu:31418": "tām ekadā nijodyāne krīḍantīṃ sasakhījanām /",
  "GK21sokss_pu:31419": "dadarśa dharmadattākhyo bhrātṛmitraṃ vaṇiksutaḥ // SoKss_12,17.6 (Vet_10.6) //",
  "GK21sokss_pu:31420": "sa tām ālokya lāvaṇyarasanirbharanirjharām /",
  "GK21sokss_pu:31421": "ālakṣya kucakumbhāgrāṃ valitrayataraṅgitām // SoKss_12,17.7 (Vet_10.7) //",
  "GK21sokss_pu:31422": "yauvanadviradasyeva krīḍāmajjanavāpikām /",
  "GK21sokss_pu:31423": "sadyo 'bhūt smarabāṇaughasaṃtāpahṛtacetanaḥ // SoKss_12,17.8 (Vet_10.8) //",
  "GK21sokss_pu:31424": "aho dhārādhirūḍhena rūpeṇa dyotitāmunā /",
  "GK21sokss_pu:31425": "iyaṃ me mānasaṃ bhettuṃ bhallī māreṇa nirmitā // SoKss_12,17.9 (Vet_10.9) //",
  "GK21sokss_pu:31426": "ity ādi yāvad dhyāyan sa nirvarṇayati tāṃ ciram /",
  "GK21sokss_pu:31427": "tāvat tasyāticakrāma cakrāhvasyeva vāsaraḥ // SoKss_12,17.10 (Vet_10.10) //",
  "GK21sokss_pu:31428": "tato madanasenā sā viveśa svagṛhāntaram /",
  "GK21sokss_pu:31429": "cittaṃ ca dharmadattasya tadanālokanavyathā // SoKss_12,17.11 (Vet_10.11) //",
  "GK21sokss_pu:31430": "tadadarśanaduḥkhāgnisaṃtāpeneva ca jvalan /",
  "GK21sokss_pu:31431": "lohito nipapātāśu bhāsvān apy aparāmbudhau // SoKss_12,17.12 (Vet_10.12) //",
  "GK21sokss_pu:31432": "tāṃ vijñāyaiva sumukhīṃ naktam abhyantare gatām /",
  "GK21sokss_pu:31433": "udiyāya śanaiś candras tanmukhābjavinirjitaḥ // SoKss_12,17.13 (Vet_10.13) //",
  "GK21sokss_pu:31434": "tāvad gatvā gṛhaṃ tāṃ sa dharmadatto 'nucintayan /",
  "GK21sokss_pu:31435": "tasthau nipatya śayane candrapādāhato luṭhan // SoKss_12,17.14 (Vet_10.14) //",
  "GK21sokss_pu:31436": "yatnena pṛcchyamāno 'pi sakhibhir bandhubhis tathā /",
  "GK21sokss_pu:31437": "na kiṃcit kathayām āsa smaragrahavimohitaḥ // SoKss_12,17.15 (Vet_10.15) //",
  "GK21sokss_pu:31438": "niśi kṛcchrāc ca saṃprāptanidraḥ svapne tathaiva tām /",
  "GK21sokss_pu:31439": "paśyann anunayan kāntāṃ kiṃ kiṃ cakre na sotsukaḥ // SoKss_12,17.16 (Vet_10.16) //",
  "GK21sokss_pu:31440": "prātaḥ prabuddho gatvā ca dadarśaikākinīṃ rahaḥ /",
  "GK21sokss_pu:31441": "sakhīṃ pratīkṣamānāṃ tāṃ tatrodyānasthitāṃ punaḥ // SoKss_12,17.17 (Vet_10.17) //",
  "GK21sokss_pu:31442": "upetya ca pariṣvaṅgalālasaḥ premapeśalaiḥ /",
  "GK21sokss_pu:31443": "tām upacchandayāmāsa vacobhiś caraṇānataḥ // SoKss_12,17.18 (Vet_10.18) //",
  "GK21sokss_pu:31444": "kanyāhaṃ paradārāś ca na tavāsmīha saṃpratam /",
  "GK21sokss_pu:31445": "pitrā samudradattāya dattāhaṃ vaṇije yataḥ // SoKss_12,17.19 (Vet_10.19) //",
  "GK21sokss_pu:31446": "dinaiḥ katipayair eva vivāho bhavitā ca me /",
  "GK21sokss_pu:31447": "tad gaccha tūṣṇīṃ mā kaścit paśyed doṣo bhavet tataḥ // SoKss_12,17.20 (Vet_10.20) //",
  "GK21sokss_pu:31448": "ity uktaḥ sa tayāty arthaṃ dharmadatto jagāda tām /",
  "GK21sokss_pu:31449": "yad astu me na jīveyaṃ vinā hi bhavatīm aham // SoKss_12,17.21 (Vet_10.21) //",
  "GK21sokss_pu:31450": "tac chrutvā sā vaṇikkanyā balātkārabhayākulā /",
  "GK21sokss_pu:31451": "tam uvāca vivāho me tāvat saṃpadyatām iha // SoKss_12,17.22 (Vet_10.22) //",
  "GK21sokss_pu:31452": "kanyādānaphalaṃ tātaḥ prāpnotu cirakāṅkṣitam /",
  "GK21sokss_pu:31453": "tato 'haṃ tvām upaiṣyāmi niścitaṃ praṇayārjitā // SoKss_12,17.23 (Vet_10.23) //",
  "GK21sokss_pu:31454": "śrutvaitat so 'bravīn neṣṭā hy anyapūrvā mama priyā /",
  "GK21sokss_pu:31455": "parabhukte hi kamale kim aler jāyate ratiḥ // SoKss_12,17.24 (Vet_10.24) //",
  "GK21sokss_pu:31456": "ity uktā tena sāvādīt kṛtodvāhaiva tarhy aham /",
  "GK21sokss_pu:31457": "pūrvaṃ tvām upayāsyāmi tato 'bhyeṣyāmi taṃ patim // SoKss_12,17.25 (Vet_10.25) //",
  "GK21sokss_pu:31458": "evam uktavatīṃ tasmin nojjhati pratyayaṃ vinā /",
  "GK21sokss_pu:31459": "vaṇikputre saśapathaṃ satyavācaṃ babandha sā // SoKss_12,17.26 (Vet_10.26) //",
  "GK21sokss_pu:31460": "tatas tenojjhatā vignā sā viveśa svamandiram /",
  "GK21sokss_pu:31461": "prāpte ca lagnadivase nirvṛttodvāhamaṅgalā // SoKss_12,17.27 (Vet_10.27) //",
  "GK21sokss_pu:31462": "gatvā patigṛhaṃ nītvā sotsavena ca taddinam /",
  "GK21sokss_pu:31463": "sā patyā samam adhyāsta śayanīyagṛhaṃ niśi // SoKss_12,17.28 (Vet_10.28) //",
  "GK21sokss_pu:31464": "tatra śayyāniṣaṇṇāpi na tasya pratyapadyata /",
  "GK21sokss_pu:31465": "patyuḥ samudradattasya pariṣvaṅgam asaṃmukhī // SoKss_12,17.29 (Vet_10.29) //",
  "GK21sokss_pu:31466": "tenānunīyamānāpi yad udaśrur babhūva sā /",
  "GK21sokss_pu:31467": "tat sa nābhimato 'smy asyā nūnam ity akarod dhṛdi // SoKss_12,17.30 (Vet_10.30) //",
  "GK21sokss_pu:31468": "jagāda cānabhimato yady ahaṃ tava sundari /",
  "GK21sokss_pu:31469": "tan me nārthas tvayā gaccha yaḥ priyas tava taṃ prati // SoKss_12,17.31 (Vet_10.31) //",
  "GK21sokss_pu:31470": "tac chrutvā sā natamukhī śanair evam uvāca tam /",
  "GK21sokss_pu:31471": "tvaṃ me prāṇādhikaḥ preyān vijñaptiṃ kiṃ tu me śṛṇu // SoKss_12,17.32 (Vet_10.32) //",
  "GK21sokss_pu:31472": "anutiṣṭha saharṣaṃ ca prayaccha ca mamābhayam /",
  "GK21sokss_pu:31473": "kuruṣva śapathaṃ yāvad āryaputra vadāmi te // SoKss_12,17.33 (Vet_10.33) //",
  "GK21sokss_pu:31474": "evam uktavatī kṛcchrāt tathā tena kṛte punaḥ /",
  "GK21sokss_pu:31475": "salajjaṃ saviṣādaṃ ca sabhayaṃ ca jagāda sā // SoKss_12,17.34 (Vet_10.34) //",
  "GK21sokss_pu:31476": "ekākinīṃ gṛhodyāne dṛṣṭvā mām ekadā yuvā /",
  "GK21sokss_pu:31477": "aruṇad dharmadattākhyaḥ sakhā bhrātuḥ smarāturaḥ // SoKss_12,17.35 (Vet_10.35) //",
  "GK21sokss_pu:31478": "rakṣantyā saparīvādaṃ kanyādānaphalaṃ pituḥ /",
  "GK21sokss_pu:31479": "mayā haṭhapravṛttasya tasya vāksaṃyamaḥ kṛtaḥ // SoKss_12,17.36 (Vet_10.36) //",
  "GK21sokss_pu:31480": "pūrvaṃ kṛtavivāhā tvām upaiṣyāmi tataḥ priyam /",
  "GK21sokss_pu:31481": "tan me satyavacaḥ pālyam anumanyasva tat prabho // SoKss_12,17.37 (Vet_10.37) //",
  "GK21sokss_pu:31482": "yāvat tan nikaṭaṃ gatvā kṣaṇenopaimi te 'ntikam /",
  "GK21sokss_pu:31483": "na hi śaknomy atikrāntuṃ satyam ābālya sevitam // SoKss_12,17.38 (Vet_10.38) //",
  "GK21sokss_pu:31484": "iti tasyā vacovajrapātena sahasā hataḥ /",
  "GK21sokss_pu:31485": "samudradattaḥ satyena baddhaḥ kṣaṇam acintayat // SoKss_12,17.39 (Vet_10.39) //",
  "GK21sokss_pu:31486": "aho dhig anyarakteyaṃ gantavyaṃ dhruvam etayā /",
  "GK21sokss_pu:31487": "tatsatyaṃ hanmi kiṃ yātu ko 'syāḥ pariṇayagrahaḥ // SoKss_12,17.40 (Vet_10.40) //",
  "GK21sokss_pu:31488": "ity ālocyānumene tāṃ yatheṣṭagamanāya saḥ /",
  "GK21sokss_pu:31489": "sāpy utthāya tatas tasmān niryayau pativeśmanaḥ // SoKss_12,17.41 (Vet_10.41) //",
  "GK21sokss_pu:31490": "tāvad atrodayādrīndraharmyāgraṃ himadīdhitiḥ /",
  "GK21sokss_pu:31491": "āruroha karākrāntahasatpūrvadigaṅganaḥ // SoKss_12,17.42 (Vet_10.42) //",
  "GK21sokss_pu:31492": "tatas tamaḥsv apy āśliṣya sthiteṣv adridarī priyāḥ /",
  "GK21sokss_pu:31493": "sevamāneṣu bhṛṅgeṣv apy aparaṃ kumudākaram // SoKss_12,17.43 (Vet_10.43) //",
  "GK21sokss_pu:31494": "yāntī madanasenā sā mārge dṛṣṭvaikakā niśi /",
  "GK21sokss_pu:31495": "caureṇādhāvya kenāpi rurudhe vasanāñcale // SoKss_12,17.44 (Vet_10.44) //",
  "GK21sokss_pu:31496": "kā tvaṃ brūhi kva yāsīti tenoktā bibhyatī ca sā /",
  "GK21sokss_pu:31497": "uvāca kiṃ tavānena muñca kāryam ihāsti me // SoKss_12,17.45 (Vet_10.45) //",
  "GK21sokss_pu:31498": "tataś cauro 'bravīn mattaś caurāt tvaṃ mucyase katham /",
  "GK21sokss_pu:31499": "tac chrutvā sāvadat taṃ ca gṛhāṇābharaṇāni me // SoKss_12,17.46 (Vet_10.46) //",
  "GK21sokss_pu:31500": "atha cauro 'bhyadhān mugdhe kim ebhir upalair mama /",
  "GK21sokss_pu:31501": "candrakāntānanāṃ tārkṣyaratnāsitaśiroruhām // SoKss_12,17.47 (Vet_10.47) //",
  "GK21sokss_pu:31502": "vajramadhyāṃ suvarṇāṅgīṃ padmarāgāṅghrihāriṇīm /",
  "GK21sokss_pu:31503": "jagadābharaṇaṃ naiva mokṣyāmi bhavatīm aham // SoKss_12,17.48 (Vet_10.48) //",
  "GK21sokss_pu:31504": "ity uktā tena caureṇa vivaśā sā vaṇiksutā /",
  "GK21sokss_pu:31505": "ākhyāya nijavṛttāntam evaṃ prārthayate sma tam // SoKss_12,17.49 (Vet_10.49) //",
  "GK21sokss_pu:31506": "kṣamasva me kṣaṇaṃ yāvat kṛtvā satyānupālanam /",
  "GK21sokss_pu:31507": "ihasthasyaiva te pārśvam āgamiṣyāmi satvaram // SoKss_12,17.50 (Vet_10.50) //",
  "GK21sokss_pu:31508": "nāham ullaṅghayiṣyāmi bhadra satyām imāṃ giram /",
  "GK21sokss_pu:31509": "śrutvaitat satyasaṃdhāṃ tāṃ matvā cauro mumoca saḥ // SoKss_12,17.51 (Vet_10.51) //",
  "GK21sokss_pu:31510": "tasthau pratīkṣamānaś ca tatraiva sa tadāgamam /",
  "GK21sokss_pu:31511": "sāpi tasyāntikaṃ dharmadattasya vaṇijo yayau // SoKss_12,17.52 (Vet_10.52) //",
  "GK21sokss_pu:31512": "sa cābhīṣṭām api prāptāṃ tathā tāṃ vijane sthitām /",
  "GK21sokss_pu:31513": "dṛṣṭvā pṛṣṭvā yathāvṛttaṃ vicintya kṣaṇam abravīt // SoKss_12,17.53 (Vet_10.53) //",
  "GK21sokss_pu:31514": "satyena tava tuṣṭo 'smi kiṃ tvayā me parastriyā /",
  "GK21sokss_pu:31515": "yāvat tvāṃ nekṣate kaścit tāvad gaccha yathāgatam // SoKss_12,17.54 (Vet_10.54) //",
  "GK21sokss_pu:31516": "iti tena parityaktā sā tathety āyayau tataḥ /",
  "GK21sokss_pu:31517": "caurasya nikaṭaṃ tasya pratipālayataḥ pathi // SoKss_12,17.55 (Vet_10.55) //",
  "GK21sokss_pu:31518": "brūhi kas te 'tra vṛttānto gatāyā iti pṛcchate /",
  "GK21sokss_pu:31519": "tasmai sā tena vaṇijā yathā muktā tathābravīt // SoKss_12,17.56 (Vet_10.56) //",
  "GK21sokss_pu:31520": "tataḥ sa cauro 'vādīt tāṃ yady evaṃ tan mayāpy asi /",
  "GK21sokss_pu:31521": "vimuktā satyatuṣṭena gṛhaṃ sābharaṇā vraja // SoKss_12,17.57 (Vet_10.57) //",
  "GK21sokss_pu:31522": "evaṃ tenāpi sā tyaktā rakṣitā cānuyāyinā /",
  "GK21sokss_pu:31523": "aluptaśīlā muditā patyur evāyayau gṛham // SoKss_12,17.58 (Vet_10.58) //",
  "GK21sokss_pu:31524": "tatra guptaṃ praviṣṭā sā prahṛṣṭopāgatā satī /",
  "GK21sokss_pu:31525": "dṛṣṭvā pṛṣṭavate tasmai patye sarvam avarṇayat // SoKss_12,17.59 (Vet_10.59) //",
  "GK21sokss_pu:31526": "so 'py aluptamukhacchāyāṃ tām asaṃbhogalakṣaṇām /",
  "GK21sokss_pu:31527": "saṃbhāvyābhagnacāritrāṃ satyalābharatāṃ satīm // SoKss_12,17.60 (Vet_10.60) //",
  "GK21sokss_pu:31528": "adṛṣṭamanasaṃ bhāryām abhinandya kulocitam /",
  "GK21sokss_pu:31529": "tasthau samudradatto 'tha tayā saha yathāsukham // SoKss_12,17.61 (Vet_10.61) //",
  "GK21sokss_pu:31530": "iti tatra kathām uktvā pitṛvanabhūmau tadā sa vetālaḥ /",
  "GK21sokss_pu:31531": "vadati sma taṃ trivikramasenaṃ vasudhādhipaṃ bhūyaḥ // SoKss_12,17.62 (Vet_10.62) //",
  "GK21sokss_pu:31532": "tad brūhi cauravaṇijām eṣāṃ madhyān narendra kas tyāgī /",
  "GK21sokss_pu:31533": "jānan yadi na vadiṣyasi vidaliṣyati te śiraḥ śatadhā // SoKss_12,17.63 (Vet_10.63) //",
  "GK21sokss_pu:31534": "tac chrutvā sa mahīpatir ujjhitamaunas tam āha vetālam /",
  "GK21sokss_pu:31535": "eṣāṃ cauras tyāgī na punar vaṇijāv ubhāv api tau // SoKss_12,17.64 (Vet_10.64) //",
  "GK21sokss_pu:31536": "yo hi patis tām ajahād atyājyāṃ tādṛśīṃ vivāhyāpi /",
  "GK21sokss_pu:31537": "kulajaḥ so 'nyāsaktāṃ bhāryāṃ jānan kathaṃ vahatu // SoKss_12,17.65 (Vet_10.65) //",
  "GK21sokss_pu:31538": "yo 'py aparaḥ sa bhayāt tām atyākṣīt kālajīrṇasaṃvegaḥ /",
  "GK21sokss_pu:31539": "viditārtho bhartāsyāḥ prātar brūyān nṛpāyeti // SoKss_12,17.66 (Vet_10.66) //",
  "GK21sokss_pu:31540": "cauras tu guptacārī nirapekṣaḥ pāpakarmakṛt prāptam /",
  "GK21sokss_pu:31541": "strīratnaṃ yad amuñcat sābharaṇaṃ tena sa tyāgī // SoKss_12,17.67 (Vet_10.67) //",
  "GK21sokss_pu:31542": "etac chrutvaivāṃsatas tasya rājño vetālo 'gāt pūrvavat svaṃ padaṃ saḥ /",
  "GK21sokss_pu:31543": "rājā bhūyo 'py atra saṃprāptum etat prāyād evākhaṇḍitoddāmadhairyaḥ // SoKss_12,17.68 (Vet_10.68) //",
  "GK21sokss_pu:31544": "aṣṭādaśas taraṅgaḥ /",
  "GK21sokss_pu:31545": "tato gatvā punaḥ prāpya śiṃśapāto 'grahīn nṛpaḥ /",
  "GK21sokss_pu:31546": "sa trivikramaseno 'ṃse vetālaṃ taṃ cacāla ca // SoKss_12,18.1 (Vet_11.1) //",
  "GK21sokss_pu:31547": "āyāntaṃ ca tam aṃsastho vetālaḥ so 'bravīn nṛpam /",
  "GK21sokss_pu:31548": "rājan vicitrām ekāṃ te varṇayāmi kathāṃ śṛṇu // SoKss_12,18.2 (Vet_11.2) //",
  "GK21sokss_pu:31549": "ujjayinyām abhūt pūrvaṃ nāmnā dharmadhvajo nṛpaḥ /",
  "GK21sokss_pu:31550": "tisras tasyābhavan bhāryā rājaputryo 'tivallabhāḥ // SoKss_12,18.3 (Vet_11.3) //",
  "GK21sokss_pu:31551": "ekā tāsv indulekheti tārāvaly aparā tathā /",
  "GK21sokss_pu:31552": "nāmnā mṛgāṅkavaty anyā niḥsāmānyavapurguṇāḥ // SoKss_12,18.4 (Vet_11.4) //",
  "GK21sokss_pu:31553": "tābhiḥ sa viharan rājā rājñībhis tisṛbhiḥ saha /",
  "GK21sokss_pu:31554": "āsāṃcakre kṛtī tatra jitāśeṣaripuḥ sukham // SoKss_12,18.5 (Vet_11.5) //",
  "GK21sokss_pu:31555": "ekadā tatra saṃprāpte vasantasamayotsave /",
  "GK21sokss_pu:31556": "priyābhiḥ sahitas tābhir udyānaṃ krīḍituṃ yayau // SoKss_12,18.6 (Vet_11.6) //",
  "GK21sokss_pu:31557": "tatrālimālāmaurvīkāḥ paśyan puṣpānatā latāḥ /",
  "GK21sokss_pu:31558": "cāpayaṣṭīr anaṅgasya madhunā sajjitā iva // SoKss_12,18.7 (Vet_11.7) //",
  "GK21sokss_pu:31559": "śṛṇvaṃś ca taddrumāgrasthakokilodīritāṃ giram /",
  "GK21sokss_pu:31560": "sambhogaikarasasyājñām iva mānasajanmanaḥ // SoKss_12,18.8 (Vet_11.8) //",
  "GK21sokss_pu:31561": "siṣeve 'ntaḥpuraiḥ sākaṃ sa rājā vāsavopamaḥ /",
  "GK21sokss_pu:31562": "pānaṃ madasya kaṃdarpajīvitasyāpi jīvitam // SoKss_12,18.9 (Vet_11.9) //",
  "GK21sokss_pu:31563": "tanniḥśvāsasugandhīni tadbimbauṣṭharucīni ca /",
  "GK21sokss_pu:31564": "priyāpītāvaśeṣāṇi piban reme madhūni saḥ // SoKss_12,18.10 (Vet_11.10) //",
  "GK21sokss_pu:31565": "tatra tasyendulekhāyā rājñaḥ kelikacagrahāt /",
  "GK21sokss_pu:31566": "tasyāḥ papāta karṇāgrād utsaṅge tvaṅgad utpalam // SoKss_12,18.11 (Vet_11.11) //",
  "GK21sokss_pu:31567": "tenorupṛṣṭhe sahasā kṣate jāte 'bhighātaje /",
  "GK21sokss_pu:31568": "abhijātā mahādevī hā hety uktvā mumūrccha sā // SoKss_12,18.12 (Vet_11.12) //",
  "GK21sokss_pu:31569": "tad dṛṣṭvā vihvalenārtyā rājñā parijanena ca /",
  "GK21sokss_pu:31570": "samāśvāsyata rājñī sā śanaiḥ śītāmbumārutaiḥ // SoKss_12,18.13 (Vet_11.13) //",
  "GK21sokss_pu:31571": "tato nītvā sa rājā tāṃ rājadhānīṃ bhiṣakkṛtaiḥ /",
  "GK21sokss_pu:31572": "priyām upācarad divyair āmuktavraṇapaṭṭikām // SoKss_12,18.14 (Vet_11.14) //",
  "GK21sokss_pu:31573": "rātrau ca susthitāṃ dṛṣṭvā tāṃ sa rājā dvitīyayā /",
  "GK21sokss_pu:31574": "tārāvalyā sahārohac candraprāsādam īśvaraḥ // SoKss_12,18.15 (Vet_11.15) //",
  "GK21sokss_pu:31575": "tatra tasyāṅkasuptāyā rājñas tasyā himatviṣaḥ /",
  "GK21sokss_pu:31576": "karā jālapathaiḥ petur aṅge calitavāsasi // SoKss_12,18.16 (Vet_11.16) //",
  "GK21sokss_pu:31577": "tataḥ kṣaṇāt prabuddhā sā hā dagdhāsmīti vādinī /",
  "GK21sokss_pu:31578": "śayanāt sahasottasthau tadaṅgaparimarśinī // SoKss_12,18.17 (Vet_11.17) //",
  "GK21sokss_pu:31579": "kim etad iti saṃbhrāntaḥ prabuddho 'tha dadarśa saḥ /",
  "GK21sokss_pu:31580": "utthāya rājā visphoṭān aṅge tasyā vinirgatān // SoKss_12,18.18 (Vet_11.18) //",
  "GK21sokss_pu:31581": "pṛcchantaṃ sā ca taṃ prāha rājñī tārāvalī tadā /",
  "GK21sokss_pu:31582": "nagnāṅge patitair indoḥ karair etat kṛtaṃ mama // SoKss_12,18.19 (Vet_11.19) //",
  "GK21sokss_pu:31583": "ity uktavatyāḥ krandantyāḥ sārtir āhvayati sma saḥ /",
  "GK21sokss_pu:31584": "tasyāḥ parijanaṃ rājā vihvalākuladhāvitam // SoKss_12,18.20 (Vet_11.20) //",
  "GK21sokss_pu:31585": "tenāsyāḥ kārayāmāsa sajalair nalinīdalaiḥ /",
  "GK21sokss_pu:31586": "śayyām adāpayac cāṅge śrīkhaṇḍārdravilepanam // SoKss_12,18.21 (Vet_11.21) //",
  "GK21sokss_pu:31587": "tāvad buddhvā tṛtīyāsya sā mṛgāṅkavatī priyā /",
  "GK21sokss_pu:31588": "tatpārśvam āgantumanā niryayau nijamandirāt // SoKss_12,18.22 (Vet_11.22) //",
  "GK21sokss_pu:31589": "nirgatā sāśṛṇot kvāpi gṛhe dhānyāvaghātajam /",
  "GK21sokss_pu:31590": "niḥśabdāyāṃ niśi vyaktaṃ vidūre musaladhvanim // SoKss_12,18.23 (Vet_11.23) //",
  "GK21sokss_pu:31591": "śrutvaiva hā mṛtāsmīti bruvāṇā dhunvatī karau /",
  "GK21sokss_pu:31592": "upāviśad vyathākrāntā mārge sā mṛgalocanā // SoKss_12,18.24 (Vet_11.24) //",
  "GK21sokss_pu:31593": "tataḥ pratinivṛtyaiva nītvā parijanena sā /",
  "GK21sokss_pu:31594": "svam evāntaḥpuraṃ bālā rudatī śayane 'patat // SoKss_12,18.25 (Vet_11.25) //",
  "GK21sokss_pu:31595": "dadarśa tatra tasyāś ca cinvan sāśruḥ paricchadaḥ /",
  "GK21sokss_pu:31596": "ālīnabhramarau padmāv iva hastau kiṇāṅkitau // SoKss_12,18.26 (Vet_11.26) //",
  "GK21sokss_pu:31597": "gatvā ca so 'bravīd rājñe rājāpy āgatya vihvalaḥ /",
  "GK21sokss_pu:31598": "kim etad iti papraccha so 'tha dharmadhvajaḥ priyām // SoKss_12,18.27 (Vet_11.27) //",
  "GK21sokss_pu:31599": "sāpi pradarśya hastau tam ity uvāca rujānvitā /",
  "GK21sokss_pu:31600": "śrute musalaśabde me jatāv etau kiṇāṅkitau // SoKss_12,18.28 (Vet_11.28) //",
  "GK21sokss_pu:31601": "tataḥ sa dāhaśamanaṃ dāpayāmāsa hastayoḥ /",
  "GK21sokss_pu:31602": "tasyāś candanalepādi rājādbhutaviṣādavān // SoKss_12,18.29 (Vet_11.29) //",
  "GK21sokss_pu:31603": "ekasyā utpalenāpi patatā kṣatam āhitam /",
  "GK21sokss_pu:31604": "dvitīyasyāḥ punar dagdham aṅgaṃ śaśikarair api // SoKss_12,18.30 (Vet_11.30) //",
  "GK21sokss_pu:31605": "ekasyās tu tṛtīyasyāḥ śrutenāpi vinirgatāḥ /",
  "GK21sokss_pu:31606": "kaṣṭaṃ musalaśabdena hastayor īdṛśāḥ kiṇāḥ // SoKss_12,18.31 (Vet_11.31) //",
  "GK21sokss_pu:31607": "aho yugapad etāsāṃ preyasīnāṃ mamādhunā /",
  "GK21sokss_pu:31608": "guṇo 'py atyabhijātatvaṃ jāto doṣāya daivataḥ // SoKss_12,18.32 (Vet_11.32) //",
  "GK21sokss_pu:31609": "iti cintayatas tasya bhramato 'ntaḥpureṣu ca /",
  "GK21sokss_pu:31610": "triyāmā śatayāmeva kṛcchrāt sā nṛpater yayau // SoKss_12,18.33 (Vet_11.33) //",
  "GK21sokss_pu:31611": "prātaś ca sa bhiṣakśalyahartṛbhiḥ saha saṃvyadhāt /",
  "GK21sokss_pu:31612": "tathā yathābhūd acirāt svasthāntaḥpuranirvṛtaḥ // SoKss_12,18.34 (Vet_11.34) //",
  "GK21sokss_pu:31613": "evam etāṃ kathām uktvā vetālo 'tyadbhutāṃ tadā /",
  "GK21sokss_pu:31614": "sa trivikramasenaṃ taṃ papracchāṃsasthito nṛpam // SoKss_12,18.35 (Vet_11.35) //",
  "GK21sokss_pu:31615": "abhijātataraitāsu rājan rājñīṣu kā vada /",
  "GK21sokss_pu:31616": "pūrvoktaḥ so 'stu śāpas te jānan yadi na jalpasi // SoKss_12,18.36 (Vet_11.36) //",
  "GK21sokss_pu:31617": "tac chrutvā so 'bravīd rājā sukumāratarātra sā /",
  "GK21sokss_pu:31618": "aspṛṣṭe musale yasyāḥ śabdenaivodgatāḥ kiṇāḥ // SoKss_12,18.37 (Vet_11.37) //",
  "GK21sokss_pu:31619": "utpalendukaraiḥ sparśe vṛtte tv itarayor dvayoḥ /",
  "GK21sokss_pu:31620": "saṃjātā vraṇavisphoṭās tena tasyā na te same // SoKss_12,18.38 (Vet_11.38) //",
  "GK21sokss_pu:31621": "iti tasyoktavato 'ṃsād rājño bhūyo jagāma sa svapadam /",
  "GK21sokss_pu:31622": "vetālaḥ sa ca rājā tathaiva taṃ sudṛḍhaniścayo 'nuyayau // SoKss_12,18.39 (Vet_11.39) //",
  "GK21sokss_pu:31623": "navadaśas taraṅgaḥ /",
  "GK21sokss_pu:31624": "sa trivikramaseno 'tha punas taṃ śiṃśapātarum /",
  "GK21sokss_pu:31625": "gatvā prāpya ca vetālaṃ rājā skandhe cakāra tam // SoKss_12,19.1 (Vet_12.1) //",
  "GK21sokss_pu:31626": "pratasthe ca tam ādāya tūṣṇīm eva sa pūrvavat /",
  "GK21sokss_pu:31627": "tato bhūyas tam āha sma vetālaḥ so 'ṃsapṛṣṭhataḥ // SoKss_12,19.2 (Vet_12.2) //",
  "GK21sokss_pu:31628": "rājann evam anudvignaḥ paryāptam asi me priyaḥ /",
  "GK21sokss_pu:31629": "tad etāṃ śṛṇv akhedāya hṛdyām ākhyāmi te kathām // SoKss_12,19.3 (Vet_12.3) //",
  "GK21sokss_pu:31630": "aṅgadeśe yaśaḥketur iti rājābhavat purā /",
  "GK21sokss_pu:31631": "kṣmām āśrito 'ṅgaguptyartham adagdho 'nya iva smaraḥ // SoKss_12,19.4 (Vet_12.4) //",
  "GK21sokss_pu:31632": "bāhuvīryajitāśeṣavairivargasya tasya ca /",
  "GK21sokss_pu:31633": "dīrghadarśīty abhūn mantrī śakrasyeva bṛhaspatiḥ // SoKss_12,19.5 (Vet_12.5) //",
  "GK21sokss_pu:31634": "tasmin mantriṇi vinyasya rājyaṃ sa hatakaṇṭakam /",
  "GK21sokss_pu:31635": "śanaiḥ sukhaikasakto 'bhūd vayorūpamadān nṛpaḥ // SoKss_12,19.6 (Vet_12.6) //",
  "GK21sokss_pu:31636": "tasthāv antaḥpure śaśvan nāsthāne pramadāspade /",
  "GK21sokss_pu:31637": "śuśrāva raktimad gītaṃ vacanaṃ na hitaiṣiṇām // SoKss_12,19.7 (Vet_12.7) //",
  "GK21sokss_pu:31638": "rajyati sma ca niścinto jālavātāyaneṣu saḥ /",
  "GK21sokss_pu:31639": "na punā rājakāryeṣu bahucchidreṣu jātv api // SoKss_12,19.8 (Vet_12.8) //",
  "GK21sokss_pu:31640": "dīrghadarśī tu tad rājyacintābhāraṃ samudvahan /",
  "GK21sokss_pu:31641": "atiṣṭhat sa mahāmantrī divāniśam atandritaḥ // SoKss_12,19.9 (Vet_12.9) //",
  "GK21sokss_pu:31642": "nāmamātre kṛtadhṛtiṃ prakṣipya vyasane nṛpam /",
  "GK21sokss_pu:31643": "mantrī rājñaḥ śriyaṃ bhuṅkte dīrghadarśīha sāmpratam // SoKss_12,19.10 (Vet_12.10) //",
  "GK21sokss_pu:31644": "ity utpanne mahaty atra janavāde 'tha gehinīm /",
  "GK21sokss_pu:31645": "svairaṃ medhāvinīṃ nāma dīrghadarśī jagāda saḥ // SoKss_12,19.11 (Vet_12.11) //",
  "GK21sokss_pu:31646": "priye rājñi sukhāsakte tadbhāraṃ vahato 'pi me /",
  "GK21sokss_pu:31647": "rājyaṃ bhakṣitam etenety utpannam ayaśo jane // SoKss_12,19.12 (Vet_12.12) //",
  "GK21sokss_pu:31648": "lokavādaś ca mithyāpi mahatām iha doṣakṛt /",
  "GK21sokss_pu:31649": "tatyāja kiṃ na rāmo 'pi janavādena jānakīm // SoKss_12,19.13 (Vet_12.13) //",
  "GK21sokss_pu:31650": "tad atra kiṃ mayā kāryam ity ukte tena mantriṇā /",
  "GK21sokss_pu:31651": "bhāryā medhāvinī dhīrā sānvarthā tam abhāṣata // SoKss_12,19.14 (Vet_12.14) //",
  "GK21sokss_pu:31652": "tīrthayātrāpadeśena yuktyāpṛcchya mahīpatim /",
  "GK21sokss_pu:31653": "kaṃcit kālaṃ videśaṃ te gantuṃ yuktaṃ mahāmate // SoKss_12,19.15 (Vet_12.15) //",
  "GK21sokss_pu:31654": "evaṃ te niḥspṛhasyaiṣa janavādo nivartsyati /",
  "GK21sokss_pu:31655": "tvayy asthite tato rājyam udvakṣyati nṛpaḥ svayam // SoKss_12,19.16 (Vet_12.16) //",
  "GK21sokss_pu:31656": "tataś cāsya śanair etad vyasanaṃ hānimeṣyati /",
  "GK21sokss_pu:31657": "āgatasyātra nirgarhā bhavitrī mantritā ca te // SoKss_12,19.17 (Vet_12.17) //",
  "GK21sokss_pu:31658": "ity ukto bhāryayā gatvā dīrghadarśī tatheti saḥ /",
  "GK21sokss_pu:31659": "kathāprasaṅge taṃ bhūpaṃ yaśaḥketuṃ vyajijñapat // SoKss_12,19.18 (Vet_12.18) //",
  "GK21sokss_pu:31660": "anujānīhi māṃ rājan divasān kāṃścid apy aham /",
  "GK21sokss_pu:31661": "vrajāmi tīrthayātrāyai dharmo hi prepsitaḥ sa me // SoKss_12,19.19 (Vet_12.19) //",
  "GK21sokss_pu:31662": "tac chrutvā so 'bravīd rājā maivaṃ tīrthair vinā paraḥ /",
  "GK21sokss_pu:31663": "dānādiḥ kiṃ na dharmo 'sti svargyas te svagṛheṣv api // SoKss_12,19.20 (Vet_12.20) //",
  "GK21sokss_pu:31664": "athāvocat sa mantrī tam arthaśuddhyādi mṛgyate /",
  "GK21sokss_pu:31665": "dānādau nityaśuddhāni tīrthāni nṛpate punaḥ // SoKss_12,19.21 (Vet_12.21) //",
  "GK21sokss_pu:31666": "yāvac ca yauvanaṃ rājaṃs tāvad gamyāni dhīmatā /",
  "GK21sokss_pu:31667": "aviśvāsye śarīre hi saṃgamas taiḥ kuto 'nyadā // SoKss_12,19.22 (Vet_12.22) //",
  "GK21sokss_pu:31668": "iti tasmin vadaty eva rājñi caivaṃ niṣedhati /",
  "GK21sokss_pu:31669": "praviśyātra pratīhāro rājānaṃ taṃ vyajijñapat // SoKss_12,19.23 (Vet_12.23) //",
  "GK21sokss_pu:31670": "deva vyomasaromadhyam aṃśumālī vigāhate /",
  "GK21sokss_pu:31671": "tad uttiṣṭhata saiṣā vaḥ snānavelātivartate // SoKss_12,19.24 (Vet_12.24) //",
  "GK21sokss_pu:31672": "śrutvaitat sahasā snātum udatiṣṭhan mahīpatiḥ /",
  "GK21sokss_pu:31673": "yātronmukhaḥ sa mantrī ca taṃ praṇamya gṛhaṃ yayau // SoKss_12,19.25 (Vet_12.25) //",
  "GK21sokss_pu:31674": "tatrāvasthāpya bhāryāṃ tām anuyātrānivāritām /",
  "GK21sokss_pu:31675": "sa pratasthe tato yuktyā svabhṛtyair apy atarkitaḥ // SoKss_12,19.26 (Vet_12.26) //",
  "GK21sokss_pu:31676": "ekākī ca bhramaṃs tāṃs tān deśāṃs tīrthāni ca vrajan /",
  "GK21sokss_pu:31677": "sa prāpa puṇḍraviṣayaṃ dīrghadarśī suniścayaḥ // SoKss_12,19.27 (Vet_12.27) //",
  "GK21sokss_pu:31678": "tatra pattana ekasminn adūre 'bdheḥ praviśya saḥ /",
  "GK21sokss_pu:31679": "ekaṃ devakulaṃ śaivaṃ tatprāṅgaṇa upāviśat // SoKss_12,19.28 (Vet_12.28) //",
  "GK21sokss_pu:31680": "tatrārkakarasaṃtāpaklāntaṃ dūrādhvadhūsaram /",
  "GK21sokss_pu:31681": "dadarśa nidhidattākhyo vaṇig devārcanāgataḥ // SoKss_12,19.29 (Vet_12.29) //",
  "GK21sokss_pu:31682": "sa taṃ tathāvidhaṃ dṛṣṭvā sopavītaṃ sulakṣaṇam /",
  "GK21sokss_pu:31683": "saṃbhāvya cottamaṃ vipram ātitheyo 'nayad gṛham // SoKss_12,19.30 (Vet_12.30) //",
  "GK21sokss_pu:31684": "tatra cāpūjayat snānabhojanādyais tam uttamaiḥ /",
  "GK21sokss_pu:31685": "kaḥ kutas tvaṃ kva yāsīti viśrāntaṃ ca sa pṛṣṭavān // SoKss_12,19.31 (Vet_12.31) //",
  "GK21sokss_pu:31686": "dīrghadarśīti vipro 'ham aṅgadeśād ihāgataḥ /",
  "GK21sokss_pu:31687": "tīrthayātrārtham ity eva gāmbhīryāt so 'py uvāca tam // SoKss_12,19.32 (Vet_12.32) //",
  "GK21sokss_pu:31688": "tataḥ sa nidhidatto 'pi taṃ jagāda mahāvaṇik /",
  "GK21sokss_pu:31689": "suvarṇadvīpagamanāyodyato 'haṃ vaṇijyayā // SoKss_12,19.33 (Vet_12.33) //",
  "GK21sokss_pu:31690": "tat tvaṃ tiṣṭheha madgehe yāvad eṣyāmy ahaṃ tataḥ /",
  "GK21sokss_pu:31691": "tīrthayātrāpariśrānto viśrānto hy atha yāsyasi // SoKss_12,19.34 (Vet_12.34) //",
  "GK21sokss_pu:31692": "tac chrutvā so 'bravīd dīrghadarśī tarhi mameha kim /",
  "GK21sokss_pu:31693": "tvayaiva saha yāsyāmi sārthavāha yathāsukham // SoKss_12,19.35 (Vet_12.35) //",
  "GK21sokss_pu:31694": "evam astv iti tenokte sādhunā so 'tha tadgṛhe /",
  "GK21sokss_pu:31695": "cirād avāptaśayano niśāṃ mantrī nināya tām // SoKss_12,19.36 (Vet_12.36) //",
  "GK21sokss_pu:31696": "anyedyur atha tenaiva vaṇijā saha vāridhim /",
  "GK21sokss_pu:31697": "gatvāruroha tadbhāṇḍapūrṇaṃ pravahaṇaṃ ca saḥ // SoKss_12,19.37 (Vet_12.37) //",
  "GK21sokss_pu:31698": "tena gacchan pravahaṇenābdhim adbhutabhīṣaṇam /",
  "GK21sokss_pu:31699": "vilokayan sa saṃprāpa svarṇadvīpaṃ krameṇa tat // SoKss_12,19.38 (Vet_12.38) //",
  "GK21sokss_pu:31700": "kva mantrimukhyatā cāsya kva vādhvollaṅghitāmbudhiḥ /",
  "GK21sokss_pu:31701": "ayaśobhīravaḥ kiṃ na kurvate bata sādhavaḥ // SoKss_12,19.39 (Vet_12.39) //",
  "GK21sokss_pu:31702": "tatra dvīpe samaṃ tena kaṃcit kālam uvāsa saḥ /",
  "GK21sokss_pu:31703": "vaṇijā nidhidattena kurvatā krayavikrayau // SoKss_12,19.40 (Vet_12.40) //",
  "GK21sokss_pu:31704": "āgacchaṃś ca tato 'kasmāt tadyukto vahanasthitaḥ /",
  "GK21sokss_pu:31705": "kalpavṛkṣaṃ dadarśābdhāv ūrmeḥ paścāt samutthitam // SoKss_12,19.41 (Vet_12.41) //",
  "GK21sokss_pu:31706": "pravālaśākhāsubhagaiḥ skandhair jāmbūnadojjvalaiḥ /",
  "GK21sokss_pu:31707": "phalair maṇimayaiḥ kāntaiḥ kusumaiś copaśobhitam // SoKss_12,19.42 (Vet_12.42) //",
  "GK21sokss_pu:31708": "tasya skandhe ca sadratnaparyaṅkotsaṅgavartinīm /",
  "GK21sokss_pu:31709": "kanyām atyadbhutākārakamanīyām avaikṣata // SoKss_12,19.43 (Vet_12.43) //",
  "GK21sokss_pu:31710": "aho kim etad ity evaṃ yāvad dhyāyati sa kṣaṇam /",
  "GK21sokss_pu:31711": "tāvat sā vīṇinī kanyā gātum evaṃ pracakrame // SoKss_12,19.44 (Vet_12.44) //",
  "GK21sokss_pu:31712": "yat karmabījam uptaṃ yena purā niścitaṃ sa tad bhuṅkte /",
  "GK21sokss_pu:31713": "pūrvakṛtasya hi śakyo vidhināpi na kartum anyathābhāvaḥ // SoKss_12,19.45 (Vet_12.45) //",
  "GK21sokss_pu:31714": "ity udgāya kṣaṇāt tasminn ambhodhau divyakanyakā /",
  "GK21sokss_pu:31715": "sakalpadrumaparyaṅkaśayyātraiva mamajja sā // SoKss_12,19.46 (Vet_12.46) //",
  "GK21sokss_pu:31716": "kimapy apūrvam adyedaṃ mayā dṛṣṭam ihādbhutam /",
  "GK21sokss_pu:31717": "kvābdhiḥ kva dṛṣṭanaṣṭo 'tra gāyaddivyāṅganas taruḥ // SoKss_12,19.47 (Vet_12.47) //",
  "GK21sokss_pu:31718": "yadi vā vandya eṣo 'bdhir ākaraḥ śaśvad īdṛśām /",
  "GK21sokss_pu:31719": "lakṣmīndupārijātādyā nāsmāt te te kim udgatāḥ // SoKss_12,19.48 (Vet_12.48) //",
  "GK21sokss_pu:31720": "iti taṃ cintayantaṃ ca tatkṣaṇaṃ dīrghadarśinam /",
  "GK21sokss_pu:31721": "vilokya vismayāviṣṭaṃ karṇadhārādayo 'bruvan // SoKss_12,19.49 (Vet_12.49) //",
  "GK21sokss_pu:31722": "evam eṣā sadaiveha dṛśyate varakanyakā /",
  "GK21sokss_pu:31723": "nimajjati ca tatkālaṃ tavaitad darśanaṃ navam // SoKss_12,19.50 (Vet_12.50) //",
  "GK21sokss_pu:31724": "ity uktas taiḥ samaṃ tena nidhidattena sa kramāt /",
  "GK21sokss_pu:31725": "mantrī citrīyamāṇo 'bdhes tīraṃ potagato 'bhyagāt // SoKss_12,19.51 (Vet_12.51) //",
  "GK21sokss_pu:31726": "tatrottāritabhāṇḍena tenaiva vaṇijā saha /",
  "GK21sokss_pu:31727": "jagāma hṛṣṭabhṛtyena sotsavaṃ so 'tha tadgṛham // SoKss_12,19.52 (Vet_12.52) //",
  "GK21sokss_pu:31728": "sthitvā nāticiraṃ tatra nidhidattam uvāca tam /",
  "GK21sokss_pu:31729": "sārthavāha bhavadgehe viśrānto 'haṃ ciraṃ sukham // SoKss_12,19.53 (Vet_12.53) //",
  "GK21sokss_pu:31730": "idānīṃ gantum icchāmi svadeśaṃ bhadram astu te /",
  "GK21sokss_pu:31731": "ity uktvā tam anicchantam apy āmantrya vaṇikpatim // SoKss_12,19.54 (Vet_12.54) //",
  "GK21sokss_pu:31732": "dīrghadarśī sa sattvaikasahāyaḥ prasthitas tataḥ /",
  "GK21sokss_pu:31733": "kramollaṅghitadūrādhvā prāpāṅgaviṣayaṃ nijam // SoKss_12,19.55 (Vet_12.55) //",
  "GK21sokss_pu:31734": "tatra taṃ dadṛśuś cārā bahir nagaram āgatam /",
  "GK21sokss_pu:31735": "ye yaśaḥketunā rājñā prāṅnyastās tadgaveṣaṇe // SoKss_12,19.56 (Vet_12.56) //",
  "GK21sokss_pu:31736": "taiś ca gatvā sa vijñaptaś cārai rājā tam abhyagāt /",
  "GK21sokss_pu:31737": "svayaṃ nirgatya nagarāt tadviśleṣasuduḥkhitaḥ // SoKss_12,19.57 (Vet_12.57) //",
  "GK21sokss_pu:31738": "upetya ca pariṣvaṅgapūrvaṃ tam abhinandya saḥ /",
  "GK21sokss_pu:31739": "nināyābhyantaraṃ bhūpaś cirādhvakṣāmadhūsaram // SoKss_12,19.58 (Vet_12.58) //",
  "GK21sokss_pu:31740": "tyaktvāsmān kiṃ tvayā nītaṃ na paraṃ bata mānasam /",
  "GK21sokss_pu:31741": "yāvac charīram apy etan niḥsnehaparuṣāṃ daśām // SoKss_12,19.59 (Vet_12.59) //",
  "GK21sokss_pu:31742": "kiṃ vā bhagavato vetti bhavitavyasya ko gatim /",
  "GK21sokss_pu:31743": "yad akasmāt tavaiṣābhūt tīrthādigamane matiḥ // SoKss_12,19.60 (Vet_12.60) //",
  "GK21sokss_pu:31744": "tad brūhi ke tvayā bhrāntā deśā dṛṣṭaṃ ca kiṃ navam /",
  "GK21sokss_pu:31745": "iti tatra ca taṃ rājā sa jagāda svamantriṇam // SoKss_12,19.61 (Vet_12.61) //",
  "GK21sokss_pu:31746": "tataḥ suvarṇadvīpāntaṃ so 'dhvānaṃ varṇayan kramāt /",
  "GK21sokss_pu:31747": "abdhāv udgaminīṃ tasmai tāṃ dṛṣṭāṃ divyakanyakām // SoKss_12,19.62 (Vet_12.62) //",
  "GK21sokss_pu:31748": "gāyantīṃ trijagatsārabhūtāṃ kalpatarusthitām /",
  "GK21sokss_pu:31749": "yathāvat kathayāmāsa dīrghadarśī mahībhṛte // SoKss_12,19.63 (Vet_12.63) //",
  "GK21sokss_pu:31750": "sa tāṃ śrutvaiva ca nṛpas tathā smaravaśo 'bhavat /",
  "GK21sokss_pu:31751": "yathā tayā vinā mene niṣphale rājyajīvite // SoKss_12,19.64 (Vet_12.64) //",
  "GK21sokss_pu:31752": "jagāda ca tam ekānte nītvā svasacivaṃ tadā /",
  "GK21sokss_pu:31753": "draṣṭavyāsau mayāvaśyaṃ jīvitaṃ nāsti me 'nyathā // SoKss_12,19.65 (Vet_12.65) //",
  "GK21sokss_pu:31754": "yāmi tvaduktena pathā praṇamya bhavitavyatām /",
  "GK21sokss_pu:31755": "nivāraṇīyo nāhaṃ te nānugamyaś ca sarvathā // SoKss_12,19.66 (Vet_12.66) //",
  "GK21sokss_pu:31756": "guptam eko hi yāsyāmi rājyaṃ rakṣyaṃ tu me tvayā /",
  "GK21sokss_pu:31757": "madvaco mānyathā kārṣīḥ śāpito 'si mamāsubhiḥ // SoKss_12,19.67 (Vet_12.67) //",
  "GK21sokss_pu:31758": "ity uktvā tatprativaco nirasya visasarja tam /",
  "GK21sokss_pu:31759": "mantriṇaṃ svagṛhaṃ rājā cirotkaṃ svajanaṃ prati // SoKss_12,19.68 (Vet_12.68) //",
  "GK21sokss_pu:31760": "tatrānalpotsave 'py āsīd dīrghadarśī sudurmanāḥ /",
  "GK21sokss_pu:31761": "svāminy asādhyavyasane sukhaṃ sanmantriṇāṃ kutaḥ // SoKss_12,19.69 (Vet_12.69) //",
  "GK21sokss_pu:31762": "anyedyuś ca sa taddhastanyastarājyabharo nṛpaḥ /",
  "GK21sokss_pu:31763": "yaśaḥketus tataḥ prāyān niśi tāpasaveṣabhṛt // SoKss_12,19.70 (Vet_12.70) //",
  "GK21sokss_pu:31764": "gacchaṃś ca kuśanābhākhyaṃ muniṃ mārge dadarśa saḥ /",
  "GK21sokss_pu:31765": "so 'tra taṃ tāpasākalpaṃ praṇataṃ munir ādiśat // SoKss_12,19.71 (Vet_12.71) //",
  "GK21sokss_pu:31766": "lakṣmīdattena vaṇijā saha potena vāridhau /",
  "GK21sokss_pu:31767": "gatvā prapsyasi tām iṣṭāṃ kanyāṃ vraja nirākulaḥ // SoKss_12,19.72 (Vet_12.72) //",
  "GK21sokss_pu:31768": "iti tadvacasā prītās taṃ praṇamya sa pārthivaḥ /",
  "GK21sokss_pu:31769": "gacchan deśān nadīr adrīn krāntvā taṃ prāpad ambudhim // SoKss_12,19.73 (Vet_12.73) //",
  "GK21sokss_pu:31770": "sutāraśaṅkhadhavalair vīcibhrūbhir vikasvaraiḥ /",
  "GK21sokss_pu:31771": "vīkṣamāṇam ivāvartanetrair ātithyasaṃbhramāt // SoKss_12,19.74 (Vet_12.74) //",
  "GK21sokss_pu:31772": "tattīre vaṇijā tena muniproktena saṃgatiḥ /",
  "GK21sokss_pu:31773": "lakṣmīdattena jajñe 'sya svarṇadvīpaṃ yiyāsunā // SoKss_12,19.75 (Vet_12.75) //",
  "GK21sokss_pu:31774": "tenaiva saha cakrāṅkapādamudrādi darśanāt /",
  "GK21sokss_pu:31775": "prahveṇāruhya vahanaṃ pratasthe so 'mbudhau nṛpaḥ // SoKss_12,19.76 (Vet_12.76) //",
  "GK21sokss_pu:31776": "madhyam abdheś ca saṃprāpte vahane vārimadhyataḥ /",
  "GK21sokss_pu:31777": "udagāt kalpaviṭapiskandhasthā sātra kanyakā // SoKss_12,19.77 (Vet_12.77) //",
  "GK21sokss_pu:31778": "yāvat paśyati tāṃ rājā cakora iva candrikām /",
  "GK21sokss_pu:31779": "tāvat sā gāyati smaivaṃ vallakīvādyasundaram // SoKss_12,19.78 (Vet_12.78) //",
  "GK21sokss_pu:31780": "yat karmabījam uptaṃ yena purā niścitaṃ sa tad bhuṅkte /",
  "GK21sokss_pu:31781": "pūrvakṛtasya hi śakyo vidhināpi na kartum anyathābhāvaḥ // SoKss_12,19.79 (Vet_12.79) //",
  "GK21sokss_pu:31782": "tasmād yatra yathā yad bhavitavyaṃ yasya daivayogena /",
  "GK21sokss_pu:31783": "tatra tathā tatprāptyai vivaśo 'sau nīyate 'tra na bhrāntiḥ // SoKss_12,19.80 (Vet_12.80) //",
  "GK21sokss_pu:31784": "iti sūcitabhavyārthāṃ gāyantīṃ tāṃ vibhāvayan /",
  "GK21sokss_pu:31785": "niḥspandaḥ sa kṣaṇaṃ tasthau rājā smaraśarāhataḥ // SoKss_12,19.81 (Vet_12.81) //",
  "GK21sokss_pu:31786": "ratnākara namaḥ satyam agādhahṛdayāya te /",
  "GK21sokss_pu:31787": "yena tvayaitāṃ pracchādya vipralabdho hariḥ śriyā // SoKss_12,19.82 (Vet_12.82) //",
  "GK21sokss_pu:31788": "tat surair apy alabhyāntaṃ sapakṣakṣmābhṛdāśrayam /",
  "GK21sokss_pu:31789": "śaraṇaṃ tvāṃ prapanno 'ham iṣṭasiddhiṃ vidhatsva me // SoKss_12,19.83 (Vet_12.83) //",
  "GK21sokss_pu:31790": "evaṃ yāvat samudraṃ taṃ sa nataḥ stauti bhūmipaḥ /",
  "GK21sokss_pu:31791": "tāvat sā kanyakā tatra nimamajja sapādapā // SoKss_12,19.84 (Vet_12.84) //",
  "GK21sokss_pu:31792": "tad dṛṣṭvaivānumārge 'syāḥ sa rājātmānam akṣipat /",
  "GK21sokss_pu:31793": "vāridhāv atra kāmāgnisaṃtāpasyeva śāntaye // SoKss_12,19.85 (Vet_12.85) //",
  "GK21sokss_pu:31794": "tad vīkṣyāśaṅkitaṃ matvā vinaṣṭaṃ taṃ sa sajjanaḥ /",
  "GK21sokss_pu:31795": "lakṣmīdatto vaṇig duḥkhād dehatyāgodyato 'bhavat // SoKss_12,19.86 (Vet_12.86) //",
  "GK21sokss_pu:31796": "mā kārṣīḥ sāhasaṃ nāsti magnasyāsyāmbhudhau bhayam /",
  "GK21sokss_pu:31797": "eṣo rājā yaśaḥketur nāmnā tāpasaveṣabhṛt // SoKss_12,19.87 (Vet_12.87) //",
  "GK21sokss_pu:31798": "etat kanyārtham āyātaḥ pūrvabhāryeyam asya ca /",
  "GK21sokss_pu:31799": "etāṃ prāpya punaś cāsāv aṅgarājyaṃ sameṣyati // SoKss_12,19.88 (Vet_12.88) //",
  "GK21sokss_pu:31800": "ity athāśvāsito vācā tatkālaṃ gaganotthayā /",
  "GK21sokss_pu:31801": "sārthavāho yathākāmaṃ sa jagāmeṣṭasiddhaye // SoKss_12,19.89 (Vet_12.89) //",
  "GK21sokss_pu:31802": "sa rājāpi yaśaḥketur nimagno 'nto mahodadhau /",
  "GK21sokss_pu:31803": "akasmān nagaraṃ divyam apaśyaj jātavismayaḥ // SoKss_12,19.90 (Vet_12.90) //",
  "GK21sokss_pu:31804": "bhāsvanmaṇimayastambhaiḥ kāñcanojjvalabhittibhiḥ /",
  "GK21sokss_pu:31805": "virājamānaṃ prāsādair muktājālagavākṣakaiḥ // SoKss_12,19.91 (Vet_12.91) //",
  "GK21sokss_pu:31806": "nānāratnaśilāpaṭṭabaddhasopānavāpikaiḥ /",
  "GK21sokss_pu:31807": "kāmadaiḥ kalpavṛkṣāḍhyair udyānair upaśobhitam // SoKss_12,19.92 (Vet_12.92) //",
  "GK21sokss_pu:31808": "samṛddhe 'pi pure tatra nirjane 'tha gṛhaṃ gṛham /",
  "GK21sokss_pu:31809": "anupraviśya na yadā tāṃ dadarśa priyāṃ kvacit // SoKss_12,19.93 (Vet_12.93) //",
  "GK21sokss_pu:31810": "tadā vicinvan dṛṣṭvaikam uttuṅgaṃ maṇimandiram /",
  "GK21sokss_pu:31811": "āruhya dvāram udghāṭya praviveśa sa bhūpatiḥ // SoKss_12,19.94 (Vet_12.94) //",
  "GK21sokss_pu:31812": "praviśya cāntaḥ sadratnaparyaṅkasthitam ekakam /",
  "GK21sokss_pu:31813": "vastrācchāditasarvāṅgaṃ śayānaṃ kaṃcid aikṣata // SoKss_12,19.95 (Vet_12.95) //",
  "GK21sokss_pu:31814": "kiṃ syāt saiveti sotkaṇṭham udghāṭayati tanmukham /",
  "GK21sokss_pu:31815": "yāvat tāvad apaśyat tāṃ svepsitām eva so 'ṅganām // SoKss_12,19.96 (Vet_12.96) //",
  "GK21sokss_pu:31816": "srastanīlāṃśukadhvāntahasanmukhaśaśiśriyam /",
  "GK21sokss_pu:31817": "jyotsnāvadātāṃ pātālagatām iva divā niśām // SoKss_12,19.97 (Vet_12.97) //",
  "GK21sokss_pu:31818": "taddarśanena cāsyābhūd avasthā kāpi sā tadā /",
  "GK21sokss_pu:31819": "grīṣmartau marupānthasya saritsaṃdarśanena yā // SoKss_12,19.98 (Vet_12.98) //",
  "GK21sokss_pu:31820": "sāpy unmīlitacakṣus taṃ kalyāṇākṛtilakṣaṇam /",
  "GK21sokss_pu:31821": "vīkṣyākasmāt tathāprāptaṃ saṃbhramāc chayanaṃ jahau // SoKss_12,19.99 (Vet_12.99) //",
  "GK21sokss_pu:31822": "kṛtātithyā natamukhī pūjayantīva pādayoḥ /",
  "GK21sokss_pu:31823": "phullekṣaṇotpalanyāsaiḥ śanair etam uvāca ca // SoKss_12,19.100 (Vet_12.100) //",
  "GK21sokss_pu:31824": "ko bhavān kim agamyaṃ ca praviṣṭho 'si rasātalam /",
  "GK21sokss_pu:31825": "rājacihnāṅkitatanoḥ kiṃ ca te tāpasavratam // SoKss_12,19.101 (Vet_12.101) //",
  "GK21sokss_pu:31826": "ity ādiśa mahābhāga prasādo yadi te mayi /",
  "GK21sokss_pu:31827": "evaṃ tasyā vacaḥ śrutvā sa rājā pratyuvāca tām // SoKss_12,19.102 (Vet_12.102) //",
  "GK21sokss_pu:31828": "aṅgarājo yaśaḥketur iti nāmnāsmi sundari /",
  "GK21sokss_pu:31829": "āptād anvahadṛśyāṃ ca tvām aśrauṣam ihāmbudhau // SoKss_12,19.103 (Vet_12.103) //",
  "GK21sokss_pu:31830": "tatas tvadarthaṃ kṛtvemaṃ veṣaṃ rājyaṃ vimucya ca /",
  "GK21sokss_pu:31831": "āgatyaiṣa praviṣṭo 'ham anumārgeṇa te 'mbudhim // SoKss_12,19.104 (Vet_12.104) //",
  "GK21sokss_pu:31832": "tan me kathaya kāsi tvam ity ukte tena cātha sā /",
  "GK21sokss_pu:31833": "salajjā sānurāgā ca sānandā caivam abhyadhāt // SoKss_12,19.105 (Vet_12.105) //",
  "GK21sokss_pu:31834": "mṛgāṅkasena ity asti śrīmān vidyādharādhipaḥ /",
  "GK21sokss_pu:31835": "māṃ mṛgāṅkavatīṃ nāmnā viddhi tasya sutām imām // SoKss_12,19.106 (Vet_12.106) //",
  "GK21sokss_pu:31836": "sa mām asmin svanagare vimucyaikākinīṃ pitā /",
  "GK21sokss_pu:31837": "na jāne hetunā kena gataḥ kvāpi sapaurakaḥ // SoKss_12,19.107 (Vet_12.107) //",
  "GK21sokss_pu:31838": "tenāhaṃ śūnyavasater nirviṇṇonmajjya vāridheḥ /",
  "GK21sokss_pu:31839": "yantrakalpadrumārūḍhā gāyāmi bhavitavyatām // SoKss_12,19.108 (Vet_12.108) //",
  "GK21sokss_pu:31840": "evam uktavatī tena smaratā tan muner vacaḥ /",
  "GK21sokss_pu:31841": "tathārajyata sā rājñā vacobhiḥ premapeśalaiḥ // SoKss_12,19.109 (Vet_12.109) //",
  "GK21sokss_pu:31842": "yathānurāgavivaśā bhāryātvaṃ tasya tatkṣaṇam /",
  "GK21sokss_pu:31843": "aṅgīcakāra vīrasya samayaṃ tv ekam abhyadhāt // SoKss_12,19.110 (Vet_12.110) //",
  "GK21sokss_pu:31844": "śuklakṛṣṇacaturdaśyām aṣṭamyāṃ cāryaputra te /",
  "GK21sokss_pu:31845": "pratimāsam anāyattā caturo divasān aham // SoKss_12,19.111 (Vet_12.111) //",
  "GK21sokss_pu:31846": "yatra kvāpi dineṣv eṣu gacchantī cāsmi na tvayā /",
  "GK21sokss_pu:31847": "praṣṭavyā na niṣeddhavyā kāraṇaṃ hy atra vidyate // SoKss_12,19.112 (Vet_12.112) //",
  "GK21sokss_pu:31848": "evaṃ tām uktasamayāṃ sa rājā divyakanyakām /",
  "GK21sokss_pu:31849": "tathety uktvaiva gāndharvavidhinā pariṇītavān // SoKss_12,19.113 (Vet_12.113) //",
  "GK21sokss_pu:31850": "bheje tataś ca saṃbhogasukhaṃ tatra tayā saha /",
  "GK21sokss_pu:31851": "yathābhūd anya evāsyā mānmatho maṇḍanakramaḥ // SoKss_12,19.114 (Vet_12.114) //",
  "GK21sokss_pu:31852": "keśeṣu srastamālyeṣu kacagrahanakhāvalī /",
  "GK21sokss_pu:31853": "bimbādhare 'tha niṣpītanīrāge daśanakṣatiḥ // SoKss_12,19.115 (Vet_12.115) //",
  "GK21sokss_pu:31854": "kucayoḥ karajaśreṇir bhinnamāṇikyamālayoḥ /",
  "GK21sokss_pu:31855": "luptāṅgarāgeṣv aṅgeṣu gāḍhāliṅganarāgitā // SoKss_12,19.116 (Vet_12.116) //",
  "GK21sokss_pu:31856": "iti taddivyasaṃbhogasukhāvasthitam atra tam /",
  "GK21sokss_pu:31857": "sā mṛgāṅkavatī bhāryā bhūpaṃ prāhedam ekadā // SoKss_12,19.117 (Vet_12.117) //",
  "GK21sokss_pu:31858": "tvam ihaiva pratīkṣethāḥ kāryārthaṃ kvāpi yāmy aham /",
  "GK21sokss_pu:31859": "adya saiṣā hi saṃprāptā mama kṛṣṇacaturdaśī // SoKss_12,19.118 (Vet_12.118) //",
  "GK21sokss_pu:31860": "iha sthas tv āryaputrāmuṃ mā sma gāḥ sphāṭikaṃ gṛham /",
  "GK21sokss_pu:31861": "mātra vāpyāṃ nipatito bhūlokaṃ tvaṃ gamiṣyasi // SoKss_12,19.119 (Vet_12.119) //",
  "GK21sokss_pu:31862": "ity uktvā sā tam āmantrya yayau tasmāt purād bahiḥ /",
  "GK21sokss_pu:31863": "rājāpi prāptakhaḍgas tāṃ channo jijñāsur anvagāt // SoKss_12,19.120 (Vet_12.120) //",
  "GK21sokss_pu:31864": "tatrāpaśyat tamaḥśyāmaṃ vyāttavakrabilaṃ ca saḥ /",
  "GK21sokss_pu:31865": "sākāram iva pātālam āyāntaṃ rākṣasaṃ nṛpaḥ // SoKss_12,19.121 (Vet_12.121) //",
  "GK21sokss_pu:31866": "sa rākṣaso nipatyaiva muktaghoraravas tadā /",
  "GK21sokss_pu:31867": "tāṃ mṛgāṅkavatīṃ vaktre nikṣipyaiva nigīrṇavān // SoKss_12,19.122 (Vet_12.122) //",
  "GK21sokss_pu:31868": "tad dṛṣṭvaivātikopena sahasā sa jvalann iva /",
  "GK21sokss_pu:31869": "nirmokamuktabhujagaśyāmalena mahāsinā // SoKss_12,19.123 (Vet_12.123) //",
  "GK21sokss_pu:31870": "koṣākṛṣṭena dhāvitvā rājasiṃho 'bhidhāvataḥ /",
  "GK21sokss_pu:31871": "ciccheda rakṣasas tasya saṃdaṣṭauṣṭhapuṭaṃ śiraḥ // SoKss_12,19.124 (Vet_12.124) //",
  "GK21sokss_pu:31872": "rakṣaḥkabandhavāntena rājñas tasyāsravāriṇā /",
  "GK21sokss_pu:31873": "krodhajo 'tha śaśāmāgnir na tu kāntāviyogajaḥ // SoKss_12,19.125 (Vet_12.125) //",
  "GK21sokss_pu:31874": "tato mohaniśāndhe 'smin vinaṣṭagatike nṛpe /",
  "GK21sokss_pu:31875": "akasmān meghamalinasyāṅgaṃ bhittveva rakṣasaḥ // SoKss_12,19.126 (Vet_12.126) //",
  "GK21sokss_pu:31876": "tasyoddyotitadikcakrā candramūrtir ivāmalā /",
  "GK21sokss_pu:31877": "sā mṛgāṅkavatī jīvanty akṣatāṅgī viniryayau // SoKss_12,19.127 (Vet_12.127) //",
  "GK21sokss_pu:31878": "tāṃ tathā saṃkaṭottīrṇāṃ dṛṣṭvā kāntāṃ sasaṃbhramam /",
  "GK21sokss_pu:31879": "ehy ehīti vadan rājā pradhāvyaivāliliṅga saḥ // SoKss_12,19.128 (Vet_12.128) //",
  "GK21sokss_pu:31880": "priye kim etat svapno 'yam uta māyeti tena sā /",
  "GK21sokss_pu:31881": "pṛṣṭā nṛpeṇa saṃsmṛtya vidyādhary evam abravīt // SoKss_12,19.129 (Vet_12.129) //",
  "GK21sokss_pu:31882": "śṛṇv āryaputra na svapno na māyeyam ayaṃ punaḥ /",
  "GK21sokss_pu:31883": "vidhyādharendrāt svapituḥ śāpo 'bhūd īdṛśo mama // SoKss_12,19.130 (Vet_12.130) //",
  "GK21sokss_pu:31884": "bahuputro 'pi sa hi me pitā pūrvaṃ vasann iha /",
  "GK21sokss_pu:31885": "mayā vinātivātsalyān nāhāram akarot sadā // SoKss_12,19.131 (Vet_12.131) //",
  "GK21sokss_pu:31886": "ahaṃ ca sarvadā śarvapūjāsakteha nirjane /",
  "GK21sokss_pu:31887": "caturdaśyor athāṣṭamyor āgacchaṃ pakṣayor dvayoḥ // SoKss_12,19.132 (Vet_12.132) //",
  "GK21sokss_pu:31888": "ekadā ca caturdaśyām ihāgatya rasān mama /",
  "GK21sokss_pu:31889": "ciraṃ gaurīṃ samarcantyā daivād avasitaṃ dinam // SoKss_12,19.133 (Vet_12.133) //",
  "GK21sokss_pu:31890": "tad ahar matpratīkṣaḥ san kṣudhito 'pi sa matpitā /",
  "GK21sokss_pu:31891": "nābhuṅkta nāpibat kiṃcid āsīt kruddhas tu māṃ prati // SoKss_12,19.134 (Vet_12.134) //",
  "GK21sokss_pu:31892": "tato rātrāv upetāṃ māṃ sāparādhām adhomukhīm /",
  "GK21sokss_pu:31893": "bhavitavyabalagrastamatsnehaḥ śapati sma saḥ // SoKss_12,19.135 (Vet_12.135) //",
  "GK21sokss_pu:31894": "yathā tvadavalepena grasto 'dyāham ayaṃ kṣudhā /",
  "GK21sokss_pu:31895": "māsi māsi tathāṣṭamyoś caturdaśyoś ca kevalam // SoKss_12,19.136 (Vet_12.136) //",
  "GK21sokss_pu:31896": "harārcanarasād yantīm atraiva tvāṃ bahiḥ pure /",
  "GK21sokss_pu:31897": "nāmnā kṛtāntasaṃtrāso rākṣaso nigariṣyati // SoKss_12,19.137 (Vet_12.137) //",
  "GK21sokss_pu:31898": "bhittvā bhittvāsya hṛdayaṃ jīvantī ca nireṣyasi /",
  "GK21sokss_pu:31899": "na smariṣyasi śāpaṃ ca na tāṃ nigaraṇavyathām // SoKss_12,19.138 (Vet_12.138) //",
  "GK21sokss_pu:31900": "sthāsyasy ekākinī cātrety uktaśāpavacāḥ śanaiḥ /",
  "GK21sokss_pu:31901": "so 'nunīto mayā dhyātvā śāpāntaṃ me 'bravīt pitā // SoKss_12,19.139 (Vet_12.139) //",
  "GK21sokss_pu:31902": "bhartā bhūtvā yaśaḥketunāmāṅganṛpatir yadā /",
  "GK21sokss_pu:31903": "rākṣasena nigīrṇāṃ tvāṃ dṛṣṭvā taṃ nihaniṣyati // SoKss_12,19.140 (Vet_12.140) //",
  "GK21sokss_pu:31904": "tadā tvaṃ mokṣyase śāpād dhṛdayāt tasya nirgatā /",
  "GK21sokss_pu:31905": "saṃsmariṣyasi śāpādi vidyāḥ sarvās tathā nijāḥ // SoKss_12,19.141 (Vet_12.141) //",
  "GK21sokss_pu:31906": "ity ādiśya sa śāpāntaṃ tyaktvā mām ekakām iha /",
  "GK21sokss_pu:31907": "niṣadhādriṃ gatas tāto bhūlokaṃ saparicchadaḥ // SoKss_12,19.142 (Vet_12.142) //",
  "GK21sokss_pu:31908": "ahaṃ tathā carantī ca śāpamohād ihāvasam /",
  "GK21sokss_pu:31909": "kṣīṇaś caiṣa sa śāpo me jātā sarvatra ca smṛtiḥ // SoKss_12,19.143 (Vet_12.143) //",
  "GK21sokss_pu:31910": "tat tātapārśvam adhunā niṣadhādriṃ vrajāmy aham /",
  "GK21sokss_pu:31911": "śāpānte svāṃ gatiṃ yāma ity eṣa samayo hi naḥ // SoKss_12,19.144 (Vet_12.144) //",
  "GK21sokss_pu:31912": "tvam ihāsva svarāṣṭraṃ vā vraja svātantryam atra te /",
  "GK21sokss_pu:31913": "evaṃ tayokte sa nṛpo duḥkhito 'rthayate sma tām // SoKss_12,19.145 (Vet_12.145) //",
  "GK21sokss_pu:31914": "saptāhāni na gantavyaṃ prasīda sumukhi tvayā /",
  "GK21sokss_pu:31915": "kṣipāva tāvad autsukyam udyāne krīḍanair iha // SoKss_12,19.146 (Vet_12.146) //",
  "GK21sokss_pu:31916": "tvaṃ gacchātha pituḥ sthānaṃ yāsyāmy aham api svakam /",
  "GK21sokss_pu:31917": "etat tadvacanaṃ mugdhā tathety aṅgīcakāra sā // SoKss_12,19.147 (Vet_12.147) //",
  "GK21sokss_pu:31918": "tato 'tra reme sa tayā sahodyāneṣu kāntayā /",
  "GK21sokss_pu:31919": "sajalotpalanetrāsu vāpīṣu ṣaḍahaṃ nṛpaḥ // SoKss_12,19.148 (Vet_12.148) //",
  "GK21sokss_pu:31920": "mā sma yātaṃ vihāyāsmān iti pūt kurvatīṣv iva /",
  "GK21sokss_pu:31921": "utkṣiptavīcihastāsu haṃsasārasaniḥsvanaiḥ // SoKss_12,19.149 (Vet_12.149) //",
  "GK21sokss_pu:31922": "saptame 'hni sa yuktyā tāṃ priyāṃ tatrānayad gṛhe /",
  "GK21sokss_pu:31923": "bhūlokaprāpiṇī yatra sā yantradvāravāpikā // SoKss_12,19.150 (Vet_12.150) //",
  "GK21sokss_pu:31924": "tatra kaṇṭhe gṛhītvā tāṃ tasyāṃ vāpyāṃ nipatya saḥ /",
  "GK21sokss_pu:31925": "uttasthau svapurodyānavāpīmadhyāt tayā saha // SoKss_12,19.151 (Vet_12.151) //",
  "GK21sokss_pu:31926": "tatra kāntāsakhaṃ prāptaṃ taṃ dṛṣṭvodyānapālakāḥ /",
  "GK21sokss_pu:31927": "hṛṣṭās tan mantriṇe gatvā jagadur dīrghadarśine // SoKss_12,19.152 (Vet_12.152) //",
  "GK21sokss_pu:31928": "so 'py etya pādapatitas tam ānītepsitāṅganam /",
  "GK21sokss_pu:31929": "dṛṣṭvā prāveśayan mantrī sapauro 'bhyantaraṃ nṛpam // SoKss_12,19.153 (Vet_12.153) //",
  "GK21sokss_pu:31930": "aho saiṣā kathaṃ prāptā rājñā divyāṅganāmunā /",
  "GK21sokss_pu:31931": "vyomnīva vidyud iva yā kṣaṇadṛśyā mayekṣitā // SoKss_12,19.154 (Vet_12.154) //",
  "GK21sokss_pu:31932": "yad yasya likhitaṃ dhātrā lalāṭākṣarapaṅktiṣu /",
  "GK21sokss_pu:31933": "tad avaśyam asaṃbhāvyam api tasyopatiṣṭhate // SoKss_12,19.155 (Vet_12.155) //",
  "GK21sokss_pu:31934": "ity atra mantrimukhye 'smin dhyāyaty anyajane 'pi ca /",
  "GK21sokss_pu:31935": "divyastrīprāptisāścaryaṃ rājāgamanasotsave // SoKss_12,19.156 (Vet_12.156) //",
  "GK21sokss_pu:31936": "sā mṛgāṅkavatī dṛṣṭvā taṃ svadeśagataṃ nṛpam /",
  "GK21sokss_pu:31937": "iyeṣa pūrṇasaptāhā yātuṃ vaidyādharīṃ gatim // SoKss_12,19.157 (Vet_12.157) //",
  "GK21sokss_pu:31938": "nāvirāsīc ca vidyāsyāḥ smṛtāpy utpatanī tadā /",
  "GK21sokss_pu:31939": "tataḥ sā muṣitevātra viṣādam agamat param // SoKss_12,19.158 (Vet_12.158) //",
  "GK21sokss_pu:31940": "kim akasmād viṣaṇṇeva dṛśyase vada me priye /",
  "GK21sokss_pu:31941": "ity uktā tena rājñā sā vidhyādary evam abravīt // SoKss_12,19.159 (Vet_12.159) //",
  "GK21sokss_pu:31942": "sthitāhaṃ śāpamuktāpi tvatsnehād yad iyac ciram /",
  "GK21sokss_pu:31943": "tena vidyā mama bhraṣṭā naṣṭā divyā ca sā gatiḥ // SoKss_12,19.160 (Vet_12.160) //",
  "GK21sokss_pu:31944": "tac chrutvā hanta siddheyaṃ mama vidyādharīti saḥ /",
  "GK21sokss_pu:31945": "rājā tato yaśaḥketuḥ pūrṇaṃ cakre mahotsavam // SoKss_12,19.161 (Vet_12.161) //",
  "GK21sokss_pu:31946": "tad dṛṣṭvā dīrghadarśī sa mantrī gatvā gṛhaṃ niśi /",
  "GK21sokss_pu:31947": "śayanīyagato 'kasmād dhṛtsphoṭena vyapadyata // SoKss_12,19.162 (Vet_12.162) //",
  "GK21sokss_pu:31948": "tato 'nubhūya tacchokaṃ dhṛtarājyabharaḥ svayam /",
  "GK21sokss_pu:31949": "yaśaḥketuś ciraṃ tasthau sa mṛgāṅkavatīyutaḥ // SoKss_12,19.163 (Vet_12.163) //",
  "GK21sokss_pu:31950": "ity etāṃ kathayitvā mārge tasmai kathāṃ sa vetālaḥ /",
  "GK21sokss_pu:31951": "avadat punas trivikramasenaṃ nṛpatiṃ tam aṃsagataḥ // SoKss_12,19.164 (Vet_12.164) //",
  "GK21sokss_pu:31952": "tad brūhi bhūpate te saṃpanne svāminas tathābhyudaye /",
  "GK21sokss_pu:31953": "hṛdayaṃ sapadi sphuṭitaṃ tasya mahāmantriṇaḥ kim iti // SoKss_12,19.165 (Vet_12.165) //",
  "GK21sokss_pu:31954": "divyastrī na mayā kiṃ prāpteti śucāsphuṭad dhṛdayam /",
  "GK21sokss_pu:31955": "kiṃ vā rājyam abhīpsor rājāgamajena duḥkhena // SoKss_12,19.166 (Vet_12.166) //",
  "GK21sokss_pu:31956": "etac ca yadi na vakṣyasi mahyaṃ jānann apīha tad rājan /",
  "GK21sokss_pu:31957": "dharmaś ca tava vinaṅkṣyati yāsyati dalaśaś ca jhaṭiti śiraḥ // SoKss_12,19.167 (Vet_12.167) //",
  "GK21sokss_pu:31958": "śrutveti tu trivikramaseno rājā jagāda vetālam /",
  "GK21sokss_pu:31959": "naitat tasmin dvayam api śubhacarite yujyate hi mantrivare // SoKss_12,19.168 (Vet_12.168) //",
  "GK21sokss_pu:31960": "kiṃ tu strīmātrarasād upekṣitaṃ yena bhūbhujā rājyam /",
  "GK21sokss_pu:31961": "tasyādhunā tu divyastrīraktasyātra kā vārtā // SoKss_12,19.169 (Vet_12.169) //",
  "GK21sokss_pu:31962": "tan me kaṣṭe 'pi kṛte pratyuta doṣo batādhikībhūtaḥ /",
  "GK21sokss_pu:31963": "iti tasya vibhāvayato hṛdayaṃ tanmantriṇaḥ sphuṭitam // SoKss_12,19.170 (Vet_12.170) //",
  "GK21sokss_pu:31964": "ity ukte narapatinā punaḥ sa māyī vetālo nijapadam eva taj jagāma /",
  "GK21sokss_pu:31965": "rājāpi prasabham avāptum anvadhāvad bhūyo 'pi drutam atha taṃ sa dhīracetāḥ // SoKss_12,19.171 (Vet_12.171) //",
  "GK21sokss_pu:31966": "viṃśas taraṅgaḥ /",
  "GK21sokss_pu:31967": "atha gatvā punaḥ prāpya śiṃśapātas tato nṛpaḥ /",
  "GK21sokss_pu:31968": "sa trivikramasenas taṃ skandhe vetālam ādade // SoKss_12,20.1 (Vet_13.1) //",
  "GK21sokss_pu:31969": "āyāntaṃ ca sa vetālo bhūyas taṃ nṛpam abravīt /",
  "GK21sokss_pu:31970": "rājañ śṛṇu kathām ekāṃ saṃkṣiptāṃ varṇayāmi te // SoKss_12,20.2 (Vet_13.2) //",
  "GK21sokss_pu:31971": "asti vārāṇasī nāma purī haranivāsabhūḥ /",
  "GK21sokss_pu:31972": "devasvāmīti tatrāsīn mānyo narapater dvijaḥ // SoKss_12,20.3 (Vet_13.3) //",
  "GK21sokss_pu:31973": "mahādhanasya tasyaiko harisvāmīty abhūt sutaḥ /",
  "GK21sokss_pu:31974": "tasya bhāryā ca lāvaṇyavatīty atyuttamābhavat // SoKss_12,20.4 (Vet_13.4) //",
  "GK21sokss_pu:31975": "tilottamādinākastrīnirmāṇe prāptakauśalaḥ /",
  "GK21sokss_pu:31976": "anargharūpalāvaṇyāṃ manye yāṃ nirmame vidhiḥ // SoKss_12,20.5 (Vet_13.5) //",
  "GK21sokss_pu:31977": "tayā sa kāntayā sākaṃ harisvāmī kadācana /",
  "GK21sokss_pu:31978": "ratiśrānto yayau nidrāṃ harmye candrāṃśuśītale // SoKss_12,20.6 (Vet_13.6) //",
  "GK21sokss_pu:31979": "tat kālaṃ tena mārgeṇa kāmacārī vihāyasā /",
  "GK21sokss_pu:31980": "āgān madanavegākhyo vidyādharakumārakaḥ // SoKss_12,20.7 (Vet_13.7) //",
  "GK21sokss_pu:31981": "sa tatra lāvaṇyavatīṃ patyuḥ pārśve dadarśa tām /",
  "GK21sokss_pu:31982": "suptāṃ ratiklamasrastavastravyaktāṅgasauṣṭhavām // SoKss_12,20.8 (Vet_13.8) //",
  "GK21sokss_pu:31983": "tadrūpahṛtacittaḥ san madanāndhaḥ sa tat kṣaṇam /",
  "GK21sokss_pu:31984": "suptām eva nipatyaitāṃ gṛhītvā nabhasā yayau // SoKss_12,20.9 (Vet_13.9) //",
  "GK21sokss_pu:31985": "kṣaṇāt prabuddho 'tha yuvā harisvāmī sa tatpatiḥ /",
  "GK21sokss_pu:31986": "prāṇeśvarīm apaśyaṃs tām udatiṣṭhat sasaṃbhramaḥ // SoKss_12,20.10 (Vet_13.10) //",
  "GK21sokss_pu:31987": "aho kim etat kva gatā kupitā sā nu kiṃ mayi /",
  "GK21sokss_pu:31988": "channā jijñāsituṃ kiṃ me cittaṃ parihasaty uta // SoKss_12,20.11 (Vet_13.11) //",
  "GK21sokss_pu:31989": "ity anekavikalpaughavyākulas tām itas tataḥ /",
  "GK21sokss_pu:31990": "harmyaprāsādavalabhīṣv anviṣyan so 'bhraman niśi // SoKss_12,20.12 (Vet_13.12) //",
  "GK21sokss_pu:31991": "agṛhodyānataś cinvan yan na prāpa kuto 'pi tām /",
  "GK21sokss_pu:31992": "tat sa śokāgnisaṃtapto vilalāpāśrugadgadam // SoKss_12,20.13 (Vet_13.13) //",
  "GK21sokss_pu:31993": "hā candrabimbavadane hā jyotsnāgauri hā priye /",
  "GK21sokss_pu:31994": "rātryā tulyaguṇadveṣāt kiṃ nu soḍhāsi nānayā // SoKss_12,20.14 (Vet_13.14) //",
  "GK21sokss_pu:31995": "tvayā kāntyā jito bibhyad iva candanaśītalaiḥ /",
  "GK21sokss_pu:31996": "karair asukhayad yo māṃ so 'yam indus tvayā vinā // SoKss_12,20.15 (Vet_13.15) //",
  "GK21sokss_pu:31997": "labdhāntara ivedānīṃ tair eva tudati priye /",
  "GK21sokss_pu:31998": "prajvaladbhir ivāṅgārair viṣadigdhair ivāśugaiḥ // SoKss_12,20.16 (Vet_13.16) //",
  "GK21sokss_pu:31999": "ity ādi krandatas tasya sā harisvāminas tadā /",
  "GK21sokss_pu:32000": "kṛcchrād vyatīyāya niśā na punar virahavyathā // SoKss_12,20.17 (Vet_13.17) //",
  "GK21sokss_pu:32001": "prātar bibheda viśvasya karaiḥ saṃtamasaṃ raviḥ /",
  "GK21sokss_pu:32002": "bhettuṃ na cakṣame tasya mohāndhatamasaṃ punaḥ // SoKss_12,20.18 (Vet_13.18) //",
  "GK21sokss_pu:32003": "vilabdha iva cakrāhvais tasya tīrṇaniśais tadā /",
  "GK21sokss_pu:32004": "bheje śatagunībhāvaṃ karuṇākranditadhvaniḥ // SoKss_12,20.19 (Vet_13.19) //",
  "GK21sokss_pu:32005": "svajanaiḥ sāntvyamāno 'pi viyogānaladīpitaḥ /",
  "GK21sokss_pu:32006": "na ca lebhe dvijayuvā dhṛtiṃ tāṃ preyasīṃ vinā // SoKss_12,20.20 (Vet_13.20) //",
  "GK21sokss_pu:32007": "iha sthitam iha snātaṃ kṛtam atra prasādhanam /",
  "GK21sokss_pu:32008": "vihṛtaṃ ca tayātreti yayau tv ita ito rudan // SoKss_12,20.21 (Vet_13.21) //",
  "GK21sokss_pu:32009": "mṛtā tāvan na sā tat kim ātmaivaṃ hanyate tvayā /",
  "GK21sokss_pu:32010": "avaśyaṃ tām avāptāsi jīvañ jātu kutaścana // SoKss_12,20.22 (Vet_13.22) //",
  "GK21sokss_pu:32011": "tad dhairyam avalambasva tāṃ gaveṣaya ca priyām /",
  "GK21sokss_pu:32012": "aprāpyaṃ nāma nehāsti dhīrasya vyavasāyinaḥ // SoKss_12,20.23 (Vet_13.23) //",
  "GK21sokss_pu:32013": "iti bandhusuhṛdvākyair bodhitaḥ so 'tha kṛcchrataḥ /",
  "GK21sokss_pu:32014": "dinaiḥ kaiścid dharisvāmī babandha dhṛtim āsthayā // SoKss_12,20.24 (Vet_13.24) //",
  "GK21sokss_pu:32015": "acintayac ca sarvasvaṃ kṛtvā brāhmaṇasād aham /",
  "GK21sokss_pu:32016": "bhramāmi tāvat tīrthāni kṣapayāmy aghasaṃcayam // SoKss_12,20.25 (Vet_13.25) //",
  "GK21sokss_pu:32017": "pāpakṣayād dhi tāṃ jātu priyāṃ bhrāmyann avāpnuyām /",
  "GK21sokss_pu:32018": "ity ālocya yathāvasthaṃ snānādy utthāya so 'karot // SoKss_12,20.26 (Vet_13.26) //",
  "GK21sokss_pu:32019": "anyedyuś ca vicitrānnapānaṃ sattre dvijanmanām /",
  "GK21sokss_pu:32020": "cakārāvāritaṃ kiṃ ca dadau dhanam aśeṣataḥ // SoKss_12,20.27 (Vet_13.27) //",
  "GK21sokss_pu:32021": "brāhmaṇyamātravittasya nirgatyaiva svadeśataḥ /",
  "GK21sokss_pu:32022": "priyāprāptīcchayā so 'tha tīrthāni bhramituṃ yayau // SoKss_12,20.28 (Vet_13.28) //",
  "GK21sokss_pu:32023": "bhrāmyataś ca jagāmāsya bhīmo grīṣmartukesarī /",
  "GK21sokss_pu:32024": "pracaṇḍādityavadano dīptatadraśmikesaraḥ // SoKss_12,20.29 (Vet_13.29) //",
  "GK21sokss_pu:32025": "priyāvirahasaṃtaptapānthaniḥśvāsamārutaiḥ /",
  "GK21sokss_pu:32026": "nyastoṣmāṇa ivātyuṣṇā vānti sma ca samīraṇāḥ // SoKss_12,20.30 (Vet_13.30) //",
  "GK21sokss_pu:32027": "śuṣyadvidīrṇapaṅkāś ca hṛdayaiḥ sphuṭitair iva /",
  "GK21sokss_pu:32028": "jalāśayā dadṛśire gharmaluptāmbusaṃpadaḥ // SoKss_12,20.31 (Vet_13.31) //",
  "GK21sokss_pu:32029": "cīrīcītkāramukharās tāpamlānadalādharāḥ /",
  "GK21sokss_pu:32030": "madhuśrīvirahān mārgeṣv arudann iva pādapāḥ // SoKss_12,20.32 (Vet_13.32) //",
  "GK21sokss_pu:32031": "tasmin kāle 'rkatāpena viyogena kṣudhā tṛṣā /",
  "GK21sokss_pu:32032": "nityādhvanā ca sa klānto virūkṣakṣāmadhūsaraḥ // SoKss_12,20.33 (Vet_13.33) //",
  "GK21sokss_pu:32033": "bhojanārthi harisvāmī prāpa grāmaṃ kvacid bhraman /",
  "GK21sokss_pu:32034": "padmanābhābhidhānasya gṛhaṃ viprasya sattriṇaḥ // SoKss_12,20.34 (Vet_13.34) //",
  "GK21sokss_pu:32035": "tatra dṛṣṭvā sa bhuñjānān viprān abhyantare bahūn /",
  "GK21sokss_pu:32036": "dvāraśākhāṃ samālambya tasthau niḥśabdaniścalaḥ // SoKss_12,20.35 (Vet_13.35) //",
  "GK21sokss_pu:32037": "tathāsthitaṃ tam ālokya sattriṇas tasya gehinī /",
  "GK21sokss_pu:32038": "padmanābhasya saṃjātadayā sādhvī vyacintayat // SoKss_12,20.36 (Vet_13.36) //",
  "GK21sokss_pu:32039": "aho kṣun nāma gurvy eṣā na kuryāt kasya lāghavam /",
  "GK21sokss_pu:32040": "yad evam ayam annārthī ko 'py āste dvāry adhomukhaḥ // SoKss_12,20.37 (Vet_13.37) //",
  "GK21sokss_pu:32041": "dūrādhvābhyāgataḥ snātas tāvat kṣīṇendriyaḥ kṣudhā /",
  "GK21sokss_pu:32042": "tad eṣaś cānnadānasya pātram ity avadhārya sā // SoKss_12,20.38 (Vet_13.38) //",
  "GK21sokss_pu:32043": "paramānnabhṛtaṃ sādhvī tasmai saghṛtaśarkaram /",
  "GK21sokss_pu:32044": "pātram utkṣipya pāṇibhyām ānīya praśritā dadau // SoKss_12,20.39 (Vet_13.39) //",
  "GK21sokss_pu:32045": "jagāda caitaṃ bhuṅkṣvaitad gatvā vāpītaṭe kvacit /",
  "GK21sokss_pu:32046": "idaṃ sthānaṃ samucchiṣṭaṃ bhuñjānair brāhmanair vṛtam // SoKss_12,20.40 (Vet_13.40) //",
  "GK21sokss_pu:32047": "tatheti so 'nnapātraṃ tad gṛhītvā nātidūrataḥ /",
  "GK21sokss_pu:32048": "gatvā sthāpitavān vāpyās taṭe vaṭataror adhaḥ // SoKss_12,20.41 (Vet_13.41) //",
  "GK21sokss_pu:32049": "prakṣālya pāṇipādaṃ ca vāpyām ācamya cātra saḥ /",
  "GK21sokss_pu:32050": "yāvad bhakṣayituṃ tuṣṭaḥ paramānnam upaiti tat // SoKss_12,20.42 (Vet_13.42) //",
  "GK21sokss_pu:32051": "tāvad gṛhītvā kṛṣṇāhiṃ cañcvā pādayugena ca /",
  "GK21sokss_pu:32052": "śyenaḥ kutaścid āgatya tarau tasminn upāviśat // SoKss_12,20.43 (Vet_13.43) //",
  "GK21sokss_pu:32053": "tena tasyohyamānasya sarpasyākramya pakṣiṇā /",
  "GK21sokss_pu:32054": "utkrāntajīvitasyāsyād viṣalālā viniryayau // SoKss_12,20.44 (Vet_13.44) //",
  "GK21sokss_pu:32055": "sā tatrādhaḥsthite tasminn annapātre 'patat tadā /",
  "GK21sokss_pu:32056": "tac cādṛṣṭvā harisvāmī sa etyānnam abhuṅkta tat // SoKss_12,20.45 (Vet_13.45) //",
  "GK21sokss_pu:32057": "kṣudhārtasya tadā tasya mṛṣṭānnaṃ tat kṣaṇena tat /",
  "GK21sokss_pu:32058": "kṛtsnaṃ bhuktavatas tīvrā prodabhūd viṣavedanā // SoKss_12,20.46 (Vet_13.46) //",
  "GK21sokss_pu:32059": "aho vidhau viparyaste na viparyasyatīha kim /",
  "GK21sokss_pu:32060": "yad viṣībhūtam annaṃ me sakṣīraghṛṭaśarkaram // SoKss_12,20.47 (Vet_13.47) //",
  "GK21sokss_pu:32061": "iti jalpan viṣārtaḥ sa harisvāmī pariskhalan /",
  "GK21sokss_pu:32062": "gatvā tāṃ sattriṇas tasya viprasyovāca gehinīm // SoKss_12,20.48 (Vet_13.48) //",
  "GK21sokss_pu:32063": "tvaddattād viṣam annān me jātaṃ tad viṣamantriṇam /",
  "GK21sokss_pu:32064": "kaṃcin mamānaya kṣipraṃ brahmahatyānyathāsti te // SoKss_12,20.49 (Vet_13.49) //",
  "GK21sokss_pu:32065": "ity uktvaiva sa tāṃ sādhvīṃ kim etad iti vihvalām /",
  "GK21sokss_pu:32066": "harisvāmī parāvṛttanetraḥ prāṇair vyayujyata // SoKss_12,20.50 (Vet_13.50) //",
  "GK21sokss_pu:32067": "tataḥ sā tena nirdoṣāpy ātitheyy api sattriṇā /",
  "GK21sokss_pu:32068": "bhāryā niṣkāsitā gehān mithyātithivadhakrudhā // SoKss_12,20.51 (Vet_13.51) //",
  "GK21sokss_pu:32069": "sāpy utpannamṛṣāvadyā suśubhād api karmaṇaḥ /",
  "GK21sokss_pu:32070": "jātāvamānā tapase sādhvī tīrtham aśiśriyat // SoKss_12,20.52 (Vet_13.52) //",
  "GK21sokss_pu:32071": "kasya vipravadhaḥ so 'stu sarpaśyenānnadeśv iti /",
  "GK21sokss_pu:32072": "tad abhūd dharmarājāgre vādo nāsīt tu nirṇayaḥ // SoKss_12,20.53 (Vet_13.53) //",
  "GK21sokss_pu:32073": "tat trivikramasena tvaṃ rajan brūhi mamādhunā /",
  "GK21sokss_pu:32074": "kasya sā brahmahatyeti pūrvaḥ śāpaḥ sa te 'nyathā // SoKss_12,20.54 (Vet_13.54) //",
  "GK21sokss_pu:32075": "iti vetālato rājā śrutvā śāpaniyantritaḥ /",
  "GK21sokss_pu:32076": "sa trivikramasenas taṃ muktamauno 'bravīd idam // SoKss_12,20.55 (Vet_13.55) //",
  "GK21sokss_pu:32077": "tasya tat pātakaṃ tāvat sarpasya yadi vāsya kaḥ /",
  "GK21sokss_pu:32078": "vivaśasyāparādho 'sti bhakṣyamāṇasya śatruṇā // SoKss_12,20.56 (Vet_13.56) //",
  "GK21sokss_pu:32079": "atha syenasya tenāpi kiṃ duṣṭaṃ kṣudhitātmanā /",
  "GK21sokss_pu:32080": "akasmāt prāptam ānīya bhakṣyaṃ bhakṣayatā nijam // SoKss_12,20.57 (Vet_13.57) //",
  "GK21sokss_pu:32081": "daṃpatyor annadātror vā tayor ekasya vā kutaḥ /",
  "GK21sokss_pu:32082": "abhāvyadoṣau dharmaikapravṛttau tāv ubhau yataḥ // SoKss_12,20.58 (Vet_13.58) //",
  "GK21sokss_pu:32083": "tad ahaṃ tasya manye sā brahmahatyā jaḍātmanaḥ /",
  "GK21sokss_pu:32084": "avicāryaiva yo brūyād eṣām ekatamasya tām // SoKss_12,20.59 (Vet_13.59) //",
  "GK21sokss_pu:32085": "ity uktavato 'sya nṛpasyāṃsād bhūyo 'py agāt sa vetālaḥ /",
  "GK21sokss_pu:32086": "nijapadam eva nṛpo 'pi sa punar api dhīras tam anvagād eva // SoKss_12,20.60 (Vet_13.60) //",
  "GK21sokss_pu:32087": "ekaviṃśas taraṅgaḥ /",
  "GK21sokss_pu:32088": "sa trivikramaseno 'tha gatvā taṃ śiṃśapātaroḥ /",
  "GK21sokss_pu:32089": "bhūyo 'py āsādya vetālaṃ skandhe jagrāha bhūpatiḥ // SoKss_12,21.1 (Vet_14.1) //",
  "GK21sokss_pu:32090": "prasthitaṃ ca tam urvīśaṃ sa vetālo 'bhyadhāt punaḥ /",
  "GK21sokss_pu:32091": "rājañ śrānto 'si tac citrāṃ kathām ākhyāmi te śṛṇu // SoKss_12,21.2 (Vet_14.2) //",
  "GK21sokss_pu:32092": "asty ayodhyeti nagarī rājadhānī babhūva yā /",
  "GK21sokss_pu:32093": "rakṣaḥkulakṛtāntasya rāmarūpasya śārṅgiṇaḥ // SoKss_12,21.3 (Vet_14.3) //",
  "GK21sokss_pu:32094": "tasyāṃ rājābhavad vīraketur nāma rarakṣa yaḥ /",
  "GK21sokss_pu:32095": "kṣoṇīm imāṃ mahābāhuḥ prākāro nagarīm iva // SoKss_12,21.4 (Vet_14.4) //",
  "GK21sokss_pu:32096": "tasmin mahīpatāv asyāṃ puryām eko mahāvaṇik /",
  "GK21sokss_pu:32097": "ratnadattābhidhāno 'bhūd vaṇiṅnīvahanāyakaḥ // SoKss_12,21.5 (Vet_14.5) //",
  "GK21sokss_pu:32098": "nandayantyabhidhānāyāṃ patnyāṃ tasyodapadyata /",
  "GK21sokss_pu:32099": "sutā ratnavatī nāma devatārādhanārjitā // SoKss_12,21.6 (Vet_14.6) //",
  "GK21sokss_pu:32100": "sā ca tasya pitur veśmany avardhata manasvinī /",
  "GK21sokss_pu:32101": "rūpalāvaṇyavinayaiḥ sahaiva sahajair guṇaiḥ // SoKss_12,21.7 (Vet_14.7) //",
  "GK21sokss_pu:32102": "yauvanasthāṃ ca tāṃ tasmād ratnadattān na kevalam /",
  "GK21sokss_pu:32103": "mahānto vaṇijo yāvad rājāno 'pi yayācire // SoKss_12,21.8 (Vet_14.8) //",
  "GK21sokss_pu:32104": "sā tu puṃdveṣiṇī naicchad bhartāram api vāsavam /",
  "GK21sokss_pu:32105": "prāṇatyāgodyatā sehe na vivāhakathām api // SoKss_12,21.9 (Vet_14.9) //",
  "GK21sokss_pu:32106": "tena tasyāḥ pitā tūṣṇīṃ tasthau vātsalyaduḥsthitaḥ /",
  "GK21sokss_pu:32107": "sa ca pravādo 'yodyāyāṃ tasyāṃ sarvatra paprathe // SoKss_12,21.10 (Vet_14.10) //",
  "GK21sokss_pu:32108": "atrāntare sadā caurair muṣyamāṇāḥ kilākhilāḥ /",
  "GK21sokss_pu:32109": "saṃbhūyātra nṛpaṃ paurā vīraketuṃ vyajijñapan // SoKss_12,21.11 (Vet_14.11) //",
  "GK21sokss_pu:32110": "nityaṃ muṣyāmahe caurai rātrau rātrāv iha prabho /",
  "GK21sokss_pu:32111": "lakṣyante te ca nāsmābhis tad devo vettu yat param // SoKss_12,21.12 (Vet_14.12) //",
  "GK21sokss_pu:32112": "iti pauraiḥ sa vijñapto rājā tām abhitaḥ purīm /",
  "GK21sokss_pu:32113": "taskarānveṣaṇe channān ādiśad ratrirakṣakān // SoKss_12,21.13 (Vet_14.13) //",
  "GK21sokss_pu:32114": "te 'pi prāpur na yac caurān purī sāmuṣyataiva ca /",
  "GK21sokss_pu:32115": "tadaikadā svayaṃ rājā niśi svairaṃ viniryayau // SoKss_12,21.14 (Vet_14.14) //",
  "GK21sokss_pu:32116": "ekākī cāttaśastro 'tra bhraman so 'paśyad ekataḥ /",
  "GK21sokss_pu:32117": "ekaṃ prākārapṛṣṭena yāntaṃ kam api pūruṣam // SoKss_12,21.15 (Vet_14.15) //",
  "GK21sokss_pu:32118": "niḥśabdapadavinyāsavicitragatikauśalam /",
  "GK21sokss_pu:32119": "saśaṅkalolanayanaṃ paśyantaṃ pṛṣṭato muhuḥ // SoKss_12,21.16 (Vet_14.16) //",
  "GK21sokss_pu:32120": "ayaṃ sa nūnaṃ cauro me muṣṇāty ekacaraḥ purīm /",
  "GK21sokss_pu:32121": "iti matvaiva nikaṭaṃ sa tasyopayayau nṛpaḥ // SoKss_12,21.17 (Vet_14.17) //",
  "GK21sokss_pu:32122": "tataḥ sa cauro dṛṣṭvā taṃ nṛpaṃ ko 'sīty abhāṣata /",
  "GK21sokss_pu:32123": "cauro 'ham iti rājā taṃ cauraṃ pratyabravīt sa tam // SoKss_12,21.18 (Vet_14.18) //",
  "GK21sokss_pu:32124": "so 'tha cauro 'bhyadhād dṛṣṭvā tarhi tulyo 'si me suhṛt /",
  "GK21sokss_pu:32125": "tad ehi madgṛhaṃ tāvan mitrācāraṃ karomi te // SoKss_12,21.19 (Vet_14.19) //",
  "GK21sokss_pu:32126": "tac chrutvā sa tathety uktvā tenaiva saha bhūpatiḥ /",
  "GK21sokss_pu:32127": "yayau vanāntardharaṇīkhātāntarvarti tadgṛham // SoKss_12,21.20 (Vet_14.20) //",
  "GK21sokss_pu:32128": "aśeṣabhogabhogāḍhyaṃ bhāsvaddīpaprakāśitam /",
  "GK21sokss_pu:32129": "navīnam iva pātālaṃ balirājānadhiṣṭhitam // SoKss_12,21.21 (Vet_14.21) //",
  "GK21sokss_pu:32130": "tatra praviṣṭe tasmiṃś ca kṛtāsanaparigrahe /",
  "GK21sokss_pu:32131": "rājñi so 'bhyantaragṛhaṃ praviveśātha taskaraḥ // SoKss_12,21.22 (Vet_14.22) //",
  "GK21sokss_pu:32132": "tat kṣaṇaṃ ca tam etyaikā dāsī tatrāvadan nṛpam /",
  "GK21sokss_pu:32133": "mahābhāga praviṣṭas tvam iha mṛtyumukhe katham // SoKss_12,21.23 (Vet_14.23) //",
  "GK21sokss_pu:32134": "ekacauro hy asau pāpaṃ nirgatyātaḥ kariṣyati /",
  "GK21sokss_pu:32135": "dhruvaṃ visvāsaghātīti tad itas tvaritaṃ vraja // SoKss_12,21.24 (Vet_14.24) //",
  "GK21sokss_pu:32136": "ity uktaḥ sa tayā rājā nirgatyaiva tato drutam /",
  "GK21sokss_pu:32137": "gatvā svarājadhānīṃ ca niśi sainyāny asajjayat // SoKss_12,21.25 (Vet_14.25) //",
  "GK21sokss_pu:32138": "saṃnaddhasainyaś cāgatya dasyos tasya rurodha tat /",
  "GK21sokss_pu:32139": "bhūgṛhadvāravivaraṃ rasattūryākulair balaiḥ // SoKss_12,21.26 (Vet_14.26) //",
  "GK21sokss_pu:32140": "tato ruddhe gṛhe vṛttaṃ pratibhedam avetya saḥ /",
  "GK21sokss_pu:32141": "maraṇe niścitaś cauraḥ śūro yuddhāya niryayau // SoKss_12,21.27 (Vet_14.27) //",
  "GK21sokss_pu:32142": "nirgataś ca raṇe cakre parākramam amānuṣam /",
  "GK21sokss_pu:32143": "karāṃś cakarta kariṇāṃ jaṅghāś ciccheda vājinām // SoKss_12,21.28 (Vet_14.28) //",
  "GK21sokss_pu:32144": "jahāra ca śirāṃsy eko bhaṭānāṃ khaḍgacarmabhṛt /",
  "GK21sokss_pu:32145": "tatas taṃ kṣapitānīkam abhyadhāvat svayaṃ nṛpaḥ // SoKss_12,21.29 (Vet_14.29) //",
  "GK21sokss_pu:32146": "sa tasya khaḍgavidyājño rājā karaṇayuktitaḥ /",
  "GK21sokss_pu:32147": "hastāj jahāra nistriṃśam atha tāṃ kṣurikām api // SoKss_12,21.30 (Vet_14.30) //",
  "GK21sokss_pu:32148": "aśastraṃ muktaśastro 'tha bāhuyuddhena taṃ nṛpaḥ /",
  "GK21sokss_pu:32149": "cauraṃ nihatya dharaṇau sajīvagrāham agrahīt // SoKss_12,21.31 (Vet_14.31) //",
  "GK21sokss_pu:32150": "nināya taṃ ca saṃyamya sadhanaṃ nagarīṃ nijām /",
  "GK21sokss_pu:32151": "prātaś cājñāpayat tasya śūlāropaṇanigraham // SoKss_12,21.32 (Vet_14.32) //",
  "GK21sokss_pu:32152": "nīyamānaṃ ca taṃ vadhyabhūmiṃ cauraṃ saḍiṇḍimam /",
  "GK21sokss_pu:32153": "dadarśa sā ratnavatī vaṇikkanyātra harmyataḥ // SoKss_12,21.33 (Vet_14.33) //",
  "GK21sokss_pu:32154": "vraṇitaṃ dhūliliptāṅgam apy etaṃ māramohitā /",
  "GK21sokss_pu:32155": "dṛṣṭvaiva gatvā pitaraṃ ratnadattam uvāca sā // SoKss_12,21.34 (Vet_14.34) //",
  "GK21sokss_pu:32156": "vadhāya nīyate yo 'yam eṣa bhartā vṛto mayā /",
  "GK21sokss_pu:32157": "tan nṛpād rakṣa tātainaṃ na ced enam anu mriye // SoKss_12,21.35 (Vet_14.35) //",
  "GK21sokss_pu:32158": "tac chrutvā tāṃ pitāvādīt kim idaṃ putri bhāṣase /",
  "GK21sokss_pu:32159": "yā tvaṃ necchasi bhūpālām api bhartṝn abhīpsataḥ // SoKss_12,21.36 (Vet_14.36) //",
  "GK21sokss_pu:32160": "sā pāpaṃ taskaram imaṃ vāñchasy āpadgataṃ katham /",
  "GK21sokss_pu:32161": "ity ādi pitrā proktāpi niścayān na cacāla sā // SoKss_12,21.37 (Vet_14.37) //",
  "GK21sokss_pu:32162": "tataḥ sa tatpitā gatvā tasya caurasya satvaram /",
  "GK21sokss_pu:32163": "sarvasvenāpi rājānaṃ vadhān mokṣam ayācata // SoKss_12,21.38 (Vet_14.38) //",
  "GK21sokss_pu:32164": "rājā tu taṃ na tatyāja hemakoṭiśatair api /",
  "GK21sokss_pu:32165": "svaśarīrapaṇānītaṃ cauraṃ sarvāpahāriṇam // SoKss_12,21.39 (Vet_14.39) //",
  "GK21sokss_pu:32166": "tataḥ pitary upāyāte vimukhe sā vaṇiksutā /",
  "GK21sokss_pu:32167": "anumartuṃ kṛtasnānā vāryamāṇāpi bandhubhiḥ // SoKss_12,21.40 (Vet_14.40) //",
  "GK21sokss_pu:32168": "āruhya śibikāṃ tasya dasyor vadhyabhuvaṃ yayau /",
  "GK21sokss_pu:32169": "anvīyamānā rudatā pitrā mātrā janena ca // SoKss_12,21.41 (Vet_14.41) //",
  "GK21sokss_pu:32170": "tāvac ca vadhakaiḥ so 'tra cauraḥ śūle 'dhiropitaḥ /",
  "GK21sokss_pu:32171": "tāṃ dadarśa galatprāṇas tathā sajñātim āgatām // SoKss_12,21.42 (Vet_14.42) //",
  "GK21sokss_pu:32172": "janāc chrutvā ca vṛttāntam aśru muktvā kṣaṇaṃ tataḥ /",
  "GK21sokss_pu:32173": "hasan sa cauraḥ kim api prāṇāñ śūlagato jahau // SoKss_12,21.43 (Vet_14.43) //",
  "GK21sokss_pu:32174": "tato 'vatāritaṃ śūlāt sā taccaurakalevaram /",
  "GK21sokss_pu:32175": "ādāya cārurohātra citāṃ sādhvī vaṇiksutā // SoKss_12,21.44 (Vet_14.44) //",
  "GK21sokss_pu:32176": "tat kṣaṇaṃ ca śmaśāne 'tra bhairavaḥ kṛtasaṃnidhiḥ /",
  "GK21sokss_pu:32177": "adṛśyo bhagavān evaṃ tām uvācāntarikṣataḥ // SoKss_12,21.45 (Vet_14.45) //",
  "GK21sokss_pu:32178": "asmin svayaṃvarapatāv evaṃ bhaktyā tavānayā /",
  "GK21sokss_pu:32179": "tuṣṭo 'smi tad varaṃ mattaḥ prārthayasva pativrate // SoKss_12,21.46 (Vet_14.46) //",
  "GK21sokss_pu:32180": "tac chrutvaiva varaṃ devād evaṃ vavre praṇamya sā /",
  "GK21sokss_pu:32181": "nātha putraśataṃ bhūyād aputrasyāpi matpituḥ // SoKss_12,21.47 (Vet_14.47) //",
  "GK21sokss_pu:32182": "yenānanyasuto naiṣaḥ prāṇāñ jahyān mayā vinā /",
  "GK21sokss_pu:32183": "iti proktavatīm enāṃ sādhvīṃ devo 'bravīt punaḥ // SoKss_12,21.48 (Vet_14.48) //",
  "GK21sokss_pu:32184": "pituḥ putraśataṃ te 'stu varam anyaṃ vṛṇīṣva ca /",
  "GK21sokss_pu:32185": "tvādṛśī dṛḍhasattvā hi naitāvanmātram arhati // SoKss_12,21.49 (Vet_14.49) //",
  "GK21sokss_pu:32186": "tad ākarṇyātha sāvādīt prasanno mayi cet prabhuḥ /",
  "GK21sokss_pu:32187": "taj jīvatv eṣa bhartā me dhārmikaś ca sadāstv iti // SoKss_12,21.50 (Vet_14.50) //",
  "GK21sokss_pu:32188": "evam astv akṣato jīvann uttiṣṭhatv eṣa te patiḥ /",
  "GK21sokss_pu:32189": "dhārmikaś cāstu rājāsya vīraketuś ca tuṣyatu // SoKss_12,21.51 (Vet_14.51) //",
  "GK21sokss_pu:32190": "ity uktavaty anālakṣyamūrtau śarve nabhaḥsthite /",
  "GK21sokss_pu:32191": "uttasthāv akṣatāṅgo 'tra cauro jīvaṃs tadaiva saḥ // SoKss_12,21.52 (Vet_14.52) //",
  "GK21sokss_pu:32192": "tato vismitahṛṣṭaḥ san ratnadattaḥ sutāṃ vaṇik /",
  "GK21sokss_pu:32193": "ādāya tāṃ ratnavatīṃ cauraṃ jāmātaraṃ ca tam // SoKss_12,21.53 (Vet_14.53) //",
  "GK21sokss_pu:32194": "prahṛṣṭair bāndhavaiḥ sākaṃ praviśya nijamandiram /",
  "GK21sokss_pu:32195": "labdhaputravaraś cakre svānandocitam utsavam // SoKss_12,21.54 (Vet_14.54) //",
  "GK21sokss_pu:32196": "jñātavṛttāntatuṣṭaś ca tadaivānāyya taṃ nṛpaḥ /",
  "GK21sokss_pu:32197": "ekavīraṃ vīraketuś cauraṃ senāpatiṃ vyadhāt // SoKss_12,21.55 (Vet_14.55) //",
  "GK21sokss_pu:32198": "cauryān nivṛtto 'tha sa tāṃ pariṇīya vaṇiksutām /",
  "GK21sokss_pu:32199": "ekavīraḥ sukhaṃ tasthau mārgastho rājasaṃmataḥ // SoKss_12,21.56 (Vet_14.56) //",
  "GK21sokss_pu:32200": "iti kathayitvā sa kathāṃ vetālo dattapūrvaśāpabhayam /",
  "GK21sokss_pu:32201": "aṃsasthitas trivikramasenaṃ papraccha taṃ kṣitipam // SoKss_12,21.57 (Vet_14.57) //",
  "GK21sokss_pu:32202": "rājan brūhi sapitṛkām upasthitāṃ tāṃ vaṇiksutāṃ dṛṣṭvā /",
  "GK21sokss_pu:32203": "caureṇa śūlapṛṣṭe ruditaṃ hasitaṃ ca kiṃ tena // SoKss_12,21.58 (Vet_14.58) //",
  "GK21sokss_pu:32204": "atha rājā pratyavadad ruditaṃ caureṇa duḥkhatas tena /",
  "GK21sokss_pu:32205": "nāsyānṛṇyam akāraṇabandhor yāto 'smi vaṇija iti // SoKss_12,21.59 (Vet_14.59) //",
  "GK21sokss_pu:32206": "āścaryataś ca hasitaṃ kim iyaṃ kanyā nṛpān varān hitvā /",
  "GK21sokss_pu:32207": "mayy asminn anuraktā strīcittam aho vicitram iti // SoKss_12,21.60 (Vet_14.60) //",
  "GK21sokss_pu:32208": "ity uktavākyasya mahībhṛto 'ṃsān māyī svaśaktyaiva tadā jagāma /",
  "GK21sokss_pu:32209": "svaṃ dhāma vetālavaraḥ sa rājāpy etaṃ punaḥ pūrvavad anvagacchat // SoKss_12,21.61 (Vet_14.61) //",
  "GK21sokss_pu:32210": "dvāviṃśas taraṅgaḥ /",
  "GK21sokss_pu:32211": "tato gatvā punaḥ prāpya vetālaṃ śiṃśapātaroḥ /",
  "GK21sokss_pu:32212": "sa trivikramasenas tam ādāyodacalat punaḥ // SoKss_12,22.1 (Vet_15.1) //",
  "GK21sokss_pu:32213": "āyāntaṃ taṃ ca rājānaṃ sa vetālo 'ṃsapṛṣṭhagaḥ /",
  "GK21sokss_pu:32214": "jagāda bhūyo 'py etāṃ te rājan vacmi kathāṃ śṛṇu // SoKss_12,22.2 (Vet_15.2) //",
  "GK21sokss_pu:32215": "abhūn nepālaviṣaye nāmnā śivapuraṃ puram /",
  "GK21sokss_pu:32216": "yathārthanāmā tatrāsīd yaśaḥketuḥ purā nṛpaḥ // SoKss_12,22.3 (Vet_15.3) //",
  "GK21sokss_pu:32217": "sa mantriṇi nyasya bharaṃ prajñāsāgarasaṃjñake /",
  "GK21sokss_pu:32218": "candraprabhākhyayā devyā sārdhaṃ bhogān asevata // SoKss_12,22.4 (Vet_15.4) //",
  "GK21sokss_pu:32219": "kālena tasyāṃ devyāṃ ca tasyājāyata kanyakā /",
  "GK21sokss_pu:32220": "rājñaḥ śaśiprabhā nāma jagannetraśaśiprabhā // SoKss_12,22.5 (Vet_15.5) //",
  "GK21sokss_pu:32221": "krameṇa yauvanasthā sā madhumāse kadācana /",
  "GK21sokss_pu:32222": "yayau yātrotsavaṃ draṣṭum udyānaṃ saparicchadā // SoKss_12,22.6 (Vet_15.6) //",
  "GK21sokss_pu:32223": "tatraikadeśe 'paśyat tāṃ kusumāvacayodyatām /",
  "GK21sokss_pu:32224": "utkṣiptabāhulatikālakṣitaikapayodharām // SoKss_12,22.7 (Vet_15.7) //",
  "GK21sokss_pu:32225": "prasūnavṛntavigalatsaṃdaṃśakaraśobhinīm /",
  "GK21sokss_pu:32226": "āḍhyaputro manaḥsvāmī nāma yātrāgato dvijaḥ // SoKss_12,22.8 (Vet_15.8) //",
  "GK21sokss_pu:32227": "sa tayā dṛṣṭayā sadyo hṛtasya manaso yuvā /",
  "GK21sokss_pu:32228": "manaḥsvāmy api naivābhūt svāmī madanamohitaḥ // SoKss_12,22.9 (Vet_15.9) //",
  "GK21sokss_pu:32229": "mārgaṇānāṃ kṛte kiṃ svid ratir eṣā manobhuvaḥ /",
  "GK21sokss_pu:32230": "vasantasaṃbhṛtānīha puṣpāṇy uccinute svayam // SoKss_12,22.10 (Vet_15.10) //",
  "GK21sokss_pu:32231": "kiṃ vārcayitukāmeyaṃ mādhavaṃ vanadevatā /",
  "GK21sokss_pu:32232": "iti saṃcintayantaṃ taṃ sāpy apaśyan nṛpātmajā // SoKss_12,22.11 (Vet_15.11) //",
  "GK21sokss_pu:32233": "dṛṣṭamātre ca sā tasmin sāṅge nava iva smare /",
  "GK21sokss_pu:32234": "na puṣpāṇi na cāṅgāni sotkā nātmānam asmarat // SoKss_12,22.12 (Vet_15.12) //",
  "GK21sokss_pu:32235": "ity anyonanavapremasarasau yāvad atra tau /",
  "GK21sokss_pu:32236": "tiṣṭhatas tāvad udabhūd dhāhāheti mahāravaḥ // SoKss_12,22.13 (Vet_15.13) //",
  "GK21sokss_pu:32237": "kim etad iti cotkṣiptakaṃdharaṃ paśyatos tayoḥ /",
  "GK21sokss_pu:32238": "āyād atropalabdhānyagajagandhotthayā ruṣā // SoKss_12,22.14 (Vet_15.14) //",
  "GK21sokss_pu:32239": "bhagnālāno vinirgatya matto mārgadrumān rujan /",
  "GK21sokss_pu:32240": "patitādhorano dhāvaṃl lambamānāṅkuśaḥ karī // SoKss_12,22.15 (Vet_15.15) //",
  "GK21sokss_pu:32241": "tataḥ parijane trastavidrute tāṃ sasaṃbhramam /",
  "GK21sokss_pu:32242": "rājaputrīṃ pradhāvyaiva dorbhyām utkṣipya caikakām // SoKss_12,22.16 (Vet_15.16) //",
  "GK21sokss_pu:32243": "aṅgaiḥ kiṃcit kṛtāśleṣāṃ bhayaprematrapākulām /",
  "GK21sokss_pu:32244": "nināya sa manaḥsvāmī sudūraṃ gajagocarāt // SoKss_12,22.17 (Vet_15.17) //",
  "GK21sokss_pu:32245": "athāgataiḥ parijanaiḥ stuvadbhis taṃ dvijottamam /",
  "GK21sokss_pu:32246": "muhur vivṛtya paśyantī sā ninye nijamandiram // SoKss_12,22.18 (Vet_15.18) //",
  "GK21sokss_pu:32247": "tatra tasthau tam evārtā smarantī prāṇadāyinam /",
  "GK21sokss_pu:32248": "smarāgnipuṭapākena pacyamānā divāniśam // SoKss_12,22.19 (Vet_15.19) //",
  "GK21sokss_pu:32249": "so 'py udyānān manaḥsvāmī tadā tasmād anuvrajan /",
  "GK21sokss_pu:32250": "svāntaḥpurapraviṣṭāṃ tāṃ dṛṣṭvā sotko vyacintayat // SoKss_12,22.20 (Vet_15.20) //",
  "GK21sokss_pu:32251": "naitāṃ vinādhunā sthātuṃ jīvituṃ vāham utsahe /",
  "GK21sokss_pu:32252": "tan me śrīmūladevo 'tra dhūrthaḥ siddho gurur gatiḥ // SoKss_12,22.21 (Vet_15.21) //",
  "GK21sokss_pu:32253": "iti saṃcintya katham apy asminn avasite dine /",
  "GK21sokss_pu:32254": "prato yayau guros tasya mūladevasya so 'ntikam // SoKss_12,22.22 (Vet_15.22) //",
  "GK21sokss_pu:32255": "dadarśa taṃ ca mitreṇa śaśinā nitya saṃgatam /",
  "GK21sokss_pu:32256": "siddhamāyādbhutapathaṃ saśarīram ivāmbaram // SoKss_12,22.23 (Vet_15.23) //",
  "GK21sokss_pu:32257": "nyavedayac ca tat tasmai praṇamya svamanīṣitam /",
  "GK21sokss_pu:32258": "so 'pi sādhayituṃ tasya pratipede vihasya tat // SoKss_12,22.24 (Vet_15.24) //",
  "GK21sokss_pu:32259": "tataḥ sa yogagulikāṃ kṣiptvā dhūrtapatir mukhe /",
  "GK21sokss_pu:32260": "mūladevo vyadhād vṛddhabrāhmaṇākṛtim ātmanaḥ // SoKss_12,22.25 (Vet_15.25) //",
  "GK21sokss_pu:32261": "dvitīyāṃ gulikāṃ dattvā mukhakṣepyāṃ cakāra ca /",
  "GK21sokss_pu:32262": "sukāntakanyakārūpaṃ taṃ manaḥsvāminaṃ dvijam // SoKss_12,22.26 (Vet_15.26) //",
  "GK21sokss_pu:32263": "tadrūpaṃ taṃ samādāya gatvā dhūrtādhipo 'tha saḥ /",
  "GK21sokss_pu:32264": "tatpriyājanakaṃ bhūpam āsthāne taṃ vyajijñapat // SoKss_12,22.27 (Vet_15.27) //",
  "GK21sokss_pu:32265": "rājann eko 'sti me putraḥ kanyā dūrāc ca tatkṛte /",
  "GK21sokss_pu:32266": "mayaiṣā yācitānītā sa ca kvāpi gato 'dhunā // SoKss_12,22.28 (Vet_15.28) //",
  "GK21sokss_pu:32267": "tam anveṣṭum ahaṃ yāmi tad eṣā rakṣyatāṃ tvayā /",
  "GK21sokss_pu:32268": "ānayāmi sutaṃ yāvat tvaṃ hi viśvasya rakṣitā // SoKss_12,22.29 (Vet_15.29) //",
  "GK21sokss_pu:32269": "tac chrutvā śāpabhītyā ca pratipadya sa bhūpatiḥ /",
  "GK21sokss_pu:32270": "sutām ānāyayāmāsa yaśaḥketuḥ śaśiprabhām // SoKss_12,22.30 (Vet_15.30) //",
  "GK21sokss_pu:32271": "jagāda caitāṃ putrīmāṃ kanyāṃ rakṣeḥ svamandire /",
  "GK21sokss_pu:32272": "svapārśva eva cāhāraṃ śayyāṃ cāsyāḥ prakalpayeḥ // SoKss_12,22.31 (Vet_15.31) //",
  "GK21sokss_pu:32273": "iti pitroktayā ninye kanyārūpas tatheti saḥ /",
  "GK21sokss_pu:32274": "antaḥpuraṃ manaḥsvāmī rājaputryā tayā nijam // SoKss_12,22.32 (Vet_15.32) //",
  "GK21sokss_pu:32275": "yathāruci tato yāte muladeve dvijākṛtau /",
  "GK21sokss_pu:32276": "kanyārūpaḥ sa tatrāsīn manaḥsvāmī priyāntike // SoKss_12,22.33 (Vet_15.33) //",
  "GK21sokss_pu:32277": "dinaiś ca tāṃ sakhīprītivisrambhaṃ samyagāgatām /",
  "GK21sokss_pu:32278": "ekadā virahakṣāmāṃ śayanīyaluṭhattanum // SoKss_12,22.34 (Vet_15.34) //",
  "GK21sokss_pu:32279": "rātrau raho rājasutām āsannaśayanasthitaḥ /",
  "GK21sokss_pu:32280": "kanyārūpapraticchanno manaḥsvāmī sa pṛṣṭavān // SoKss_12,22.35 (Vet_15.35) //",
  "GK21sokss_pu:32281": "sakhi kiṃ pāṇḍuracchāyā kṣīyamāṇā dine dine /",
  "GK21sokss_pu:32282": "kāntapakṣaviyukteva duḥkhitāsi śaśiprabhe // SoKss_12,22.36 (Vet_15.36) //",
  "GK21sokss_pu:32283": "brūhi me ko hy aviśvāsaḥ snigdhamugdhe sakhījane /",
  "GK21sokss_pu:32284": "idānīṃ naiva bhokṣye 'haṃ na vadiṣyasi cen mama // SoKss_12,22.37 (Vet_15.37) //",
  "GK21sokss_pu:32285": "tac chrutvā sā viniḥśvasya śanai rājasutābravīt /",
  "GK21sokss_pu:32286": "kiṃ me tvayy apy aviśvāsaḥ śṛṇu tat sakhi vacmi te // SoKss_12,22.38 (Vet_15.38) //",
  "GK21sokss_pu:32287": "ekadāhaṃ madhūdyānayātrāṃ draṣṭuṃ gatābhavam /",
  "GK21sokss_pu:32288": "tatrāpaśyaṃ ca subhagaṃ kaṃcid brāhmaṇaputrakam // SoKss_12,22.39 (Vet_15.39) //",
  "GK21sokss_pu:32289": "himamuktendusaśrīkaṃ darśanoddīpitasmaram /",
  "GK21sokss_pu:32290": "madhumāsam ivālokakrīḍālaṃkṛtakānanam // SoKss_12,22.40 (Vet_15.40) //",
  "GK21sokss_pu:32291": "cakorāyitum ete ca pravṛtte yāvad unmukhe /",
  "GK21sokss_pu:32292": "tanmukhendudyutisudhāpāyinī me vilocane // SoKss_12,22.41 (Vet_15.41) //",
  "GK21sokss_pu:32293": "tāvat sravanmadajalas tatrākasmān nirargalaḥ /",
  "GK21sokss_pu:32294": "akālakālameghābho garjann āgān mahāgajaḥ // SoKss_12,22.42 (Vet_15.42) //",
  "GK21sokss_pu:32295": "tatsaṃbhramāt parijane naṣṭe 'haṃ bhayavihvalā /",
  "GK21sokss_pu:32296": "utkṣipya vipraputreṇa nītā tenaiva dūrataḥ // SoKss_12,22.43 (Vet_15.43) //",
  "GK21sokss_pu:32297": "śrīkhaṇḍenānulipteva sikteva sudhayā tathā /",
  "GK21sokss_pu:32298": "ahaṃ tadaṅgasparśena na jāne kāṃ daśām agām // SoKss_12,22.44 (Vet_15.44) //",
  "GK21sokss_pu:32299": "kṣanāc ca parivāreṇa militenāvaśā tataḥ /",
  "GK21sokss_pu:32300": "ihānītāsmi nikṣiptā svargād iva bhuvas tale // SoKss_12,22.45 (Vet_15.45) //",
  "GK21sokss_pu:32301": "tadāprabhṛti saṃkalpais tais taiḥ kalpitasaṃgamam /",
  "GK21sokss_pu:32302": "paśyāmi taṃ prabuddhāpi pārśvasthaṃ prāṇadaṃ patim // SoKss_12,22.46 (Vet_15.46) //",
  "GK21sokss_pu:32303": "suptā svapne ca kurvāṇaṃ cāṭūny ālokayāmi tam /",
  "GK21sokss_pu:32304": "tyājayantaṃ haṭhāl lajjāṃ cumbanāliṅganādhibhiḥ // SoKss_12,22.47 (Vet_15.47) //",
  "GK21sokss_pu:32305": "na ca prāpnomy abhavyā tannāmādyajñānamohitā /",
  "GK21sokss_pu:32306": "tad evaṃ māṃ dahaty eṣa prāṇeśavirahānalaḥ // SoKss_12,22.48 (Vet_15.48) //",
  "GK21sokss_pu:32307": "iti vāksudhayā tasyāḥ pūrṇasvaśravaṇodaraḥ /",
  "GK21sokss_pu:32308": "sānandaḥ sa manaḥsvāmī viprakanyāvapurdharaḥ // SoKss_12,22.49 (Vet_15.49) //",
  "GK21sokss_pu:32309": "kṛtārthamānī matvā taṃ kālam ātmaprakāśane /",
  "GK21sokss_pu:32310": "svarūpaṃ prakaṭīcakre niṣkṛṣya gulikāṃ mukhāt // SoKss_12,22.50 (Vet_15.50) //",
  "GK21sokss_pu:32311": "jagāda ca vilolākṣi so 'ham evaiṣa yas tvayā /",
  "GK21sokss_pu:32312": "udyāne darśanakrīto nīto nirvyājadāsatām // SoKss_12,22.51 (Vet_15.51) //",
  "GK21sokss_pu:32313": "tvat saṃstavakṣaṇabhraṃśāt kleśaṃ taṃ cāptavān aham /",
  "GK21sokss_pu:32314": "yasyaiṣaḥ pariṇāmo me kanyārūpagraho 'bhavat // SoKss_12,22.52 (Vet_15.52) //",
  "GK21sokss_pu:32315": "tasmāt saphalayaitāṃ me visoḍhāṃ virahavyathām /",
  "GK21sokss_pu:32316": "ātmanaś ca na tanvaṅgi kṣamate 'taḥ paraṃ smaraḥ // SoKss_12,22.53 (Vet_15.53) //",
  "GK21sokss_pu:32317": "evaṃ vadantaṃ sahasā prāṇeśaṃ taṃ vilokya sā /",
  "GK21sokss_pu:32318": "āsīd rājasutā kṣipraṃ snehāścaryatrapākulā // SoKss_12,22.54 (Vet_15.54) //",
  "GK21sokss_pu:32319": "athātyautsukyanirvṛttagāndharvodvāhayos tayoḥ /",
  "GK21sokss_pu:32320": "premṇas tasya mato yādṛk tādṛśo 'bhūd ratotsavaḥ // SoKss_12,22.55 (Vet_15.55) //",
  "GK21sokss_pu:32321": "tataḥ so 'tra manaḥsvāmī kṛtī tasthau dvirūpabhṛt /",
  "GK21sokss_pu:32322": "divā sagulikāḥ kanyā rātrāv agulikāḥ pumān // SoKss_12,22.56 (Vet_15.56) //",
  "GK21sokss_pu:32323": "gateṣv atha dineṣv atra yaśaḥketor mahīpateḥ /",
  "GK21sokss_pu:32324": "mṛgāṅkadattasaṃjñena svaśuryeṇa nijā sutā // SoKss_12,22.57 (Vet_15.57) //",
  "GK21sokss_pu:32325": "dattā mṛgāṅkavatyākhyā mahārhavibhavottarā /",
  "GK21sokss_pu:32326": "dvijātaye mahāmantriprajñāsāgarasūnave // SoKss_12,22.58 (Vet_15.58) //",
  "GK21sokss_pu:32327": "tasmin mātulaputryāḥ sā rājaputrī śaśiprabhā /",
  "GK21sokss_pu:32328": "vivāhe mātulagṛhaṃ taj jagāma nimantritā // SoKss_12,22.59 (Vet_15.59) //",
  "GK21sokss_pu:32329": "tayā saha yayau so 'pi kanyakāparivārayā /",
  "GK21sokss_pu:32330": "vipraputro manaḥsvāmī kāntakanyāsvarūpadhṛt // SoKss_12,22.60 (Vet_15.60) //",
  "GK21sokss_pu:32331": "tatra taṃ kanyakārūpadharaṃ mantrisuto 'tha saḥ /",
  "GK21sokss_pu:32332": "dṛṣṭvā kila smaravyādhagāḍhabāṇāhato 'bhavat // SoKss_12,22.61 (Vet_15.61) //",
  "GK21sokss_pu:32333": "tato muṣitacittaḥ saṃs tayā kapaṭakanyayā /",
  "GK21sokss_pu:32334": "yayau mantrisutaḥ śūnyaṃ svagṛhaṃ svavadhūsakhaḥ // SoKss_12,22.62 (Vet_15.62) //",
  "GK21sokss_pu:32335": "tatra tanmukhalāvanyadhyānāsakto jagāma saḥ /",
  "GK21sokss_pu:32336": "tīvrarāgamahāvyāladaṣṭo moham aśaṅkitam // SoKss_12,22.63 (Vet_15.63) //",
  "GK21sokss_pu:32337": "kim etad iti saṃbhrānte jane tatrotsavojjhite /",
  "GK21sokss_pu:32338": "tam upāgād drutaṃ buddhvā sa prajñāsāgaraḥ pitā // SoKss_12,22.64 (Vet_15.64) //",
  "GK21sokss_pu:32339": "tena cāśvāsyamāno 'pi pitrā mohāt prabudhya saḥ /",
  "GK21sokss_pu:32340": "pralapann iva sonmādam ujjagāra manogatam // SoKss_12,22.65 (Vet_15.65) //",
  "GK21sokss_pu:32341": "asvādhīnaṃ ca taṃ matvā tat pitary ativihvale /",
  "GK21sokss_pu:32342": "tasmin rājāpi tad buddhvā tatraiva samupāyayau // SoKss_12,22.66 (Vet_15.66) //",
  "GK21sokss_pu:32343": "sa taṃ dṛṣṭvā jhaṭity eva gāḍhābhiṣvaṅgato gatam /",
  "GK21sokss_pu:32344": "saptamīṃ madanāvasthāṃ jagāda prakṛtīr nṛpaḥ // SoKss_12,22.67 (Vet_15.67) //",
  "GK21sokss_pu:32345": "kathaṃ brāhmaṇanikṣepaḥ kanyā sāsmai pradīyate /",
  "GK21sokss_pu:32346": "tayā vinā ca niyataṃ paścimām ety asau daśām // SoKss_12,22.68 (Vet_15.68) //",
  "GK21sokss_pu:32347": "asmin naṣṭe pitāsyaiṣo mama mantrī vinaṅkṣyati /",
  "GK21sokss_pu:32348": "etannāśe rājyanāśas tad iha brūta kā gatiḥ // SoKss_12,22.69 (Vet_15.69) //",
  "GK21sokss_pu:32349": "ity uktās tena rājñā tāḥ sarvāḥ prakṛtayo 'bruvan /",
  "GK21sokss_pu:32350": "rājño dharmaṃ nijaṃ prāhuḥ prajānāṃ dharmarakṣaṇam // SoKss_12,22.70 (Vet_15.70) //",
  "GK21sokss_pu:32351": "mūlaṃ tasya vidur mantraṃ sa ca mantriṣv avasthitaḥ /",
  "GK21sokss_pu:32352": "mantrināśe mūlanāśād rakṣyā dharmakṣatir dhruvam // SoKss_12,22.71 (Vet_15.71) //",
  "GK21sokss_pu:32353": "pāpaṃ ca syād dvijasyāsya sasūnor mantriṇo vadhāt /",
  "GK21sokss_pu:32354": "tasmād rakṣyo 'yam āsanno 'vaśyaṃ te dharmaviplavaḥ // SoKss_12,22.72 (Vet_15.72) //",
  "GK21sokss_pu:32355": "dātavyā mantriputrāya vipranyastā kumārikā /",
  "GK21sokss_pu:32356": "kālāntarāgate vipre kruddhe pratividhāsyate // SoKss_12,22.73 (Vet_15.73) //",
  "GK21sokss_pu:32357": "evam uktaḥ prakṛtibhis tatheti pratyapadyata /",
  "GK21sokss_pu:32358": "sa rājā mantriputrāya dātuṃ tāṃ kūṭakanyakām // SoKss_12,22.74 (Vet_15.74) //",
  "GK21sokss_pu:32359": "ānītaś ca sa niścitya lagnaṃ rājasutāgṛhāt /",
  "GK21sokss_pu:32360": "kanyārūpo manaḥsvāmī taṃ jagāda mahīpatim // SoKss_12,22.75 (Vet_15.75) //",
  "GK21sokss_pu:32361": "anyenānyārtham ānītām anyasmai māṃ dadāsi cet /",
  "GK21sokss_pu:32362": "kāmaṃ tad astu rājā tvaṃ dharmādharmau tavādya tau // SoKss_12,22.76 (Vet_15.76) //",
  "GK21sokss_pu:32363": "ahaṃ vivāham icchāmi samayenedṛśena tu /",
  "GK21sokss_pu:32364": "ekaśayyāṃ na netavyā patyā tāvad ahaṃ haṭhāt // SoKss_12,22.77 (Vet_15.77) //",
  "GK21sokss_pu:32365": "yāvat tīrthāni ṣaṇmāsān paribhramya sa nāgataḥ /",
  "GK21sokss_pu:32366": "evaṃ na cet kṛttajihvāṃ dantair jānīhi māṃ mṛtām // SoKss_12,22.78 (Vet_15.78) //",
  "GK21sokss_pu:32367": "ity ukte samaye tena yūnā kanyāvapurbhṛtā /",
  "GK21sokss_pu:32368": "rājñā sa bodhitaḥ prāpa nirvṛttiṃ mantriputrakaḥ // SoKss_12,22.79 (Vet_15.79) //",
  "GK21sokss_pu:32369": "tatheti pratipadyaitat kṛtvodvāhaṃ kilāśu tam /",
  "GK21sokss_pu:32370": "ekasmin sthāpayitvā ca vāsake te surakṣite // SoKss_12,22.80 (Vet_15.80) //",
  "GK21sokss_pu:32371": "tāṃ mṛgāṅkavatīm ādyāṃ vadhūṃ kūṭavadhūṃ ca tām /",
  "GK21sokss_pu:32372": "jagāma tīrthayātrāyai mūḍaḥ kāntāpriyecchayā // SoKss_12,22.81 (Vet_15.81) //",
  "GK21sokss_pu:32373": "sa covāsa manaḥsvāmī strīrūpo 'tra tayā saha /",
  "GK21sokss_pu:32374": "mṛgāṅkavatyekagṛhe samānaśayanāsanaḥ // SoKss_12,22.82 (Vet_15.82) //",
  "GK21sokss_pu:32375": "tathā sthitaṃ kadācit taṃ sā mṛgāṅkavatī niśi /",
  "GK21sokss_pu:32376": "śayyāgṛhe raho 'vādīd bahiḥsupte paricchade // SoKss_12,22.83 (Vet_15.83) //",
  "GK21sokss_pu:32377": "kathāṃ kāṃcit tvam ākhyāhi nidrā nāsti hi me sakhi /",
  "GK21sokss_pu:32378": "tac chrutvākathayat so 'syai strīrūpas tāṃ kathāṃ yuvā // SoKss_12,22.84 (Vet_15.84) //",
  "GK21sokss_pu:32379": "yatrelākhyasya rājarṣeḥ sūryavaṃśabhuvaḥ purā /",
  "GK21sokss_pu:32380": "prāptasya gaurīśāpena strītvaṃ viśvaikamohanam // SoKss_12,22.85 (Vet_15.85) //",
  "GK21sokss_pu:32381": "anyonyadarśanaprītyā devodyānavanāntare /",
  "GK21sokss_pu:32382": "abhūd budhena saṃyogaḥ samabhūc ca purūravāḥ // SoKss_12,22.86 (Vet_15.86) //",
  "GK21sokss_pu:32383": "tāṃ kathāṃ kathayitvā ca dhūrtaḥ puna uvāca saḥ /",
  "GK21sokss_pu:32384": "tad evaṃ devatādeśān mantrauṣadhavaśena vā // SoKss_12,22.87 (Vet_15.87) //",
  "GK21sokss_pu:32385": "puruṣaḥ strī kadācit syāt strī vā jātu pumān bhavet /",
  "GK21sokss_pu:32386": "bhavanti caivaṃ saṃyogāḥ kāmajā mahatām api // SoKss_12,22.88 (Vet_15.88) //",
  "GK21sokss_pu:32387": "śrutvaitat taruṇī mugdhā vivāhaproṣitānukā /",
  "GK21sokss_pu:32388": "sā mṛgāṅkavatī smāha viśvastā sahavāsataḥ // SoKss_12,22.89 (Vet_15.89) //",
  "GK21sokss_pu:32389": "śrutvaitāṃ me kathām etad aṅgaṃ simisimāyate /",
  "GK21sokss_pu:32390": "hṛdayaṃ sīdatīvedaṃ tad etat sakhi kiṃ vada // SoKss_12,22.90 (Vet_15.90) //",
  "GK21sokss_pu:32391": "tac chrutvā so 'ṅganārūpo vipraḥ puna uvāca tām /",
  "GK21sokss_pu:32392": "etāni kāmacihnāni nanv apūrvāṇi te sakhi // SoKss_12,22.91 (Vet_15.91) //",
  "GK21sokss_pu:32393": "mayaitāny anubhūtāni nigūhe na hy ahaṃ tava /",
  "GK21sokss_pu:32394": "iti tenoditāvādīt sā mṛgāṅkavatī śanaiḥ // SoKss_12,22.92 (Vet_15.92) //",
  "GK21sokss_pu:32395": "sakhi prāṇasamā tvaṃ me tat kālajñā na vacmi kim /",
  "GK21sokss_pu:32396": "api puṃsaḥ praveśaḥ syād upāyena hi kenacit // SoKss_12,22.93 (Vet_15.93) //",
  "GK21sokss_pu:32397": "evam uktavatīm etāṃ sa ca labdhāśayas tadā /",
  "GK21sokss_pu:32398": "prāha dhūrtapateḥ śiṣyo yady evaṃ tad vadāmi te // SoKss_12,22.94 (Vet_15.94) //",
  "GK21sokss_pu:32399": "vaiṣṇavo 'sti prasādo me yenāhaṃ svecchayā niśi /",
  "GK21sokss_pu:32400": "puruṣaḥ syāṃ tad eṣo 'dya bhavāmi tvatkṛte pumān // SoKss_12,22.95 (Vet_15.95) //",
  "GK21sokss_pu:32401": "ity uktvā sa manaḥsvāmī niṣkṛṣya gulikāṃ mukhāt /",
  "GK21sokss_pu:32402": "yauvanoddāmam ātmānaṃ tasyai kāntam adarśayat // SoKss_12,22.96 (Vet_15.96) //",
  "GK21sokss_pu:32403": "tataḥ kathitavisrambhaḥ sarvasvagatayantraṇaḥ /",
  "GK21sokss_pu:32404": "kālocitarasaḥ ko'pi tayor āsīd ratotsavaḥ // SoKss_12,22.97 (Vet_15.97) //",
  "GK21sokss_pu:32405": "atha tatra tayā sākaṃ sa mantrisutabhāryayā /",
  "GK21sokss_pu:32406": "tasthau dvijo divā nārī rātrau ca puruṣo bhavan // SoKss_12,22.98 (Vet_15.98) //",
  "GK21sokss_pu:32407": "āsannāgamanaṃ taṃ ca buddhvā mantrisutaṃ dinaiḥ /",
  "GK21sokss_pu:32408": "tām ādāya niśi svairaṃ palāyya sa yayau tataḥ // SoKss_12,22.99 (Vet_15.99) //",
  "GK21sokss_pu:32409": "etasmiṃś ca kathāsaṃdhau mūladevaḥ sa tadguruḥ /",
  "GK21sokss_pu:32410": "buddhvā tad akhilaṃ bhūtvā bhūyo vṛddhadvijākṛtiḥ // SoKss_12,22.100 (Vet_15.100) //",
  "GK21sokss_pu:32411": "śaśinānugataḥ sakhyā taruṇadvijarūpiṇā /",
  "GK21sokss_pu:32412": "āgatya taṃ yaśaḥketuṃ prahvo rājānam abravīt // SoKss_12,22.101 (Vet_15.101) //",
  "GK21sokss_pu:32413": "ānīto 'yaṃ mayā putro dehi me tāṃ snuṣām iti /",
  "GK21sokss_pu:32414": "tataḥ saṃmantrya sa nṛpaḥ śāpabhītas tam abhyadhāt // SoKss_12,22.102 (Vet_15.102) //",
  "GK21sokss_pu:32415": "brahman na jāne kva gatā sā snuṣā te kṣamasva tat /",
  "GK21sokss_pu:32416": "aparādhāt sutasyārthe dadāmi svasutāṃ tava // SoKss_12,22.103 (Vet_15.103) //",
  "GK21sokss_pu:32417": "ity uktvā dhūrtarājaṃ taṃ kṛtakakrodhaniṣṭhuram /",
  "GK21sokss_pu:32418": "vibruvāṇaṃ jaradviprarūpaṃ prārthya sa bhūpatiḥ // SoKss_12,22.104 (Vet_15.104) //",
  "GK21sokss_pu:32419": "tatsakhye kṛtatatputravyapadeśāya tāṃ dadau /",
  "GK21sokss_pu:32420": "tanayāṃ śaśine tasmai yathāvidhi śaśiprabhām // SoKss_12,22.105 (Vet_15.105) //",
  "GK21sokss_pu:32421": "tataḥ sa mūladevas tau yathābhūtau vadhūvarau /",
  "GK21sokss_pu:32422": "ādāya svāspadaṃ prāyād rājārtheṣv akṛtaspṛhaḥ // SoKss_12,22.106 (Vet_15.106) //",
  "GK21sokss_pu:32423": "tatra tasmiṃś ca milite manaḥsvāmīny abhūn mahān /",
  "GK21sokss_pu:32424": "vivādo mūladevāgre śaśinas tasya cobhayoḥ // SoKss_12,22.107 (Vet_15.107) //",
  "GK21sokss_pu:32425": "manaḥsvāmy abravīd eṣā dīyatāṃ me śaśiprabhā /",
  "GK21sokss_pu:32426": "kanyaiva hi mayodūḍā prāg asau gurvanugrahāt // SoKss_12,22.108 (Vet_15.108) //",
  "GK21sokss_pu:32427": "śaśī jagāda ko 'syās tvaṃ mūrkha dārā iyaṃ mama /",
  "GK21sokss_pu:32428": "agnisākṣikam eṣā hi pitrā me pratipāditā // SoKss_12,22.109 (Vet_15.109) //",
  "GK21sokss_pu:32429": "evaṃ māyābalaprāptarājaputrīnimittataḥ /",
  "GK21sokss_pu:32430": "vivādāsaktayor nāsīt paricchedas tayor dvayoḥ // SoKss_12,22.110 (Vet_15.110) //",
  "GK21sokss_pu:32431": "tad rājaṃs tvaṃ mama brūhi tāvat kasyopapadyate /",
  "GK21sokss_pu:32432": "bhāryā sā saṃśayaṃ chindhi pūrvoktaḥ samayo 'sti te // SoKss_12,22.111 (Vet_15.111) //",
  "GK21sokss_pu:32433": "iti vetālataḥ śrutvā tasmāt skandhāgravartinaḥ sa trivikramasenas taṃ nṛpatiḥ pratyabhāṣata // SoKss_12,22.112 (Vet_15.112) //",
  "GK21sokss_pu:32434": "manye śaśina evāsau bhāryā nyāyyā nṛpātmajā /",
  "GK21sokss_pu:32435": "yasmai pradattā prakaṭaṃ pitrā dharmyeṇa vartmanā // SoKss_12,22.113 (Vet_15.113) //",
  "GK21sokss_pu:32436": "manaḥsvāmī tu tāṃ bheje cauryād gāndharvadharmataḥ /",
  "GK21sokss_pu:32437": "caurasya tu parasveṣu svatvaṃ nyāyyaṃ na jātu cit // SoKss_12,22.114 (Vet_15.114) //",
  "GK21sokss_pu:32438": "iti tasya vaco niśamya rājño vetālaḥ sa yayau punas tad eva /",
  "GK21sokss_pu:32439": "sahasaiva tad aṃsataḥ svadhāma kṣitipaḥ so 'pi tam anviyāya tūrṇam // SoKss_12,22.115 (Vet_15.115) //",
  "GK21sokss_pu:32440": "trayoviṃśas taraṅgaḥ /",
  "GK21sokss_pu:32441": "atha gatvā punaḥ skandhe vetālaṃ śiṃśapādrumāt /",
  "GK21sokss_pu:32442": "sa trivikramasenas tam ādāyodacalat tataḥ // SoKss_12,23.1 (Vet_16.1) //",
  "GK21sokss_pu:32443": "āgacchantaṃ ca taṃ bhūpaṃ sa vetālo 'bravīt punaḥ /",
  "GK21sokss_pu:32444": "rājañ śṛṇu kathām ekām udārāṃ kathayāmi te // SoKss_12,23.2 (Vet_16.2) //",
  "GK21sokss_pu:32445": "astīha himavān nāma nagendraḥ sarvaratnabhūḥ /",
  "GK21sokss_pu:32446": "yo gaurīgaṅgayos tulyaḥ prabhavo harakāntayoḥ // SoKss_12,23.3 (Vet_16.3) //",
  "GK21sokss_pu:32447": "śūrāsaṃspṛṣṭapṛṣṭhaś ca yo madhye kulabhūbhṛtām /",
  "GK21sokss_pu:32448": "abhimānonnataḥ satyaṃ gīyate bhuvanatraye // SoKss_12,23.4 (Vet_16.4) //",
  "GK21sokss_pu:32449": "tasyāsti sānuny anvarthaṃ tat kāñcanapuraṃ puram /",
  "GK21sokss_pu:32450": "nyāsīkṛtam ivārkeṇa raśmivṛndaṃ vibhāti yat // SoKss_12,23.5 (Vet_16.5) //",
  "GK21sokss_pu:32451": "jīmūtaketur ity āsīt tasmin puravare purā /",
  "GK21sokss_pu:32452": "vidyādhareśvaraḥ śrīmān merāv iva śatakratuḥ // SoKss_12,23.6 (Vet_16.6) //",
  "GK21sokss_pu:32453": "tasyāsīt svagṛhodyāne kalpavṛkṣo 'nvayāgataḥ /",
  "GK21sokss_pu:32454": "yathārthanāmā prathito yo manorathadāyakaḥ // SoKss_12,23.7 (Vet_16.7) //",
  "GK21sokss_pu:32455": "taṃ prārthya devatātmānaṃ sa rājā tat prasādataḥ /",
  "GK21sokss_pu:32456": "prāpa jātismaraṃ putraṃ bodhisattvāṃśasaṃbhavam // SoKss_12,23.8 (Vet_16.8) //",
  "GK21sokss_pu:32457": "dānavīraṃ mahāsattvaṃ sarvabhūtānukampinam /",
  "GK21sokss_pu:32458": "guruśuśrūṣaṇaparaṃ nāmnā jīmūtavāhanam // SoKss_12,23.9 (Vet_16.9) //",
  "GK21sokss_pu:32459": "saṃprāptayauvanaṃ taṃ ca yauvarājye 'bhiṣiktavān /",
  "GK21sokss_pu:32460": "tanayaṃ preritaḥ sadbhis tadguṇaiḥ sacivaiś ca saḥ // SoKss_12,23.10 (Vet_16.10) //",
  "GK21sokss_pu:32461": "yauvarājyasthitaś caiṣo jātu jīmūtavāhanaḥ /",
  "GK21sokss_pu:32462": "hitaiṣibhir upāgatya jagade pitṛmantribhiḥ // SoKss_12,23.11 (Vet_16.11) //",
  "GK21sokss_pu:32463": "deva kalpatarur yo 'yam asti vaḥ sarvakāmadaḥ /",
  "GK21sokss_pu:32464": "adhṛṣyaḥ sarvabhūtānāṃ saiṣa pūjyaḥ sadā tava // SoKss_12,23.12 (Vet_16.12) //",
  "GK21sokss_pu:32465": "nāsmin sati hi śakro 'pi bādhetāsmān kuto 'paraḥ /",
  "GK21sokss_pu:32466": "etac chrutvā sa jīmūtavāhano 'ntaracintayat // SoKss_12,23.13 (Vet_16.13) //",
  "GK21sokss_pu:32467": "aho batedṛśam imaṃ saṃprāpyāmarapādapam /",
  "GK21sokss_pu:32468": "nāsāditaṃ kim apy asmāt pūrvair nas tādṛśaṃ phalam // SoKss_12,23.14 (Vet_16.14) //",
  "GK21sokss_pu:32469": "kevalaṃ kaiścid apy arthair arthitaiḥ kṛpaṇocitaiḥ /",
  "GK21sokss_pu:32470": "ātmā caiṣo mahātmā ca nītau dvāv api lāghavam // SoKss_12,23.15 (Vet_16.15) //",
  "GK21sokss_pu:32471": "tad ahaṃ sādhayīṣyāmi kāmam asmān manogatam /",
  "GK21sokss_pu:32472": "iti niścitya sa yayau mahāsattvo 'ntikaṃ pituḥ // SoKss_12,23.16 (Vet_16.16) //",
  "GK21sokss_pu:32473": "tatra saṃvihitāśeṣaśuśrūṣāparitoṣitam /",
  "GK21sokss_pu:32474": "sukhāsīnaṃ tam ekānte pitaraṃ sa vyajijñapat // SoKss_12,23.17 (Vet_16.17) //",
  "GK21sokss_pu:32475": "tata tvam eva jānāsi yad etasmin bhavāmbudhau /",
  "GK21sokss_pu:32476": "āśarīram idaṃ sarvaṃ vīcivibhramacañcalam // SoKss_12,23.18 (Vet_16.18) //",
  "GK21sokss_pu:32477": "viśeṣenācirasthāyiprakāśapravilāyinī /",
  "GK21sokss_pu:32478": "saṃdhyā vidyuc ca lakṣmīś ca dṛṣṭā kutra kadā sthirā // SoKss_12,23.19 (Vet_16.19) //",
  "GK21sokss_pu:32479": "ekaḥ paropakāras tu saṃsāre 'sminn anaśvaraḥ /",
  "GK21sokss_pu:32480": "yo dharmayaśasī sūte yugāntaśatasākṣiṇī // SoKss_12,23.20 (Vet_16.20) //",
  "GK21sokss_pu:32481": "tat tāta kṣaṇikeṣv eṣu bhogeṣv asmābhir īdṛśaḥ /",
  "GK21sokss_pu:32482": "eṣa kalpataruḥ kasya kṛte mogho 'bhirakṣyate // SoKss_12,23.21 (Vet_16.21) //",
  "GK21sokss_pu:32483": "yair vā mama mamety evam āgrahenaiṣa rakṣitaḥ /",
  "GK21sokss_pu:32484": "pūrvais te kutra kutrāyaṃ teṣāṃ kaś caiṣa ko 'sya vā // SoKss_12,23.22 (Vet_16.22) //",
  "GK21sokss_pu:32485": "tasmāt paropakāraikaphalasiddhyai tvadājñayā /",
  "GK21sokss_pu:32486": "tātainaṃ viniyuñje 'haṃ kāmadaṃ kalpapādapam // SoKss_12,23.23 (Vet_16.23) //",
  "GK21sokss_pu:32487": "evam astv iti pitrā ca dattānujño 'tha tena saḥ /",
  "GK21sokss_pu:32488": "jīmūtavāhano gatvā kalpadrumam uvāca tam // SoKss_12,23.24 (Vet_16.24) //",
  "GK21sokss_pu:32489": "abhīṣṭāḥ pūritāḥ kāmāḥ pūrveṣāṃ deva nas tvayā /",
  "GK21sokss_pu:32490": "tan mamaikam imaṃ kāmam ananyaṃ paripūraya // SoKss_12,23.25 (Vet_16.25) //",
  "GK21sokss_pu:32491": "adaridrāṃ yathā pṛthvīm imāṃ drakṣye tathā kuru /",
  "GK21sokss_pu:32492": "bhadraṃ te vraja datto 'si lokāyārthārthine mayā // SoKss_12,23.26 (Vet_16.26) //",
  "GK21sokss_pu:32493": "ity uktavati jīmūtavāhane racitāñjalau /",
  "GK21sokss_pu:32494": "tyaktas tvayaiṣo jāto 'smīty udabhūd vāk taros tataḥ // SoKss_12,23.27 (Vet_16.27) //",
  "GK21sokss_pu:32495": "kṣaṇāc cotpatya sa divaṃ kalpavṛkṣas tathā vasu /",
  "GK21sokss_pu:32496": "vavarṣa bhuvi naivāsīt ko 'py asyāṃ durgato yathā // SoKss_12,23.28 (Vet_16.28) //",
  "GK21sokss_pu:32497": "tatas tasya tayā tīvrasarvasattvānukampayā /",
  "GK21sokss_pu:32498": "jīmūtavāhanasyātra trailokye paprathe yaśaḥ // SoKss_12,23.29 (Vet_16.29) //",
  "GK21sokss_pu:32499": "tena tadgotrajāḥ sarve mātsaryād asahiṣṇavaḥ /",
  "GK21sokss_pu:32500": "taṃ lokasātkṛtārtighnakalpavṛkṣavinākṛtam // SoKss_12,23.30 (Vet_16.30) //",
  "GK21sokss_pu:32501": "jeyaṃ sapitṛkaṃ matvā saṃbhūya kṛtaniścayāḥ /",
  "GK21sokss_pu:32502": "yuddhāya samanahyanta tad rājyāpajihīrṣayā // SoKss_12,23.31 (Vet_16.31) //",
  "GK21sokss_pu:32503": "tad dṛṣṭvā prāha pitaraṃ svaṃ sa jīmūtavāhanaḥ /",
  "GK21sokss_pu:32504": "tāta kasyāparasyāsti śaktis tvayi dhṛtāyudhe // SoKss_12,23.32 (Vet_16.32) //",
  "GK21sokss_pu:32505": "kiṃ tv asya pāpakasyārthe śarīrasya vināśinaḥ /",
  "GK21sokss_pu:32506": "hatvā bandhūn akṛpano rājyaṃ ko nāma vāñchati // SoKss_12,23.33 (Vet_16.33) //",
  "GK21sokss_pu:32507": "tat kiṃ rājyena naḥ kāryaṃ gatvānyatra kvacid vayam /",
  "GK21sokss_pu:32508": "dharmam eva cariṣyāmo lokadvayasukhāvaham // SoKss_12,23.34 (Vet_16.34) //",
  "GK21sokss_pu:32509": "modantāṃ kṛpaṇā ete dāyādā rājyalolupāḥ /",
  "GK21sokss_pu:32510": "ity uktavantaṃ jīmūtaketus taṃ sa pitābravīt // SoKss_12,23.35 (Vet_16.35) //",
  "GK21sokss_pu:32511": "ahaṃ tvadartham icchāmi rājyaṃ putra tvam eva cet /",
  "GK21sokss_pu:32512": "taj jahāsi kṛpāviṣṭas tan me vṛddhasya tena kim // SoKss_12,23.36 (Vet_16.36) //",
  "GK21sokss_pu:32513": "evaṃ kṛtābhyanujñena pitrā mātrā ca so 'nvitaḥ /",
  "GK21sokss_pu:32514": "malayādrim agāt tyaktarājyo jīmūtavāhanaḥ // SoKss_12,23.37 (Vet_16.37) //",
  "GK21sokss_pu:32515": "tatra candanasaṃchannavahan nirjharakandare /",
  "GK21sokss_pu:32516": "śuśrūṣamāṇaḥ pitaraṃ sa tasthau kalpitāśramaḥ // SoKss_12,23.38 (Vet_16.38) //",
  "GK21sokss_pu:32517": "mitraṃ cāsyātra saṃpede mitrāvasur iti śrutaḥ /",
  "GK21sokss_pu:32518": "viśvāvasoḥ sutaḥ siddharājasyaitannivāsinaḥ // SoKss_12,23.39 (Vet_16.39) //",
  "GK21sokss_pu:32519": "ekadā cātra sa bhrāmyan viveśopavanasthitam /",
  "GK21sokss_pu:32520": "draṣṭum āyatanaṃ devyā gauryā jīmūtavāhanaḥ // SoKss_12,23.40 (Vet_16.40) //",
  "GK21sokss_pu:32521": "tatropavīṇayantīṃ ca dadarśa varakanyakām /",
  "GK21sokss_pu:32522": "sakhījanānvitāṃ śailatanayārādhanodyatām // SoKss_12,23.41 (Vet_16.41) //",
  "GK21sokss_pu:32523": "ākarṇyamānasaṃgītamañjuvīṇāravāṃ mṛgaiḥ /",
  "GK21sokss_pu:32524": "dṛṣṭalocanalāvanyalajjitair iva niścalaiḥ // SoKss_12,23.42 (Vet_16.42) //",
  "GK21sokss_pu:32525": "dadhatā tārakaṃ kṛṣṇam arjunena svacakṣuṣā /",
  "GK21sokss_pu:32526": "pāṇḍavīyām iva camūṃ karṇamūlaṃ vivikṣatīm // SoKss_12,23.43 (Vet_16.43) //",
  "GK21sokss_pu:32527": "paraḥparavimardena mukhendor iva darśanam /",
  "GK21sokss_pu:32528": "atṛptāv iva vāñchantau bibhrantīṃ saṃmukhau stanau // SoKss_12,23.44 (Vet_16.44) //",
  "GK21sokss_pu:32529": "dhātur ghaṭayato muṣṭigraheṇeva nipīḍite /",
  "GK21sokss_pu:32530": "valīmagnāṅgulīmudre madhye kṣāmamanoramām // SoKss_12,23.45 (Vet_16.45) //",
  "GK21sokss_pu:32531": "dṛṣṭayā ca tayā sadyaḥ so 'bhūj jīmūtavāhanaḥ /",
  "GK21sokss_pu:32532": "tanvyā muṣitacitto 'nto dṛṣṭimārgapraviṣṭayā // SoKss_12,23.46 (Vet_16.46) //",
  "GK21sokss_pu:32533": "sāpi taṃ bhūṣitodyānaṃ dṛṣṭvotkaṇṭhāvikāradam /",
  "GK21sokss_pu:32534": "kāmāṅgadāhavairāgyād vanaṃ madhum ivāśritam // SoKss_12,23.47 (Vet_16.47) //",
  "GK21sokss_pu:32535": "tathānurāgavivaśā bheje kanyā vihastatām /",
  "GK21sokss_pu:32536": "yathā sakhīva vīṇāsyā vyākulālāpatāṃ yayau // SoKss_12,23.48 (Vet_16.48) //",
  "GK21sokss_pu:32537": "tataḥ sa papraccha sakhīṃ tasyā jīmūtavāhanaḥ /",
  "GK21sokss_pu:32538": "kiṃ dhanyaṃ nāma sakhyās te ko vaṃśo 'laṃkṛto 'nayā // SoKss_12,23.49 (Vet_16.49) //",
  "GK21sokss_pu:32539": "tac chrutvā sā sakhī prāha nāmnā malayavaty asau /",
  "GK21sokss_pu:32540": "mitrāvasusvasā siddharājaviśvāvasoḥ sutā // SoKss_12,23.50 (Vet_16.50) //",
  "GK21sokss_pu:32541": "evam uktvā sahṛdayā sā taṃ jīmūtavāhanam /",
  "GK21sokss_pu:32542": "nāmānvayau ca pṛṣṭvāsya muniputraṃ sahāgatam // SoKss_12,23.51 (Vet_16.51) //",
  "GK21sokss_pu:32543": "tāṃ bravīti sma malayavatīṃ smitamitākṣaram /",
  "GK21sokss_pu:32544": "sakhi vidyādharendrasya nāsyātithyaṃ karoṣi kim // SoKss_12,23.52 (Vet_16.52) //",
  "GK21sokss_pu:32545": "jagatpūjyo 'tithir hy eṣa prāpta ity udite tayā /",
  "GK21sokss_pu:32546": "sābhūd vidyādharasutā tūṣṇīṃ lajjānatānanā // SoKss_12,23.53 (Vet_16.53) //",
  "GK21sokss_pu:32547": "lajjāvatīyaṃ matto 'rcā gṛhyatām iti vādinī /",
  "GK21sokss_pu:32548": "ekātha tat sakhī tasmai sārghyāṃ mālām upānayat // SoKss_12,23.54 (Vet_16.54) //",
  "GK21sokss_pu:32549": "sa cādāyaiva jīmūtavāhanaḥ premanirbharaḥ /",
  "GK21sokss_pu:32550": "kaṇṭhe malayavatyās tāṃ mālāṃ tasyāḥ samarpayat // SoKss_12,23.55 (Vet_16.55) //",
  "GK21sokss_pu:32551": "sāpi tiryakprasṛtayā paśyantī snigdhayā dṛśā /",
  "GK21sokss_pu:32552": "nīlotpalamayīṃ mālām iva tasmin nyaveśayat // SoKss_12,23.56 (Vet_16.56) //",
  "GK21sokss_pu:32553": "ity anyonakṛtāśabdasvayaṃvaraviśeṣayoḥ /",
  "GK21sokss_pu:32554": "tayor etya jagādaikā ceṭī tāṃ siddhakanyakām // SoKss_12,23.57 (Vet_16.57) //",
  "GK21sokss_pu:32555": "jananī rājaputri tvāṃ smaraty āgaccha māciram /",
  "GK21sokss_pu:32556": "tac chrutvākṛṣya kāmeṣukīlitām iva kṛcchrataḥ // SoKss_12,23.58 (Vet_16.58) //",
  "GK21sokss_pu:32557": "sotkāṃ priyamukhād dṛṣṭiṃ kathaṃcit sā yayau gṛham /",
  "GK21sokss_pu:32558": "jīmūtavāhano 'py āgāt tan natātmā svamāśramam // SoKss_12,23.59 (Vet_16.59) //",
  "GK21sokss_pu:32559": "sātha svāṃ jananīṃ dṛṣṭā prāṇeśavirahāturā /",
  "GK21sokss_pu:32560": "gatvā malayavaty āśu papāta śayanīyake // SoKss_12,23.60 (Vet_16.60) //",
  "GK21sokss_pu:32561": "athāntargatakāmāgnidhūmenevāvilekṣaṇā /",
  "GK21sokss_pu:32562": "aśrudhārāṃ pramuñcantī saṃtāpakvathitāṅgakā // SoKss_12,23.61 (Vet_16.61) //",
  "GK21sokss_pu:32563": "sakhībhiś candanair liptā vījitā cābjinīdalaiḥ /",
  "GK21sokss_pu:32564": "ratiṃ na bheje śayane nāṅke sakhyā na bhūtale // SoKss_12,23.62 (Vet_16.62) //",
  "GK21sokss_pu:32565": "gate 'tha vāsare kvāpi raktayā saha saṃdhyayā /",
  "GK21sokss_pu:32566": "hasatprācīmukhaṃ candre samākramya ca cumbati // SoKss_12,23.63 (Vet_16.63) //",
  "GK21sokss_pu:32567": "smareṇa preryamāṇāpi dūtīsaṃpreṣaṇādi sā /",
  "GK21sokss_pu:32568": "lajjayā nāśakat kartuṃ jīvitaspṛhayojjhitā // SoKss_12,23.64 (Vet_16.64) //",
  "GK21sokss_pu:32569": "nināya ca niśām induviṣamām abjinīva tām /",
  "GK21sokss_pu:32570": "baddhamohālipaṭale hṛdi saṃkocam etya sā // SoKss_12,23.65 (Vet_16.65) //",
  "GK21sokss_pu:32571": "tāvac ca tadviyogārtaḥ so 'pi jīmūtavāhanaḥ /",
  "GK21sokss_pu:32572": "śayanastho 'pi patito haste kusumadhanvanaḥ // SoKss_12,23.66 (Vet_16.66) //",
  "GK21sokss_pu:32573": "nūtanodbhinnarāgo 'pi pronmiṣatpāṇḍuracchaviḥ /",
  "GK21sokss_pu:32574": "hrīmūko 'pi vadan pīḍāṃ kāmajām anayan niśām // SoKss_12,23.67 (Vet_16.67) //",
  "GK21sokss_pu:32575": "prātaś cātyutsuko bhūyas tad gauryāyatanaṃ yayau /",
  "GK21sokss_pu:32576": "yatra dṛṣṭābhavat tena sā siddhādhipaputrikā // SoKss_12,23.68 (Vet_16.68) //",
  "GK21sokss_pu:32577": "tatra tena sa mitreṇa muniputreṇa pṛṣṭhataḥ /",
  "GK21sokss_pu:32578": "āgatyāśvāsyate yāvan madanānalavihvalaḥ // SoKss_12,23.69 (Vet_16.69) //",
  "GK21sokss_pu:32579": "tāvat tatraiva sāpy āgān nirgatyaikaiva nirjane /",
  "GK21sokss_pu:32580": "guptaṃ malayavaty ātmatyāgāya virahāsahā // SoKss_12,23.70 (Vet_16.70) //",
  "GK21sokss_pu:32581": "alakṣayantī kāntaṃ svaṃ pādapāntaritaṃ ca sā /",
  "GK21sokss_pu:32582": "udaśrulocanā bālā devīṃ gaurīṃ vyajijñapat // SoKss_12,23.71 (Vet_16.71) //",
  "GK21sokss_pu:32583": "tvadbhaktyā devi saṃvṛtto nāsmiñ janmani cen mama /",
  "GK21sokss_pu:32584": "jīmūtavāhano bhartā tad bhūyāt so 'nyajanmani // SoKss_12,23.72 (Vet_16.72) //",
  "GK21sokss_pu:32585": "ity uktvā racayāmāsa svottarīyeṇa tat kṣaṇam /",
  "GK21sokss_pu:32586": "aśokataruśākhāyāṃ pāśaṃ sā girijāgrataḥ // SoKss_12,23.73 (Vet_16.73) //",
  "GK21sokss_pu:32587": "hā nātha viśvavikhyātakaruṇenāpi na tvayā /",
  "GK21sokss_pu:32588": "katham asmi paritrātā deva jīmūtavāhana // SoKss_12,23.74 (Vet_16.74) //",
  "GK21sokss_pu:32589": "evam uktvā gale yāvat sā taṃ pāśaṃ niyacchati /",
  "GK21sokss_pu:32590": "uccacāra divas tāvad bhāratī devyudīritā // SoKss_12,23.75 (Vet_16.75) //",
  "GK21sokss_pu:32591": "putri mā sāhasaṃ kārṣīś cakravartī patis tava /",
  "GK21sokss_pu:32592": "vidyādharendro jīmūtavāhano hi bhaviṣyati // SoKss_12,23.76 (Vet_16.76) //",
  "GK21sokss_pu:32593": "ity uktavatyāṃ devyāṃ sa śrutvaiva savayasyakaḥ /",
  "GK21sokss_pu:32594": "jīmūtavāhano hṛṣṭāṃ priyām upajagāma tām // SoKss_12,23.77 (Vet_16.77) //",
  "GK21sokss_pu:32595": "saiṣa devyā varaḥ paśya vitīrṇaḥ satya eva te /",
  "GK21sokss_pu:32596": "iti jalpati bālāṃ tāṃ tanmitre muniputrake // SoKss_12,23.78 (Vet_16.78) //",
  "GK21sokss_pu:32597": "jīmūtavāhanas tat tad bruvan praṇayapeśalam /",
  "GK21sokss_pu:32598": "svahastenaiva taṃ tasyāḥ kaṇṭhāt pāśam apānayat // SoKss_12,23.79 (Vet_16.79) //",
  "GK21sokss_pu:32599": "tato 'kasmāt sudhāvarṣam iva manvānayos tayoḥ /",
  "GK21sokss_pu:32600": "bhuvaṃ malayavatyāṃ ca likhantyāṃ hrītayā dṛśā // SoKss_12,23.80 (Vet_16.80) //",
  "GK21sokss_pu:32601": "cinvānāgatya sahasā sakhī hṛṣṭā jagāda tām /",
  "GK21sokss_pu:32602": "sakhi kalyāṇinī diṣṭyā vardhase 'bhīṣṭasiddhitaḥ // SoKss_12,23.81 (Vet_16.81) //",
  "GK21sokss_pu:32603": "adyaiva hi mahārājas tava viśvāvasuḥ pitā /",
  "GK21sokss_pu:32604": "kumāramitrāvasunā vijñaptaḥ saṃnidhau mama // SoKss_12,23.82 (Vet_16.82) //",
  "GK21sokss_pu:32605": "ihāgato jaganmānyas tāta kalpatarupradaḥ /",
  "GK21sokss_pu:32606": "vidyādharendratanayo yo 'yaṃ jīmūtavāhanaḥ // SoKss_12,23.83 (Vet_16.83) //",
  "GK21sokss_pu:32607": "atithitvāt sa naḥ pūjyo varaś cānyo na tādṛśaḥ /",
  "GK21sokss_pu:32608": "tasmān malayavatyāsau kanyāratnena pūjyatām // SoKss_12,23.84 (Vet_16.84) //",
  "GK21sokss_pu:32609": "tatheti śraddhite rājñā bhrātā mitrāvasuḥ sa te /",
  "GK21sokss_pu:32610": "tādarthyena mahābhāgasyāsyāśramapadaṃ gataḥ // SoKss_12,23.85 (Vet_16.85) //",
  "GK21sokss_pu:32611": "jāne sadyaś ca bhāvī te vivāhas tat svamandiram /",
  "GK21sokss_pu:32612": "āyāhi yātu caiṣo 'pi mahābhāgaḥ svam āspadam // SoKss_12,23.86 (Vet_16.86) //",
  "GK21sokss_pu:32613": "ity uktā sā tayā sakhyā rājaputrī śanais tataḥ /",
  "GK21sokss_pu:32614": "yayuḥ saharṣā sotkā ca muhur valitakaṃdharā // SoKss_12,23.87 (Vet_16.87) //",
  "GK21sokss_pu:32615": "jīmūtavāhano 'py āśu gatvā svāśramam āgatāt /",
  "GK21sokss_pu:32616": "mitrāvasor yathābhīṣṭaṃ kāryaṃ śrutvābhinandya ca // SoKss_12,23.88 (Vet_16.88) //",
  "GK21sokss_pu:32617": "jātismaraḥ samācakhyau tasmai svaṃ pūrvajanma saḥ /",
  "GK21sokss_pu:32618": "yatra mitraṃ sa tasyāsīt sā ca bhāryaiva tatsvasā // SoKss_12,23.89 (Vet_16.89) //",
  "GK21sokss_pu:32619": "tato mitrāvasuḥ prītas tatpitroḥ parituṣyatoḥ /",
  "GK21sokss_pu:32620": "āvedya gatvā pitarau kṛtārthaḥ svāv anandayat // SoKss_12,23.90 (Vet_16.90) //",
  "GK21sokss_pu:32621": "nināya ca tadaiva svān gṛhāñ jīmūtavāhanam /",
  "GK21sokss_pu:32622": "cakre cotsavasaṃbhāraṃ svasiddhyucitavaibhavam // SoKss_12,23.91 (Vet_16.91) //",
  "GK21sokss_pu:32623": "tasminn eva ca dhanye 'hni tasya vidyādharaprabhoḥ /",
  "GK21sokss_pu:32624": "svasur malayavatyāś ca vivāhaṃ samapādayan // SoKss_12,23.92 (Vet_16.92) //",
  "GK21sokss_pu:32625": "tato navoḍhayā sākaṃ tayā jīmūtavāhanaḥ /",
  "GK21sokss_pu:32626": "tasthau malayavatyā sa tatra siddhamanorathaḥ // SoKss_12,23.93 (Vet_16.93) //",
  "GK21sokss_pu:32627": "ekadā kautukāc cātra sa mitrāvasunā saha /",
  "GK21sokss_pu:32628": "malayādrau bhramann abdher velāvanam upeyivān // SoKss_12,23.94 (Vet_16.94) //",
  "GK21sokss_pu:32629": "tatrāsthirāśīn subahūn dṛṣṭvā mitrāvasuṃ sa tam /",
  "GK21sokss_pu:32630": "keṣām ete 'sthisaṃghātāḥ prāṇinām iti pṛṣṭavān // SoKss_12,23.95 (Vet_16.95) //",
  "GK21sokss_pu:32631": "tato mitrāvasuḥ śyālas taṃ kāruṇikam abravīt /",
  "GK21sokss_pu:32632": "śṛṇu vṛttāntam atremaṃ saṃkṣepād varṇayāmi te // SoKss_12,23.96 (Vet_16.96) //",
  "GK21sokss_pu:32633": "nāgamātā purā kadrūr vinatāṃ tārkṣyamātaram /",
  "GK21sokss_pu:32634": "nināya kila dāsatvaṃ savyājapaṇanirjitām // SoKss_12,23.97 (Vet_16.97) //",
  "GK21sokss_pu:32635": "tena vaireṇa garuḍas tām unmocyāpi mātaram /",
  "GK21sokss_pu:32636": "balī bhakṣayituṃ nāgān kadrūputrān pracakrame // SoKss_12,23.98 (Vet_16.98) //",
  "GK21sokss_pu:32637": "sadā praviśya pātālaṃ so 'tha kāṃścij jaghāsa tān /",
  "GK21sokss_pu:32638": "kāṃścin mamarda kecit tu svayaṃ trāsād vipedire // SoKss_12,23.99 (Vet_16.99) //",
  "GK21sokss_pu:32639": "tad dṛṣṭvaikapade sarvakṣayam āśaṅkya nāgarāṭ /",
  "GK21sokss_pu:32640": "vāsukiḥ prārthanāpūrvaṃ tārkṣyasya samayaṃ vyadhāt // SoKss_12,23.100 (Vet_16.100) //",
  "GK21sokss_pu:32641": "ekam ekam ahaṃ nāgam āhārārthaṃ khagendra te /",
  "GK21sokss_pu:32642": "pratyahaṃ preṣayāmy atra puline dakṣiṇodadheḥ // SoKss_12,23.101 (Vet_16.101) //",
  "GK21sokss_pu:32643": "tvayā tu na praveṣṭavyaṃ pātāle 'smin kathaṃcana /",
  "GK21sokss_pu:32644": "ko hi svārtho vinaṣṭeṣu nāgeṣv ekapade tava // SoKss_12,23.102 (Vet_16.102) //",
  "GK21sokss_pu:32645": "ity ukte nāgarājena samayaṃ pratyapadyata /",
  "GK21sokss_pu:32646": "svārthadarśī tathety eva garuḍo guruvikramaḥ // SoKss_12,23.103 (Vet_16.103) //",
  "GK21sokss_pu:32647": "tadāprabhṛti caikaikaṃ nāgaṃ bhuṅkte dine dine /",
  "GK21sokss_pu:32648": "vāsukipreṣitaṃ so 'tra khagendraḥ puline 'mbudheḥ // SoKss_12,23.104 (Vet_16.104) //",
  "GK21sokss_pu:32649": "atas tadbhakṣyamāṇānāṃ nāganām asthisaṃcayāḥ /",
  "GK21sokss_pu:32650": "ete 'tra giriśṛṅgābhā vṛddhiṃ kālakramād gatāḥ // SoKss_12,23.105 (Vet_16.105) //",
  "GK21sokss_pu:32651": "iti mitrāvasor vaktrāt sāntarduḥkho niśamya saḥ /",
  "GK21sokss_pu:32652": "nijagāda dayādhairyanidhir jīmūtavāhanaḥ // SoKss_12,23.106 (Vet_16.106) //",
  "GK21sokss_pu:32653": "śocyaḥ sa vāsukī rājā yaḥ svahastena vidviṣe /",
  "GK21sokss_pu:32654": "upahārīkaroti svāḥ prajāḥ klībo dine dine // SoKss_12,23.107 (Vet_16.107) //",
  "GK21sokss_pu:32655": "dhṛtānanasahasraḥ sann ekenāpy ānanena saḥ /",
  "GK21sokss_pu:32656": "mām ādau bhuṅkṣva tārkṣyeti bhāṣituṃ nāśakat katham // SoKss_12,23.108 (Vet_16.108) //",
  "GK21sokss_pu:32657": "kathaṃ cābhyarthayāmāsa niḥsattvaḥ svakulakṣayam /",
  "GK21sokss_pu:32658": "tārkṣyaṃ nāgāṅganākrandanityākarṇananirghṛṇaḥ // SoKss_12,23.109 (Vet_16.109) //",
  "GK21sokss_pu:32659": "tārkṣyo 'pi kāśyapir vīraḥ kṛṣṇādhiṣṭhānapāvanaḥ /",
  "GK21sokss_pu:32660": "īdṛśaṃ kurute pāpam aho mohasya gāḍhatā // SoKss_12,23.110 (Vet_16.110) //",
  "GK21sokss_pu:32661": "ity uktvā sa mahāsattvo hṛdi cakre manoratham /",
  "GK21sokss_pu:32662": "apy asāreṇa dehena sāram atrāpnuyām aham // SoKss_12,23.111 (Vet_16.111) //",
  "GK21sokss_pu:32663": "ekasyāpy adya nāgasya kuryāṃ jīvitarakṣaṇam /",
  "GK21sokss_pu:32664": "abāndhavasya bhītasya dattvātmānaṃ garutmate // SoKss_12,23.112 (Vet_16.112) //",
  "GK21sokss_pu:32665": "iti saṃcintayaty eva tasmiñ jīmūtavāhane /",
  "GK21sokss_pu:32666": "mitrāvasoḥ pituḥ pārśvāt kṣattāhvānārtham āyayau // SoKss_12,23.113 (Vet_16.113) //",
  "GK21sokss_pu:32667": "vraja tvam aham eṣyāmi paścād iti tataś ca tam /",
  "GK21sokss_pu:32668": "mitrāvasuṃ sa jīmūtavāhano vyasṛjad gṛham // SoKss_12,23.114 (Vet_16.114) //",
  "GK21sokss_pu:32669": "gate tasmin sa cātraiko vāñchitārthonmukho bhraman /",
  "GK21sokss_pu:32670": "kṛpālur aśṛnod dūrāt karuṇaṃ ruditadhvanim // SoKss_12,23.115 (Vet_16.115) //",
  "GK21sokss_pu:32671": "gatvā dadarśa cottuṅgaśilātalasamīpagam /",
  "GK21sokss_pu:32672": "yuvānam ekaṃ puruṣaṃ duḥkhitaṃ sundarākṛtim // SoKss_12,23.116 (Vet_16.116) //",
  "GK21sokss_pu:32673": "puṃsā rājabhaṭeneva tyaktam ānīya tat kṣaṇam /",
  "GK21sokss_pu:32674": "nivartayantaṃ rudatīṃ vṛddhāṃ sānunayaṃ striyam // SoKss_12,23.117 (Vet_16.117) //",
  "GK21sokss_pu:32675": "ko 'yaṃ syād iti yāvac ca jijñāsuḥ so 'tra tiṣṭhati /",
  "GK21sokss_pu:32676": "karuṇākulitaś channaḥ śṛṇvañ jīmūtavāhanaḥ // SoKss_12,23.118 (Vet_16.118) //",
  "GK21sokss_pu:32677": "tāvat sā tatra vṛddhā strī duḥkhabhārātipīḍitā /",
  "GK21sokss_pu:32678": "prāvartata yuvānaṃ taṃ dṛṣṭvā dṛṣṭvānuśocitum // SoKss_12,23.119 (Vet_16.119) //",
  "GK21sokss_pu:32679": "hā śaṅkhacūḍa hā duḥkhaśatasaṃprāpta hā guṇin /",
  "GK21sokss_pu:32680": "kulaikatanto hā putra kva tvāṃ drakṣyāmy ahaṃ punaḥ // SoKss_12,23.120 (Vet_16.120) //",
  "GK21sokss_pu:32681": "vatsa tvanmukhacandre 'smin gate 'staṃ sa pitā tava /",
  "GK21sokss_pu:32682": "sokāndhakārapatitaḥ kathaṃ vṛddho bhaviṣyati // SoKss_12,23.121 (Vet_16.121) //",
  "GK21sokss_pu:32683": "athārkakarasaṃsparśād aṅgaṃ dūyeta yat tava /",
  "GK21sokss_pu:32684": "kathaṃ śakṣyati tat soḍhuṃ tārkṣyabhakṣaṇajāṃ rujam // SoKss_12,23.122 (Vet_16.122) //",
  "GK21sokss_pu:32685": "vistīrṇe nāgaloke 'pi dhātrā nāgādhipena ca /",
  "GK21sokss_pu:32686": "labdhas tvaṃ kim abhavyāyā vicityaikasuto mama // SoKss_12,23.123 (Vet_16.123) //",
  "GK21sokss_pu:32687": "iti tāṃ vilapantīṃ ca sa yuvā tanayo 'bravīt /",
  "GK21sokss_pu:32688": "duḥkhārtam api mām amba kiṃ duḥkhayasi hā bhṛśam // SoKss_12,23.124 (Vet_16.124) //",
  "GK21sokss_pu:32689": "nivartasva gṛhān eṣa praṇāmaḥ paścimas tava /",
  "GK21sokss_pu:32690": "ihāgamanavelā hi bhavej jātu garutmataḥ // SoKss_12,23.125 (Vet_16.125) //",
  "GK21sokss_pu:32691": "tac chrutvā hā hatāsmīha ko me pāsyati putrakam /",
  "GK21sokss_pu:32692": "ita cakranda sā vṛddhā dikṣu kṣiptārtalocanā // SoKss_12,23.126 (Vet_16.126) //",
  "GK21sokss_pu:32693": "tāvac ca bodhisattvāṃśaḥ sa taj jīmūtavāhanaḥ /",
  "GK21sokss_pu:32694": "śrutvā dṛṣṭvā ca kṛpayā gāḍhākrānto vyacintayat // SoKss_12,23.127 (Vet_16.127) //",
  "GK21sokss_pu:32695": "hantāyaṃ śaṅkhacūḍākhyo nāgo vāsukinā bata /",
  "GK21sokss_pu:32696": "āhārahetos tārkṣyasya tapasvī preṣito 'dhunā // SoKss_12,23.128 (Vet_16.128) //",
  "GK21sokss_pu:32697": "iyaṃ caitasya jananī snehenehānvag āgatā /",
  "GK21sokss_pu:32698": "etadekasutā vṛddhā duḥkhadīnapralāpinī // SoKss_12,23.129 (Vet_16.129) //",
  "GK21sokss_pu:32699": "tad enam ekam ārtaṃ ced dehenaikāntanāśinā /",
  "GK21sokss_pu:32700": "rakṣāmi nāmunā nāgaṃ tan me dhig janma niḥphalam // SoKss_12,23.130 (Vet_16.130) //",
  "GK21sokss_pu:32701": "ity ālocyopagamyaiva mudā jīmūtavāhanaḥ /",
  "GK21sokss_pu:32702": "vṛddhām uvāca tāṃ mātaḥ putraṃ rakṣāmy ahaṃ tava // SoKss_12,23.131 (Vet_16.131) //",
  "GK21sokss_pu:32703": "tac chrutvā bhāvitabhayā vṛddhā garuḍaśaṅkhinī /",
  "GK21sokss_pu:32704": "saṃtrastā tārkṣya māṃ bhuṅkṣva māṃ bhuṅkṣveti jagāda sā // SoKss_12,23.132 (Vet_16.132) //",
  "GK21sokss_pu:32705": "śaṅkhacūḍas tato 'vādīn naiṣas tārkṣyo 'mba mā trasīḥ /",
  "GK21sokss_pu:32706": "kvāyaṃ candra ivāhlādī kva sa tārkṣyo bhayaṃkaraḥ // SoKss_12,23.133 (Vet_16.133) //",
  "GK21sokss_pu:32707": "ity ukte śaṅkhacūḍena prāha jīmūtavāhanaḥ /",
  "GK21sokss_pu:32708": "vidyādharo 'ham āyāto rākṣituṃ sutam amba te // SoKss_12,23.134 (Vet_16.134) //",
  "GK21sokss_pu:32709": "dāsyāmi hi śarīraṃ svaṃ vastracchannaṃ garutmate /",
  "GK21sokss_pu:32710": "kṣudhitāya prayāhi tvam ādāyainaṃ sutaṃ gṛham // SoKss_12,23.135 (Vet_16.135) //",
  "GK21sokss_pu:32711": "tac chrutvā sābravīd vṛddhā maivaṃ tvaṃ hy adhiko mama /",
  "GK21sokss_pu:32712": "putro yasyedṛśe kāle kṛpāsmāsv iyam īdṛśī // SoKss_12,23.136 (Vet_16.136) //",
  "GK21sokss_pu:32713": "etac chrutvā sa jīmūtavāhanaḥ punar abravīt /",
  "GK21sokss_pu:32714": "na me manorathasyāsya bhaṅgaṃ kartum ihārhatha // SoKss_12,23.137 (Vet_16.137) //",
  "GK21sokss_pu:32715": "grahād evaṃ bruvāṇaṃ ca śaṅkhacūḍo jagāda tam /",
  "GK21sokss_pu:32716": "darśitaiva mahāsattva tvayā satyaṃ kṛpālutā // SoKss_12,23.138 (Vet_16.138) //",
  "GK21sokss_pu:32717": "na tv ahaṃ tvaccharīreṇa rakṣyāmi svaśarīrakam /",
  "GK21sokss_pu:32718": "ratnavyayena pāṣāṇaṃ ko hi rakṣitum arhati // SoKss_12,23.139 (Vet_16.139) //",
  "GK21sokss_pu:32719": "mādṛśais tu jagat pūrṇaṃ svātmamātrānukampibhiḥ /",
  "GK21sokss_pu:32720": "anukampyaṃ jagad yeṣāṃ viralās te bhavādṛśāḥ // SoKss_12,23.140 (Vet_16.140) //",
  "GK21sokss_pu:32721": "na cāhaṃ malinīkartuṃ śaṅkhapālakulaṃ śuci /",
  "GK21sokss_pu:32722": "kalaṅka iva tīkṣṇāṃśubimbaṃ śakṣyāmi sanmate // SoKss_12,23.141 (Vet_16.141) //",
  "GK21sokss_pu:32723": "iti taṃ pratiṣidhyaiva śaṅkhacūḍaḥ svamātaram /",
  "GK21sokss_pu:32724": "jagādāmba nivartasva kāntārād durgamād itaḥ // SoKss_12,23.142 (Vet_16.142) //",
  "GK21sokss_pu:32725": "na paśyasi kim atraitan nāgāsṛkkardamokṣitam /",
  "GK21sokss_pu:32726": "kṛtāntalīlāparyaṅkaraudraṃ vadhyaśilātalam // SoKss_12,23.143 (Vet_16.143) //",
  "GK21sokss_pu:32727": "ahaṃ cābdhitaṭe gatvā natvā gokarṇam īśvaram /",
  "GK21sokss_pu:32728": "āgacchāmi drutaṃ yāvan nāyāti garuḍo 'tra saḥ // SoKss_12,23.144 (Vet_16.144) //",
  "GK21sokss_pu:32729": "ity uktvā kṛpaṇākrandāṃ praṇamyāpṛcchya mātaram /",
  "GK21sokss_pu:32730": "sa gokarṇapraṇāmārthaṃ śaṅkhacūḍo yayau tataḥ // SoKss_12,23.145 (Vet_16.145) //",
  "GK21sokss_pu:32731": "asmiṃś ced antare prāptas tārkṣyaḥ siddho mamepsitaḥ /",
  "GK21sokss_pu:32732": "parārtha iti jīmūtavāhano 'py akarod dhṛdi // SoKss_12,23.146 (Vet_16.146) //",
  "GK21sokss_pu:32733": "tāvac cāsannapakṣīndrapakṣānilacalāṃs tarūn /",
  "GK21sokss_pu:32734": "vilokyātra sa mā meti nivāraṇaparān iva // SoKss_12,23.147 (Vet_16.147) //",
  "GK21sokss_pu:32735": "matvā garuḍavelāṃ ca prāptāṃ jīmūtavāhanaḥ /",
  "GK21sokss_pu:32736": "parārthaprāṇado vadhyaśilām adhyāruroha tām // SoKss_12,23.148 (Vet_16.148) //",
  "GK21sokss_pu:32737": "pavanāghūrṇite cābdhau sphuradratnaprabhādṛśā /",
  "GK21sokss_pu:32738": "taṃ sattvātiśayaṃ tasya paśyatīva savismayam // SoKss_12,23.149 (Vet_16.149) //",
  "GK21sokss_pu:32739": "āgatyācchāditanabhā nipatyaitacchilātalāt /",
  "GK21sokss_pu:32740": "cañcvā garutmān āhatya mahāsattvaṃ jahāra tam // SoKss_12,23.150 (Vet_16.150) //",
  "GK21sokss_pu:32741": "srutāsṛgdhāram utkhātaśiroratnaṃ ca taṃ javāt /",
  "GK21sokss_pu:32742": "nītvā bhakṣayituṃ śṛṅge malayādreḥ pracakrame // SoKss_12,23.151 (Vet_16.151) //",
  "GK21sokss_pu:32743": "evam eva parārthāya dehaḥ syāt pratijanma me /",
  "GK21sokss_pu:32744": "mā bhūtāṃ svargamokṣau tu paropakṛtivarjitau // SoKss_12,23.152 (Vet_16.152) //",
  "GK21sokss_pu:32745": "iti tārkṣyādyamānasya tasyānudhyāyatas tadā /",
  "GK21sokss_pu:32746": "vidyādharendor apatat puṣpavṛṣṭir nabhotalāt // SoKss_12,23.153 (Vet_16.153) //",
  "GK21sokss_pu:32747": "atrāntare sa tad raktadhārāsravaśiromaṇiḥ /",
  "GK21sokss_pu:32748": "tasyā malayavatyāś ca tatpatnyāḥ prāpatat puraḥ // SoKss_12,23.154 (Vet_16.154) //",
  "GK21sokss_pu:32749": "sā tad dṛṣṭvā parijñāya cūḍāratnaṃ suvihvalā /",
  "GK21sokss_pu:32750": "antikasthā śvaśurayos tābhyāṃ sāśrur adarśayat // SoKss_12,23.155 (Vet_16.155) //",
  "GK21sokss_pu:32751": "tau ca jāyāpatī sūnoḥ śiroratnaṃ vilokya tam /",
  "GK21sokss_pu:32752": "kim etad iti saṃbhrāntau sahasaiva babhūvatuḥ // SoKss_12,23.156 (Vet_16.156) //",
  "GK21sokss_pu:32753": "tataḥ svavidyānudhyānād yathāvṛttam avetya tat /",
  "GK21sokss_pu:32754": "rājā jīmūtaketuḥ sā rājñī kanakavaty api // SoKss_12,23.157 (Vet_16.157) //",
  "GK21sokss_pu:32755": "vadhvā malayavatyā tau prāvartetāṃ saha drutam /",
  "GK21sokss_pu:32756": "gantuṃ tatraiva tau yatra tārkṣyajīmūtavāhanau // SoKss_12,23.158 (Vet_16.158) //",
  "GK21sokss_pu:32757": "tāvat sa śaṅkhacūḍo 'tra natvā gokarṇam āgataḥ /",
  "GK21sokss_pu:32758": "dadarśa rudhirārdraṃ tad vigno vadhyaśilātalam // SoKss_12,23.159 (Vet_16.159) //",
  "GK21sokss_pu:32759": "hā hato 'smi mahāpāpo dhruvaṃ tena mahātmanā /",
  "GK21sokss_pu:32760": "ātmā garutmate datto matkṛte sukṛpālunā // SoKss_12,23.160 (Vet_16.160) //",
  "GK21sokss_pu:32761": "tad anviṣyāmi nītaḥ sa kṣaṇe 'smin kvāhivairiṇā /",
  "GK21sokss_pu:32762": "majjeyaṃ nāyaśaḥpaṅke jīvantaṃ cet tam āpnuyām // SoKss_12,23.161 (Vet_16.161) //",
  "GK21sokss_pu:32763": "ity udaśrur vadan so 'tha sādhur dṛṣṭvā nirantarām /",
  "GK21sokss_pu:32764": "patitāṃ bhuvi tadraktadhārām anusaran yayau // SoKss_12,23.162 (Vet_16.162) //",
  "GK21sokss_pu:32765": "atrāntare bhakṣayaṃs taṃ dṛṣṭvā jīmūtavāhanam /",
  "GK21sokss_pu:32766": "hṛṣṭaṃ viramya garuḍaś cintayāmāsa tat kṣaṇam // SoKss_12,23.163 (Vet_16.163) //",
  "GK21sokss_pu:32767": "aho apūrvaḥ ko 'py eṣa bhakṣyamāno 'pi yo mayā /",
  "GK21sokss_pu:32768": "prahṛṣyati mahāsattvo na tu prāṇair viyujyate // SoKss_12,23.164 (Vet_16.164) //",
  "GK21sokss_pu:32769": "bibharti luptaśeṣe ca gātre romāñcakañcukam /",
  "GK21sokss_pu:32770": "kiṃ copakāriṇīvāsya mayi dṛṣṭiḥ prasīdati // SoKss_12,23.165 (Vet_16.165) //",
  "GK21sokss_pu:32771": "tan naiṣa nāgaḥ ko'py eṣa sādhuḥ pṛcchāmi nādmy amum /",
  "GK21sokss_pu:32772": "iti tārkṣyaṃ vimṛśyantaṃ prāha jīmūtavāhanaḥ // SoKss_12,23.166 (Vet_16.166) //",
  "GK21sokss_pu:32773": "pakṣīndra kiṃ nivṛtto 'si na hi me māṃsaśoṇitam /",
  "GK21sokss_pu:32774": "dehe nāsti na cādyāpi paritṛpto 'si buṅkṣva tat // SoKss_12,23.167 (Vet_16.167) //",
  "GK21sokss_pu:32775": "etac chrutvātisāścaryas taṃ papraccha sa pakṣirāṭ /",
  "GK21sokss_pu:32776": "nāgo naivāsi tad brūhi mahātman ko bhavān iti // SoKss_12,23.168 (Vet_16.168) //",
  "GK21sokss_pu:32777": "nāga evāsmi ko 'yaṃ te praśnaḥ prakṛtam ācara /",
  "GK21sokss_pu:32778": "prastutārthaviruddhaṃ hi ko 'bhidadhyād abāliśaḥ // SoKss_12,23.169 (Vet_16.169) //",
  "GK21sokss_pu:32779": "evaṃ prativadaty eva tārkṣyaṃ jīmūtavāhane /",
  "GK21sokss_pu:32780": "prāptaḥ sa śaṅkhacūḍo 'tra dūrād evābhyabhāṣata // SoKss_12,23.170 (Vet_16.170) //",
  "GK21sokss_pu:32781": "mā mā kṛthā mahāpāpaṃ sāhasaṃ vinatātmaja /",
  "GK21sokss_pu:32782": "ko 'yaṃ bhramas te na hy eṣa nāgo nāgo 'ham eṣa te // SoKss_12,23.171 (Vet_16.171) //",
  "GK21sokss_pu:32783": "ity uktvā drutam āgatya madhye sthitvā tayor dvayoḥ /",
  "GK21sokss_pu:32784": "dṛṣṭvā ca tārkṣyaṃ vibhrāntaṃ śaṅkhacūḍo 'bravīt punaḥ // SoKss_12,23.172 (Vet_16.172) //",
  "GK21sokss_pu:32785": "kiṃ bhrāmyasi phaṇāḥ kiṃ me jihve dve ca na paśyasi /",
  "GK21sokss_pu:32786": "vidyādharasya kiṃ cāsya saumyāṃ paśyasi nākṛtim // SoKss_12,23.173 (Vet_16.173) //",
  "GK21sokss_pu:32787": "śaṅkhacūḍe vadaty evaṃ bhāryā ca pitarau ca tau /",
  "GK21sokss_pu:32788": "jīmūtavāhanasyātra sarve satvaram āyayuḥ // SoKss_12,23.174 (Vet_16.174) //",
  "GK21sokss_pu:32789": "viluptāṅgaṃ ca taṃ dṛṣṭvā pitarau tasya tat kṣaṇam /",
  "GK21sokss_pu:32790": "cakrandatus tau hā putra hā hā jīmūtavāhana // SoKss_12,23.175 (Vet_16.175) //",
  "GK21sokss_pu:32791": "hā kāruṇika hā vatsa parārthaprattajīvita /",
  "GK21sokss_pu:32792": "hā kathaṃ vainateyedam avimṛśya kṛtaṃ tvayā // SoKss_12,23.176 (Vet_16.176) //",
  "GK21sokss_pu:32793": "etac chrutvaiva tārkṣyo 'tra so 'nutapto vyacintayat /",
  "GK21sokss_pu:32794": "hā kathaṃ bodhisattvāṃśaḥ saṃmohād bhakṣito mayā // SoKss_12,23.177 (Vet_16.177) //",
  "GK21sokss_pu:32795": "jīmūtavāhanaḥ so 'yaṃ parārthaprāṇadāyakaḥ /",
  "GK21sokss_pu:32796": "yasya bhramati kṛtsne 'smiṃs trailokye kīrtighoṣaṇā // SoKss_12,23.178 (Vet_16.178) //",
  "GK21sokss_pu:32797": "tan me mṛte 'smin pāpasya prāptam agnipraveśanam /",
  "GK21sokss_pu:32798": "adharmaviṣavṛkṣasya pacyate svādu kiṃ phalam // SoKss_12,23.179 (Vet_16.179) //",
  "GK21sokss_pu:32799": "iti cintākule tārkṣye dṛṣṭvā bandhūn nipatya saḥ /",
  "GK21sokss_pu:32800": "vraṇavyathāyāṃ pañcatvaṃ prāpa jīmūtavāhanaḥ // SoKss_12,23.180 (Vet_16.180) //",
  "GK21sokss_pu:32801": "tato vilapatos tatra tatpitroḥ śokadīnayoḥ /",
  "GK21sokss_pu:32802": "utkruśya muhur ātmānaṃ śaṅkhacūḍe ca nindati // SoKss_12,23.181 (Vet_16.181) //",
  "GK21sokss_pu:32803": "bhāryā malayavaty asya nabho dṛṣṭvāśrugadgadam /",
  "GK21sokss_pu:32804": "pūrvaprasannāṃ varadām ity upālabhatāmbikām // SoKss_12,23.182 (Vet_16.182) //",
  "GK21sokss_pu:32805": "vidyādharādhipo bhāvicakravartī patis tava /",
  "GK21sokss_pu:32806": "bhavitety aham ādiṣṭā devi gaurī tadā tvayā // SoKss_12,23.183 (Vet_16.183) //",
  "GK21sokss_pu:32807": "tan mithyāvādinī jātā tvam apy asi kathaṃ mayi /",
  "GK21sokss_pu:32808": "ity uktavatyāṃ tasyāṃ sā gaurī pratyakṣatām agāt // SoKss_12,23.184 (Vet_16.184) //",
  "GK21sokss_pu:32809": "na me mithyā vacaḥ putrīty uktvā sā svakamaṇḍaloḥ /",
  "GK21sokss_pu:32810": "amṛtenāśu jīmūtavāhanaṃ siñcati sma tam // SoKss_12,23.185 (Vet_16.185) //",
  "GK21sokss_pu:32811": "tena so 'kṣatasarvāṅgaḥ pūrvādhikataradyutiḥ /",
  "GK21sokss_pu:32812": "jīvan sadyaḥ samuttasthau kṛtī jīmūtavāhanaḥ // SoKss_12,23.186 (Vet_16.186) //",
  "GK21sokss_pu:32813": "utthitaṃ praṇataṃ taṃ ca sarveṣu praṇamatsu sā /",
  "GK21sokss_pu:32814": "uvāca devī tuṣṭāsmi dehadānena te 'munā // SoKss_12,23.187 (Vet_16.187) //",
  "GK21sokss_pu:32815": "tad eṣā tvābhiṣiñcāmi putrātmīyena pāṇinā /",
  "GK21sokss_pu:32816": "vidyādharāṇām ākalpaṃ cakravartipade 'dhunā // SoKss_12,23.188 (Vet_16.188) //",
  "GK21sokss_pu:32817": "evaṃ vadantī jīmūtavāhanaṃ kalaśāmbudhiḥ /",
  "GK21sokss_pu:32818": "tam abhyaṣiñcac charvānī pūjitā ca tirodadhe // SoKss_12,23.189 (Vet_16.189) //",
  "GK21sokss_pu:32819": "nipetuś cātra tat kālaṃ divyāḥ kusumavṛṣṭayaḥ /",
  "GK21sokss_pu:32820": "nadanti sma ca sānandaṃ devadundubhayo divi // SoKss_12,23.190 (Vet_16.190) //",
  "GK21sokss_pu:32821": "athovāca sa taṃ prahvas tārkṣyo jīmūtavāhanam /",
  "GK21sokss_pu:32822": "cakravartinn ahaṃ prītaḥ puruṣātiśaye tvayi // SoKss_12,23.191 (Vet_16.191) //",
  "GK21sokss_pu:32823": "apūrvodāramatinā trijagatkautukāvaham /",
  "GK21sokss_pu:32824": "brahmāṇḍabhittilikhitaṃ yena citram idaṃ kṛtam // SoKss_12,23.192 (Vet_16.192) //",
  "GK21sokss_pu:32825": "tan māṃ praśādhi mattaś ca vṛṇuṣvābhīpsitaṃ varam /",
  "GK21sokss_pu:32826": "ity uktavantaṃ garuḍaṃ mahāsattvo jagāda saḥ // SoKss_12,23.193 (Vet_16.193) //",
  "GK21sokss_pu:32827": "na bhakṣyāḥ sānutāpena bhūtvā nāgāḥ punas tvayā /",
  "GK21sokss_pu:32828": "te 'py asthiśeṣā jīvantu ye tvayā pūrvabhakṣitāḥ // SoKss_12,23.194 (Vet_16.194) //",
  "GK21sokss_pu:32829": "evam astu na bhokṣye 'haṃ nāgāñ śāntamataḥ param /",
  "GK21sokss_pu:32830": "prāg ye ca bhuktās te jīvantv iti tārkṣyo 'py uvāca saḥ // SoKss_12,23.195 (Vet_16.195) //",
  "GK21sokss_pu:32831": "tato 'stiśeṣā ye 'py āsan nāgās tatpūrvabhakṣitāḥ /",
  "GK21sokss_pu:32832": "te 'pi sarve samuttasthus tadvarāmṛtajīvitāḥ // SoKss_12,23.196 (Vet_16.196) //",
  "GK21sokss_pu:32833": "surair nagair muniganaiḥ sānandair militair atha /",
  "GK21sokss_pu:32834": "sa lokatritayābhikhyām uvāha malayācalaḥ // SoKss_12,23.197 (Vet_16.197) //",
  "GK21sokss_pu:32835": "tat kālaṃ taṃ ca jīmūtavāhanodantam adbhutam /",
  "GK21sokss_pu:32836": "gauryāḥ prasādād vividuḥ sarve vidyādhareśvarāḥ // SoKss_12,23.198 (Vet_16.198) //",
  "GK21sokss_pu:32837": "āgatya te ca caraṇāvanatā himādriṃ ninyuḥ kṣaṇān muditabandhusuhṛtsametam /",
  "GK21sokss_pu:32838": "taṃ pārvatīsvakarakḷptamahābhiṣekaṃ saccakravartinam atha pratimuktatārkṣyam // SoKss_12,23.199 (Vet_16.199) //",
  "GK21sokss_pu:32839": "tatra sa pitrā mātrā mitrāvasunā ca malayavatyā ca /",
  "GK21sokss_pu:32840": "nijagṛhagatāgatena ca saṃyuktaḥ śaṅkhacūḍena // SoKss_12,23.200 (Vet_16.200) //",
  "GK21sokss_pu:32841": "lokottaracaritādbhutasiddhāṃ jīmūtavāhanaḥ suciram /",
  "GK21sokss_pu:32842": "abhajata ratnopacitāṃ vidyādharacakravartidhuram // SoKss_12,23.201 (Vet_16.201) //",
  "GK21sokss_pu:32843": "ity atyudārasarasām ākhyāya kathāṃ tadā sa vetālaḥ /",
  "GK21sokss_pu:32844": "puna eva taṃ trivikramasenaṃ papraccha rājānam // SoKss_12,23.202 (Vet_16.202) //",
  "GK21sokss_pu:32845": "tad brūhi śaṅkhacūḍaḥ kiṃ vā jīmūtavāhano 'bhyadhikaḥ /",
  "GK21sokss_pu:32846": "sattvena tayor ubhayoḥ pūrvoktaś cātra samayas te // SoKss_12,23.203 (Vet_16.203) //",
  "GK21sokss_pu:32847": "ity asmād vetālāc chrutvā maunaṃ vihāya śāpabhayāt /",
  "GK21sokss_pu:32848": "tam uvāca sa trivikramaseno nṛpatir nirudvegaḥ // SoKss_12,23.204 (Vet_16.204) //",
  "GK21sokss_pu:32849": "bahujanmasiddham etac citraṃ jīmūtavāhanasya kiyat /",
  "GK21sokss_pu:32850": "ślāghyaḥ sa śaṅkhacūḍo maraṇottīrṇo 'pi yo ripave // SoKss_12,23.205 (Vet_16.205) //",
  "GK21sokss_pu:32851": "anyaprattātmānaṃ prāpya sudūraṃ gatāya tārkṣyāya /",
  "GK21sokss_pu:32852": "paścād dhāvan gatvā svaṃ deham upānayat prasabham // SoKss_12,23.206 (Vet_16.206) //",
  "GK21sokss_pu:32853": "etan niśamyaiva nṛpasya tasya vākyaṃ sa vetālavaro jagāma /",
  "GK21sokss_pu:32854": "punaḥ svadhāmaiva tadaṃsapṛṣṭhān nṛpo 'pi taṃ so 'nuyayau tathaiva // SoKss_12,23.207 (Vet_16.207) //",
  "GK21sokss_pu:32855": "caturviṃśas taraṅgaḥ /",
  "GK21sokss_pu:32856": "tato gatvā punas tasmāt sa rājā śiṃśapātaroḥ /",
  "GK21sokss_pu:32857": "taṃ trivikramaseno 'ṃse vīro vetālam agrahīt // SoKss_12,24.1 (Vet_17.1) //",
  "GK21sokss_pu:32858": "prasthitaṃ ca tatas taṃ sa vetālaḥ skandhato 'bravīt /",
  "GK21sokss_pu:32859": "rājañ śramavinodāya śṛṇv etāṃ vacmi te kathām // SoKss_12,24.2 (Vet_17.2) //",
  "GK21sokss_pu:32860": "akhaṇḍadharmamaryādaṃ gaṅgākūle kṛtāspadam /",
  "GK21sokss_pu:32861": "kaler agamyaṃ kanakapuraṃ nāmnābhavat puram // SoKss_12,24.3 (Vet_17.3) //",
  "GK21sokss_pu:32862": "tasmin yaśodhanākhyo 'bhūd anvartho vasudhādhipaḥ /",
  "GK21sokss_pu:32863": "rarakṣa viplavāmbhodher yo velādrir iva kṣitim // SoKss_12,24.4 (Vet_17.4) //",
  "GK21sokss_pu:32864": "jagādāhlādakaś caṇḍapratāpo 'khaṇḍamaṇḍalaḥ /",
  "GK21sokss_pu:32865": "vidhinā yaś ca candrārkāv ekīkṛtyeva nirmame // SoKss_12,24.5 (Vet_17.5) //",
  "GK21sokss_pu:32866": "maurkhyaṃ paraparīvāde na śāstrārthe daridratā /",
  "GK21sokss_pu:32867": "doṣe na koṣadaṇḍābhyāṃ yasyāsīc ca mahīpateḥ // SoKss_12,24.6 (Vet_17.6) //",
  "GK21sokss_pu:32868": "pāpabhīrur yaśolubdhaḥ ṣaṇḍhaḥ parapuraṃdhriṣu /",
  "GK21sokss_pu:32869": "yaḥ śauryaudāryaśṛṅgāramayo janatayā jage // SoKss_12,24.7 (Vet_17.7) //",
  "GK21sokss_pu:32870": "tasya rājñaḥ pure tasminn abhūd eko mahāvaṇik /",
  "GK21sokss_pu:32871": "unmādinīti khyātā ca kanyā tasyābhavat sutā // SoKss_12,24.8 (Vet_17.8) //",
  "GK21sokss_pu:32872": "yo yas tāṃ hi dadarśātra sa sa tadrūpasaṃpadā /",
  "GK21sokss_pu:32873": "unmādyati sma madanasyāpi mohanaśaktayā // SoKss_12,24.9 (Vet_17.9) //",
  "GK21sokss_pu:32874": "tasyāṃ ca yauvanasthāyāṃ sa gatvā tatpitā vaṇik /",
  "GK21sokss_pu:32875": "yaśodhanaṃ taṃ rājānaṃ nītivedī vyajijñapat // SoKss_12,24.10 (Vet_17.10) //",
  "GK21sokss_pu:32876": "trailokyaratnabhūtā me pradeyāsti sutā prabho /",
  "GK21sokss_pu:32877": "tām anāvedya devasya nānyasmai dātum utsahe // SoKss_12,24.11 (Vet_17.11) //",
  "GK21sokss_pu:32878": "devo 'pi sarvaratnānāṃ prabhuḥ kṛtsne 'pi bhūtale /",
  "GK21sokss_pu:32879": "tatsvīkṛtyānugṛhṇātu devas tāṃ pratimucya vā // SoKss_12,24.12 (Vet_17.12) //",
  "GK21sokss_pu:32880": "ity ākarṇya vaṇigvākyaṃ sa rājā brāhmaṇān nijān /",
  "GK21sokss_pu:32881": "sādaraṃ vyasṛjat tasyāḥ saulakṣaṇyam avekṣitum // SoKss_12,24.13 (Vet_17.13) //",
  "GK21sokss_pu:32882": "te gatvā brāhmaṇā dṛṣṭvā tāṃ trailokyaikasundarīm /",
  "GK21sokss_pu:32883": "sadyaḥ kṣobhaṃ yayuḥ kṣiprāl labdhvā dhairyam acintayan // SoKss_12,24.14 (Vet_17.14) //",
  "GK21sokss_pu:32884": "imāṃ prāpnoti ced rājā tad rāṣṭram avasīdati /",
  "GK21sokss_pu:32885": "etanmohitacitto hi kiṃ sa rājyam avekṣate // SoKss_12,24.15 (Vet_17.15) //",
  "GK21sokss_pu:32886": "tasmāt sulakṣaṇety eṣā nākhyeyā kṣitipāya naḥ /",
  "GK21sokss_pu:32887": "ity eva mantraṃ saṃmantrya rājñas te jagmur antikam // SoKss_12,24.16 (Vet_17.16) //",
  "GK21sokss_pu:32888": "kulakṣaṇā sā deveti tam ūcuś cātra te mṛṣā /",
  "GK21sokss_pu:32889": "tena rājā sa naivaitāṃ svīcakāra vaṇiksutām // SoKss_12,24.17 (Vet_17.17) //",
  "GK21sokss_pu:32890": "tatas tadājñayā tāṃ sa kanyām unmādinīṃ pitā /",
  "GK21sokss_pu:32891": "vaṇig baladharākhyāya tat senāpataye dadau // SoKss_12,24.18 (Vet_17.18) //",
  "GK21sokss_pu:32892": "atha sā tadgṛhe tasthau bhartrā tena samaṃ sukham /",
  "GK21sokss_pu:32893": "kulakṣaṇety ahaṃ rajñā tyaktety āttavimānanā // SoKss_12,24.19 (Vet_17.19) //",
  "GK21sokss_pu:32894": "yāti kāle ca jātv atra hatvā hemantahastinam /",
  "GK21sokss_pu:32895": "phullakundalatādantaṃ mathitāmbujinīvanam // SoKss_12,24.20 (Vet_17.20) //",
  "GK21sokss_pu:32896": "ājagāma lasatpuṣpamañjarīkesarāvaliḥ /",
  "GK21sokss_pu:32897": "cūtāṅkuranakhaḥ krīdan kānane madhukesarī // SoKss_12,24.21 (Vet_17.21) //",
  "GK21sokss_pu:32898": "tat kālaṃ cātra nagare taṃ vasantamahotsavam /",
  "GK21sokss_pu:32899": "sa rājā niryayau draṣṭuṃ gajārūḍho yaśodhanaḥ // SoKss_12,24.22 (Vet_17.22) //",
  "GK21sokss_pu:32900": "tadrūpālokasaṃbhāvyaviplavāḥ kulayoṣitaḥ /",
  "GK21sokss_pu:32901": "apasārayituṃ dattaṃ tadā codghoṣaḍiṇḍimam // SoKss_12,24.23 (Vet_17.23) //",
  "GK21sokss_pu:32902": "sā śrutvonmādinī tasmai rājñe svagṛhaharmyataḥ /",
  "GK21sokss_pu:32903": "ātmānaṃ darśayāmāsa parityāgāvamānataḥ // SoKss_12,24.24 (Vet_17.24) //",
  "GK21sokss_pu:32904": "sa ca tāṃ cakṣubhe dṛṣṭvā rājā jvālām ivodgatām /",
  "GK21sokss_pu:32905": "saṃdhukṣitasya kāmāgner madhunā malayānilaiḥ // SoKss_12,24.25 (Vet_17.25) //",
  "GK21sokss_pu:32906": "nirvarṇayaṃś ca tadrūpaṃ jaitram astraṃ manobhuvaḥ /",
  "GK21sokss_pu:32907": "gāḍhaṃ praviṣṭaṃ hṛdaye kṣaṇān moham upāyayau // SoKss_12,24.26 (Vet_17.26) //",
  "GK21sokss_pu:32908": "bhṛtyair āśvāsitaś cātra rājadhānīṃ praviśya saḥ /",
  "GK21sokss_pu:32909": "pṛṣṭebhyo bubudhe tebhyas tāṃ prāgupanatojjhitām // SoKss_12,24.27 (Vet_17.27) //",
  "GK21sokss_pu:32910": "tato nirvāsya deśāt tāṃs tatkulakṣaṇavādinaḥ /",
  "GK21sokss_pu:32911": "viprān anudinaṃ dadhyau tām evotkaḥ sa bhūpatiḥ // SoKss_12,24.28 (Vet_17.28) //",
  "GK21sokss_pu:32912": "aho jaḍātmā nirlajjaś candro nityam udeti yat /",
  "GK21sokss_pu:32913": "jagannetrotsave tasyā niḥkalaṅke mukhe sati // SoKss_12,24.29 (Vet_17.29) //",
  "GK21sokss_pu:32914": "kaṭhorau hemakalaśau gajakumbhau ca karkaśau /",
  "GK21sokss_pu:32915": "labhete nopamām asyāḥ stanayoḥ pīnatuṅgayoḥ // SoKss_12,24.30 (Vet_17.30) //",
  "GK21sokss_pu:32916": "kāñcīnakṣatramālāṅkaṃ tat tasyā jaghanasthalam /",
  "GK21sokss_pu:32917": "kaṃ na kaṃdarpamātaṅgamastakābhaṃ vilobhayet // SoKss_12,24.31 (Vet_17.31) //",
  "GK21sokss_pu:32918": "iti tāṃ cintayann antaḥ kṣīyate sma dine dine /",
  "GK21sokss_pu:32919": "kāmāgnipuṭapākena pacyamānaḥ sa bhūpatiḥ // SoKss_12,24.32 (Vet_17.32) //",
  "GK21sokss_pu:32920": "hriyā nigūhamānaś ca pṛcchadbhyo bāhyalakṣaṇaiḥ /",
  "GK21sokss_pu:32921": "kṛcchrāc chaśaṃsa cāptebhyaḥ svapīḍākāraṇaṃ sa tat // SoKss_12,24.33 (Vet_17.33) //",
  "GK21sokss_pu:32922": "alaṃ saṃtapya bhajase svādhīnāṃ tarhi kiṃ na tām /",
  "GK21sokss_pu:32923": "ity uktas taiś ca naivaitad anumene sa dhārmikaḥ // SoKss_12,24.34 (Vet_17.34) //",
  "GK21sokss_pu:32924": "tato baladharo buddhvā sa senāpatir etya tam /",
  "GK21sokss_pu:32925": "prabhum abhyarthayāmāsa sadbhaktaś caraṇānataḥ // SoKss_12,24.35 (Vet_17.35) //",
  "GK21sokss_pu:32926": "dāsastrī tava dāsy eva sā deva na parāṅganā /",
  "GK21sokss_pu:32927": "svayaṃ cāhaṃ prayacchāmi tad bhāryāṃ svīkuruṣva me // SoKss_12,24.36 (Vet_17.36) //",
  "GK21sokss_pu:32928": "athavā tāṃ tyajāmīha deva devakule tataḥ /",
  "GK21sokss_pu:32929": "na doṣo grahaṇe tasyās tava devakulastriyaḥ // SoKss_12,24.37 (Vet_17.37) //",
  "GK21sokss_pu:32930": "iti svasenāpatinā nirbandhena sa pārthivaḥ /",
  "GK21sokss_pu:32931": "tenānunāthyamāno 'pi sāntaḥkopam uvāca tam // SoKss_12,24.38 (Vet_17.38) //",
  "GK21sokss_pu:32932": "rājā bhūtvā kathaṃ kuryām adharmam aham īdṛśam /",
  "GK21sokss_pu:32933": "mayy ullaṅghitamaryāde ko hi tiṣṭhet svavartmani // SoKss_12,24.39 (Vet_17.39) //",
  "GK21sokss_pu:32934": "bhakto 'pi ca bhavān pāpe niyojayati māṃ katham /",
  "GK21sokss_pu:32935": "paralokamahāduḥkhahetau kṣaṇasukhāvahe // SoKss_12,24.40 (Vet_17.40) //",
  "GK21sokss_pu:32936": "na kṣamiṣye ca te dharmyān dārān yadi vihāsyasi /",
  "GK21sokss_pu:32937": "sahate mādṛśaḥ ko hi tādṛśaṃ dharmaviplavam // SoKss_12,24.41 (Vet_17.41) //",
  "GK21sokss_pu:32938": "tad varaṃ mṛtyur ity uktvā sa rājā niṣiṣedha tam /",
  "GK21sokss_pu:32939": "tyajanty uttamasattvā hi prāṇān api na satpatham // SoKss_12,24.42 (Vet_17.42) //",
  "GK21sokss_pu:32940": "tathaivārthayamānāṃś ca paurajānapadān api /",
  "GK21sokss_pu:32941": "militān sa nirācakre rājā sudṛḍhaniścayaḥ // SoKss_12,24.43 (Vet_17.43) //",
  "GK21sokss_pu:32942": "tataḥ krameṇa tenaiva smarajvarabharoṣmaṇā /",
  "GK21sokss_pu:32943": "prakṣīṇadehaḥ prayayau sa yaśaḥśeṣatāṃ nṛpaḥ // SoKss_12,24.44 (Vet_17.44) //",
  "GK21sokss_pu:32944": "senāpatiś cāsahiṣṇus taṃ tathā pramayaṃ prabhoḥ /",
  "GK21sokss_pu:32945": "so 'gniṃ viveśa bhaktānām anirvācyaṃ hi ceṣṭitam // SoKss_12,24.45 (Vet_17.45) //",
  "GK21sokss_pu:32946": "ity ākhyātakathāścaryo vetālo 'ṃsasthitas tadā /",
  "GK21sokss_pu:32947": "sa trivikramasenaṃ taṃ bhūyaḥ papraccha pārthivam // SoKss_12,24.46 (Vet_17.46) //",
  "GK21sokss_pu:32948": "tad etayoḥ ko nṛpateḥ senāpatimahībhṛtoḥ /",
  "GK21sokss_pu:32949": "sattvenābhyadhiko brūhi pūrvoktaḥ samayaś ca te // SoKss_12,24.47 (Vet_17.47) //",
  "GK21sokss_pu:32950": "iti vetālataḥ śrutvā muktamaunaḥ sa taṃ nṛpaḥ /",
  "GK21sokss_pu:32951": "pratyuvāca dvayor rājā sattvavān adhikas tayoḥ // SoKss_12,24.48 (Vet_17.48) //",
  "GK21sokss_pu:32952": "tad ākarṇyaiva vetālaḥ sākṣepas tam abhāṣata /",
  "GK21sokss_pu:32953": "senāpatiḥ kathaṃ nātra rājann abhyadhiko vada // SoKss_12,24.49 (Vet_17.49) //",
  "GK21sokss_pu:32954": "yas tathā svāmine bhaktyā svabhāryāṃ tāṃ tathāvidhām /",
  "GK21sokss_pu:32955": "sucirajñātatadbhogasukhāsvādo 'py upānayat // SoKss_12,24.50 (Vet_17.50) //",
  "GK21sokss_pu:32956": "ātmānaṃ cāgnisāc cakre tasmin pañcatvam āgate /",
  "GK21sokss_pu:32957": "anāsvāditatadbhogas tatkāntāṃ tu jahau nṛpaḥ // SoKss_12,24.51 (Vet_17.51) //",
  "GK21sokss_pu:32958": "vetālenaivam uktas tu vihasya sa nṛpo 'bravīt /",
  "GK21sokss_pu:32959": "yady apy evaṃ tathāpy etat kiṃ citraṃ kulaputrakaḥ // SoKss_12,24.52 (Vet_17.52) //",
  "GK21sokss_pu:32960": "senāpatiḥ sa bhaktyā yat svāmyarthe tat tathākarot /",
  "GK21sokss_pu:32961": "prāṇair api hi bhṛtyānāṃ svāmisaṃrakṣaṇaṃ vratam // SoKss_12,24.53 (Vet_17.53) //",
  "GK21sokss_pu:32962": "rājānas tu madādhmātā gajā iva niraṅkuśāḥ /",
  "GK21sokss_pu:32963": "chindanti dharmamaryādāśṛṅkhalāṃ viṣayonmukhāḥ // SoKss_12,24.54 (Vet_17.54) //",
  "GK21sokss_pu:32964": "teṣāṃ hy udriktacittānām abhiṣekāmbubhiḥ samam /",
  "GK21sokss_pu:32965": "viveko vigalaty oghenohyamāna ivākhilaḥ // SoKss_12,24.55 (Vet_17.55) //",
  "GK21sokss_pu:32966": "kṣipyanta iva coddhūya calaccāmaramārutaiḥ /",
  "GK21sokss_pu:32967": "vṛddhopadiṣṭaśāstrārtharajomaśakamakṣikāḥ // SoKss_12,24.56 (Vet_17.56) //",
  "GK21sokss_pu:32968": "ātapatreṇa satyaṃ ca sūryāloko nivāryate /",
  "GK21sokss_pu:32969": "vibhūtivātyopahatā dṛṣṭir mārgaṃ ca nekṣate // SoKss_12,24.57 (Vet_17.57) //",
  "GK21sokss_pu:32970": "te te ca vipadaṃ prāptā māramohitacetasaḥ /",
  "GK21sokss_pu:32971": "jagadvijayino 'pīha rājāno nahuṣādayaḥ // SoKss_12,24.58 (Vet_17.58) //",
  "GK21sokss_pu:32972": "eṣo rājā punaḥ pṛthvyām ekacchatro 'pi yat tayā /",
  "GK21sokss_pu:32973": "unmadinyā capalayā lakṣmyeva na vimohitaḥ // SoKss_12,24.59 (Vet_17.59) //",
  "GK21sokss_pu:32974": "prāṇān api sa dharmātmā tatyāja na punaḥ padam /",
  "GK21sokss_pu:32975": "amārge nidadhe dhīras tenāsau me 'dhiko mataḥ // SoKss_12,24.60 (Vet_17.60) //",
  "GK21sokss_pu:32976": "ity ākarṇya nṛpasya tasya vacanaṃ bhūyas tadaṃsasthalād vetālaḥ sahasā svam eva sa padaṃ māyāprabhāvād yayau /",
  "GK21sokss_pu:32977": "rājāpy anvasarat tathaiva sa punaḥ saṃprāptum etaṃ javād ārabdhe hi suduḥkare 'pi mahatāṃ madhye virāmaḥ kutaḥ // SoKss_12,24.61 (Vet_17.61) //",
  "GK21sokss_pu:32978": "pañcaviṃśas taraṅgaḥ /",
  "GK21sokss_pu:32979": "tataḥ pitṛvane tasmin kravyabhakṣibhir āvṛte /",
  "GK21sokss_pu:32980": "jvālāvilolarasanair bhūtair iva citāgnibhiḥ // SoKss_12,25.1 (Vet_18.1) //",
  "GK21sokss_pu:32981": "gatvaiva tasyām akṣobhyaḥ kṣapāyāṃ śiṃśapātarum /",
  "GK21sokss_pu:32982": "sa trivikramasenas tam āsasāda punar nṛpaḥ // SoKss_12,25.2 (Vet_18.2) //",
  "GK21sokss_pu:32983": "tatrāpaśyac ca vetālavikṛtān sadṛśākṛtīn /",
  "GK21sokss_pu:32984": "ullambamānān subahūn pretakāyān aśaṅkitam // SoKss_12,25.3 (Vet_18.3) //",
  "GK21sokss_pu:32985": "aho kim etat kiṃ vānyan māyī kālaṃ kṣipaty ayam /",
  "GK21sokss_pu:32986": "vetālo me na vedmy eṣāṃ grāhyaṃ yeneha bhūyaṣām // SoKss_12,25.4 (Vet_18.4) //",
  "GK21sokss_pu:32987": "asiddhārthasya ced rātrir iyaṃ mama gamiṣyati /",
  "GK21sokss_pu:32988": "tato vahniṃ pravekṣyāmi na sahiṣye tu hāsyatām // SoKss_12,25.5 (Vet_18.5) //",
  "GK21sokss_pu:32989": "iti cintayatas tasya rājño vijñāya niścayam /",
  "GK21sokss_pu:32990": "sattvatuṣṭaḥ sa vetālaḥ svamāyāṃ saṃjahāra tām // SoKss_12,25.6 (Vet_18.6) //",
  "GK21sokss_pu:32991": "tato dṛṣṭvaikam evātra vetālaṃ nṛkalevare /",
  "GK21sokss_pu:32992": "avatīrya gṛhītvāṃse sa pratasthe punar nṛpaḥ // SoKss_12,25.7 (Vet_18.7) //",
  "GK21sokss_pu:32993": "prakrāmantaṃ ca taṃ bhūyaḥ sa vetālo 'bhyabhāṣata /",
  "GK21sokss_pu:32994": "rājan nodvijase citraṃ tad imāṃ me kathāṃ sṛṇu // SoKss_12,25.8 (Vet_18.8) //",
  "GK21sokss_pu:32995": "asti gaurītapaḥkleśavṛtena tripurāriṇā /",
  "GK21sokss_pu:32996": "asāmānyaguṇotkarṣalubdheneva svayaṃvṛtā // SoKss_12,25.9 (Vet_18.9) //",
  "GK21sokss_pu:32997": "bhogavatyamarāvatyos tṛtīyojjayinī purī /",
  "GK21sokss_pu:32998": "udārasukṛtaprāpyanānābhogopabṛṃhitā // SoKss_12,25.10 (Vet_18.10) //",
  "GK21sokss_pu:32999": "yasyāṃ stabdhatvakārkaśye kuceṣu varayoṣitām /",
  "GK21sokss_pu:33000": "tāsām eva bhruvor bhaṅgo locaneṣu ca cāpalam // SoKss_12,25.11 (Vet_18.11) //",
  "GK21sokss_pu:33001": "tamo niśāsu vakratvaṃ yasyāṃ kavivaroktiṣu /",
  "GK21sokss_pu:33002": "mado dantiṣu jāḍyaṃ ca muktāmalayajenduṣu // SoKss_12,25.12 (Vet_18.12) //",
  "GK21sokss_pu:33003": "tasyāṃ candraprabhākhyasya rājño 'mātyo bahuśrutaḥ /",
  "GK21sokss_pu:33004": "devasvāmīty abhūd vipro bhūriyajño mahādhanaḥ // SoKss_12,25.13 (Vet_18.13) //",
  "GK21sokss_pu:33005": "tasya kālena tanayaś candrasvāmīty ajāyata /",
  "GK21sokss_pu:33006": "so 'dhītavidyo 'pi yuvā dyūtaikavyasano 'bhavat // SoKss_12,25.14 (Vet_18.14) //",
  "GK21sokss_pu:33007": "ekadā ca dvijasutaś candrasvāmī sa kāṃcana /",
  "GK21sokss_pu:33008": "dyūtakāramahāṭhiṇṭhāṃ dyūtena krīḍituṃ yayau // SoKss_12,25.15 (Vet_18.15) //",
  "GK21sokss_pu:33009": "āśliṣyāmaḥ kam atreti vipadbhir iva vīkṣitum /",
  "GK21sokss_pu:33010": "vikṣiptaiḥ kṛṣṇaśārābhair netrair akṣair nirantarām // SoKss_12,25.16 (Vet_18.16) //",
  "GK21sokss_pu:33011": "kaḥ so 'sti na śriyaṃ yasya harāmy apy alakāpateḥ /",
  "GK21sokss_pu:33012": "itīva tanvatīṃ nādān dyūtakṛtkalahasvanaiḥ // SoKss_12,25.17 (Vet_18.17) //",
  "GK21sokss_pu:33013": "tāṃ praviśya kramād dīvyann akṣaiḥ sa kitavaiḥ saha /",
  "GK21sokss_pu:33014": "vastrādi hārayitvāpi dhanam anyad ahārayat // SoKss_12,25.18 (Vet_18.18) //",
  "GK21sokss_pu:33015": "mṛgyamāṇaṃ ca yan nādāt sa tad dhanam asaṃbhavi /",
  "GK21sokss_pu:33016": "tad avaṣṭabhya sabhyena laguḍaiḥ paryatāḍyata // SoKss_12,25.19 (Vet_18.19) //",
  "GK21sokss_pu:33017": "laguḍāhatasarvāṅgaḥ pāṣāṇam iva niścalam /",
  "GK21sokss_pu:33018": "kṛtvā mṛtam ivātmānaṃ tasthau viprasuto 'tha saḥ // SoKss_12,25.20 (Vet_18.20) //",
  "GK21sokss_pu:33019": "tathaiva divasān dvitrāṃs tatra tasminn avasthite /",
  "GK21sokss_pu:33020": "kruddhaḥ sa sabhyaṣ ṭhiṇṭhāyāṃ kitavān svān abhāṣata // SoKss_12,25.21 (Vet_18.21) //",
  "GK21sokss_pu:33021": "śritānenāśmatā tāvat tad etaṃ kṣipata kvacit /",
  "GK21sokss_pu:33022": "nītvāndhakūpe niḥsattvaṃ dhanaṃ dāsyāmy ahaṃ tu vaḥ // SoKss_12,25.22 (Vet_18.22) //",
  "GK21sokss_pu:33023": "ity uktās tena kitavās taṃ candrasvāminaṃ tataḥ /",
  "GK21sokss_pu:33024": "araṇyaṃ ninyur utkṣipya dūraṃ kūpagaveṣiṇaḥ // SoKss_12,25.23 (Vet_18.23) //",
  "GK21sokss_pu:33025": "tatraiko vṛddhakitavas tān anyān evam abhyadhāt /",
  "GK21sokss_pu:33026": "mṛto 'yaṃ prāyaśas tat kiṃ kūpe kṣiptena no 'munā // SoKss_12,25.24 (Vet_18.24) //",
  "GK21sokss_pu:33027": "tad ihaivainam ujjhitvā vakṣyāmaḥ kūpa ujjhitam /",
  "GK21sokss_pu:33028": "iti te tadvacaḥ sarve tatheti pratipedire // SoKss_12,25.25 (Vet_18.25) //",
  "GK21sokss_pu:33029": "tatas tyaktvā gateṣv eṣu kitaveṣu sa utthitaḥ /",
  "GK21sokss_pu:33030": "candrasvāmī viveśātra śūnyam ekaṃ śivālayam // SoKss_12,25.26 (Vet_18.26) //",
  "GK21sokss_pu:33031": "tatra kiṃcit samāśvasya cintayāmāsa duḥkhitaḥ /",
  "GK21sokss_pu:33032": "viśvasto māyayā kaṣṭaṃ muṣitaḥ kitavair aham // SoKss_12,25.27 (Vet_18.27) //",
  "GK21sokss_pu:33033": "tad īdṛśaḥ kva gacchāmi nāgnopahatapāṃśulaḥ /",
  "GK21sokss_pu:33034": "pitā bandhuḥ suhṛd vāpi dṛṣṭvā kiṃ hi vaden mama // SoKss_12,25.28 (Vet_18.28) //",
  "GK21sokss_pu:33035": "tat saṃprati sthito 'smīha naktaṃ ca kṣutpraśāntaye /",
  "GK21sokss_pu:33036": "paśyāmi nirgatya kathaṃ yatiṣye bhojanaṃ prati // SoKss_12,25.29 (Vet_18.29) //",
  "GK21sokss_pu:33037": "ity ālocayatas tasya klāntasyānambarasya ca /",
  "GK21sokss_pu:33038": "mandīkṛtātapo 'stādriṃ ravis tyaktāmbaro yayau // SoKss_12,25.30 (Vet_18.30) //",
  "GK21sokss_pu:33039": "tāvac ca bhūtidigdhāṅgas tatrāyāti sma tāpasaḥ /",
  "GK21sokss_pu:33040": "mahāvratī jaṭāśūladharo hara ivāparaḥ // SoKss_12,25.31 (Vet_18.31) //",
  "GK21sokss_pu:33041": "sa candrasvāminaṃ dṛṣṭvā ko 'sīti paripṛcchya ca /",
  "GK21sokss_pu:33042": "srutvā tasmāc ca vṛttāntaṃ prahvaṃ taṃ tāpaso 'bravīt // SoKss_12,25.32 (Vet_18.32) //",
  "GK21sokss_pu:33043": "tvaṃ mamehāśramaṃ prāptaḥ kṣutklānto 'cintito 'tithiḥ /",
  "GK21sokss_pu:33044": "tad uttiṣṭha kṛtasnāno bhikṣābhāgaṃ mamāhara // SoKss_12,25.33 (Vet_18.33) //",
  "GK21sokss_pu:33045": "ity ukto vratinā so 'tha candrasvāmī jagāda tam /",
  "GK21sokss_pu:33046": "vipro 'haṃ bhagavan bhokṣye bhikṣābhāgaṃ kathaṃ tava // SoKss_12,25.34 (Vet_18.34) //",
  "GK21sokss_pu:33047": "tac chrutvā sa vratī siddhaḥ praviśya maṭhikāṃ nijām /",
  "GK21sokss_pu:33048": "iṣṭasaṃpādinīṃ vidyāṃ sasmārātithivallabhaḥ // SoKss_12,25.35 (Vet_18.35) //",
  "GK21sokss_pu:33049": "saṃsmṛtopasthitāṃ tāṃ ca kiṃ karomīti vādinīm /",
  "GK21sokss_pu:33050": "amuṣyātithyam atitheḥ kuruṣveti śaśāsa tām // SoKss_12,25.36 (Vet_18.36) //",
  "GK21sokss_pu:33051": "tathety ukte tayā tatra sodyānaṃ sāṅganājanam /",
  "GK21sokss_pu:33052": "puraṃ sauvarṇam utpannaṃ candrasvāmī dadarśa saḥ // SoKss_12,25.37 (Vet_18.37) //",
  "GK21sokss_pu:33053": "vismitaṃ ca tam abhyetya tasmād vārāṅganāḥ purāt /",
  "GK21sokss_pu:33054": "ūcur uttiṣṭha bhadraihi snāhi bhuṅkṣva tyaja śramam // SoKss_12,25.38 (Vet_18.38) //",
  "GK21sokss_pu:33055": "ity uktvābhyantaraṃ nītvā snāpayitvānulipya ca /",
  "GK21sokss_pu:33056": "tābhiḥ sa dattasadvastro ninye 'nyad vāsakottamam // SoKss_12,25.39 (Vet_18.39) //",
  "GK21sokss_pu:33057": "tatrāntaḥ sa dadarśaikāṃ pradhānayuvatiṃ yuvā /",
  "GK21sokss_pu:33058": "sarvāṅgasundarīṃ dhātrā kautukād iva nirmitām // SoKss_12,25.40 (Vet_18.40) //",
  "GK21sokss_pu:33059": "tayā sa sotkayotthāya svāsanārdhopaveśitaḥ /",
  "GK21sokss_pu:33060": "bubhuje divyam āhāraṃ tayaivātra samaṃ tataḥ // SoKss_12,25.41 (Vet_18.41) //",
  "GK21sokss_pu:33061": "bhuktapakvaphalasvādutāmbūlaḥ svarasena ca /",
  "GK21sokss_pu:33062": "paryaṅkaśayane bheje tatsaṃbhogasukhaṃ niśi // SoKss_12,25.42 (Vet_18.42) //",
  "GK21sokss_pu:33063": "prātaḥ prabuddhaś cāpaśyat tad evātra śivāyalam /",
  "GK21sokss_pu:33064": "nāpi divyāṅganāṃ nāpi puraṃ tan na paricchadam // SoKss_12,25.43 (Vet_18.43) //",
  "GK21sokss_pu:33065": "tataḥ sa vigno niryātaṃ maṭhikātaḥ smitānanam /",
  "GK21sokss_pu:33066": "pṛṣṭarātrisukhaṃ prātas tāpasaṃ taṃ vyajijñapat // SoKss_12,25.44 (Vet_18.44) //",
  "GK21sokss_pu:33067": "tatprasādād ahaṃ rātrāv uṣito bhagavan sukham /",
  "GK21sokss_pu:33068": "kiṃ tu yāsyanti me prāṇās tayā divyastriyā vinā // SoKss_12,25.45 (Vet_18.45) //",
  "GK21sokss_pu:33069": "tac chrutvā sa tapasvī taṃ hasan kāruṇiko 'bravīt /",
  "GK21sokss_pu:33070": "ihaivāssva punar naktaṃ bhaviṣyati tathaiva te // SoKss_12,25.46 (Vet_18.46) //",
  "GK21sokss_pu:33071": "ity ukte vratinā tena tadyuktyaiva pratikṣapam /",
  "GK21sokss_pu:33072": "candrasvāmy atra so 'bhuṅkta bhogāṃs tāṃs tatprasādataḥ // SoKss_12,25.47 (Vet_18.47) //",
  "GK21sokss_pu:33073": "buddhvā ca taṃ śanair vidyāprabhāvaṃ vidhicoditaḥ /",
  "GK21sokss_pu:33074": "ekadā tāpasendraṃ taṃ sa prasādyānvayācata // SoKss_12,25.48 (Vet_18.48) //",
  "GK21sokss_pu:33075": "satyaṃ kṛpā ced bhagavan mayi te śaraṇāgate /",
  "GK21sokss_pu:33076": "tad etāṃ dehi me vidyāṃ yatprabhāvo 'yam īdṛśaḥ // SoKss_12,25.49 (Vet_18.49) //",
  "GK21sokss_pu:33077": "iti bruvāṇaṃ nirbandhāt taṃ pratyāha sa tāpasaḥ /",
  "GK21sokss_pu:33078": "asādhyā tava vidyeyaṃ sādhyate 'ntarjale hy asau // SoKss_12,25.50 (Vet_18.50) //",
  "GK21sokss_pu:33079": "tatra caiṣā sṛjaty āśu japataḥ sādhakasya tat /",
  "GK21sokss_pu:33080": "māyājālaṃ vimohāya yena siddhiṃ na so 'śnute // SoKss_12,25.51 (Vet_18.51) //",
  "GK21sokss_pu:33081": "sa hi tatra punar jātaṃ bālam ātmānam īkṣate /",
  "GK21sokss_pu:33082": "tato yuvānam udvyūḍhadāraṃ jātātmajaṃ tathā // SoKss_12,25.52 (Vet_18.52) //",
  "GK21sokss_pu:33083": "suhṛn me 'yam ayaṃ śatrur iti mithyā sa muhyati /",
  "GK21sokss_pu:33084": "na ca smarati janmedaṃ na vidyāsādhane kriyām // SoKss_12,25.53 (Vet_18.53) //",
  "GK21sokss_pu:33085": "yas tu triraṣṭavarṣaḥ san guruvidyāprabodhitaḥ /",
  "GK21sokss_pu:33086": "janma smṛtvā viditvā tad dhīro māyāvijṛmbhitam // SoKss_12,25.54 (Vet_18.54) //",
  "GK21sokss_pu:33087": "tadvaśo 'py atra kurute tathaivāgnipraveśanam /",
  "GK21sokss_pu:33088": "paramārthaṃ jalottīrṇaḥ siddhavidyaḥ sa paśyati // SoKss_12,25.55 (Vet_18.55) //",
  "GK21sokss_pu:33089": "anyasya na paraṃ vidyā śiṣyasyaiṣā hi sidhyati /",
  "GK21sokss_pu:33090": "asthānārpaṇato yāvad guror api vinaśyati // SoKss_12,25.56 (Vet_18.56) //",
  "GK21sokss_pu:33091": "matsiddhyaiva phale siddhe kiṃ graheṇāmunā tava /",
  "GK21sokss_pu:33092": "matsiddhihānyā mā jātu tavaitad api naṅkṣyati // SoKss_12,25.57 (Vet_18.57) //",
  "GK21sokss_pu:33093": "evaṃ tapasvinokte 'pi candrasvāmī graheṇa saḥ /",
  "GK21sokss_pu:33094": "śikṣyāmi sarvaṃ mā bhūd vaś cintātreti tam abravīt // SoKss_12,25.58 (Vet_18.58) //",
  "GK21sokss_pu:33095": "tato 'smai pratipede tāṃ vidyāṃ dātuṃ sa tāpasaḥ /",
  "GK21sokss_pu:33096": "batāśritānurodhena kiṃ na kurvanti sādhavaḥ // SoKss_12,25.59 (Vet_18.59) //",
  "GK21sokss_pu:33097": "tato nītvā nadītīraṃ sa taṃ smāha mahāvratī /",
  "GK21sokss_pu:33098": "vatsa vidyāṃ japan māyāṃ yadi drakṣyasi tāṃ tadā // SoKss_12,25.60 (Vet_18.60) //",
  "GK21sokss_pu:33099": "māyāgnim eva praviśer vidhyayā bodhito mayā /",
  "GK21sokss_pu:33100": "ahaṃ ca tāvat sthāsyāmi tavehaiva nadītaṭe // SoKss_12,25.61 (Vet_18.61) //",
  "GK21sokss_pu:33101": "ity uktvādhyāpayāmāsa tam ācāntaṃ śuciṃ śuciḥ /",
  "GK21sokss_pu:33102": "sa candrasvāminaṃ vidyāṃ samyak tāṃ vratināṃ varaḥ // SoKss_12,25.62 (Vet_18.62) //",
  "GK21sokss_pu:33103": "tatas tīre sthite tasmin gurau mūrdhnā praṇamya tam /",
  "GK21sokss_pu:33104": "candrasvāmī sa rabhasān nadīm avatatāra tām // SoKss_12,25.63 (Vet_18.63) //",
  "GK21sokss_pu:33105": "tasyām antarjale vidyāṃ tāṃ japan sahasaiva saḥ /",
  "GK21sokss_pu:33106": "tanmāyāmohito mithyā sarvaṃ vismṛtya janma tat // SoKss_12,25.64 (Vet_18.64) //",
  "GK21sokss_pu:33107": "vīkṣate yāvad anyasyām utpannaḥ svātmanā puri /",
  "GK21sokss_pu:33108": "putro viprasya kasyāpi buddhiṃ sa śanakair gataḥ // SoKss_12,25.65 (Vet_18.65) //",
  "GK21sokss_pu:33109": "kṛtopanayano 'dhītavidyo dārān avāpya ca /",
  "GK21sokss_pu:33110": "tadduḥkhasukhasaṃmūḍhaḥ saṃpūrṇo 'patyavān kramāt // SoKss_12,25.66 (Vet_18.66) //",
  "GK21sokss_pu:33111": "tataś cātra sutasnehasvīkṛtas tat tad ācarat /",
  "GK21sokss_pu:33112": "sthito baddharatiḥ sārdhaṃ pitṛbhyāṃ bandhubhis tathā // SoKss_12,25.67 (Vet_18.67) //",
  "GK21sokss_pu:33113": "evaṃ janmāntaraṃ mithyā tasyānubhavato 'tra saḥ /",
  "GK21sokss_pu:33114": "kāle prabodhinīṃ vidyāṃ guruḥ prāyuṅkta tāpasaḥ // SoKss_12,25.68 (Vet_18.68) //",
  "GK21sokss_pu:33115": "sa tadvidyāprayogeṇa sadyas tena prabodhitaḥ /",
  "GK21sokss_pu:33116": "smṛtvātmānaṃ guruṃ taṃ ca māyājālam avetya tat // SoKss_12,25.69 (Vet_18.69) //",
  "GK21sokss_pu:33117": "udyato 'gnipraveśāya divyāsādhyaphalāptaye /",
  "GK21sokss_pu:33118": "paryavāri niṣedhadbhir vṛddhāptagurubandhubhiḥ // SoKss_12,25.70 (Vet_18.70) //",
  "GK21sokss_pu:33119": "bahudhā bodhyamāno 'pi tair divyasukhalolupaḥ /",
  "GK21sokss_pu:33120": "sa sajjitacitaṃ prāyān nadītīraṃ sabāndhavaḥ // SoKss_12,25.71 (Vet_18.71) //",
  "GK21sokss_pu:33121": "dṛṣṭvātra vṛddhau pitarau bhāryāṃ ca maraṇodyatām /",
  "GK21sokss_pu:33122": "krandanti bālāpatyāni so 'tha mohād acintayat // SoKss_12,25.72 (Vet_18.72) //",
  "GK21sokss_pu:33123": "kaṣṭaṃ mriyante svajanāḥ sarve me viśato 'nalam /",
  "GK21sokss_pu:33124": "na ca jānāmi kiṃ satyaṃ guros tad vacanaṃ na vā // SoKss_12,25.73 (Vet_18.73) //",
  "GK21sokss_pu:33125": "tat kiṃ nu praviśāmy agnim uta na praviśāmi kim /",
  "GK21sokss_pu:33126": "athavā tat kathaṃ mithyā syāt saṃvādi guror vacaḥ // SoKss_12,25.74 (Vet_18.74) //",
  "GK21sokss_pu:33127": "tad viśāmy analaṃ kāmam ity antaḥ pravimṛśya saḥ /",
  "GK21sokss_pu:33128": "agnipraveśaṃ vidadhe candrasvāmī kila dvijaḥ // SoKss_12,25.75 (Vet_18.75) //",
  "GK21sokss_pu:33129": "anubhūtahimasparśo vahneś ca sa savismayaḥ /",
  "GK21sokss_pu:33130": "śāntamāyo nadītīrād utthāyopayayau taṭam // SoKss_12,25.76 (Vet_18.76) //",
  "GK21sokss_pu:33131": "tatra sthitaṃ ca dṛṣṭvā taṃ guruṃ natvā ca pādayoḥ /",
  "GK21sokss_pu:33132": "pṛcchantaṃ cāgniśaityāntaṃ svam udantam abodhayat // SoKss_12,25.77 (Vet_18.77) //",
  "GK21sokss_pu:33133": "tatas taṃ sa guruḥ prāha vatsa śaṅke kṛtas tvayā /",
  "GK21sokss_pu:33134": "apacāro 'tra śītas te kathaṃ jāto 'gnir anyathā // SoKss_12,25.78 (Vet_18.78) //",
  "GK21sokss_pu:33135": "adṛṣṭam etad etasyā vidyāyāḥ sādhane yataḥ /",
  "GK21sokss_pu:33136": "etad guror vacaḥ śrutvā candrasvāmī jagāda saḥ // SoKss_12,25.79 (Vet_18.79) //",
  "GK21sokss_pu:33137": "nāpacāro mayā kaścid vihito bhagavann iti /",
  "GK21sokss_pu:33138": "tataḥ sa tadgurur vidyāṃ jijñāsus tāṃ samasmarat // SoKss_12,25.80 (Vet_18.80) //",
  "GK21sokss_pu:33139": "na ca sāvirabhūt tasya na tacchiṣyasya tasya vā /",
  "GK21sokss_pu:33140": "naṣṭavidyāv athobhau tau viṣaṇṇau jagmatus tataḥ // SoKss_12,25.81 (Vet_18.81) //",
  "GK21sokss_pu:33141": "ity ākhyāya kathām atha vetālaḥ pṛṣṭavān sa taṃ bhūyaḥ /",
  "GK21sokss_pu:33142": "pṛthvīpatiṃ trivikramasenaṃ samayaṃ nigadya pūrvoktam // SoKss_12,25.82 (Vet_18.82) //",
  "GK21sokss_pu:33143": "rājan saṃśayam etaṃ chinddhi mama brūhi hetunā kena /",
  "GK21sokss_pu:33144": "vihite 'pi yathoddiṣṭe karmaṇi vidyobhayos tayor naṣṭā // SoKss_12,25.83 (Vet_18.83) //",
  "GK21sokss_pu:33145": "etat sa vetālavaco niśamya taṃ pratyavocan manujendravīraḥ /",
  "GK21sokss_pu:33146": "jāne bhavān me kṣipatīha kālaṃ yogeśvaraivaṃ tad api bravīmi // SoKss_12,25.84 (Vet_18.84) //",
  "GK21sokss_pu:33147": "na duṣkareṇāpi hi karmaṇaiva śuddhena siddhiḥ puruṣasya labhyā /",
  "GK21sokss_pu:33148": "yāvan na niṣkramya vikalpaśuddhaṃ dhīraṃ mano nirmalasattvavṛtti // SoKss_12,25.85 (Vet_18.85) //",
  "GK21sokss_pu:33149": "tasyātra mandasya tu viprayūnaś cittaṃ prabudhyāpi vikalpate sma /",
  "GK21sokss_pu:33150": "vidyā na sā tena gatāsya siddhir asthānadānāc ca guror vinaṣṭā // SoKss_12,25.86 (Vet_18.86) //",
  "GK21sokss_pu:33151": "iti tasya nṛpasya sṛṣṭavāco bata vetālavaro 'ṃsataḥ sa bhūyaḥ /",
  "GK21sokss_pu:33152": "nijam eva padaṃ yayāv alakṣyo nṛpatis taṃ ca tathaiva so 'nvayāsīt // SoKss_12,25.87 (Vet_18.87) //",
  "GK21sokss_pu:33153": "ṣaḍviṃśas taraṅgaḥ /",
  "GK21sokss_pu:33154": "atha gatvā punaḥ skandhe vetālaṃ śiṃśapādrumāt /",
  "GK21sokss_pu:33155": "sa trivikramasenas taṃ gṛhītvodacalan nṛpaḥ // SoKss_12,26.1 (Vet_19.1) //",
  "GK21sokss_pu:33156": "āgacchantaṃ ca taṃ bhūyo vetālaḥ so 'bhyabhāṣata /",
  "GK21sokss_pu:33157": "rājañ śṛṇu katham ekāṃ hṛdyāṃ te kathayāmy aham // SoKss_12,26.2 (Vet_19.2) //",
  "GK21sokss_pu:33158": "asti vakrolakaṃ nāma puraṃ surapuropamam /",
  "GK21sokss_pu:33159": "tasmin sūryaprabhākhyo 'bhūd rājā jambhārisaṃnibhaḥ // SoKss_12,26.3 (Vet_19.3) //",
  "GK21sokss_pu:33160": "saukaryodyatayā mūrtyā dattānando vasuṃdharām /",
  "GK21sokss_pu:33161": "imāṃ harir ivoddhṛtya yo babhāra ciraṃ bhuje // SoKss_12,26.4 (Vet_19.4) //",
  "GK21sokss_pu:33162": "dhūmāsaṅge 'śrusaṃpātaḥ śṛṅgāre mārasaṃkathāḥ /",
  "GK21sokss_pu:33163": "dvāḥstheṣu hemadaṇḍāś ca rāṣṭre yasyābhavan prabhoḥ // SoKss_12,26.5 (Vet_19.5) //",
  "GK21sokss_pu:33164": "sarvasaṃpatsamṛddhasya tasyaikābhūd anirvṛtiḥ /",
  "GK21sokss_pu:33165": "nodapadyata yat putro bahuṣv antaḥpureṣv api // SoKss_12,26.6 (Vet_19.6) //",
  "GK21sokss_pu:33166": "etasmiṃś ca kathāsaṃdhau tāmraliptyāṃ mahāpuri /",
  "GK21sokss_pu:33167": "babhūva dhanapālākhyo dhuryo dhanavatāṃ vanik // SoKss_12,26.7 (Vet_19.7) //",
  "GK21sokss_pu:33168": "tasya cājāyataikaiva nāmnā dhanavatī sutā /",
  "GK21sokss_pu:33169": "vidyādharī cyutā śāpāt saundaryeṇaiva sūcitā // SoKss_12,26.8 (Vet_19.8) //",
  "GK21sokss_pu:33170": "tasyāṃ ca yauvanasthāyāṃ sa vaṇik pañcatāṃ yayau /",
  "GK21sokss_pu:33171": "taddhanaṃ rājasānāthyād ākrāntam atha gotrajaiḥ // SoKss_12,26.9 (Vet_19.9) //",
  "GK21sokss_pu:33172": "tato hiraṇyavatyākhyā vaṇijas tasya gehinī /",
  "GK21sokss_pu:33173": "ādāya ratnabharaṇaṃ nijam aprakaṭasthitam // SoKss_12,26.10 (Vet_19.10) //",
  "GK21sokss_pu:33174": "dhanavatyā tayā sākaṃ svaduhitrā niśāmukhe /",
  "GK21sokss_pu:33175": "palāyya dāyādabhayād gṛhād guptaṃ viniryayau // SoKss_12,26.11 (Vet_19.11) //",
  "GK21sokss_pu:33176": "dhvāntena bahir antaś ca sā duḥkhenāndhakāritā /",
  "GK21sokss_pu:33177": "kṛcchrād bahiḥpuraṃ prāyāt sutāhastāvalambinī // SoKss_12,26.12 (Vet_19.12) //",
  "GK21sokss_pu:33178": "tatra saṃtamase yāntī vidhiyogād alakṣitam /",
  "GK21sokss_pu:33179": "aṃsenātāḍayac cauraṃ śūlāgrāropitasthitam // SoKss_12,26.13 (Vet_19.13) //",
  "GK21sokss_pu:33180": "sa sajīvas tadaṃsāgraghaṭṭanādhikapīḍitaḥ /",
  "GK21sokss_pu:33181": "āḥ kṣate kṣāram etan me kṣiptaṃ kenety abhāṣata // SoKss_12,26.14 (Vet_19.14) //",
  "GK21sokss_pu:33182": "tatas tatraiva sā ko 'sīty apṛcchat taṃ vaṇigvadhūḥ /",
  "GK21sokss_pu:33183": "pratyuvāca tataś cauraś cauro 'ham iha sūcitaḥ // SoKss_12,26.15 (Vet_19.15) //",
  "GK21sokss_pu:33184": "śūle pāpasya cādyāpi notkrāmanti mamāsavaḥ /",
  "GK21sokss_pu:33185": "tad ārye tvaṃ mama brūhi kāsikvaivaṃ prayāsi ca // SoKss_12,26.16 (Vet_19.16) //",
  "GK21sokss_pu:33186": "tac chrutvā taṃ vaṇigbhāryā yāvat svodantam āha sā /",
  "GK21sokss_pu:33187": "tāvat tilakitaṃ prācyā mukham udbhāsitendunā // SoKss_12,26.17 (Vet_19.17) //",
  "GK21sokss_pu:33188": "tato dikṣu prakāśāsu sa cauras tāṃ vaṇiksutām /",
  "GK21sokss_pu:33189": "dṛṣṭvā dhanavatīṃ kanyāṃ tanmātaram uvāca tām // SoKss_12,26.18 (Vet_19.18) //",
  "GK21sokss_pu:33190": "śṛṇu me prārthanām ekāṃ sahasraṃ kāñcanasya te /",
  "GK21sokss_pu:33191": "dadāmi tad imāṃ mahyaṃ svasutāṃ dehi kanyakām // SoKss_12,26.19 (Vet_19.19) //",
  "GK21sokss_pu:33192": "kim etayā tavety ukto hasantyātha tayātra saḥ /",
  "GK21sokss_pu:33193": "punaś cauro 'bravīn nāsti putro mama gatāyuṣaḥ // SoKss_12,26.20 (Vet_19.20) //",
  "GK21sokss_pu:33194": "na cāputro 'śnate lokāṃs tad eṣā yaṃ madājñayā /",
  "GK21sokss_pu:33195": "kutracij janayet putraṃ kṣetrajaḥ sa bhaven mama // SoKss_12,26.21 (Vet_19.21) //",
  "GK21sokss_pu:33196": "ity etāṃ prārthaye tvaṃ tu tad vidhatsva mamepsitam /",
  "GK21sokss_pu:33197": "tac chrutvā sā vaṇigyoṣil lobhāt tat pratyapadyata // SoKss_12,26.22 (Vet_19.22) //",
  "GK21sokss_pu:33198": "ānīya ca kuto 'py ambu pāṇau caurasya tasya sā /",
  "GK21sokss_pu:33199": "eṣā sutā mayā tubhyaṃ kanyā dattety apātayat // SoKss_12,26.23 (Vet_19.23) //",
  "GK21sokss_pu:33200": "so 'pi tadduhitur dattayathoktājño jagāda tām /",
  "GK21sokss_pu:33201": "gacchāmuṣya vaṭasyādhaḥ khātvā svarṇaṃ gṛhāṇa tat // SoKss_12,26.24 (Vet_19.24) //",
  "GK21sokss_pu:33202": "gatāsor dāhayitvā me dehaṃ yuktyā visṛjya ca /",
  "GK21sokss_pu:33203": "asthīni tīrthe sasutā gaccher vakrolakaṃ puram // SoKss_12,26.25 (Vet_19.25) //",
  "GK21sokss_pu:33204": "tatra sūryaprabhe rājñi saurājyasukhite jane /",
  "GK21sokss_pu:33205": "nirupadravaniścintā sthāsyasi tvaṃ yathecchasi // SoKss_12,26.26 (Vet_19.26) //",
  "GK21sokss_pu:33206": "ity uktvā tṛṣitaḥ pītvā tayaivopahṛtaṃ jalam /",
  "GK21sokss_pu:33207": "śūlavyadhavyathotkrāntajīvaś cauro babhūva saḥ // SoKss_12,26.27 (Vet_19.27) //",
  "GK21sokss_pu:33208": "tato gatvā vaṇikstrī sā svarṇaṃ vaṭataros talāt /",
  "GK21sokss_pu:33209": "gṛhītvā sasutā guptam agād bhartṛsuhṛdgṛham // SoKss_12,26.28 (Vet_19.28) //",
  "GK21sokss_pu:33210": "tatra sthitvā ca yuktyā tad dāhayitvā kalevaram /",
  "GK21sokss_pu:33211": "caurasya tasya tīrthe 'sthikṣepādikam akārayat // SoKss_12,26.29 (Vet_19.29) //",
  "GK21sokss_pu:33212": "anyedyuś cāttaguptārthā tato nirgatya sātmajā /",
  "GK21sokss_pu:33213": "prayāntī kramaśaḥ prāpa sā tad vakrolakaṃ puram // SoKss_12,26.30 (Vet_19.30) //",
  "GK21sokss_pu:33214": "tatraikaṃ vasudattākhyād gṛhaṃ krītvā vaṇigvarāt /",
  "GK21sokss_pu:33215": "tasminn uvāsa sutayā dhanavatyā tayā saha // SoKss_12,26.31 (Vet_19.31) //",
  "GK21sokss_pu:33216": "tadā ca tatropādhyāyo viṣṇusvāmīty abhūt pure /",
  "GK21sokss_pu:33217": "manaḥsvāmīti tasyāsīc chiṣyo vipro 'tirūpavān // SoKss_12,26.32 (Vet_19.32) //",
  "GK21sokss_pu:33218": "vidhyābhijanayukto 'pi sa yauvanavaśīkṛtaḥ /",
  "GK21sokss_pu:33219": "tatra haṃsāvalīṃ nāma vāñchati sma vilāsinīm // SoKss_12,26.33 (Vet_19.33) //",
  "GK21sokss_pu:33220": "sā ca sauvarṇadīnāraśatapañcakam agrahīt /",
  "GK21sokss_pu:33221": "bhāṭiṃ tasya ca tan nābhūd vyaṣīdat tena so 'nvaham // SoKss_12,26.34 (Vet_19.34) //",
  "GK21sokss_pu:33222": "ekadā ca tam adrākṣīt tādṛśaṃ sā vaṇiksutā /",
  "GK21sokss_pu:33223": "kṣāmābhirāmavapuṣaṃ dhanavaty atra harmyataḥ // SoKss_12,26.35 (Vet_19.35) //",
  "GK21sokss_pu:33224": "tadrūpahṛtacittā ca bhartuś caurasya tasya sā /",
  "GK21sokss_pu:33225": "smṛtvānujñāṃ samīpasthāṃ yuktyāvocat svamātaram // SoKss_12,26.36 (Vet_19.36) //",
  "GK21sokss_pu:33226": "amba viprasutasyāsya paśyaite rūpayauvane /",
  "GK21sokss_pu:33227": "kīdṛśe bata viśvasya nayanāmṛtavarṣiṇī // SoKss_12,26.37 (Vet_19.37) //",
  "GK21sokss_pu:33228": "etac chrutvaiva tasmiṃs tāṃ baddhabhāvām avetya ca /",
  "GK21sokss_pu:33229": "tan mātā sā vaṇigbhāryā manasy evam acintayat // SoKss_12,26.38 (Vet_19.38) //",
  "GK21sokss_pu:33230": "madduhitrānayā tāvad varaṇīyaḥ sutāptaye /",
  "GK21sokss_pu:33231": "kaścid bhartrājñayā tasmād eṣa evārthyate na kim // SoKss_12,26.39 (Vet_19.39) //",
  "GK21sokss_pu:33232": "ity ākalayya vyasṛjat tat saṃdiśya manīṣitam /",
  "GK21sokss_pu:33233": "rahasyadhāriṇīṃ ceṭīṃ tam ānetuṃ sutākṛte // SoKss_12,26.40 (Vet_19.40) //",
  "GK21sokss_pu:33234": "sā gatvā vijane nītvā ceṭī tasmai śaśaṃsa tat /",
  "GK21sokss_pu:33235": "sa ca śrutvā dvijayuvā vyasanī tām abhāṣata // SoKss_12,26.41 (Vet_19.41) //",
  "GK21sokss_pu:33236": "yadi haṃsāvalīhetor dīnāraśatapañcakam /",
  "GK21sokss_pu:33237": "sauvarṇaṃ dīyate sahyaṃ tad ekām emi yāminīm // SoKss_12,26.42 (Vet_19.42) //",
  "GK21sokss_pu:33238": "iti tenoktayā ceṭyā tayā gatvā tathaiva sā /",
  "GK21sokss_pu:33239": "uktā vaṇikstrī tasmai tat taddhaste prāhiṇod dhanam // SoKss_12,26.43 (Vet_19.43) //",
  "GK21sokss_pu:33240": "tad gṛhītvā manaḥsvāmī tatputryā vāsakaṃ yayau /",
  "GK21sokss_pu:33241": "tasyāḥ sa tannisṛṣṭāyā dhanavatyaḥ saceṭikaḥ // SoKss_12,26.44 (Vet_19.44) //",
  "GK21sokss_pu:33242": "tatra tāṃ vitatotkaṇṭhāṃ kāntāṃ bhūṣitabhūtalām /",
  "GK21sokss_pu:33243": "sa cakora iva jyotsnāṃ dadarśa ca jaharṣa ca // SoKss_12,26.45 (Vet_19.45) //",
  "GK21sokss_pu:33244": "tayā samaṃ ca nītvā tāṃ rātriṃ saṃbhogalīlayā /",
  "GK21sokss_pu:33245": "nirgatya sa tato guptaṃ yayau prātar yathāgatam // SoKss_12,26.46 (Vet_19.46) //",
  "GK21sokss_pu:33246": "sāpi tasmād dhanavatī sagarbhābhūd vaṇiksutā /",
  "GK21sokss_pu:33247": "kāle ca suṣuve putraṃ lakṣaṇānumitāyatim // SoKss_12,26.47 (Vet_19.47) //",
  "GK21sokss_pu:33248": "parituṣṭāṃ tadā tāṃ ca sutotpattyā samātṛkām /",
  "GK21sokss_pu:33249": "ādideśa haraḥ svapne darśitasvavapur niśi // SoKss_12,26.48 (Vet_19.48) //",
  "GK21sokss_pu:33250": "yuktaṃ hemasahasreṇa nītvā bālam uṣasy amum /",
  "GK21sokss_pu:33251": "sūryaprabhanṛpasyeha mañcasthaṃ dvāri muñcatam // SoKss_12,26.49 (Vet_19.49) //",
  "GK21sokss_pu:33252": "evaṃ syāt kṣemam ity uktā śūlinā sā vaṇiksutā /",
  "GK21sokss_pu:33253": "tanmātā ca prabudhyaitaṃ svapnann anyonam ūcatuḥ // SoKss_12,26.50 (Vet_19.50) //",
  "GK21sokss_pu:33254": "nītvā ca taṃ tatyajatur bhagavatpratyayāc chiśum /",
  "GK21sokss_pu:33255": "rājñaḥ sūryaprabhasyāsya siṃhadvāre sahemakam // SoKss_12,26.51 (Vet_19.51) //",
  "GK21sokss_pu:33256": "tāvac ca tam api svapne sutacintāturaṃ sadā /",
  "GK21sokss_pu:33257": "tatra sūryaprabhaṃ bhūpam ādideśa vṛṣadhvajaḥ // SoKss_12,26.52 (Vet_19.52) //",
  "GK21sokss_pu:33258": "uttiṣṭha rājan bālas te siṃhadvāre sakāñcanaḥ /",
  "GK21sokss_pu:33259": "kenāpi sthāpito bhavyo mañcakasthaṃ gṛhāṇa tam // SoKss_12,26.53 (Vet_19.53) //",
  "GK21sokss_pu:33260": "ity uktaḥ śaṃbhunā prātaḥ prabuddho 'pi tathaiva saḥ /",
  "GK21sokss_pu:33261": "dvāḥsthaiḥ praviśya vijñapto niryayau nṛpatiḥ svayam // SoKss_12,26.54 (Vet_19.54) //",
  "GK21sokss_pu:33262": "dṛṣṭvā ca siṃhadvāre taṃ bālaṃ sakanakotkaram /",
  "GK21sokss_pu:33263": "rekhācchattradhvajādyaṅkapāṇipādaṃ śubhākṛtim // SoKss_12,26.55 (Vet_19.55) //",
  "GK21sokss_pu:33264": "datto mamocitaḥ putraḥ śaṃbhunāyam iti bruvan /",
  "GK21sokss_pu:33265": "svayaṃ gṛhītvā bāhubhyāṃ rājadhānīṃ viveśa saḥ // SoKss_12,26.56 (Vet_19.56) //",
  "GK21sokss_pu:33266": "cakāra cotsavaṃ tāvad asaṃkhyātaṃ dadad vasu /",
  "GK21sokss_pu:33267": "daridraśabdasyaikasya yāvad āsīn nirarthatā // SoKss_12,26.57 (Vet_19.57) //",
  "GK21sokss_pu:33268": "nṛttavādyādibhir nītvā dvādaśāhaṃ tataḥ sa tam /",
  "GK21sokss_pu:33269": "putraṃ candraprabhaṃ nāmnā cakre suryaprabho nṛpaḥ // SoKss_12,26.58 (Vet_19.58) //",
  "GK21sokss_pu:33270": "vavṛdhe rājaputro 'tra so 'tha candraprabhaḥ kramāt /",
  "GK21sokss_pu:33271": "vapuṣeva guṇaughenāpy āśritānandadāyinā // SoKss_12,26.59 (Vet_19.59) //",
  "GK21sokss_pu:33272": "śanair yuvā ca saṃjañje śauryaudāryaśrutādibhiḥ /",
  "GK21sokss_pu:33273": "āvarjitaprakṛtikaḥ kṣmābhārodvahanakṣamaḥ // SoKss_12,26.60 (Vet_19.60) //",
  "GK21sokss_pu:33274": "tādṛśaṃ ca tato dṛṣṭvā taṃ sa sūryaprabhaḥ pitā /",
  "GK21sokss_pu:33275": "rājye 'bhiṣicyaiva kṛtī vṛddho vārāṇasīṃ yayau // SoKss_12,26.61 (Vet_19.61) //",
  "GK21sokss_pu:33276": "pṛthvīṃ śāsati tasmiṃś ca tanaye nayaśālina /",
  "GK21sokss_pu:33277": "sa rājā tatra tatyāja caraṃs tīvratapas tanum // SoKss_12,26.62 (Vet_19.62) //",
  "GK21sokss_pu:33278": "buddhvā pitṛvipattiṃ tām anuśocya kṛtakriyaḥ /",
  "GK21sokss_pu:33279": "so 'tha candraprabho rājā sacivān dhārmiko 'bravīt // SoKss_12,26.63 (Vet_19.63) //",
  "GK21sokss_pu:33280": "tātasya tāvat kenāham anṛṇo bhavituṃ kṣamaḥ /",
  "GK21sokss_pu:33281": "tathāpy ekāṃ svahastena dadāmy etasya niṣkṛtim // SoKss_12,26.64 (Vet_19.64) //",
  "GK21sokss_pu:33282": "nītvā kṣipāmi gaṅgāyām asthīny asya yathāvidhi /",
  "GK21sokss_pu:33283": "gatvā sarvapitṛhyaś ca gayāṃ piṇḍaṃ dadāmy aham // SoKss_12,26.65 (Vet_19.65) //",
  "GK21sokss_pu:33284": "prasaṅgāt tīrthayātrāṃ ca karomy āpūrvasāgaram /",
  "GK21sokss_pu:33285": "ity uktavantaṃ rājānaṃ mantriṇas taṃ vyajijñapan // SoKss_12,26.66 (Vet_19.66) //",
  "GK21sokss_pu:33286": "na deva yujyate kartum etad rājñaḥ kathaṃcana /",
  "GK21sokss_pu:33287": "na hi rājyaṃ bahuchidraṃ kṣaṇaṃ tiṣṭhaty arakṣitam // SoKss_12,26.67 (Vet_19.67) //",
  "GK21sokss_pu:33288": "tad eṣā parahastena kāryā te pitrupakriyā /",
  "GK21sokss_pu:33289": "svadharmapālanād anyā tīrthayātrā ca kā tava // SoKss_12,26.68 (Vet_19.68) //",
  "GK21sokss_pu:33290": "bahvapāyaṃ kva pānthatvāṃ nityaguptāḥ kva pārthivāḥ /",
  "GK21sokss_pu:33291": "iti mantrivacaḥ śrutvā rājā candraprabho 'bravīt // SoKss_12,26.69 (Vet_19.69) //",
  "GK21sokss_pu:33292": "alaṃ vikalpaiḥ pitrarthe gantavyaṃ niścitaṃ mayā /",
  "GK21sokss_pu:33293": "draṣṭavyāni ca tīrthāni yāvan me kṣamate vayaḥ // SoKss_12,26.70 (Vet_19.70) //",
  "GK21sokss_pu:33294": "paścā ko vetti kiṃ bhāvi śarire kṣaṇanaśvare /",
  "GK21sokss_pu:33295": "rājyaṃ cāgamanaṃ yāvad rakṣyaṃ yuṣmābhir eva me // SoKss_12,26.71 (Vet_19.71) //",
  "GK21sokss_pu:33296": "śrutvaitaṃ niścayaṃ rājñas tūṣṇīm āsata mantriṇaḥ /",
  "GK21sokss_pu:33297": "tataḥ prayaṇasaṃbhāraṃ sajjīcakre sa bhūpatiḥ // SoKss_12,26.72 (Vet_19.72) //",
  "GK21sokss_pu:33298": "athāhni sa śubhe snāto hutāgniḥ pūjitadvijaḥ /",
  "GK21sokss_pu:33299": "suyuktaṃ ratham āsthāya prayataḥ śāntaveṣabhṛt // SoKss_12,26.73 (Vet_19.73) //",
  "GK21sokss_pu:33300": "sāmantān rajaputrāṃś ca paurāñ janapadān api /",
  "GK21sokss_pu:33301": "nivartyānicchataḥ kṛcchrād āsīmāntānuyāyinaḥ // SoKss_12,26.74 (Vet_19.74) //",
  "GK21sokss_pu:33302": "brāhmaṇair vāhanārūḍhaiḥ samaṃ sa sapurohitaḥ /",
  "GK21sokss_pu:33303": "pratasthe sacivanyastarājyaś candraprabho nṛpaḥ // SoKss_12,26.75 (Vet_19.75) //",
  "GK21sokss_pu:33304": "vicitraveṣabhāṣādivilokanavinoditaḥ /",
  "GK21sokss_pu:33305": "paśyan nānāvidhān deśān kramāt prāpa ca jāhnavīm // SoKss_12,26.76 (Vet_19.76) //",
  "GK21sokss_pu:33306": "dadarśa tā ca jantūnāṃ jalakallolapaṅktibhiḥ /",
  "GK21sokss_pu:33307": "tridivārohasopānapaddhatiṃ sṛjatīm iva // SoKss_12,26.77 (Vet_19.77) //",
  "GK21sokss_pu:33308": "himavatprabhavāṃ śaṃbhoḥ kṛtakrīḍākacagrahām /",
  "GK21sokss_pu:33309": "bibhratīṃ cāmbikālīlāṃ devarṣigaṇavanditām // SoKss_12,26.78 (Vet_19.78) //",
  "GK21sokss_pu:33310": "rathāvatīrṇas tasyāṃ ca kṛtasnāno yathāvidhi /",
  "GK21sokss_pu:33311": "cikṣepāsthīni bhūpasya tasya sūryaprabhasya saḥ // SoKss_12,26.79 (Vet_19.79) //",
  "GK21sokss_pu:33312": "dattadānaḥ kṛtaśrāddho rathārūḍhas tato 'pi ca /",
  "GK21sokss_pu:33313": "prasthitaḥ kramaśaḥ prāpa prayāgam ṛṣisaṃstutam // SoKss_12,26.80 (Vet_19.80) //",
  "GK21sokss_pu:33314": "yatrārcirādyadhūmādim āgrāv iva samāgatau /",
  "GK21sokss_pu:33315": "gaṅgāyamunayor vāhau bhātaḥ sugataye nṛṇām // SoKss_12,26.81 (Vet_19.81) //",
  "GK21sokss_pu:33316": "tatropoṣya kṛtasnānadānaśrāddhādisatkriyaḥ /",
  "GK21sokss_pu:33317": "vārāṇasīṃ jagāmātha sa candraprabhabhūpatiḥ // SoKss_12,26.82 (Vet_19.82) //",
  "GK21sokss_pu:33318": "eta mokṣaṃ prayāteti vadantām iva dūrataḥ /",
  "GK21sokss_pu:33319": "vātākṣiptasamutkṣiptaiḥ surasadmadhvajāṃśukaiḥ // SoKss_12,26.83 (Vet_19.83) //",
  "GK21sokss_pu:33320": "tasyāṃ dināny upoṣya trīṇy abhyarcyātha vṛṣadhvajam /",
  "GK21sokss_pu:33321": "bhogair nijocitais tais taiḥ prayayau sa gayāṃ prati // SoKss_12,26.84 (Vet_19.84) //",
  "GK21sokss_pu:33322": "tataḥ phalaughanamitair mañjuguñjadvihaṃgamaiḥ /",
  "GK21sokss_pu:33323": "pade pade sapraṇāmaṃ stūyamāna ivāṅghripaiḥ // SoKss_12,26.85 (Vet_19.85) //",
  "GK21sokss_pu:33324": "vikṣiptavanyakusumair arcyamāna ivānilaiḥ /",
  "GK21sokss_pu:33325": "nānāraṇyāny atikramya puṇyaṃ prāpa gayāśiraḥ // SoKss_12,26.86 (Vet_19.86) //",
  "GK21sokss_pu:33326": "vidhāya tatra ca śrāddhaṃ vidhivad bhūridakṣiṇam /",
  "GK21sokss_pu:33327": "candraprabhaḥ sa rājātra dharmāraṇyam upeyivān // SoKss_12,26.87 (Vet_19.87) //",
  "GK21sokss_pu:33328": "gayākūpe 'sya dadataḥ pituḥ piṇḍaṃ tadantarāt /",
  "GK21sokss_pu:33329": "samuttasthus tam ādātuṃ trayo mānuṣapāṇayaḥ // SoKss_12,26.88 (Vet_19.88) //",
  "GK21sokss_pu:33330": "tad dṛṣṭvaiva sa vibhrāntaḥ kim etad iti pārthavaḥ /",
  "GK21sokss_pu:33331": "kasmin haste kṣipe piṇḍam ity apṛcchan nijān dvijān // SoKss_12,26.89 (Vet_19.89) //",
  "GK21sokss_pu:33332": "te tam ūcur ayaṃ tāvad ekaś caurasya niścatam /",
  "GK21sokss_pu:33333": "hasto lohamayaḥ śaṅkur yasmin devaiṣa dṛśyate // SoKss_12,26.90 (Vet_19.90) //",
  "GK21sokss_pu:33334": "dvitīyo brāhmaṇasyāyaṃ karo dhṛtapavitrakaḥ /",
  "GK21sokss_pu:33335": "rājñaḥ pāṇis tṛtīyo 'yaṃ sāṅgulīyaḥ sulakṣaṇaḥ // SoKss_12,26.91 (Vet_19.91) //",
  "GK21sokss_pu:33336": "tan na vidmaḥ kva piṇḍo 'yaṃ nikṣepyaḥ kim idaṃ bhavet /",
  "GK21sokss_pu:33337": "ity uktas tair dvijaiḥ so 'tra rājā lebhe na niścayam // SoKss_12,26.92 (Vet_19.92) //",
  "GK21sokss_pu:33338": "ity ākhyāya kathāścaryaṃ vetālo 'ṃsasthitas tadā /",
  "GK21sokss_pu:33339": "sa trivikramasenaṃ taṃ jagāda nṛpatiṃ punaḥ // SoKss_12,26.93 (Vet_19.93) //",
  "GK21sokss_pu:33340": "tat kasya haste deyaḥ syāt sa piṇḍa iti vaktu me /",
  "GK21sokss_pu:33341": "bhavāṃs tāvat sa evātra prāktanaḥ samayaś ca te // SoKss_12,26.94 (Vet_19.94) //",
  "GK21sokss_pu:33342": "iti vetālataḥ śrutvā muktamaunaḥ sa bhūpatiḥ /",
  "GK21sokss_pu:33343": "taṃ trivikramaseno 'tra dharmajñaḥ pratyabhāṣata // SoKss_12,26.95 (Vet_19.95) //",
  "GK21sokss_pu:33344": "caurasya haste dātavyaḥ sa piṇḍaḥ kṣetrajo yataḥ /",
  "GK21sokss_pu:33345": "candraprabaḥ sa nṛpatiḥ putras tasyaiva nānyayoḥ // SoKss_12,26.96 (Vet_19.96) //",
  "GK21sokss_pu:33346": "viprasya janakasyāpi sa hi putro na budhyate /",
  "GK21sokss_pu:33347": "vikrīto hi dhanenātmā tām ekāṃ tena yāminīm // SoKss_12,26.97 (Vet_19.97) //",
  "GK21sokss_pu:33348": "rājñaḥ sūraprabasyāpi saṃskārādānavardhanaiḥ /",
  "GK21sokss_pu:33349": "bhavet sa putro na syāc cet svadhanaṃ tasya tatkṛte // SoKss_12,26.98 (Vet_19.98) //",
  "GK21sokss_pu:33350": "śiśos tasya hi śīrṣānte mañcasthasyaiva hema yat /",
  "GK21sokss_pu:33351": "nyastam āsīt tad evāsya mūlyaṃ saṃvardhanādike // SoKss_12,26.99 (Vet_19.99) //",
  "GK21sokss_pu:33352": "tasmād dhastodakaprāptā tanmātā yasya yena sā /",
  "GK21sokss_pu:33353": "ajñā tajjanane dattā yasya tan nikhilaṃ dhanam // SoKss_12,26.100 (Vet_19.100) //",
  "GK21sokss_pu:33354": "tasya sa kṣetrajaḥ putraś caurasyaiva mahīpatiḥ /",
  "GK21sokss_pu:33355": "piṇḍas tasyaiva haste ca deyas teneti me matiḥ // SoKss_12,26.101 (Vet_19.101) //",
  "GK21sokss_pu:33356": "ity uktavato nṛpates tasyāṃsāt svapadam eva vetālaḥ /",
  "GK21sokss_pu:33357": "prayayau sa ca trivikramaseno rājā tam anvayād bhūyaḥ // SoKss_12,26.102 (Vet_19.102) //",
  "GK21sokss_pu:33358": "saptaviṃśas taraṅgaḥ /",
  "GK21sokss_pu:33359": "tato gatvā gṛhītvāṃse vetālaṃ śiṃśapātaroḥ /",
  "GK21sokss_pu:33360": "sa trivikramasenas tam uccacāla punar nṛpaḥ // SoKss_12,27.1 (Vet_20.1) //",
  "GK21sokss_pu:33361": "maunena prasthitaṃ taṃ ca vetālo 'ṃsād uvāca saḥ /",
  "GK21sokss_pu:33362": "rājan kas te 'nubandho 'yaṃ gaccha rātrisukhaṃ bhaja // SoKss_12,27.2 (Vet_20.2) //",
  "GK21sokss_pu:33363": "na yuktaṃ tava netuṃ māṃ kubhikṣos tasya gocaram /",
  "GK21sokss_pu:33364": "graho vā tatra ced astu kathām ekām imāṃ śṛṇu // SoKss_12,27.3 (Vet_20.3) //",
  "GK21sokss_pu:33365": "asti svarekhānutkrāntavarṇabhedavyavasthiti /",
  "GK21sokss_pu:33366": "nagaraṃ citrakūṭākhyaṃ bibhrāṇaṃ satyanāmatām // SoKss_12,27.4 (Vet_20.4) //",
  "GK21sokss_pu:33367": "tatrāmṛtarasāsāravarṣī praṇayicakṣuṣām /",
  "GK21sokss_pu:33368": "candrāvaloka ity āsīd rājā rājaśikhāmaṇiḥ // SoKss_12,27.5 (Vet_20.5) //",
  "GK21sokss_pu:33369": "ālānaṃ śauryakariṇas tyāgasyotpattiketanam /",
  "GK21sokss_pu:33370": "vilāsaveśma rūpasya śaśaṃsur yaṃ vicakṣaṇāḥ // SoKss_12,27.6 (Vet_20.6) //",
  "GK21sokss_pu:33371": "satīṣu sarvasaṃpatsu yan na prāpa nijocitām /",
  "GK21sokss_pu:33372": "bhāryāṃ saikā paraṃ cintā yūnas tasyābhavad dhṛdi // SoKss_12,27.7 (Vet_20.7) //",
  "GK21sokss_pu:33373": "ekadā ca tadudvegavinodāya mahāṭavīm /",
  "GK21sokss_pu:33374": "jagāmāśvīyasahito mṛgayāyai sa bhūpatiḥ // SoKss_12,27.8 (Vet_20.8) //",
  "GK21sokss_pu:33375": "tatra sūkaravṛndāni bhindan bāṇair nirantaraiḥ /",
  "GK21sokss_pu:33376": "śyāmalāmbararociṣṇus tamāṃsīva raviḥ karaiḥ // SoKss_12,27.9 (Vet_20.9) //",
  "GK21sokss_pu:33377": "śāyayañ śaraśayyāsu siṃhān samaradurmadān /",
  "GK21sokss_pu:33378": "mūrdhajair dhavalair bhīṣmān arjunādhikavikramaḥ // SoKss_12,27.10 (Vet_20.10) //",
  "GK21sokss_pu:33379": "vipakṣīkṛtya śarabhān pātayan parvatopamān /",
  "GK21sokss_pu:33380": "dambholikarkaśaprāsapātair jambhārivikramaḥ // SoKss_12,27.11 (Vet_20.11) //",
  "GK21sokss_pu:33381": "rasād vivikṣuḥ sa nṛpo vanābhyantaram ekakaḥ /",
  "GK21sokss_pu:33382": "tīvrapārṣṇiprahāreṇa prerayāmāsa vājinam // SoKss_12,27.12 (Vet_20.12) //",
  "GK21sokss_pu:33383": "sa vājī tena ca kaśāghātenottejito bhṛśam /",
  "GK21sokss_pu:33384": "pārṣṇighātena viṣamaṃ samaṃ cāgaṇayan kṣaṇāt // SoKss_12,27.13 (Vet_20.13) //",
  "GK21sokss_pu:33385": "vanāntaraṃ tato 'naiṣīd vātādhikajavo nṛpam /",
  "GK21sokss_pu:33386": "mohitendriyavṛttiṃ taṃ vyatītya daśayojanīm // SoKss_12,27.14 (Vet_20.14) //",
  "GK21sokss_pu:33387": "tatra tasmin sthite vāhe rājā diṅmoham etya saḥ /",
  "GK21sokss_pu:33388": "bhramañ śrānto dadarśaikam ārāt suvipulaṃ saraḥ // SoKss_12,27.15 (Vet_20.15) //",
  "GK21sokss_pu:33389": "mārutenābhimukhyena namitonnamitair muhuḥ /",
  "GK21sokss_pu:33390": "ita ehīti hastābhaiḥ saṃjñāṃ kurvad ivāmbujaiḥ // SoKss_12,27.16 (Vet_20.16) //",
  "GK21sokss_pu:33391": "tatra gatvā ca turagaṃ viparyāṇopavartitam /",
  "GK21sokss_pu:33392": "snātapītaṃ tarucchāyābaddhaṃ dattatṛṇotkaram // SoKss_12,27.17 (Vet_20.17) //",
  "GK21sokss_pu:33393": "kṛtvā svayaṃ kṛtasnānaḥ pītāmbur galitaśramaḥ /",
  "GK21sokss_pu:33394": "ramyeṣu tatpradeśeṣu dadau dṛṣṭim itas tataḥ // SoKss_12,27.18 (Vet_20.18) //",
  "GK21sokss_pu:33395": "ekatra cāśokataror adhastān munikanyakām /",
  "GK21sokss_pu:33396": "āmuktapuṣpābharaṇāṃ valkalāṃśukaśobhinīm // SoKss_12,27.19 (Vet_20.19) //",
  "GK21sokss_pu:33397": "mugdhabaddhajaṭājūṭasaviśeṣamanoramām /",
  "GK21sokss_pu:33398": "sakhīdvitīyām āścaryarūpāṃ rājā dadarśa saḥ // SoKss_12,27.20 (Vet_20.20) //",
  "GK21sokss_pu:33399": "acintayac ca puṣpeṣoḥ patitaḥ śaragocare /",
  "GK21sokss_pu:33400": "keyaṃ syāt sarasi snātuṃ sāvitrī kiṃ svid āgatā // SoKss_12,27.21 (Vet_20.21) //",
  "GK21sokss_pu:33401": "kiṃ harasyāṅkavibhraṣṭā gaurī bhūyaḥ śritā tapaḥ /",
  "GK21sokss_pu:33402": "ahany astaṃgatasyendoḥ kāntiḥ kiṃ vā dhṛtavratā // SoKss_12,27.22 (Vet_20.22) //",
  "GK21sokss_pu:33403": "tad etām upasṛtyeha śanair upalabhe varam /",
  "GK21sokss_pu:33404": "ity ālocya yayau tasyāḥ kanyāyāḥ so 'ntikaṃ nṛpaḥ // SoKss_12,27.23 (Vet_20.23) //",
  "GK21sokss_pu:33405": "sāpi dṛṣṭvā tam āyāntaṃ tadrūpākulitekṣaṇā /",
  "GK21sokss_pu:33406": "pūrvaprārabdhapuṣpasraksannahastā vyacintayat // SoKss_12,27.24 (Vet_20.24) //",
  "GK21sokss_pu:33407": "ko 'yam īdṛg araṇye 'smin siddho vidyādharo nu kim /",
  "GK21sokss_pu:33408": "batāsya rūpaṃ viśvasya kṛtārthīkaraṇaṃ dṛśoḥ // SoKss_12,27.25 (Vet_20.25) //",
  "GK21sokss_pu:33409": "evaṃ vitarkya paśyantī tiryak taṃ trapayā tataḥ /",
  "GK21sokss_pu:33410": "utthāya sorustambhāpi gantuṃ prāvartataiva sā // SoKss_12,27.26 (Vet_20.26) //",
  "GK21sokss_pu:33411": "athopetya sa rājā tām evaṃ nāgariko 'bravīt /",
  "GK21sokss_pu:33412": "āstāṃ prathamadṛṣṭasya darśanaikaphalārthinaḥ // SoKss_12,27.27 (Vet_20.27) //",
  "GK21sokss_pu:33413": "janasya dūrāyātasya sundari svāgatādikam /",
  "GK21sokss_pu:33414": "ko 'yaṃ nv āśramiṇāṃ dharmo yad etasmāt palāyyate // SoKss_12,27.28 (Vet_20.28) //",
  "GK21sokss_pu:33415": "ity ukte bhūbhujā tasyāḥ sakhī tadvad vicakṣaṇā /",
  "GK21sokss_pu:33416": "tatropaveśya nṛpateś cakārātithyasatkriyām // SoKss_12,27.29 (Vet_20.29) //",
  "GK21sokss_pu:33417": "atha sapraṇayaṃ rājā tāṃ sa papraccha sotsukaḥ /",
  "GK21sokss_pu:33418": "bhadre kaḥ puṇyavān vaṃśas tvatsakhyālaṃkṛto 'nayā // SoKss_12,27.30 (Vet_20.30) //",
  "GK21sokss_pu:33419": "kāni śrotrāmṛtasyandīny asyā nāmākṣarāṇi ca /",
  "GK21sokss_pu:33420": "kiṃ caivam anayā puṣpasukumāram idaṃ vapuḥ // SoKss_12,27.31 (Vet_20.31) //",
  "GK21sokss_pu:33421": "tāpasocitayā vṛttyā vijane 'smin kadarthyate /",
  "GK21sokss_pu:33422": "iti rājño vacaḥ śrutvā tatsakhī pratyuvāca sā // SoKss_12,27.32 (Vet_20.32) //",
  "GK21sokss_pu:33423": "eṣā maharṣeḥ kaṇvasya duhitā vardhitāśrame /",
  "GK21sokss_pu:33424": "menakāsaṃbhavā kanyā nāmnā cendīvaraprabhā // SoKss_12,27.33 (Vet_20.33) //",
  "GK21sokss_pu:33425": "ihāsmin sarasi snātum āgatānujñayā pituḥ /",
  "GK21sokss_pu:33426": "ito 'tra nātidūre 'sti tasyaitat pitur āśramaḥ // SoKss_12,27.34 (Vet_20.34) //",
  "GK21sokss_pu:33427": "ity uktaḥ sa tayā hṛṣṭo rājāruhya turaṅgamam /",
  "GK21sokss_pu:33428": "yācituṃ tāṃ sutāṃ tasya kaṇvarṣer āśramaṃ yayau // SoKss_12,27.35 (Vet_20.35) //",
  "GK21sokss_pu:33429": "viveśa ca vinītas taṃ bahiḥ sthāpitavāhanaḥ /",
  "GK21sokss_pu:33430": "jaṭāvalkalibhiḥ pūrṇaṃ pādapair iva tāpasaiḥ // SoKss_12,27.36 (Vet_20.36) //",
  "GK21sokss_pu:33431": "tanmadhye ca tam adrākṣīd ṛṣibhiḥ parivāritam /",
  "GK21sokss_pu:33432": "tejasāhlādanaṃ kaṇvamuniṃ candram iva grahaiḥ // SoKss_12,27.37 (Vet_20.37) //",
  "GK21sokss_pu:33433": "upetya pādayos taṃ ca vavande so 'pi taṃ muniḥ /",
  "GK21sokss_pu:33434": "kalpitātithyaviśrāntaṃ jñānī kṣiprād abhāṣata // SoKss_12,27.38 (Vet_20.38) //",
  "GK21sokss_pu:33435": "vatsa candravalokaitac chṛṇu yad vacmi te hitam /",
  "GK21sokss_pu:33436": "jānāsi yādṛk saṃsāre prāṇināṃ mṛtyuto bhayam // SoKss_12,27.39 (Vet_20.39) //",
  "GK21sokss_pu:33437": "tan niḥkāraṇam evaitān varākān haṃsi kiṃ mṛgān /",
  "GK21sokss_pu:33438": "śastraṃ hi bhītarakṣārthaṃ dhātrā kṣatrasya nirmitam // SoKss_12,27.40 (Vet_20.40) //",
  "GK21sokss_pu:33439": "tat prajā rakṣa dharmeṇa samun mūlaya kaṇṭakān /",
  "GK21sokss_pu:33440": "hastyaśvāstrādiyogyābhiś calalakṣmyādi sādhaya // SoKss_12,27.41 (Vet_20.41) //",
  "GK21sokss_pu:33441": "bhuṅkṣva rājyasukhaṃ dehi dhanaṃ dikṣu yaśaḥ kira /",
  "GK21sokss_pu:33442": "kṛtāntakrīḍitaṃ hiṃsraṃ mṛgayāvyasanaṃ tyaja // SoKss_12,27.42 (Vet_20.42) //",
  "GK21sokss_pu:33443": "hantur vadhyasya cānyasya yatra tulyā pramāditā /",
  "GK21sokss_pu:33444": "kiṃ tena bahvanarthena pāṇḍor vṛttaṃ na kiṃ śrutam // SoKss_12,27.43 (Vet_20.43) //",
  "GK21sokss_pu:33445": "etat kaṇvamuner vākyaṃ śrutvā samabhinandya ca /",
  "GK21sokss_pu:33446": "rājā candrāvalokas tam arthajñaḥ pratyabhāṣata // SoKss_12,27.44 (Vet_20.44) //",
  "GK21sokss_pu:33447": "anuśiṣṭo 'smi bhagavan kṛto me 'nugrahaḥ paraḥ /",
  "GK21sokss_pu:33448": "mṛgayāyā nivṛtto 'haṃ prāṇinaḥ santu nirbhayāḥ // SoKss_12,27.45 (Vet_20.45) //",
  "GK21sokss_pu:33449": "tac chrutvovāca sa munis tuṣṭo 'ham amunā tava /",
  "GK21sokss_pu:33450": "prāṇiṣv abhayadānena tad vṛṇīṣvepsitaṃ varam // SoKss_12,27.46 (Vet_20.46) //",
  "GK21sokss_pu:33451": "ity uktas tena muninā kālajñaḥ sa nṛpo 'bhyadhāt /",
  "GK21sokss_pu:33452": "tuṣṭo 'si cet sutāṃ dehi mahyam indīvaraprabhām // SoKss_12,27.47 (Vet_20.47) //",
  "GK21sokss_pu:33453": "ity arthitavate so 'smai rājñe snānagatāṃ muniḥ /",
  "GK21sokss_pu:33454": "apsaraḥsaṃbhavāṃ kanyāṃ tāṃ dadāv anurūpikām // SoKss_12,27.48 (Vet_20.48) //",
  "GK21sokss_pu:33455": "tataḥ kṛtavivāhas tāṃ munibhāryāprasādhitām /",
  "GK21sokss_pu:33456": "kṛtānuyātrām udbāṣpais tāpasair ā nijāśramāt // SoKss_12,27.49 (Vet_20.49) //",
  "GK21sokss_pu:33457": "indīvaraprabhāṃ bhāryām ādāyāruhya vājinam /",
  "GK21sokss_pu:33458": "candrāvalokas tarasā pratasthe sa tato nṛpaḥ // SoKss_12,27.50 (Vet_20.50) //",
  "GK21sokss_pu:33459": "gacchataś cāsya vitataṃ dṛṣṭvā taddinaceṣṭitam /",
  "GK21sokss_pu:33460": "raviḥ khinna ivāstādrim astake samupāviśat // SoKss_12,27.51 (Vet_20.51) //",
  "GK21sokss_pu:33461": "dadṛśe mṛganetrā ca kramād udriktamanmathā /",
  "GK21sokss_pu:33462": "dhvāntanīlapaṭacchannarūpā rātryabhisārikā // SoKss_12,27.52 (Vet_20.52) //",
  "GK21sokss_pu:33463": "tasmin kāle pathi prāpa sa rājāśvatthapādapam /",
  "GK21sokss_pu:33464": "sajjanāśayasusvacchavāpījalataṭasthitam // SoKss_12,27.53 (Vet_20.53) //",
  "GK21sokss_pu:33465": "śākhāpattraughasaṃchannaśādvalaśyāmalasthalam /",
  "GK21sokss_pu:33466": "dṛṣṭvā ca taṃ vasāmīha rātrim ity akarod dhṛdi // SoKss_12,27.54 (Vet_20.54) //",
  "GK21sokss_pu:33467": "tato 'vatīrya turagād dattvā tasmai tṛṇodakam /",
  "GK21sokss_pu:33468": "viśramya puline vāpyā upayuktāmbumārutaḥ // SoKss_12,27.55 (Vet_20.55) //",
  "GK21sokss_pu:33469": "muniputrikayā sārdhaṃ tayā tasya taros tale /",
  "GK21sokss_pu:33470": "priyayā puṣpaśayyāyāṃ saṃviveśa sa bhūpatiḥ // SoKss_12,27.56 (Vet_20.56) //",
  "GK21sokss_pu:33471": "tatkṣaṇaṃ ca samākramya timirāṃśukahāriṇā /",
  "GK21sokss_pu:33472": "sarāgam ānanaṃ prācyāś cucumbe śaśalakṣmaṇā // SoKss_12,27.57 (Vet_20.57) //",
  "GK21sokss_pu:33473": "virejuś candrakiraṇaiḥ samāśliṣya prasāritāḥ /",
  "GK21sokss_pu:33474": "vītamānāvakāśāś cāśeṣā vitamaso diśaḥ // SoKss_12,27.58 (Vet_20.58) //",
  "GK21sokss_pu:33475": "atrāntare latāgulmavivaraprasṛtaiḥ karaiḥ /",
  "GK21sokss_pu:33476": "aindavai ratnadīpābhais tarumūle vibhāsite // SoKss_12,27.59 (Vet_20.59) //",
  "GK21sokss_pu:33477": "so 'pi rājā siṣeve tām āśliṣyendīvaraprabhām /",
  "GK21sokss_pu:33478": "navasaṃgamasotkaṇṭhasarasaṃ suratotsavam // SoKss_12,27.60 (Vet_20.60) //",
  "GK21sokss_pu:33479": "visraṃsayāmāsa śanair nīvīṃ tasyās trapām iva /",
  "GK21sokss_pu:33480": "akhaṇḍayac ca daśanair mugdhabhāvam ivādharam // SoKss_12,27.61 (Vet_20.61) //",
  "GK21sokss_pu:33481": "racayāmāsa kucayor yauvanadvipakumbhayoḥ /",
  "GK21sokss_pu:33482": "karajakṣatasadratnanavanakṣatramālikām // SoKss_12,27.62 (Vet_20.62) //",
  "GK21sokss_pu:33483": "mukhaṃ kapolau nayane muhuḥ paricucumba ca /",
  "GK21sokss_pu:33484": "lāvaṇyāmṛtaniḥṣyandam āpibann iva sarvataḥ // SoKss_12,27.63 (Vet_20.63) //",
  "GK21sokss_pu:33485": "itthan nidhuvanakrīḍāsukhena sa tayā saha /",
  "GK21sokss_pu:33486": "nināya kāntayā tatra rājā kṣaṇam iva kṣapām // SoKss_12,27.64 (Vet_20.64) //",
  "GK21sokss_pu:33487": "prātaś ca muktaśayanaḥ sāṃdhyasyānantaraṃ vidheḥ /",
  "GK21sokss_pu:33488": "svasainyāvāptaye yātum unmukho 'bhūd vadhūsakhaḥ // SoKss_12,27.65 (Vet_20.65) //",
  "GK21sokss_pu:33489": "tāvac ca naktaṃ luptābjakhaṇḍaśobhaṃ niśāpatim /",
  "GK21sokss_pu:33490": "bhiyevāstādrikuharapralīnaṃ dhvastatejasam // SoKss_12,27.66 (Vet_20.66) //",
  "GK21sokss_pu:33491": "hantukāma iva krodhād ātāmratararociṣi /",
  "GK21sokss_pu:33492": "prasāritakarotkṣiptamaṇḍalāgre vivasvati // SoKss_12,27.67 (Vet_20.67) //",
  "GK21sokss_pu:33493": "akasmād ājagāmātra vidyutpiṅgaśiroruhaḥ /",
  "GK21sokss_pu:33494": "kajjalaśyāmalaḥ kālameghābho brahmarākṣasaḥ // SoKss_12,27.68 (Vet_20.68) //",
  "GK21sokss_pu:33495": "antramālākṛtottaṃsaḥ keśayajñopavītabhṛt /",
  "GK21sokss_pu:33496": "khādan naraśiromāṃsaṃ kapālena pibann asṛk // SoKss_12,27.69 (Vet_20.69) //",
  "GK21sokss_pu:33497": "so 'ṭṭahāsaṃ vimucyograṃ mukhenāgniṃ vaman krudhā /",
  "GK21sokss_pu:33498": "daṃṣṭrākarālo rājānaṃ bhartsayan nijagāda tam // SoKss_12,27.70 (Vet_20.70) //",
  "GK21sokss_pu:33499": "pāpa jvālāmukhaṃ nāma viddhi māṃ brahmarākṣasam /",
  "GK21sokss_pu:33500": "nivāsaś caiṣa me 'śvattho devair api na laṅghyate // SoKss_12,27.71 (Vet_20.71) //",
  "GK21sokss_pu:33501": "so 'yaṃ tvayā samākramya paribhuktaḥ striyā saha /",
  "GK21sokss_pu:33502": "rātricaryāgatasyādya tad bhuṅkṣvāvinayāt phalam // SoKss_12,27.72 (Vet_20.72) //",
  "GK21sokss_pu:33503": "eṣo 'haṃ te durācāra kāmopahatacetasaḥ /",
  "GK21sokss_pu:33504": "utpāṭya hṛdayaṃ bhokṣye pāsyāmy eva ca śoṇitam // SoKss_12,27.73 (Vet_20.73) //",
  "GK21sokss_pu:33505": "tac chrutvaiva tathā ghoraṃ tam avadhyam avekṣya ca /",
  "GK21sokss_pu:33506": "trastāṅganaḥ savinayaṃ bhayāt pratyabravīn nṛpaḥ // SoKss_12,27.74 (Vet_20.74) //",
  "GK21sokss_pu:33507": "ajānatāparāddhaṃ yan mayā te tat kṣamasva me /",
  "GK21sokss_pu:33508": "tavāham āśrame hy asminn atithiḥ śaraṇāśritaḥ // SoKss_12,27.75 (Vet_20.75) //",
  "GK21sokss_pu:33509": "dāsyāmi cepsitaṃ tubhyam ānīya puruṣaṃ paśum /",
  "GK21sokss_pu:33510": "yena te bhavitā tṛptis tat prasīda krudhaṃ tyaja // SoKss_12,27.76 (Vet_20.76) //",
  "GK21sokss_pu:33511": "iti rājño vacaḥ śrutvā śāntaḥ sa brahmarāksasaḥ /",
  "GK21sokss_pu:33512": "astu ko doṣa ity anto vicintyaivam abhāṣata // SoKss_12,27.77 (Vet_20.77) //",
  "GK21sokss_pu:33513": "yaḥ saptavarṣadeśyo 'pi mahāsattvo vivekavān /",
  "GK21sokss_pu:33514": "tvadarthe svecchayātmānaṃ dadyād brāhmaṇaputrakaḥ // SoKss_12,27.78 (Vet_20.78) //",
  "GK21sokss_pu:33515": "hanyamānaṃ ca yaṃ mātā hastayoḥ pādayoḥ pitā /",
  "GK21sokss_pu:33516": "avaṣṭabhyātisudṛḍhaṃ saṃniveśya mahītale // SoKss_12,27.79 (Vet_20.79) //",
  "GK21sokss_pu:33517": "tādṛśaṃ puruṣaṃ mahyam upahārīkaroṣi cet /",
  "GK21sokss_pu:33518": "svayaṃ khaḍgaprahāreṇa hatvā saptadināntare // SoKss_12,27.80 (Vet_20.80) //",
  "GK21sokss_pu:33519": "tat te kṣamiṣye nyakkāram anyathā tu mahīpate /",
  "GK21sokss_pu:33520": "sadyo vināśayiṣyāmi tvām ahaṃ saparicchadam // SoKss_12,27.81 (Vet_20.81) //",
  "GK21sokss_pu:33521": "śrutvaitat sa bhayād rājā pratipede tatheti tat /",
  "GK21sokss_pu:33522": "tirobabhūva ca brahmarākṣasaḥ so 'pi tat kṣaṇam // SoKss_12,27.82 (Vet_20.82) //",
  "GK21sokss_pu:33523": "atha candrāvaloko 'sau rājā sendīvaraprabhaḥ /",
  "GK21sokss_pu:33524": "hayārūḍhas tataḥ prāyāt sainyaṃ cinvan sudurmanāḥ // SoKss_12,27.83 (Vet_20.83) //",
  "GK21sokss_pu:33525": "aho ahaṃ mṛgayayā madanena ca mohitaḥ /",
  "GK21sokss_pu:33526": "gataḥ pāṇḍur ivākāṇḍe vināśaṃ bata bāliśaḥ // SoKss_12,27.84 (Vet_20.84) //",
  "GK21sokss_pu:33527": "prāpyate hy upahāro 'sya rākṣasas tādṛśaḥ kutaḥ /",
  "GK21sokss_pu:33528": "tan nijaṃ nagaraṃ tāvad yāmi paśyāmi bhāvi kim // SoKss_12,27.85 (Vet_20.85) //",
  "GK21sokss_pu:33529": "iti dhyāyan sa ca prāpa svasainyaṃ cinvad āgatam /",
  "GK21sokss_pu:33530": "tadyuktaś ca sadāraḥ svaṃ citrakūṭam agāt puram // SoKss_12,27.86 (Vet_20.86) //",
  "GK21sokss_pu:33531": "tatra tasyocitāṃ bhāryāprāptiṃ vīkṣya kṛtotsave /",
  "GK21sokss_pu:33532": "rāṣṭre 'ntargataduḥkhasya dinaśeṣo jagāma saḥ // SoKss_12,27.87 (Vet_20.87) //",
  "GK21sokss_pu:33533": "dvitīye 'hni rahaḥ sarvaṃ svavṛttāntaṃ śaśaṃsa saḥ /",
  "GK21sokss_pu:33534": "mantribhyas teṣu caikas taṃ mantrī sumatir abravīt // SoKss_12,27.88 (Vet_20.88) //",
  "GK21sokss_pu:33535": "viṣādo deva te mā bhūd upahāraṃ hi tādṛśam /",
  "GK21sokss_pu:33536": "āneṣyāmy aham anviṣya bahvāścaryā hi medinī // SoKss_12,27.89 (Vet_20.89) //",
  "GK21sokss_pu:33537": "evam āśvāsya rājānaṃ sa sauvarṇīm akārayat /",
  "GK21sokss_pu:33538": "mantrī saptābdadeśīyabālakapratimāṃ drutam // SoKss_12,27.90 (Vet_20.90) //",
  "GK21sokss_pu:33539": "ratnair alaṃkṛtāṃ tāṃ ca kṛtvā karṇirathārpitām /",
  "GK21sokss_pu:33540": "bhrāmayāmāsa nagaragrāmaghoṣeṣv itas tataḥ // SoKss_12,27.91 (Vet_20.91) //",
  "GK21sokss_pu:33541": "yaḥ saptavarṣadeśīyaḥ svecchayā vipraputrakaḥ /",
  "GK21sokss_pu:33542": "dadāti sarvasattvārtham ātmānaṃ brahmarakṣase // SoKss_12,27.92 (Vet_20.92) //",
  "GK21sokss_pu:33543": "upahārāya sattvastho mātāpitror anujñayā /",
  "GK21sokss_pu:33544": "hanyamānaś ca yas tābhyāṃ hastapāde pragṛhyate // SoKss_12,27.93 (Vet_20.93) //",
  "GK21sokss_pu:33545": "tasmai grāmaśatopetāṃ hemaratnamayīm imām /",
  "GK21sokss_pu:33546": "dadāti pratimāṃ rājā pitror upacikīrṣave // SoKss_12,27.94 (Vet_20.94) //",
  "GK21sokss_pu:33547": "iti ca bhrāmyamānāyās tasyāḥ pratikṛteḥ śiśoḥ /",
  "GK21sokss_pu:33548": "paṭahodghoṣaṇāṃ mantrī so 'gre 'jasram adāpayat // SoKss_12,27.95 (Vet_20.95) //",
  "GK21sokss_pu:33549": "tāvac chrutvā tad ekasminn agrahāre dvijārbhakaḥ /",
  "GK21sokss_pu:33550": "ko'pi saptābdadeśīyo 'py atidhīro 'dbhutākṛtiḥ // SoKss_12,27.96 (Vet_20.96) //",
  "GK21sokss_pu:33551": "pūrvābhyāsena bālye 'pi sadā parahite rataḥ /",
  "GK21sokss_pu:33552": "prajāpuṇyaparīpāka iva sākāratāṃ gataḥ // SoKss_12,27.97 (Vet_20.97) //",
  "GK21sokss_pu:33553": "uvācodghoṣakān etya yuṣmadarthe dadāmy aham /",
  "GK21sokss_pu:33554": "ātmānaṃ pitarau gatvā bodhayitvābhyupaimi ca // SoKss_12,27.98 (Vet_20.98) //",
  "GK21sokss_pu:33555": "ity ūcivāṃs tān muditān sa bālo 'numataś ca taiḥ /",
  "GK21sokss_pu:33556": "gatvā gṛhaṃ jagāda svau pitarau racitāñjaliḥ // SoKss_12,27.99 (Vet_20.99) //",
  "GK21sokss_pu:33557": "dadāmi sarvasattvārthaṃ deham etaṃ vinaśvaram /",
  "GK21sokss_pu:33558": "tan mām abhyanujānītaṃ hatāṃ cāpadam ātmanaḥ // SoKss_12,27.100 (Vet_20.100) //",
  "GK21sokss_pu:33559": "ātmapratikṛtiṃ hy etāṃ gṛhītvā vitarāmi vām /",
  "GK21sokss_pu:33560": "hemaratnamayīṃ rājñā dattāṃ grāmaśatānvitām // SoKss_12,27.101 (Vet_20.101) //",
  "GK21sokss_pu:33561": "evaṃ me yuṣmadānṛṇyaṃ parārthaś caiva sidhyati /",
  "GK21sokss_pu:33562": "yuvāṃ ca dhvastadāridryau bahūn putrān avāpsyathaḥ // SoKss_12,27.102 (Vet_20.102) //",
  "GK21sokss_pu:33563": "ity uktavantaṃ sahasā pitarau tau tam ūcatuḥ /",
  "GK21sokss_pu:33564": "kim etad bhāṣase putra vātena kṣubhito 'si kim // SoKss_12,27.103 (Vet_20.103) //",
  "GK21sokss_pu:33565": "kiṃ vā grahagṛhīto 'si pralapasy anyathā katham /",
  "GK21sokss_pu:33566": "ko hy arthair ghātayet putraṃ dehaṃ dadyāc ca kaḥ śiśuḥ // SoKss_12,27.104 (Vet_20.104) //",
  "GK21sokss_pu:33567": "etat pitror vacaḥ śrutvā bālaḥ puna uvāca saḥ /",
  "GK21sokss_pu:33568": "na buddhimohāj jalpāmi śṛṇutaṃ me 'rthavad vacaḥ // SoKss_12,27.105 (Vet_20.105) //",
  "GK21sokss_pu:33569": "avācyāśucisaṃpūrṇam utpattyaiva sugupsitam /",
  "GK21sokss_pu:33570": "duḥkhakṣetraṃ vināśy eva śarīram acirād idam // SoKss_12,27.106 (Vet_20.106) //",
  "GK21sokss_pu:33571": "tad etenātyasāreṇa sukṛtaṃ yad upārjyate /",
  "GK21sokss_pu:33572": "tad eva sāraṃ saṃsāre kṛtabuddhibhir ucyate // SoKss_12,27.107 (Vet_20.107) //",
  "GK21sokss_pu:33573": "sarvabhūtopakārāc ca kim anyat sukṛtaṃ param /",
  "GK21sokss_pu:33574": "tatrāpi pitror bhaktiś cet kiṃ dehād dṛśyate phalam // SoKss_12,27.108 (Vet_20.108) //",
  "GK21sokss_pu:33575": "ityādivākyaiḥ sa śiśuḥ śocantau dṛḍhaniścayaḥ /",
  "GK21sokss_pu:33576": "tāv aṅgīkārayāmāsa pitarau svamanīṣitam // SoKss_12,27.109 (Vet_20.109) //",
  "GK21sokss_pu:33577": "gatvā ca rājabhṛtyebhyaḥ pratimāṃ taṃ hiraṇmayīm /",
  "GK21sokss_pu:33578": "ānīya pradadau tābhyāṃ sagrāmaśataśāsanām // SoKss_12,27.110 (Vet_20.110) //",
  "GK21sokss_pu:33579": "tataḥ kṛtvāgrato rājabhṛtyāṃs tān eva sa drutam /",
  "GK21sokss_pu:33580": "pitṛbhyām anvitaḥ prāyāc citrakūṭaṃ nṛpāntikam // SoKss_12,27.111 (Vet_20.111) //",
  "GK21sokss_pu:33581": "tatra candrāvalokas taṃ vīkṣyākhaṇḍitatejasam /",
  "GK21sokss_pu:33582": "rakṣāratnam iva prāptaṃ bālaṃ rājā nananda saḥ // SoKss_12,27.112 (Vet_20.112) //",
  "GK21sokss_pu:33583": "āropya gajapṛṣṭaṃ ca racitasragvilepanam /",
  "GK21sokss_pu:33584": "nīnāya taṃ sapitṛkaṃ ketanaṃ brahmarakṣasaḥ // SoKss_12,27.113 (Vet_20.113) //",
  "GK21sokss_pu:33585": "tatra maṇḍalam ālikhya tasyāśvatthasya pārśvataḥ /",
  "GK21sokss_pu:33586": "vihitocitapūjena hute vahnau purodhasā // SoKss_12,27.114 (Vet_20.114) //",
  "GK21sokss_pu:33587": "āvirbabhūva muktāṭṭahāsaḥ so 'dhyayanaṃ paṭhan /",
  "GK21sokss_pu:33588": "ghūrṇan raktāsavakṣībo jṛmbhamāṇo muhuḥ śvasan // SoKss_12,27.115 (Vet_20.115) //",
  "GK21sokss_pu:33589": "jvalannetro diśaḥ kurvan dehacchāyāndhakāritāḥ /",
  "GK21sokss_pu:33590": "jvālāmukho mahāraudradarśano brahmarākṣasaḥ // SoKss_12,27.116 (Vet_20.116) //",
  "GK21sokss_pu:33591": "tataś candrāvalokas taṃ dṛṣṭvā prahvo 'bravīn nṛpaḥ /",
  "GK21sokss_pu:33592": "naropahāro bhagavann ānītaḥ sa mayā tava // SoKss_12,27.117 (Vet_20.117) //",
  "GK21sokss_pu:33593": "saptamo divasaś cādya pratijñātasya so 'sya te /",
  "GK21sokss_pu:33594": "tat prasīda gṛhāṇaitam upahāraṃ yathāvidhi // SoKss_12,27.118 (Vet_20.118) //",
  "GK21sokss_pu:33595": "iti rāñjārthito viprakumāraṃ brahmarākṣasaḥ /",
  "GK21sokss_pu:33596": "sa tam ālokayāmāsa jihvayā sṛkkiṇī lihan // SoKss_12,27.119 (Vet_20.119) //",
  "GK21sokss_pu:33597": "tat kṣaṇaṃ sa mahāsattvo bālo hṛṣyann acintayat /",
  "GK21sokss_pu:33598": "svadehadānenānena sukṛtaṃ yan mayārjitam // SoKss_12,27.120 (Vet_20.120) //",
  "GK21sokss_pu:33599": "tena mā bhūn mama svargo mokṣo vā nirupakriyaḥ /",
  "GK21sokss_pu:33600": "bhūyāt tu me parārthāya deho janmani janmani // SoKss_12,27.121 (Vet_20.121) //",
  "GK21sokss_pu:33601": "iti saṃkalpayaty eva tasminn āpūryata kṣaṇāt /",
  "GK21sokss_pu:33602": "vimānaiḥ surasaṃghānāṃ puṣpavṛṣṭimucāṃ nabhaḥ // SoKss_12,27.122 (Vet_20.122) //",
  "GK21sokss_pu:33603": "athāgre prāpitaṃ tasya bālaṃ taṃ brahmarakṣasaḥ /",
  "GK21sokss_pu:33604": "mātā jagrāha karayoḥ pitā caraṇayos tathā // SoKss_12,27.123 (Vet_20.123) //",
  "GK21sokss_pu:33605": "tato yāvat tam ākṛṣṭakhaḍgo rājā jighāṃsati /",
  "GK21sokss_pu:33606": "tāvaj jahāsa sa śiśus tathā sarve 'tra te yathā // SoKss_12,27.124 (Vet_20.124) //",
  "GK21sokss_pu:33607": "sabrahmarākṣasās tyaktvā svaṃ svaṃ karma savismayāḥ /",
  "GK21sokss_pu:33608": "racitāñjalayaḥ prahvās tanmukhaprekṣiṇo 'bhavan // SoKss_12,27.125 (Vet_20.125) //",
  "GK21sokss_pu:33609": "iti vyākhyāya vetālo vicitrasarasāṃ kathām /",
  "GK21sokss_pu:33610": "taṃ trivikramasenaṃ sa nijagāda nṛpaṃ punaḥ // SoKss_12,27.126 (Vet_20.126) //",
  "GK21sokss_pu:33611": "tad brūhi rājan ko hetur yat tena hasitaṃ tadā /",
  "GK21sokss_pu:33612": "bālenaitādṛśe 'py asmin prāṇāntasamaye 'py aho // SoKss_12,27.127 (Vet_20.127) //",
  "GK21sokss_pu:33613": "kautukaṃ ca mahan me 'tra tad etac cen na vakṣyasi /",
  "GK21sokss_pu:33614": "jānāno 'pi tato mūrdhā śatadhā te sphuṭiṣyati // SoKss_12,27.128 (Vet_20.128) //",
  "GK21sokss_pu:33615": "iti vetālataḥ śrutvā sa rājā pratyuvāca tam /",
  "GK21sokss_pu:33616": "śṛṇu yo 'bhūd abhiprāyo hāse tasya śiśos tadā // SoKss_12,27.129 (Vet_20.129) //",
  "GK21sokss_pu:33617": "yo nāma durbalo jantuḥ sa bhaye pratyupasthite /",
  "GK21sokss_pu:33618": "krandati prāṇahetoḥ svaṃ pitaraṃ mātaraṃ tathā // SoKss_12,27.130 (Vet_20.130) //",
  "GK21sokss_pu:33619": "tadvyapāye ca rājānam ārtatrāṇāya nirmitam /",
  "GK21sokss_pu:33620": "tadalābhe 'pi yady atra yathāsaṃbhavi daivatam // SoKss_12,27.131 (Vet_20.131) //",
  "GK21sokss_pu:33621": "tasya tv ekastham apy etat sarvaṃ saṃjātam anyathā /",
  "GK21sokss_pu:33622": "pitṛbhyāṃ hastapādaṃ hi ruddhaṃ tasyārthatṛṣṇayā // SoKss_12,27.132 (Vet_20.132) //",
  "GK21sokss_pu:33623": "rājā ca trātum ātmānaṃ svayaṃ taṃ hantum udyataḥ /",
  "GK21sokss_pu:33624": "daivataṃ tatra yad brahmarakṣas tat tasya bhakṣakam // SoKss_12,27.133 (Vet_20.133) //",
  "GK21sokss_pu:33625": "adhruvasyāntavirasasyādhivyādhikṣatasya ca /",
  "GK21sokss_pu:33626": "dehasyārthe vimūḍhānāṃ teṣām īdṛg viḍambanā // SoKss_12,27.134 (Vet_20.134) //",
  "GK21sokss_pu:33627": "brahmendraviṣṇurudrādyā yatrāvaśyaṃ vināśinaḥ /",
  "GK21sokss_pu:33628": "tatraiṣām īdṛśī kāpi śarīrasthairyavāsanā // SoKss_12,27.135 (Vet_20.135) //",
  "GK21sokss_pu:33629": "etat tan mohavaicitryaṃ dṛṣṭvā matvā ca vāñchitam /",
  "GK21sokss_pu:33630": "siddham āścaryaharṣābhyāṃ sa jahāsa dvijārbhakaḥ // SoKss_12,27.136 (Vet_20.136) //",
  "GK21sokss_pu:33631": "ity uktvā viratasya tasya nṛpater aṃsāt sa bhūyo 'pi tad vetālo jhagiti svakaṃ padam agād antarhito māyayā /",
  "GK21sokss_pu:33632": "rājā so 'py avikalpam eva punar apy anvag yayau taṃ javād akṣobhyaṃ hṛdayaṃ bateha mahatām ambhonidhīnām iva // SoKss_12,27.137 (Vet_20.137) //",
  "GK21sokss_pu:33633": "aṣṭāviṃśas taraṅgaḥ /",
  "GK21sokss_pu:33634": "atha gatvā punaḥ prāpya śiṃśapātas tato 'grahīt /",
  "GK21sokss_pu:33635": "sa trivikramaseno 'ṃse vetālaṃ taṃ narādhipaḥ // SoKss_12,28.1 (Vet_21.1) //",
  "GK21sokss_pu:33636": "āgacchantaṃ ca taṃ bhūyaḥ sa vetālo 'bravīn nṛpam /",
  "GK21sokss_pu:33637": "rājann udgāḍhakandarpāṃ śṛṇv ekāṃ vacmi te kathām // SoKss_12,28.2 (Vet_21.2) //",
  "GK21sokss_pu:33638": "asti śakrapurīvānyā dhātrā sukṛtināṃ kṛte /",
  "GK21sokss_pu:33639": "divaś cyutānāṃ vihitā viśālākhyā purī bhuvi // SoKss_12,28.3 (Vet_21.3) //",
  "GK21sokss_pu:33640": "tasyāṃ babhūva nṛpatiḥ padmanābha iti śrutaḥ /",
  "GK21sokss_pu:33641": "saccakranandakaḥ srīmān ākrāntabalirājakaḥ // SoKss_12,28.4 (Vet_21.4) //",
  "GK21sokss_pu:33642": "tasmin pṛthvīpatau tasyāṃ nagaryāṃ sumahāvaṇik /",
  "GK21sokss_pu:33643": "arthadattābhidhāno 'bhūd dhanair vijitavittapaḥ // SoKss_12,28.5 (Vet_21.5) //",
  "GK21sokss_pu:33644": "tasyaikā ca sutānaṅgamañjarīty udapadyata /",
  "GK21sokss_pu:33645": "svaḥsundarīpratikṛtir bhuvi dhātreva darśitā // SoKss_12,28.6 (Vet_21.6) //",
  "GK21sokss_pu:33646": "dattā ca tena vaṇijā vaṇigvarasutāya sā /",
  "GK21sokss_pu:33647": "maṇivarmābhidhānāya tāmraliptīnivāsine // SoKss_12,28.7 (Vet_21.7) //",
  "GK21sokss_pu:33648": "ekāpatyatayā cātivatsalaḥ sa na tāṃ vaṇik /",
  "GK21sokss_pu:33649": "bhartṛyuktāṃ sutāṃ gehāt tatyājānaṅgamañjarīm // SoKss_12,28.8 (Vet_21.8) //",
  "GK21sokss_pu:33650": "tasyāś cānaṅgamañjaryāḥ patir dveṣyo babhūva saḥ /",
  "GK21sokss_pu:33651": "maṇivarmā sarogasya kaṭutiktam ivauṣadham // SoKss_12,28.9 (Vet_21.9) //",
  "GK21sokss_pu:33652": "patyus tu sāsya sumukhī jīvitād apy abhūt priyā /",
  "GK21sokss_pu:33653": "dhanarddhiḥ kṛpaṇasyeva kṛcchrāt sucirasaṃcitā // SoKss_12,28.10 (Vet_21.10) //",
  "GK21sokss_pu:33654": "ekadā cāntikaṃ pitros tāmraliptīṃ nijaṃ gṛham /",
  "GK21sokss_pu:33655": "utkaṇṭhādinimittena maṇivarmā jagāma saḥ // SoKss_12,28.11 (Vet_21.11) //",
  "GK21sokss_pu:33656": "tato dineṣu yāteṣu tīkṣṇasūryāṃśusāyakaiḥ /",
  "GK21sokss_pu:33657": "proṣitānāṃ niruddhādhvā gharmakāla ihābhyagāt // SoKss_12,28.12 (Vet_21.12) //",
  "GK21sokss_pu:33658": "vasantavirahād uṣṇā niḥśvāsāḥ kakubhām iva /",
  "GK21sokss_pu:33659": "mallikāpāṭalāmodamedurā maruto vavuḥ // SoKss_12,28.13 (Vet_21.13) //",
  "GK21sokss_pu:33660": "utpetuḥ pavanoddhūtā gagane reṇurājayaḥ /",
  "GK21sokss_pu:33661": "dūtyo ghanāgamāyeva prahitās taptayā bhuvā // SoKss_12,28.14 (Vet_21.14) //",
  "GK21sokss_pu:33662": "ākāṅkṣitatarucchāyāḥ kaṭhorātapatāpitāḥ /",
  "GK21sokss_pu:33663": "pathikā iva yānti sma cireṇa divasā api // SoKss_12,28.15 (Vet_21.15) //",
  "GK21sokss_pu:33664": "candrāṃśupāṇḍurucayo gāḍhāśleṣasukhapradam /",
  "GK21sokss_pu:33665": "vinā hemantam agamann atidurbalatāṃ niśāḥ // SoKss_12,28.16 (Vet_21.16) //",
  "GK21sokss_pu:33666": "tatkālaṃ candanālepadhavalā sā vaṇiksutā /",
  "GK21sokss_pu:33667": "saṃvītatanukauśeyaśobhitānaṅgamañjarī // SoKss_12,28.17 (Vet_21.17) //",
  "GK21sokss_pu:33668": "dadarśa svagṛhottuṅgavātāyanagataikadā /",
  "GK21sokss_pu:33669": "āptasakhyā yutā bhavyaṃ yuvānaṃ vipraputrakam // SoKss_12,28.18 (Vet_21.18) //",
  "GK21sokss_pu:33670": "saṃcarantaṃ ratiprāptyai navotpannam iva smaram /",
  "GK21sokss_pu:33671": "kamalākaranāmānaṃ putraṃ rājapurodhasaḥ // SoKss_12,28.19 (Vet_21.19) //",
  "GK21sokss_pu:33672": "so 'pīndor iva mūrtiṃ tāṃ kāntāṃ dṛṣṭvopari sthitām /",
  "GK21sokss_pu:33673": "kumudākaratāṃ bheje sānandaḥ kamalākaraḥ // SoKss_12,28.20 (Vet_21.20) //",
  "GK21sokss_pu:33674": "tayor abhūd amūlyaṃ tan manaḥsaṃvananaṃ tadā /",
  "GK21sokss_pu:33675": "smaragurvājñayā yūnor anyonyasyāvalokanam // SoKss_12,28.21 (Vet_21.21) //",
  "GK21sokss_pu:33676": "unmūlitahriyau tau ca dūravikṣiptacetasā /",
  "GK21sokss_pu:33677": "rajobhibhūtau jahrāte manmathāvegavātyayā // SoKss_12,28.22 (Vet_21.22) //",
  "GK21sokss_pu:33678": "dṛṣṭvā ca madanāviṣṭaḥ sakhyā sa kamalākaraḥ /",
  "GK21sokss_pu:33679": "sahasthitena nīto 'bhūt kathaṃcid bhavanaṃ nijam // SoKss_12,28.23 (Vet_21.23) //",
  "GK21sokss_pu:33680": "sāpi taṃ nāmato 'nviṣya vivaśānaṅgamañjarī /",
  "GK21sokss_pu:33681": "tayā svayā samaṃ sakhyā prāviśad vāsakaṃ śanaiḥ // SoKss_12,28.24 (Vet_21.24) //",
  "GK21sokss_pu:33682": "tatra saṃcintayantī ca kāntaṃ kāmajvarāturā /",
  "GK21sokss_pu:33683": "nāpaśyan nāśṛṇot kiṃcil luṭhantī śayanīyake // SoKss_12,28.25 (Vet_21.25) //",
  "GK21sokss_pu:33684": "gateṣv ahaḥsu dvitreṣu satrapā sabhayā ca sā /",
  "GK21sokss_pu:33685": "asahā virahonmādaṃ visoḍhuṃ kṛśapāṇḍurā // SoKss_12,28.26 (Vet_21.26) //",
  "GK21sokss_pu:33686": "duṣprāpapriyasaṃyoganirāsthā naktam ekadā /",
  "GK21sokss_pu:33687": "gavākṣapreritakareṇākṛṣṭeva himāṃśunā // SoKss_12,28.27 (Vet_21.27) //",
  "GK21sokss_pu:33688": "supte parijane svairaṃ nirgatya maraṇonmukhī /",
  "GK21sokss_pu:33689": "jagāma svagṛhodyānavāpīṃ tarulatāvṛtām // SoKss_12,28.28 (Vet_21.28) //",
  "GK21sokss_pu:33690": "tatra pitrā kṛtodārapratiṣṭhāṃ kuladevatām /",
  "GK21sokss_pu:33691": "upetya caṇḍikāṃ devīṃ natvā stutvā vyajijñapat // SoKss_12,28.29 (Vet_21.29) //",
  "GK21sokss_pu:33692": "asmiñ janmani ced bhartā na mayā kamalākaraḥ /",
  "GK21sokss_pu:33693": "prāptas tad devi bhūyān me so 'nyasminn api janmani // SoKss_12,28.30 (Vet_21.30) //",
  "GK21sokss_pu:33694": "ity uktvā puratas tasyā devyāḥ sāśokapādape /",
  "GK21sokss_pu:33695": "pāśaṃ viracayāmāsa svottarīyeṇa rāgiṇī // SoKss_12,28.31 (Vet_21.31) //",
  "GK21sokss_pu:33696": "tāvad āptā sakhī tasyāḥ sā prabudhyātra vāsake /",
  "GK21sokss_pu:33697": "tām adṛṣṭvā tad udyānaṃ daivād āgād vicinvatī // SoKss_12,28.32 (Vet_21.32) //",
  "GK21sokss_pu:33698": "tatra dṛṣṭvā ca tāṃ pāśam arpayantīṃ tathā gale /",
  "GK21sokss_pu:33699": "mā mety uktvā pradhāvyaiva pāśaṃ tasyās tam acchinat // SoKss_12,28.33 (Vet_21.33) //",
  "GK21sokss_pu:33700": "sāpi tāṃ vīkṣya saṃprāptāṃ kṛttapāśāṃ nijāṃ sakhīm /",
  "GK21sokss_pu:33701": "anaṅgamañjarī bhūmau papātādhikaduḥkhitā // SoKss_12,28.34 (Vet_21.34) //",
  "GK21sokss_pu:33702": "āśvāsitā svasakhyā ca tayā pṛṣṭā ca sā kṣaṇāt /",
  "GK21sokss_pu:33703": "duḥkhahetuṃ samākhyāya puna enām abhāṣata // SoKss_12,28.35 (Vet_21.35) //",
  "GK21sokss_pu:33704": "sakhi mālatike tan me durlabhe priyasaṃgame /",
  "GK21sokss_pu:33705": "gurvādiparatantrāyā na sukhaṃ maraṇāt param // SoKss_12,28.36 (Vet_21.36) //",
  "GK21sokss_pu:33706": "iti bruvāṇaivānaṅgaśarāgnijvalitā bhṛśam /",
  "GK21sokss_pu:33707": "sānaṅgamañjarī mohaṃ yayau nairāśyaniḥsahā // SoKss_12,28.37 (Vet_21.37) //",
  "GK21sokss_pu:33708": "kaṣṭaṃ smarājñā durlaṅghyā yayā nītā daśām imām /",
  "GK21sokss_pu:33709": "anyāvinītavanitāhāsinīyaṃ sakhī mama // SoKss_12,28.38 (Vet_21.38) //",
  "GK21sokss_pu:33710": "ityādivilapantī ca tāṃ sā mālatikā sakhī /",
  "GK21sokss_pu:33711": "śanair āśvāsayāmāsa śītāmbupavanādibhiḥ // SoKss_12,28.39 (Vet_21.39) //",
  "GK21sokss_pu:33712": "tāpopaśāntaye cāsyāś cakāra nalinīdalaiḥ /",
  "GK21sokss_pu:33713": "śayyāṃ dadau ca hṛdaye hāraṃ tuhinaśītalam // SoKss_12,28.40 (Vet_21.40) //",
  "GK21sokss_pu:33714": "tataḥ sāśrur uvācaitāṃ sakhīṃ sānaṅgamañjarī /",
  "GK21sokss_pu:33715": "sakhi hārādibhir nāyaṃ dāho 'nto mama śāmyati // SoKss_12,28.41 (Vet_21.41) //",
  "GK21sokss_pu:33716": "yena praśāmyati punaḥ svabuddhyaiva vidhatsva tat /",
  "GK21sokss_pu:33717": "māṃ saṃyojaya kāntena jīvitaṃ me yadīcchasi // SoKss_12,28.42 (Vet_21.42) //",
  "GK21sokss_pu:33718": "evam uktavatīṃ tāṃ sā snehān mālatikābravīt /",
  "GK21sokss_pu:33719": "sakhi bhūyiṣṭayātādya rātriḥ prātar ahaṃ punaḥ // SoKss_12,28.43 (Vet_21.43) //",
  "GK21sokss_pu:33720": "ihaiva kṛtasaṃketam āneṣyāmi priyaṃ tava /",
  "GK21sokss_pu:33721": "tad ālambya dhṛtiṃ tāvan nijaṃ praviśa mandiram // SoKss_12,28.44 (Vet_21.44) //",
  "GK21sokss_pu:33722": "ityuktavatyai saṃtuṣya tasyai sānaṅgamañjarī /",
  "GK21sokss_pu:33723": "hāraṃ svakaṇṭhād ākṛṣya pradadau pāritoṣikam // SoKss_12,28.45 (Vet_21.45) //",
  "GK21sokss_pu:33724": "gacchādhunaiva svagṛhaṃ prātaḥ siddhyai tato vraja /",
  "GK21sokss_pu:33725": "iti caitāṃ sakhīṃ preṣya sā viveśa svavāsakam // SoKss_12,28.46 (Vet_21.46) //",
  "GK21sokss_pu:33726": "prātaś ca sā mālatikā kenāpy anupalakṣitā /",
  "GK21sokss_pu:33727": "tatsakhī tasya kamalākarasya bhavanaṃ yayau // SoKss_12,28.47 (Vet_21.47) //",
  "GK21sokss_pu:33728": "cinvatī tatra codyāne tarumūle dadarśa tam /",
  "GK21sokss_pu:33729": "candanārdrāmburuhiṇīpattraśayyāvivartinam // SoKss_12,28.48 (Vet_21.48) //",
  "GK21sokss_pu:33730": "rahasyadhāriṇaikena kadalīdalamārutaiḥ /",
  "GK21sokss_pu:33731": "āśvāsyamānaṃ suhṛdā dahyamānaṃ smarāgninā // SoKss_12,28.49 (Vet_21.49) //",
  "GK21sokss_pu:33732": "tasyā vineyam asya syāt kāmāvasthedṛśīti sā /",
  "GK21sokss_pu:33733": "vicintya tasthau pracchannā jñātuṃ tatra viniścayam // SoKss_12,28.50 (Vet_21.50) //",
  "GK21sokss_pu:33734": "tāvac ca suhṛdā tena sa ūce kamalākaraḥ /",
  "GK21sokss_pu:33735": "kṣaṇam ekam ihodyāne dattvā dṛṣṭiṃ manorame // SoKss_12,28.51 (Vet_21.51) //",
  "GK21sokss_pu:33736": "vinodaya mano mitra mātra viklavatām agāḥ /",
  "GK21sokss_pu:33737": "tac chrutvā taṃ svasuhṛdaṃ vipraputro jagāda saḥ // SoKss_12,28.52 (Vet_21.52) //",
  "GK21sokss_pu:33738": "yan mamānaṅgamañjaryā vaṇikputryā tayā hṛtam /",
  "GK21sokss_pu:33739": "vinodayāmi tad idaṃ kutaḥ śūnyāśayo manaḥ // SoKss_12,28.53 (Vet_21.53) //",
  "GK21sokss_pu:33740": "smareṇa śūnyahṛdayo bāṇatūṇīkṛto hy aham /",
  "GK21sokss_pu:33741": "tat prāpsyāmi manaścaurīṃ tāṃ yathā kuru me tathā // SoKss_12,28.54 (Vet_21.54) //",
  "GK21sokss_pu:33742": "ity ukte vipraputreṇa tenātmānaṃ pradarśya sā /",
  "GK21sokss_pu:33743": "hṛṣṭā mālatikābhyetya tam uvācāstasaṃśayā // SoKss_12,28.55 (Vet_21.55) //",
  "GK21sokss_pu:33744": "tavāsmy anaṅgamañjaryā subhaga prahitāntikam /",
  "GK21sokss_pu:33745": "saṃdeśaṃ cāham evaiṣā vispaṣṭārthaṃ bravīmi te // SoKss_12,28.56 (Vet_21.56) //",
  "GK21sokss_pu:33746": "eṣa kaḥ śiṣṭadharmo yat praviśya hṛdayaṃ haṭhāt /",
  "GK21sokss_pu:33747": "mano muṣitvā mugdhāyā gamyate sthagitātmanā // SoKss_12,28.57 (Vet_21.57) //",
  "GK21sokss_pu:33748": "citraṃ ca yad vāmadṛśā tubhyam eva tayādhunā /",
  "GK21sokss_pu:33749": "manoharāya deho 'pi dātuṃ prāṇaiḥ saheṣyate // SoKss_12,28.58 (Vet_21.58) //",
  "GK21sokss_pu:33750": "niḥśvāsān sā hi saṃtaptān vimuñcati divāniśam /",
  "GK21sokss_pu:33751": "jvalato hṛdi kandarpavahner dhūmodgamān iva // SoKss_12,28.59 (Vet_21.59) //",
  "GK21sokss_pu:33752": "saṃpatanti muhuś cāsyāḥ sāñjanā bāṣpabindavaḥ /",
  "GK21sokss_pu:33753": "vadanāmbhojasaugandhyalubdhā madhukarā iva // SoKss_12,28.60 (Vet_21.60) //",
  "GK21sokss_pu:33754": "tad yadīcchasi tad vacmi śivaṃ vām ubhayor aham /",
  "GK21sokss_pu:33755": "ity ukto mālatikayā so 'bravīt kamalākaraḥ // SoKss_12,28.61 (Vet_21.61) //",
  "GK21sokss_pu:33756": "bhadre bhayaṃ karoty eṣā vāk tavāśvāsayaty api /",
  "GK21sokss_pu:33757": "vadantī vidhurāvasthāṃ baddhabhāvāṃ ca me priyām // SoKss_12,28.62 (Vet_21.62) //",
  "GK21sokss_pu:33758": "tad ekā gatir atra tvaṃ yathā vetsi tathā kuru /",
  "GK21sokss_pu:33759": "ityuktavākye kamalākare mālatikābravīt // SoKss_12,28.63 (Vet_21.63) //",
  "GK21sokss_pu:33760": "anaṅgamañjarīm adya guptaṃ tāṃ prāpayāmy aham /",
  "GK21sokss_pu:33761": "naktaṃ svabhavanodyānaṃ tvaṃ tiṣṭhes tatra bāhyataḥ // SoKss_12,28.64 (Vet_21.64) //",
  "GK21sokss_pu:33762": "tataḥ praveśayiṣyāmi tvām atrāntaḥ svayuktitaḥ /",
  "GK21sokss_pu:33763": "evaṃ yatheṣṭo yuvayor bhaviṣyati samāgamaḥ // SoKss_12,28.65 (Vet_21.65) //",
  "GK21sokss_pu:33764": "ity uktvānandya taṃ vipraputraṃ mālatikā tataḥ /",
  "GK21sokss_pu:33765": "gatvā kṛtārthā sānaṅgamañjarīm apy anandayat // SoKss_12,28.66 (Vet_21.66) //",
  "GK21sokss_pu:33766": "athāhnā saha yāte 'rke kvāpi saṃdhyānurāgiṇi /",
  "GK21sokss_pu:33767": "aindryā diśendutilakenānane suprasādhite // SoKss_12,28.67 (Vet_21.67) //",
  "GK21sokss_pu:33768": "tyaktapadmākarā prāptā śrīr mayetīva harṣataḥ /",
  "GK21sokss_pu:33769": "hasaty uphullavadane viśade kumudākare // SoKss_12,28.68 (Vet_21.68) //",
  "GK21sokss_pu:33770": "kṛtaprasādhanaḥ sotkaḥ svairaṃ sa kamalākaraḥ /",
  "GK21sokss_pu:33771": "kāmī kāntāgṛhodyānadvārabāhyam upāgamat // SoKss_12,28.69 (Vet_21.69) //",
  "GK21sokss_pu:33772": "tāvac ca sā mālatikā tāṃ yuktyānaṅgamañjarīm /",
  "GK21sokss_pu:33773": "ānināya tad udyānaṃ kṛcchrād gamitavāsarām // SoKss_12,28.70 (Vet_21.70) //",
  "GK21sokss_pu:33774": "upaveśya ca tāṃ madhye gulmake cūtaśākhinām /",
  "GK21sokss_pu:33775": "prāveśayat taṃ nirgatya tatraiva kamalākaram // SoKss_12,28.71 (Vet_21.71) //",
  "GK21sokss_pu:33776": "sa ca praviśya pattraughaghanapādapamadhyagām /",
  "GK21sokss_pu:33777": "tām adhvaga iva chāyāṃ dadarśānaṅgamañjarīm // SoKss_12,28.72 (Vet_21.72) //",
  "GK21sokss_pu:33778": "upaiti yāvac ca sa tāṃ tāvad dṛṣṭvā pradhāvya sā /",
  "GK21sokss_pu:33779": "kāmavegahṛtavrīḍā kaṇṭhe taṃ sahasāgrahīt // SoKss_12,28.73 (Vet_21.73) //",
  "GK21sokss_pu:33780": "kva yāsi labdho 'si mamety ālapantī ca tat kṣaṇam /",
  "GK21sokss_pu:33781": "sātiharṣabharastabdhaniḥśvāsā pañcatām agāt // SoKss_12,28.74 (Vet_21.74) //",
  "GK21sokss_pu:33782": "papāta ca mahīpṛṣṭhe vātarugṇā lateva sā /",
  "GK21sokss_pu:33783": "vicitro bata kāmasya vipākaviṣamaḥ kramaḥ // SoKss_12,28.75 (Vet_21.75) //",
  "GK21sokss_pu:33784": "tad dṛṣṭvāśanipātograṃ sadyaḥ sa kamalākaraḥ /",
  "GK21sokss_pu:33785": "hā hā kim etad ity uktvā mūrcchito nyapatad bhuvi // SoKss_12,28.76 (Vet_21.76) //",
  "GK21sokss_pu:33786": "labdhasaṃjñaḥ kṣaṇenātha tām aṅkāropitāṃ priyām /",
  "GK21sokss_pu:33787": "āliṅgan paricumbaṃś ca tat tac ca vilapan bahu // SoKss_12,28.77 (Vet_21.77) //",
  "GK21sokss_pu:33788": "tathā dukhātibhāreṇa sa prasahya nipīḍitaḥ /",
  "GK21sokss_pu:33789": "yathā tasya ṭasatkṛtya kṣaṇād dhṛdayam asphuṭat // SoKss_12,28.78 (Vet_21.78) //",
  "GK21sokss_pu:33790": "atha tau mālatikayā śocyamānāv ubhāv api /",
  "GK21sokss_pu:33791": "dṛṣṭvā prāptakṣayau śokād iva kṣīṇābhavat kṣapā // SoKss_12,28.79 (Vet_21.79) //",
  "GK21sokss_pu:33792": "prāta udyānapālebhyo jñātvā bandhujanas tayoḥ /",
  "GK21sokss_pu:33793": "tatrāyayau trapāścaryaduḥkhamohākulīkṛtaḥ // SoKss_12,28.80 (Vet_21.80) //",
  "GK21sokss_pu:33794": "āsīt kartavyatāmūḍhaś ciraṃ khedād avāṅmukhaḥ /",
  "GK21sokss_pu:33795": "kaṣṭāḥ kulakhalīkārahetavo bata kustriyaḥ // SoKss_12,28.81 (Vet_21.81) //",
  "GK21sokss_pu:33796": "tāvac ca tāmraliptītaḥ sa tasyāḥ patir āgamat /",
  "GK21sokss_pu:33797": "sotkaṇṭho 'naṅgamañjaryā maṇivarmā pitur gṛhāt // SoKss_12,28.82 (Vet_21.82) //",
  "GK21sokss_pu:33798": "sa śvāśuraṃ gṛhaṃ prāpya yathātattvam avetya tat /",
  "GK21sokss_pu:33799": "bāṣpāndhalocano dhyāyaṃs tad evodyānam āyayau // SoKss_12,28.83 (Vet_21.83) //",
  "GK21sokss_pu:33800": "tatra bhāryāṃ gatāsuṃ tāṃ dṛṣṭvānyasahitām api /",
  "GK21sokss_pu:33801": "śokāgnijvalito rāgī sadyaḥ so 'pi jahāv asūn // SoKss_12,28.84 (Vet_21.84) //",
  "GK21sokss_pu:33802": "tataḥ krandati tatrasthe jane kolāhalākulāḥ /",
  "GK21sokss_pu:33803": "āyayur jñātavṛttāntāḥ paurāḥ sarve 'tra vismitāḥ // SoKss_12,28.85 (Vet_21.85) //",
  "GK21sokss_pu:33804": "athātrānaṅgamañjaryāḥ pitrā pūrvāvatāritā /",
  "GK21sokss_pu:33805": "devī saṃnihitā caṇḍī vijñaptābhūn nijair gaṇaiḥ // SoKss_12,28.86 (Vet_21.86) //",
  "GK21sokss_pu:33806": "tvadākārapratiṣṭhākṛd arthadattaḥ sadaiṣa te /",
  "GK21sokss_pu:33807": "bhakto vaṇik tad asyāsmin duḥkhe devi dayāṃ kuru // SoKss_12,28.87 (Vet_21.87) //",
  "GK21sokss_pu:33808": "etad gaṇebhyaḥ śrutvā sā śaraṇyā śaṅkarapriyā /",
  "GK21sokss_pu:33809": "śāntānaṅgās trayo 'py ete jīvantv iti samādiśat // SoKss_12,28.88 (Vet_21.88) //",
  "GK21sokss_pu:33810": "atha sarve 'pi te suptapratibuddhā iva kṣaṇāt /",
  "GK21sokss_pu:33811": "tatprasādāt samuttasthur jīvanto vītamanmathāḥ // SoKss_12,28.89 (Vet_21.89) //",
  "GK21sokss_pu:33812": "tato dṛṣṭvā tad āścaryaṃ sānande sakale jane /",
  "GK21sokss_pu:33813": "lajjānatamukhaḥ prāyāt svagṛhaṃ kamalākaraḥ // SoKss_12,28.90 (Vet_21.90) //",
  "GK21sokss_pu:33814": "arthadatto 'pi tāṃ hrītām ādāyānaṅgamañjarīm /",
  "GK21sokss_pu:33815": "sutāṃ svabhartṛsahitāṃ yayau baddhotsavo gṛhān // SoKss_12,28.91 (Vet_21.91) //",
  "GK21sokss_pu:33816": "iti kathayitvā tasyāṃ rātrau mārge kathāṃ sa vetālaḥ /",
  "GK21sokss_pu:33817": "nijagāda taṃ trivikramasenaṃ kṣoṇīpatiṃ bhūyaḥ // SoKss_12,28.92 (Vet_21.92) //",
  "GK21sokss_pu:33818": "rājan kasya vadaiteṣv adhiko moho 'nurāgamūḍheṣu /",
  "GK21sokss_pu:33819": "so 'tra ca pūrvoktas te śāpo jānan na ced vadasi // SoKss_12,28.93 (Vet_21.93) //",
  "GK21sokss_pu:33820": "ity etad vetālāc chrutvā sa pratyuvāca taṃ nṛpatiḥ /",
  "GK21sokss_pu:33821": "eteṣu rāgamūḍhaḥ pratibhāti mamādhikaḥ sa maṇivarmā // SoKss_12,28.94 (Vet_21.94) //",
  "GK21sokss_pu:33822": "itarau hi tāv ubhāv api kālakramapakvamanmathāvasthau /",
  "GK21sokss_pu:33823": "anyonasānurāgau yadi jīvitam ujjhataḥ sma tad bhavatu // SoKss_12,28.95 (Vet_21.95) //",
  "GK21sokss_pu:33824": "maṇivarmā tv atimūḍho yo bhāryām anyapuruṣasaktamṛtām /",
  "GK21sokss_pu:33825": "dṛṣṭvaiva kopakāle pratyuta raktaḥ śucāmucat prāṇān // SoKss_12,28.96 (Vet_21.96) //",
  "GK21sokss_pu:33826": "iti gaditavataḥ sa tasya rājño bata vetālapatiḥ punar jagāma /",
  "GK21sokss_pu:33827": "nijam eva padaṃ tad aṃsapīṭhād atha rājāpi tam anvagāt sa bhūyaḥ // SoKss_12,28.97 (Vet_21.97) //",
  "GK21sokss_pu:33828": "navaviṃśas taraṅgaḥ /",
  "GK21sokss_pu:33829": "tato rājā punar gatvā vetālaṃ śiṃśapāgrataḥ /",
  "GK21sokss_pu:33830": "sa trivikramasenas taṃ prāpyāṃsāropitaṃ vyadhāt // SoKss_12,29.1 (Vet_22.1) //",
  "GK21sokss_pu:33831": "āyāntaṃ taṃ ca rājānaṃ sa vetālo 'bravīt pathi /",
  "GK21sokss_pu:33832": "rājan sādhuḥ susattvas tvaṃ tad apūrvāṃ kathāṃ śṛṇu // SoKss_12,29.2 (Vet_22.2) //",
  "GK21sokss_pu:33833": "babhūva pūrvaṃ kusumapurākhyanagareśvaraḥ /",
  "GK21sokss_pu:33834": "pṛthvītale 'smin dharaṇīvarāho nāma bhūpatiḥ // SoKss_12,29.3 (Vet_22.3) //",
  "GK21sokss_pu:33835": "tasya brāhmaṇabhūyiṣṭhe rāṣṭre brahmasthalābhidhaḥ /",
  "GK21sokss_pu:33836": "agrahāro 'bhavat tatra viṣṇusvāmīty abhūd dvijaḥ // SoKss_12,29.4 (Vet_22.4) //",
  "GK21sokss_pu:33837": "tasyānurūpā bhāryābhūd yathā svāhā havir bhujaḥ /",
  "GK21sokss_pu:33838": "tasyāṃ ca tasya catvāraḥ kramād utpedire sutāḥ // SoKss_12,29.5 (Vet_22.5) //",
  "GK21sokss_pu:33839": "adhītavedeṣūtkrāntaśaiśaveṣu ca teṣu saḥ /",
  "GK21sokss_pu:33840": "viṣṇusvāmī divaṃ prāyād bhāryayānugatas tayā // SoKss_12,29.6 (Vet_22.6) //",
  "GK21sokss_pu:33841": "tatas te tatra tatputrāḥ sarve 'py ānāyya duḥsthitāḥ /",
  "GK21sokss_pu:33842": "gotrajair hṛtasarvasvā mantrayāṃcakrire mithaḥ // SoKss_12,29.7 (Vet_22.7) //",
  "GK21sokss_pu:33843": "nāstīha gatir asmākaṃ tad vrajāmo vayaṃ na kim /",
  "GK21sokss_pu:33844": "ito mātāmahagṛhaṃ grāmaṃ yañjasthalābhidham // SoKss_12,29.8 (Vet_22.8) //",
  "GK21sokss_pu:33845": "etad eva viniścitya prasthitā bhaikṣyabhojanāḥ /",
  "GK21sokss_pu:33846": "mātāmahagṛhaṃ prāpus te 'tha tad bahubhir dinaiḥ // SoKss_12,29.9 (Vet_22.9) //",
  "GK21sokss_pu:33847": "tatra mātāmahābhāvān mātulair dattasaṃśrayāḥ /",
  "GK21sokss_pu:33848": "bhuñjānās tadgṛhe tasthuḥ svādhyāyābhyāsatatparāḥ // SoKss_12,29.10 (Vet_22.10) //",
  "GK21sokss_pu:33849": "kālakramāc ca teṣāṃ te mātulānām akiṃcanāḥ /",
  "GK21sokss_pu:33850": "avajñāpātratāṃ jagmur bhojanācchādanādiṣu // SoKss_12,29.11 (Vet_22.11) //",
  "GK21sokss_pu:33851": "tataḥ svajanasaṃsphūrjadavamānahatātmanām /",
  "GK21sokss_pu:33852": "teṣāṃ rahaḥ sacintānāṃ jyeṣṭho bhrātābravīd idam // SoKss_12,29.12 (Vet_22.12) //",
  "GK21sokss_pu:33853": "bho bhrātaraḥ kiṃ kriyate sarvam āceṣṭate vidhiḥ /",
  "GK21sokss_pu:33854": "na śakyaṃ puruṣasyeha kvacit kiṃcit kadācana // SoKss_12,29.13 (Vet_22.13) //",
  "GK21sokss_pu:33855": "ahaṃ hy udvegato bhrāmyan prāpto 'dya pitṛkānane /",
  "GK21sokss_pu:33856": "vipannasthitam adrākṣaṃ trastāṅgaṃ puruṣaṃ bhuvi // SoKss_12,29.14 (Vet_22.14) //",
  "GK21sokss_pu:33857": "acintayaṃ ca dṛṣṭvā tam ahaṃ tāṃ spṛhayan gatim /",
  "GK21sokss_pu:33858": "dhanyo 'yam evaṃ viśrānto duḥkhabhāraṃ vimucya yaḥ // SoKss_12,29.15 (Vet_22.15) //",
  "GK21sokss_pu:33859": "iti saṃcintya tat kālaṃ kṛtvā maraṇaniścayam /",
  "GK21sokss_pu:33860": "vṛkṣāgrasaṅginā pāśenātmānam udalambayam // SoKss_12,29.16 (Vet_22.16) //",
  "GK21sokss_pu:33861": "yāvac ca me visaṃjñasya tadā niryānti nāsavaḥ /",
  "GK21sokss_pu:33862": "tāvat truṭitapāśo 'tra patito 'smi mahītale // SoKss_12,29.17 (Vet_22.17) //",
  "GK21sokss_pu:33863": "labdhasaṃjñaś ca kenāpi puṃsā kṣiprāt kṛpālunā /",
  "GK21sokss_pu:33864": "āśvāsyamānam ātmānam apaśyaṃ paṭamārutaiḥ // SoKss_12,29.18 (Vet_22.18) //",
  "GK21sokss_pu:33865": "sakhe kathaya vidvān apy evaṃ kaṃ prati khidyase /",
  "GK21sokss_pu:33866": "sukhaṃ hi sukṛtād duḥkhaṃ duḥkṛtād eti nānyataḥ // SoKss_12,29.19 (Vet_22.19) //",
  "GK21sokss_pu:33867": "duḥkhād yadi tavodvegaḥ sukṛtaṃ tat samācara /",
  "GK21sokss_pu:33868": "kathaṃ tu nārakaṃ duḥkham ātmatyāgena vāñchasi // SoKss_12,29.20 (Vet_22.20) //",
  "GK21sokss_pu:33869": "ity uktvā māṃ samāśvāsya sa ca kvāpi gataḥ pumān /",
  "GK21sokss_pu:33870": "ahaṃ cehāgatas tyaktvā tādṛśaṃ maraṇodyamam // SoKss_12,29.21 (Vet_22.21) //",
  "GK21sokss_pu:33871": "tad evaṃ necchati vidhau na martum api labhyate /",
  "GK21sokss_pu:33872": "idānīṃ ca tanuṃ tīrthe tapasā dāhayāmy aham // SoKss_12,29.22 (Vet_22.22) //",
  "GK21sokss_pu:33873": "yena nirdhanatāduḥkhabhāgī na syām ahaṃ punaḥ /",
  "GK21sokss_pu:33874": "ity uktavantaṃ jyeṣṭhaṃ taṃ kaniṣṭhā bhrātaro 'bruvan // SoKss_12,29.23 (Vet_22.23) //",
  "GK21sokss_pu:33875": "arthair vinā kathaṃ prājño 'py ārya duḥkena bādhyase /",
  "GK21sokss_pu:33876": "kiṃ na vetsi yad arthānāṃ śaradabhracalā gatiḥ // SoKss_12,29.24 (Vet_22.24) //",
  "GK21sokss_pu:33877": "āhṛtya rakṣyamāṇāpi yatnenāntavirāgiṇī /",
  "GK21sokss_pu:33878": "asanmaitrī ca veśyā ca śrīś ca kasya kadā sthirā // SoKss_12,29.25 (Vet_22.25) //",
  "GK21sokss_pu:33879": "tad udyogena sa guṇaḥ ko 'py upārjyo manasvinā /",
  "GK21sokss_pu:33880": "ānīyante haṭād baddhvā yenārthahariṇā muhuḥ // SoKss_12,29.26 (Vet_22.26) //",
  "GK21sokss_pu:33881": "ity ukto bhrātṛbhir dhairyaṃ kṣaṇāj jyeṣṭho 'valambya saḥ /",
  "GK21sokss_pu:33882": "uvāca ko guṇas tādṛgarjanīyo bhaved iti // SoKss_12,29.27 (Vet_22.27) //",
  "GK21sokss_pu:33883": "tato vicitya sarve te vadanti sma parasparam /",
  "GK21sokss_pu:33884": "vicintya pṛthvīṃ vijñānaṃ kiṃcic chikṣāmahe vayam // SoKss_12,29.28 (Vet_22.28) //",
  "GK21sokss_pu:33885": "niścityaitac ca saṃketasthānam uktvā samāgame /",
  "GK21sokss_pu:33886": "ekaikaśas te catvāraś catasraḥ prayayur diśaḥ // SoKss_12,29.29 (Vet_22.29) //",
  "GK21sokss_pu:33887": "yāti kāle ca militās te saṃketaniketane /",
  "GK21sokss_pu:33888": "kiṃ kena śikṣitam iti bhrātaro 'nyonyam abruvan // SoKss_12,29.30 (Vet_22.30) //",
  "GK21sokss_pu:33889": "athātraiko 'bravīd īdṛg vijñānaṃ śikṣitaṃ mayā /",
  "GK21sokss_pu:33890": "yenāsthiśakalaṃ prāpya prāṇino yasya kasyacit // SoKss_12,29.31 (Vet_22.31) //",
  "GK21sokss_pu:33891": "utpādayāmy ahaṃ tasmin māṃsaṃ taducitaṃ kṣaṇāt /",
  "GK21sokss_pu:33892": "etat tasya vacaḥ śrutvā dvitīyas teṣv abhāṣata // SoKss_12,29.32 (Vet_22.32) //",
  "GK21sokss_pu:33893": "ahaṃ tatraiva saṃjātamāṃse 'sthiśakale kila /",
  "GK21sokss_pu:33894": "jāne janayituṃ lomatvacaṃ tatprāṇisaṃbhavi // SoKss_12,29.33 (Vet_22.33) //",
  "GK21sokss_pu:33895": "tatas tṛtīyo 'py avadaj jāne tatraiva cāsmy aham /",
  "GK21sokss_pu:33896": "tatprānyavayavān sraṣṭuṃ jātatvaṅmāṃsalomani // SoKss_12,29.34 (Vet_22.34) //",
  "GK21sokss_pu:33897": "caturthaś ca tato 'vādīd utpannāvayavākṛtim /",
  "GK21sokss_pu:33898": "tam eva prāṇinaṃ prānair yuktaṃ kartum avaimy aham // SoKss_12,29.35 (Vet_22.35) //",
  "GK21sokss_pu:33899": "evam uktvā mithaḥ svasvavijñānaprathanāya te /",
  "GK21sokss_pu:33900": "catvāro 'py asthikhaṇḍāya prayayur bhrātaro 'ṭavīm // SoKss_12,29.36 (Vet_22.36) //",
  "GK21sokss_pu:33901": "tatra siṃhasya te prāpur asthikhaṇḍaṃ vidher vaśāt /",
  "GK21sokss_pu:33902": "avijñātaviśeṣāś ca gṛhnanti sma tathaiva tat // SoKss_12,29.37 (Vet_22.37) //",
  "GK21sokss_pu:33903": "ekaś ca tat samucitais tato māṃsair ayojayat /",
  "GK21sokss_pu:33904": "dvitīyo 'janayat tasya tadvat tvaglomasaṃhatīḥ // SoKss_12,29.38 (Vet_22.38) //",
  "GK21sokss_pu:33905": "tṛtīyaś cākhilair aṅgais tadyogyais tad apūrayat /",
  "GK21sokss_pu:33906": "caturthaś ca dadau tasya siṃhībhūtasya jīvitam // SoKss_12,29.39 (Vet_22.39) //",
  "GK21sokss_pu:33907": "udatiṣṭhad athoddhūtasaṭābhāro 'tibhairavaḥ /",
  "GK21sokss_pu:33908": "sa daṃṣṭrāsaṃkaṭamukhaḥ siṃhaḥ kharanakhāṅkuśaḥ // SoKss_12,29.40 (Vet_22.40) //",
  "GK21sokss_pu:33909": "dhāvitvā ca svanirmātṝṃs tān eva caturo 'pi saḥ /",
  "GK21sokss_pu:33910": "avadhīt kesarī tṛpto viveśa ca vanaṃ tataḥ // SoKss_12,29.41 (Vet_22.41) //",
  "GK21sokss_pu:33911": "evaṃ te siṃhanirmāṇadoṣān naṣṭā dvijātayaḥ /",
  "GK21sokss_pu:33912": "duṣṭaṃ hi jantum utthāpya kasyātmani sukhaṃ bhavet // SoKss_12,29.42 (Vet_22.42) //",
  "GK21sokss_pu:33913": "itthaṃ copārjito yatnād guṇo 'pi vidhure vidhau /",
  "GK21sokss_pu:33914": "saṃpattaye na na paraṃ jāyate tu vipattaye // SoKss_12,29.43 (Vet_22.43) //",
  "GK21sokss_pu:33915": "mūle hy avikṛte daive sikte prajñānavāriṇā /",
  "GK21sokss_pu:33916": "nayālavālaḥ phalati prāyaḥ pauruṣapādapaḥ // SoKss_12,29.44 (Vet_22.44) //",
  "GK21sokss_pu:33917": "iti tasyāṃ niśi mārge vetālenāṃsataḥ kathāṃ tena /",
  "GK21sokss_pu:33918": "ākhyāya sa trivikramaseno rājā punar jagade // SoKss_12,29.45 (Vet_22.45) //",
  "GK21sokss_pu:33919": "rājaṃs teṣv aparādhyati caturṣu kas tatra siṃhanirmāṇe /",
  "GK21sokss_pu:33920": "yan nyavadhīt tatkḷpto vada samayaḥ so 'tra pūrvas te // SoKss_12,29.46 (Vet_22.46) //",
  "GK21sokss_pu:33921": "iti vetālāc chrutvā rājā so 'cintayad vimaunasya /",
  "GK21sokss_pu:33922": "icchati gantum ayaṃ me yātv āneṣyāmy amuṃ bhūyaḥ // SoKss_12,29.47 (Vet_22.47) //",
  "GK21sokss_pu:33923": "iti hṛdi niścitya sa taṃ mahīpatiḥ pratyuvāca vetālam /",
  "GK21sokss_pu:33924": "yas tasya jīvadāyī siṃhasya sa pāpabhāk teṣu // SoKss_12,29.48 (Vet_22.48) //",
  "GK21sokss_pu:33925": "prāṇiviśeṣam abuddhvā māṃsatvaglomagātranirmāṇam /",
  "GK21sokss_pu:33926": "yuktibalāt tu kṛtaṃ yais teṣāṃ doṣo 'sti nājñānāt // SoKss_12,29.49 (Vet_22.49) //",
  "GK21sokss_pu:33927": "yena tu siṃhākāraṃ dṛṣṭvā vidyāprakāśanotkena /",
  "GK21sokss_pu:33928": "prāṇās tasya vitīrṇās tena kṛtā brahmahatyās tāḥ // SoKss_12,29.50 (Vet_22.50) //",
  "GK21sokss_pu:33929": "etat sa rājño vacanaṃ niśamya svadhāma vetālavaro jagāma /",
  "GK21sokss_pu:33930": "tasyāṃsatas tat puna eva māyī rājāpi taṃ so 'nusasāra bhūyaḥ // SoKss_12,29.51 (Vet_22.51) //",
  "GK21sokss_pu:33931": "triṃśas taraṅgaḥ /",
  "GK21sokss_pu:33932": "tato gatvā punaḥ prāpa śiṃśapāpādapāt tataḥ /",
  "GK21sokss_pu:33933": "sa trivikramasenas taṃ vetālaṃ rājasattamaḥ // SoKss_12,30.1 (Vet_23.1) //",
  "GK21sokss_pu:33934": "skandhe kṛtvā ca taṃ maunī darśitānekavaikṛtam /",
  "GK21sokss_pu:33935": "yāvat pratiṣṭhate tāvat sa vetālas tam abravīt // SoKss_12,30.2 (Vet_23.2) //",
  "GK21sokss_pu:33936": "rājann akārye 'py etasmin durvāro 'yaṃ grahas tava /",
  "GK21sokss_pu:33937": "tat te śramavinodāya kathayāmi kathāṃ śṛṇu // SoKss_12,30.3 (Vet_23.3) //",
  "GK21sokss_pu:33938": "āsīt kaliṅgaviṣaye nāmnā śobhāvatī purī /",
  "GK21sokss_pu:33939": "divīva śakranagarī vasatiḥ śubhakarmaṇām // SoKss_12,30.4 (Vet_23.4) //",
  "GK21sokss_pu:33940": "yāṃ pradyumna ivaiśvaryavīryātiśayaviśrutaḥ /",
  "GK21sokss_pu:33941": "pradyumnanāmā nṛpatiḥ śaśāsorjitaśāsanaḥ // SoKss_12,30.5 (Vet_23.5) //",
  "GK21sokss_pu:33942": "guṇāpakarṣaś cāpeṣu murajeṣu karāhatiḥ /",
  "GK21sokss_pu:33943": "yugeṣv aśrūyata kalir yasyāṃ prajñāsu tīkṣṇatā // SoKss_12,30.6 (Vet_23.6) //",
  "GK21sokss_pu:33944": "ekadeśe puras tasyā nṛpeṇa pratipāditaḥ /",
  "GK21sokss_pu:33945": "yajñasthalābhidhāno 'bhūd agrahāro bahudvijaḥ // SoKss_12,30.7 (Vet_23.7) //",
  "GK21sokss_pu:33946": "tatrāsīd yajñasomākhyo brāhmaṇo vedapāragaḥ /",
  "GK21sokss_pu:33947": "mahādhano 'gnihotrī ca pūjitātithidevataḥ // SoKss_12,30.8 (Vet_23.8) //",
  "GK21sokss_pu:33948": "tasya vyatīte tāruṇye manorathaśataiḥ sutaḥ /",
  "GK21sokss_pu:33949": "bhāryāyām anurūpāyām eka evodapadyata // SoKss_12,30.9 (Vet_23.9) //",
  "GK21sokss_pu:33950": "vavṛdhe ca pituḥ so 'sya gṛhe bālaḥ sulakṣaṇaḥ /",
  "GK21sokss_pu:33951": "kṛtābhidhāno vidhivad devasoma iti dvijaiḥ // SoKss_12,30.10 (Vet_23.10) //",
  "GK21sokss_pu:33952": "prāptaṣoḍaśavarṣaś ca sa vidyāvinayādibhiḥ /",
  "GK21sokss_pu:33953": "āvarjitajano 'kasmāj jvareṇa prāpa pañcatām // SoKss_12,30.11 (Vet_23.11) //",
  "GK21sokss_pu:33954": "tataḥ parāsuṃ snehāt tam āśliṣya saha bhāryayā /",
  "GK21sokss_pu:33955": "yajñasenaḥ pitā śocan na dāhāya jahau ciram // SoKss_12,30.12 (Vet_23.12) //",
  "GK21sokss_pu:33956": "brahman saṃsāragandharvanagarasya na vetsi kim /",
  "GK21sokss_pu:33957": "parāvarajño 'pi gatiṃ vāribudbudabhaṅgurām // SoKss_12,30.13 (Vet_23.13) //",
  "GK21sokss_pu:33958": "ye sainyaiḥ pūritadharā harmyapṛṣṭheṣu hāriṣu /",
  "GK21sokss_pu:33959": "lasatsaṃgītanādeṣu ratnaparyaṅkavartinaḥ // SoKss_12,30.14 (Vet_23.14) //",
  "GK21sokss_pu:33960": "śrīkhaṇḍadravaliptāṅgā varastrīparivāritāḥ /",
  "GK21sokss_pu:33961": "vyalasann amaraṃmanyā bhūloke 'smin narādhipāḥ // SoKss_12,30.15 (Vet_23.15) //",
  "GK21sokss_pu:33962": "te 'py ekakāḥ śmaśāneṣu rudatpretānuyāyiṣu /",
  "GK21sokss_pu:33963": "citādhiśayino yatra jagdhāḥ kravyātkṛśānubhiḥ // SoKss_12,30.16 (Vet_23.16) //",
  "GK21sokss_pu:33964": "śivābhir valitopāntāḥ kālena kavalīkṛtāḥ /",
  "GK21sokss_pu:33965": "na roddhuṃ śakitāḥ kaiścit tatrānyeṣāṃ kathaiva kā // SoKss_12,30.17 (Vet_23.17) //",
  "GK21sokss_pu:33966": "tad etaṃ pretam āśliṣya vidvan vada karoṣi kim /",
  "GK21sokss_pu:33967": "ityādy abodhayan vṛddhā militās taṃ dvijaṃ tataḥ // SoKss_12,30.18 (Vet_23.18) //",
  "GK21sokss_pu:33968": "tatas tena kathaṃcit taṃ muktam āropya tatsutam /",
  "GK21sokss_pu:33969": "śibikāyāṃ gataprāṇaṃ kṛtapretaprasādhanam // SoKss_12,30.19 (Vet_23.19) //",
  "GK21sokss_pu:33970": "bāndhavā vaiśasodaśrumiladbandhujanānvitāḥ /",
  "GK21sokss_pu:33971": "śmaśānaṃ prāpayāmāsuḥ kolāhalasamākulāḥ // SoKss_12,30.20 (Vet_23.20) //",
  "GK21sokss_pu:33972": "atrāntare ca tatrāsīc chmaśāne ko'pi tāpasaḥ /",
  "GK21sokss_pu:33973": "vṛddhaḥ pāśupato yogī maṭhikāyāṃ kṛtasthitiḥ // SoKss_12,30.21 (Vet_23.21) //",
  "GK21sokss_pu:33974": "vayasā tapasā cātibhūyasā sukṛśāṃ tanum /",
  "GK21sokss_pu:33975": "bibhrāṇo bhaṅgabhītyeva sirābhiḥ pariveṣṭitam // SoKss_12,30.22 (Vet_23.22) //",
  "GK21sokss_pu:33976": "nāmnā vāmaśivo bhasmapāṇḍuromāvṛtākṛtiḥ /",
  "GK21sokss_pu:33977": "vidyutpiṅgajaṭājūṭo maheśvara ivāparaḥ // SoKss_12,30.23 (Vet_23.23) //",
  "GK21sokss_pu:33978": "sa tāpaso 'tra tat kālaṃ dattopālambhakheditam /",
  "GK21sokss_pu:33979": "mūrkhaṃ śaṭhaṃ dhyānayogādyavaliptam ahaṃkṛtam // SoKss_12,30.24 (Vet_23.24) //",
  "GK21sokss_pu:33980": "bhikṣāphalavratadharaṃ śiṣyam antikavāsinam /",
  "GK21sokss_pu:33981": "jagāda dūrāc chrutvā taṃ janakolāhalaṃ bahiḥ // SoKss_12,30.25 (Vet_23.25) //",
  "GK21sokss_pu:33982": "uttiṣṭha gatvātra bahir vijñāyāgaccha satvaram /",
  "GK21sokss_pu:33983": "kuto 'trāśrutapūrvo 'yaṃ śmaśāne tumulāravaḥ // SoKss_12,30.26 (Vet_23.26) //",
  "GK21sokss_pu:33984": "ity ukte guruṇā tena sa śiṣyaḥ pratyuvāca tam /",
  "GK21sokss_pu:33985": "nāhaṃ yāmi svayaṃ yāhi bhikṣāvelā hy apaiti me // SoKss_12,30.27 (Vet_23.27) //",
  "GK21sokss_pu:33986": "tac chrutvovāca sa gurur dhiṅ mūrkhodaratatpara /",
  "GK21sokss_pu:33987": "ahno 'rdhaprahare yāte bhikṣāvelātra kā tava // SoKss_12,30.28 (Vet_23.28) //",
  "GK21sokss_pu:33988": "śrutvaivaitat sa taṃ kruddhaḥ kuśiṣyaḥ prāha tāpasam /",
  "GK21sokss_pu:33989": "dhig jarājīrṇa nāhaṃ te śiṣyo na tvaṃ gurur mama // SoKss_12,30.29 (Vet_23.29) //",
  "GK21sokss_pu:33990": "aham anyatra yāsyāmi vaha pātrīm imāṃ svayam /",
  "GK21sokss_pu:33991": "ity uktvotthāya sa prāyāt tyaktvāgre daṇḍakuṇḍikām // SoKss_12,30.30 (Vet_23.30) //",
  "GK21sokss_pu:33992": "vihasann atha nirgatya maṭhikāyāḥ sa tāpasaḥ /",
  "GK21sokss_pu:33993": "tatrāgād yatra dāhārtham ānītaḥ sa dvijārbhakaḥ // SoKss_12,30.31 (Vet_23.31) //",
  "GK21sokss_pu:33994": "dṛṣṭvā ca taṃ janatayā śocyamānāgryayauvanam /",
  "GK21sokss_pu:33995": "yogī praveṣṭuṃ taddehaṃ matiṃ cakre jarārditaḥ // SoKss_12,30.32 (Vet_23.32) //",
  "GK21sokss_pu:33996": "gatvā ca drutam ekānte muktakaṇṭhaṃ prarudya ca /",
  "GK21sokss_pu:33997": "nanarta sa tataḥ kṣipram aṅgahārair yathocitaiḥ // SoKss_12,30.33 (Vet_23.33) //",
  "GK21sokss_pu:33998": "tato viveśa yogāt tad dvijaputrakalevaram /",
  "GK21sokss_pu:33999": "kṣaṇāt sa svatanuṃ tyaktvā tapasvī yauvanecchayā // SoKss_12,30.34 (Vet_23.34) //",
  "GK21sokss_pu:34000": "tat kṣaṇaṃ racitāyāṃ ca citāyāṃ sahasaiva saḥ /",
  "GK21sokss_pu:34001": "labdhajīvo dvijayuvā prottasthau kṛtajṛmbhikaḥ // SoKss_12,30.35 (Vet_23.35) //",
  "GK21sokss_pu:34002": "tad dṛṣṭvā bandhuvargasya diṣṭyā jīvati jīvati /",
  "GK21sokss_pu:34003": "ity udbabhūva nādo 'tra nikhilasya janasya ca // SoKss_12,30.36 (Vet_23.36) //",
  "GK21sokss_pu:34004": "athāmokṣyan vrataṃ sarvān mṛṣā yogesvaraḥ sa tān /",
  "GK21sokss_pu:34005": "vipraputraśarīrāntaḥpraviṣṭas tāpaso 'bravīt // SoKss_12,30.37 (Vet_23.37) //",
  "GK21sokss_pu:34006": "lokāntaragatasyādya mahāpāśupatavratam /",
  "GK21sokss_pu:34007": "grāhyaṃ sākṣān mamābhāṣya dattaṃ śarveṇa jīvitam // SoKss_12,30.38 (Vet_23.38) //",
  "GK21sokss_pu:34008": "adhunaiva ca dhāryaṃ tad gatvaikānte vrataṃ mayā /",
  "GK21sokss_pu:34009": "jīvitaṃ me 'nyathā nāsti tad yūyaṃ yāta yāmy aham // SoKss_12,30.39 (Vet_23.39) //",
  "GK21sokss_pu:34010": "iti sarvān sa tatrasthān saṃbodhya dṛḍhaniścayaḥ /",
  "GK21sokss_pu:34011": "svagṛhān preṣayāmāsa harṣaśokākulān vratī // SoKss_12,30.40 (Vet_23.40) //",
  "GK21sokss_pu:34012": "svayaṃ ca gatvā śvabhre tat kṣiptvā pūrvakalevaram /",
  "GK21sokss_pu:34013": "āttavrato mahāyogī yuvībhūto 'nyato yayau // SoKss_12,30.41 (Vet_23.41) //",
  "GK21sokss_pu:34014": "iti vyākhyāya vetālaḥ kathāṃ niśi tadā pathi /",
  "GK21sokss_pu:34015": "taṃ trivikramasenaṃ sa rājānaṃ punar abravīt // SoKss_12,30.42 (Vet_23.42) //",
  "GK21sokss_pu:34016": "rājan brūhi sa yogīndraḥ kasmāt parapure vasan /",
  "GK21sokss_pu:34017": "praruroda nanartātha kautukaṃ mahad atra me // SoKss_12,30.43 (Vet_23.43) //",
  "GK21sokss_pu:34018": "iti vetālataḥ śrutvā śāpaśaṅkī sa bhūpatiḥ /",
  "GK21sokss_pu:34019": "vimucya maunam evaṃ tam avādīd dhīmatāṃ varaḥ // SoKss_12,30.44 (Vet_23.44) //",
  "GK21sokss_pu:34020": "śṛṇu tatra babhūvāsya yo 'bhiprāyas tapasvinaḥ /",
  "GK21sokss_pu:34021": "saha vṛddhaṃ cirāyedaṃ śarīraṃ siddhisādhanam // SoKss_12,30.45 (Vet_23.45) //",
  "GK21sokss_pu:34022": "pitṛbhyāṃ lālitaṃ bālye tyajāmy adyeti duḥkhitaḥ /",
  "GK21sokss_pu:34023": "sa jarat tāpaso 'rodīd dehasneho hi dustyajaḥ // SoKss_12,30.46 (Vet_23.46) //",
  "GK21sokss_pu:34024": "navaṃ dehaṃ pravekṣyāmi sādhayiṣyāmy ato 'dhikam /",
  "GK21sokss_pu:34025": "iti harṣād anṛtyac ca kasya neṣṭaṃ hi yauvanam // SoKss_12,30.47 (Vet_23.47) //",
  "GK21sokss_pu:34026": "etat tasya vaco niśamya nṛpater aṃsat sa bhūyo 'py agād vetālo mṛtapūruṣāntaragatas taṃ śiṃśapāpādapam /",
  "GK21sokss_pu:34027": "rājā so 'pi tam anvadhāvad adhikotsāhaḥ punaḥ prepsayā kalpānte 'py acalaṃ kulādrivijayi sthairyaṃ hi dhīrātmanām // SoKss_12,30.48 (Vet_23.48) //",
  "GK21sokss_pu:34028": "ekatriṃśas taraṅgaḥ /",
  "GK21sokss_pu:34029": "tatas tāṃ timiraśyāmāṃ citāgnijvalitekṣaṇām /",
  "GK21sokss_pu:34030": "smaśāne bhīṣaṇe tasmin vīro rajanirākṣasīm // SoKss_12,31.1 (Vet_24.1) //",
  "GK21sokss_pu:34031": "ghorām agaṇayan rājā gatvā tāṃ śiṃśapāṃ punaḥ /",
  "GK21sokss_pu:34032": "sa trivikramasenas taṃ tasyā vetālam ādade // SoKss_12,31.2 (Vet_24.2) //",
  "GK21sokss_pu:34033": "skandhe kṛtvā ca taṃ yāvat prakrāmati sa pūrvavat /",
  "GK21sokss_pu:34034": "tāvad bhūyaḥ sa vetālo naradevam uvāca tam // SoKss_12,31.3 (Vet_24.3) //",
  "GK21sokss_pu:34035": "bho rājann aham udvigno na punas tvaṃ gatāgataiḥ /",
  "GK21sokss_pu:34036": "tad ekaṃ me mahāpraśnam imaṃ kathayataḥ śṛṇu // SoKss_12,31.4 (Vet_24.4) //",
  "GK21sokss_pu:34037": "āsīn māṇḍalikaḥ ko'pi nṛpatir dakṣiṇāpathe /",
  "GK21sokss_pu:34038": "dharmābhidhāno dhaureyaḥ sādhūnāṃ bahugotrajaḥ // SoKss_12,31.5 (Vet_24.5) //",
  "GK21sokss_pu:34039": "tasya candravatīnāma bhāryā mālavadeśajā /",
  "GK21sokss_pu:34040": "abhūn mahākulotpannā varastrīmaulimālikā // SoKss_12,31.6 (Vet_24.6) //",
  "GK21sokss_pu:34041": "tasyāṃ ca tasya bhāryāyāṃ bhūpater udapadyata /",
  "GK21sokss_pu:34042": "ekaiva lāvaṇyavatī nāmānvarthābhidhā sutā // SoKss_12,31.7 (Vet_24.7) //",
  "GK21sokss_pu:34043": "pradeyāyāṃ ca tasyāṃ sa sutāyāṃ dharmabhūpatiḥ /",
  "GK21sokss_pu:34044": "unmūlito 'bhūn militair dāyādai rāṣṭrabhedibhiḥ // SoKss_12,31.8 (Vet_24.8) //",
  "GK21sokss_pu:34045": "tataḥ palāyya niragāt sa deśād bhāryayā saha /",
  "GK21sokss_pu:34046": "duhitrā ca tayā rātrav āttasadratnasaṃcayaḥ // SoKss_12,31.9 (Vet_24.9) //",
  "GK21sokss_pu:34047": "mālavaṃ prati ca svairaṃ prasthitaḥ śvaśurāspadam /",
  "GK21sokss_pu:34048": "vindhyāṭavīṃ tayā rātryā prāpa bhāryāsutāyutaḥ // SoKss_12,31.10 (Vet_24.10) //",
  "GK21sokss_pu:34049": "tasyāṃ praviṣṭasyodaśrur ivāvaśyāyaśīkaraiḥ /",
  "GK21sokss_pu:34050": "niśānuyātrāṃ dattveva yayau tasya mahīkṣitaḥ // SoKss_12,31.11 (Vet_24.11) //",
  "GK21sokss_pu:34051": "ārurohātha pūrvādrim utkṣiptāgrakaro raviḥ /",
  "GK21sokss_pu:34052": "mā gāś caurāṭavīm etām iti taṃ vārayann iva // SoKss_12,31.12 (Vet_24.12) //",
  "GK21sokss_pu:34053": "tato 'tra sasutājāniḥ kṣatāṅghriḥ kuśakaṇṭakaiḥ /",
  "GK21sokss_pu:34054": "padātiḥ sa nṛpo gacchan bhillānāṃ prāpa pallikām // SoKss_12,31.13 (Vet_24.13) //",
  "GK21sokss_pu:34055": "pareṣāṃ prāṇasarvasvahāribhiḥ puṃbhir āvṛtām /",
  "GK21sokss_pu:34056": "varjitāṃ dhārmikair durgāṃ kṛtāntanagarīm iva // SoKss_12,31.14 (Vet_24.14) //",
  "GK21sokss_pu:34057": "tatra dṛṣṭvaiva taṃ dūrāt savastrābharaṇaṃ nṛpam /",
  "GK21sokss_pu:34058": "moṣituṃ bahavo 'dhāvañ śabarā vividhāyudhāḥ // SoKss_12,31.15 (Vet_24.15) //",
  "GK21sokss_pu:34059": "tān vilokya sutābhārye rājā dharmo jagāda saḥ /",
  "GK21sokss_pu:34060": "purā spṛśanti vāṃ mlecchās tad ito viśataṃ vanam // SoKss_12,31.16 (Vet_24.16) //",
  "GK21sokss_pu:34061": "iti rājñoditā rajñī vanamadhyaṃ viveśa sā /",
  "GK21sokss_pu:34062": "lāvaṇyavatyā sutayā sārdhaṃ candravatī bhayāt // SoKss_12,31.17 (Vet_24.17) //",
  "GK21sokss_pu:34063": "rājāpy abhimukhāyātān khaḍgacarmadharo 'tra saḥ /",
  "GK21sokss_pu:34064": "avadhīt tān bahūñ śūraḥ śabarāñ śaravartiṇaḥ // SoKss_12,31.18 (Vet_24.18) //",
  "GK21sokss_pu:34065": "tatas tenākhilā pallī patyājñaptā nipatya tam /",
  "GK21sokss_pu:34066": "prahārakṣatacarmāṇam avadhīn nṛpam ekakam // SoKss_12,31.19 (Vet_24.19) //",
  "GK21sokss_pu:34067": "gṛhītābharaṇe yāte dasyusainye vilokya tam /",
  "GK21sokss_pu:34068": "bhartāraṃ nihataṃ dūrād vanagulmāntarasthitā // SoKss_12,31.20 (Vet_24.20) //",
  "GK21sokss_pu:34069": "rājñī candravatī sātra duhitrā saha vihvalā /",
  "GK21sokss_pu:34070": "palāyamānā gahanaṃ dūram anvag agād vanam // SoKss_12,31.21 (Vet_24.21) //",
  "GK21sokss_pu:34071": "tatra madhyāhnatāpārtāsv iva mūlāni śākhinām /",
  "GK21sokss_pu:34072": "chāyāsv api praviṣṭāsu śiśirāṇi sahādhvagaiḥ // SoKss_12,31.22 (Vet_24.22) //",
  "GK21sokss_pu:34073": "ekadeśe 'bjasarasas tīre 'śokataros tale /",
  "GK21sokss_pu:34074": "śokārtā rudatī śrāntā sasutā samupāviśat // SoKss_12,31.23 (Vet_24.23) //",
  "GK21sokss_pu:34075": "tāvat tad vanam abhyarṇanivāsī mṛgayākṛte /",
  "GK21sokss_pu:34076": "mahāmanuṣyaḥ ko 'py āgād aśvārūḍhaḥ saputrakaḥ // SoKss_12,31.24 (Vet_24.24) //",
  "GK21sokss_pu:34077": "sa caṇḍasiṃhanāmā taṃ putraṃ siṃhaparākramam /",
  "GK21sokss_pu:34078": "uvāca dṛṣṭvātra tayoḥ pāṃsūtthe padapaddhatī // SoKss_12,31.25 (Vet_24.25) //",
  "GK21sokss_pu:34079": "ete surekhe subhage anusṛtyāpnuvo yadi /",
  "GK21sokss_pu:34080": "strīyau te tat tayor ekāṃ svīkuruṣva yathāruci // SoKss_12,31.26 (Vet_24.26) //",
  "GK21sokss_pu:34081": "ity uktavantaṃ taṃ smāha putraḥ siṃhaparākramaḥ /",
  "GK21sokss_pu:34082": "yasyāḥ sūkṣmāv imau pādau sā bhāryā pratibhāti me // SoKss_12,31.27 (Vet_24.27) //",
  "GK21sokss_pu:34083": "sā hi svalpavayā nūnaṃ jāne samucitā mama /",
  "GK21sokss_pu:34084": "bṛhatpādā tu yogyeyam etajjyeṣṭhavayās tava // SoKss_12,31.28 (Vet_24.28) //",
  "GK21sokss_pu:34085": "iti sūnor vacaḥ śrutvā caṇḍasiṃho jagāda tam /",
  "GK21sokss_pu:34086": "kaiṣā kathā bhavanmātā pratyagraṃ hi gatā divam // SoKss_12,31.29 (Vet_24.29) //",
  "GK21sokss_pu:34087": "tādṛśe sukalatre ca gate kānyatra vāsanā /",
  "GK21sokss_pu:34088": "tac chrutvā so 'pi putras taṃ caṇḍasiṃham abhāṣata // SoKss_12,31.30 (Vet_24.30) //",
  "GK21sokss_pu:34089": "tāta maivam abhāryaṃ hi śūnyaṃ gṛhapater gṛham /",
  "GK21sokss_pu:34090": "anyac ca mūladevoktā gāthā kiṃ na śrutā tvayā // SoKss_12,31.31 (Vet_24.31) //",
  "GK21sokss_pu:34091": "yatra ghanastanajaghanā nāste mārgāvalokinī kāntā /",
  "GK21sokss_pu:34092": "ajaḍaḥ kas tad anigaḍaṃ praviśati gṛhasaṃjñakaṃ durgam // SoKss_12,31.32 (Vet_24.32) //",
  "GK21sokss_pu:34093": "taj jīvitena me tāta śāpito 'si na tāṃ yadi /",
  "GK21sokss_pu:34094": "dvitīyāṃ madabhīṣṭāyāṃ bhāryārthe svīkarīṣyasi // SoKss_12,31.33 (Vet_24.33) //",
  "GK21sokss_pu:34095": "etat putravacaḥ śrutvā pratipadya ca tatsakhaḥ /",
  "GK21sokss_pu:34096": "sa caṇḍasiṃho 'nusaran padapaṅktiṃ śanair yayau // SoKss_12,31.34 (Vet_24.34) //",
  "GK21sokss_pu:34097": "prāpya tac ca saraḥsthānaṃ muktātāraughamaṇḍitām /",
  "GK21sokss_pu:34098": "śyāmāṃ candravatīṃ rājñīṃ tāṃ dadarśāvabhāsitām // SoKss_12,31.35 (Vet_24.35) //",
  "GK21sokss_pu:34099": "lāvaṇyavatyā sutayā jyotsnayevāvadātayā /",
  "GK21sokss_pu:34100": "naiśīṃ dyām iva madhyāhne tarucchāyām upāśritām // SoKss_12,31.36 (Vet_24.36) //",
  "GK21sokss_pu:34101": "upāyayau ca putreṇa sākaṃ tāṃ sa sakautukaḥ /",
  "GK21sokss_pu:34102": "sāpi dṛṣṭvā tam uttasthau vitrastā cauraśaṅkinī // SoKss_12,31.37 (Vet_24.37) //",
  "GK21sokss_pu:34103": "alaṃ trāsena nāmbaitau caurau saumyākṛtī imau /",
  "GK21sokss_pu:34104": "suveṣau kaucid ākheṭakṛte nūnam ihāgatau // SoKss_12,31.38 (Vet_24.38) //",
  "GK21sokss_pu:34105": "ity uktā sutayā rājñī yāvad dolāyate 'tra sā /",
  "GK21sokss_pu:34106": "tāvad aśvāvatīrṇas te caṇḍasiṃho 'bravīd ubhe // SoKss_12,31.39 (Vet_24.39) //",
  "GK21sokss_pu:34107": "kiṃ saṃbhrameṇa vām āvāṃ praṇayād draṣṭum āgatau /",
  "GK21sokss_pu:34108": "tad visvasya nirātaṅke vadataṃ ke yuvām iti // SoKss_12,31.40 (Vet_24.40) //",
  "GK21sokss_pu:34109": "haranetrānalajvālādagdhamanmathaduḥsthite /",
  "GK21sokss_pu:34110": "ratiprītī ivāraṇyam idam evam upāgate // SoKss_12,31.41 (Vet_24.41) //",
  "GK21sokss_pu:34111": "praviṣṭe sthaḥ kathaṃ ceha bata nirmānuṣe vane /",
  "GK21sokss_pu:34112": "ratnaprāsādavāsārham idaṃ hi yuvayor vapuḥ // SoKss_12,31.42 (Vet_24.42) //",
  "GK21sokss_pu:34113": "kathaṃ varāṅganotsaṅgayogyau kaṇṭakinīm imām /",
  "GK21sokss_pu:34114": "bhuvaṃ vāṃ caraṇau bhrāntāv iti nau manasi vyathā // SoKss_12,31.43 (Vet_24.43) //",
  "GK21sokss_pu:34115": "eṣā ca citraṃ yuvayoḥ patantī dhūlir ānane /",
  "GK21sokss_pu:34116": "vātoddhūtā hatacchāyam āvayoḥ kurute mukham // SoKss_12,31.44 (Vet_24.44) //",
  "GK21sokss_pu:34117": "bhavatyor eṣa cāṅge 'smin nipatan puṣpapeśale /",
  "GK21sokss_pu:34118": "kiraṇoṣmā dahaty asmān uccaṇḍaś caṇḍadīdhiteḥ // SoKss_12,31.45 (Vet_24.45) //",
  "GK21sokss_pu:34119": "tad brūtam ātmavṛttāntaṃ dūyate hṛdayaṃ hi naḥ /",
  "GK21sokss_pu:34120": "draṣṭuṃ na śaknumo 'raṇye sthitiṃ vāṃ svāpadāvṛte // SoKss_12,31.46 (Vet_24.46) //",
  "GK21sokss_pu:34121": "ity ukte caṇḍasiṃhena rājñī niḥsvasya sā śanaiḥ /",
  "GK21sokss_pu:34122": "lajjāśokākulā tasmai svaṃ vṛttāntam avarṇayat // SoKss_12,31.47 (Vet_24.47) //",
  "GK21sokss_pu:34123": "tato niḥsvāmikāṃ matvā tām āśvāsya ca sātmajām /",
  "GK21sokss_pu:34124": "svīcakre madhurair vākyaiś caṇḍasiṃho 'nurañjayan // SoKss_12,31.48 (Vet_24.48) //",
  "GK21sokss_pu:34125": "āropya cāsvayoḥ pṛṣṭhaṃ saputras tāṃ saputrikām /",
  "GK21sokss_pu:34126": "nināya vittapapurīsamṛddhāṃ vasatiṃ nijām // SoKss_12,31.49 (Vet_24.49) //",
  "GK21sokss_pu:34127": "sāpi janmāntaragatevāvaśāṅgīcakāra tam /",
  "GK21sokss_pu:34128": "anāthā kṛcchrapatitā videśe strī karoti kim // SoKss_12,31.50 (Vet_24.50) //",
  "GK21sokss_pu:34129": "tatas tāṃ sūkṣmapādatvād rājñīṃ siṃhaparākramaḥ /",
  "GK21sokss_pu:34130": "caṇḍasiṃhasutas tatra bhāryāṃ candravatīṃ vyadhāt // SoKss_12,31.51 (Vet_24.51) //",
  "GK21sokss_pu:34131": "tatsutāṃ tāṃ ca lāvaṇyavatīṃ nṛpatikanyakām /",
  "GK21sokss_pu:34132": "bṛhattvāt pādayor bhāryāṃ caṇḍasiṃhaś cakāra saḥ // SoKss_12,31.52 (Vet_24.52) //",
  "GK21sokss_pu:34133": "prāg ghi sūkṣmabṛhatpādamudrāpaṅktidvayekṣaṇāt /",
  "GK21sokss_pu:34134": "pratipannaṃ tathā tābhyāṃ satyaṃ kaś cātivartate // SoKss_12,31.53 (Vet_24.53) //",
  "GK21sokss_pu:34135": "evaṃ pādaviparyāsāt te pitāputrayos tayoḥ /",
  "GK21sokss_pu:34136": "duhitāmātarau bhārye jāte śvaśrūsnuṣe tadā // SoKss_12,31.54 (Vet_24.54) //",
  "GK21sokss_pu:34137": "kālena ca tayos tābhyāṃ bhartṛbhyāṃ jajñire dvayoḥ /",
  "GK21sokss_pu:34138": "putrā duhitaraś caiva teṣām anye 'py atha kramāt // SoKss_12,31.55 (Vet_24.55) //",
  "GK21sokss_pu:34139": "itthaṃ saṃprāpya tau caṇḍasiṃhasiṃhaparākramau /",
  "GK21sokss_pu:34140": "tasthatus tatra lāvaṇyavatīṃ candravatīṃ ca te // SoKss_12,31.56 (Vet_24.56) //",
  "GK21sokss_pu:34141": "iti vyāvarṇya vetālas tadā pathi kathāṃ niśi /",
  "GK21sokss_pu:34142": "sa trivikramasenaṃ taṃ papraccha nṛpatiṃ punaḥ // SoKss_12,31.57 (Vet_24.57) //",
  "GK21sokss_pu:34143": "tayor mātāduhitror ye putrapitros tayor nṛpa /",
  "GK21sokss_pu:34144": "sakāśāj jantavo jātāḥ kramād ubhayapakṣayoḥ // SoKss_12,31.58 (Vet_24.58) //",
  "GK21sokss_pu:34145": "jñātvedaṃ brūhi me teṣām anyonaṃ ke bhavanti te /",
  "GK21sokss_pu:34146": "pūrvoktaḥ so 'tra śāpas te jānānaś cen na vakṣyasi // SoKss_12,31.59 (Vet_24.59) //",
  "GK21sokss_pu:34147": "etad vetālataḥ śrutvā vimṛśan bahudhāpi saḥ /",
  "GK21sokss_pu:34148": "nājñāsīt tad yadā rājā tūṣṇīkaḥ prayayau tadā // SoKss_12,31.60 (Vet_24.60) //",
  "GK21sokss_pu:34149": "tatas tadaṃsakūṭastho vetālo vihasan hṛdi /",
  "GK21sokss_pu:34150": "mṛtapūruṣadehānto niviṣṭaḥ samacintayat // SoKss_12,31.61 (Vet_24.61) //",
  "GK21sokss_pu:34151": "nāyaṃ rājā mahāpraśne vetty asmin dātum uttaram /",
  "GK21sokss_pu:34152": "tena tūṣṇīṃ vrajaty eṣa hṛṣṭo 'ticaturaiḥ padaiḥ // SoKss_12,31.62 (Vet_24.62) //",
  "GK21sokss_pu:34153": "na ca vañcayituṃ śakyaḥ sattvarāśir ayaṃ param /",
  "GK21sokss_pu:34154": "krīḍan bhikṣuḥ sa cāsmābhir iyataiva na śāmyati // SoKss_12,31.63 (Vet_24.63) //",
  "GK21sokss_pu:34155": "tad adya vañcayitvā taṃ durātmānam upāyataḥ /",
  "GK21sokss_pu:34156": "tatsiddhiṃ bhāvikalyāṇe rājany asmin niveśaye // SoKss_12,31.64 (Vet_24.64) //",
  "GK21sokss_pu:34157": "ity ālocya sa vetālo nṛpaṃ tam avadat tadā /",
  "GK21sokss_pu:34158": "rājan kṛṣṇaniśāghore smaśāne 'smin gatāgataiḥ // SoKss_12,31.65 (Vet_24.65) //",
  "GK21sokss_pu:34159": "etaiḥ kliṣṭaḥ sukhārhas tvaṃ na vikalpaś ca ko'pi te /",
  "GK21sokss_pu:34160": "tad āścaryeṇa dhairyeṇa tuṣṭo 'ham amunā tava // SoKss_12,31.66 (Vet_24.66) //",
  "GK21sokss_pu:34161": "śavam etaṃ nayedānīṃ nirgacchāmy amuto hy aham /",
  "GK21sokss_pu:34162": "idaṃ tu śṛṇu yad vacmi hitaṃ tava kuruṣva ca // SoKss_12,31.67 (Vet_24.67) //",
  "GK21sokss_pu:34163": "ānītam etad bhavatā yasyārthe nṛkalevaram /",
  "GK21sokss_pu:34164": "kubhikṣuḥ so 'dya mām asmin samāhūyārcayiṣyati // SoKss_12,31.68 (Vet_24.68) //",
  "GK21sokss_pu:34165": "upahārīcikīrṣuś ca tvām eva sa śaṭhas tataḥ /",
  "GK21sokss_pu:34166": "bhūmau praṇāmam aṣṭābhir aṅgaiḥ kurv iti vakṣyati // SoKss_12,31.69 (Vet_24.69) //",
  "GK21sokss_pu:34167": "tvaṃ prāg darśaya tāvan me kariṣye 'haṃ tathaiva tat /",
  "GK21sokss_pu:34168": "iti so 'pi mahārāja vaktavyaḥ śramaṇas tvayā // SoKss_12,31.70 (Vet_24.70) //",
  "GK21sokss_pu:34169": "tato nipatya bhūtau sa praṇāmaṃ yāvad eva te /",
  "GK21sokss_pu:34170": "darśayiṣyati tāvat tvaṃ chindyās tasyāsinā śiraḥ // SoKss_12,31.71 (Vet_24.71) //",
  "GK21sokss_pu:34171": "tato vidyādharaiśvaryasiddhir yā tasya vāñchitā /",
  "GK21sokss_pu:34172": "tāṃ tvaṃ prāpsyasi bhuṅkṣvemaṃ bhuvaṃ tadupahārataḥ // SoKss_12,31.72 (Vet_24.72) //",
  "GK21sokss_pu:34173": "anyathā tu sa bhikṣus tvām upahārīkariṣyati /",
  "GK21sokss_pu:34174": "etadarthaṃ kṛto vighnas tavātreyac ciraṃ mayā // SoKss_12,31.73 (Vet_24.73) //",
  "GK21sokss_pu:34175": "tat siddhir astu te gacchety uktvā tasyāṃsapṛṣṭhagāt /",
  "GK21sokss_pu:34176": "nirgatya sa yayau tasmād vetālaḥ pretakāyataḥ // SoKss_12,31.74 (Vet_24.74) //",
  "GK21sokss_pu:34177": "atha sa narapatis taṃ prītavetālavākyāc chramaṇam ahitam eva kṣāntiśīlaṃ vicintya /",
  "GK21sokss_pu:34178": "vaṭaviṭapitalaṃ tat tasya pārśvaṃ pratasthe mṛtapuruṣaśarīraṃ tad gṛhītvā prahṛṣṭaḥ // SoKss_12,31.75 (Vet_24.75) //",
  "GK21sokss_pu:34179": "dvātriṃśas taraṅgaḥ /",
  "GK21sokss_pu:34180": "tatas tasyāntikaṃ bhikṣoḥ kṣāntiśīlasya bhūpatiḥ /",
  "GK21sokss_pu:34181": "sa trivikramaseno 'tra prāpa skandhe śavaṃ vahan // SoKss_12,32.1 (Vet_25.1) //",
  "GK21sokss_pu:34182": "dadarśa taṃ ca śramaṇaṃ mārgābhimukham ekakam /",
  "GK21sokss_pu:34183": "kṛṣṇapakṣakṣapāraudre śmaśāne tarumūlagam // SoKss_12,32.2 (Vet_25.2) //",
  "GK21sokss_pu:34184": "asṛgliptasthale gaureṇāsthicūrṇena nirmite /",
  "GK21sokss_pu:34185": "maṇḍale dikṣu vinyastapūrṇaśoṇitakumbhake // SoKss_12,32.3 (Vet_25.3) //",
  "GK21sokss_pu:34186": "mahātailapradīpāḍhye hutapārśvasthavahnini /",
  "GK21sokss_pu:34187": "saṃbhṛtocitasaṃbhāre sveṣṭadaivatapūjane // SoKss_12,32.4 (Vet_25.4) //",
  "GK21sokss_pu:34188": "upāgāc ca sa taṃ rājā so 'pi bhikṣur vilokya tam /",
  "GK21sokss_pu:34189": "ānītamaṭakaṃ harṣād utthāyovāca saṃstuvan // SoKss_12,32.5 (Vet_25.5) //",
  "GK21sokss_pu:34190": "duḥkaro me mahārāja vihito 'nugrahas tvayā /",
  "GK21sokss_pu:34191": "tvā dṛśāḥ kva kva ceṣṭeyaṃ deśakālau kva cedṛśau // SoKss_12,32.6 (Vet_25.6) //",
  "GK21sokss_pu:34192": "niḥkampaṃ satyam evāhur mukhyaṃ tvāṃ kulabhūbhṛtām /",
  "GK21sokss_pu:34193": "evam ātmānapekṣeṇa parārtho yena sādhyate // SoKss_12,32.7 (Vet_25.7) //",
  "GK21sokss_pu:34194": "etad eva mahattvaṃ ca mahatām ucyate budhaiḥ /",
  "GK21sokss_pu:34195": "pratipannād acalanaṃ prāṇānām atyaye 'pi yat // SoKss_12,32.8 (Vet_25.8) //",
  "GK21sokss_pu:34196": "iti bruvan sa siddhārthamānī bhikṣur mahīpateḥ /",
  "GK21sokss_pu:34197": "tasyāvatārayāmāsa skandhāt taṃ maṭakaṃ tadā // SoKss_12,32.9 (Vet_25.9) //",
  "GK21sokss_pu:34198": "snapayitvā samālabhya baddhamālyaṃ vidhāya ca /",
  "GK21sokss_pu:34199": "maṭakaṃ maṇḍalasyāntaḥ sthāpayāmāsa tasya tat // SoKss_12,32.10 (Vet_25.10) //",
  "GK21sokss_pu:34200": "bhasmoddhūlitagātraś ca keśayajñopavītabhṛt /",
  "GK21sokss_pu:34201": "prāvṛtapretavasano bhūtvā dhyānasthitaḥ kṣaṇam // SoKss_12,32.11 (Vet_25.11) //",
  "GK21sokss_pu:34202": "tasmin mantrabalāhūtaṃ praveśya nṛkalevare /",
  "GK21sokss_pu:34203": "taṃ vetālavaraṃ bhikṣuḥ pūjayāmāsa sa kramāt // SoKss_12,32.12 (Vet_25.12) //",
  "GK21sokss_pu:34204": "dadau tasmai kapālārghapātreṇārghyaṃ sunirmalaiḥ /",
  "GK21sokss_pu:34205": "naradantais tataḥ puṣpaṃ sugāndhi ca vilepanam // SoKss_12,32.13 (Vet_25.13) //",
  "GK21sokss_pu:34206": "dattvā mānuṣanetraiś ca dhūpaṃ māṃsair baliṃ tathā /",
  "GK21sokss_pu:34207": "samāpya pūjāṃ rājānaṃ tam uvāca sa pārśvagam // SoKss_12,32.14 (Vet_25.14) //",
  "GK21sokss_pu:34208": "rājann ihāsya mantrādhirājasya kṛtasaṃvidheḥ /",
  "GK21sokss_pu:34209": "praṇāmam aṅgair aṣṭābhir nipatya kuru bhūtale // SoKss_12,32.15 (Vet_25.15) //",
  "GK21sokss_pu:34210": "yenābhipretasiddhiṃ te dāsyaty eṣa varapradaḥ /",
  "GK21sokss_pu:34211": "śrutvaitat smṛtavetālavacā rājābravīt sa tam // SoKss_12,32.16 (Vet_25.16) //",
  "GK21sokss_pu:34212": "nāhaṃ jānāmi tat pūrvaṃ pradarśayatu me bhavān /",
  "GK21sokss_pu:34213": "tatas tathaiva tad ahaṃ kariṣye bhagavann iti // SoKss_12,32.17 (Vet_25.17) //",
  "GK21sokss_pu:34214": "tato darśayituṃ yāvat sa bhikṣuḥ patito bhuvi /",
  "GK21sokss_pu:34215": "tāvat khaḍgaprahāreṇa sa rājāsya śiro 'cchinat // SoKss_12,32.18 (Vet_25.18) //",
  "GK21sokss_pu:34216": "ācakarṣa ca hṛtpadmam udarād asya pāṭitam /",
  "GK21sokss_pu:34217": "vetālāya ca tasmai tacchirohṛtkamalaṃ dadau // SoKss_12,32.19 (Vet_25.19) //",
  "GK21sokss_pu:34218": "sādhuvāde tato datte prītair bhūtagaṇais tataḥ /",
  "GK21sokss_pu:34219": "tuṣṭo 'bravīt sa vetālo nṛpaṃ taṃ nṛkalevarāt // SoKss_12,32.20 (Vet_25.20) //",
  "GK21sokss_pu:34220": "rājan vidyādharendratvaṃ bhikṣor āsīd yad īpsitam /",
  "GK21sokss_pu:34221": "tat tāvad bhūmisāmrājyabhogānte te bhaviṣyati // SoKss_12,32.21 (Vet_25.21) //",
  "GK21sokss_pu:34222": "kleśito 'si mayā yat tvaṃ tad abhīṣṭaṃ varaṃ vṛṇu /",
  "GK21sokss_pu:34223": "ity uktavantaṃ vetālaṃ sa rājā tam abhāṣata // SoKss_12,32.22 (Vet_25.22) //",
  "GK21sokss_pu:34224": "tvaṃ cet prasannaḥ ko nāma na siddho 'bhimato varaḥ /",
  "GK21sokss_pu:34225": "tathāpy amoghavacanād idaṃ tvatto 'ham arthaye // SoKss_12,32.23 (Vet_25.23) //",
  "GK21sokss_pu:34226": "ādyāḥ praśnakathā etā nānākhyānamanoramāḥ /",
  "GK21sokss_pu:34227": "caturviṃśatir eṣā ca pañcaviṃśī samāptigā // SoKss_12,32.24 (Vet_25.24) //",
  "GK21sokss_pu:34228": "sarvāḥ khyātā bhavantv etāḥ pūjanīyāś ca bhūtale /",
  "GK21sokss_pu:34229": "iti tenārthito rājñā vetālo nijagāda saḥ // SoKss_12,32.25 (Vet_25.25) //",
  "GK21sokss_pu:34230": "evam astu viśeṣaṃ ca śṛṇu vacmy atra bhūtale /",
  "GK21sokss_pu:34231": "yāś caturviṃśatiḥ pūrvā yaiṣā caikā samāpinī // SoKss_12,32.26 (Vet_25.26) //",
  "GK21sokss_pu:34232": "kathāvalīyaṃ vetālapañcaviṃśatikākhyayā /",
  "GK21sokss_pu:34233": "khyātā jagati pūjyā ca śivā caiva bhaviṣyati // SoKss_12,32.27 (Vet_25.27) //",
  "GK21sokss_pu:34234": "yaḥ ślokamātram apy asyāḥ kathayiṣyati sādaraḥ /",
  "GK21sokss_pu:34235": "yo vā śroṣyati tau sadyo muktapāpau bhaviṣyataḥ // SoKss_12,32.28 (Vet_25.28) //",
  "GK21sokss_pu:34236": "yakṣavetālakūṣmāṇḍaḍākinīrākṣasādayaḥ /",
  "GK21sokss_pu:34237": "na tatra prabhaviṣyanti yatraiṣā kīrtayiṣyate // SoKss_12,32.29 (Vet_25.29) //",
  "GK21sokss_pu:34238": "ity uktvā sa yayau tasmān nirgatya nṛkalevarāt /",
  "GK21sokss_pu:34239": "yathābhirucitaṃ dhāma vetālo yogamāyayā // SoKss_12,32.30 (Vet_25.30) //",
  "GK21sokss_pu:34240": "tatas tatra suraiḥ sārdhaṃ rājñas tasya maheśvaraḥ /",
  "GK21sokss_pu:34241": "sākṣād āvirabhūt tuṣṭaḥ praṇataṃ cādideśa tam // SoKss_12,32.31 (Vet_25.31) //",
  "GK21sokss_pu:34242": "sādhu vatsa hato 'dyāyaṃ yat tvayā kūṭatāpasaḥ /",
  "GK21sokss_pu:34243": "vidyādharamahācakravartitāhaṭhakāmukaḥ // SoKss_12,32.32 (Vet_25.32) //",
  "GK21sokss_pu:34244": "tvam ādau vikramādityaḥ sṛṣṭo 'bhūḥ svāṃśato mayā /",
  "GK21sokss_pu:34245": "mleccharūpāvatīrṇānām asurāṇāṃ praśāntaye // SoKss_12,32.33 (Vet_25.33) //",
  "GK21sokss_pu:34246": "adya coddāmadurvṛttadamanāya mayā punaḥ /",
  "GK21sokss_pu:34247": "tvaṃ trivikramasenākhyo hīraḥ sṛṣṭo 'tra bhūpatiḥ // SoKss_12,32.34 (Vet_25.34) //",
  "GK21sokss_pu:34248": "ataḥ sadvīpapātālāṃ sthāpayitvā mahīṃ vaśe /",
  "GK21sokss_pu:34249": "vidyādharāṇam acirād adhirājo bhaviṣyasi // SoKss_12,32.35 (Vet_25.35) //",
  "GK21sokss_pu:34250": "bhuktvā divyāṃś ciraṃ bhogān udvignaḥ svecchayaiva tān /",
  "GK21sokss_pu:34251": "tyaktvā mamaiva sāyujyam ante yāsyasy asaṃśayam // SoKss_12,32.36 (Vet_25.36) //",
  "GK21sokss_pu:34252": "aparājitanāmānaṃ khaḍgaṃ caitaṃ gṛhāṇa me /",
  "GK21sokss_pu:34253": "yasya prasādāt sarvaṃ tvaṃ prāpsyasy etad yathoditam // SoKss_12,32.37 (Vet_25.37) //",
  "GK21sokss_pu:34254": "ity uktvā khaḍgaratnaṃ tad dattvā tasmai mahībhṛte /",
  "GK21sokss_pu:34255": "vākpuṣpābhyarcitas tena devaḥ śaṃbhus tirodadhe // SoKss_12,32.38 (Vet_25.38) //",
  "GK21sokss_pu:34256": "atha dṛṣṭvaiva samāptaṃ kāryam aśeṣaṃ niśi prabhātāyām /",
  "GK21sokss_pu:34257": "praviveśa sa trivikramasenaḥ svapuraṃ nṛpaḥ pratiṣṭhānam // SoKss_12,32.39 (Vet_25.39) //",
  "GK21sokss_pu:34258": "tatra kramāvagatarātriviceṣṭitābhir abhyarcitaḥ prakṛtibhir vitatotsavābhiḥ /",
  "GK21sokss_pu:34259": "snānapradānagiriśārcananṛttagītavādyādibhis tad akhilaṃ sa dinaṃ nināya // SoKss_12,32.40 (Vet_25.40) //",
  "GK21sokss_pu:34260": "alpair eva ca vāsaraiḥ sa nṛpatiḥ śārvasya vīryād aseḥ sadvīpāṃ sarasā talāṃ ca bubhuje niḥkaṇṭakāṃ medinīm /",
  "GK21sokss_pu:34261": "saṃprāpyātha harājñayā sumahatīṃ vidyādharādhīśatāṃ bhuktvā tāṃ suciraṃ jagāma bhagavatsāyujyam ante kṛtī // SoKss_12,32.41 (Vet_25.41) //",
  "GK21sokss_pu:34262": "iti vikramakesarī sa mantrī ciramilitaḥ pathi śāpaviprayogāt /",
  "GK21sokss_pu:34263": "abhidhāya punar mṛgāṅkadattaṃ prakṛtārthaṃ nijagāda rājaputram // SoKss_12,32.42 //",
  "GK21sokss_pu:34264": "evaṃ deva sa vṛddho vipro vetālapañcaviṃśatikām /",
  "GK21sokss_pu:34265": "etāmākhyāya kathāṃ grāme tasminnuvāca māṃ bhūyaḥ // SoKss_12,32.43 //",
  "GK21sokss_pu:34266": "tatputra sa trivikramaseno rājā kilaivamaklībaḥ /",
  "GK21sokss_pu:34267": "vetālānugrahataḥ kim iva na yatprāptavāniṣṭam // SoKss_12,32.44 //",
  "GK21sokss_pu:34268": "tasmād iha tvam api mantram imaṃ gṛhītvā mattaḥ prasādaya vimuktaviṣādavṛttiḥ /",
  "GK21sokss_pu:34269": "vetālamukhyam amunā prabhuṇā mṛgāṅkadattena saṃgamamavāpsyasi vīra yena // SoKss_12,32.45 //",
  "GK21sokss_pu:34270": "nahyaprāpyaṃ kiṃcid utsāhabhājāṃ bhagnotsāho vatsa ko nāvasīdet /",
  "GK21sokss_pu:34271": "tat te prītyā vacmi yat tat kuruṣva tvaṃ me bandhuḥ sarpadaṃśārtihartā // SoKss_12,32.46 //",
  "GK21sokss_pu:34272": "ity uktavatas tasmād viprād ādāya sakriyaṃ mantram /",
  "GK21sokss_pu:34273": "taṃ cāmantrya tato 'haṃ devojjayinīṃ gato 'bhūvam // SoKss_12,32.47 //",
  "GK21sokss_pu:34274": "tatra śmaśāne maṭakaṃ rajanyām āhṛtya kṛtvā snapanādi tasya /",
  "GK21sokss_pu:34275": "āhūya mantreṇa ca tena tasmin vetālamasmyarcitavānyathāvat // SoKss_12,32.48 //",
  "GK21sokss_pu:34276": "bhojyaṃ mahāmāṃsamadāyi tasmai tṛptyai tadā so 'pi tadāśu jagdhvā /",
  "GK21sokss_pu:34277": "tṛpto 'smi naivānyadupānayeti mām abhyadhānmānuṣamāṃsagṛdhruḥ // SoKss_12,32.49 //",
  "GK21sokss_pu:34278": "kālaṃ yadā nākṣamatātra kiṃcid utkṛttya māṃsāni tadā nijāni /",
  "GK21sokss_pu:34279": "prādāmahaṃ prītikarāṇi tasmai yogeśvarastena sa me 'bhyatuṣyat // SoKss_12,32.50 //",
  "GK21sokss_pu:34280": "athābravīn māṃ sa sakhe dṛḍhena sattvena tuṣṭo 'smyamunādhunā te /",
  "GK21sokss_pu:34281": "tatpūrvavadvīra bhavākṣatāṅgo vṛṇīṣva matto varamīpsitaṃ cā // SoKss_12,32.51 //",
  "GK21sokss_pu:34282": "ity uktavantaṃ tam ahaṃ tadaiva pratyabravaṃ māṃ naya deva tatra /",
  "GK21sokss_pu:34283": "yatra prabhurme sa mṛgāṅgadatto nātaḥ paro 'nyo 'bhimato varo me // SoKss_12,32.52 //",
  "GK21sokss_pu:34284": "etat sa vetālapatir niśamya mām abhyadhāttarhi mamāṃsapṛṣṭham /",
  "GK21sokss_pu:34285": "āroha yāvattarasā bhavantaṃ tasyāntikaṃ svasya vibhornayābhi // SoKss_12,32.53 //",
  "GK21sokss_pu:34286": "ity eva tasyoktavatas tatheti skandhāgramārohamahaṃ prasahya /",
  "GK21sokss_pu:34287": "tatovahanmāṃ sa nabhaḥpathena prātiṣṭhata pretatanupraviṣṭaḥ // SoKss_12,32.54 //",
  "GK21sokss_pu:34288": "ānīya cehādya vilokya yuṣmān mārge 'vatāryāmbarataś ca tena /",
  "GK21sokss_pu:34289": "etena vetālavareṇa deva saṃprāpito 'haṃ tava pādamūlam // SoKss_12,32.55 //",
  "GK21sokss_pu:34290": "samāgataś ca prabhuṇāham adya gataḥ sa cāpy eṣa samāptakṛtyaḥ /",
  "GK21sokss_pu:34291": "ity eṣa me mānada nāgaśāpād bhavadviyuktasya mahānudantaḥ // SoKss_12,32.56 //",
  "GK21sokss_pu:34292": "iti vikramakesariṇo nijasacivāc chrutaviyogavṛttāntaḥ /",
  "GK21sokss_pu:34293": "mārge mṛgāṅkadatto gacchan kāntānimittam ujjayinīm // SoKss_12,32.57 //",
  "GK21sokss_pu:34294": "pārāvatākhyaśāpabhraṣṭakramamilitakatipayāmātyaḥ /",
  "GK21sokss_pu:34295": "mumude sa rājaputraḥ saṃbhāvitasakalasādhyasaṃpattiḥ // SoKss_12,32.58 //",
  "GK21sokss_pu:34296": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake dvātriṃśas taraṅgaḥ /",
  "GK21sokss_pu:34297": "trayastriṃśas taraṅgaḥ /",
  "GK21sokss_pu:34298": "namo vighnajite yasya jānudeśe vivartate /",
  "GK21sokss_pu:34299": "kumbhasrasteva nakṣatramālā rātriṣu nṛtyataḥ // SoKss_12,33.1 //",
  "GK21sokss_pu:34300": "tataḥ kathāvasāne sa mārgamadhyātsamutthitaḥ /",
  "GK21sokss_pu:34301": "mṛgāṅkadatto muditaḥ prāptavikramakesarī // SoKss_12,33.2 //",
  "GK21sokss_pu:34302": "guṇākareṇa sahitas tathā vimalabuddhinā /",
  "GK21sokss_pu:34303": "savicitrakatho bhīmaparākramasamanvitaḥ // SoKss_12,33.3 //",
  "GK21sokss_pu:34304": "pracaṇḍaśaktiyuktaś ca śrutadhidvijasaṃgataḥ /",
  "GK21sokss_pu:34305": "prāptaśeṣānvicinvānaḥ śāpaviśleṣitānsakhīn // SoKss_12,33.4 //",
  "GK21sokss_pu:34306": "śaśāṅkavatyāḥ saṃprāptyai prāgevojjayinīṃ prati /",
  "GK21sokss_pu:34307": "gantuṃ pravṛttaḥ punarapyuccacālātmanāṣṭamaḥ // SoKss_12,33.5 //",
  "GK21sokss_pu:34308": "kramātprāpa ca sa grīṣmaśuṣkatoyāmapādapām /",
  "GK21sokss_pu:34309": "aṭavīṃ caṇḍamārtaṇḍatāpasaṃtaptavālukām // SoKss_12,33.6 //",
  "GK21sokss_pu:34310": "tasyāṃ vrajansa sacivānrājaputro jagāda tān /",
  "GK21sokss_pu:34311": "paśyataiṣāṭavī kīdṛgdurgamāyatabhair avā // SoKss_12,33.7 //",
  "GK21sokss_pu:34312": "eṣā hi vibhraṣṭapathā janatyaktā nirāśrayā /",
  "GK21sokss_pu:34313": "udyadduḥkhānalajvālevābhir marumarīcibhiḥ // SoKss_12,33.8 //",
  "GK21sokss_pu:34314": "vikīrṇarūkṣakeśeva tṛṇair ucchuṣkamarmaraiḥ /",
  "GK21sokss_pu:34315": "siṃhavyāghrādivitrāsasaromāñceva kaṇṭakaiḥ // SoKss_12,33.9 //",
  "GK21sokss_pu:34316": "rudatīvātapaklāntajalākāṅkṣīmṛgāravaiḥ /",
  "GK21sokss_pu:34317": "tadeṣā tvarayāsmābhir laṅghanīyā viśaṅkaṭā // SoKss_12,33.10 //",
  "GK21sokss_pu:34318": "ityūcivān sa taiḥ sārdhaṃ sacivaiḥ kṣuttṛṣārditaiḥ /",
  "GK21sokss_pu:34319": "drutaṃ mṛgāṅkadattastāmaṭavīmudalaṅghayat // SoKss_12,33.11 //",
  "GK21sokss_pu:34320": "dadarśa cāgre sumahatsvacchaśītajalair bhṛtam /",
  "GK21sokss_pu:34321": "saro 'rkatāpagalitasyāmṛtāṃśoriva dravaiḥ // SoKss_12,33.12 //",
  "GK21sokss_pu:34322": "digantavyāpivistāraṃ pratibimbamivātmanaḥ /",
  "GK21sokss_pu:34323": "draṣṭuṃ trailokyalakṣmyeva vihitaṃ maṇidarpaṇam // SoKss_12,33.13 //",
  "GK21sokss_pu:34324": "dhārtarāṣṭrakṛtakṣobhaṃ vicitrārjunavibhramam /",
  "GK21sokss_pu:34325": "viśrāntikṛtsvādurasaṃ bhāratānukṛtiṃ dadhat // SoKss_12,33.14 //",
  "GK21sokss_pu:34326": "upakaṇṭhamilannīlakaṇṭhapītaviṣottamam /",
  "GK21sokss_pu:34327": "acyutāśritalakṣmīkaṃ manthakālābdhisaṃnibham // SoKss_12,33.15 //",
  "GK21sokss_pu:34328": "sūryaraśmibhir aprāptagambhīraśiśirāntaram /",
  "GK21sokss_pu:34329": "anantapadmanilayaṃ pātālam iva bhūmigam // SoKss_12,33.16 //",
  "GK21sokss_pu:34330": "tasya tīre ca sarasaḥ paścime sa vyalokayat /",
  "GK21sokss_pu:34331": "rājaputraḥ sasacivo mahāntaṃ divyapādapam // SoKss_12,33.17 //",
  "GK21sokss_pu:34332": "vātāndolitavistāriśākhābhujakadambakam /",
  "GK21sokss_pu:34333": "mūrdhalagnābhrasaritaṃ nṛtyantam iva śaṃkaram // SoKss_12,33.18 //",
  "GK21sokss_pu:34334": "atyunnatena śirasā vyomapṛṣṭhāvagāhinā /",
  "GK21sokss_pu:34335": "kautukānnandanodyānaśobhāṃ draṣṭumivodyatam // SoKss_12,33.19 //",
  "GK21sokss_pu:34336": "śobhamānaṃ phalair divyarasaiḥ śākhāvalambibhiḥ /",
  "GK21sokss_pu:34337": "kalpadrumaṃ surānaddhaiḥ pīyūṣakalaśair iva // SoKss_12,33.20 //",
  "GK21sokss_pu:34338": "mā māṃ yathā tathā kaś citsprākṣīditi khagāravaiḥ /",
  "GK21sokss_pu:34339": "vyāharantam iva preṅkhatpallavāgrakaraṃ muhuḥ // SoKss_12,33.21 //",
  "GK21sokss_pu:34340": "yāvan mṛgāṅkadattas taṃ sa nirvarṇayati prabhuḥ /",
  "GK21sokss_pu:34341": "tāvat tanmantriṇas tasmin pradhāvya kṣuttṛṣārditāḥ // SoKss_12,33.22 //",
  "GK21sokss_pu:34342": "phalāni bhoktumārūḍhās tasya dṛṣṭvaiva tāni te /",
  "GK21sokss_pu:34343": "phalatvaṃ ṣaḍapi prāptā mānuṣā apyaśaṅkitam // SoKss_12,33.23 //",
  "GK21sokss_pu:34344": "tato mṛgāṅkadattastānapaśyanvihvalaḥ sakhīn /",
  "GK21sokss_pu:34345": "ekaikaṃ sa tarau tatra nāmagrāhamaśabdayat // SoKss_12,33.24 //",
  "GK21sokss_pu:34346": "yadā dadurna vacanaṃ na cādṛśyanta te kva cit /",
  "GK21sokss_pu:34347": "tadā hā hā hato 'smīti nair āśyavidhuraṃ vadan // SoKss_12,33.25 //",
  "GK21sokss_pu:34348": "sa rājaputro nyapatanmūrcchito 'tra mahītale /",
  "GK21sokss_pu:34349": "drumānārūḍhapārśvasthakevalaśrutadhidvijaḥ // SoKss_12,33.26 //",
  "GK21sokss_pu:34350": "śrutadhiḥ sa ca viprastam uvācāśvāsya tatkṣaṇam /",
  "GK21sokss_pu:34351": "kṛtaprajño 'pi kiṃ deva tyaktadhair yo 'vasīdasi // SoKss_12,33.27 //",
  "GK21sokss_pu:34352": "aśnute hi sa kalyāṇaṃ vyasane yo na muhyati /",
  "GK21sokss_pu:34353": "nāgaśāpaviyuktān kiṃ naitān saṃprāptavān asi // SoKss_12,33.28 //",
  "GK21sokss_pu:34354": "tathaiva punarapyetānmantriṇo 'nyāṃś ca lapsyase /",
  "GK21sokss_pu:34355": "śaśāṅkavatyā saṃyogo 'py acirātte bhaviṣyati // SoKss_12,33.29 //",
  "GK21sokss_pu:34356": "evaṃ śrutadhinoktaḥ sanrājaputro jagāda saḥ /",
  "GK21sokss_pu:34357": "kuta etadidaṃ dhātrā nāśāyāsūtritaṃ hi naḥ // SoKss_12,33.30 //",
  "GK21sokss_pu:34358": "kvānyathā niśi vetālaḥ kva ca bhīmaparākramaḥ /",
  "GK21sokss_pu:34359": "kva śaśāṅkavatījñānaṃ tatsaṃvādaprasaṅgataḥ // SoKss_12,33.31 //",
  "GK21sokss_pu:34360": "tāṃ ca prāptumayodhyāyāḥ kva cāsmākaṃ vinirgamaḥ /",
  "GK21sokss_pu:34361": "vindhyāṭavyāṃ kva cānyonyaviyogo nāgaśāpataḥ // SoKss_12,33.32 //",
  "GK21sokss_pu:34362": "tataḥ katipayānāṃ naḥ kramaśaḥ kva ca saṃgamaḥ /",
  "GK21sokss_pu:34363": "kva cādhunā viyogo 'yamiṣṭatyāgaḥ punaḥ sakhe // SoKss_12,33.33 //",
  "GK21sokss_pu:34364": "te hi vṛkṣe 'tra bhūtena grastāstaiś ca vinā mama /",
  "GK21sokss_pu:34365": "kā śaśāṅkavatī kiṃ ca jīvitaṃ tadalaṃ bhramaiḥ // SoKss_12,33.34 //",
  "GK21sokss_pu:34366": "ity ūcivāñ śucā so 'tra sarasy ātmānam ujjhitum /",
  "GK21sokss_pu:34367": "mṛgāṅkadatta uttasthau śrutadhau vārayaty api // SoKss_12,33.35 //",
  "GK21sokss_pu:34368": "tāvadvāgatra gaganāduccacārāśarīriṇī /",
  "GK21sokss_pu:34369": "mā putra sāhasaṃ kārṣīḥ sarvaṃ svantaṃ hi bhāvi te // SoKss_12,33.36 //",
  "GK21sokss_pu:34370": "asmin gaṇapatir devaḥ svayaṃ vasati pādape /",
  "GK21sokss_pu:34371": "sa ca tvatsacivair etair adyājñānād vimānitaḥ // SoKss_12,33.37 //",
  "GK21sokss_pu:34372": "te hy aśuddhā anācāntā akṣālitakarāṅghrayaḥ /",
  "GK21sokss_pu:34373": "kṣudhārtāstannivāse 'sminnārūḍhāḥ phalalipsavaḥ // SoKss_12,33.38 //",
  "GK21sokss_pu:34374": "tataḥ spṛṣṭeṣu teṣv atra phalatām eva te gatāḥ /",
  "GK21sokss_pu:34375": "yaccittāstadgatiṃ gacchantviti vighneśaśāpataḥ // SoKss_12,33.39 //",
  "GK21sokss_pu:34376": "anye 'pi ye tvatsacivāścatvāras te pathāmunā /",
  "GK21sokss_pu:34377": "āgatā evamevāsminnārūḍhāḥ phalatāṃ gatāḥ // SoKss_12,33.40 //",
  "GK21sokss_pu:34378": "tasmādārādhayaitaṃ tvaṃ tapobhir gaṇanāyakam /",
  "GK21sokss_pu:34379": "etatprasādāt sarveṣṭasiddhis tava bhaviṣyati // SoKss_12,33.41 //",
  "GK21sokss_pu:34380": "ity uktaḥ sa sudhāsārasṛjevākāśato girā /",
  "GK21sokss_pu:34381": "mṛgāṅkadatto jātāstho dehatyāgānnyavartata // SoKss_12,33.42 //",
  "GK21sokss_pu:34382": "kṛtvā ca sarasi snānaṃ tarau tasmin gaṇādhipam /",
  "GK21sokss_pu:34383": "arcayitvojjhitāhāras tam astauṣīt kṛtāñjaliḥ // SoKss_12,33.43 //",
  "GK21sokss_pu:34384": "jaya nijatāṇḍavaḍambaramardabharanyañcitena bhuvanena /",
  "GK21sokss_pu:34385": "samahīśailavanena praṇamyamāneśa gajavadana // SoKss_12,33.44 //",
  "GK21sokss_pu:34386": "jaya sasurāsuramānuṣabhuvanatrayapūjitāṅghrikamalayuga /",
  "GK21sokss_pu:34387": "varavividhasiddhinirbharanidhāna kumbhopamākāra // SoKss_12,33.45 //",
  "GK21sokss_pu:34388": "jaya yugapaduditacaṇḍadvādaśadinakṛtpradīptatejaska /",
  "GK21sokss_pu:34389": "haraharisurapatidurjayaditijakulākālakalpānta // SoKss_12,33.46 //",
  "GK21sokss_pu:34390": "jaya bhaktavṛjinavāraṇa līlānīrājanolmukeneva /",
  "GK21sokss_pu:34391": "paraśuvareṇa virājitakaratalakalitānalajvāla // SoKss_12,33.47 //",
  "GK21sokss_pu:34392": "abhimatasiddhyai bhartustripurāvajaye gaṇeśa gauryāpi /",
  "GK21sokss_pu:34393": "yaḥ pūjito 'si taṃ tvāṃ śrito 'smi śaraṇaṃ namas te 'stu // SoKss_12,33.48 //",
  "GK21sokss_pu:34394": "iti saṃstutavighneśo nirāhāraḥ kuśāstare /",
  "GK21sokss_pu:34395": "mṛgāṅkadatto 'naiṣīttāṃ rātriṃ tasya tarostale // SoKss_12,33.49 //",
  "GK21sokss_pu:34396": "tathaivaikādaśāhāni śrutadhau paricārake /",
  "GK21sokss_pu:34397": "vighneśārādhanaparo rājaputro nināya saḥ // SoKss_12,33.50 //",
  "GK21sokss_pu:34398": "dvādaśe 'hni niśi svapne taṃ jagāda gaṇeśvaraḥ /",
  "GK21sokss_pu:34399": "vatsa tuṣṭo 'smi te muktaśāpān prāpsyasi mantriṇaḥ // SoKss_12,33.51 //",
  "GK21sokss_pu:34400": "gatvā ca taiḥ samaṃ prāpya tāṃ śaśāṅkavatīṃ kramāt /",
  "GK21sokss_pu:34401": "pratyāvṛtya svanagarīṃ pṛthvīrājyaṃ kariṣyasi // SoKss_12,33.52 //",
  "GK21sokss_pu:34402": "evaṃ gaṇeśvarādiṣṭaḥ prabuddhaḥ sa niśākṣaye /",
  "GK21sokss_pu:34403": "mṛgāṅkadattaḥ svapnaṃ taṃ dṛṣṭaṃ śrutadhaye 'bhyadhāt // SoKss_12,33.53 //",
  "GK21sokss_pu:34404": "tenābhinanditaḥ prātaḥ snātvābhyarcya vināyakam /",
  "GK21sokss_pu:34405": "tadvāsavṛkṣaṃ taṃ yāvatkurute sa pradakṣiṇam // SoKss_12,33.54 //",
  "GK21sokss_pu:34406": "tāvat samaṃ tarostasmādavatīrya daśāpi te /",
  "GK21sokss_pu:34407": "phalatvamuktāḥ sacivā nipetus tasya pādayoḥ // SoKss_12,33.55 //",
  "GK21sokss_pu:34408": "vyāghrasenas tathā sthūlabāhurmeghabalo 'pi ca /",
  "GK21sokss_pu:34409": "dṛḍhamuṣṭiścaturthaś ca ṣaṭ cādau ye 'tra varṇitāḥ // SoKss_12,33.56 //",
  "GK21sokss_pu:34410": "tataḥ sa sakalānsamaṃ sapadi mantriṇaḥ prāpya tān dṛśākulitayā girā pramadamantharārambhayā /",
  "GK21sokss_pu:34411": "nareśvarasuto 'dhikapraṇayam ekam ekaṃ muhur dadarśa pariṣasvaje tad anu saṃbabhāṣe kṛtī // SoKss_12,33.57 //",
  "GK21sokss_pu:34412": "te 'pi navendukṣāmaṃ kṛtatapasaṃ vīkṣya taṃ prabhuṃ sāsrāḥ /",
  "GK21sokss_pu:34413": "śrutadhinigaditayathārthāḥ praśaśaṃsurnārthavantamātmānam // SoKss_12,33.58 //",
  "GK21sokss_pu:34414": "atha tatra sa tair mṛgāṅkadattaḥ sarasi kṛtāplavanādibhiḥ sahaiva /",
  "GK21sokss_pu:34415": "sacivaiḥ sukhapāraṇaṃ saharṣo vidadhe labdhadhṛtiḥ svakāryasiddhyai // SoKss_12,33.59 //",
  "GK21sokss_pu:34416": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake trayastriṃśas taraṅgaḥ /",
  "GK21sokss_pu:34417": "catustriṃśas taraṅgaḥ /",
  "GK21sokss_pu:34418": "tataḥ so 'tra sarastīre kṛtapāraṇasusthitaḥ /",
  "GK21sokss_pu:34419": "mṛgāṅkadattas taiḥ sākaṃ sacivaiḥ svair upāviśat // SoKss_12,34.1 //",
  "GK21sokss_pu:34420": "tatas te tadahaḥ prāptāścatvāro nijamantriṇaḥ /",
  "GK21sokss_pu:34421": "tenāpṛcchyanta viśleṣakālavṛttāntamādarāt // SoKss_12,34.2 //",
  "GK21sokss_pu:34422": "atha sa vyāghrasenākhyas teṣāṃ madhyāt tam abravīt /",
  "GK21sokss_pu:34423": "devāsmadīyavṛttāntaṃ śrūyatāṃ varṇayāmy aham // SoKss_12,34.3 //",
  "GK21sokss_pu:34424": "yadā pārāvatākhyasya tasya nāgasya śāpataḥ /",
  "GK21sokss_pu:34425": "bhavadbhyo dūravibhraṣṭo jāto 'haṃ naṣṭacetanaḥ // SoKss_12,34.4 //",
  "GK21sokss_pu:34426": "tadā bhrāntvāṭavīṃ rātrau labdhasaṃjño 'py ahaṃ cirāt /",
  "GK21sokss_pu:34427": "na diśo na ca panthānam apaśyaṃ tamasā vṛtaḥ // SoKss_12,34.5 //",
  "GK21sokss_pu:34428": "kṛcchrāc ca duḥkhadīrghāyāṃ gatāyāṃ viratiṃ niśi /",
  "GK21sokss_pu:34429": "udite bhagavatyarke kramādāśāprakāśake // SoKss_12,34.6 //",
  "GK21sokss_pu:34430": "acintayamahaṃ hā dhik kva nu yātaḥ sa naḥ prabhuḥ /",
  "GK21sokss_pu:34431": "asmadviyuktaś caikākī kathaṃ so 'tra bhaviṣyati // SoKss_12,34.7 //",
  "GK21sokss_pu:34432": "kathaṃ vā tamavāpsyāmi kutrānviṣyāmi kā gatiḥ /",
  "GK21sokss_pu:34433": "varamujjayinīṃ yāmi tatra prāpyeta jātu saḥ // SoKss_12,34.8 //",
  "GK21sokss_pu:34434": "sā śaśāṅkavatīhetorgantavyā tasya hi sthitā /",
  "GK21sokss_pu:34435": "ityāśayā śanaiḥ prāyāmahamujjayinīṃ prati // SoKss_12,34.9 //",
  "GK21sokss_pu:34436": "gāhamāno 'tha kaṣṭāṃ tāmaṭavīṃ durdaśāmiva /",
  "GK21sokss_pu:34437": "dahyamāno 'rkakiraṇair agnicūrṇotkarair iva // SoKss_12,34.10 //",
  "GK21sokss_pu:34438": "kathaṃcitprāptavānasmi saraḥ phullotpalekṣaṇam /",
  "GK21sokss_pu:34439": "haṃsādimadhurārāvaiḥ saṃbhāṣaṇamivācarat // SoKss_12,34.11 //",
  "GK21sokss_pu:34440": "prayuktavīcihastāgraṃ prasannavipulāśayam /",
  "GK21sokss_pu:34441": "darśanādeva sarvārtiharaṃ satpuruṣaṃ yathā // SoKss_12,34.12 //",
  "GK21sokss_pu:34442": "tatra snātvā ca bhuktvā ca bisānyāpīya vāri ca /",
  "GK21sokss_pu:34443": "yāvat sthito 'smi tāvat trīn etān adrākṣamāgatān // SoKss_12,34.13 //",
  "GK21sokss_pu:34444": "dṛḍhamuṣṭimatha sthūlabāhuṃ meghabalaṃ tathā /",
  "GK21sokss_pu:34445": "sametya ca bhavadvārtā mitho 'smābhir apṛcchyata // SoKss_12,34.14 //",
  "GK21sokss_pu:34446": "ajānantaś ca sarve 'pi vayaṃ te pāpaśaṅkinaḥ /",
  "GK21sokss_pu:34447": "akārṣma dehatyāgāya matiṃ tvadvirahāsahāḥ // SoKss_12,34.15 //",
  "GK21sokss_pu:34448": "tāvac ca tasminsarasi snātuṃ munikumārakaḥ /",
  "GK21sokss_pu:34449": "āgamad dīrghatapasaḥ suto nāmnā mahātapāḥ // SoKss_12,34.16 //",
  "GK21sokss_pu:34450": "jaṭīkṛtanijajvālo bhūyo 'gniriva khāṇḍavam /",
  "GK21sokss_pu:34451": "didhakṣurāśrito brāhmīṃ prajvalaṃstejasā tanum // SoKss_12,34.17 //",
  "GK21sokss_pu:34452": "kṛṣṇājinena saṃvītaḥ savyenāttakamaṇḍaluḥ /",
  "GK21sokss_pu:34453": "dakṣiṇena kareṇākṣamālāvalayamudvahan // SoKss_12,34.18 //",
  "GK21sokss_pu:34454": "sahāgatamṛgaiḥ śṛṅgaprotkhātasnānamṛttikaḥ /",
  "GK21sokss_pu:34455": "yuktaḥ katipayair anyaiḥ samānair muniputrakaiḥ // SoKss_12,34.19 //",
  "GK21sokss_pu:34456": "so 'smān upāgād dṛṣṭvaiva saraḥ prapatanodyatān /",
  "GK21sokss_pu:34457": "karuṇārdrā hi sarvasya santo 'kāraṇabāndhavāḥ // SoKss_12,34.20 //",
  "GK21sokss_pu:34458": "avadac ca na kāryaṃ vaḥ pāpaṃ kāpuruṣocitam /",
  "GK21sokss_pu:34459": "duḥkhāndhā hi patantyeva vipacchvabhreṣu kātarāḥ // SoKss_12,34.21 //",
  "GK21sokss_pu:34460": "dhīrāstu dṛṣṭasanmārgā vivekāmalacakṣuṣaḥ /",
  "GK21sokss_pu:34461": "na patantyavaṭe prāpyamavaśyaṃ prāpnuvanti ca // SoKss_12,34.22 //",
  "GK21sokss_pu:34462": "yūyaṃ ca bhavyākṛtayaḥ kalyāṇaṃ prāpsyatha dhruvam /",
  "GK21sokss_pu:34463": "tadbrūta kiṃ nu duḥkhaṃ vo mānasaṃ dūyate hi me // SoKss_12,34.23 //",
  "GK21sokss_pu:34464": "evam uktavate tasmai muniputrāya tatkṣaṇam /",
  "GK21sokss_pu:34465": "āmūlānnijavṛttāntaṃ sarvaṃ kathitavānaham // SoKss_12,34.24 //",
  "GK21sokss_pu:34466": "tatastena vayaṃ taistair vākyair āyatidarśibhiḥ /",
  "GK21sokss_pu:34467": "saṃbodhya sānugenāpi dehatyāgānnivartitā // SoKss_12,34.25 //",
  "GK21sokss_pu:34468": "atha snātvā tato nātidūraṃ sa muniputrakaḥ /",
  "GK21sokss_pu:34469": "asmān anaiṣīd ātithyaṃ vidhitsuḥ pitur āśramam // SoKss_12,34.26 //",
  "GK21sokss_pu:34470": "tatroccaśākhordhvabhujair vedikāsūtthitasthitaiḥ /",
  "GK21sokss_pu:34471": "prārabdhatapasīvārkaraśmipaiḥ pādapair api // SoKss_12,34.27 //",
  "GK21sokss_pu:34472": "upaveśyaikadeśe 'smāndattārghyānsa muneḥ sutaḥ /",
  "GK21sokss_pu:34473": "ekaikamāśramataruṃ gatvā bhikṣāmayācata // SoKss_12,34.28 //",
  "GK21sokss_pu:34474": "apūryata kṣaṇāttasya phalaistebhyaḥ svataścyutaiḥ /",
  "GK21sokss_pu:34475": "bhikṣāpātramathāgāttadgṛhītvā so 'smadantikam // SoKss_12,34.29 //",
  "GK21sokss_pu:34476": "adāc ca divyāsvādāni tānyasmabhyaṃ phalāni saḥ /",
  "GK21sokss_pu:34477": "yair bhuktair amṛteneva tṛptā jātā vayaṃ tadā // SoKss_12,34.30 //",
  "GK21sokss_pu:34478": "kṣīṇe 'hni cābdhau patite sūrye jyotirbhir ambare /",
  "GK21sokss_pu:34479": "tatpātocchalitair ambhaḥśīkarair iva pūrite // SoKss_12,34.31 //",
  "GK21sokss_pu:34480": "tadvair āgyādiva prācīśailaśṛṅgatapovanam /",
  "GK21sokss_pu:34481": "saṃvītacandrikādhautavalkale śaśini śrite // SoKss_12,34.32 //",
  "GK21sokss_pu:34482": "ekasthānopaviṣṭānāṃ kṛtāśeṣasvakarmaṇām /",
  "GK21sokss_pu:34483": "munīnāmāśrame tatra darśanāya gatā vayam // SoKss_12,34.33 //",
  "GK21sokss_pu:34484": "praṇipatyopaviṣṭāś ca kṛtātithyaiḥ priyaṃvadaiḥ /",
  "GK21sokss_pu:34485": "kuto yūyamiti kṣiprātpṛṣṭāḥ smastair maharṣibhiḥ // SoKss_12,34.34 //",
  "GK21sokss_pu:34486": "tato munikumāreṇa tena tebhyo niveditaḥ /",
  "GK21sokss_pu:34487": "tadāśramapraveśānto vṛttānto 'smannibandhanaḥ // SoKss_12,34.35 //",
  "GK21sokss_pu:34488": "athāsmān atra kaṇvākhyo jñānī munir abhāṣata /",
  "GK21sokss_pu:34489": "kimevaṃ vīrapuruṣā api klaibyaṃ gatāḥ stha bhoḥ // SoKss_12,34.36 //",
  "GK21sokss_pu:34490": "āpadyabhagnadhair yatvaṃ saṃpadyanabhimānitā /",
  "GK21sokss_pu:34491": "yadutsāhasya cātyāgastaddhi satpuruṣavratam // SoKss_12,34.37 //",
  "GK21sokss_pu:34492": "mahāntaś ca mahānty eva kṛcchrāṇy uttīrya dhairyataḥ /",
  "GK21sokss_pu:34493": "mahato 'rthānsamāsādya mahacchabdamavāpnuvan // SoKss_12,34.38 //",
  "GK21sokss_pu:34494": "iyaṃ sundarasenasya tathā ca śrūyatāṃ kathā /",
  "GK21sokss_pu:34495": "yathā mandāravatyarthe kleśastenānvabhūyata // SoKss_12,34.39 //",
  "GK21sokss_pu:34496": "ity uktvā sa muniḥ kaṇvaḥ sarveṣv atra maharṣiṣu /",
  "GK21sokss_pu:34497": "asmāsu copaśṛṇvatsu kathāmetāmavarṇayat // SoKss_12,34.40 //",
  "GK21sokss_pu:34498": "astyalaṃkṛtakauberīdiṅmukho niṣadhābhidhaḥ /",
  "GK21sokss_pu:34499": "deśastatrālakā nāma babhūva nagarīṃ purā // SoKss_12,34.41 //",
  "GK21sokss_pu:34500": "yasyāṃ sadaiva sarvārthasamṛddhisukhito janaḥ /",
  "GK21sokss_pu:34501": "kevalaṃ ratnadīpānāmāsīcchaśvadanirvṛtiḥ // SoKss_12,34.42 //",
  "GK21sokss_pu:34502": "tasyāmanvarthanāmābhūnmahāseno mahīpatiḥ /",
  "GK21sokss_pu:34503": "śarajanmādbhutāpyugragratāpapluṣṭaśātravaḥ // SoKss_12,34.43 //",
  "GK21sokss_pu:34504": "tasya rājño mahāmantrī guṇapālita ityabhūt /",
  "GK21sokss_pu:34505": "śauryālayo mahībhāravoḍhā śeṣa ivāparaḥ // SoKss_12,34.44 //",
  "GK21sokss_pu:34506": "tasminnyastabharasyāsya sukhinaḥ kṣapitadviṣaḥ /",
  "GK21sokss_pu:34507": "devyāṃ śaśiprabhākhyāyāmutpede nṛpateḥ sutaḥ // SoKss_12,34.45 //",
  "GK21sokss_pu:34508": "nāmnā sundaraseno yaḥ śiśurevāśiśurguṇaiḥ /",
  "GK21sokss_pu:34509": "śauryasaundaryalakṣmībhyāṃ svayaṃvarapatirvṛtaḥ // SoKss_12,34.46 //",
  "GK21sokss_pu:34510": "tasya rājasutasyātra śūrāstulyavayoguṇāḥ /",
  "GK21sokss_pu:34511": "ā bālyātsaha saṃvṛddhā babhūvuḥ pañca masntriṇaḥ // SoKss_12,34.47 //",
  "GK21sokss_pu:34512": "caṇḍaprabho bhīmabhujas tathā vyāghraparākramaḥ /",
  "GK21sokss_pu:34513": "vīro vikramaśaktiś ca dṛḍhabuddhiś ca pañcamaḥ // SoKss_12,34.48 //",
  "GK21sokss_pu:34514": "te ca sarve mahāsattvā balabuddhisamanvitāḥ /",
  "GK21sokss_pu:34515": "kulīnāḥ svāmibhaktāś ca rutajñā api pakṣiṇām // SoKss_12,34.49 //",
  "GK21sokss_pu:34516": "taiḥ samaṃ sa uvāsātra rājaputraḥ pitur gṛhe /",
  "GK21sokss_pu:34517": "anurūpāṃ vinā bhāryāṃ taruṇo 'py aparigrahaḥ // SoKss_12,34.50 //",
  "GK21sokss_pu:34518": "anamrākramaṇaṃ śauryaṃ dhanaṃ nijabhujārjitam /",
  "GK21sokss_pu:34519": "bhāryā rūpānurūpā ca puruṣasyeha pūjyate // SoKss_12,34.51 //",
  "GK21sokss_pu:34520": "anyathā tu kimetena trayeṇāpītyacintayat /",
  "GK21sokss_pu:34521": "sa ca sundaraseno 'tha vīrastaiḥ sacivaiḥ saha // SoKss_12,34.52 //",
  "GK21sokss_pu:34522": "ekadā cānvitaḥ sainyair vayasyaistaiś ca pañcabhiḥ /",
  "GK21sokss_pu:34523": "niryayau mṛgayāhetornagaryāḥ sa nṛpātmajaḥ // SoKss_12,34.53 //",
  "GK21sokss_pu:34524": "niryātaṃ ca dadarśaitaṃ dūradeśāntarāgatā /",
  "GK21sokss_pu:34525": "kāpi kātyāyanī nāma prauḍhā pravrājikottamā // SoKss_12,34.54 //",
  "GK21sokss_pu:34526": "arohiṇīkaś candro 'yaṃ kiṃ vāpyaratikaḥ smaraḥ /",
  "GK21sokss_pu:34527": "iti cāmānuṣaṃ vīkṣya tadrūpaṃ sā vyacintayat // SoKss_12,34.55 //",
  "GK21sokss_pu:34528": "buddhvā ca rājaputraṃ taṃ pṛṣṭāttatparivārataḥ /",
  "GK21sokss_pu:34529": "dhātuḥ sā sargavaicitryaṃ praśaṃsantī visismiye // SoKss_12,34.56 //",
  "GK21sokss_pu:34530": "athārāttāradīrgheṇa rājaputraṃ svareṇa tam /",
  "GK21sokss_pu:34531": "kumāra vijayasveti vadantī praṇanāma sā // SoKss_12,34.57 //",
  "GK21sokss_pu:34532": "so 'pi sundarasenastadanākarṇyaiva tatkṣaṇam /",
  "GK21sokss_pu:34533": "yayau svasacivārabdhakathāvyagreṇa cetasā // SoKss_12,34.58 //",
  "GK21sokss_pu:34534": "athoccaiḥ śrāvayantī taṃ sā kruddhovāca tāpasī /",
  "GK21sokss_pu:34535": "na śṛṇoṣyāśiṣaṃ kasmādrājaputra mamāpyaho // SoKss_12,34.59 //",
  "GK21sokss_pu:34536": "kasyāhaṃ nārcitā pṛthvyāṃ rājño rājasutasya vā /",
  "GK21sokss_pu:34537": "evam eva ca darpo 'yaṃ yadi te yauvanādibhiḥ // SoKss_12,34.60 //",
  "GK21sokss_pu:34538": "tanmandāravatīṃ kanyāṃ haṃsadvīpeśvarātmajām /",
  "GK21sokss_pu:34539": "jagallalāmabhūtāṃ ca bhāryātvena tvamāpsyasi // SoKss_12,34.61 //",
  "GK21sokss_pu:34540": "tato manye mahendrāderapi śroṣyasi na dhruvam /",
  "GK21sokss_pu:34541": "madāvalepādvacanaṃ ke varākāstu mānuṣāḥ // SoKss_12,34.62 //",
  "GK21sokss_pu:34542": "evam uktavatīṃ śrutvā tāmāhūya sakautukaḥ /",
  "GK21sokss_pu:34543": "prahvaḥ sundaraseno 'sau kṣamayām āsa tāpasīm // SoKss_12,34.63 //",
  "GK21sokss_pu:34544": "prajighāya ca bhṛtyānāṃ has te viśramaṇāya saḥ /",
  "GK21sokss_pu:34545": "gṛhaṃ vikramaśaktestāṃ praṣṭukāmaḥ svamantriṇaḥ // SoKss_12,34.64 //",
  "GK21sokss_pu:34546": "tato gatvā kṛtākheṭaḥ pratyāgatya kṛtāhnikaḥ /",
  "GK21sokss_pu:34547": "tāmānāyya sa papraccha kumāro bhuktabhojanām // SoKss_12,34.65 //",
  "GK21sokss_pu:34548": "bhagavatyucyatāṃ kaiṣā tvayādya parikīrtitā /",
  "GK21sokss_pu:34549": "kanyā mandāravatyākhyā paraṃ kautūhalaṃ hi naḥ // SoKss_12,34.66 //",
  "GK21sokss_pu:34550": "tac chrutvā tāpasī sā tam uvāca śṛṇu vacmyadaḥ /",
  "GK21sokss_pu:34551": "tīrthādihetoḥ sadvīpāṃ bhramāmi pṛthivīmimām // SoKss_12,34.67 //",
  "GK21sokss_pu:34552": "bhramantī prāptavatyasmi haṃsadvīpaṃ prasaṅgataḥ /",
  "GK21sokss_pu:34553": "tatra mandāradevasya rājño dṛṣṭā mayā sutā // SoKss_12,34.68 //",
  "GK21sokss_pu:34554": "devaputropabhogārhā dṛśyā nāpuṇyakarmabhiḥ /",
  "GK21sokss_pu:34555": "yā mandāravatītyākhyāṃ dhatte śrīriva nāndanī // SoKss_12,34.69 //",
  "GK21sokss_pu:34556": "bibhratī hāriṇīṃ mūrtiṃ darśanoddīpitasmarā /",
  "GK21sokss_pu:34557": "dhātrā sudhāmayī sṛṣṭā yā cānyevaindavī tanuḥ // SoKss_12,34.70 //",
  "GK21sokss_pu:34558": "tasyā rūpeṇa sadṛśo nāstyevānyatra bhūtale /",
  "GK21sokss_pu:34559": "jāne 'nuharati tveko bhavāṃstadrūpasaṃpadam // SoKss_12,34.71 //",
  "GK21sokss_pu:34560": "yaiḥ sā na dṛṣṭā viphale teṣāṃ netre ca janma ca /",
  "GK21sokss_pu:34561": "iti śrutvā ca tāpasyā mukhādrājasuto 'bravīt // SoKss_12,34.72 //",
  "GK21sokss_pu:34562": "tasyāstattādṛśaṃ rūpaṃ paśyāmo 'mba vayaṃ katham /",
  "GK21sokss_pu:34563": "etattadvacanaṃ śrutvā sāpi pravrājikābhyadhāt // SoKss_12,34.73 //",
  "GK21sokss_pu:34564": "ahaṃ citrapaṭe tāṃ ca tatkālalikhitāṃ rasāt /",
  "GK21sokss_pu:34565": "vahe valgulikāntaḥsthāṃ kautukaṃ yadi dṛśyatām // SoKss_12,34.74 //",
  "GK21sokss_pu:34566": "evam uktavatī tasmai tuṣṭāya nṛpasūnave /",
  "GK21sokss_pu:34567": "kṛṣṭvā valgulikātaḥ sā citrasthāṃ tāmadarśayat // SoKss_12,34.75 //",
  "GK21sokss_pu:34568": "so 'pi sundarasenas tāṃ kanyāṃ citragatāmapi /",
  "GK21sokss_pu:34569": "vicitrarūpām ānandaniḥspandaṃ pravilokayan // SoKss_12,34.76 //",
  "GK21sokss_pu:34570": "romāñcakaṇṭakacitair aṅgair āste sma tatkṣaṇam /",
  "GK21sokss_pu:34571": "kīlitaḥ puṣpacāpasya bāṇair iva nirantaraiḥ // SoKss_12,34.77 //",
  "GK21sokss_pu:34572": "śanair aśṛṇvannavadannapaśyaṃścaiva kiṃcana /",
  "GK21sokss_pu:34573": "tanmayībhūya citrastha iva so 'py abhavacciram // SoKss_12,34.78 //",
  "GK21sokss_pu:34574": "taddṛṣṭvā mantriṇas tasya jagadustāṃ tapasvinīm /",
  "GK21sokss_pu:34575": "ārye sundarasenaṃ tvaṃ devamatra paṭe likha // SoKss_12,34.79 //",
  "GK21sokss_pu:34576": "sadṛśālekhyavijñānaṃ tāvadvīkṣāmahe tava /",
  "GK21sokss_pu:34577": "tac chrutvaiva lilekhaitaṃ kumāraṃ sā kṣaṇātpaṭe // SoKss_12,34.80 //",
  "GK21sokss_pu:34578": "taṃ cātisadṛśaṃ dṛṣṭvā sarve 'py atraivamabruvan /",
  "GK21sokss_pu:34579": "nāstyālekhyavisaṃvādo bhagavatyā manāgiti // SoKss_12,34.81 //",
  "GK21sokss_pu:34580": "ayaṃ kumāra eveti citre 'smiñjāyate hi dhīḥ /",
  "GK21sokss_pu:34581": "tanmandāravatīdevīrūpaṃ nātra visaṃvadet // SoKss_12,34.82 //",
  "GK21sokss_pu:34582": "ity uktavatsu saciveṣvāttacitrapaṭadvayaḥ /",
  "GK21sokss_pu:34583": "prītaḥ sundarasenas tāṃ pūjayām āsa tāpasīm // SoKss_12,34.83 //",
  "GK21sokss_pu:34584": "visṛjya ca yathārhaṃ tāmekasthānānivāsinīm /",
  "GK21sokss_pu:34585": "viveśābhyantaragṛhaṃ kāntācitrapaṭaṃ vahan // SoKss_12,34.84 //",
  "GK21sokss_pu:34586": "kiṃ mukhaṃ kimu kāntyāsyāḥ kṣālitāṅkamalaḥ śaśī /",
  "GK21sokss_pu:34587": "rājyābhiṣekakalaśau smarasyaitāvuta stanau // SoKss_12,34.85 //",
  "GK21sokss_pu:34588": "laharyo rūpajaladheḥ kimetāstrivalīlatāḥ /",
  "GK21sokss_pu:34589": "nitambaḥ kimayaṃ kiṃ vā vilāsaśayanaṃ rateḥ // SoKss_12,34.86 //",
  "GK21sokss_pu:34590": "iti citragatāṃ tatra pratyaṅgaṃ tā vibhāvayan /",
  "GK21sokss_pu:34591": "sa mandāravatīṃ tasthau nipatya śayanīyake // SoKss_12,34.87 //",
  "GK21sokss_pu:34592": "tathaiva cānvahaṃ tiṣṭhannāhārādiparāṅmukhaḥ /",
  "GK21sokss_pu:34593": "smarajvarabharākrāntaḥ so 'lpair evābhavaddinaiḥ // SoKss_12,34.88 //",
  "GK21sokss_pu:34594": "tadbuddhvāgatya pitarau tasya papracchatuḥ sakhīn /",
  "GK21sokss_pu:34595": "śaśiprabhāmahāsenau svair amasvāsthyakāraṇam // SoKss_12,34.89 //",
  "GK21sokss_pu:34596": "tadvayasyāś ca te tābhyāṃ tathā sarvaṃ tadabruvan /",
  "GK21sokss_pu:34597": "yathātra hetutāṃ prāptā haṃsadvīpanṛpātmajā // SoKss_12,34.90 //",
  "GK21sokss_pu:34598": "tataḥ sundarasenaṃ taṃ mahāseno jagāda saḥ /",
  "GK21sokss_pu:34599": "putra kiṃ gūhyate sthāne khalvabhiṣvaṅga eṣa te // SoKss_12,34.91 //",
  "GK21sokss_pu:34600": "kanyāratnaṃ hi mandāravatī yogyā tavaiva sā /",
  "GK21sokss_pu:34601": "mittraṃ mandāradevaś ca paramaṃ tatpitā mama // SoKss_12,34.92 //",
  "GK21sokss_pu:34602": "taddūtasādhye yukte ca kasminnarthe kadarthanā /",
  "GK21sokss_pu:34603": "evaṃ tamuktvā saṃmantrya kanyāṃ tāṃ tasya yācitum // SoKss_12,34.93 //",
  "GK21sokss_pu:34604": "rājño mandāradevasya haṃsadvīpaṃ visṛṣṭavān /",
  "GK21sokss_pu:34605": "dūtaṃ suratadevākhyaṃ sa mahāsenabhūpatiḥ // SoKss_12,34.94 //",
  "GK21sokss_pu:34606": "dadau sundarasenaṃ taṃ tāpasyā likhitaṃ tayā /",
  "GK21sokss_pu:34607": "has te citrapaṭe tasya rūpotkarṣaprakāśakam // SoKss_12,34.95 //",
  "GK21sokss_pu:34608": "sa dūtaścaturaṃ gatvā prāpyāmbudhitaṭe puram /",
  "GK21sokss_pu:34609": "mahendrādityanṛpateḥ śaśāṅkapurasaṃjñakam // SoKss_12,34.96 //",
  "GK21sokss_pu:34610": "tataḥ pravahaṇārūḍho haṃsadvīpamavāpa tat /",
  "GK21sokss_pu:34611": "dinair mandāradevasya nṛpates tasya mandiram // SoKss_12,34.97 //",
  "GK21sokss_pu:34612": "dvāḥsthair āveditas tatra praviśyāntarvilokya saḥ /",
  "GK21sokss_pu:34613": "yathāvṛttaṃ nṛpaṃ dūto dattakośaliko 'bhyadhāt // SoKss_12,34.98 //",
  "GK21sokss_pu:34614": "saṃdiṣṭaṃ te mahārāja mahāsenena bhūbhujā /",
  "GK21sokss_pu:34615": "dehi sundarasenāya matputrāya nijāṃ sutām // SoKss_12,34.99 //",
  "GK21sokss_pu:34616": "paṭe ca likhitā sā hi kātyāyanyabhidhānayā /",
  "GK21sokss_pu:34617": "tāpasyā kanyakāratnamityānīyeha darśitā // SoKss_12,34.100 //",
  "GK21sokss_pu:34618": "rūpānurūpyāc cāsmābhir jātecchair likhitaṃ paṭe /",
  "GK21sokss_pu:34619": "rūpaṃ sundarasenasyāpyatra prahitamīkṣyatām // SoKss_12,34.101 //",
  "GK21sokss_pu:34620": "eṣa cāsadṛśo rūpe bhāryāṃ svasadṛśīṃ vinā /",
  "GK21sokss_pu:34621": "necchatyudvāhamekā ca tvatsutāsyānukāriṇī // SoKss_12,34.102 //",
  "GK21sokss_pu:34622": "iti saṃdiśya has te me paṭo rājñāyamarpitaḥ /",
  "GK21sokss_pu:34623": "dṛśyatāṃ yujyatāṃ devamadhunā mādhavī latā // SoKss_12,34.103 //",
  "GK21sokss_pu:34624": "etaddūtavacaḥ śrutvā harṣādānāyayannṛpaḥ /",
  "GK21sokss_pu:34625": "suptāṃ sa mandāravatīṃ devīṃ tasyāś ca mātaram // SoKss_12,34.104 //",
  "GK21sokss_pu:34626": "tābhyāṃ saha tamuddhāṭya dṛṣṭvā citrapaṭaṃ ca saḥ /",
  "GK21sokss_pu:34627": "tulyo madduhituḥ pṛthvyāṃ nāstītyetanmadaṃ jahau // SoKss_12,34.105 //",
  "GK21sokss_pu:34628": "jagāda cāmunā rājaputreṇa yadi yujyate /",
  "GK21sokss_pu:34629": "tadasyā rūpanirmāṇaṃ sutāyāḥ saphalaṃ mama // SoKss_12,34.106 //",
  "GK21sokss_pu:34630": "anena rahitā hyeṣā rājate nānayāpyasau /",
  "GK21sokss_pu:34631": "kā hy abjinī vinā haṃsaṃ kaś ca haṃso 'bjinīṃ vinā // SoKss_12,34.107 //",
  "GK21sokss_pu:34632": "iti rājñodite rājñyāṃ śraddhāvatyāmatīva ca /",
  "GK21sokss_pu:34633": "sā mandāravatī jajñe sadyo madanamohitā // SoKss_12,34.108 //",
  "GK21sokss_pu:34634": "tasthau citrapaṭanyastaṅiścalotphullalocanā /",
  "GK21sokss_pu:34635": "adhiṣṭhiteva supteva vinidrā likhiteva ca // SoKss_12,34.109 //",
  "GK21sokss_pu:34636": "tato mandāradevastāṃ sutāṃ dṛṣṭvā tathāvidhām /",
  "GK21sokss_pu:34637": "aṅgīkṛtyaiva taddānaṃ sa taṃ dūtamapūjayat // SoKss_12,34.110 //",
  "GK21sokss_pu:34638": "anyedyuḥ prāhiṇottaṃ ca pratidūtaṃ ca sa svakam /",
  "GK21sokss_pu:34639": "vipraṃ kumāradattākhyaṃ mahāsenanṛpaṃ prati // SoKss_12,34.111 //",
  "GK21sokss_pu:34640": "jagāda cobhāvapi tau gatvā tamalakeśvaram /",
  "GK21sokss_pu:34641": "mama vākyānmahāsenaṃ rājānaṃ vadataṃ drutam // SoKss_12,34.112 //",
  "GK21sokss_pu:34642": "sauhārdena mayā tāvatkanyā dattā tad ucyatām /",
  "GK21sokss_pu:34643": "tvatputraḥ kimihāyātu kiṃ kanyātra prahīyatām // SoKss_12,34.113 //",
  "GK21sokss_pu:34644": "iti rājñoktasaṃdeśau tataḥ pravahaṇena tau /",
  "GK21sokss_pu:34645": "saha prayayaturdūtāvabdhimārgeṇa satvaram // SoKss_12,34.114 //",
  "GK21sokss_pu:34646": "śaśāṅkapuramāsādya tataḥ sthalapathena tau /",
  "GK21sokss_pu:34647": "prāpatustāṃ purīmṛddhāmalakāmalakāmiva // SoKss_12,34.115 //",
  "GK21sokss_pu:34648": "upetya rājasadmātha praviśya ca yathocitam /",
  "GK21sokss_pu:34649": "kṛtādaraṃ mahāsenaṃ rājānaṃ tāvapaśyatām // SoKss_12,34.116 //",
  "GK21sokss_pu:34650": "taṃ ca mandāradevoktaṃ pratisaṃdeśamūcatuḥ /",
  "GK21sokss_pu:34651": "rājñe tasmai sa ca śrutvā tuṣṭastau dvāvapūjayat // SoKss_12,34.117 //",
  "GK21sokss_pu:34652": "pṛṣṭvā ca kanyājanmarkṣaṃ tasmāt tatpitṛdūtataḥ /",
  "GK21sokss_pu:34653": "lagnaṃ vivāhe papraccha sūnoḥ sa gaṇakānnṛpaḥ // SoKss_12,34.118 //",
  "GK21sokss_pu:34654": "te ca māsatraye śuklapañcamyāṃ māsi kārtike /",
  "GK21sokss_pu:34655": "lagnaṃ tasmai vadanti sma śubhaṃ vadhvā varasya ca // SoKss_12,34.119 //",
  "GK21sokss_pu:34656": "tasmiṃllagne vivāhaṃ ca sūnoś ca preṣaṇaṃ tadā /",
  "GK21sokss_pu:34657": "tasmai mandāradevāya saṃdideśālakāpatiḥ // SoKss_12,34.120 //",
  "GK21sokss_pu:34658": "haste kumāradattasya taddūtasyāparasya ca /",
  "GK21sokss_pu:34659": "candrasvāmyabhidhānasya svasya lekhe 'bhilikhya saḥ // SoKss_12,34.121 //",
  "GK21sokss_pu:34660": "tau ca dūtau tato gatvā lekhaṃ dattvā tathaiva ca /",
  "GK21sokss_pu:34661": "haṃsadvīpeśvarasyāgre tasya sarvaṃ śaśaṃsatuḥ // SoKss_12,34.122 //",
  "GK21sokss_pu:34662": "so 'pi rājā tathety uktvā candrasvāminamarcitam /",
  "GK21sokss_pu:34663": "vyasṛjyattaṃ mahāsenadūtaṃ svasvāmino 'ntikam // SoKss_12,34.123 //",
  "GK21sokss_pu:34664": "pratyāgate 'lakāṃ tasminnnuktakāryaviniścaye /",
  "GK21sokss_pu:34665": "lagnapratīkṣās te tasthuḥ sarve 'pyubhayapakṣayoḥ // SoKss_12,34.124 //",
  "GK21sokss_pu:34666": "tāvac ca haṃsadvīpe sā prākcitrapaṭadarśanāt /",
  "GK21sokss_pu:34667": "jātānurāgā mandāravatī taṃ cirabhāvinam // SoKss_12,34.125 //",
  "GK21sokss_pu:34668": "vivāhalagnaṃ buddhvā taṃ tāvatkālakramāsahā /",
  "GK21sokss_pu:34669": "preyasyatyutsukā gāḍhaṃ saṃtepe madanāgninā // SoKss_12,34.126 //",
  "GK21sokss_pu:34670": "aṅgāravarṣamaṅge ca candanair api lepanam /",
  "GK21sokss_pu:34671": "padminīpatraśayyāpi saṃtaptasikatāstaraḥ // SoKss_12,34.127 //",
  "GK21sokss_pu:34672": "dīpradāvānalaśikhāḥ sudhāṃśorapi raśmayaḥ /",
  "GK21sokss_pu:34673": "tasyāḥ sundarasenotkacetaso vata jajñire // SoKss_12,34.128 //",
  "GK21sokss_pu:34674": "maunasthā varjitāhārā virahavratamāśritā /",
  "GK21sokss_pu:34675": "ākulāptasakhīpṛṣṭā kṛcchrādevam uvāca sā // SoKss_12,34.129 //",
  "GK21sokss_pu:34676": "sakhi dūre vivāho me na ca śaknomi taṃ vinā /",
  "GK21sokss_pu:34677": "varaṃ pratīkṣituṃ kālamalakādhipateḥ sutam // SoKss_12,34.130 //",
  "GK21sokss_pu:34678": "dūro deśaś ca kālaś ca vicitrā ca gatirvidheḥ /",
  "GK21sokss_pu:34679": "tad atra madhye ko vetti kiṃ kasyeha bhaviṣyati // SoKss_12,34.131 //",
  "GK21sokss_pu:34680": "tanme martavyameveti vadantī virahāturā /",
  "GK21sokss_pu:34681": "jagāma mandāravatī sadyaḥ sā viṣamāṃ daśām // SoKss_12,34.132 //",
  "GK21sokss_pu:34682": "tadbuddhvā tatsakhīvaktrāttāṃ ca dṛṣṭvā tathāvidhām /",
  "GK21sokss_pu:34683": "sabhāryo mantrayām āsa tatpitā saha mantribhiḥ // SoKss_12,34.133 //",
  "GK21sokss_pu:34684": "rājā sa mittramasmākaṃ mahāseno 'lakāpatiḥ /",
  "GK21sokss_pu:34685": "eṣā ca mandāravatī kālaṃ suḍhumihākṣamā // SoKss_12,34.134 //",
  "GK21sokss_pu:34686": "tatkā trapā yathā cāstu tatraiva preṣyatāmiyam /",
  "GK21sokss_pu:34687": "kāntāntikasthā dhṛtyā hi kālakṣepaṃ sahiṣyate // SoKss_12,34.135 //",
  "GK21sokss_pu:34688": "ityālocya samāśvāsya tāṃ mandāravatīṃ sutām /",
  "GK21sokss_pu:34689": "āropya ca pravahaṇe sadhanāṃ saparicchadām // SoKss_12,34.136 //",
  "GK21sokss_pu:34690": "śubhe 'hani tato haṃsadvīpādambudhivartmanā /",
  "GK21sokss_pu:34691": "vivāhahetorvidhivajjananīkṛtamaṅgalām // SoKss_12,34.137 //",
  "GK21sokss_pu:34692": "vinītamatināmānaṃ saha dattvā svamantriṇam /",
  "GK21sokss_pu:34693": "rājā mandāradevo 'sau visasarjālakāṃ prati // SoKss_12,34.138 //",
  "GK21sokss_pu:34694": "tato dināni katicidyāvat pravahaṇena sā /",
  "GK21sokss_pu:34695": "prayāti mandāravatī rājaputrī mahodadhau // SoKss_12,34.139 //",
  "GK21sokss_pu:34696": "akasmāttāvaduttasthau garjañjaladataskaraḥ /",
  "GK21sokss_pu:34697": "saśūtkāramaruddhoramuktadhārāśarotkaraḥ // SoKss_12,34.140 //",
  "GK21sokss_pu:34698": "kṣaṇāc ca duramākṛṣya vidhineva balīyasā /",
  "GK21sokss_pu:34699": "vātena tasyā vahanaṃ hanyamānamabhajyata // SoKss_12,34.141 //",
  "GK21sokss_pu:34700": "magne tasmin parīvāre vinītamatinā saha /",
  "GK21sokss_pu:34701": "mamajja tasyāḥ sakalaṃ bhāṇḍāgāraṃ mahodadhau // SoKss_12,34.142 //",
  "GK21sokss_pu:34702": "sā tvabdhinā rājaputrī jīvantyevormibāhunā /",
  "GK21sokss_pu:34703": "utkṣipya nītvā nikaṭe kṣiptā velāvane tadā // SoKss_12,34.143 //",
  "GK21sokss_pu:34704": "kvābdhau pātaḥ kva cātyuccenormiṇā prāpaṇaṃ vane /",
  "GK21sokss_pu:34705": "bhavitavyasya nāsādhyaṃ dṛśyate bata dṛśyatām // SoKss_12,34.144 //",
  "GK21sokss_pu:34706": "tataḥ sā tādṛśī trastavihvalā vijane vane /",
  "GK21sokss_pu:34707": "dṛṣṭvaikākinamātmānaṃ duḥkhābdhāvapatatpunaḥ // SoKss_12,34.145 //",
  "GK21sokss_pu:34708": "kva prasthitāsmi kva prāptā kva ca me sa paricchadaḥ /",
  "GK21sokss_pu:34709": "kva vinītamatirvṛttamakasmātkimidaṃ mama // SoKss_12,34.146 //",
  "GK21sokss_pu:34710": "mandabhāgyā kva gacchāmi hā hatāsmi karomi kim /",
  "GK21sokss_pu:34711": "uttāritā hatavidhe kimahaṃ jaladhestvayā // SoKss_12,34.147 //",
  "GK21sokss_pu:34712": "hā tāta hāmba hā hāryaputra putrālakāpateḥ /",
  "GK21sokss_pu:34713": "tvāmaprāpya vipadye 'haṃ paśya kiṃ trāyase na mām // SoKss_12,34.148 //",
  "GK21sokss_pu:34714": "ityādi vilapantī ca sā mandāravatī bhṛśam /",
  "GK21sokss_pu:34715": "prarurodāśrubhiś chinnahāramuktāphalopamaiḥ // SoKss_12,34.149 //",
  "GK21sokss_pu:34716": "tāvac ca nātidūrasthāttatrāśramapadānmuniḥ /",
  "GK21sokss_pu:34717": "ājagāma mataṅgākhyaḥ snātuṃ jalanidherjale // SoKss_12,34.150 //",
  "GK21sokss_pu:34718": "sa bālabrahmacāriṇyā duhitrā yamunākhyayā /",
  "GK21sokss_pu:34719": "anvitastamṛṣistasyāḥ śuśrāva ruditadhvanim // SoKss_12,34.151 //",
  "GK21sokss_pu:34720": "upetya kṛpayā tāṃ ca dadarśa tanayāyutaḥ /",
  "GK21sokss_pu:34721": "yuthabhraṣṭām iva mṛgīṃ dikṣu kṣiptārtalocanām // SoKss_12,34.152 //",
  "GK21sokss_pu:34722": "kā tvaṃ vane 'tra te prāptiḥ kathaṃ kasmāc ca rodiṣi /",
  "GK21sokss_pu:34723": "iti tāṃ ca sa papraccha maharṣiḥ snigdhayā girā // SoKss_12,34.153 //",
  "GK21sokss_pu:34724": "tatas taṃ sakṛpaṃ dṛṣṭvā sā mandāravatī śanaiḥ /",
  "GK21sokss_pu:34725": "āśvāsyākathayattasmai svavṛttāntaṃ trapānatā // SoKss_12,34.154 //",
  "GK21sokss_pu:34726": "atha sa praṇidhāyaitāṃ mataṅgamunirabravīt /",
  "GK21sokss_pu:34727": "rājaputri viṣādena kṛtaṃ dhṛtimavāpnuhi // SoKss_12,34.155 //",
  "GK21sokss_pu:34728": "śirīṣapeśalāṅgīṃ tvāṃ bādhate kleśaviplavaḥ /",
  "GK21sokss_pu:34729": "apekṣante hi vipadaḥ kiṃ pelavamapelavam // SoKss_12,34.156 //",
  "GK21sokss_pu:34730": "bhavatī tvacirādeva patiṃ prāpsyatyabhīpsitam /",
  "GK21sokss_pu:34731": "tadāgacchāśramaṃ tāvannātidūramito mama // SoKss_12,34.157 //",
  "GK21sokss_pu:34732": "tatrānayā matsutāyā sahāssva svagṛhe yathā /",
  "GK21sokss_pu:34733": "... // SoKss_12,34.158 //",
  "GK21sokss_pu:34734": "iti tāṃ sa samāśvāsya kṛtvā snānaṃ mahāmuniḥ /",
  "GK21sokss_pu:34735": "nināya mandāravatīmāśramaṃ svaṃ sutānvitaḥ // SoKss_12,34.159 //",
  "GK21sokss_pu:34736": "tatra sā saṃyatā tasthau bhartṛsaṃgamakāṅkṣiṇī /",
  "GK21sokss_pu:34737": "paricaryāvinodena tasyarṣestatsutānvitā // SoKss_12,34.160 //",
  "GK21sokss_pu:34738": "atrāntare cālakāyāṃ dināni gaṇayansadā /",
  "GK21sokss_pu:34739": "tasyāṃ sa mandāravatīvivāhadivasonmukhaḥ // SoKss_12,34.161 //",
  "GK21sokss_pu:34740": "kālaṃ sundaraseno 'pi cirotkaṇṭhākṛśo nayan /",
  "GK21sokss_pu:34741": "āsīdāśvāsyamānaḥ svair mittraiścaṇḍaprabhādibhiḥ // SoKss_12,34.162 //",
  "GK21sokss_pu:34742": "kramāc ca lagnadivase pratyāsanne pitā nṛpaḥ /",
  "GK21sokss_pu:34743": "tasya yātrāsamārambhaṃ haṃsadvīpaṃ prati vyadhāt // SoKss_12,34.163 //",
  "GK21sokss_pu:34744": "śubhe 'hni ca tataḥ prāyātkṛtaprasthānamaṅgalaḥ /",
  "GK21sokss_pu:34745": "sainyaiḥ sundarasenaḥ kṣmāṃ kampayansa nṛpātmajaḥ // SoKss_12,34.164 //",
  "GK21sokss_pu:34746": "gacchan krameṇa ca prāpa tuṣṭaḥ svasacivānvitaḥ /",
  "GK21sokss_pu:34747": "tīrābharaṇam ambhodhe sa śaśāṅkapuraṃ puram // SoKss_12,34.165 //",
  "GK21sokss_pu:34748": "tatra pratyudgato rājñā praśrayāvanatena saḥ /",
  "GK21sokss_pu:34749": "buddhvā mahendrādityena praviveśānugaiḥ saha // SoKss_12,34.166 //",
  "GK21sokss_pu:34750": "vātyāyamānarūpaśrīḥ paurastrīpadminīvane /",
  "GK21sokss_pu:34751": "samāsasāda cārūḍhavāraṇo rājamandiram // SoKss_12,34.167 //",
  "GK21sokss_pu:34752": "tatropacaritastena mahendrādityabhūbhujā /",
  "GK21sokss_pu:34753": "pratipannānuyātreṇa sa viśaśrāma taddinam // SoKss_12,34.168 //",
  "GK21sokss_pu:34754": "api vāridhimuttīrya tāmahaṃ prāpnuyāṃ priyām /",
  "GK21sokss_pu:34755": "navoḍhāsulabhapremalajjāsādhvasaśīlinīm // SoKss_12,34.169 //",
  "GK21sokss_pu:34756": "āliṅgyamānāṃ mā meti lapantīṃ śṛṇuyāṃ ca tām /",
  "GK21sokss_pu:34757": "ityādibhir anaiṣīttāṃ yāminīṃ sa manorathaiḥ // SoKss_12,34.170 //",
  "GK21sokss_pu:34758": "prātaścātraiva nagare sthāpayitvā svasainikam /",
  "GK21sokss_pu:34759": "mahendrādityasahitaḥ kūlaṃ vārinidheryayau // SoKss_12,34.171 //",
  "GK21sokss_pu:34760": "tatra tena samaṃ rājñā svayaṃ pravahaṇaṃ mahat /",
  "GK21sokss_pu:34761": "ārurohaikamannāmbupūrṇaṃ svasacivair yutaḥ // SoKss_12,34.172 //",
  "GK21sokss_pu:34762": "dvitīyasmin pravahaṇe rājaputraḥ paricchadam /",
  "GK21sokss_pu:34763": "avaśyaneyaṃ saṃkṣiptaṃ samāropitavāṃś ca saḥ // SoKss_12,34.173 //",
  "GK21sokss_pu:34764": "tato mukte pravahaṇe calavātapaṭadhvaje /",
  "GK21sokss_pu:34765": "abhiprayayatuste dve diśaṃ dakṣiṇapaścimām // SoKss_12,34.174 //",
  "GK21sokss_pu:34766": "dvitreṣv ahaḥ su yāteṣu gacchatoścāmbudhau tayoḥ /",
  "GK21sokss_pu:34767": "akasmādudabhūttatra mahānutpātamārutaḥ // SoKss_12,34.175 //",
  "GK21sokss_pu:34768": "aho vāyurapūrvo 'yamityāścaryavaśādiva /",
  "GK21sokss_pu:34769": "vyāghūrṇante sma jaladhestaṭeṣu vanarājayaḥ // SoKss_12,34.176 //",
  "GK21sokss_pu:34770": "vyatyastāś ca muhurvātādadharottaratāṃ yayuḥ /",
  "GK21sokss_pu:34771": "vāridhervārinicayā bhāvāḥ kālakramādiva // SoKss_12,34.177 //",
  "GK21sokss_pu:34772": "ākrandena samaṃ datte ratnair arghe mahābdhaye /",
  "GK21sokss_pu:34773": "prayatnena sahāpāste karṇadhārair marutpaṭe // SoKss_12,34.178 //",
  "GK21sokss_pu:34774": "muktāsu jivitāśābhiḥ saha sarvaiḥ sasaṃbhramaiḥ /",
  "GK21sokss_pu:34775": "śilāsu śṛṅkhalābaddhāsvatigurvīṣu sarvataḥ // SoKss_12,34.179 //",
  "GK21sokss_pu:34776": "taraṅgotkṣiptavikṣipte nāgabandhair ivāmbudhau /",
  "GK21sokss_pu:34777": "prabhrematuḥ pravahaṇe prayuddha iva te ubhe // SoKss_12,34.180 //",
  "GK21sokss_pu:34778": "tataḥ sundarasenastaddṛṣṭvā dhair yādivāsanāt /",
  "GK21sokss_pu:34779": "calitastam uvācedaṃ mahendrādityabhūpatim // SoKss_12,34.181 //",
  "GK21sokss_pu:34780": "mamāpuṇyair akāṇḍe vaḥ pralayo 'yam upasthitaḥ /",
  "GK21sokss_pu:34781": "tan na śaknomyahaṃ draṣṭuṃ kṣipāmyātmānamambudhau // SoKss_12,34.182 //",
  "GK21sokss_pu:34782": "ity uktvā svottarīyeṇa baddhvā parikaraṃ drutam /",
  "GK21sokss_pu:34783": "sa rājaputro jaladhau tatrātmānamapātayat // SoKss_12,34.183 //",
  "GK21sokss_pu:34784": "taddṛṣṭvā tadvayasyāste pañca caṇḍaprabhādayaḥ /",
  "GK21sokss_pu:34785": "mahendrādityasahitāstatraivātmānamakṣipan // SoKss_12,34.184 //",
  "GK21sokss_pu:34786": "bāhubhyāṃ ca tarantas te nadīnāṃ gatasaṃbhramāḥ /",
  "GK21sokss_pu:34787": "sarve 'pītastato jagmurvikṣiptā vīcivegataḥ // SoKss_12,34.185 //",
  "GK21sokss_pu:34788": "kṣaṇāc ca śānte pavane niḥśabdastimito 'mbudhiḥ /",
  "GK21sokss_pu:34789": "dadau praśāntakopasya sajjanasya samānatām // SoKss_12,34.186 //",
  "GK21sokss_pu:34790": "tāvac ca vātena kuto 'pyānītāṃ yānapātrikām /",
  "GK21sokss_pu:34791": "prāpa sundaraseno 'tra sahito dṛḍhabuddhinā // SoKss_12,34.187 //",
  "GK21sokss_pu:34792": "tamāruroha caikena samaṃ tena svamantriṇā /",
  "GK21sokss_pu:34793": "sa jīvitapramayayor antardolāmivāparām // SoKss_12,34.188 //",
  "GK21sokss_pu:34794": "tato diśamajānānaḥ payomayamivākhilam /",
  "GK21sokss_pu:34795": "prabhraṣṭapauruṣaḥ paśyandevatāśaraṇastadā // SoKss_12,34.189 //",
  "GK21sokss_pu:34796": "nāvā mandānukūlena daiveneva nabhasvatā /",
  "GK21sokss_pu:34797": "saṃpreryamāṇayā tīraṃ prāpito 'bhūttribhir dinaiḥ // SoKss_12,34.190 //",
  "GK21sokss_pu:34798": "tatastīravilagnāyāṃ tasyāmātmadvitīyakaḥ /",
  "GK21sokss_pu:34799": "sthalaṃ ca jīvitāśāṃ ca samamadhyāruroha saḥ // SoKss_12,34.191 //",
  "GK21sokss_pu:34800": "tatrasthaś ca samāśvasya dṛḍhabuddhim abhāṣata /",
  "GK21sokss_pu:34801": "uttīrṇo 'py ambudherasmi pātālādapyadho gataḥ // SoKss_12,34.192 //",
  "GK21sokss_pu:34802": "yato vikramaśaktiṃ taṃ taṃ ca vyāghraparākramam /",
  "GK21sokss_pu:34803": "caṇḍaprabhaṃ bhīmabhujaṃ sacivāṃstāṃs tathāvidhān // SoKss_12,34.193 //",
  "GK21sokss_pu:34804": "mahendrādityanṛpatiṃ taṃ cākāraṇabāndhavam /",
  "GK21sokss_pu:34805": "vināśya sarvānadhunā kā śobhā jīvitena me // SoKss_12,34.194 //",
  "GK21sokss_pu:34806": "ity uktavantaṃ taṃ mantrī dṛḍhabuddhirjagāda saḥ /",
  "GK21sokss_pu:34807": "deva dhair yaṃ gṛhāṇa tvaṃ jāne kalyāṇamasti naḥ // SoKss_12,34.195 //",
  "GK21sokss_pu:34808": "yathā hy āvāṃ tathā te 'pi tareyurjātu vāridhim /",
  "GK21sokss_pu:34809": "śakyā hi kena niścetuṃ durjñānā niyatergatiḥ // SoKss_12,34.196 //",
  "GK21sokss_pu:34810": "ityādi tat tad yāvat taṃ dṛḍhabuddhir bravīti saḥ /",
  "GK21sokss_pu:34811": "tāvad ājagmatus tatra snānārthaṃ tāpasāv ubhau // SoKss_12,34.197 //",
  "GK21sokss_pu:34812": "tau vilokya viṣaṇṇaṃ taṃ rājaputram upetya ca /",
  "GK21sokss_pu:34813": "paripṛcchya ca vṛttāntaṃ sādhū sadayamūcatuḥ // SoKss_12,34.198 //",
  "GK21sokss_pu:34814": "sumate nānyathābhāvaṃ balinaḥ pūrvakarmaṇaḥ /",
  "GK21sokss_pu:34815": "api devāḥ kṣamāḥ kartuṃ sukhaduḥkhapradāyinaḥ // SoKss_12,34.199 //",
  "GK21sokss_pu:34816": "hātumicchannato duḥkhaṃ dhīraḥ sukṛtamācaret /",
  "GK21sokss_pu:34817": "sā hi pratikriyā tasya na śokaḥ śātanastanoḥ // SoKss_12,34.200 //",
  "GK21sokss_pu:34818": "tadviṣādaṃ jahīhi tvaṃ śarīraṃ rakṣa dhair yataḥ /",
  "GK21sokss_pu:34819": "śarīre sati ko nāma puruṣārtho na siddhyati // SoKss_12,34.201 //",
  "GK21sokss_pu:34820": "kalyāṇalakṣaṇaścāsi bhāvyavaśyaṃ śubhaṃ tava /",
  "GK21sokss_pu:34821": "ity uktvā tau samāśvāsya ninyatuḥ svāśramaṃ munī // SoKss_12,34.202 //",
  "GK21sokss_pu:34822": "tatra kāṃścic ca divasān pratīkṣan sa nṛpātmajaḥ /",
  "GK21sokss_pu:34823": "tasthau sundaraseno 'tha dṛḍhabuddhisamanvitaḥ // SoKss_12,34.203 //",
  "GK21sokss_pu:34824": "atrāntare ca tanmantrī dorbhyāṃ bhīmabhujo 'mbudhim /",
  "GK21sokss_pu:34825": "tīrtvā vikramaśaktiś ca dvau pṛthakprāpatustaṭam // SoKss_12,34.204 //",
  "GK21sokss_pu:34826": "asmadvaduttarejjātu so 'pītyāśāvaśāc ca tau /",
  "GK21sokss_pu:34827": "mahāṭavīṃ viviśatuścinvānau duḥkhamohitau // SoKss_12,34.205 //",
  "GK21sokss_pu:34828": "śeṣau tatsacivau caṇḍaprabhavyāghraparākramau /",
  "GK21sokss_pu:34829": "rājā mahendrādityaś ca tathaivottīrya vāridhim // SoKss_12,34.206 //",
  "GK21sokss_pu:34830": "ārtāḥ sundarasenaṃ tamanviṣyaprāpya duḥkhitāḥ /",
  "GK21sokss_pu:34831": "alabdhabhagnavahanāstacchaśāṅkapuraṃ yayuḥ // SoKss_12,34.207 //",
  "GK21sokss_pu:34832": "tatas tau mantriṇau tatra taca prāksthāpitaṃ balam /",
  "GK21sokss_pu:34833": "rudanto jñātavṛttāntā yayuḥ svāmalakāṃ purīm // SoKss_12,34.208 //",
  "GK21sokss_pu:34834": "prāpteṣv arājatanayeṣv anuśocatsu teṣu sā /",
  "GK21sokss_pu:34835": "ākrandaikamayī jajñe purī praruditaprajā // SoKss_12,34.209 //",
  "GK21sokss_pu:34836": "mahāsenanṛpaścātra sadevīko niśamya tat /",
  "GK21sokss_pu:34837": "sutodantaṃ na yatprāṇair jahe tadbalamāyuṣaḥ // SoKss_12,34.210 //",
  "GK21sokss_pu:34838": "dehatyāgodyataṃ taṃ ca sadevīkaṃ nyavārayan /",
  "GK21sokss_pu:34839": "sacivā vacanaistastair darśitāśopapattibhiḥ // SoKss_12,34.211 //",
  "GK21sokss_pu:34840": "tataḥ sa nagarībāhye svayaṃbhvāyatane nṛpaḥ /",
  "GK21sokss_pu:34841": "sūnoḥ pravṛttiṃ cinvānastapasyannāsta sānugaḥ // SoKss_12,34.212 //",
  "GK21sokss_pu:34842": "tāvanmandāradevo 'pi haṃsadvīpe sa bhūpatiḥ /",
  "GK21sokss_pu:34843": "jāmāturduhituścābdhipātodantamabudhyata // SoKss_12,34.213 //",
  "GK21sokss_pu:34844": "śuśrāva cālakaprāptaṃ jāmātṛsacivadvayam /",
  "GK21sokss_pu:34845": "mahāsenanṛpaṃ cāsthādhṛtaprāṇaṃ tapaḥ sthitam // SoKss_12,34.214 //",
  "GK21sokss_pu:34846": "tataḥ so 'pi sutāśokakātaro maraṇodyamāt /",
  "GK21sokss_pu:34847": "vārito mantribhistaistaisteṣu nyastabharo nṛpaḥ // SoKss_12,34.215 //",
  "GK21sokss_pu:34848": "mahāsenanṛpasyāgātpārśvaṃ tasyālakāṃ purīm /",
  "GK21sokss_pu:34849": "samaduḥkhasya sahito devyā kaṃdarpasenayā // SoKss_12,34.216 //",
  "GK21sokss_pu:34850": "yadvijñātasutodantaniścayaḥ sa kariṣyati /",
  "GK21sokss_pu:34851": "tadevāhaṃ samaṃ tena kariṣyāmīti niścitaḥ // SoKss_12,34.217 //",
  "GK21sokss_pu:34852": "vijñātamandāravatīvṛttāntādhikaduḥkhinā /",
  "GK21sokss_pu:34853": "mahāsenāvanīśena samāgamyānvaśocata // SoKss_12,34.218 //",
  "GK21sokss_pu:34854": "tenaiva saha tatrāsīttapasyanniyatendriyaḥ /",
  "GK21sokss_pu:34855": "mitāśī darbhaśayano haṃsadvīpeśvaro 'pi saḥ // SoKss_12,34.219 //",
  "GK21sokss_pu:34856": "evaṃ dhātrā vikīrṇeṣu teṣu sarveṣvitas tataḥ /",
  "GK21sokss_pu:34857": "māruteneva parṇeṣu prasthāya svāśramāttataḥ // SoKss_12,34.220 //",
  "GK21sokss_pu:34858": "daivātsundaraseno 'tra mataṅgarṣyāśramasya saḥ /",
  "GK21sokss_pu:34859": "tasya prāpāntikaṃ yatra sā mandāravatī sthitā // SoKss_12,34.221 //",
  "GK21sokss_pu:34860": "tatra nānārasānekaparipakvaphalānataiḥ /",
  "GK21sokss_pu:34861": "niruddhatīraṃ tarubhir dadarśācchajalaṃ saraḥ // SoKss_12,34.222 //",
  "GK21sokss_pu:34862": "śrāntas tasmin kṛtasnāno bhuktasvāduphalas tataḥ /",
  "GK21sokss_pu:34863": "dṛḍhabuddhisakho gatvā prāpaikāṃ vananimnagām // SoKss_12,34.223 //",
  "GK21sokss_pu:34864": "tasyāstīreṇa gacchaṃś ca liṅgāyatanapārśvataḥ /",
  "GK21sokss_pu:34865": "sa puṣpāvacayavyagrā dṛṣṭavān munikanyakāḥ // SoKss_12,34.224 //",
  "GK21sokss_pu:34866": "tāsāṃ madhye dadarśaikāṃ kanyāṃ kokaikasundarīm /",
  "GK21sokss_pu:34867": "kāntyā prakāśayantīṃ tajjyotsnayevākhilaṃ vanam // SoKss_12,34.225 //",
  "GK21sokss_pu:34868": "vilokitena kurvāṇāṃ phullanīlotpalā diśaḥ /",
  "GK21sokss_pu:34869": "tanvatīṃ caraṇanyāsair avanau nalinīvanam // SoKss_12,34.226 //",
  "GK21sokss_pu:34870": "keyaṃ sahasranayanaprekṣaṇīyā kimapsarāḥ /",
  "GK21sokss_pu:34871": "vanaśrīrathavā puṣpalagnāgrakarapallavā // SoKss_12,34.227 //",
  "GK21sokss_pu:34872": "bahu divyāṅganāsargasiddhābhyāsena vedhasā /",
  "GK21sokss_pu:34873": "etasyā nirmitamidaṃ nūnamatyadbhutaṃ vapuḥ // SoKss_12,34.228 //",
  "GK21sokss_pu:34874": "tasyāścānuharatyeṣā citradṛṣṭākṛteraho /",
  "GK21sokss_pu:34875": "priyāyā mama mandāravatyāḥ saiva bhavennu kim // SoKss_12,34.229 //",
  "GK21sokss_pu:34876": "kathaṃ vaitatka sā haṃsadvīpe kvaitadvanāntaram /",
  "GK21sokss_pu:34877": "tan na jānīmahe keyaṃ kutaḥ kutreha bhāminī // SoKss_12,34.230 //",
  "GK21sokss_pu:34878": "iti rājasutastaṃ ca dṛḍhabuddhiṃ jagāda saḥ /",
  "GK21sokss_pu:34879": "dṛḍhabuddhiś ca dṛṣṭvā tāṃ varakanyāṃ tadābravīt // SoKss_12,34.231 //",
  "GK21sokss_pu:34880": "anyaiva deva kāpyasyā vanapuṣpamayeṣv api /",
  "GK21sokss_pu:34881": "hārakāñcīkalāpādibhaṅgirābharaṇeṣviyam // SoKss_12,34.232 //",
  "GK21sokss_pu:34882": "na cedaṃ jāyate rūpaṃ saukumāryaṃ ca kānane /",
  "GK21sokss_pu:34883": "taddivyā rājakanyā vā kāpyeṣā narṣikanyakā // SoKss_12,34.233 //",
  "GK21sokss_pu:34884": "uttiṣṭhāvaḥ kṣaṇaṃ jñātumiheti dṛḍhabuddhinā /",
  "GK21sokss_pu:34885": "ukte tau tasthatus tatra pādapāntaritāvubhau // SoKss_12,34.234 //",
  "GK21sokss_pu:34886": "tāvac coccitapuṣpāstā munikanyāstayā saha /",
  "GK21sokss_pu:34887": "varakanyakayā snātuṃ saritaṃ tāmavātaran // SoKss_12,34.235 //",
  "GK21sokss_pu:34888": "tatra tāsu jalakrīḍāpravṛttāsu vidhervaśāt /",
  "GK21sokss_pu:34889": "grāheṇāgatya jagṛhe saivātra varakanyakā // SoKss_12,34.236 //",
  "GK21sokss_pu:34890": "tadvilokyaiva tatkālaṃ kanyās tās trastavihvalāḥ /",
  "GK21sokss_pu:34891": "cakrandur ārtās trāyadhvaṃ trāyadhvaṃ vanadevatāḥ // SoKss_12,34.237 //",
  "GK21sokss_pu:34892": "eṣā hi mandāravatī snāntī nadyāmaśaṅkitam /",
  "GK21sokss_pu:34893": "grāheṇāgatya tarasā gṛhītā hā vipadyate // SoKss_12,34.238 //",
  "GK21sokss_pu:34894": "etac chrutvaiva kiṃ saiva syātpriyeti pradhāvya saḥ /",
  "GK21sokss_pu:34895": "drutaṃ sundarasenastaṃ grāhaṃ kṣurikayāvadhīt // SoKss_12,34.239 //",
  "GK21sokss_pu:34896": "mṛtyoriva mukhāttasmāddrutamutkṣipya rodhasi /",
  "GK21sokss_pu:34897": "āśvāsayām āsa ca tāṃ sa mandāravatīṃ tataḥ // SoKss_12,34.240 //",
  "GK21sokss_pu:34898": "sāpi tīrṇabhayā dṛṣṭvā subhagaṃ tamacintayat /",
  "GK21sokss_pu:34899": "mahātmā prāṇadaḥ ko 'yaṃ mama bhāgyair ihāgataḥ // SoKss_12,34.241 //",
  "GK21sokss_pu:34900": "citraṃ susadṛśaścaiṣa citradṛṣṭasya tasya me /",
  "GK21sokss_pu:34901": "prāṇeśasyālakānāthatanayasya sujanmanaḥ // SoKss_12,34.242 //",
  "GK21sokss_pu:34902": "api nāma sa eva syāddhigdhigduścintitaṃ mama /",
  "GK21sokss_pu:34903": "īdṛśaḥ sa videśasthaḥ śāntaṃ mā bhūtkadācana // SoKss_12,34.243 //",
  "GK21sokss_pu:34904": "tannānyapuruṣopānte sthātuṃ yuktaṃ mamādhunā /",
  "GK21sokss_pu:34905": "vrajāmi taditaḥ svasti bhavatvasmai mahātmane // SoKss_12,34.244 //",
  "GK21sokss_pu:34906": "iti saṃcintya mandāravatī prāha sma tāḥ sakhīḥ /",
  "GK21sokss_pu:34907": "praṇamyaitaṃ mahābhāgameta yāmo 'dhunā vayam // SoKss_12,34.245 //",
  "GK21sokss_pu:34908": "tac chrutvā bahusādhāro nāmaśravaṇamātrataḥ /",
  "GK21sokss_pu:34909": "prāganucchinnasaṃdeho rājaputraḥ sa tatsakhīm // SoKss_12,34.246 //",
  "GK21sokss_pu:34910": "ekāṃ sundaraseno 'tra papracchākhyāyatāṃ śubhe /",
  "GK21sokss_pu:34911": "kasyātmajā kīdṛśīyaṃ sakhī vaḥ kautukaṃ hi me // SoKss_12,34.247 //",
  "GK21sokss_pu:34912": "iti taṃ pṛṣṭavantaṃ sā munikanyaivam abhyadhāt /",
  "GK21sokss_pu:34913": "rājño mandāradevasya haṃsadvīpapateriyam // SoKss_12,34.248 //",
  "GK21sokss_pu:34914": "sutā mandāravatyākhyā kumārī rājasūnave /",
  "GK21sokss_pu:34915": "dātuṃ sundarasenāya nīyamānālakāṃ purīm // SoKss_12,34.249 //",
  "GK21sokss_pu:34916": "bhagnapravahaṇāmbhodhāvutkṣiptā vīcibhistaṭe /",
  "GK21sokss_pu:34917": "ānīteha kila prāpya mataṅgamunināśramam // SoKss_12,34.250 //",
  "GK21sokss_pu:34918": "evam ukte tayā harṣaviṣādākulitaṃ sakhā /",
  "GK21sokss_pu:34919": "nṛtyansundarasenaṃ taṃ dṛḍhabuddhir uvāca saḥ // SoKss_12,34.251 //",
  "GK21sokss_pu:34920": "diṣṭyādya mandāravatī devīlābhena vardhase /",
  "GK21sokss_pu:34921": "saivaiṣā hi na yāsmākaṃ manorathapathe 'py abhūt // SoKss_12,34.252 //",
  "GK21sokss_pu:34922": "ity uktvā sā sakhī tasyāḥ pṛcchantīrmunikanyakāḥ /",
  "GK21sokss_pu:34923": "abodhayattaṃ vṛttāntaṃ tāḥ sakhīṃ tāmanandayan // SoKss_12,34.253 //",
  "GK21sokss_pu:34924": "tataḥ sundarasenasya hāryaputretyudīrya sā /",
  "GK21sokss_pu:34925": "papāta mandāravatī rudatī tasya pādayoḥ // SoKss_12,34.254 //",
  "GK21sokss_pu:34926": "so 'py āśliṣya rurodaitāṃ rudatos tatra caitayoḥ /",
  "GK21sokss_pu:34927": "arudan karuṇārdrāṇi kāṣṭhāny api tṛṇāny api // SoKss_12,34.255 //",
  "GK21sokss_pu:34928": "gatvātha munikanyābhistābhiḥ sa śrāvito drutam /",
  "GK21sokss_pu:34929": "ājagāma munis tatra mataṅgo yamunānvitaḥ // SoKss_12,34.256 //",
  "GK21sokss_pu:34930": "so 'tra sundarasenaṃ tamāśvāsya caraṇānatam /",
  "GK21sokss_pu:34931": "mandāravatyā sahitaṃ nināya nijamāśramam // SoKss_12,34.257 //",
  "GK21sokss_pu:34932": "tadahaś ca tadātithyaviśrāntaṃ jātanirvṛtim /",
  "GK21sokss_pu:34933": "anyedyuḥ sa tamāha sma rājaputraṃ mahāmuniḥ // SoKss_12,34.258 //",
  "GK21sokss_pu:34934": "śvetadvīpe mayā putra gantavyaṃ kāryato 'dhunā /",
  "GK21sokss_pu:34935": "tanmandāravatīyukto gaccha tvamalakāṃ prati // SoKss_12,34.259 //",
  "GK21sokss_pu:34936": "tatra rājasutāmetāṃ pariṇīyānupālayeḥ /",
  "GK21sokss_pu:34937": "suteti pratipannā hi tubhyameṣā mayārpitā // SoKss_12,34.260 //",
  "GK21sokss_pu:34938": "suciraṃ cānayā sārdhaṃ pṛthvīrājyaṃ kariṣyasi /",
  "GK21sokss_pu:34939": "sacivāṃś ca nijānsarvānacirāttānavāpsyasi // SoKss_12,34.261 //",
  "GK21sokss_pu:34940": "ity uktvā savadhūkaṃ tamāmantrya nabhasā yayau /",
  "GK21sokss_pu:34941": "muniryamunayā sākaṃ duhitrā sa svatulyayā // SoKss_12,34.262 //",
  "GK21sokss_pu:34942": "tataḥ sundaraseno 'pi sa mandāravatīyutaḥ /",
  "GK21sokss_pu:34943": "dṛḍhabuddhisahāyaś ca proccacālāśramāttataḥ // SoKss_12,34.263 //",
  "GK21sokss_pu:34944": "prāpya vārinidhestīraṃ dadarśa nikaṭāgatam /",
  "GK21sokss_pu:34945": "kenāpyadhiṣṭhitaṃ yūnā vaṇijā vahanaṃ laghu // SoKss_12,34.264 //",
  "GK21sokss_pu:34946": "yayāce cāśrayaṃ tasminnadhvasaukaryalobhataḥ /",
  "GK21sokss_pu:34947": "dṛḍhabuddhimukhenārāttatpatiṃ taṃ vaṇiksutam // SoKss_12,34.265 //",
  "GK21sokss_pu:34948": "so 'pi tīre tathety asya vahanaṃ tad aḍhaukayat /",
  "GK21sokss_pu:34949": "tāṃ mandāravatīṃ paśyan kuvaṇik smaramohitaḥ // SoKss_12,34.266 //",
  "GK21sokss_pu:34950": "tataḥ sundaraseno 'tra tām āropyāgrataḥ priyām /",
  "GK21sokss_pu:34951": "taṭasthitaḥ sann āroḍhum ātmanā yāvad icchati // SoKss_12,34.267 //",
  "GK21sokss_pu:34952": "tāvat sa karṇadhārasya saṃjñāṃ kṛtvā vaṇigdrutam /",
  "GK21sokss_pu:34953": "vahanaṃ cālayām āsa parastrīlolubhaḥ śaṭhaḥ // SoKss_12,34.268 //",
  "GK21sokss_pu:34954": "krandadrājasutaṃ tac ca kṣaṇenādṛṣṭigocaram /",
  "GK21sokss_pu:34955": "abhūtsundarasenasya vahanaṃ tasya paśyataḥ // SoKss_12,34.269 //",
  "GK21sokss_pu:34956": "hā dhik cauraiḥ pramuṣito 'smīty ākrandan papāta saḥ /",
  "GK21sokss_pu:34957": "vilapaṃś ca ciraṃ so 'tra jagade dṛḍhabuddhinā // SoKss_12,34.270 //",
  "GK21sokss_pu:34958": "uttiṣṭha muñca vaiklavyaṃ nāyaṃ vīrocitaḥ kramaḥ /",
  "GK21sokss_pu:34959": "ehi cauraṃ tamanveṣṭuṃ gacchāvo 'nena vartmanā // SoKss_12,34.271 //",
  "GK21sokss_pu:34960": "āpatkāle ca kaṣṭe 'pi notsāhastyajyate budhaiḥ /",
  "GK21sokss_pu:34961": "// SoKss_12,34.272 //",
  "GK21sokss_pu:34962": "iti prabodhitastena kathaṃciddṛḍhabuddhinā /",
  "GK21sokss_pu:34963": "tīrātsundaraseno 'bdherutthāya prasthito 'bhavat // SoKss_12,34.273 //",
  "GK21sokss_pu:34964": "gacchan kramāc ca hā devi hā mandāravatīti saḥ /",
  "GK21sokss_pu:34965": "vilapan sāśruniraśaṃ saṃtapto virahāgninā // SoKss_12,34.274 //",
  "GK21sokss_pu:34966": "nirāhāraḥ sabāṣpaikadṛḍhabuddhiparicchadaḥ /",
  "GK21sokss_pu:34967": "viveśa sonāda iva vyāmohena mahadvanam // SoKss_12,34.275 //",
  "GK21sokss_pu:34968": "na cātra gaṇayām āsa sakhyus tasya vaco hitam /",
  "GK21sokss_pu:34969": "tatra tatrābhyadhāvattu kevalaṃ dayitāmayaḥ // SoKss_12,34.276 //",
  "GK21sokss_pu:34970": "unnidrapuṣpābharaṇā vaṇik caurāt palāyitā /",
  "GK21sokss_pu:34971": "āgatā hi priyā sā syād iti phullāsu valliṣu // SoKss_12,34.277 //",
  "GK21sokss_pu:34972": "bhayātsaronimagnā kiṃ vadanaṃ pakṣmalekṣaṇam /",
  "GK21sokss_pu:34973": "unnamayyekṣate sā māmiti cābjeṣu sāliṣu // SoKss_12,34.278 //",
  "GK21sokss_pu:34974": "kiṃ vyāharati saiṣātra mugdhā māṃ mañjubhāṣiṇī /",
  "GK21sokss_pu:34975": "iti patralatācchannakokilākūjiteṣv api // SoKss_12,34.279 //",
  "GK21sokss_pu:34976": "evaṃ pratipadaṃ muhyanyathārkeṇa tathendunā /",
  "GK21sokss_pu:34977": "tāpyamānaḥ sa babhrāma tulyanaktaṃdinaściram // SoKss_12,34.280 //",
  "GK21sokss_pu:34978": "kathaṃcinnirgatastasmādvanātsadṛḍhabuddhikaḥ /",
  "GK21sokss_pu:34979": "rājaputro 'tha sa prāpa mārgabhraṣṭo mahāṭavīm // SoKss_12,34.281 //",
  "GK21sokss_pu:34980": "udagrakhaḍgaviṣamāṃ siṃhādhiṣṭhānabhīṣaṇām /",
  "GK21sokss_pu:34981": "senām iva sudurdarśāṃ dasyusenāniṣevitām // SoKss_12,34.282 //",
  "GK21sokss_pu:34982": "tāṃ gāhamānaḥ sulabhānekapāyāṃ nirāśrayām /",
  "GK21sokss_pu:34983": "durdaśām iva sa prāpi pulindair udyatāyudhaiḥ // SoKss_12,34.283 //",
  "GK21sokss_pu:34984": "bhagavatyupahārārthaṃ cinvadbhiḥ puruṣān paśūn /",
  "GK21sokss_pu:34985": "vindhyaketoḥ pulindendrasyājñayā tannivāsinaḥ // SoKss_12,34.284 //",
  "GK21sokss_pu:34986": "videśo virahakleśo nīcātparibhavo 'pi saḥ /",
  "GK21sokss_pu:34987": "anāhāro 'dhvasaṃtāpa iti pañcāgniviplave // SoKss_12,34.285 //",
  "GK21sokss_pu:34988": "asṛjaddasyusaṃpātaṃ ṣaṣṭhamagnimaho vidhiḥ /",
  "GK21sokss_pu:34989": "rājaputrasya tasyātra dhairyasyāntam avekṣitum // SoKss_12,34.286 //",
  "GK21sokss_pu:34990": "sa cātmanā dvitīyas tān grahaṇārthaṃ pradhāvitān /",
  "GK21sokss_pu:34991": "pṛṣatkavarṣiṇo dasyūn bahūn kṣurikayāvadhīt // SoKss_12,34.287 //",
  "GK21sokss_pu:34992": "tadbuddhvā praiṣyata balaṃ rājñānyadvindhyaketunā /",
  "GK21sokss_pu:34993": "tato 'pi subahūṃścaurānyuddhajño nijaghāna saḥ // SoKss_12,34.288 //",
  "GK21sokss_pu:34994": "tataḥ sa savayasyo 'pi vraṇitaklāntamūrcchitaḥ /",
  "GK21sokss_pu:34995": "baddhvā kārāgṛhe nītvā śabaraistair nicikṣipe // SoKss_12,34.289 //",
  "GK21sokss_pu:34996": "tatra kīṭotkarākīrṇe jālakārālayāvile /",
  "GK21sokss_pu:34997": "sūcyamānāhisaṃcāre nirmokair gartalambibhiḥ // SoKss_12,34.290 //",
  "GK21sokss_pu:34998": "gulphadaghnocchaladdhūlāvākhukhātabilolbaṇe /",
  "GK21sokss_pu:34999": "antaḥ kṣiptasthitānekabhītāpannajanākule // SoKss_12,34.291 //",
  "GK21sokss_pu:35000": "nirayāṇāmivotpattidhāmni dvau tāvapaśyatām /",
  "GK21sokss_pu:35001": "mantriṇau tadvadevādau baddhānītasthitāvubhau // SoKss_12,34.292 //",
  "GK21sokss_pu:35002": "yau tau praviśatāṃ tadvadaṭavīṃ tīrṇavāridhī /",
  "GK21sokss_pu:35003": "tamanveṣṭuṃ prabhuṃ bhīmabhujavikramaśaktikau // SoKss_12,34.293 //",
  "GK21sokss_pu:35004": "tau rudantau parijñāya petatus tasya pādayoḥ /",
  "GK21sokss_pu:35005": "so 'pi tau pratyabhijñātau kaṇṭhe bāṣpākulo 'grahīt // SoKss_12,34.294 //",
  "GK21sokss_pu:35006": "tataḥ śataguṇībhūtaduḥkhāste 'nyonyadarśanāt /",
  "GK21sokss_pu:35007": "āśvāsayadbhir aparair ūcire bandhanasthitaiḥ // SoKss_12,34.295 //",
  "GK21sokss_pu:35008": "kṛtaṃ duḥkhena kiṃ śakyaṃ pūrvakarmātivartitum /",
  "GK21sokss_pu:35009": "kiṃ na paśyatha sarveṣāṃ saha mṛtyum upasthitam // SoKss_12,34.296 //",
  "GK21sokss_pu:35010": "āgāminyāṃ caturdaśyāṃ pulindakṣmābhṛtāmunā /",
  "GK21sokss_pu:35011": "devyāḥ paśūpahārārthaṃ vayamete hi saṃbhṛtāḥ // SoKss_12,34.297 //",
  "GK21sokss_pu:35012": "tatkiṃ śucā gatiścitrā jantuṣu krīḍato vidheḥ /",
  "GK21sokss_pu:35013": "tadabhadraṃ yathā tadvaddadyādbhadraṃ sa eva vaḥ // SoKss_12,34.298 //",
  "GK21sokss_pu:35014": "ity uktā bandhanasthaiste baddhāstatrāvatasthire /",
  "GK21sokss_pu:35015": "kaṣṭaṃ niranurodhatvamāpadāṃ sumahatsvapi // SoKss_12,34.299 //",
  "GK21sokss_pu:35016": "prāptāyāṃ ca caturdaśyāmatra rājājñayā tataḥ /",
  "GK21sokss_pu:35017": "te sarve 'py upahārārthamanīyantāmbikāgṛham // SoKss_12,34.300 //",
  "GK21sokss_pu:35018": "dīpajvālācalajjihvaṃ ghaṇṭālīdantamālayā /",
  "GK21sokss_pu:35019": "vyāsaktavīraśirasā ghoraṃ mṛtyumukhaṃ yathā // SoKss_12,34.301 //",
  "GK21sokss_pu:35020": "tatra sundarasenastāṃ dṛṣṭvāṃ devīṃ praṇamya saḥ /",
  "GK21sokss_pu:35021": "bhaktiprahvena manasā stuvannevaṃ vyajijñapat // SoKss_12,34.302 //",
  "GK21sokss_pu:35022": "dāritoddāmadaityena triśikhenāsravarṣiṇā /",
  "GK21sokss_pu:35023": "śamitāsurasaṃtāpe praṇatābhayadāyini // SoKss_12,34.303 //",
  "GK21sokss_pu:35024": "nirvāpaya prasannena locanenāmṛtaścyutā /",
  "GK21sokss_pu:35025": "dṛṣṭā māṃ duḥkhadāvāgnidagdhaṃ devi namo 'stu te // SoKss_12,34.304 //",
  "GK21sokss_pu:35026": "iti rājasute tasminvyāharatyeva tatra saḥ /",
  "GK21sokss_pu:35027": "āgāt pūjayituṃ devīṃ vindhyaketuḥ pulindarāṭ // SoKss_12,34.305 //",
  "GK21sokss_pu:35028": "taṃ dṛṣṭvaiva parijñāya bhillarājaṃ trapānataḥ /",
  "GK21sokss_pu:35029": "sa tānsundarasenaḥ svānvayasyānsvair am abravīt // SoKss_12,34.306 //",
  "GK21sokss_pu:35030": "aho saiṣa pulindendro vindhyaketurupaiti yaḥ /",
  "GK21sokss_pu:35031": "tātasya pārśve sevārthaṃ bhuṅkte caitāṃ mahāṭavīm // SoKss_12,34.307 //",
  "GK21sokss_pu:35032": "tad yad astu na vaktavyam asmābhir iha kiṃcana /",
  "GK21sokss_pu:35033": "śreyān hi mānino mṛtyur nedṛgātmaprakāśanam // SoKss_12,34.308 //",
  "GK21sokss_pu:35034": "iti mantrayate yāvat sakhibhiḥ sa nṛpātmajaḥ /",
  "GK21sokss_pu:35035": "tāvat sa vindhyaketuḥ svānrājā bhṛtyānabhāṣata // SoKss_12,34.309 //",
  "GK21sokss_pu:35036": "are pradarśayata taṃ pravīraṃ me mahāpaśum /",
  "GK21sokss_pu:35037": "hatāḥ subahavo yodhā gṛhyamāṇena yena me // SoKss_12,34.310 //",
  "GK21sokss_pu:35038": "tac chrutvaiva sa śuṣkāsṛgdigdho vraṇitadhūsaraḥ /",
  "GK21sokss_pu:35039": "tasya sundaraseno 'gre tadbhṛtyaiḥ prāpito 'bhavat // SoKss_12,34.311 //",
  "GK21sokss_pu:35040": "sa taṃ dṛṣṭvā pulindendraḥ parijñāya manāgiva /",
  "GK21sokss_pu:35041": "brūhi kastvaṃ kutaśceti papraccha pariśaṅkitaḥ // SoKss_12,34.312 //",
  "GK21sokss_pu:35042": "yo 'haṃ yataḥ kurudhvaṃ yatprastutaṃ kimanena vaḥ /",
  "GK21sokss_pu:35043": "iti sundaraseno 'pi bhillendraṃ pratyuvāca tam // SoKss_12,34.313 //",
  "GK21sokss_pu:35044": "tatas taṃ samyagālāpātpratyabhijñāya saṃbhramāt /",
  "GK21sokss_pu:35045": "hā heti jalpannavanau vindhyaketuḥ papāta saḥ // SoKss_12,34.314 //",
  "GK21sokss_pu:35046": "hā mahārāja pāpena mahāsena mayādhunā /",
  "GK21sokss_pu:35047": "paśya yuṣmatprasādānāmucitaṃ kīdṛśaṃ kṛtam // SoKss_12,34.315 //",
  "GK21sokss_pu:35048": "yatte prāṇasamaḥ sūnurnīto 'vasthāmihedṛśīm /",
  "GK21sokss_pu:35049": "devaḥ sundaraseno 'yaṃ kuto 'pyevamihāgataḥ // SoKss_12,34.316 //",
  "GK21sokss_pu:35050": "ityādyāśliṣya taṃ rājaputraṃ sa vyalapat tathā /",
  "GK21sokss_pu:35051": "vindhyaketuryathā sarve 'py atrābhūvannudaśravaḥ // SoKss_12,34.317 //",
  "GK21sokss_pu:35052": "etan na bahu yatpūrvaṃ pratyabhijñātavānasi /",
  "GK21sokss_pu:35053": "rājaputramimaṃ paścādvṛtte 'rthe kiṃ vyadhāsyathāḥ // SoKss_12,34.318 //",
  "GK21sokss_pu:35054": "tatko viṣādo harṣe 'sminnityāśvāsyata taiś ca saḥ /",
  "GK21sokss_pu:35055": "hṛṣṭaiḥ sundarasenasya vayasyair bhillabhūpatiḥ // SoKss_12,34.319 //",
  "GK21sokss_pu:35056": "tataś ca pādapatitaḥ sa rājā samamānayat /",
  "GK21sokss_pu:35057": "prītyā sundarasenaṃ taṃ mocitākhilapuṃpaśum // SoKss_12,34.320 //",
  "GK21sokss_pu:35058": "kṛtārcanaś ca nītvainaṃ svapallīṃ savayasyakam /",
  "GK21sokss_pu:35059": "kramādupācaratpathyair ābaddhavraṇapaṭṭikam // SoKss_12,34.321 //",
  "GK21sokss_pu:35060": "papraccha cehāgamanaṃ rājaputra kathaṃ nu te /",
  "GK21sokss_pu:35061": "mahatkautukametaddhi mama tatkathyatāmiti // SoKss_12,34.322 //",
  "GK21sokss_pu:35062": "tataḥ sundarasenena svavṛttānte 'nuvarṇite /",
  "GK21sokss_pu:35063": "citrīyamāṇacetāstaṃ śabarendro jagāda saḥ // SoKss_12,34.323 //",
  "GK21sokss_pu:35064": "kva mandāravatīhetoryātrā pātaḥ kva cāmbudhau /",
  "GK21sokss_pu:35065": "kva mataṅgāśramaprāptiḥ kva tayā tatra saṃgamaḥ // SoKss_12,34.324 //",
  "GK21sokss_pu:35066": "kvāpahāraś ca vaṇijā tasyā viśvāsataḥ punaḥ /",
  "GK21sokss_pu:35067": "kva cāṭavīpraveśas te kopahāsrāya bandhanam // SoKss_12,34.325 //",
  "GK21sokss_pu:35068": "kva cāsmābhiḥ pratyabhijñā mṛtyorāsyāc ca nirgamaḥ /",
  "GK21sokss_pu:35069": "vicitravidhaye tasmai sarvathā vidhaye namaḥ // SoKss_12,34.326 //",
  "GK21sokss_pu:35070": "tan na kāryā tvayā cintā kāntāṃ prati yato vidhiḥ /",
  "GK21sokss_pu:35071": "yathedamakarotkartā tathaitadapi te drutam // SoKss_12,34.327 //",
  "GK21sokss_pu:35072": "iti vādinamevaitaṃ pulindendraṃ drutāgataḥ /",
  "GK21sokss_pu:35073": "nijasenāpatiḥ prītaḥ praviśyaivaṃ vyajijñapat // SoKss_12,34.328 //",
  "GK21sokss_pu:35074": "devādāya dhanaṃ bhūri strīratnaṃ cātirūpavat /",
  "GK21sokss_pu:35075": "praviṣṭaḥ sānugajanaḥ ko 'pyetāmaṭavīṃ vaṇik // SoKss_12,34.329 //",
  "GK21sokss_pu:35076": "sa ca buddhvā mayā gatvā sabalena sahānugaḥ /",
  "GK21sokss_pu:35077": "vaṣṭabhya sadhanastrīka ihānīto bahiḥ sthitaḥ // SoKss_12,34.330 //",
  "GK21sokss_pu:35078": "tac chrutvā kiṃ vaṇiksa syātsā mandāravatī ca kim /",
  "GK21sokss_pu:35079": "iti sundaraseno 'ntarvindhyaketuś ca dadhyatuḥ // SoKss_12,34.331 //",
  "GK21sokss_pu:35080": "praveśyatāmihaivāsau strī cety uktavatostayoḥ /",
  "GK21sokss_pu:35081": "prāveśayaccamūpastaṃ vaṇijaṃ tāṃ ca yoṣitam // SoKss_12,34.332 //",
  "GK21sokss_pu:35082": "tato dṛṣṭvaiva tau so 'tra dṛḍhabuddhirabhāṣata /",
  "GK21sokss_pu:35083": "saiva mandāravatyeṣā devī caiṣa ca durvaṇik // SoKss_12,34.333 //",
  "GK21sokss_pu:35084": "hā devi gharmadagdheva latāvasthāmimāṃ katham /",
  "GK21sokss_pu:35085": "gatāsyapuṣpābharaṇā viśuṣkādharapallavā // SoKss_12,34.334 //",
  "GK21sokss_pu:35086": "iti krandati tasmiṃś ca dṛḍhabuddhau pradhāvya saḥ /",
  "GK21sokss_pu:35087": "priyāṃ sundarasenastāṃ kaṇṭhe sarabhaso 'grahīt // SoKss_12,34.335 //",
  "GK21sokss_pu:35088": "tato virahamālinyamaśrudhārājalena tau /",
  "GK21sokss_pu:35089": "kṣālayantāvivānyonyaṃ priyau rurudatuściram // SoKss_12,34.336 //",
  "GK21sokss_pu:35090": "athobhau tau samāśvāsya vindhyaketur uvāca tam /",
  "GK21sokss_pu:35091": "vaṇijaṃ kiṃ tvayā dārā viśvas tasya hṛtā iti // SoKss_12,34.337 //",
  "GK21sokss_pu:35092": "tato jagāda sa vaṇig bhayagadgadayā girā /",
  "GK21sokss_pu:35093": "vṛthā mayedaṃ nāśāya kṛtameṣā tu rakṣitā // SoKss_12,34.338 //",
  "GK21sokss_pu:35094": "nijenādharṣaṇīyena mahasaiva manasvinī /",
  "GK21sokss_pu:35095": "vahnijvāleva na spraṣṭum apy asau śakitā mayā // SoKss_12,34.339 //",
  "GK21sokss_pu:35096": "kiṃ ca nītvā nijaṃ deśaṃ śāntamanyuḥ prasāditā /",
  "GK21sokss_pu:35097": "pariṇetumabhipretā pāpasyābhūdiyaṃ mama // SoKss_12,34.340 //",
  "GK21sokss_pu:35098": "ity uktavantamādiṣṭavadhaṃ tenātra bhūbhujā /",
  "GK21sokss_pu:35099": "so 'tha sundarasenas taṃ rarakṣa vaṇijaṃ vadhāt // SoKss_12,34.341 //",
  "GK21sokss_pu:35100": "prāṇādhikaṃ tu tattasya dhanodrekamahārayat /",
  "GK21sokss_pu:35101": "dine dine mriyante hi gatārthā na gatāsavaḥ // SoKss_12,34.342 //",
  "GK21sokss_pu:35102": "evaṃ sundarasenena tasminvaṇiji mocite /",
  "GK21sokss_pu:35103": "prāṇalābhena saṃtuṣṭe yathecchaṃ kṛpaṇe gate // SoKss_12,34.343 //",
  "GK21sokss_pu:35104": "sa vindhyaketurādāya tāṃ mandāravatīṃ nṛpaḥ /",
  "GK21sokss_pu:35105": "yuktāṃ sundarasenena svadevīmandiraṃ yayau // SoKss_12,34.344 //",
  "GK21sokss_pu:35106": "tatrādiśya sa devīṃ tāṃ snānavastrānulepanaiḥ /",
  "GK21sokss_pu:35107": "saṃmānya mandāravatīṃ tadvat snātamalaṃkṛtam // SoKss_12,34.345 //",
  "GK21sokss_pu:35108": "svayaṃ sundarasenaṃ tam upaveśya varāsane /",
  "GK21sokss_pu:35109": "prābhṛtair arcayām āsa muktāmṛgamadādibhiḥ // SoKss_12,34.346 //",
  "GK21sokss_pu:35110": "cakre tayoś ca daṃpatyoḥ saṃgamādbhṛśamutsavam /",
  "GK21sokss_pu:35111": "sa rājā muditāśeṣapranṛttaśabarāṅganam // SoKss_12,34.347 //",
  "GK21sokss_pu:35112": "atha sundarasenastamanyedyurnṛpam abhyadhāt /",
  "GK21sokss_pu:35113": "rūḍhaṃ vraṇair me siddhaṃ ca yatheṣṭaṃ tadito 'dhunā // SoKss_12,34.348 //",
  "GK21sokss_pu:35114": "yāmo vayaṃ svanagarīṃ tātāya preṣayāśu tat /",
  "GK21sokss_pu:35115": "lekhahāraṃ savṛttāntaṃ madāgamanaśaṃsinam // SoKss_12,34.349 //",
  "GK21sokss_pu:35116": "ity ukto rājaputreṇa sa tena śabareśvaraḥ /",
  "GK21sokss_pu:35117": "tathaiva dattasaṃdeśaṃ lekhahāraṃ visṛṣṭavān // SoKss_12,34.350 //",
  "GK21sokss_pu:35118": "sa lekhahārako yāvattāṃ prāpnotyalakāṃ purīm /",
  "GK21sokss_pu:35119": "tāvattatra mahāsenaḥ sadevīkaḥ sa bhūpatiḥ // SoKss_12,34.351 //",
  "GK21sokss_pu:35120": "tasya sundarasenasya pravṛttyajñānaduḥkhitaḥ /",
  "GK21sokss_pu:35121": "agnipraveśāyodyuktaḥ śaṃkarāyatanāgrataḥ // SoKss_12,34.352 //",
  "GK21sokss_pu:35122": "abhūtkilānuśocadbhiḥ pauraiḥ parivṛto 'khilaiḥ /",
  "GK21sokss_pu:35123": "... // SoKss_12,34.353 //",
  "GK21sokss_pu:35124": "taṃ dṛṣṭvā sa mahāsenaṃ nṛpatiṃ lekhahārakaḥ /",
  "GK21sokss_pu:35125": "upājagāma śabaro dhāvannāveditātmakaḥ // SoKss_12,34.354 //",
  "GK21sokss_pu:35126": "dhūlīlipto dhanuṣpāṇirlatātvagbaddhamūrdhajaḥ /",
  "GK21sokss_pu:35127": "śyāmaḥ kaṭīnivasanaṃ bilvapattramayaṃ dadhat // SoKss_12,34.355 //",
  "GK21sokss_pu:35128": "diṣṭyādya vardhase deva yanmandāravatīyutaḥ /",
  "GK21sokss_pu:35129": "putraḥ sundarasenas te nistīryāmbhodhimāgataḥ // SoKss_12,34.356 //",
  "GK21sokss_pu:35130": "asmatprabhor vindhyaketoḥ sa hi prāpyantikaṃ prabho /",
  "GK21sokss_pu:35131": "tenaiva sākamāgantuṃ pravṛttaḥ preṣya māṃ puraḥ // SoKss_12,34.357 //",
  "GK21sokss_pu:35132": "ity udīrya ca tasyātra rājñaḥ pādāntike nyadhāt /",
  "GK21sokss_pu:35133": "lekhaṃ sa bhillabhūpālalekhahāro harañ śucam // SoKss_12,34.358 //",
  "GK21sokss_pu:35134": "tato hṛṣṭair janaiḥ sarvaiḥ kṛte kalakalārave /",
  "GK21sokss_pu:35135": "lekhe ca vācite jñāte yathāvṛtte mahādbhute // SoKss_12,34.359 //",
  "GK21sokss_pu:35136": "satkṛtya lekhahāraṃ sa tyaktaśokaḥ kṛtotsavaḥ /",
  "GK21sokss_pu:35137": "rājadhānīṃ mahāsenanṛpaḥ sarvaiḥ sahāviśat // SoKss_12,34.360 //",
  "GK21sokss_pu:35138": "utsukaś ca tato 'nyedyuḥ sūnostasyāgamiṣyataḥ /",
  "GK21sokss_pu:35139": "agrato bhavituṃ prāyāddhaṃsadvīpeśvarānvitaḥ // SoKss_12,34.361 //",
  "GK21sokss_pu:35140": "cacāla caturaṅgaṃ ca balaṃ tasyāmitaṃ tathā /",
  "GK21sokss_pu:35141": "asahyamardabhīteva cakampe vasudhā yathā // SoKss_12,34.362 //",
  "GK21sokss_pu:35142": "tāvat sundaraseno 'pi svagṛhābhimukhaṃ tataḥ /",
  "GK21sokss_pu:35143": "pratasthe bhillapallītaḥ sa mandāravatīsakhaḥ // SoKss_12,34.363 //",
  "GK21sokss_pu:35144": "bandhanāgāralabdhena tena vikramaśaktinā /",
  "GK21sokss_pu:35145": "sakhyā bhīmabhujenāpi yuktaḥ sadṛḍhabuddhikaḥ // SoKss_12,34.364 //",
  "GK21sokss_pu:35146": "vātaraṃhohayārūḍhaḥ sahito vindhyaketunā /",
  "GK21sokss_pu:35147": "pulindasainyaiḥ pṛthivīṃ tanmayīm iva darśayan // SoKss_12,34.365 //",
  "GK21sokss_pu:35148": "gacchan katipayair eva dinair mārge dadarśa tam /",
  "GK21sokss_pu:35149": "pitaraṃ saṃmukhāyātaṃ saparicchadabāndhavam // SoKss_12,34.366 //",
  "GK21sokss_pu:35150": "tato 'varuhya turagātsānandair vīkṣito janaiḥ /",
  "GK21sokss_pu:35151": "upetya pādayos tasya savayasyo 'patatpituḥ // SoKss_12,34.367 //",
  "GK21sokss_pu:35152": "so 'pi taṃ putramālokya rākācandramivodadhiḥ /",
  "GK21sokss_pu:35153": "ātmanyeva na māti sma harṣollāsataraṅgitaḥ // SoKss_12,34.368 //",
  "GK21sokss_pu:35154": "dṛṣṭvā ca mandāravatīṃ tāṃ pādāvanatāṃ snuṣām /",
  "GK21sokss_pu:35155": "ātmānaṃ kṛtinaṃ mene kulaṃ caiva nananda ca // SoKss_12,34.369 //",
  "GK21sokss_pu:35156": "tāṃś ca trīn dṛḍhabuddhyādīn praṇatān putramantriṇaḥ /",
  "GK21sokss_pu:35157": "tato 'dhikaṃ so 'bhyanandadvindhyaketuṃ ca taṃ nṛpaḥ // SoKss_12,34.370 //",
  "GK21sokss_pu:35158": "atha sundaraseno 'pi pitrā tena niveditam /",
  "GK21sokss_pu:35159": "natvā mandāradevaṃ taṃ śvaśuraṃ mumude param // SoKss_12,34.371 //",
  "GK21sokss_pu:35160": "tau ca pūrvāgatau caṇḍaprabhavyāghraparākramau /",
  "GK21sokss_pu:35161": "dṛṣṭvāṅghrilagnau sacivau pūrṇānmene manorathān // SoKss_12,34.372 //",
  "GK21sokss_pu:35162": "tatkṣaṇaṃ cātra so 'pyāgānmahendrādityabhūpatiḥ /",
  "GK21sokss_pu:35163": "śaśāṅkapurataḥ prītyā śrutavṛttāntaharṣulaḥ // SoKss_12,34.373 //",
  "GK21sokss_pu:35164": "atha taiḥ samaṃ samagraiḥ sundarasenaḥ sa rājasutaḥ /",
  "GK21sokss_pu:35165": "naḍakūbara iva rambhāṃ mandāravatīṃ vahandayitām // SoKss_12,34.374 //",
  "GK21sokss_pu:35166": "alakāpurīmayāsīnnijavasatiṃ vāhanottamārūḍhaḥ /",
  "GK21sokss_pu:35167": "sakalasamṛddhiniketanabhūmiṃ bhūyiṣṭhapuṇyajanām // SoKss_12,34.375 //",
  "GK21sokss_pu:35168": "tasyāṃ ca vātāyanasaṃśritābhir netrotpalaiḥ paurajanāṅganābhiḥ /",
  "GK21sokss_pu:35169": "ākīryamāṇaḥ priyayā sametaḥ sa rājadhānīṃ svapiturviveśa // SoKss_12,34.376 //",
  "GK21sokss_pu:35170": "ānandabāṣpākulalocanāyāḥ praṇamya mātuścaraṇau ca tatra /",
  "GK21sokss_pu:35171": "sa rājaputro 'khilabandhubhṛtyabaddhotsavaṃ taṃ divasaṃ nināya // SoKss_12,34.377 //",
  "GK21sokss_pu:35172": "athāparedyurgaṇakopadiṣṭe lagne sa tasyāścirakāṅkṣitaṃ tam /",
  "GK21sokss_pu:35173": "jagrāha pāṇiṃ janakārpitāyā mandāravatyā naranāthasūnuḥ // SoKss_12,34.378 //",
  "GK21sokss_pu:35174": "dadau ca tasmai śvaśuro mahārghāṇyaputrako mandaradevabhūpaḥ /",
  "GK21sokss_pu:35175": "ratnāni bhūyāṃsi nijaṃ ca rājyaṃ prītaḥ svadehottarakālabhāvi // SoKss_12,34.379 //",
  "GK21sokss_pu:35176": "cakāra cecchāvibhavānurūpaṃ pitā mahāsenanṛpaś ca tasyā /",
  "GK21sokss_pu:35177": "adugdhaguṃ mocitabandhanasthaṃ mahotsavaṃ vṛṣṭahiraṇyavastram // SoKss_12,34.380 //",
  "GK21sokss_pu:35178": "dṛṣṭvātha mandāravatīsamāgamāt kṛtārthatāṃ sundarasenamāgatam /",
  "GK21sokss_pu:35179": "pramodamāsevya ca tadvivāhajaṃ pragītanṛtyannikhilāṅganāgaṇam // SoKss_12,34.381 //",
  "GK21sokss_pu:35180": "yayau mahāsenamahībhṛtārcitaḥ svamaṇḍalaṃ mandaradevabhūpatiḥ /",
  "GK21sokss_pu:35181": "śaśāṅkapūrvaṃ ca puraṃ sa pārthivaḥ sa vindhyaketuś ca mahāṭavīpatiḥ // SoKss_12,34.382 //",
  "GK21sokss_pu:35182": "tato 'tra yāteṣu dineṣu sadguṇaṃ prajāpriyaṃ sundarasenamātmajam /",
  "GK21sokss_pu:35183": "avekṣya rājye ca niveśya taṃ nije vanaṃ mahāsenanṛpo jagāma saḥ // SoKss_12,34.383 //",
  "GK21sokss_pu:35184": "saṃprāpya rājyamatha sundarasenadevaḥ so 'pi svabāhubalanirjitavair ivargaḥ /",
  "GK21sokss_pu:35185": "tair mantribhiḥ saha mahīmakhilāṃ śaśāsa mandāravatyadhigamaprasaratpramodaḥ // SoKss_12,34.384 //",
  "GK21sokss_pu:35186": "iti tatra sarastīre vyākhyāya kathāṃ mṛgāṅkadattāya /",
  "GK21sokss_pu:35187": "sa vyāghrasenanāmā sacivo nijagāda taṃ bhūyaḥ // SoKss_12,34.385 //",
  "GK21sokss_pu:35188": "etatsa kaṇvo munirāśramāntaḥ kathādbhutaṃ varṇitavān prabho naḥ /",
  "GK21sokss_pu:35189": "kathāvasāne ca dayālur asmān āśvāsayann evam asāv avocat // SoKss_12,34.386 //",
  "GK21sokss_pu:35190": "tatputrakāḥ suviṣamāṇi duruttarāṇi kṛcchrāṇi dhīrahṛdayāḥ kila ye sahante /",
  "GK21sokss_pu:35191": "te prāpnuvanti param ittham abhīpsitāni nānye tu ye galitasattvaviluptaceṣṭāḥ // SoKss_12,34.387 //",
  "GK21sokss_pu:35192": "tasmādimāṃ tyajata viklavatāṃ prayāta yuṣmākam apy adhipatiḥ sa mṛgāṅkadattaḥ /",
  "GK21sokss_pu:35193": "saṃprāptasarvasacivaḥ suciraṃ pṛthivyāṃ rājyaṃ kariṣyati sametya śaśāṅkavatyā // SoKss_12,34.388 //",
  "GK21sokss_pu:35194": "iti tena vayaṃ maharṣiṇoktā dhṛtimālambya niśāṃ ca tatra nītvā /",
  "GK21sokss_pu:35195": "calitāstata āśramādavāptāḥ kramaśaḥ kānanametadadhvakhinnāḥ // SoKss_12,34.389 //",
  "GK21sokss_pu:35196": "iha cātitṛṣā kṣudhā ca taptāḥ phalahetorgaṇanāthavṛkṣametam /",
  "GK21sokss_pu:35197": "adhiruhya phalatvam eva yātās tapasā deva tavādya mocitāḥ smaḥ // SoKss_12,34.390 //",
  "GK21sokss_pu:35198": "ity asmākaṃ nāgaśāpopanīto vṛttānto 'yaṃ tvadviyoge caturṇām /",
  "GK21sokss_pu:35199": "kṣīṇe śāpe cādhunāsmābhir etair yuktaḥ sarvaiḥ kāryasiddhyai prayāhi // SoKss_12,34.391 //",
  "GK21sokss_pu:35200": "etanmṛgāṅkadatto nijasacivādvyāghrasenataḥ śrutvā /",
  "GK21sokss_pu:35201": "lābhe śaśāṅkavatyā labdhadhṛtistāṃ niśāmanayat // SoKss_12,34.392 //",
  "GK21sokss_pu:35202": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake catustriṃśas taraṅgaḥ /",
  "GK21sokss_pu:35203": "pañcatriṃśas taraṅgaḥ /",
  "GK21sokss_pu:35204": "tataḥ prāptaḥ samutthāya tasmād varasaras taṭāt /",
  "GK21sokss_pu:35205": "mṛgāṅkadattaḥ sacivair aśeṣair militaiḥ saha // SoKss_12,35.1 //",
  "GK21sokss_pu:35206": "yuktaḥ śrutadhinā tena prāyādujjayinīṃ prati /",
  "GK21sokss_pu:35207": "sa śaśāṅkavatīṃ prepsurnatvā taṃ vighnajiddrumam // SoKss_12,35.2 //",
  "GK21sokss_pu:35208": "tatastāstā vanabhuvo bhūyo 'nekaśatahradāḥ /",
  "GK21sokss_pu:35209": "tamālaśyāmalābhogā ghanāgamaniśā iva // SoKss_12,35.3 //",
  "GK21sokss_pu:35210": "anyāś ca vicaradbhīmamattebhābhagnakīcakāḥ /",
  "GK21sokss_pu:35211": "viparītārjunākārā virāṭanagarīnibhāḥ // SoKss_12,35.4 //",
  "GK21sokss_pu:35212": "girīndrakaṃdarāścaiva śuddhāḥ puṣpavatīrapi /",
  "GK21sokss_pu:35213": "krūrasattvāśritāḥ śāntair munibhiḥ saṃśritā api // SoKss_12,35.5 //",
  "GK21sokss_pu:35214": "atikramya kramādvīraḥ sa sarvasacivānvitaḥ /",
  "GK21sokss_pu:35215": "prāpadujjayinīpuryāḥ saṃnikarṣaṃ nṛpātmajaḥ // SoKss_12,35.6 //",
  "GK21sokss_pu:35216": "tato gandhavatīṃ prāpya nadīṃ snānahṛtaklamaḥ /",
  "GK21sokss_pu:35217": "tīrtvā ca tāṃ mahākālaśmaśānaṃ prāpa sānugaḥ // SoKss_12,35.7 //",
  "GK21sokss_pu:35218": "dadarśa tac ca nānāsthikapālaśakalākulam /",
  "GK21sokss_pu:35219": "dhṛtamānuṣakaṅkālakarālaṃ vīrasevitam // SoKss_12,35.8 //",
  "GK21sokss_pu:35220": "bahubhūtagaṇākīrṇamākrīḍaḍḍākinīpriyam /",
  "GK21sokss_pu:35221": "mahābhairava māsannacitādhūmamalīmasam // SoKss_12,35.9 //",
  "GK21sokss_pu:35222": "tadatikramya cāpaśyatsa tāṃ yugapurātanīm /",
  "GK21sokss_pu:35223": "purīmujjayinīṃ guptāṃ karmasenena bhūbhujā // SoKss_12,35.10 //",
  "GK21sokss_pu:35224": "adhiṣṭhitapratolīkāṃ rakṣibhir vividhāyudhaiḥ /",
  "GK21sokss_pu:35225": "pravīrakulajānekarājaputrābhir akṣitaiḥ // SoKss_12,35.11 //",
  "GK21sokss_pu:35226": "girīndraśikharākāraiḥ prākāraiḥ pariveṣṭitām /",
  "GK21sokss_pu:35227": "duṣpraveśāmavijñātair hastyaśvarathasaṃkulām // SoKss_12,35.12 //",
  "GK21sokss_pu:35228": "vilokya tādṛśīṃ tāṃ ca sarvato 'py atidurgamām /",
  "GK21sokss_pu:35229": "mṛgāṅkadatto vimanāḥ sacivānsvānuvāca saḥ // SoKss_12,35.13 //",
  "GK21sokss_pu:35230": "kaṣṭaṃ kleṃśaśatair evamabhavyasyāgatasya me /",
  "GK21sokss_pu:35231": "praveśa eva nāstīha priyāprāptau tu kā gatiḥ // SoKss_12,35.14 //",
  "GK21sokss_pu:35232": "tac chrutvā te 'py avocaṃstaṃ kimeṣā pratibhāti te /",
  "GK21sokss_pu:35233": "asmākamiyatāṃ deva balasādhyā mahāpurī // SoKss_12,35.15 //",
  "GK21sokss_pu:35234": "upāyo 'tra vicetavyaḥ sa cāvaśyaṃ bhaviṣyati /",
  "GK21sokss_pu:35235": "daivatair bahuśo hyetadādiṣṭaṃ vismṛtaṃ katham // SoKss_12,35.16 //",
  "GK21sokss_pu:35236": "ity uktaḥ sacivais tasyā nagaryā bahir eva saḥ /",
  "GK21sokss_pu:35237": "mṛgāṅkadatto divasān kāṃścit tasthau paribhraman // SoKss_12,35.17 //",
  "GK21sokss_pu:35238": "prāksiddhamatha vetālaṃ dadhyau vikramakesarī /",
  "GK21sokss_pu:35239": "tanmantrī vāsabhavanāttatpriyākarṣaṇecchayā // SoKss_12,35.18 //",
  "GK21sokss_pu:35240": "so 'pi kṛṣṇacchaviḥ prāṃśuruṣṭragrīvo gajānanaḥ /",
  "GK21sokss_pu:35241": "mahiṣāṅghrirulūkākṣo vetālaḥ kharakarṇakaḥ // SoKss_12,35.19 //",
  "GK21sokss_pu:35242": "etya tatra praveṣṭuṃ yanna śaśāka jagāma tat /",
  "GK21sokss_pu:35243": "śaṃbhorvarāttāṃ nagarīṃ nākrāmanti tathāvidhāḥ // SoKss_12,35.20 //",
  "GK21sokss_pu:35244": "athāmātyair vṛtaṃ khinnaṃ praveśonmukhacetasam /",
  "GK21sokss_pu:35245": "mṛgāṅkadattaṃ śrutadhirnītijñaḥ so 'bravīddvijaḥ // SoKss_12,35.21 //",
  "GK21sokss_pu:35246": "kiṃ deva nītitattvajño 'py ajānanniva muhyasi /",
  "GK21sokss_pu:35247": "svaparāntaramaprekṣya mataḥ kasyeha vikramaḥ // SoKss_12,35.22 //",
  "GK21sokss_pu:35248": "ekaikasminnagaryāṃ hi dvāreṣv asyāṃ caturṣvapi /",
  "GK21sokss_pu:35249": "kuñjarāṇāṃ sahasre dve vājināṃ pañcaviṃśatiḥ // SoKss_12,35.23 //",
  "GK21sokss_pu:35250": "rathānāṃ daśalakṣaṃ ca padātīnāṃ divāniśam /",
  "GK21sokss_pu:35251": "saṃnaddhamāste rakṣārthaṃ vīrādhiṣṭhānadurjayam // SoKss_12,35.24 //",
  "GK21sokss_pu:35252": "tan naḥ katipayānāṃ yatsahasātra praveśanam /",
  "GK21sokss_pu:35253": "paraṃ pataṅgavṛttiḥ sā nārthasiddhistu kācana // SoKss_12,35.25 //",
  "GK21sokss_pu:35254": "sainyenāpi ca nālpena yuktā kṣeptum iyaṃ purī /",
  "GK21sokss_pu:35255": "hastipādātayuddhaṃ tadvirodho 'dhibalena yat // SoKss_12,35.26 //",
  "GK21sokss_pu:35256": "tanmāyābaṭunā tena pulindapṛthivībhṛtā /",
  "GK21sokss_pu:35257": "suhṛdā narmadāgrāhabhayāttrātena dāruṇāt // SoKss_12,35.27 //",
  "GK21sokss_pu:35258": "tanmittreṇa ca mātaṅgarājenātibalīyasā /",
  "GK21sokss_pu:35259": "tena durgapiśācena tatsaṃbandhānurāgiṇā // SoKss_12,35.28 //",
  "GK21sokss_pu:35260": "kirātarājena yathā bālasabrahmacāriṇā /",
  "GK21sokss_pu:35261": "śaktirakṣitasaṃjñena tena vikramaśālinā // SoKss_12,35.29 //",
  "GK21sokss_pu:35262": "sametya sabalaiḥ sarvaiḥ sainyapūritadiṅmukhaḥ /",
  "GK21sokss_pu:35263": "samyaksahāyasaṃpannaḥ sādhayaitatsamīhitam // SoKss_12,35.30 //",
  "GK21sokss_pu:35264": "kirātarājaś ca sa te dūtāgamanasaṃvidam /",
  "GK21sokss_pu:35265": "pratīkṣamāṇaḥ sthita ityetatte vismṛtaṃ katham // SoKss_12,35.31 //",
  "GK21sokss_pu:35266": "māyābaṭuś ca mātaṅgarājādeśāgato dhruvam /",
  "GK21sokss_pu:35267": "sajjastena sahaivāste saṃvittasya kṛtā hy asau // SoKss_12,35.32 //",
  "GK21sokss_pu:35268": "tattasya mātaṅgapatervindhyadakṣiṇapārśvagam /",
  "GK21sokss_pu:35269": "nivāsakoṭṭaṃ gacchāmaḥ karabhagrīvanāmakam // SoKss_12,35.33 //",
  "GK21sokss_pu:35270": "tatraivāhūyate rājā kair ātaḥ śaktirakṣitaḥ /",
  "GK21sokss_pu:35271": "tataḥ saṃbhūya sarvaistair udyogaḥ siddhaye śubhaḥ // SoKss_12,35.34 //",
  "GK21sokss_pu:35272": "śrutvaitac chrutadhervākyamarthavatprājñasaṃmatam /",
  "GK21sokss_pu:35273": "mṛgāṅkadattaḥ sāmātyas tatheti śraddadhetarām // SoKss_12,35.35 //",
  "GK21sokss_pu:35274": "anyedyuś ca namaskṛtya guṇibandhuṃ dhṛtodayam /",
  "GK21sokss_pu:35275": "pradarśitāśaṃ viśvasya nabhonityādhvagaṃ ravim // SoKss_12,35.36 //",
  "GK21sokss_pu:35276": "uccacāla tato vindhyapārśvaṃ taṃ dakṣiṇaṃ prati /",
  "GK21sokss_pu:35277": "tasya durgapiśācasya mātaṅgendrasya ketanām // SoKss_12,35.37 //",
  "GK21sokss_pu:35278": "tanmantriṇaś ca sa vyāghraseno bhīmaparākramaḥ /",
  "GK21sokss_pu:35279": "guṇākaro meghabalaḥ samaṃ vimalabuddhinā // SoKss_12,35.38 //",
  "GK21sokss_pu:35280": "sa vicitrakathaḥ sthūlabāhurvikramakesarī /",
  "GK21sokss_pu:35281": "pracaṇḍaśaktiḥ śrutadhirdṛḍhamuṣṭistamanvaguḥ // SoKss_12,35.39 //",
  "GK21sokss_pu:35282": "taiḥ samaṃ so 'tivistīrṇā nijacceṣṭā ivāṭavīḥ /",
  "GK21sokss_pu:35283": "gahanāṃś ca vanoddeśānsvābhiprāyāniva kramāt // SoKss_12,35.40 //",
  "GK21sokss_pu:35284": "atikrāmansarastīratarumūlaniśāśrayaḥ /",
  "GK21sokss_pu:35285": "prāpyāruroha vindhyādrimātmacittamivonnatam // SoKss_12,35.41 //",
  "GK21sokss_pu:35286": "tasyāgrāddakṣiṇaṃ pārśvamavaruhya ca dūrataḥ /",
  "GK21sokss_pu:35287": "dantidattājinacitā bhillapallīrvilokayan // SoKss_12,35.42 //",
  "GK21sokss_pu:35288": "kutra syādāspadaṃ tasya mātaṅgādhipateriha /",
  "GK21sokss_pu:35289": "kuto jñāsyāma ityantardadhyau rājasuto 'tra saḥ // SoKss_12,35.43 //",
  "GK21sokss_pu:35290": "tāvac ca saṃmukhāyātam ekaṃ munikumārakam /",
  "GK21sokss_pu:35291": "sa dadarśa sahāmātyaiḥ papraccha ca kṛtānatiḥ // SoKss_12,35.44 //",
  "GK21sokss_pu:35292": "api jānāsi kutreha gṛhaṃ mātaṅgabhūpateḥ /",
  "GK21sokss_pu:35293": "saumya durgapiśācasya draṣṭavyo vartate hi naḥ // SoKss_12,35.45 //",
  "GK21sokss_pu:35294": "tac chrutvā sa jagādaivaṃ sādhustāpasaputrakaḥ /",
  "GK21sokss_pu:35295": "itaḥ pañcavaṭītyasti pradeśaḥ krośamātrake // SoKss_12,35.46 //",
  "GK21sokss_pu:35296": "nātidūre ca tasyābhūdagastyasyāśramo muneḥ /",
  "GK21sokss_pu:35297": "nākataḥ pātitotsiktanahuṣendrasya helayā // SoKss_12,35.47 //",
  "GK21sokss_pu:35298": "yatra pitrājñayopāttavanavāsaḥ salakṣmaṇaḥ /",
  "GK21sokss_pu:35299": "sītayānugato rāmo munimanvāsta taṃ ciram // SoKss_12,35.48 //",
  "GK21sokss_pu:35300": "rakṣovināśapiśunau candrārkaviva yatra saḥ /",
  "GK21sokss_pu:35301": "āskandituṃ pravṛtto 'bhūtkabandho rāmalakṣmaṇau // SoKss_12,35.49 //",
  "GK21sokss_pu:35302": "yatra yojanabāhoś ca rāmo bhujamapātayat /",
  "GK21sokss_pu:35303": "agastyaprārthanāyātanahuṣājagaropamam // SoKss_12,35.50 //",
  "GK21sokss_pu:35304": "yatra meghāgame 'dyāpi śrutvā jaladharadhvanim /",
  "GK21sokss_pu:35305": "smaranto rāmakodaṇḍaravasyāmbararodhinaḥ // SoKss_12,35.51 //",
  "GK21sokss_pu:35306": "vīkṣya viṣvagdiśaḥ śūnyā gṛhṇantyudbāṣpalocanāḥ /",
  "GK21sokss_pu:35307": "jānakīvardhitāḥ śaṣpakavalaṃ na jaranmṛgāḥ // SoKss_12,35.52 //",
  "GK21sokss_pu:35308": "hataśeṣāniva trātuṃ hariṇānyatra rāghavam /",
  "GK21sokss_pu:35309": "jahāra hemahariṇo vaidehīvirahapradaḥ // SoKss_12,35.53 //",
  "GK21sokss_pu:35310": "kāverīvāribahale yatrānekamahāhrade /",
  "GK21sokss_pu:35311": "pītvodgīrṇamivāgastyenābdhipāthaḥ pade pade // SoKss_12,35.54 //",
  "GK21sokss_pu:35312": "tasyāśramasya nātyantadūre vindhyasya sānuni /",
  "GK21sokss_pu:35313": "karabhagrīvanāmāsti koṭṭaḥ kuṭiladurgamaḥ // SoKss_12,35.55 //",
  "GK21sokss_pu:35314": "tatra prativasatyantarbhūpālānirjito balī /",
  "GK21sokss_pu:35315": "sa mātaṅgapatirdurgapiśācaścaṇḍavikramaḥ // SoKss_12,35.56 //",
  "GK21sokss_pu:35316": "dhanurdharāṇāṃ lakṣasya teṣāmadhipatiś ca saḥ /",
  "GK21sokss_pu:35317": "yodhapañcaśatī yeṣāmekaikamanudhāvati // SoKss_12,35.57 //",
  "GK21sokss_pu:35318": "tair dasyubhiḥ sa muṣṇāti sārthāndalayati dviṣaḥ /",
  "GK21sokss_pu:35319": "bhuṅkte mahāṭavīṃ caitāṃ tāṃstānagaṇayannṛpān // SoKss_12,35.58 //",
  "GK21sokss_pu:35320": "etan munisutāc chrutvā tam āmantrya sa sānugaḥ /",
  "GK21sokss_pu:35321": "mṛgāṅkadattas tenaiva mārgeṇa tvaritaṃ yayau // SoKss_12,35.59 //",
  "GK21sokss_pu:35322": "prāpac ca tasya karabhagrīvasya nikaṭaṃ kramāt /",
  "GK21sokss_pu:35323": "mātaṅgarājakoṭṭasya bhillapallīsamākulam // SoKss_12,35.60 //",
  "GK21sokss_pu:35324": "dadarśādūrataścātra śabaraughānitas tataḥ /",
  "GK21sokss_pu:35325": "barhibarhebhadaśanavyāghracarmamṛgāmiṣān // SoKss_12,35.61 //",
  "GK21sokss_pu:35326": "tiryañca iva jīvanti paśyatāraṇyavṛttayaḥ /",
  "GK21sokss_pu:35327": "citraṃ tadapyamī durgapiśācaṃ bruvate prabhum // SoKss_12,35.62 //",
  "GK21sokss_pu:35328": "nāstyevārājakaṃ kiṃcidbata ko'pi prajāsvaho /",
  "GK21sokss_pu:35329": "rājaśabdaḥ suraiḥ sṛṣṭo mātsyanyāyabhayādayam // SoKss_12,35.63 //",
  "GK21sokss_pu:35330": "evaṃ mṛgāṅkadattas tān bhillān vīkṣya sakhīn bruvan /",
  "GK21sokss_pu:35331": "yāvat sa karabhagrīvakoṭṭamārgaṃ vivitsati // SoKss_12,35.64 //",
  "GK21sokss_pu:35332": "tāvanāyābaṭos tasya tatrādāvabhyupeyuṣaḥ /",
  "GK21sokss_pu:35333": "taṃ pūrvadṛṣṭaṃ dadṛśuścārāḥ śabarabhūbhṛtaḥ // SoKss_12,35.65 //",
  "GK21sokss_pu:35334": "te māyābaṭave tasmai gatvā sadyo nyavedayan /",
  "GK21sokss_pu:35335": "tadāgamaṃ sasainyaś ca so 'pi pratyujjagāma tam // SoKss_12,35.66 //",
  "GK21sokss_pu:35336": "nikaṭībhūya dṛṣṭvā ca muktavāhaḥ pradhāvya saḥ /",
  "GK21sokss_pu:35337": "papāta pādayos tasya rājasūnoḥ pulindarāṭ // SoKss_12,35.67 //",
  "GK21sokss_pu:35338": "kṛtakaṇṭhagrahaṃ rājā sa pṛṣṭakuśalaś ca tam /",
  "GK21sokss_pu:35339": "sāmātyaṃ vāhanārūḍhamanaiṣītkaṭakaṃ nijam // SoKss_12,35.68 //",
  "GK21sokss_pu:35340": "prāhiṇoc ca pratīhāraṃ tadāgamanaśaṃsinam /",
  "GK21sokss_pu:35341": "tasmai mātaṅgarājāya nijaṃ sa śabarādhipaḥ // SoKss_12,35.69 //",
  "GK21sokss_pu:35342": "ājagāma ca mātaṅgarājaḥ so 'pi svadeśataḥ /",
  "GK21sokss_pu:35343": "drutaṃ durgapiśāco 'tra nāmno bibhradyathārthatām // SoKss_12,35.70 //",
  "GK21sokss_pu:35344": "śilākūṭakaṭhorāṅgastamālamalinacchadhiḥ /",
  "GK21sokss_pu:35345": "pulindāśritapāpaś ca vindhyācala ivāparaḥ // SoKss_12,35.71 //",
  "GK21sokss_pu:35346": "bhrukuṭyā bhīṣaṇamukhaḥ prakṛtyaiva triśākhayā /",
  "GK21sokss_pu:35347": "svīkartuṃ vindhyavāsinyā triśūleneva cihnitaḥ // SoKss_12,35.72 //",
  "GK21sokss_pu:35348": "taruṇaḥ kṣapitāśeṣavayā apyasudarśanaḥ /",
  "GK21sokss_pu:35349": "kṛṣṇo 'py ananyasevī ca bhūbhṛtpādopajīvyapi // SoKss_12,35.73 //",
  "GK21sokss_pu:35350": "navābhra iva māyūrapicchacitradhanurdharaḥ /",
  "GK21sokss_pu:35351": "hiraṇyākṣa ivoddāmavarāhakṣatavigrahaḥ // SoKss_12,35.74 //",
  "GK21sokss_pu:35352": "ghaṭotkaca ivotsiktabhīmarūpadharo balī /",
  "GK21sokss_pu:35353": "kalikāla ivādharmaniratocchṛṅkhalaprajaḥ // SoKss_12,35.75 //",
  "GK21sokss_pu:35354": "āyayau ca balābhogastasyāpūritabhūtalaḥ /",
  "GK21sokss_pu:35355": "mukto 'rjunabhujāsaṅgātpravāha iva nārmadaḥ // SoKss_12,35.76 //",
  "GK21sokss_pu:35356": "śilākalāpo luṭhitaḥ kimañjanagirerayam /",
  "GK21sokss_pu:35357": "kimutākālakalpāntameghaughaḥ patito bhuvi // SoKss_12,35.77 //",
  "GK21sokss_pu:35358": "iti śaṅkāṃ sa vidadhaccaṇḍālānīkinīcayaḥ /",
  "GK21sokss_pu:35359": "prasasarpāsitacchāyāmalinīkṛtadiṅmukhaḥ // SoKss_12,35.78 //",
  "GK21sokss_pu:35360": "upagamya ca tatsvāmī dūrānnyastaśirāḥ kṣitau /",
  "GK21sokss_pu:35361": "mṛgāṅkadattaṃ taṃ durgapiśācaḥ praṇanāma saḥ // SoKss_12,35.79 //",
  "GK21sokss_pu:35362": "uvāsa cādya devī me prasannā vindhyavāsinī /",
  "GK21sokss_pu:35363": "ucitocitavaṃśo yadgṛhān prāpto bhavān mama // SoKss_12,35.80 //",
  "GK21sokss_pu:35364": "taddhanyo 'smi kṛtārtho 'smīty uktvā tasmādupāyanam /",
  "GK21sokss_pu:35365": "mātaṅgarājaḥ sa dadau muktākastūrikādikam // SoKss_12,35.81 //",
  "GK21sokss_pu:35366": "so 'py abhyanandat prītyā taṃ rājaputro yathocitam /",
  "GK21sokss_pu:35367": "tatas tatraiva sarve te cakruḥ senāniveśanam // SoKss_12,35.82 //",
  "GK21sokss_pu:35368": "ālānabaddhair dviradaisturagair mandurāśritaiḥ /",
  "GK21sokss_pu:35369": "kṛtāspadaiś ca pādātaiḥ sthagitā sā mahāṭavī // SoKss_12,35.83 //",
  "GK21sokss_pu:35370": "ājanmāpūrvanagarībhāvasaṃprāptisaṃpadā /",
  "GK21sokss_pu:35371": "ghūrṇamāneva tatkālaṃ naiva svātmanyavartata // SoKss_12,35.84 //",
  "GK21sokss_pu:35372": "tato 'tra kānanodyāne vihitasnānamaṅgalam /",
  "GK21sokss_pu:35373": "kṛtāhāraṃ sukhāsīnamekānte sacivānvitam // SoKss_12,35.85 //",
  "GK21sokss_pu:35374": "māyābaṭau sthite durgapiśāca sa kathāntare /",
  "GK21sokss_pu:35375": "mṛgāṅkadattamavadatprītipraśrayapeśalam // SoKss_12,35.86 //",
  "GK21sokss_pu:35376": "māyābaṭurayaṃ rājā bahukālamihāgataḥ /",
  "GK21sokss_pu:35377": "tvannideśapratīkṣaḥ sansvāminsākaṃ mayā sthitaḥ // SoKss_12,35.87 //",
  "GK21sokss_pu:35378": "tadrājaputra yuṣmābhiḥ kutra sthitam iyac ciram /",
  "GK21sokss_pu:35379": "kiṃ kṛtaṃ ceti kāryaṃ svam asmān bodhayatādhunā // SoKss_12,35.88 //",
  "GK21sokss_pu:35380": "etattadvacanaṃ śrutvā rājaputro jagāda saḥ /",
  "GK21sokss_pu:35381": "tadā māyābaṭorasya gṛhādvimalabuddhinā // SoKss_12,35.89 //",
  "GK21sokss_pu:35382": "guṇākareṇa ca samaṃ prāpya bhīmaparākramam /",
  "GK21sokss_pu:35383": "gatvā śrutadhiyā sākaṃ cinvatānyānsakhīnmayā // SoKss_12,35.90 //",
  "GK21sokss_pu:35384": "prāptaḥ pracaṇḍaśaktiś ca vicitrakatha eṣa ca /",
  "GK21sokss_pu:35385": "mārgakrameṇa caiṣo 'pi tato vikramakesarī // SoKss_12,35.91 //",
  "GK21sokss_pu:35386": "tato varasarastīre prāpya vighneśapādapam /",
  "GK21sokss_pu:35387": "phalārthamadhiruhyaite tacchāpātphalatāṃ gatāḥ // SoKss_12,35.92 //",
  "GK21sokss_pu:35388": "ārādhyātha gaṇeśaṃ taṃ kathaṃcinmocitā mayā /",
  "GK21sokss_pu:35389": "śeṣāścādau tathābhūtās tatra muktās tathaiva me // SoKss_12,35.93 //",
  "GK21sokss_pu:35390": "dṛḍhamuṣṭirayaṃ vyāghrasenameghabalāvimau /",
  "GK21sokss_pu:35391": "sthūlabāhurasau ceti catvāraḥ sacivā ime // SoKss_12,35.94 //",
  "GK21sokss_pu:35392": "dṛḍhamuṣṭirayaṃ vyāghrasenameghabalāvimau /",
  "GK21sokss_pu:35393": "sthūlabāhurasau ceti catvāraḥ sacivā ime // SoKss_12,35.95 //",
  "GK21sokss_pu:35394": "etaiḥ prāptaiḥ samaṃ sarvair ahamujjayinīmagām /",
  "GK21sokss_pu:35395": "sainyahīnasya cābhūnme na dūtapreṣaṇārhatā // SoKss_12,35.96 //",
  "GK21sokss_pu:35396": "tataḥ saṃmantrya yuṣmākamāgatā nikaṭaṃ vayam /",
  "GK21sokss_pu:35397": "idānīṃ siddhaye yūyaṃ pramāṇamiha naḥ sakhe // SoKss_12,35.97 //",
  "GK21sokss_pu:35398": "evaṃ mṛgāṅkadattena svavṛttānte 'bhyudīrite /",
  "GK21sokss_pu:35399": "so 'tha urgapiśācastaṃ samāyābaṭurabravīt // SoKss_12,35.98 //",
  "GK21sokss_pu:35400": "dhīro bhava kiyatkāryametadasmābhir añjasā /",
  "GK21sokss_pu:35401": "prāṇāḥ prathamamevaite tvadartham upakalpitāḥ // SoKss_12,35.99 //",
  "GK21sokss_pu:35402": "ānayāmo 'tra taṃ baddhvā karmasenaṃ mahībhṛtam /",
  "GK21sokss_pu:35403": "prasahya ca harāmo 'sya tāṃ śaśāṅkavatīṃ sutān // SoKss_12,35.100 //",
  "GK21sokss_pu:35404": "iti mātaṅgarājena samāyābaṭunodite /",
  "GK21sokss_pu:35405": "mṛgāṅkadattaḥ saprītibahumānamabhāṣata // SoKss_12,35.101 //",
  "GK21sokss_pu:35406": "kiṃ na saṃbhāvyate yuṣmāsviyameva hi vakti vaḥ /",
  "GK21sokss_pu:35407": "pratipannasuhṛtkāryanirvāhaṃ dhīrasattvatā // SoKss_12,35.102 //",
  "GK21sokss_pu:35408": "dārḍhyaṃ vindhyādritaḥ śauryaṃ vyāghrebhyo miśrarāgitām /",
  "GK21sokss_pu:35409": "vanābjinībhyaś cādāya yūyaṃ dhātreha nirmitāḥ // SoKss_12,35.103 //",
  "GK21sokss_pu:35410": "tadvicārya yathāyuktaṃ kurudhvam iti vādini /",
  "GK21sokss_pu:35411": "mṛgāṅkadatte dinakṛdviśaśrāmāstamastake // SoKss_12,35.104 //",
  "GK21sokss_pu:35412": "tatas tatra triyāmāṃ tāṃ skandhāvāre viśaśramuḥ /",
  "GK21sokss_pu:35413": "te karmāntikakḷpteṣu niveśeṣu yathocitam // SoKss_12,35.105 //",
  "GK21sokss_pu:35414": "prātar mṛgāṅkadattaś ca visasarja guṇākaram /",
  "GK21sokss_pu:35415": "kirātarājamānetuṃ suhṛdaṃ śaktirakṣitam // SoKss_12,35.106 //",
  "GK21sokss_pu:35416": "tena gatvoktavṛttāntaḥ svalpair eva dinaiś ca saḥ /",
  "GK21sokss_pu:35417": "tadyukto 'timahāsainyaḥ kirātapatirāyayau // SoKss_12,35.107 //",
  "GK21sokss_pu:35418": "padātilakṣadaśakaṃ dve lakṣe vājināmapi /",
  "GK21sokss_pu:35419": "mahāvīrādhirūḍhānāmayutaṃ mattadantinām // SoKss_12,35.108 //",
  "GK21sokss_pu:35420": "aṣṭāśītisahasrāṇi rathānāṃ ca mahīpatim /",
  "GK21sokss_pu:35421": "anvāyayur dhvajacchattrasaṃchāditanabhāṃsi tam // SoKss_12,35.109 //",
  "GK21sokss_pu:35422": "mṛgāṅkadattaś ca mudā pratyudgamyābhipūjya tam /",
  "GK21sokss_pu:35423": "prāveśayatsakaṭakaṃ sasuhṛtsacivo nṛpam // SoKss_12,35.110 //",
  "GK21sokss_pu:35424": "tāvanmātaṅgarājasya ye 'py anye mittrabāndhavāḥ /",
  "GK21sokss_pu:35425": "māyābaṭoś ca taddattadūtāḥ sarve 'py upāyayuḥ // SoKss_12,35.111 //",
  "GK21sokss_pu:35426": "vavṛdhe ca lasannādaḥ saṃmiladvāhinīśataḥ /",
  "GK21sokss_pu:35427": "mṛgāṅkadattahṛdayānandaḥ śibiravāridhiḥ // SoKss_12,35.112 //",
  "GK21sokss_pu:35428": "muktāmṛgamadair vastrair māṃsabhāraiḥ phalāsavaiḥ /",
  "GK21sokss_pu:35429": "tānsa durgapiśāco 'tra nṛpatīnsamamānayat // SoKss_12,35.113 //",
  "GK21sokss_pu:35430": "snānānulepanāhārapānaśayyādyanuttamam /",
  "GK21sokss_pu:35431": "sarvebhyaḥ śabarādhīśo māyābaṭurupāharat // SoKss_12,35.114 //",
  "GK21sokss_pu:35432": "mṛgāṅkadattaś caikatra bubhuje nikhilaiḥ saha /",
  "GK21sokss_pu:35433": "tair yathocitabhūbhāgeṣūpaviṣṭair nareśvaraiḥ // SoKss_12,35.115 //",
  "GK21sokss_pu:35434": "api mātaṅgarājaṃ taṃ so 'gre dūrādabhojayat /",
  "GK21sokss_pu:35435": "kāryaṃ deśaś ca kālaś ca garīyānna punaḥ pumān // SoKss_12,35.116 //",
  "GK21sokss_pu:35436": "viśrānte ca navāyāte kirātādibale tataḥ /",
  "GK21sokss_pu:35437": "mṛgāṅkadattaḥ so 'nyedyurdantidantāsanasthitaḥ // SoKss_12,35.117 //",
  "GK21sokss_pu:35438": "asthāne rājalokasya yathārhakṛtasatkriyaḥ /",
  "GK21sokss_pu:35439": "vijanīkṛtya mātaṅgarājādīnsuhrado 'bravīt // SoKss_12,35.118 //",
  "GK21sokss_pu:35440": "idānīṃ kālahāraḥ kiṃ kriyate kiṃ na gamyate /",
  "GK21sokss_pu:35441": "anena sarvasainyena śīghramujjayinīṃ prati // SoKss_12,35.119 //",
  "GK21sokss_pu:35442": "tac chrutvā śrutadhīrvipro rājaputraṃ jagāda tam /",
  "GK21sokss_pu:35443": "śṛṇu deva vadāmyatra yathā nītividāṃ matam // SoKss_12,35.120 //",
  "GK21sokss_pu:35444": "kāryākāryavibhāgaḥ prāgboddhavyo vijigīṣuṇā /",
  "GK21sokss_pu:35445": "asādhyaṃ yadupāyena tadakāryaṃ parityajet // SoKss_12,35.121 //",
  "GK21sokss_pu:35446": "tatkāryaṃ yadupāyena sādhyaṃ tatra caturvidhaḥ /",
  "GK21sokss_pu:35447": "upāyaḥ sāma dānaṃ ca bhedo daṇḍa iti smṛtaḥ // SoKss_12,35.122 //",
  "GK21sokss_pu:35448": "pūrvaḥ pūrvo varasteṣāṃ nikṛṣṭaś ca paraḥ paraḥ /",
  "GK21sokss_pu:35449": "tasmātsāmaprayogas te pūrvaṃ deveha yujyate // SoKss_12,35.123 //",
  "GK21sokss_pu:35450": "nirlobhe karmasene hi rājñi dānaṃ na siddhaye /",
  "GK21sokss_pu:35451": "na bhedo nahi santyasya kruddhalubdhāvamānitāḥ // SoKss_12,35.124 //",
  "GK21sokss_pu:35452": "daṇḍaś ca durgadeśasthe tasminnatibalādhike /",
  "GK21sokss_pu:35453": "nṛpair ajitapūrve 'nyaiḥ prayuktaḥ saṃśayāvahaḥ // SoKss_12,35.125 //",
  "GK21sokss_pu:35454": "aviśvāsyā ca yuddheṣu jayaśrīr balinām api /",
  "GK21sokss_pu:35455": "na ca kanyārthino yuktaḥ kartuṃ tadbāndhavakṣayaḥ // SoKss_12,35.126 //",
  "GK21sokss_pu:35456": "tattasya rājñaḥ sāmnaiva dūtastāvadvisṛjyatām /",
  "GK21sokss_pu:35457": "tadasiddhau haṭhāyāto daṇḍa eva prayokṣyate // SoKss_12,35.127 //",
  "GK21sokss_pu:35458": "ityetac chrutadhervākyaṃ sarve tatra tatheti te /",
  "GK21sokss_pu:35459": "śraddadhuḥ praśaśaṃsuś ca tasya mantrakramajñatām // SoKss_12,35.128 //",
  "GK21sokss_pu:35460": "tataḥ saṃmantrya tair eva samaṃ dūtaguṇānvitam /",
  "GK21sokss_pu:35461": "kirātarājānucaraṃ tadākhyātaṃ dvijottamam // SoKss_12,35.129 //",
  "GK21sokss_pu:35462": "dūtaṃ suvigrahaṃ nāma karmasenāya bhūbhṛte /",
  "GK21sokss_pu:35463": "mṛgāṅkadatto vyasṛjallekhasaṃdeśahāriṇam // SoKss_12,35.130 //",
  "GK21sokss_pu:35464": "sa gatvojjayinīṃ dūtaḥ pratīhāraniveditaḥ /",
  "GK21sokss_pu:35465": "vallabhāśvadvipākīrṇakakṣyāntaramanoramam // SoKss_12,35.131 //",
  "GK21sokss_pu:35466": "praviśya rājabhavanaṃ siṃhāsanagataṃ nṛpam /",
  "GK21sokss_pu:35467": "dadarśa karmasenaṃ taṃ mantribhiḥ parivāritam // SoKss_12,35.132 //",
  "GK21sokss_pu:35468": "praṇamya cāsanāsīnaḥ sa pṛṣṭakuśalaḥ kramāt /",
  "GK21sokss_pu:35469": "rājñābhinanditastena lekhaṃ tasmai samarpayat // SoKss_12,35.133 //",
  "GK21sokss_pu:35470": "ādāya taṃ ca tanmantrī mudrākṣepaprasāritam /",
  "GK21sokss_pu:35471": "prajñākoṣābhidhāno 'tra spaṣṭamevamavācayat // SoKss_12,35.134 //",
  "GK21sokss_pu:35472": "svasti śrīkarabhagrīvakoṭṭamūlāṭavītaṭāt /",
  "GK21sokss_pu:35473": "mahārājādhirājasya putro 'yodhyāpurīpateḥ // SoKss_12,35.135 //",
  "GK21sokss_pu:35474": "śrīmato 'maradattasya mahīmaṇḍalamaṇḍanam /",
  "GK21sokss_pu:35475": "śrīmānmṛgāṅkadatto 'tra prahvopanatarājakaḥ // SoKss_12,35.136 //",
  "GK21sokss_pu:35476": "ujjayinyāṃ mahārājakarmasenasya sādaram /",
  "GK21sokss_pu:35477": "nijavaṃśapayodhīndoridaṃ saṃdiśati sphuṭam // SoKss_12,35.137 //",
  "GK21sokss_pu:35478": "kanyā tavāsti sāvaśyaṃ deyānyasmai prayaccha tat /",
  "GK21sokss_pu:35479": "mahyaṃ tāṃ sadṛśī sā me bhāryādiṣṭā hi daivataiḥ // SoKss_12,35.138 //",
  "GK21sokss_pu:35480": "evaṃ nau bandhubhāvaḥ syānnaśyetpūrvā ca vairitā /",
  "GK21sokss_pu:35481": "no cennijabhujāveva prārthayiṣye 'tra vastuni // SoKss_12,35.139 //",
  "GK21sokss_pu:35482": "ity atra vācite lekhe prajñākoṣeṇa mantriṇā /",
  "GK21sokss_pu:35483": "rājā sakopaḥ sacivān karmaseno jagāda saḥ // SoKss_12,35.140 //",
  "GK21sokss_pu:35484": "vipakṣāste sadāsmākamanātmajñena tena ca /",
  "GK21sokss_pu:35485": "etat tathaiva saṃdiṣṭaṃ paśyatādyāsamañjasam // SoKss_12,35.141 //",
  "GK21sokss_pu:35486": "ātmābhilikhitaḥ pūrvaṃ vayaṃ paścādavajñayā /",
  "GK21sokss_pu:35487": "darpādhmātena paryante bāhuvīryam udīritam // SoKss_12,35.142 //",
  "GK21sokss_pu:35488": "tan na me pratisaṃdeśo yogyaḥ kanyākathaiva kā /",
  "GK21sokss_pu:35489": "gaccha dūta bhavatsvāmī yatsa vetti karotu tat // SoKss_12,35.143 //",
  "GK21sokss_pu:35490": "ity uktaḥ karmasenena rājñā dūto 'tra sa dvijaḥ /",
  "GK21sokss_pu:35491": "suvigrahastamojasvī kramāyātam abhāṣata // SoKss_12,35.144 //",
  "GK21sokss_pu:35492": "adṛṣṭvā rājaputraṃ taṃ saṃpratyojāyase jaḍa /",
  "GK21sokss_pu:35493": "sajjo bhavāgate tasminvetsyasi svaparāntaram // SoKss_12,35.145 //",
  "GK21sokss_pu:35494": "iti tenodite rājasabhā kṣobhamiyāya sā /",
  "GK21sokss_pu:35495": "gacchāvadhyo 'si kiṃ kurma iti kruddho 'bhyadhānnṛpaḥ // SoKss_12,35.146 //",
  "GK21sokss_pu:35496": "anye 'tra dantadaṣṭauṣṭhā mṛdnantaḥ svān karān karaiḥ /",
  "GK21sokss_pu:35497": "kiṃ nādhunaiva gatvā taṃ hanma ity abruvan mithaḥ // SoKss_12,35.147 //",
  "GK21sokss_pu:35498": "yātvayaṃ baṭuvācāṭasyāsya kiṃ kupyate girā /",
  "GK21sokss_pu:35499": "drakṣyate yatkariṣyāma ityūcurdhair yataḥ pare // SoKss_12,35.148 //",
  "GK21sokss_pu:35500": "bhrūbhaṅgaiḥ kecidāsannacāparopaṇasūcanam /",
  "GK21sokss_pu:35501": "kurvanta iva niḥśabdaṃ tasthuḥ kopāruṇair mukhaiḥ // SoKss_12,35.149 //",
  "GK21sokss_pu:35502": "evaṃ sabhāyāṃ kruddhāyāṃ sa nirgatya suvigrahaḥ /",
  "GK21sokss_pu:35503": "dūto mṛgāṅkadattasya pārśvaṃ svakaṭakaṃ yayau // SoKss_12,35.150 //",
  "GK21sokss_pu:35504": "tasmai sa karmasenoktaṃ samitrāya śaśaṃsa tat /",
  "GK21sokss_pu:35505": "so 'pyādideśa tac chrutvā yātrāṃ sainye nṛpātmajaḥ // SoKss_12,35.151 //",
  "GK21sokss_pu:35506": "tataḥ svāmyādeśaprabalapavanāpātavidhuto balāmbhodhir dhāvan naraturagamātaṅgamakaraḥ /",
  "GK21sokss_pu:35507": "sapakṣāṇāṃ tanvan manasi paritoṣaṃ kṣitibhṛtāṃ sa saṃprāpa kṣobhaṃ pratibhayakaraṃ kātaranṛṇām // SoKss_12,35.152 //",
  "GK21sokss_pu:35508": "kṣitimatha vidadhadbalāśvalālā gajamadakardamitāṃ mṛgāṅkadattaḥ /",
  "GK21sokss_pu:35509": "badhiritabhuvanaḥ sa tūryanādair udacaladujjayinīṃ śanair jayāya // SoKss_12,35.153 //",
  "GK21sokss_pu:35510": "iti mahākaviśrīsomadevabhaṭṭaviracite kathāsaritsāgare śāśāṅkavatīlambake pañcastriṃśas taraṅgaḥ /",
  "GK21sokss_pu:35511": "ṣaṭtriṃśas taraṅgaḥ /",
  "GK21sokss_pu:35512": "tataḥ sa vindhyamullaṅghya prāpa saṃnaddhasainikaḥ /",
  "GK21sokss_pu:35513": "mṛgāṅkadattaḥ sīmāntamujjayinyāḥ suhṛdyutaḥ // SoKss_12,36.1 //",
  "GK21sokss_pu:35514": "tadbuddhvā karmaseno 'pi rājāsya sabalo 'grataḥ /",
  "GK21sokss_pu:35515": "dhīro yuddhāya saṃnahya nagaryā niragāttataḥ // SoKss_12,36.2 //",
  "GK21sokss_pu:35516": "nikaṭībhūya cānyonyadarśinyorubhayostayoḥ /",
  "GK21sokss_pu:35517": "tatsenayoḥ pravavṛte saṃgrāmo vīraharṣaṇaḥ // SoKss_12,36.3 //",
  "GK21sokss_pu:35518": "nṛsiṃhanādavitrastabhagnaklībāsurākulaḥ /",
  "GK21sokss_pu:35519": "so 'bhūddhiraṇyakaśipornivāsa iva saṃgaraḥ // SoKss_12,36.4 //",
  "GK21sokss_pu:35520": "saṃtatā vinikṛntanto ghanā gaganagāminaḥ /",
  "GK21sokss_pu:35521": "subhaṭeṣviṣavaḥ petuḥ sasyeṣu śalabhā iva // SoKss_12,36.5 //",
  "GK21sokss_pu:35522": "khaḍgāhatebhakumbhottho babhau muktāphalotkaraḥ /",
  "GK21sokss_pu:35523": "saṃrambhatruṭito hāra iva tatsamaraśriyaḥ // SoKss_12,36.6 //",
  "GK21sokss_pu:35524": "tīkṣṇakuntāgradaśanaṃ grastāśvanarakuñjaram /",
  "GK21sokss_pu:35525": "kṛtāntasyeva vadanaṃ tadvireje raṇājiram // SoKss_12,36.7 //",
  "GK21sokss_pu:35526": "utphellurbhallalūnāni śirāṃsi bhujaśālinām /",
  "GK21sokss_pu:35527": "divi dattordhvajhampāni divyastrīriva cumbitum // SoKss_12,36.8 //",
  "GK21sokss_pu:35528": "kabandhā nanṛtuścātra subhaṭānāṃ pade pade /",
  "GK21sokss_pu:35529": "nirbhāsitottamasvāmisaṃgarapramadādiva // SoKss_12,36.9 //",
  "GK21sokss_pu:35530": "evaṃ ca pañcadivasānvahacchoṇitanimnagaḥ /",
  "GK21sokss_pu:35531": "āsītkaraṅkakūṭāḍhyaḥ sa śūrāntakaro raṇaḥ // SoKss_12,36.10 //",
  "GK21sokss_pu:35532": "pañcame 'hni rahaḥ sāyaṃ taṃ sametaṃ svamantribhiḥ /",
  "GK21sokss_pu:35533": "mṛgāṅkadattaṃ śrutadhirvipro 'bhyetya jagāda saḥ // SoKss_12,36.11 //",
  "GK21sokss_pu:35534": "yuṣmāsu samaravyagreṣvito bhikṣukarūpiṇā /",
  "GK21sokss_pu:35535": "gatvā nirākuladvārāṃ praviśyojjayinīṃ mayā // SoKss_12,36.12 //",
  "GK21sokss_pu:35536": "nikaṭādapyadṛśyena bhūtvā vidyāprabhāvataḥ /",
  "GK21sokss_pu:35537": "yadanviṣṭaṃ yathavattacchṛṇu deva vadāmi te // SoKss_12,36.13 //",
  "GK21sokss_pu:35538": "yadaiva karmaseno 'sau rājā yuddhāya nirgataḥ /",
  "GK21sokss_pu:35539": "tadaivānujñayā mātuḥ sā śaśāṅkavatī gṛhāt // SoKss_12,36.14 //",
  "GK21sokss_pu:35540": "nirgatya tatpurīvartigauryāyatanamāśritā /",
  "GK21sokss_pu:35541": "tāmārādhayituṃ devīṃ śreyorthaṃ samare pituḥ // SoKss_12,36.15 //",
  "GK21sokss_pu:35542": "tatrasthā ca rahasyekāṃ sakhīmāptām uvāca sā /",
  "GK21sokss_pu:35543": "matkṛte sakhi tātasya vigraho 'yam upāgataḥ // SoKss_12,36.16 //",
  "GK21sokss_pu:35544": "ākrāntaścārpayedeṣa tasmai rājasutāya mām /",
  "GK21sokss_pu:35545": "gaṇayanti na rājyārthe 'patyasnehaṃ mahībhujaḥ // SoKss_12,36.17 //",
  "GK21sokss_pu:35546": "na ca jāne 'nurūpaḥ kiṃ sa me rājasuto na vā /",
  "GK21sokss_pu:35547": "kāmaṃ hi mṛtyumiccheyaṃ na virūpamahaṃ patim // SoKss_12,36.18 //",
  "GK21sokss_pu:35548": "manye rūpābhisaṃpanno daridro 'pi varaṃ patiḥ /",
  "GK21sokss_pu:35549": "na virūpaḥ punaḥ kṛtsnapṛthivīcakravartyapi // SoKss_12,36.19 //",
  "GK21sokss_pu:35550": "tatkīdṛgiti gatvā taṃ vilokyāgaccha sainyataḥ /",
  "GK21sokss_pu:35551": "prajñānena ca nāmnā ca śubhe caturikā hy asi // SoKss_12,36.20 //",
  "GK21sokss_pu:35552": "evaṃ sakhī tayoktā sā yuktyā kaṭakametya naḥ /",
  "GK21sokss_pu:35553": "tvāṃ vilokya vibho gatvā rājaputrīm uvāca tām // SoKss_12,36.21 //",
  "GK21sokss_pu:35554": "kim anyat sakhi sā jihvā jāne nāsty api vāsuke /",
  "GK21sokss_pu:35555": "yā śaktā gadituṃ tasya rūpaṃ rājasutasya tat // SoKss_12,36.22 //",
  "GK21sokss_pu:35556": "bravīmi punaretāvadyathā nānyā samāsti te /",
  "GK21sokss_pu:35557": "nārī rūpeṇa manujas tathā nānyo 'sti tatsamaḥ // SoKss_12,36.23 //",
  "GK21sokss_pu:35558": "atyalpaṃ dhiṅmayoktaṃ vā manye hy asmiñjagattraye /",
  "GK21sokss_pu:35559": "na siddho nāpi gandharvo na devo 'py asti tādṛśaḥ // SoKss_12,36.24 //",
  "GK21sokss_pu:35560": "evaṃ sakhīgirā tasyāstvayi nyastaṃ ca mānasam /",
  "GK21sokss_pu:35561": "śaśāṅkavatyāḥ kāmena kīlitaṃ ca samaṃ śaraiḥ // SoKss_12,36.25 //",
  "GK21sokss_pu:35562": "tatkṣaṇātprabhṛti śreyaskāmā tava pituś ca sā /",
  "GK21sokss_pu:35563": "kṛśībhavantī tapasā sthitā tvadviraheṇa ca // SoKss_12,36.26 //",
  "GK21sokss_pu:35564": "tadguptaṃ niśi gatvādya hṛtvā gauryāśramāt tataḥ /",
  "GK21sokss_pu:35565": "vijanādānayata tāṃ rājaputrīmalakṣitam // SoKss_12,36.27 //",
  "GK21sokss_pu:35566": "yāta māyābaṭorasya gṛhānete nṛpās tataḥ /",
  "GK21sokss_pu:35567": "paścātprakopaṃ rakṣitvā tatraiṣyanti samaṃ mayā // SoKss_12,36.28 //",
  "GK21sokss_pu:35568": "nivartatāmidaṃ yuddhaṃ mā sma bhūtsainyasaṃkṣayaḥ /",
  "GK21sokss_pu:35569": "astu vaḥ kuśalaṃ dehe rājñastvacchvaśurasya ca // SoKss_12,36.29 //",
  "GK21sokss_pu:35570": "gatireṣā hy agatikā yuddhaṃ prāṇārpaṇena yat /",
  "GK21sokss_pu:35571": "upāyeṣu jaghanyo 'yam upāyo gīyate budhaiḥ // SoKss_12,36.30 //",
  "GK21sokss_pu:35572": "evam uktaḥ śrutadhinā sa guptaṃ prayayau niśi /",
  "GK21sokss_pu:35573": "mṛgāṅkadattas tatrāśvān āruhya sacivaiḥ saha // SoKss_12,36.31 //",
  "GK21sokss_pu:35574": "suptastrībālaśeṣāṃ tāṃ viveśojjayinīṃ ca saḥ /",
  "GK21sokss_pu:35575": "gatvaiva saṃvṛtadvārāṃ suptaiḥ svalpaiś ca rakṣibhiḥ // SoKss_12,36.32 //",
  "GK21sokss_pu:35576": "tataḥ śrutadhinā dattair abhijñānaiḥ sulakṣitam /",
  "GK21sokss_pu:35577": "khyātaṃ puṣpakaraṇḍākhyamahodyānāntarasthitim // SoKss_12,36.33 //",
  "GK21sokss_pu:35578": "tatkālālaṃkṛtaprācīmukhena śaśinā karaiḥ /",
  "GK21sokss_pu:35579": "prakāśitaṃ rājasutastaṃ sa gauryāśramaṃ yayau // SoKss_12,36.34 //",
  "GK21sokss_pu:35580": "tāvac ca paricaryādiśrānte supte sakhījane /",
  "GK21sokss_pu:35581": "sā śaśāṅkavatī tatra vītanidrā vyacintayat // SoKss_12,36.35 //",
  "GK21sokss_pu:35582": "madarthaṃ bata rājāno rājaputrā dine dine /",
  "GK21sokss_pu:35583": "vīrāste te ca hanyante samityubhayasainyayoḥ // SoKss_12,36.36 //",
  "GK21sokss_pu:35584": "sa ca rājasuto devyā svapne hy ambikayānayā /",
  "GK21sokss_pu:35585": "ādiṣṭaḥ pūrvabhartā me madarthaprārthitāhavaḥ // SoKss_12,36.37 //",
  "GK21sokss_pu:35586": "hṛdayaṃ ca yam ācchidya dattvā śaraparamparām /",
  "GK21sokss_pu:35587": "siddhalakṣeṇa kāmena nītvā tasmai samarpitam // SoKss_12,36.38 //",
  "GK21sokss_pu:35588": "tātastu mandapuṇyāṃ māṃ naiva tasmai pradāsyati /",
  "GK21sokss_pu:35589": "pūrvavair āc ca darpāc ca lekhādityadya hi śrutam // SoKss_12,36.39 //",
  "GK21sokss_pu:35590": "vāme vidhau ca kaḥ svapnadevatādeśaniścayaḥ /",
  "GK21sokss_pu:35591": "priyaprāptau ca paśyāmi na kāṃcitsarvathā diśam // SoKss_12,36.40 //",
  "GK21sokss_pu:35592": "tadyāvannāhitaṃ kiṃcittasya tātasya vā raṇe /",
  "GK21sokss_pu:35593": "śṛṇomi tāvadātmānaṃ hatāśaṃ na tyajāmi kim // SoKss_12,36.41 //",
  "GK21sokss_pu:35594": "ity utthāya puro gatvā gauryāḥ sāśokapādape /",
  "GK21sokss_pu:35595": "pāśaṃ viracayām āsa svottarīyeṇa duḥkhitā // SoKss_12,36.42 //",
  "GK21sokss_pu:35596": "tāvanmṛgāṅkadatto 'pi savayasyaḥ praviśya tam /",
  "GK21sokss_pu:35597": "udyānaṃ tarubaddhāśvo gauryāgārāśramaṃ gataḥ // SoKss_12,36.43 //",
  "GK21sokss_pu:35598": "tatra tatsacivenārādrājaputrīṃ vilokya tām /",
  "GK21sokss_pu:35599": "mṛgāṅkadatto jagade svairaṃ vimalabuddhinā // SoKss_12,36.44 //",
  "GK21sokss_pu:35600": "deva paśyātra kāpyeṣā pāśena varakanyakā /",
  "GK21sokss_pu:35601": "udyatā hantumātmānaṃ tatkā nāma bhavediyam // SoKss_12,36.45 //",
  "GK21sokss_pu:35602": "tac chrutvaiva vilokyaitāṃ rājasūnur uvāca saḥ /",
  "GK21sokss_pu:35603": "aho keyaṃ ratiḥ kiṃsvidrūpiṇī kimu nirvṛtiḥ // SoKss_12,36.46 //",
  "GK21sokss_pu:35604": "sākārā kāntirindorvā manmathājñāya jaṅgamā /",
  "GK21sokss_pu:35605": "kiṃ vāmarāṅganā maivamasyāḥ pāśodyamaḥ katham // SoKss_12,36.47 //",
  "GK21sokss_pu:35606": "tattāvadiha tiṣṭhāmaḥ pādapantaritāḥ kṣaṇam /",
  "GK21sokss_pu:35607": "yāvajjānīmahe keyamiti vyaktaṃ kathaṃcana // SoKss_12,36.48 //",
  "GK21sokss_pu:35608": "ity uktvā savayasyo 'tra yāvac channaḥ sa tiṣṭhati /",
  "GK21sokss_pu:35609": "sā śaśāṅkavatī tāvadvignā devīṃ vyajijñapat // SoKss_12,36.49 //",
  "GK21sokss_pu:35610": "asmiñjanmani ceddevi na sa rājasutaḥ patiḥ /",
  "GK21sokss_pu:35611": "devo mṛgāṅkadatto me niṣpannaḥ pūrvaduṣkṛtaiḥ // SoKss_12,36.50 //",
  "GK21sokss_pu:35612": "tvatprasādena tadbhūyādanyasminnapi janmani /",
  "GK21sokss_pu:35613": "sa bhartā gauri bhagavatyāpannārtihare mama // SoKss_12,36.51 //",
  "GK21sokss_pu:35614": "iti vijñapya devīṃ sā rājaputrī praṇamya ca /",
  "GK21sokss_pu:35615": "kaṇṭhe samarpayām āsa pāśaṃ bāṣpārdralocanā // SoKss_12,36.52 //",
  "GK21sokss_pu:35616": "tatkṣaṇaṃ ca prabuddhyaiva tadadarśanavihvalāḥ /",
  "GK21sokss_pu:35617": "cinvantyaḥ sahasā tasyāḥ sakhyo 'ntikam upāyayuḥ // SoKss_12,36.53 //",
  "GK21sokss_pu:35618": "hā hā kim idamārabdhaṃ sakhi dhiksāhasaṃ tvayā /",
  "GK21sokss_pu:35619": "ity uktvaiva ca tāstasyāḥ pāśaṃ kaṇṭhādapāharan // SoKss_12,36.54 //",
  "GK21sokss_pu:35620": "atha hrītaviṣaṇṇā sā yāvadbālātra tiṣṭhati /",
  "GK21sokss_pu:35621": "udabhūdbhāratī tāvadgaurīgarbhagṛhāntarāt // SoKss_12,36.55 //",
  "GK21sokss_pu:35622": "mā viṣādaṃ kṛthāḥ putri śaśāṅkavati naiva tat /",
  "GK21sokss_pu:35623": "vaco mṛṣā me yatsvapne tavoktaṃ subhage mayā // SoKss_12,36.56 //",
  "GK21sokss_pu:35624": "so 'yaṃ mṛgāṅkadatto hi pūrvabhartā tavāntike /",
  "GK21sokss_pu:35625": "prāpta eva vrajānena saha bhuṅkṣvākhilāṃ bhuvam // SoKss_12,36.57 //",
  "GK21sokss_pu:35626": "śrutvaitāṃ sahasā vāṇīṃ sā śaśāṅkavatī śanaiḥ /",
  "GK21sokss_pu:35627": "yāvadvilokayatyatra pārśve kiṃcitsasādhvasā // SoKss_12,36.58 //",
  "GK21sokss_pu:35628": "tāvanmṛgāṅkadattasya mantrī vikramakesarī /",
  "GK21sokss_pu:35629": "tam upāgamya vakti sma darśayannagrapāṇinā // SoKss_12,36.59 //",
  "GK21sokss_pu:35630": "devi satyaṃ bhavānyā te samādiṣṭamayaṃ hi saḥ /",
  "GK21sokss_pu:35631": "rājaputraḥ patiḥ premapāśākṛṣṭastavāgrataḥ // SoKss_12,36.60 //",
  "GK21sokss_pu:35632": "tacchrtuvā sā tatastiryaṅnyastadṛṣṭirdadarśa tam /",
  "GK21sokss_pu:35633": "kāntaṃ tejasvinaṃ madhyavartinaṃ sahacāriṇām // SoKss_12,36.61 //",
  "GK21sokss_pu:35634": "grahaiḥ parivṛtaṃ candramavatīrṇamivāmbarāt /",
  "GK21sokss_pu:35635": "rūpopamānām anyeṣām amṛtasyandanaṃ dṛśoḥ // SoKss_12,36.62 //",
  "GK21sokss_pu:35636": "tataḥ patadanaṅgeṣupuṅkhapakṣmacitair iva /",
  "GK21sokss_pu:35637": "aṅgaiḥ kaṇṭakitair yāvadāste sā stambhaniścalā // SoKss_12,36.63 //",
  "GK21sokss_pu:35638": "tāvan mṛgāṅkadattas tām upetya tyājayan hriyam /",
  "GK21sokss_pu:35639": "sa kālocitam āha sma girā premamadhuś cyutā // SoKss_12,36.64 //",
  "GK21sokss_pu:35640": "tyājayitvā nijaṃ deśaṃ rājyaṃ bandhūṃś ca dūrataḥ /",
  "GK21sokss_pu:35641": "dāsīkṛtyāhamānīto guṇair baddhvā natāṅgi te // SoKss_12,36.65 //",
  "GK21sokss_pu:35642": "tanmayāraṇyavāsasya vasudhāśayanasya ca /",
  "GK21sokss_pu:35643": "phalāhārasya tīvrārkatāpasaṃsevanasya ca // SoKss_12,36.66 //",
  "GK21sokss_pu:35644": "tapaḥkaṣṭasya tanvaṅgi saṃprāptaṃ phalamīdṛśam /",
  "GK21sokss_pu:35645": "yaddṛṣṭā netrapīyūṣavṛṭireṣā tanustava // SoKss_12,36.67 //",
  "GK21sokss_pu:35646": "yadi snehānurodhaś ca mayi te hariṇākṣi tat /",
  "GK21sokss_pu:35647": "asmatpurīpuraṃdhrīṇāṃ prayaccha nayanotsavam // SoKss_12,36.68 //",
  "GK21sokss_pu:35648": "saṅgrāmaḥ śāmyatu śreyo bhavatūbhayapakṣayoḥ /",
  "GK21sokss_pu:35649": "kṛtārthaṃ jāyatāṃ janma saha gurvāśiṣā mama // SoKss_12,36.69 //",
  "GK21sokss_pu:35650": "evaṃ mṛgāṅkadattena sā śaśāṅkavatī tadā /",
  "GK21sokss_pu:35651": "uktā jagāda vasudhāvinyastanayanā śanaiḥ // SoKss_12,36.70 //",
  "GK21sokss_pu:35652": "ayaṃ tāvadguṇakrīto janaḥ svādhīna eva te /",
  "GK21sokss_pu:35653": "tadāryaputra kuśalaṃ yadavaiṣi kuruṣva tat // SoKss_12,36.71 //",
  "GK21sokss_pu:35654": "iti vāksudhayā tasyāḥ kṛtī nirvāpito 'tha saḥ /",
  "GK21sokss_pu:35655": "mṛgāṅkadatto devīṃ tāṃ gaurīṃ stutvā praṇamya ca // SoKss_12,36.72 //",
  "GK21sokss_pu:35656": "āropya rājaputrīṃ ca tāṃ turaṃge svapṛṣṭhataḥ /",
  "GK21sokss_pu:35657": "tatsakhībhiḥ samārūḍhapaścād bhāgāśvapṛṣṭhagaiḥ // SoKss_12,36.73 //",
  "GK21sokss_pu:35658": "daśabhiḥ sahito vīraiḥ sacivaiḥ śastrapāṇibhiḥ /",
  "GK21sokss_pu:35659": "uccacāla tato rātrau rājaputro dhṛtāyudhaḥ // SoKss_12,36.74 //",
  "GK21sokss_pu:35660": "te caikādaśa dṛṣṭvāpi tatra roddhuṃ na śekire /",
  "GK21sokss_pu:35661": "nagarīrakṣibhiḥ kruddhā rudrā eva durāsadāḥ // SoKss_12,36.75 //",
  "GK21sokss_pu:35662": "vinirgatyojjayinyāś ca jagmur māyābaṭor gṛham /",
  "GK21sokss_pu:35663": "saśaśāṅkavatīkāste yathā śrutadhinoditam // SoKss_12,36.76 //",
  "GK21sokss_pu:35664": "ka ete kva prayātāścetyudbhrānteṣv atra rakṣiṣu /",
  "GK21sokss_pu:35665": "sā cojjayinyāṃ bubudhe kramādrājasutā hṛtā // SoKss_12,36.77 //",
  "GK21sokss_pu:35666": "taccākhyātuṃ mahādevī karmasenāya bhūbhṛte /",
  "GK21sokss_pu:35667": "satvaraṃ nagarādhyakṣaṃ prāhiṇotkaṭakaṃ prati // SoKss_12,36.78 //",
  "GK21sokss_pu:35668": "atrāntare ca kaṭake tatra rātrāvupetya tam /",
  "GK21sokss_pu:35669": "cārādhikārī rājānaṃ karmasenaṃ vyajijñapat // SoKss_12,36.79 //",
  "GK21sokss_pu:35670": "deva pradoṣa egvādya guptaṃ nirgatya sainyataḥ /",
  "GK21sokss_pu:35671": "mṛgāṅkadattaḥ sāmātyo hayair ujjayinīṃ gataḥ // SoKss_12,36.80 //",
  "GK21sokss_pu:35672": "tāṃ śaśāṅkavatīṃ hartuṃ gauryāyatanavartinīm /",
  "GK21sokss_pu:35673": "iti samyaṅ mayā jñātaṃ prabhur jānāty ataḥ param // SoKss_12,36.81 //",
  "GK21sokss_pu:35674": "ityākarṇya samāhūya karmasenaḥ sa bhūpatiḥ /",
  "GK21sokss_pu:35675": "rahaḥ svasenāpataye yathāśrutamavarṇayat // SoKss_12,36.82 //",
  "GK21sokss_pu:35676": "jagāda ca varāśvānāṃ sahitaḥ pañcabhiḥ śataiḥ /",
  "GK21sokss_pu:35677": "śūrādhirūḍhaiḥ pracchannaṃ drutamujjayinīṃ braja // SoKss_12,36.83 //",
  "GK21sokss_pu:35678": "mṛgāṅkadattaṃ jahi taṃ pāpaṃ prāpya badhāna vā /",
  "GK21sokss_pu:35679": "viddhi māmāgataṃ paścātpṛṣṭhasthāpitasainikam // SoKss_12,36.84 //",
  "GK21sokss_pu:35680": "ity uktastena rājñā sa yathādiṣṭabalānvitaḥ /",
  "GK21sokss_pu:35681": "prāyātsenāpatī rātrau tathetyujjayinīṃ prati // SoKss_12,36.85 //",
  "GK21sokss_pu:35682": "mārge tan nagarādhyakṣānmilitādaśṛṇoc ca saḥ /",
  "GK21sokss_pu:35683": "rājaputrīṃ hṛtāṃ vīrair yathānyair eva kaiścana // SoKss_12,36.86 //",
  "GK21sokss_pu:35684": "tataḥ sanagarādhyakṣaḥ pratyāgatya tathaiva tat /",
  "GK21sokss_pu:35685": "karmasenaṃ sa rājānaṃ yathāvṛttamabodhayat // SoKss_12,36.87 //",
  "GK21sokss_pu:35686": "sa tadbuddhvā vicintyaiva tadaśakyaṃ tato nṛpaḥ /",
  "GK21sokss_pu:35687": "avaskandanivṛttastāṃ tūṣṇīmevānayanniśām // SoKss_12,36.88 //",
  "GK21sokss_pu:35688": "mṛgāṅkadattasainye 'pi māyābaṭumukhā nṛpāḥ /",
  "GK21sokss_pu:35689": "ninyus tathaiva tāṃ rātriṃ saṃnaddhāḥ śrutadhergirā // SoKss_12,36.89 //",
  "GK21sokss_pu:35690": "prātaścānviṣṭhavṛttāntaḥ karmasenanṛpaḥ sudhīḥ /",
  "GK21sokss_pu:35691": "mṛgāṅkadattakaṭake rājñāṃ dūtaṃ visṛṣṭavān // SoKss_12,36.90 //",
  "GK21sokss_pu:35692": "mṛgāṅkadattena hṛtā sutā tāvac chalena me /",
  "GK21sokss_pu:35693": "tadastu ko 'paro hy asyāstādṛśaḥ sadṛśaḥ patiḥ // SoKss_12,36.91 //",
  "GK21sokss_pu:35694": "tadidānīṃ sa yuṣmābhiḥ samamāyātu madgṛham /",
  "GK21sokss_pu:35695": "karomi yāvadudvāhaṃ tanayāyā yathāvidhi // SoKss_12,36.92 //",
  "GK21sokss_pu:35696": "evaṃ sa saṃdideśāsya mukhe dūtasya bhūpatiḥ /",
  "GK21sokss_pu:35697": "tac ca te saśrutadhayo rājānaḥ śraddadhustadā // SoKss_12,36.93 //",
  "GK21sokss_pu:35698": "ūcuś ca dūtaṃ svapurīṃ tarhi yātveṣa vaḥ prabhuḥ /",
  "GK21sokss_pu:35699": "yāvattamānayāmo tra gatvā rājasutaṃ vayam // SoKss_12,36.94 //",
  "GK21sokss_pu:35700": "tac chrutvaiva tathā tena gatvā dūtena varṇite /",
  "GK21sokss_pu:35701": "sa karmasenaḥ sabalas tathetyujjayinīmagāt // SoKss_12,36.95 //",
  "GK21sokss_pu:35702": "taddṛṣṭvā te 'pi rājāno māyābaṭupuraḥsarāḥ /",
  "GK21sokss_pu:35703": "mṛgāṅkadattaṃ prati taṃ celuḥ śrutadhinā saha // SoKss_12,36.96 //",
  "GK21sokss_pu:35704": "tāvanmṛgāṅkadatto 'pi sa śaśāṅkavatīyutaḥ /",
  "GK21sokss_pu:35705": "māyābaṭugṛhaṃ prāpa tatkāñcanapuraṃ puram // SoKss_12,36.97 //",
  "GK21sokss_pu:35706": "tatra so 'ntaḥ purais tasya yathārhakṛtasatkriyaḥ /",
  "GK21sokss_pu:35707": "savayasyo viśaśrāma siddhakāryaḥ priyāsakhaḥ // SoKss_12,36.98 //",
  "GK21sokss_pu:35708": "anyedyuḥ saśrutadhayo nṛpāste 'tra sam āyayuḥ /",
  "GK21sokss_pu:35709": "sa kirātapatirbīraḥ sasainyaḥ śaktirakṣitaḥ // SoKss_12,36.99 //",
  "GK21sokss_pu:35710": "śabarādhipatiḥ so 'pi rājā māyābaṭurbalī /",
  "GK21sokss_pu:35711": "śūro durgapiśācaś ca sa mātaṅgacamūpatiḥ // SoKss_12,36.100 //",
  "GK21sokss_pu:35712": "sarve śaśāṅkavatyā te yuktaṃ rātry eva kairavam /",
  "GK21sokss_pu:35713": "mṛgāṅkadattaṃ dṛṣṭvā tam abhyanandan kṛtotsavāḥ // SoKss_12,36.101 //",
  "GK21sokss_pu:35714": "yathārhakṛtamānāya tasmai taṃ ca nyavedayan /",
  "GK21sokss_pu:35715": "saṃdeśaṃ karmasenīyaṃ praveśaṃ ca nije gṛhe // SoKss_12,36.102 //",
  "GK21sokss_pu:35716": "saṃniveśyātha kaṭakaṃ calannagarasaṃnibham /",
  "GK21sokss_pu:35717": "mṛgāṅkadatto mantrāya samaṃ sarvair upāviśat // SoKss_12,36.103 //",
  "GK21sokss_pu:35718": "vivāhāyojjayinyaṃ kiṃ gantavyamuta no mayā /",
  "GK21sokss_pu:35719": "ucyatāmiti papraccha nṛpatīnsacivāṃś ca saḥ // SoKss_12,36.104 //",
  "GK21sokss_pu:35720": "duṣṭaḥ sa rājā tadgehagamane kuśalaṃ kutaḥ /",
  "GK21sokss_pu:35721": "kāryaṃ ca tatra nāstyeva prāptaiva hi tadātmajā // SoKss_12,36.105 //",
  "GK21sokss_pu:35722": "ityaikamatyena nṛpāḥ sacivāścābruvanyadā /",
  "GK21sokss_pu:35723": "tadā mṛgāṅkadattastamapṛcchacchrutadhiṃ dvijam // SoKss_12,36.106 //",
  "GK21sokss_pu:35724": "udāsīna iva brahmaṃstūṣṇīmevaṃ sthito 'si kim /",
  "GK21sokss_pu:35725": "kimetadevābhimataṃ tavāpyuta na vā vada // SoKss_12,36.107 //",
  "GK21sokss_pu:35726": "tataḥ śrutadhirāha sma yadi śroṣyasi vacmi tat /",
  "GK21sokss_pu:35727": "gantavyaṃ karmasenasya gṛheṣviti matirmama // SoKss_12,36.108 //",
  "GK21sokss_pu:35728": "aśāṭhyena hi saṃdiṣṭametattenānyathā katham /",
  "GK21sokss_pu:35729": "sutāpahāre sa balī yuddhaṃ tyaktvā gṛhaṃ vrajet // SoKss_12,36.109 //",
  "GK21sokss_pu:35730": "sabalasya ca kiṃ kuryātprāptasyāpi gṛhaṃ sa te /",
  "GK21sokss_pu:35731": "prītistu tatra yātasya bhavettena samaṃ tava // SoKss_12,36.110 //",
  "GK21sokss_pu:35732": "sahāyo 'gre sa ca syānnaḥ snehena duhituḥ punaḥ /",
  "GK21sokss_pu:35733": "necchatyavidhinodvāhaṃ tenaivaṃ vakti tattvataḥ // SoKss_12,36.111 //",
  "GK21sokss_pu:35734": "tadyuktaṃ gamanaṃ tatrety ukte śrutadhinā tadā /",
  "GK21sokss_pu:35735": "sādhu sādhviti tatrocuḥ sarve śraddhāya tadvacaḥ // SoKss_12,36.112 //",
  "GK21sokss_pu:35736": "tato mṛgāṅkadattastānavocatsarvamastvadaḥ /",
  "GK21sokss_pu:35737": "kiṃ tu tātaṃ vināmbāṃ ca vivāho me na rocate // SoKss_12,36.113 //",
  "GK21sokss_pu:35738": "tadambātātayoḥ kaścid āhvānāya vrajatv itaḥ /",
  "GK21sokss_pu:35739": "buddhvā ca tadabhiprāyaṃ kariṣyāmo yathocitam // SoKss_12,36.114 //",
  "GK21sokss_pu:35740": "ityūcivān sa saṃmantrya pitroḥ pārśvaṃ svamantriṇam /",
  "GK21sokss_pu:35741": "tatrastha eva vyasṛjadvīro bhīmaparākramam // SoKss_12,36.115 //",
  "GK21sokss_pu:35742": "tāvac ca tatrāyodhyāyāṃ puri rājā sa tatpitā /",
  "GK21sokss_pu:35743": "kālenāmaradattastajjñātavāṃs tasya lokataḥ // SoKss_12,36.116 //",
  "GK21sokss_pu:35744": "mṛgāṅkadattasya kṛtaṃ deśanirvāsanapradam /",
  "GK21sokss_pu:35745": "vinītamatinā mithyā rājaputrasya paiśunam // SoKss_12,36.117 //",
  "GK21sokss_pu:35746": "tataḥ kumantriṇaṃ kopāttaṃ nihatya sa sānvayam /",
  "GK21sokss_pu:35747": "putranirvāsanodagraduḥkhakaṣṭāmagāddaśām // SoKss_12,36.118 //",
  "GK21sokss_pu:35748": "nirgatya ca purībāhye tasthāvāyatane hareḥ /",
  "GK21sokss_pu:35749": "rājā sa nandigrāmākhye carandāraiḥ samaṃ tapaḥ // SoKss_12,36.119 //",
  "GK21sokss_pu:35750": "tatra sthite cirāttasminsa cārāveditāgamaḥ /",
  "GK21sokss_pu:35751": "ayodhyāṃ prāpa vātāśvavegādbhīmaparākramaḥ // SoKss_12,36.120 //",
  "GK21sokss_pu:35752": "sa tāmapaśyadudvignāṃ gatarājasutāṃ purīm /",
  "GK21sokss_pu:35753": "rāmapravāsavaidhuryakaṭaṃ punarivāgatām // SoKss_12,36.121 //",
  "GK21sokss_pu:35754": "rājaputrasya pṛcchadbhir vārtāṃ paurair vṛto 'tha saḥ /",
  "GK21sokss_pu:35755": "tanmukhāc chrutavṛttānto nandigrāmaṃ tato yayau // SoKss_12,36.122 //",
  "GK21sokss_pu:35756": "tatrābhīṣṭasutodantasotsukaṃ mahiṣīyutam /",
  "GK21sokss_pu:35757": "dadarśāmaradattaṃ taṃ tapaḥkṣāmatanuṃ nṛpam // SoKss_12,36.123 //",
  "GK21sokss_pu:35758": "tam etya pādapatitaḥ kṛtakaṇṭhagrahaṃ nṛpam /",
  "GK21sokss_pu:35759": "pṛṣṭodantam avocat sa sāsraṃ bhīmaparākramaḥ // SoKss_12,36.124 //",
  "GK21sokss_pu:35760": "prāptā mṛgāṅkadattena sūnunā te svavīryataḥ /",
  "GK21sokss_pu:35761": "sā śaśāṅkavatī deva karmasenanṛpātmajā // SoKss_12,36.125 //",
  "GK21sokss_pu:35762": "tadvivāhaś ca devena vinā devyā ca sarvathā /",
  "GK21sokss_pu:35763": "na tasya pitṛbhaktasya śobhanaḥ pratibhāsate // SoKss_12,36.126 //",
  "GK21sokss_pu:35764": "atas tena visṛṣṭo 'ham ihaivāgamyatām iti /",
  "GK21sokss_pu:35765": "vijñāpanāya dharaṇinyastamūrdhnā sutena vaḥ // SoKss_12,36.127 //",
  "GK21sokss_pu:35766": "pratīkṣamāṇo yuṣmāṃś ca sa kāñcanapure sthitaḥ /",
  "GK21sokss_pu:35767": "śabarādhipaterdeva rājño māyābaṭorgṛhe // SoKss_12,36.128 //",
  "GK21sokss_pu:35768": "śṛṇvidānīṃ ca vṛttāntamity uktvā deśanirgamāt /",
  "GK21sokss_pu:35769": "ārabhya so 'ṭavīvāsaviyogaviṣamāyatam // SoKss_12,36.129 //",
  "GK21sokss_pu:35770": "sa yuddhaṃ karmasenīyasaṃdhyantaṃ vividhādbhutam /",
  "GK21sokss_pu:35771": "kṛtsnaṃ svaprabhuvṛttāntaṃ jagau bhīmaparākramaḥ // SoKss_12,36.130 //",
  "GK21sokss_pu:35772": "tac chrutvā sutakalyāṇe sa rājā jātaniścayaḥ /",
  "GK21sokss_pu:35773": "tadaivāmaradattaḥ svaṃ harṣātprasthānamādiśat // SoKss_12,36.131 //",
  "GK21sokss_pu:35774": "gajārūḍhaḥ samaṃ devyā rājabhiḥ sacivaiś ca saḥ /",
  "GK21sokss_pu:35775": "sahastyaśvabalaḥ prāyātputraṃ pratyutsukas tataḥ // SoKss_12,36.132 //",
  "GK21sokss_pu:35776": "alpair eva ca sa prāpa divasair avilambitaḥ /",
  "GK21sokss_pu:35777": "śabarādhipadeśasthaṃ sutasya kaṭakaṃ nṛpaḥ // SoKss_12,36.133 //",
  "GK21sokss_pu:35778": "tadbuddhvaiva ca tasyāgre samagrai rājabhiḥ saha /",
  "GK21sokss_pu:35779": "mṛgāṅkadatto niragātsavayasyaścirotsukaḥ // SoKss_12,36.134 //",
  "GK21sokss_pu:35780": "dṛṣṭvaiva dūrātturagādavatīryāsya pādayoḥ /",
  "GK21sokss_pu:35781": "gajāvarūḍhasya piturmātuś ca nipapāta saḥ // SoKss_12,36.135 //",
  "GK21sokss_pu:35782": "āliṅgitaḥ sa ca pituḥ śarīreṇa bhujāntaram /",
  "GK21sokss_pu:35783": "manorathena hṛdayaṃ bāṣpaiś cāpūrayad dṛśau // SoKss_12,36.136 //",
  "GK21sokss_pu:35784": "mātāpyāśliṣya sucirātpaśyantīṃ taṃ muhuḥ sutam /",
  "GK21sokss_pu:35785": "bhūyo viyogabhīteva na moktumaśakacciram // SoKss_12,36.137 //",
  "GK21sokss_pu:35786": "te cāpy amaradattaṃ taṃ sadevīkaṃ nṛpāḥ prabhum /",
  "GK21sokss_pu:35787": "mṛgāṅkadattasuhṛdastadākhyātāstadāsnaman // SoKss_12,36.138 //",
  "GK21sokss_pu:35788": "sa rājā sāpi taddevi daṃpatīvidhureṣu tān /",
  "GK21sokss_pu:35789": "sahāyānekaputrasya snehādabhinanandatuḥ // SoKss_12,36.139 //",
  "GK21sokss_pu:35790": "māyābaṭoḥ praviśyātha rājadhānīṃ vilokya ca /",
  "GK21sokss_pu:35791": "sa śaśāṅkavatīṃ tatra tāṃ pādāvanatāṃ snuṣāsm // SoKss_12,36.140 //",
  "GK21sokss_pu:35792": "gṛhītaprābhṛto devyā tayā ca snuṣayā saha /",
  "GK21sokss_pu:35793": "nirgatyāmaradattaḥ sve kaṭake vasatiṃ vyadhāt // SoKss_12,36.141 //",
  "GK21sokss_pu:35794": "bhuktvā ca tatra putreṇa saha sarvaiś ca rājabhiḥ /",
  "GK21sokss_pu:35795": "gītavāditranṛttaistannināya sasukhaṃ dinam // SoKss_12,36.142 //",
  "GK21sokss_pu:35796": "mene ca labdhayaśasā kṛtinaṃ tena sūnunā /",
  "GK21sokss_pu:35797": "mṛgāṅkadattenātmānaṃ bhāvinā cakravartinā // SoKss_12,36.143 //",
  "GK21sokss_pu:35798": "tāvac ca karmasenena rājñā tena sumedhasā /",
  "GK21sokss_pu:35799": "dūto mṛgāṅkadattasya saṃmantryātra vyasṛjyata // SoKss_12,36.144 //",
  "GK21sokss_pu:35800": "bhavānujjayinīṃ tāvadimāṃ naivāgamiṣyati /",
  "GK21sokss_pu:35801": "tatpreṣayiṣyāmy atraiva suṣeṇākhyam ahaṃ sutam // SoKss_12,36.145 //",
  "GK21sokss_pu:35802": "sa śaśāṅkavatīṃ tubhyaṃ vidhivadbhaginīṃ nijām /",
  "GK21sokss_pu:35803": "dāsyatyato nāvidhinā sā vivāhyā tvayānagha // SoKss_12,36.146 //",
  "GK21sokss_pu:35804": "asmatsnehānurodhaścediti taṃ saṃdideśa ca /",
  "GK21sokss_pu:35805": "lekhe dūtamukhe cāsya rājasūnoḥ sa bhūpatiḥ // SoKss_12,36.147 //",
  "GK21sokss_pu:35806": "rājasthāne śrute tasminsaṃdeśe rājasūnunā /",
  "GK21sokss_pu:35807": "tatpitā tasya dūtasya sa rājaivottaraṃ dadau // SoKss_12,36.148 //",
  "GK21sokss_pu:35808": "karmasenanṛpātko 'nyo vaktyetattasya sanmateḥ /",
  "GK21sokss_pu:35809": "sneho 'sti kāmamasmāsu tadenaṃ preṣayatvitaḥ // SoKss_12,36.149 //",
  "GK21sokss_pu:35810": "suṣeṇaṃ sa nijaṃ putraṃ kariṣyāmas tathā vayam /",
  "GK21sokss_pu:35811": "yathā saṃtoṣakṛttasya sutodvāho bhaviṣyati // SoKss_12,36.150 //",
  "GK21sokss_pu:35812": "ity uktvā pratisaṃdeśaṃ dūtaṃ taṃ preṣya satkṛtam /",
  "GK21sokss_pu:35813": "rājā saśrutadhiṃ putraṃ nṛpatīṃś ca jagāda saḥ // SoKss_12,36.151 //",
  "GK21sokss_pu:35814": "ayodhyāmadhunā yāmo vivāhas tatra śobhate /",
  "GK21sokss_pu:35815": "suṣeṇasya ca satkāro yathāvattatra siddhyati // SoKss_12,36.152 //",
  "GK21sokss_pu:35816": "rājā māyābaṭuśceha suṣeṇaṃ saṃpratīkṣatām /",
  "GK21sokss_pu:35817": "tenāgatena sahito 'yodhyāṃ paścādupaiṣyati // SoKss_12,36.153 //",
  "GK21sokss_pu:35818": "vayaṃ vivāhasaṃbhārahetoryāmo 'grataḥ punaḥ /",
  "GK21sokss_pu:35819": "iti rājavacas tatra te sarve 'py anumenire // SoKss_12,36.154 //",
  "GK21sokss_pu:35820": "tato 'nyedyuḥ samaṃ devyā sainyaiś ca sa mahīpatiḥ /",
  "GK21sokss_pu:35821": "mṛgāṅkadattaś ca yutau rājabhiḥ sacivaiś ca taiḥ // SoKss_12,36.155 //",
  "GK21sokss_pu:35822": "māyābaṭuṃ nidhāyātra suṣeṇāgamanāvadhi /",
  "GK21sokss_pu:35823": "śaśāṅkavatyā sahitau celatuḥ kṛtinau tataḥ // SoKss_12,36.156 //",
  "GK21sokss_pu:35824": "valgatturaṃgasaṃghātataraṅgaśatasaṃkulaḥ /",
  "GK21sokss_pu:35825": "asaṃkhyasarpatpādātapāthaḥ pūritadiṅmukhaḥ // SoKss_12,36.157 //",
  "GK21sokss_pu:35826": "tumulaprollasacchabdapihitānyaravaśravaḥ /",
  "GK21sokss_pu:35827": "cacāla sa balāmbhodhistayor gambhīrabhīṣaṇaḥ // SoKss_12,36.158 //",
  "GK21sokss_pu:35828": "kurvāṇau ca rajaś channāṃ vasudhāvibhramāṃ divam /",
  "GK21sokss_pu:35829": "garjadgajaghanākīrṇāṃ vasudhāṃ ca dyuvibhramām // SoKss_12,36.159 //",
  "GK21sokss_pu:35830": "mārge krameṇa gacchantau śaktirakṣitakasya tau /",
  "GK21sokss_pu:35831": "gṛhaṃ kirātarājasya pitāputrāvavāpatuḥ // SoKss_12,36.160 //",
  "GK21sokss_pu:35832": "tatra tena mahāratnahemasadvastrarāśibhiḥ /",
  "GK21sokss_pu:35833": "sadāreṇa kṛtodārasaparyau saparigrahau // SoKss_12,36.161 //",
  "GK21sokss_pu:35834": "dinamekaṃ kṛtāhārau viśramya sabalau tataḥ /",
  "GK21sokss_pu:35835": "prasthāya ca svanagarīmayodhyāṃ prāpatuḥ kramāt // SoKss_12,36.162 //",
  "GK21sokss_pu:35836": "harmyavātāyanārūḍhacañcatpaurāṅganānanaiḥ /",
  "GK21sokss_pu:35837": "kāntipallavitaiḥ phullavilolakamalāmiva // SoKss_12,36.163 //",
  "GK21sokss_pu:35838": "savadhūkacirāyātarājaputrekṣaṇotsukaiḥ /",
  "GK21sokss_pu:35839": "netraiḥ pāriplavaiścāsāṃ calatkuvalayair iva // SoKss_12,36.164 //",
  "GK21sokss_pu:35840": "saṃpatadbhir vṛtāṃ rājahaṃsair viviśatuś ca tām /",
  "GK21sokss_pu:35841": "taraṅgitāṃ patākābhiḥ pravāte sarasīmiva // SoKss_12,36.165 //",
  "GK21sokss_pu:35842": "tatrābhyanandan paurās tau dīyamānāśiṣau dvijaiḥ /",
  "GK21sokss_pu:35843": "bandibhiḥ stūyamānau ca gīyamānau ca cāraṇaiḥ // SoKss_12,36.166 //",
  "GK21sokss_pu:35844": "karmasenasya tanayāmimāmālokayedyadi /",
  "GK21sokss_pu:35845": "na punaḥ sutayā lakṣmyā darpaṃ kuryānmahodadhiḥ // SoKss_12,36.167 //",
  "GK21sokss_pu:35846": "na ca gauryāpi himavānityatra ca jagau janaḥ /",
  "GK21sokss_pu:35847": "śaśāṅkavatyā lāvaṇyasaṃpadaṃ vīkṣya vismita // SoKss_12,36.168 //",
  "GK21sokss_pu:35848": "tadā ca maṅgalamahātūryapratiravair diśaḥ /",
  "GK21sokss_pu:35849": "utsavādhigame rājñāṃ saṃvedanam iva vyadhuḥ // SoKss_12,36.169 //",
  "GK21sokss_pu:35850": "bahiḥ sṛteneva bharād anurāgeṇa nirbharā /",
  "GK21sokss_pu:35851": "sindūreṇa pranṛttā sā sarvābhūtsotsavā purī // SoKss_12,36.170 //",
  "GK21sokss_pu:35852": "anyeyurgaṇakaiḥ sūnorlagnāhe niścite nṛpaḥ /",
  "GK21sokss_pu:35853": "cakārāmaradatto 'tra tadvivāhāya saṃbhṛtim // SoKss_12,36.171 //",
  "GK21sokss_pu:35854": "apūri tasya nagarī taistair nānādigāgataiḥ /",
  "GK21sokss_pu:35855": "ratnais tathā yathā cakre sā kuberapurīm adhaḥ // SoKss_12,36.172 //",
  "GK21sokss_pu:35856": "athāgatyācirād eko hṛṣṭadvāḥsthaniveditaḥ /",
  "GK21sokss_pu:35857": "dūto māyābaṭor atra nṛpatiṃ taṃ vyajijñapat // SoKss_12,36.173 //",
  "GK21sokss_pu:35858": "devāgato rājaputraḥ suṣeṇo nṛpatiś ca saḥ /",
  "GK21sokss_pu:35859": "māyābaṭurayodhyāyāḥ sīmānte 'syāḥ sthitābubhau // SoKss_12,36.174 //",
  "GK21sokss_pu:35860": "śrutvaivāmaradattastadrājā sainyaiḥ samaṃ nijam /",
  "GK21sokss_pu:35861": "senāpatiṃ suṣeṇasya tasyāgre visasarja saḥ // SoKss_12,36.175 //",
  "GK21sokss_pu:35862": "tena sākamayodhyāto rājaputram upāgatam /",
  "GK21sokss_pu:35863": "mṛgāṅkadattaḥ sasuhṛtprītyā pratyudyayau tataḥ // SoKss_12,36.176 //",
  "GK21sokss_pu:35864": "dūrādvāhāvatīrṇau ca kṛtakaṇṭhagrahau mithaḥ /",
  "GK21sokss_pu:35865": "tāvubhau pṛṣṭakuśalau milataḥ sma nṛpātmajau // SoKss_12,36.177 //",
  "GK21sokss_pu:35866": "premṇā caikarathārūḍhau nagarīṃ viśataḥ sma tām /",
  "GK21sokss_pu:35867": "diśantau pauranārīṇāṃ vilocanamahotsavam // SoKss_12,36.178 //",
  "GK21sokss_pu:35868": "suṣeṇaścātra rājānaṃ dṛṣṭvā tadbahumānitaḥ /",
  "GK21sokss_pu:35869": "śaśāṅkavatyāstadanu svasurvāsagṛhaṃ yayau // SoKss_12,36.179 //",
  "GK21sokss_pu:35870": "tatrotthāya kṛtāśleṣastayā bāṣpāyamāṇayā /",
  "GK21sokss_pu:35871": "upaviśya sa savrīḍāṃ rājaputrīṃ jagāda tām // SoKss_12,36.180 //",
  "GK21sokss_pu:35872": "tātastvāmāha nāyuktaṃ putri kiṃcittvayā kṛtam /",
  "GK21sokss_pu:35873": "adyaitaddhi mayā jñātaṃ yatsvapne 'mbikayā tava // SoKss_12,36.181 //",
  "GK21sokss_pu:35874": "mṛgāṅkadatto bhartāsau samādiṣṭo nṛpātmajaḥ /",
  "GK21sokss_pu:35875": "bhartṛmārgānusaraṇaṃ strīṇāṃ ca paramaṃ vratam // SoKss_12,36.182 //",
  "GK21sokss_pu:35876": "ity uktā tena sā bālā hṛdayaṃ svamadhomukhī /",
  "GK21sokss_pu:35877": "siddhamiṣṭaṃ tavetyevaṃ paśyantī vijahau trapām // SoKss_12,36.183 //",
  "GK21sokss_pu:35878": "atha tasyai suṣeṇo 'sau nītvā rājāgrato dadau /",
  "GK21sokss_pu:35879": "dhanaṃ śaśāṅkavatyai tadyat tasyā nijasaṃcitam // SoKss_12,36.184 //",
  "GK21sokss_pu:35880": "hemno bhārasahasre dve ratnābharaṇakāraṇam /",
  "GK21sokss_pu:35881": "subhṛtān pañca karabhān bhāṇḍaṃ cānyad dhiraṇmayam // SoKss_12,36.185 //",
  "GK21sokss_pu:35882": "uvāca caitadasyāḥ svaṃ tātānupreṣitaṃ tu yat /",
  "GK21sokss_pu:35883": "vivāhavedyām asyaitat pradāsyāmi kramād iti // SoKss_12,36.186 //",
  "GK21sokss_pu:35884": "tataḥ sarve 'pi te tatra bhuktapītā nṛpāntike /",
  "GK21sokss_pu:35885": "mṛgāṅkadattādiyutā ninyustannirvṛtā dinam // SoKss_12,36.187 //",
  "GK21sokss_pu:35886": "prāpte lagnadine 'nyedyurvyagre rājñi svayaṃ mudā /",
  "GK21sokss_pu:35887": "mṛgāṅkadattaḥ snānādi cakārātmānurūpataḥ // SoKss_12,36.188 //",
  "GK21sokss_pu:35888": "tāṃ śaśāṅkavatīṃ cātra kāntyaiva kṛtakautukām /",
  "GK21sokss_pu:35889": "nāryaḥ prasādhayāmāsurācāra iti kevalam // SoKss_12,36.189 //",
  "GK21sokss_pu:35890": "nirgatya kautukāgārādatha vyagrasuṣeṇataḥ /",
  "GK21sokss_pu:35891": "hutāśanavatī vedīmadhyāsātāṃ vadhūvarau // SoKss_12,36.190 //",
  "GK21sokss_pu:35892": "tasyāṃ sa rājaduhitustasyā vyagrasuṣeṇataḥ /",
  "GK21sokss_pu:35893": "dhṛtābjaśobhāruciraṃ pāṇiṃ lakṣmyā ivācyutaḥ // SoKss_12,36.191 //",
  "GK21sokss_pu:35894": "babhau kim apitāpāc ca dhūmāccāgnipradakṣiṇe /",
  "GK21sokss_pu:35895": "akope 'py aruṇodbāṣpaṃ tacchaśāṅkavatīmukham // SoKss_12,36.192 //",
  "GK21sokss_pu:35896": "vahnau ca lājāñjalayo vikīrṇā vibabhustayā /",
  "GK21sokss_pu:35897": "hāsāḥ prayatnasāphalyahṛṣṭasyeva manobhuvaḥ // SoKss_12,36.193 //",
  "GK21sokss_pu:35898": "dadau lājavisarge ca suṣeṇaḥ prathame tadā /",
  "GK21sokss_pu:35899": "pañcāśvānāṃ sahasrāṇi vāraṇānāṃ śataṃ tathā // SoKss_12,36.194 //",
  "GK21sokss_pu:35900": "svarṇabhāraśate dve ca navatiṃ ca kareṇukāḥ /",
  "GK21sokss_pu:35901": "bhṛtāḥ sadvastrasadratnamuktābharaṇabhārakaiḥ // SoKss_12,36.195 //",
  "GK21sokss_pu:35902": "mahīvijayajaṃ vittaṃ tad eva dviguṇaṃ kramāt /",
  "GK21sokss_pu:35903": "anyeṣu lājamokṣeṣu prādāttasyāḥ sa sodaraḥ // SoKss_12,36.196 //",
  "GK21sokss_pu:35904": "athollasatyutsavatūryaniḥsvane viveśa niṣpannavivāhamaṅgalaḥ /",
  "GK21sokss_pu:35905": "mṛgāṅkadattaḥ sa navoḍhayā tayā śaśāṅkavatyā saha mandiraṃ nijam // SoKss_12,36.197 //",
  "GK21sokss_pu:35906": "pitā carājāsya yathārhadattair hastyaśvaratnābharaṇānnapānaiḥ /",
  "GK21sokss_pu:35907": "ā rājacakraṃ śukaśārikāntaṃ so 'rañjayatsvāḥ prakṛtīḥ sapaurāḥ // SoKss_12,36.198 //",
  "GK21sokss_pu:35908": "tyāgaprakarṣaś ca tadāsya rājñas tenaiva paryāptatayātra jajñe /",
  "GK21sokss_pu:35909": "ābaddhavastrābharaṇā viterur drumā mahīkalpatarubhramaṃ yat // SoKss_12,36.199 //",
  "GK21sokss_pu:35910": "tataḥ sa rājā samṛgāṅkadattaḥ śaśāṅkavatyā saha rājabhiś ca /",
  "GK21sokss_pu:35911": "bhuktvā suṣeṇena ca sākam etam āpānagoṣṭhyā divasaṃ nināya // SoKss_12,36.200 //",
  "GK21sokss_pu:35912": "atha sevitanṛttacarcarīke gṛhage tatra jane subhuktapīte /",
  "GK21sokss_pu:35913": "paripītadharāraso gatādhvā ravirastācalakaṃdaraṃ viveśa // SoKss_12,36.201 //",
  "GK21sokss_pu:35914": "tam avekṣya ca saṃdhyayā sametaṃ navarāgojjvalayā kva citprayātam /",
  "GK21sokss_pu:35915": "vicalatkhagamekhalā kilerṣyākupitevānudadhāva vāsaraśrīḥ // SoKss_12,36.202 //",
  "GK21sokss_pu:35916": "dadṛśe ca vilolatārakeṇa prabalībhūtamanobhuvā mukhena /",
  "GK21sokss_pu:35917": "vilasattimirāsitāṃśukāntā prasṛtā rātryabhisārikā krameṇa // SoKss_12,36.203 //",
  "GK21sokss_pu:35918": "udayācalabāraṇāṅkuśatvaṃ navasindūrasamujjvalo jagāma /",
  "GK21sokss_pu:35919": "udayann atha kupyadāyatākṣīkuṭilāpāṅgasahodaraḥ śaśāṅkaḥ // SoKss_12,36.204 //",
  "GK21sokss_pu:35920": "śaśinā kṛtakelikarṇapūraṃ rativallīnavapallavena tena /",
  "GK21sokss_pu:35921": "tamaso 'pagame dhṛtaprasādā haridaindrī hasadānanaṃ babhāra // SoKss_12,36.205 //",
  "GK21sokss_pu:35922": "kṛtasāṃdhyavidhiś ca so 'pi naktaṃ navavadhvā sahito mṛgāṅkadattaḥ /",
  "GK21sokss_pu:35923": "praviveśa tayā śaśāṅkavatyā rajanīvāsagṛhaṃ mahārhaśayyam // SoKss_12,36.206 //",
  "GK21sokss_pu:35924": "mukhacandramasā tadāṅganāyā niśi tasyāḥ praviluptatāmasena /",
  "GK21sokss_pu:35925": "avabhāsitacitrabhittināntaḥ punaruktīkṛtasanmaṇipradīpam // SoKss_12,36.207 //",
  "GK21sokss_pu:35926": "śayanīyagataś ca tatra tasyāḥ sthitavatyāḥ parivṛtya sapriyāyāḥ /",
  "GK21sokss_pu:35927": "aharatparirabhya cumbanena kramaśaścādharakhaṇḍanena lajjām // SoKss_12,36.208 //",
  "GK21sokss_pu:35928": "cirakāṅkṣitamanvabhūc ca mā mety alamalpoccaradakṣaraṃ sa tasyāḥ /",
  "GK21sokss_pu:35929": "navamohanamantrasārasaukhyaṃ truṭitasphāramahārharatnakāñci // SoKss_12,36.209 //",
  "GK21sokss_pu:35930": "aramata lulitālakena cāsyā mukhaśaśinārdhanimīlitekṣaṇena /",
  "GK21sokss_pu:35931": "śramavaśaśithilālasaiś ca so 'ṅgair viralaviluptavilepanai ratānte // SoKss_12,36.210 //",
  "GK21sokss_pu:35932": "atha tatparibhogalīlayeva kṣapitākṣīyata sā tayostriyāmā /",
  "GK21sokss_pu:35933": "vikasat suratotsavābhilāṣaprasarā prītirupāyayau tu vṛddhim // SoKss_12,36.211 //",
  "GK21sokss_pu:35934": "gatā niśā saṃprati deva mucyatāṃ vilāsaśayyā surataklamacchidaḥ /",
  "GK21sokss_pu:35935": "amī hi cūrṇālakakampadāyino mṛgīdṛśāṃ vānti niśāntavāyavaḥ // SoKss_12,36.212 //",
  "GK21sokss_pu:35936": "candraṃ niśāyāḥ sahasānuyāntyā hāsracyutānīva ca mauktikāni /",
  "GK21sokss_pu:35937": "dūrvāvanāgreṣv avapiṇḍitāni sphuranti sacchāyamuṣojalāni // SoKss_12,36.213 //",
  "GK21sokss_pu:35938": "koṣeṣu vyalasannipītamadhavo ye kair avāṇāṃ ciraṃ labdhābhyantarasusthitā vikasatāminduprabhāsaṃgame /",
  "GK21sokss_pu:35939": "te saṃkocam upāgateṣu vigalacchrīkeṣu teṣv anyato bhṛṅgāḥ paśya kumāra yānti malināḥ kasya sthirā hy āpadi // SoKss_12,36.214 //",
  "GK21sokss_pu:35940": "dinakṛtkaramaṇḍitādharām avalokyaiva niśāṃ manobhuvā /",
  "GK21sokss_pu:35941": "apaśaśitilakaṃ vapuḥ kṛtaṃ mathitālpālpatamoñjanaṃ tathā // SoKss_12,36.215 //",
  "GK21sokss_pu:35942": "iti mṛdumadhuraiḥ sa bandivākyair uṣasi śaśāṅkavatīvimuktakaṇṭhaḥ /",
  "GK21sokss_pu:35943": "apagatasuratāntakhedanidraḥ sapadi jahau śayanaṃ mṛgāṅkadattaḥ // SoKss_12,36.216 //",
  "GK21sokss_pu:35944": "utthāya ca vyadhita vāsarakṛtyameṣa pitrā nijocitakṛtākhilasaṃvidhānaḥ /",
  "GK21sokss_pu:35945": "bhūyas tathaiva ca nināya tadā bahūni tānyutsavena dayitāsahito dināni // SoKss_12,36.217 //",
  "GK21sokss_pu:35946": "atha rājāmaradattas tajjanakas tacchvaśuryasya /",
  "GK21sokss_pu:35947": "śirasi suṣeṇasyādau babandha paṭṭaṃ kṛtābhiṣekasya // SoKss_12,36.218 //",
  "GK21sokss_pu:35948": "viṣayaṃ tad ucitam ekaṃ hastyaśvahiraṇyabhāravastrāṇi /",
  "GK21sokss_pu:35949": "śatasaṃkhyāś ca varastrīr dadau sa tasmai kṛtādaro nṛpatiḥ // SoKss_12,36.219 //",
  "GK21sokss_pu:35950": "śabarakirātādhipatī māyābaṭuśaktirakṣitau ca tataḥ /",
  "GK21sokss_pu:35951": "sahabāndhavau sadārau mātaṅgacamūpatiṃ ca taṃ sa nṛpam // SoKss_12,36.220 //",
  "GK21sokss_pu:35952": "durgapiśācaṃ sacivān mṛgāṅkadattasya tāṃś ca saśrutadhīn /",
  "GK21sokss_pu:35953": "samam ānayat pradattair viṣayair govājihemavastraiś ca // SoKss_12,36.221 //",
  "GK21sokss_pu:35954": "tataḥ kirātendramukhān visṛjya tān nṛpān svadeśeṣu suṣeṇasaṃyutān /",
  "GK21sokss_pu:35955": "śaśāsa rājyaṃ sutaśauryanirvṛtaḥ sa tatsukhenāmaradattabhūpatiḥ // SoKss_12,36.222 //",
  "GK21sokss_pu:35956": "mṛgāṅkadatto 'pi vijitya vairiṇaḥ śaśāṅkavatyā sucirādavāptayā /",
  "GK21sokss_pu:35957": "nijaiś ca tair bhīmaparākramādibhiḥ sahāvatasthe sacivaiściraṃ sukhī // SoKss_12,36.223 //",
  "GK21sokss_pu:35958": "kāle 'tha yātyamaradattanṛpasya tasya svair aṃ jarā śravaṇamūlam upājagāma /",
  "GK21sokss_pu:35959": "bhuktāḥ śriyaḥ pariṇataṃ vayasā śamasya nanveṣa kāla iti vaktumivāṅgabhūtā // SoKss_12,36.224 //",
  "GK21sokss_pu:35960": "tataḥ sa bhogeṣu viraktamānaso mahīpatiḥ svānnijagāda mantriṇaḥ /",
  "GK21sokss_pu:35961": "niśamyatāṃ saṃprati varṇayāmi vo vidhitsitaṃ yanmama vartate hṛdi // SoKss_12,36.225 //",
  "GK21sokss_pu:35962": "gataṃ vayo naḥ palitena sāṃprataṃ kṛtāntadūtena kacagrahaḥ kṛtaḥ /",
  "GK21sokss_pu:35963": "jarāgame jīrṇarasaṃ ca mādṛśāṃ kubhogatṛṣṇāvyasanaṃ viḍambanā // SoKss_12,36.226 //",
  "GK21sokss_pu:35964": "vivṛddhibhājā vayasā samaṃ ca yad vivardhate lobhamanobhavagrahaḥ /",
  "GK21sokss_pu:35965": "asaṃśayaṃ kāpuruṣavrataṃ hi tat svabhāvajaṃ satpuruṣair aśikṣitam // SoKss_12,36.227 //",
  "GK21sokss_pu:35966": "tad asti me labdhayaśā mahītale sarājakāvantinarendranirjayāt /",
  "GK21sokss_pu:35967": "svato 'nuraktaprakṛtirguṇādhiko mṛgāṅkadattaḥ susahāyavānayam // SoKss_12,36.228 //",
  "GK21sokss_pu:35968": "tad etad asmai nijarājyamūrjitaṃ samarpya tīrthaṃ tapase 'hamāśraye /",
  "GK21sokss_pu:35969": "parair anindyaṃ caritaṃ manasvināṃ vayonusārocitam eva śobhate // SoKss_12,36.229 //",
  "GK21sokss_pu:35970": "iti kṣitīśasya vacaḥ suniścitaṃ niśamya dhīrāḥ kila tasya mantriṇaḥ /",
  "GK21sokss_pu:35971": "krameṇa devīpramukhāś ca paurās tatheti sarve pratipedire tadā // SoKss_12,36.230 //",
  "GK21sokss_pu:35972": "tataḥ sa rājā gaṇakoktalagne dine vivikte sahito dvijāgryaiḥ /",
  "GK21sokss_pu:35973": "mṛgāṅkadattasya cakāra tasya rājyābhiṣekotsavamātmajasya // SoKss_12,36.231 //",
  "GK21sokss_pu:35974": "itas tataḥ kṣattṛnideśadhāvajjanākulaṃ vyagraniyuktavargam /",
  "GK21sokss_pu:35975": "tadāsya nṛtyadvaracāraṇastri mudā jughūrṇeva gṛhaṃ nṛpasya // SoKss_12,36.232 //",
  "GK21sokss_pu:35976": "tīrthodakaṃ bhūri sabhāryakasya mṛgāṅkadattasya papāta mūrdhni /",
  "GK21sokss_pu:35977": "jalapravāhāḥ punar asya pitroḥ sānandayor netrayugānnirīyuḥ // SoKss_12,36.233 //",
  "GK21sokss_pu:35978": "adhiṣṭhite tena navena rājñā siṃhāsane siṃhaparākrameṇa /",
  "GK21sokss_pu:35979": "tadvidviṣāṃ kopabhayānatānāṃ bhūmāv asiṃhāsanam eva mene // SoKss_12,36.234 //",
  "GK21sokss_pu:35980": "tataḥ pitā tasya dināni sapta tatāna sajjīkṛtarājamārgam /",
  "GK21sokss_pu:35981": "yathārhasaṃmānitarājalokaṃ mahotsavaṃ so 'maradattabhūpaḥ // SoKss_12,36.235 //",
  "GK21sokss_pu:35982": "dine 'ṣṭame dārayuto nagaryā nirgatya putraṃ sa mṛgāṅkadattam /",
  "GK21sokss_pu:35983": "nivartya taṃ bāṣpamukhaṃ sapauraṃ vārāṇasīṃ mantrisakho jagāma // SoKss_12,36.236 //",
  "GK21sokss_pu:35984": "tasyāṃ sa gaṅgāmbupariplutāṅgo rājā trisaṃdhyaṃ tripurāntakasya /",
  "GK21sokss_pu:35985": "kurvan saparyāṃ phalamūlavṛttis tasthau tapasyan munivat sadāraḥ // SoKss_12,36.237 //",
  "GK21sokss_pu:35986": "āsādya rājyamatha so 'pi mṛgāṅkadatto bhāsvānivāmbaratalaṃ vipulāmalaṃ tat /",
  "GK21sokss_pu:35987": "ākramya ca kṣitibhṛtaḥ karasaṃnipātaiḥ prāvartata pratapituṃ prasaratpratāpaḥ // SoKss_12,36.238 //",
  "GK21sokss_pu:35988": "māyābaṭuprabhṛtibhiś ca sakarmasenaiḥ saṃbhūya saśrutadhibhiḥ sacivaiḥ sa taiḥ svaiḥ /",
  "GK21sokss_pu:35989": "sadvīpametadavajitya caturdigantam ekātapatram avanīvalayaṃ śaśāsa // SoKss_12,36.239 //",
  "GK21sokss_pu:35990": "tasmiṃś ca rājani kathāsu niśamyamānadurbhikṣadasyuparacakrabhayādiduḥkhā /",
  "GK21sokss_pu:35991": "nityaprahṛṣṭasukhitā navarāmabhadrasaurājyasaukhyagasamaṃ vasudhā babhāra // SoKss_12,36.240 //",
  "GK21sokss_pu:35992": "adhyāsya taiś ca sacivaiḥ saha tāmayodhyāṃ nānādigāgatanṛpārcitapādapadmaḥ /",
  "GK21sokss_pu:35993": "samrāṭ samaṃ dayitayā sa śaśāṅkavatyā bhogānakaṇṭakasukhān bubhuje cirāya // SoKss_12,36.241 //",
  "GK21sokss_pu:35994": "iti sa vyākhyāya kathāṃ malayavanānte muniḥ piśaṅgajaṭaḥ /",
  "GK21sokss_pu:35995": "taṃ naravāhanadattaṃ rājasutaṃ virahiṇaṃ jagade // SoKss_12,36.242 //",
  "GK21sokss_pu:35996": "tasmātsoḍhakleśo mṛgāṅkadatto yathā śaśāṅkavatīm /",
  "GK21sokss_pu:35997": "prāpa purā putra tathā prāpsyasi tāṃ madanamañcukāṃ tvamapi // SoKss_12,36.243 //",
  "GK21sokss_pu:35998": "iti tasmātsa munīndrādākarṇya vacomṛtaṃ piśaṅgajaṭāt /",
  "GK21sokss_pu:35999": "hṛdi naravāhanadatto dhṛtimādhānmadanamañcukāprāptau // SoKss_12,36.244 //",
  "GK21sokss_pu:36000": "tadgatacitto 'tha sa taṃ munivaramāmantrya hāritāṃ pūrvam /",
  "GK21sokss_pu:36001": "tatrānetrīṃ cinvanmalayagirau lalitalocanāṃ vyacarat // SoKss_12,36.245 //",
  "GK21sokss_pu:36002": "iti mahākaviśrīsomadevabhaṭṭaviracite kathāsaritsāgare śaśāṅkavatīlambake ṣaṭtriṃśas taraṅgaḥ /",
  "GK21sokss_pu:36003": "samāptaś cāyaṃ śaśāṅkavatīlambako dvādaśaḥ /",
  "GK21sokss_pu:36004": "// śrīḥ //",
  "GK21sokss_pu:36005": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:36006": "madirāvatī nāma trayodaśo lambakaḥ /",
  "GK21sokss_pu:36007": "idaṃ gurugirīndrajāpraṇayamandarandolanāt purā kila kathāmṛtaṃ haramukhāmbudher udgatam /",
  "GK21sokss_pu:36008": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_13,0.1 //",
  "GK21sokss_pu:36009": "prathamas taraṅgaḥ /",
  "GK21sokss_pu:36010": "sa vo vighneśvaraḥ pāyānnamitonnamiteva yam /",
  "GK21sokss_pu:36011": "anunṛtyati nṛtyantaṃ saṃdhyāsu bhuvanāvalī // SoKss_13,1.1 //",
  "GK21sokss_pu:36012": "gaurīprasādhanālagnacaraṇālattakaśriyaḥ /",
  "GK21sokss_pu:36013": "sakhī sukhāya bhūyādvaḥ śaṃbhorbhālekṣaṇaprabhā // SoKss_13,1.2 //",
  "GK21sokss_pu:36014": "kavīndramānasāmbhojanivāsabhramarīṃ numaḥ /",
  "GK21sokss_pu:36015": "devīṃ sahṛdayānandaśabdamūrti sarasvatīm // SoKss_13,1.3 //",
  "GK21sokss_pu:36016": "tato virahasaṃtapto vinā madanamañcukām /",
  "GK21sokss_pu:36017": "naravāhanadattaḥ sa teṣu vatseśvarātmajaḥ // SoKss_13,1.4 //",
  "GK21sokss_pu:36018": "malayācalapādeṣu tadupantavaneṣu ca /",
  "GK21sokss_pu:36019": "bhramanmadhumanojñeṣu naiva prāpa ratiṃ kva cit // SoKss_13,1.5 //",
  "GK21sokss_pu:36020": "bibheda tasya mṛdurapyāpatadbhiḥ śilīmukhaiḥ /",
  "GK21sokss_pu:36021": "smaracāpalatevātra hṛdayaṃ cūtamañjarī // SoKss_13,1.6 //",
  "GK21sokss_pu:36022": "karṇau madhuram apy asya dunoti sma ca duḥsaham /",
  "GK21sokss_pu:36023": "māranirbhartsanāvākyakaṭu kokilakūjitam // SoKss_13,1.7 //",
  "GK21sokss_pu:36024": "puṣpareṇupiśaṅgaś ca madanāgnirivāpatan /",
  "GK21sokss_pu:36025": "vidadāha tamaṅgeṣu śīto 'pi malayānilaḥ // SoKss_13,1.8 //",
  "GK21sokss_pu:36026": "tato 'likulajhāṃkāramukharaistaiḥ sa kānanaiḥ /",
  "GK21sokss_pu:36027": "niṣkālyamāna iva taṃ pradeśaṃ śanakair jahau // SoKss_13,1.9 //",
  "GK21sokss_pu:36028": "gacchan krameṇa ca prāpa kathaṃcid devatāsakhaḥ /",
  "GK21sokss_pu:36029": "gaṅgāgāmipathābhyarṇavanāntasarasastaṭam // SoKss_13,1.10 //",
  "GK21sokss_pu:36030": "tarumūlopaviṣṭau ca tatra brāhmaṇaputrakau /",
  "GK21sokss_pu:36031": "ubhau bhavyākṛtī svair aṃ kathāsaktau dadarśa saḥ // SoKss_13,1.11 //",
  "GK21sokss_pu:36032": "tau ca dṛṣṭvā tam utthāya prahvau madanaśaṅkayā /",
  "GK21sokss_pu:36033": "avocatāṃ namas tubhyaṃ bhagavan kusumāyudha // SoKss_13,1.12 //",
  "GK21sokss_pu:36034": "brūhi deva kimekākī tyaktakausumakārmukaḥ /",
  "GK21sokss_pu:36035": "ito bhramasi sā kutra ratiḥ sahacarī tava // SoKss_13,1.13 //",
  "GK21sokss_pu:36036": "tac chrutvā tau sa vatseśasuto viprāvabhāṣata /",
  "GK21sokss_pu:36037": "nāhaṃ kāmo manuṣyo 'haṃ naṣṭā satyaṃ tu me ratiḥ // SoKss_13,1.14 //",
  "GK21sokss_pu:36038": "ity uktvākhyātavṛttāntastau viprau pṛṣṭavānnṛpaḥ /",
  "GK21sokss_pu:36039": "kau yuvāṃ kīdṛśī caiṣā kathātra yuvayor iti // SoKss_13,1.15 //",
  "GK21sokss_pu:36040": "tatas tayor viprayūnorekastaṃ vinato 'bravīt /",
  "GK21sokss_pu:36041": "rājñāṃ bhavādṛśāmagre rahasyaṃ kathamucyate // SoKss_13,1.16 //",
  "GK21sokss_pu:36042": "tathāpyājñānirodhātte kathayāmi niśamyatām /",
  "GK21sokss_pu:36043": "asti śobhāvatī nāma kaliṅgaviṣaye purī // SoKss_13,1.17 //",
  "GK21sokss_pu:36044": "kalinā na praviṣṭā sā na spṛṣṭā pāpakarmabhiḥ /",
  "GK21sokss_pu:36045": "na dṛṣṭā pararāṣṭreṇa dhātrā sṛṣṭeva tādṛśī // SoKss_13,1.18 //",
  "GK21sokss_pu:36046": "tasyāsṃ yaśaskaro nāma vidvānāḍhyo bahukratuḥ /",
  "GK21sokss_pu:36047": "brāhmaṇo 'bhūdabhūttasya sapatnī mekhaleti ca // SoKss_13,1.19 //",
  "GK21sokss_pu:36048": "tayor eko 'hamutpannaḥ suto vayasi madhyame /",
  "GK21sokss_pu:36049": "vardhitaścopanītaś ca tābhyāmasmi tataḥ kramāt // SoKss_13,1.20 //",
  "GK21sokss_pu:36050": "tataḥ paṭhatyadhyayanaṃ bāle mayyatidustaram /",
  "GK21sokss_pu:36051": "tatrāvṛṣṭikṛtaṃ deśe durbhikṣamudapadyata // SoKss_13,1.21 //",
  "GK21sokss_pu:36052": "tena tāto 'mbayā sākaṃ māmādāya tato gataḥ /",
  "GK21sokss_pu:36053": "viśālāṃ nāma nagarīṃ sadhanaḥ saparicchadaḥ // SoKss_13,1.22 //",
  "GK21sokss_pu:36054": "tasyāṃ lakṣmīsarasvatyorvasatau muktavair ayoḥ /",
  "GK21sokss_pu:36055": "tato mittreṇa vaṇijā dattavāsaḥ sthitiṃ vyadhāt // SoKss_13,1.23 //",
  "GK21sokss_pu:36056": "ahaṃ ca vidyādhigamaṃ kurvāṇo guruveśmani /",
  "GK21sokss_pu:36057": "tatrāvasaṃ savayasāṃ madhye sabrahmacāriṇām // SoKss_13,1.24 //",
  "GK21sokss_pu:36058": "ekaścas teṣu me mittramabhūtkṣatrakumārakaḥ /",
  "GK21sokss_pu:36059": "guṇī vijayasenākhyo mahāḍhyakṣattriyāstmajaḥ // SoKss_13,1.25 //",
  "GK21sokss_pu:36060": "ekadāsmadupādhyāyagṛhaṃ mittrasya tasya me /",
  "GK21sokss_pu:36061": "svasā kumārī madirāvatī nāma sahāgamat // SoKss_13,1.26 //",
  "GK21sokss_pu:36062": "yasyā vadanalāvaṇyaśeṣeṇa himadīdhiteḥ /",
  "GK21sokss_pu:36063": "jananetrāmṛtaṃ jāne bimbaṃ dhātrā vinirmitam // SoKss_13,1.27 //",
  "GK21sokss_pu:36064": "jagatsaṃmohanaṃ ṣaṣṭhamastramālokya tadvapuḥ /",
  "GK21sokss_pu:36065": "pañcasvanyeṣu bāṇeṣu manye mandādaraḥ smaraḥ // SoKss_13,1.28 //",
  "GK21sokss_pu:36066": "tāṃ dṛṣṭvā suhṛdastasmāc chrutanāmānvayāmaham /",
  "GK21sokss_pu:36067": "smarājñāvivaśo 'bhūvaṃ sadyas tanmayamānasaḥ // SoKss_13,1.29 //",
  "GK21sokss_pu:36068": "paśyasntī sāpi māṃ tiryaksnigdhamugdhena cakṣuṣā /",
  "GK21sokss_pu:36069": "bruvāṇāṅkuritaṃ prema pulakena kapālayoḥ // SoKss_13,1.30 //",
  "GK21sokss_pu:36070": "krīḍānibhācciraṃ sthitvā kathaṃcitsvagṛhānagāt /",
  "GK21sokss_pu:36071": "kṣipantī valitāpāṅgāṃ prītidūtīṃ dṛśaṃ mayi // SoKss_13,1.31 //",
  "GK21sokss_pu:36072": "tatas tadvirahārto 'haṃ gṛhaṃ gatvā nipatya ca /",
  "GK21sokss_pu:36073": "sthale matsya ivākārṣamudvartanavivartane // SoKss_13,1.32 //",
  "GK21sokss_pu:36074": "lāvaṇyāmṛtasarvasvanidhānaṃ yatprajāpateḥ /",
  "GK21sokss_pu:36075": "api bhūyo 'pi tattasyāḥ paśyeyam aham ānanam // SoKss_13,1.33 //",
  "GK21sokss_pu:36076": "dhanyaḥ sakhījano yaṃ sā tena smereṇa paśyati /",
  "GK21sokss_pu:36077": "cakṣuṣā tena ca mukhenālapatyapayantraṇam // SoKss_13,1.34 //",
  "GK21sokss_pu:36078": "ityādi cintayan kṛcchrād ahorātraṃ vyatītya tam /",
  "GK21sokss_pu:36079": "tadupādhyāyasadanaṃ dvitīye 'hany ahaṃ gataḥ // SoKss_13,1.35 //",
  "GK21sokss_pu:36080": "tatropetya savisrambhakathāmadhye sa sādaraḥ /",
  "GK21sokss_pu:36081": "suhṛdvijayaseno māṃ sapraharṣo 'bravīdidam // SoKss_13,1.36 //",
  "GK21sokss_pu:36082": "svasurme madirāvatyā mukhānmanmittramīdṛśam /",
  "GK21sokss_pu:36083": "śrutvā tvāṃ māmakī mātā sasnehā draṣṭumicchati // SoKss_13,1.37 //",
  "GK21sokss_pu:36084": "tadehyasmadgṛhaṃ sākaṃ maya sneho 'sti cenmayi /",
  "GK21sokss_pu:36085": "tvatpādapadmarajasā tadvibhūṣitamastu naḥ // SoKss_13,1.38 //",
  "GK21sokss_pu:36086": "etattadvacanaṃ sadyo nirvāpaṇamabhūnmama /",
  "GK21sokss_pu:36087": "marubhumyadhvagasyeva mahadvarṣamaśaṅkitam // SoKss_13,1.39 //",
  "GK21sokss_pu:36088": "tatheti tadgṛhaṃ gatvā dṛṣṭvā tanmātaraṃ tataḥ /",
  "GK21sokss_pu:36089": "tat satkṛto 'haṃ tatrāsaṃ priyādarśananirvṛtaḥ // SoKss_13,1.40 //",
  "GK21sokss_pu:36090": "gate vijayasene 'tha pitrāhūte madantikāt /",
  "GK21sokss_pu:36091": "māmetya madirāvatyā dhātreyī praṇatāvadat // SoKss_13,1.41 //",
  "GK21sokss_pu:36092": "bhartṛdārikayāsmākamudyāne bhartṛdāraka /",
  "GK21sokss_pu:36093": "vivṛddhiṃ madirāvatyā nītā yā mālatīlatā // SoKss_13,1.42 //",
  "GK21sokss_pu:36094": "nūtano vartate tasyāḥ khalu puṣpabharodgamaḥ /",
  "GK21sokss_pu:36095": "madhusaṃgamasānandavilāsahasitojjvalaḥ // SoKss_13,1.43 //",
  "GK21sokss_pu:36096": "viṣahyāpatitāṃstasyāḥ kusumeṣuśilīmukhān /",
  "GK21sokss_pu:36097": "mukulānyuccitānyadya bhartṛdārikayā svayam // SoKss_13,1.44 //",
  "GK21sokss_pu:36098": "mauktikair iva tair eṣā vidhāyaikāvalī tayā /",
  "GK21sokss_pu:36099": "prahitā te navaṃ vastu pūrvaṃ preṣṭhāya dīyate // SoKss_13,1.45 //",
  "GK21sokss_pu:36100": "ity uktvā sārpitā mahyaṃ mālā caturayā tayā /",
  "GK21sokss_pu:36101": "sapañcaphalakarpūrair nāgavallīdalair yutā // SoKss_13,1.46 //",
  "GK21sokss_pu:36102": "priyāsvahastaracitāṃ kaṇṭhe kṛtvā ca tāmaham /",
  "GK21sokss_pu:36103": "sukhaṃ kim apisaṃprāpaṃ tattadāliṅganādhikam // SoKss_13,1.47 //",
  "GK21sokss_pu:36104": "mukhe kṛtvā ca tāmbūlaṃ tāmavocaṃ priyāsakhīm /",
  "GK21sokss_pu:36105": "kiṃ bravīmyadhikaṃ bhadre hṛdi kāmo mamedṛśaḥ // SoKss_13,1.48 //",
  "GK21sokss_pu:36106": "tyajeyaṃ jīvitamidaṃ tvadvayasyākṛte yadi /",
  "GK21sokss_pu:36107": "tadeva me janmaphalaṃ sā hi prāṇeṣu me prabhuḥ // SoKss_13,1.49 //",
  "GK21sokss_pu:36108": "ity uktvā tāṃ visṛjyāham upādhyāyagṛhānagām /",
  "GK21sokss_pu:36109": "samaṃ vijayasenena samāyātena tatkṣaṇam // SoKss_13,1.50 //",
  "GK21sokss_pu:36110": "anyedyurmadirāvatyā sahito 'smadgṛhaṃ ca saḥ /",
  "GK21sokss_pu:36111": "agādvijayaseno 'tra matpitrordattasaṃmadaḥ // SoKss_13,1.51 //",
  "GK21sokss_pu:36112": "tadevaṃ madirāvatyā mama caikanivāsataḥ /",
  "GK21sokss_pu:36113": "gūḍha eva gato vṛddhimanurāgo 'nuvāsaram // SoKss_13,1.52 //",
  "GK21sokss_pu:36114": "ekadā madirāvatyā dāsī mām abravīdrahaḥ /",
  "GK21sokss_pu:36115": "śṛṇu yatte mahābhāga vacmi citte tathā kuru // SoKss_13,1.53 //",
  "GK21sokss_pu:36116": "yataḥ prabhṛti dṛṣṭastvaṃ tatropādhyāyaveśmani /",
  "GK21sokss_pu:36117": "vatsayā madirāvatyā tataḥ prabhṛti sā kila // SoKss_13,1.54 //",
  "GK21sokss_pu:36118": "abhinandati nāhāraṃ na tatnoti prasādhanam /",
  "GK21sokss_pu:36119": "ramate na ca saṃgīte na krīḍati śukādibhiḥ // SoKss_13,1.55 //",
  "GK21sokss_pu:36120": "kadalīpattrapavanaiḥ śrīkhaṇḍārdravilepanaiḥ /",
  "GK21sokss_pu:36121": "tapyate candrapādaiś ca tuṣāraśiśirair api // SoKss_13,1.56 //",
  "GK21sokss_pu:36122": "kṛṣṇapakṣendulekheva kṣāmībhavati sānvaham /",
  "GK21sokss_pu:36123": "nirvāti yuṣmatkathayā kevalaṃ kriyamāṇayā // SoKss_13,1.57 //",
  "GK21sokss_pu:36124": "etanme svaduhitroktaṃ tasyāḥ sarvakriyāvidā /",
  "GK21sokss_pu:36125": "yā chāyeva na tatpārśvātkṣaṇam apy apasarpati // SoKss_13,1.58 //",
  "GK21sokss_pu:36126": "punarnītvā ca visrambhaṃ sā svayaṃ madirāvatī /",
  "GK21sokss_pu:36127": "pṛṣṭā mayā tayā proktaṃ svaṃ manastvadgataṃ mama // SoKss_13,1.59 //",
  "GK21sokss_pu:36128": "tadidānīṃ yathā tasyāḥ phaledeva manorathaḥ /",
  "GK21sokss_pu:36129": "tathā subhaga kurvīthā jīvantīṃ tāṃ yadīcchasi // SoKss_13,1.60 //",
  "GK21sokss_pu:36130": "iti vāksudhayā tasyā dattānando 'ham abhyadhām /",
  "GK21sokss_pu:36131": "yuṣmadāyattam evaitatsvādhīno 'yaṃ janastava // SoKss_13,1.61 //",
  "GK21sokss_pu:36132": "etac chrutvā prahṛṣṭā sā tato yātā yathāgatam /",
  "GK21sokss_pu:36133": "tatpratyayāc ca jātāstho nirvṛto 'hamagāṃ gṛham // SoKss_13,1.62 //",
  "GK21sokss_pu:36134": "anyedyus tāṃ ca madirāvatīṃ pitur ayācata /",
  "GK21sokss_pu:36135": "ujjayinyāḥ samāyāto mahān kṣattriyaputrakaḥ // SoKss_13,1.63 //",
  "GK21sokss_pu:36136": "tatpitā ca sutāṃ tasmai pradātuṃ pratyapadyata /",
  "GK21sokss_pu:36137": "tac cāhaṃ tatparijanāc chrutavāñ śrotradāruṇam // SoKss_13,1.64 //",
  "GK21sokss_pu:36138": "tataḥ svārgādiva bhraṣṭo vajreṇeva samāhataḥ /",
  "GK21sokss_pu:36139": "ākrānta iva bhūtena mohaṃ prāpam ahaṃ ciram // SoKss_13,1.65 //",
  "GK21sokss_pu:36140": "āśvasyācintayaṃ cāhaṃ vaiklavyenādhunaiva kim /",
  "GK21sokss_pu:36141": "paśyāmi tāvat paryantaṃ prāpnotīṣṭamaviklavaḥ // SoKss_13,1.66 //",
  "GK21sokss_pu:36142": "ityāśayāhaṃ divasānyāvatkāṃścinnayāmi tān /",
  "GK21sokss_pu:36143": "priyāsakhībhir āgatya dhāryamāṇastaduktibhiḥ // SoKss_13,1.67 //",
  "GK21sokss_pu:36144": "lagno 'tra niścitastāvadabhyaktā madirāvatī /",
  "GK21sokss_pu:36145": "prāptaścodvāhadivasastasyāḥ pravitatotsavaḥ // SoKss_13,1.68 //",
  "GK21sokss_pu:36146": "svecchāsaṃcāraruddhāyāṃ tasyāṃ tatpitṛveśmani /",
  "GK21sokss_pu:36147": "janyayātrāpraveśo 'bhūdāsannastūryanāditaiḥ // SoKss_13,1.69 //",
  "GK21sokss_pu:36148": "taddṛṣṭvā tannirāśo 'haṃ kaṣṭaṃ jīvitavaiśasam /",
  "GK21sokss_pu:36149": "kalayanmanyamānaś ca virahānmaraṇaṃ sukham // SoKss_13,1.70 //",
  "GK21sokss_pu:36150": "gatvā ca nagarībāhyamāruhya vaṭapādapam /",
  "GK21sokss_pu:36151": "pāśaṃ vyaracayaṃ tena pāśenānokahāttataḥ // SoKss_13,1.71 //",
  "GK21sokss_pu:36152": "priyāprāptimanorājyam ātmānaṃ cātyajaṃ samam /",
  "GK21sokss_pu:36153": "kṣaṇāccāpaśyamātmānaṃ naṣṭāṃ saṃprāpya cetanām // SoKss_13,1.72 //",
  "GK21sokss_pu:36154": "yūnaḥ patitamutsaṅge chinnapāśasya kasyacit /",
  "GK21sokss_pu:36155": "anena nūnaṃ trāto 'hamiti matvābravaṃ ca tam // SoKss_13,1.73 //",
  "GK21sokss_pu:36156": "mahāsattva tvayā tāvaddarśitaiva dayālutā /",
  "GK21sokss_pu:36157": "kiṃ tu me virahārtasya mṛtyuriṣṭo na jīvitam // SoKss_13,1.74 //",
  "GK21sokss_pu:36158": "candro 'gnirviṣamāhāro gītāni śrutisūcayaḥ /",
  "GK21sokss_pu:36159": "udyānaṃ bandhanaṃ pauṣpī mālā digdhā śarāvalī // SoKss_13,1.75 //",
  "GK21sokss_pu:36160": "jvalitāṅgāravarṣaṃ ca candanādyanulepanam /",
  "GK21sokss_pu:36161": "... // SoKss_13,1.76 //",
  "GK21sokss_pu:36162": "yeṣāṃ mittraṃ viparyastaṃ saṃsāre vidhurātmanām /",
  "GK21sokss_pu:36163": "jīvite ko rasasteṣāṃ mādṛśāṃ viprayoginām // SoKss_13,1.77 //",
  "GK21sokss_pu:36164": "ity uktvāvarṇayaṃ cāsmai tamahaṃ kṛcchrabandhave /",
  "GK21sokss_pu:36165": "pṛṣṭodantāya madirāv atīvṛttāntavistaram // SoKss_13,1.78 //",
  "GK21sokss_pu:36166": "tato 'bravītsa sādhurmāṃ kiṃ prājño 'pi vimuhyasi /",
  "GK21sokss_pu:36167": "sarvaṃ yasya kṛte tena kiṃ tyaktenātmanā phalam // SoKss_13,1.79 //",
  "GK21sokss_pu:36168": "ātmīyamatra vṛttāntaṃ śṛṇvimaṃ kathayāmi te /",
  "GK21sokss_pu:36169": "astīha niṣadho nāma deśo himavadāśrayaḥ // SoKss_13,1.80 //",
  "GK21sokss_pu:36170": "kalividrāvitasyaiko yo dharmasya samāśrayaḥ /",
  "GK21sokss_pu:36171": "janmakṣetraṃ ca satyasya gṛhaṃ kṛtayugasya ca // SoKss_13,1.81 //",
  "GK21sokss_pu:36172": "atṛptiryatra lokasya śrute na tvarthasaṃcaye /",
  "GK21sokss_pu:36173": "saṃtoṣaś ca svadāreṣu nopakāreṣu sarvadā // SoKss_13,1.82 //",
  "GK21sokss_pu:36174": "tatra śīlaśrutāḍhyasya brāhmaṇasyāhamātmajaḥ /",
  "GK21sokss_pu:36175": "so 'haṃ deśāntarālokakautukānnirgato gṛhāt // SoKss_13,1.83 //",
  "GK21sokss_pu:36176": "bhraman deśānupādhyāyān paśyan prāpto 'smi ca kramāt /",
  "GK21sokss_pu:36177": "sakhe śaṅkhapuraṃ nāma nātidūramitaḥ puram // SoKss_13,1.84 //",
  "GK21sokss_pu:36178": "śaṅkhapālasya yatrāsti nāgarājasya pāvanam /",
  "GK21sokss_pu:36179": "śaṅkha hrada iti khyātaṃ svacchatoyaṃ mahatsaraḥ // SoKss_13,1.85 //",
  "GK21sokss_pu:36180": "tatropādhyāyasadane vasaṃstadahamekadā /",
  "GK21sokss_pu:36181": "snānayātrotsave 'gacchaṃ draṣṭuṃ śaṅkhahradaṃ saraḥ // SoKss_13,1.86 //",
  "GK21sokss_pu:36182": "asaṃkhyaiḥ pūritataṭaṃ nānādeśāgatair janaiḥ /",
  "GK21sokss_pu:36183": "surāsurair ivāmbhodhiṃ kṣobhyamāṇaṃ samantataḥ // SoKss_13,1.87 //",
  "GK21sokss_pu:36184": "vadhūnāṃ ślathadhammillavisrastakusumasrajām /",
  "GK21sokss_pu:36185": "vīcihastaiḥ parāmṛṣṭajaghanastanamaṇḍalam // SoKss_13,1.88 //",
  "GK21sokss_pu:36186": "āśliṣyāpahṛtenāṅgarāgeṇāpiñjarīkṛtam /",
  "GK21sokss_pu:36187": "mahāhradaṃ tamadrākṣaṃ tanvānaṃ kāmukāyitam // SoKss_13,1.89 //",
  "GK21sokss_pu:36188": "tasya dakṣiṇato gatvā tarukhaṇḍaṃ vyalokayam /",
  "GK21sokss_pu:36189": "sāhūmam iva tāpicchaiḥ sāṅgāram iva kiṃśukaiḥ // SoKss_13,1.90 //",
  "GK21sokss_pu:36190": "sajvālam iva cotphullalohitāśokavallibhiḥ /",
  "GK21sokss_pu:36191": "haranetrānalapluṣṭaṃ dehaṃ ratipateriva // SoKss_13,1.91 //",
  "GK21sokss_pu:36192": "tatrātimuktakalatāmaṇḍapadvāri kurvatīm /",
  "GK21sokss_pu:36193": "kusumāvacayaṃ kāṃcidapaśyaṃ kanyakāmaham // SoKss_13,1.92 //",
  "GK21sokss_pu:36194": "līlākaṭākṣavikṣepatarjitaśravaṇotpalām /",
  "GK21sokss_pu:36195": "utkṣiptabāhulatikālakṣitaikapayodharām // SoKss_13,1.93 //",
  "GK21sokss_pu:36196": "vahantīṃ kabarīpāśaṃ pṛṣṭhataḥ parimocitam /",
  "GK21sokss_pu:36197": "vadanendubhayeneva timiraṃ śaraṇāgatam // SoKss_13,1.94 //",
  "GK21sokss_pu:36198": "nūnaṃ rambhādinirmāṇasiddhahastena vedhasā /",
  "GK21sokss_pu:36199": "sṛṣṭā sākṣṇor nimeṣeṇa vijñeyā mānuṣīti yā // SoKss_13,1.95 //",
  "GK21sokss_pu:36200": "sā ca dṛṣṭā praviṣṭaiva hṛdayaṃ me mṛgekṣaṇā /",
  "GK21sokss_pu:36201": "hastabhallīva mārasya jagattritayamohinī // SoKss_13,1.96 //",
  "GK21sokss_pu:36202": "sāpi māmavalokyaiva sadyaḥ smaravaśābhavat /",
  "GK21sokss_pu:36203": "vimucya puṣpāvacayakrīḍāṃ premavihastitā // SoKss_13,1.97 //",
  "GK21sokss_pu:36204": "caladdhāralatāmadhyapadmarāgaprabhodgamaiḥ /",
  "GK21sokss_pu:36205": "anurāgamivodbhinnaṃ bhareṇa hṛdayādbahiḥ // SoKss_13,1.98 //",
  "GK21sokss_pu:36206": "darśayantī parāvṛtya tanuṃ muhurivaikṣata /",
  "GK21sokss_pu:36207": "sā māmapāṅgaviśrāntatārakāntena cakṣuṣā // SoKss_13,1.99 //",
  "GK21sokss_pu:36208": "evaṃ yavatsthitāvāvāmanyonyālokinau kṣaṇam /",
  "GK21sokss_pu:36209": "tāvattatrodabhūnnaśyajjanahāhāravo mahān // SoKss_13,1.100 //",
  "GK21sokss_pu:36210": "āgādvanyebhagandhāndho dhāvandalitaśṛṅkhalaḥ /",
  "GK21sokss_pu:36211": "mattahastī dhutārohakarṇāntalulitāṅkuśaḥ // SoKss_13,1.101 //",
  "GK21sokss_pu:36212": "taṃ dṛṣṭvaiva pradhāvyāhaṃ vitrastāṃ vidrutānugām /",
  "GK21sokss_pu:36213": "janamadhyamanaiṣaṃ tāmutsaṅgāropitāṃ priyām // SoKss_13,1.102 //",
  "GK21sokss_pu:36214": "samāśvasiti yāvat sā tatrāgataparicchadā /",
  "GK21sokss_pu:36215": "tāvajjanaravākṛṣṭastatraivāgātsa vāraṇaḥ // SoKss_13,1.103 //",
  "GK21sokss_pu:36216": "tadbhayādvidravadbhūrijanamadhyatirohitā /",
  "GK21sokss_pu:36217": "anugaiḥ sāmyataḥ kvāpi nītāhaṃ ca gato 'nyataḥ // SoKss_13,1.104 //",
  "GK21sokss_pu:36218": "tato gajabhaye śānte cinvānastāṃ sumadhyamām /",
  "GK21sokss_pu:36219": "yan nāvāpamavijñātanāmānvayaniketanām // SoKss_13,1.105 //",
  "GK21sokss_pu:36220": "tacchūnyacitto vibhraṣṭavidyo vidyādharo yathā /",
  "GK21sokss_pu:36221": "bhramannupādhyāyagṛhaṃ katham apy ahamāptavān // SoKss_13,1.106 //",
  "GK21sokss_pu:36222": "tatra saṃmūrchita iva pradhvasta iva cābhavam /",
  "GK21sokss_pu:36223": "tatpremabhaṅgasotkampastadāśleṣasukhaṃ smaran // SoKss_13,1.107 //",
  "GK21sokss_pu:36224": "kramāc ca sustrīsulabhādārdrabhāvāśrayādiva /",
  "GK21sokss_pu:36225": "nipātito 'hamutsaṅge cintayā darśitāśayā // SoKss_13,1.108 //",
  "GK21sokss_pu:36226": "aśrutyā ca parāmṛṣṭo hṛdaye vyathitātmanā /",
  "GK21sokss_pu:36227": "uttamāṅge gṛhītaś ca śirortyātyantavṛddhayā // SoKss_13,1.109 //",
  "GK21sokss_pu:36228": "tāvac ca dhair yeṇa samaṃ tanme vigalitaṃ dinam /",
  "GK21sokss_pu:36229": "saṃkocamāgataṃ padmavanaṃ saha mukhena me // SoKss_13,1.110 //",
  "GK21sokss_pu:36230": "manorathair madīyaiś ca sākaṃ vighaṭitānyatha /",
  "GK21sokss_pu:36231": "rathāṅganāmnāṃ mithunānyastaṃ yāte vivasviti // SoKss_13,1.111 //",
  "GK21sokss_pu:36232": "tataḥ smarasyaikasuhṛtsukhināṃ nayanotsavaḥ /",
  "GK21sokss_pu:36233": "udagacchanniśānāthaḥ prācīmukhaviśeṣakaḥ // SoKss_13,1.112 //",
  "GK21sokss_pu:36234": "tena jvaladbhir iva me karair api sudhāmayaiḥ /",
  "GK21sokss_pu:36235": "āśāprakāśakeṇāpi jīvitāśāṃ nyamīlyata // SoKss_13,1.113 //",
  "GK21sokss_pu:36236": "atha jyotsnānalakṣiptaśarīraṃ mṛtyukāṅkṣiṇam /",
  "GK21sokss_pu:36237": "eko 'bravītsahādhyāyī vidhuraṃ vīkṣya tatra mām // SoKss_13,1.114 //",
  "GK21sokss_pu:36238": "kim evaṃ duḥkhito 'syadya vyādhis tava na dṛśyate /",
  "GK21sokss_pu:36239": "arthakāmakṛtas tvādhir yadi tad vacmi te śṛṇu // SoKss_13,1.115 //",
  "GK21sokss_pu:36240": "atigardhena ye hy arthā vañcayitvā paraṃ ca ye /",
  "GK21sokss_pu:36241": "apahṛtya pareṣāṃ vā vāñchyante naiva te sthirāḥ // SoKss_13,1.116 //",
  "GK21sokss_pu:36242": "pāpamūlā yataḥ pāpaphalabhāraṃ prasūya te /",
  "GK21sokss_pu:36243": "tadbhareṇaiva bhajyante śīghraṃ dhanaviṣadrumāḥ // SoKss_13,1.117 //",
  "GK21sokss_pu:36244": "arjanādiparikleśaḥ kevalaṃ tair dhanair iha /",
  "GK21sokss_pu:36245": "amutra duḥkhamācandratārakaṃ nārakaṃ mahat // SoKss_13,1.118 //",
  "GK21sokss_pu:36246": "kāmo 'py aprāpya naṣṭo yaḥ sā prāṇāntaviḍambanā /",
  "GK21sokss_pu:36247": "yaścādharmo 'gradūtaḥ sa nirayāgnermukhapriyaḥ // SoKss_13,1.119 //",
  "GK21sokss_pu:36248": "nyāyyau tu pūrvasukṛtair dhīdhair yotsāhavān pumān /",
  "GK21sokss_pu:36249": "arthakāmāv avāpnoti na tu klībo bhavādṛśaḥ // SoKss_13,1.120 //",
  "GK21sokss_pu:36250": "tadbhadra dhair yamālambya yatasvābhīṣṭasiddhaye /",
  "GK21sokss_pu:36251": "ity uktastena sakhyāhaṃ nādāṃ yastkiṃciduttaram // SoKss_13,1.121 //",
  "GK21sokss_pu:36252": "nigūhyāśayamāśritya dhair yaṃ nītvā niśāṃ kramāt /",
  "GK21sokss_pu:36253": "ihāgato 'haṃ sā nāma māsyāṃ puri vasediti // SoKss_13,1.122 //",
  "GK21sokss_pu:36254": "atra prāptena dṛṣṭastvaṃ pāśārpitagalo mayā /",
  "GK21sokss_pu:36255": "pāśottīrṇāc chrutaṃ vattastvadduḥkhaṃ svaṃ ca varṇitam // SoKss_13,1.123 //",
  "GK21sokss_pu:36256": "tadavijñātanāmāderapi tasyāḥ kṛte sakhe /",
  "GK21sokss_pu:36257": "sutanorāśritodyogaḥ pauruṣāgocare 'py aham // SoKss_13,1.124 //",
  "GK21sokss_pu:36258": "atastvaṃ madirāvatyāḥ sthitāyā api gocare /",
  "GK21sokss_pu:36259": "prāptau puruṣakārādi muktvā klībāyase katham // SoKss_13,1.125 //",
  "GK21sokss_pu:36260": "na śrutaḥ pūrvavṛttāntaḥ kiṃ tvayā rukmiṇīgataḥ /",
  "GK21sokss_pu:36261": "dattāpi cedipataye hṛtā sā hariṇā na kim // SoKss_13,1.126 //",
  "GK21sokss_pu:36262": "iti bruvati mittre me tasminnātodyamaṅgalaiḥ /",
  "GK21sokss_pu:36263": "agratastata evāgātsānugā madirāvatī // SoKss_13,1.127 //",
  "GK21sokss_pu:36264": "mātṛdevakule 'muṣmin kāmapūjārtham āgatāḥ /",
  "GK21sokss_pu:36265": "atra sthitāḥ kāmadevaṃ vivāhe 'rcanti kanyakāḥ // SoKss_13,1.128 //",
  "GK21sokss_pu:36266": "ata evaitadagre 'sminvaṭe pāśo mayārpitaḥ /",
  "GK21sokss_pu:36267": "ihāgatā sā tadarthaṃ mṛtaṃ paśyatu māmiti // SoKss_13,1.129 //",
  "GK21sokss_pu:36268": "etac chrutvaiva sa suhṛdvīro mām abravīddvijaḥ /",
  "GK21sokss_pu:36269": "tarhi devakule 'traiva praviśyābhyantare drutam // SoKss_13,1.130 //",
  "GK21sokss_pu:36270": "mātṛṇāṃ pṛṣṭhataśchannāvehi sāṃpratamāsvahe /",
  "GK21sokss_pu:36271": "paśyāvaḥ kim upāyo 'tra kaś citsyādāvayor na vā // SoKss_13,1.131 //",
  "GK21sokss_pu:36272": "evam uktavatā tena sakhyā sākaṃ tathety aham /",
  "GK21sokss_pu:36273": "gatvā devakulaṃ tatra tathaivāsamalakṣitaḥ // SoKss_13,1.132 //",
  "GK21sokss_pu:36274": "tataḥ pariṇayodgītamaṅgalāgatya sā śanaiḥ /",
  "GK21sokss_pu:36275": "prāviśattatra madirāvatī devakulāntare // SoKss_13,1.133 //",
  "GK21sokss_pu:36276": "ekākinyeva yāciṣye varaṃ kaṃcinmanogatam /",
  "GK21sokss_pu:36277": "kāmadevābhagavatastadbahirbhavatākhilāḥ // SoKss_13,1.134 //",
  "GK21sokss_pu:36278": "itisarvā bahiṣkṛtvā sakhīranucaraiḥ saha /",
  "GK21sokss_pu:36279": "ekaiva kāmadevaṃ tamarcayitvā vyajijñapat // SoKss_13,1.135 //",
  "GK21sokss_pu:36280": "manobhavenāpi satā tvayā deva kathaṃ na me /",
  "GK21sokss_pu:36281": "manogataḥ priyo jñāto vipralabdhā hatāsmi kim // SoKss_13,1.136 //",
  "GK21sokss_pu:36282": "nāsmiñjanmani bhūtaścettvaṃ varāya kṣamo mama /",
  "GK21sokss_pu:36283": "janmāntare 'pi tatkuryāḥ kṛpāṃ ratipate mayi // SoKss_13,1.137 //",
  "GK21sokss_pu:36284": "tathā prasādaṃ kurvīthā yathā dehāntare 'pi me /",
  "GK21sokss_pu:36285": "sa eva bhartā subhago bhavedviprakumārakaḥ // SoKss_13,1.138 //",
  "GK21sokss_pu:36286": "ity uktvā sāvayor bālā paśyatoḥ śṛṇvatorapi /",
  "GK21sokss_pu:36287": "śaṅkau kṛtvottarīyeṇa pāśaṃ kaṇṭhe nyaveśayat // SoKss_13,1.139 //",
  "GK21sokss_pu:36288": "upetya darśayātmānamasyāḥ pāśaṃ galāddhara /",
  "GK21sokss_pu:36289": "ity uktastena sakhyāham upāsarpaṃ tadaiva tām // SoKss_13,1.140 //",
  "GK21sokss_pu:36290": "mā priye sāhasaṃ paśya saiṣa prāṇapaṇārjitaḥ /",
  "GK21sokss_pu:36291": "ārtikāloktasahajasneho dāso 'gratastava // SoKss_13,1.141 //",
  "GK21sokss_pu:36292": "ity ahaṃ vyāharan harṣabharagadgadayā girā /",
  "GK21sokss_pu:36293": "sutanos tvaritaṃ tasyāḥ pāśaṃ kaṇṭhādapāharam // SoKss_13,1.142 //",
  "GK21sokss_pu:36294": "tato māṃ vīkṣya sahasā yāvat sānandasādhvasā /",
  "GK21sokss_pu:36295": "kṣaṇaṃ tiṣṭhati sā tāvat so 'bravīnmāṃ drutaṃ suhṛt // SoKss_13,1.143 //",
  "GK21sokss_pu:36296": "dinakṣayāprakāśe 'smin kāle nirgatya yāmy aham /",
  "GK21sokss_pu:36297": "veṣeṇa madirāvatyā etatparijanaiḥ saha // SoKss_13,1.144 //",
  "GK21sokss_pu:36298": "āvayor uttarīyābhyāṃ saṃvītāṃ tvam imāṃ vadhūm /",
  "GK21sokss_pu:36299": "ādāyāgaccha nirgatya dvitiyadvāravartmanā // SoKss_13,1.145 //",
  "GK21sokss_pu:36300": "yāhi deśāntaraṃ rātrau yathākāmam alakṣitaḥ /",
  "GK21sokss_pu:36301": "maccintāṃ mā kṛthā daivaṃ śivaṃ mama vidhāsyati // SoKss_13,1.146 //",
  "GK21sokss_pu:36302": "ity uktvopāttamadirāvatīveṣaḥ suhṛtsa me /",
  "GK21sokss_pu:36303": "nirgatyaiva tataḥ prāyānnaktaṃ tadanugair vṛtaḥ // SoKss_13,1.147 //",
  "GK21sokss_pu:36304": "ahaṃ ca madirāvatyānargharatnasrajā samam /",
  "GK21sokss_pu:36305": "dvāreṇānyena niṣkramya rātryā yāto 'smi yojanam // SoKss_13,1.148 //",
  "GK21sokss_pu:36306": "prātarnirvartitāhāraḥ kramādgacchandinair aham /",
  "GK21sokss_pu:36307": "prāpto 'calapuraṃ nāma nagaraṃ dayitāsakhaḥ // SoKss_13,1.149 //",
  "GK21sokss_pu:36308": "mittrībhūya gṛhe datte tatraikena dvijanmanā /",
  "GK21sokss_pu:36309": "pariṇītā mayā sātra sattvaraṃ madirāvatī // SoKss_13,1.150 //",
  "GK21sokss_pu:36310": "tato 'tra vasataḥ siddhayatheṣṭasukhitasya me /",
  "GK21sokss_pu:36311": "kiṃ syānmitrasya me vṛttaṃ tasyetyeṣābhavadvyathā // SoKss_13,1.151 //",
  "GK21sokss_pu:36312": "tadanantaram eṣo 'dya dṛṣṭo 'kāraṇabāndhavaḥ /",
  "GK21sokss_pu:36313": "mayeha gaṅgāsnānārtham āgatenottarāyaṇe // SoKss_13,1.152 //",
  "GK21sokss_pu:36314": "ciraṃ caitaṃ savailakṣyamivāśliṣyopaviśya ca /",
  "GK21sokss_pu:36315": "yāvat pṛcchāmi vṛttāntaṃ tāvaddeva ihāgataḥ // SoKss_13,1.153 //",
  "GK21sokss_pu:36316": "tametamaparaṃ viddhi prāṇadārapradaṃ mama /",
  "GK21sokss_pu:36317": "kṛcchraikamittraṃ pārśvasthaṃ vipraṃ vatseśanandana // SoKss_13,1.154 //",
  "GK21sokss_pu:36318": "iti tena yathāvṛtte vipreṇaikena varṇite /",
  "GK21sokss_pu:36319": "naravāhanadattas tamapṛcchadaparaṃ dvijam // SoKss_13,1.155 //",
  "GK21sokss_pu:36320": "tuṣṭirme brūhi muktastvaṃ tādṛśātsaṃkaṭātkatham /",
  "GK21sokss_pu:36321": "mittrārthāgaṇitaprāṇā durlabhā hi bhavādṛśāḥ // SoKss_13,1.156 //",
  "GK21sokss_pu:36322": "etattasya vacaḥ śrutvā vatsarājasutasya saḥ /",
  "GK21sokss_pu:36323": "dvitīyo 'pi svavṛttāntaṃ vipro vaktuṃ pracakrame // SoKss_13,1.157 //",
  "GK21sokss_pu:36324": "tadā tato māṃ madirāvatīveṣaṃ vinirgatam /",
  "GK21sokss_pu:36325": "devāgārāttadanugāstadbuddhyā paryavārayan // SoKss_13,1.158 //",
  "GK21sokss_pu:36326": "āropya śibikāṃ taiś ca nṛtyavādyamadākulaiḥ /",
  "GK21sokss_pu:36327": "nīto 'smi somadattasya bhavanaṃ vibhavānvitam // SoKss_13,1.159 //",
  "GK21sokss_pu:36328": "kvacit sadvastrabhārāḍhyaṃ saṃbhṛtābharaṇaṃ kva cit /",
  "GK21sokss_pu:36329": "kva cinniṣpannapakvānnaṃ kva citsajjitavedikam // SoKss_13,1.160 //",
  "GK21sokss_pu:36330": "kva citpragītadāsīkaṃ kva ciccāraṇasaṃkulam /",
  "GK21sokss_pu:36331": "lagnavelāpratīkṣyaiś ca kva cidadhyāsitaṃ dvijaiḥ // SoKss_13,1.161 //",
  "GK21sokss_pu:36332": "tatraikasmin gṛhe pānakṣībaiḥ parijanair aham /",
  "GK21sokss_pu:36333": "kṛtāvaguṇṭhano naktaṃ vadhūbuddhyā praveśitaḥ // SoKss_13,1.162 //",
  "GK21sokss_pu:36334": "upaviṣṭaṃ ca māṃ tatra vanitāḥ paryavārayan /",
  "GK21sokss_pu:36335": "vivāhotsavasānandanānāceṣṭāsamākulāḥ // SoKss_13,1.163 //",
  "GK21sokss_pu:36336": "kṣaṇāddvāropakaṇṭhe ca mekhalānūpurāravaḥ /",
  "GK21sokss_pu:36337": "aśrāvi prāviśaccātra kanyaikā sasakhījanā // SoKss_13,1.164 //",
  "GK21sokss_pu:36338": "nāgīva visphuradratnamūrdhā dhavalakañcukā /",
  "GK21sokss_pu:36339": "abdhivīcīva lāvaṇyapūrṇā muktāvalīcitā // SoKss_13,1.165 //",
  "GK21sokss_pu:36340": "udyānadevatā sākṣād iva satpuṣpamālinī /",
  "GK21sokss_pu:36341": "suparvabāhulatikāvirājatkarapallavā // SoKss_13,1.166 //",
  "GK21sokss_pu:36342": "sā cāgatyopaviṣṭā me pārśve priyasakhīdhiyā /",
  "GK21sokss_pu:36343": "paśyāmi yāvat saivātra cittacaurī samāgatā // SoKss_13,1.167 //",
  "GK21sokss_pu:36344": "yā sā śaṅkhahrade dṛṣṭā kanyā snānāgatā mayā /",
  "GK21sokss_pu:36345": "trātā gajād dṛṣṭanaṣṭā madhyelokamagānmama // SoKss_13,1.168 //",
  "GK21sokss_pu:36346": "kimetatkākatālīyaṃ kiṃ svapnaḥ satyam eva vā /",
  "GK21sokss_pu:36347": "iti harṣabharodbhrāntastadā cāhamacintayam // SoKss_13,1.169 //",
  "GK21sokss_pu:36348": "kṣaṇāntare ca madirāvatīsakhyo 'bruvaṃś ca tām /",
  "GK21sokss_pu:36349": "kimevamāryaduhitarunmanā iva lakṣyase // SoKss_13,1.170 //",
  "GK21sokss_pu:36350": "etac chrutvābravītkanyā sā nigūhyāśayaṃ tadā /",
  "GK21sokss_pu:36351": "jānītha kiṃ na madirāvatī me yādṛśī sakhi // SoKss_13,1.171 //",
  "GK21sokss_pu:36352": "eṣā kṛtavivāhā ca yāsyati śvāśuraṃ gṛham /",
  "GK21sokss_pu:36353": "etadviyuktā na sthātuṃ śakṣyāmītyasmi duḥkhitā // SoKss_13,1.172 //",
  "GK21sokss_pu:36354": "tanniryāta bahiḥ kṣipraṃ yāvadvisrambhasaṃkathāḥ /",
  "GK21sokss_pu:36355": "kurvatī madirāvatyā saha tiṣṭhāmyahaṃ sukham // SoKss_13,1.173 //",
  "GK21sokss_pu:36356": "iti niṣkāsya tāḥ sarvā dvāre dattvārgalaṃ svayam /",
  "GK21sokss_pu:36357": "upaviśya sakhībuddhyā sā māmevam abhāṣata // SoKss_13,1.174 //",
  "GK21sokss_pu:36358": "madirāvati nāsty asmād duḥkhaṃ tvadduḥkhato 'dhikam /",
  "GK21sokss_pu:36359": "prāṇapriye yad anyasmin pitrānyasmai pradīyase // SoKss_13,1.175 //",
  "GK21sokss_pu:36360": "tathāpi te bhavejjātu darśanaṃ saṃgamo 'pi vā /",
  "GK21sokss_pu:36361": "saṃstavājjñāyamānena tena svapreyasā saha // SoKss_13,1.176 //",
  "GK21sokss_pu:36362": "mama tvanāsthamutpannaṃ yadduḥkhaṃ tadvadāmi te /",
  "GK21sokss_pu:36363": "yathāhaṃ te tathā tvaṃ hi visrambhaikāspadaṃ mama // SoKss_13,1.177 //",
  "GK21sokss_pu:36364": "gatavatyasmi yātrāyāṃ snātuṃ śaṅkhahradaṃ saraḥ /",
  "GK21sokss_pu:36365": "vinodayitum ātmānaṃ bhāvitvadvirahāturam // SoKss_13,1.178 //",
  "GK21sokss_pu:36366": "tatrodyānaṃ divā muktvā nabhaścandra ivāgataḥ /",
  "GK21sokss_pu:36367": "ālānakāñcanastambha iva saundaryadantinaḥ // SoKss_13,1.179 //",
  "GK21sokss_pu:36368": "navīnaśmaśrumadhupaśreṇīśritamukhāmbujaḥ /",
  "GK21sokss_pu:36369": "ko'pi kānto dvijayuvā dṛṣṭo navavayā mayā // SoKss_13,1.180 //",
  "GK21sokss_pu:36370": "vaneṣu kevalaṃ kliṣṭāstapobhir munikanyakāḥ /",
  "GK21sokss_pu:36371": "na dṛṣṭo 'yaṃ yuvā yābhiḥ kiṃ tāsāṃ tapasaḥ phalam // SoKss_13,1.181 //",
  "GK21sokss_pu:36372": "iti saṃcintayantyā me kāmena hṛdayaṃ śaraiḥ /",
  "GK21sokss_pu:36373": "tathā viddhaṃ yathā lajjā bhayaṃ ca galitaṃ tataḥ // SoKss_13,1.182 //",
  "GK21sokss_pu:36374": "tataḥ paśyāmi paśyantaṃ yāvattaṃ tiryagīkṣaṇā /",
  "GK21sokss_pu:36375": "ālānamukto mattebhastāvadāgādaśaṅkitam // SoKss_13,1.183 //",
  "GK21sokss_pu:36376": "tena naśyatparijanāṃ bhītāṃ dṛṣṭvā sa māṃ yuvā /",
  "GK21sokss_pu:36377": "dhāvitvāṅke kṛtāṃ dūre madhye lokasya nītavān // SoKss_13,1.184 //",
  "GK21sokss_pu:36378": "tatsaṃsparśāmṛtānandabhīlitāhaṃ tadā sakhi /",
  "GK21sokss_pu:36379": "ko hastī kiṃ bhayaṃ kāhaṃ kva sthitāsmīti nāvidam // SoKss_13,1.185 //",
  "GK21sokss_pu:36380": "tataḥ parijano yāvat prāpto me tāvadāgataḥ /",
  "GK21sokss_pu:36381": "mattahastī sa tatraiva viraho mūrtimāniva // SoKss_13,1.186 //",
  "GK21sokss_pu:36382": "utkṣipyāhamathānītā tadbhayādanugair gṛham /",
  "GK21sokss_pu:36383": "sa ca me janasaṃkṣobhe na jāne kva gataḥ priyaḥ // SoKss_13,1.187 //",
  "GK21sokss_pu:36384": "tadāprabhṛtyavijñātanāmādikamasupradam /",
  "GK21sokss_pu:36385": "smarantī taṃ karaprāptaṃ kenāpīha hṛtaṃ nidhim // SoKss_13,1.188 //",
  "GK21sokss_pu:36386": "sarvaduḥkhaharāṃ nidrāṃ svapne taddarśanecchayā /",
  "GK21sokss_pu:36387": "vāñchantī cakravākībhiḥ samaṃ krandāmi rātriṣu // SoKss_13,1.189 //",
  "GK21sokss_pu:36388": "tadevaṃ nirupāye 'sminduḥkhe mama vinodanam /",
  "GK21sokss_pu:36389": "tvaddarśanaṃ yatsakhi taddūrībhavati cādhunā // SoKss_13,1.190 //",
  "GK21sokss_pu:36390": "upasthitaṃ taditthaṃ me maraṇaṃ madirāvati /",
  "GK21sokss_pu:36391": "tvanmukhālokanasukhaṃ saṃpratyanubhavāmi tat // SoKss_13,1.191 //",
  "GK21sokss_pu:36392": "ity uktvā śrotrapīyūṣavarṣābhaṃ vacanaṃ mama /",
  "GK21sokss_pu:36393": "kalaṅkayantī vaktrenduṃ sāñjanair aśrubindubhiḥ // SoKss_13,1.192 //",
  "GK21sokss_pu:36394": "avaguṇṭhanamutkṣipya mukhānmama nirīkṣya mām /",
  "GK21sokss_pu:36395": "parijñāya tadā sābhūtsaharṣāścaryasādhvasā // SoKss_13,1.193 //",
  "GK21sokss_pu:36396": "tato mayoktaṃ mugdhe kiṃ saṃbhramaḥ so 'ham eva te /",
  "GK21sokss_pu:36397": "vidhirhi ghaṭayatyarthānacintyānapi saṃmukhaḥ // SoKss_13,1.194 //",
  "GK21sokss_pu:36398": "mayāpi tvatkṛte duḥkhamanubhūtaṃ suduḥsaham /",
  "GK21sokss_pu:36399": "yādṛśaṃ yādṛśī caiṣā prapañcaracanā vidheḥ // SoKss_13,1.195 //",
  "GK21sokss_pu:36400": "vakṣyāmi vistarāttatte nāyaṃ kālaḥ kathākrame /",
  "GK21sokss_pu:36401": "nirgamopāya evaikaścintyatāṃ saṃprati priye // SoKss_13,1.196 //",
  "GK21sokss_pu:36402": "ity uktā sā mayā bālā prāptakālam abhāṣata /",
  "GK21sokss_pu:36403": "anena paścād dvāreṇa nirgacchāvaḥ śanair itaḥ // SoKss_13,1.197 //",
  "GK21sokss_pu:36404": "bahiścātra gṛhodyānaṃ pituḥ sukṣattriyasya me /",
  "GK21sokss_pu:36405": "tanmārgeṇaiva nirgatya vrajāvo yatra kutracit // SoKss_13,1.198 //",
  "GK21sokss_pu:36406": "ity uktavatyaiva tayā guptābharaṇayā saha /",
  "GK21sokss_pu:36407": "taduktenaiva mārgeṇa niragacchamahaṃ tataḥ // SoKss_13,1.199 //",
  "GK21sokss_pu:36408": "rātryā ca duram adhvānaṃ tayā gatvā drutaṃ bhayāt /",
  "GK21sokss_pu:36409": "prabhāte prāptavān asmi priyāyukto mahāṭavīm // SoKss_13,1.200 //",
  "GK21sokss_pu:36410": "gacchatoścāvayostasyāṃ svakathaikavinodayoḥ /",
  "GK21sokss_pu:36411": "nirmānuṣāyāṃ śanakair madhyāhnaḥ samavartata // SoKss_13,1.201 //",
  "GK21sokss_pu:36412": "nirāśrayādhvagamanāṃ nirākrandāmatāpayat /",
  "GK21sokss_pu:36413": "bhūmiṃ tāṃ duṣṭabhūpāla iva tīkṣṇakaraḥ karaiḥ // SoKss_13,1.202 //",
  "GK21sokss_pu:36414": "tasmin kāle pariśrāntāṃ preyasīṃ tāṃ tṛṣārditām /",
  "GK21sokss_pu:36415": "kṛcchraprāptāṃ tarucchāyāṃ śanaiḥ prāpitavān aham // SoKss_13,1.203 //",
  "GK21sokss_pu:36416": "āśvāsayāmi yāvac ca tatra tāṃ paṭamārutaiḥ /",
  "GK21sokss_pu:36417": "akasmānmahiṣastāvadāgādvraṇitavidrutaḥ // SoKss_13,1.204 //",
  "GK21sokss_pu:36418": "tasya paścātpradhāvaṃś ca hayārūḍho dhanurdharaḥ /",
  "GK21sokss_pu:36419": "āgāt ko'pi mahāsattva ityākṛtyaiva sūcitaḥ // SoKss_13,1.205 //",
  "GK21sokss_pu:36420": "sa mahāmahiṣaṃ bhallīprahāreṇāpareṇa tam /",
  "GK21sokss_pu:36421": "vajraghātena vajrīva giriṃ vīro nyapātayat // SoKss_13,1.206 //",
  "GK21sokss_pu:36422": "dṛṣṭvā cāsmānupāgatya sa māṃ prītyaiva pṛṣṭavān /",
  "GK21sokss_pu:36423": "kastvaṃ kaiṣā ca te sādho kvehāyātau yuvāmiti // SoKss_13,1.207 //",
  "GK21sokss_pu:36424": "athopavītamudghāṭya proktaṃ satyānṛtaṃ mayā /",
  "GK21sokss_pu:36425": "vipro 'hameṣā bhāryā me kāryāddeśāntarāgatau // SoKss_13,1.208 //",
  "GK21sokss_pu:36426": "āvāṃ caurahatātsārthādvibhraṣṭau mārganāśataḥ /",
  "GK21sokss_pu:36427": "iha praviṣṭau dṛṣṭaś ca bhavānnaṣṭāś ca bhītayaḥ // SoKss_13,1.209 //",
  "GK21sokss_pu:36428": "evaṃ mayokte brāhmaṇyātsānukampaś ca so 'bhyadhāt /",
  "GK21sokss_pu:36429": "ahaṃ vanacarādhīśo mṛgayārthamihāgataḥ // SoKss_13,1.210 //",
  "GK21sokss_pu:36430": "yuvāṃ cānvapariśrāntau saṃprāptavatithī mama /",
  "GK21sokss_pu:36431": "tadetaṃ viśramāyaitannātidūraṃ madāspadam // SoKss_13,1.211 //",
  "GK21sokss_pu:36432": "ity uktvā matpriyāṃ śrāntāmāropya svaturaṃgame /",
  "GK21sokss_pu:36433": "pādacārībhavannāvāṃ svanivāsaṃ sa nītavān // SoKss_13,1.212 //",
  "GK21sokss_pu:36434": "tatra bāndhavavatso 'smān bhojanādyair upācarat /",
  "GK21sokss_pu:36435": "kudeśeṣv api jāyante kvacit kecin mahāśayāḥ // SoKss_13,1.213 //",
  "GK21sokss_pu:36436": "tato 'ṭavīṃ tām utkramya tadvitīrṇānuyātrikām /",
  "GK21sokss_pu:36437": "prāpyāgrahāramekaṃ sā pariṇītā mayā vadhūḥ // SoKss_13,1.214 //",
  "GK21sokss_pu:36438": "tataḥ paribhramandeśāndṛṣṭvā sārthaṃ samaṃ tayā /",
  "GK21sokss_pu:36439": "adya bhāgirathīsnānamahaṃ kartumihāgataḥ // SoKss_13,1.215 //",
  "GK21sokss_pu:36440": "ihaiva caiṣa saṃprāptaḥ svayaṃvarasuhṛnmayā /",
  "GK21sokss_pu:36441": "devaś ca dṛṣṭa ityeṣa vṛttānto māmakaḥ prabho // SoKss_13,1.216 //",
  "GK21sokss_pu:36442": "ity uktvā virataṃ sa yāvad atha taṃ nirvyājasattvocitaprāptābhīṣṭaphalaṃ praśaṃsatitarāṃ vatseśaputro dvijam /",
  "GK21sokss_pu:36443": "yāvattaṃ yuvarājamātmasacivā bambhramyamāṇāściraṃ cinvantaḥ kila gomukhaprabhṛtayastatrāgatā lebhire // SoKss_13,1.217 //",
  "GK21sokss_pu:36444": "sa ca naravāhanadattaś caraṇanatān harṣabāṣpadhautamukhān /",
  "GK21sokss_pu:36445": "tān abhinananda sarvān saṃmānya yathocitaṃ sacivān // SoKss_13,1.218 //",
  "GK21sokss_pu:36446": "atha tau viprayuvānau sadarthanītipriyau sahādāya /",
  "GK21sokss_pu:36447": "sa yayau saha tair mantribhir anvāgatalalitalocanaḥ svapurīm // SoKss_13,1.219 //",
  "GK21sokss_pu:36448": "iti mahākaviśrīsomadevabhaṭṭaviracite kathāsaritsāgare madirāvatīlambake prathamas taraṅgaḥ /",
  "GK21sokss_pu:36449": "samāptaś cāyaṃ madirāvatīlambakastrayodaśaḥ /",
  "GK21sokss_pu:36450": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:36451": "pañcalambakaścaturdaśaḥ /",
  "GK21sokss_pu:36452": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:36453": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_14,0.1 //",
  "GK21sokss_pu:36454": "prathamas taraṅgaḥ /",
  "GK21sokss_pu:36455": "tuṣṭena yena dehārdham apy umāyai samarpitam /",
  "GK21sokss_pu:36456": "sa vo dadātvabhimataṃ varadaḥ pārvatīpatiḥ // SoKss_14,1.1 //",
  "GK21sokss_pu:36457": "niśi vighnajito vo 'vyāttāṇḍavoddaṇḍitaḥ karaḥ /",
  "GK21sokss_pu:36458": "śoṇaścandrātapatrasya tanvanvidrumadaṇḍatām // SoKss_14,1.2 //",
  "GK21sokss_pu:36459": "tato vatseśvarasutas tās tās trailokyasundarīḥ /",
  "GK21sokss_pu:36460": "bhāryā dadhānas tāṃ cādyāṃ devīṃ madanamañcukām // SoKss_14,1.3 //",
  "GK21sokss_pu:36461": "naravāhanadatto 'tra kauśāmbyāṃ gomukhādibhiḥ /",
  "GK21sokss_pu:36462": "uvāsa saha saṃpūrṇakāmaḥ pitṛvibhūtibhiḥ // SoKss_14,1.4 //",
  "GK21sokss_pu:36463": "tasyābhīṣṭavadhūsaṅgasukhāmṛtamanoramāḥ /",
  "GK21sokss_pu:36464": "nṛttagītakathālāparamyāste divasā yayuḥ // SoKss_14,1.5 //",
  "GK21sokss_pu:36465": "athaikadā sa tāmagryāṃ kāntāṃ madanamañcukām /",
  "GK21sokss_pu:36466": "na dadarśāvarodhāntarna vā parijanaṃ kva cit // SoKss_14,1.6 //",
  "GK21sokss_pu:36467": "tām anālokayan kāntāṃ sa jagāma vivarṇatām /",
  "GK21sokss_pu:36468": "rajanīvirahadhvastakāntir indur ivoṣasi // SoKss_14,1.7 //",
  "GK21sokss_pu:36469": "cittaṃ jijñāsituṃ kiṃ nu cchannā syātkvāpi me priyā /",
  "GK21sokss_pu:36470": "kiṃ vāparādhaleśātsā kuto 'pi kupitaiva me // SoKss_14,1.8 //",
  "GK21sokss_pu:36471": "māyayācchāditā kenāpyathavāpahṛtā nu kim /",
  "GK21sokss_pu:36472": "ityanekavikalpaughavihvalo 'tha babhūva saḥ // SoKss_14,1.9 //",
  "GK21sokss_pu:36473": "anveṣayanyadā naiva labhate sma kuto 'pi tām /",
  "GK21sokss_pu:36474": "saṃtepe sa tadoddāmatadviyogadavāgninā // SoKss_14,1.10 //",
  "GK21sokss_pu:36475": "upetya jñātavṛttāntas tasya vatseśvaraḥ pitā /",
  "GK21sokss_pu:36476": "mātaraḥ sacivā bhṛtyāḥ sarve vihvalatāṃ yayuḥ // SoKss_14,1.11 //",
  "GK21sokss_pu:36477": "hāracandanacandrāṃśumṛṇālanalinīdalaiḥ /",
  "GK21sokss_pu:36478": "vavṛdhe tasya saṃtāpo na jagāma śamaṃ punaḥ // SoKss_14,1.12 //",
  "GK21sokss_pu:36479": "kaliṅgasenā sadyaś ca vihīnā sutayā tayā /",
  "GK21sokss_pu:36480": "vidyādharīva vibhraṣṭavidyā saṃmūḍhatāṃ yayau // SoKss_14,1.13 //",
  "GK21sokss_pu:36481": "atha tatrābravīdekā vṛttāntaḥpurarakṣikā /",
  "GK21sokss_pu:36482": "naravāhanadattāgre sarveṣvākarṇayatsvidam // SoKss_14,1.14 //",
  "GK21sokss_pu:36483": "harmyāgre tāṃ tadā kanyāṃ satīṃ madanamañcukām /",
  "GK21sokss_pu:36484": "dṛṣṭvāvatīrya nabhasaḥ sadyo vidyādharo yuvā // SoKss_14,1.15 //",
  "GK21sokss_pu:36485": "yo 'sau mānasavegākhyo nāmoktvā samayācata /",
  "GK21sokss_pu:36486": "kaliṅgasenām abhyetya dehyetāṃ me sutāmiti // SoKss_14,1.16 //",
  "GK21sokss_pu:36487": "tenaitayā niṣiddhena satā gatvā yathāgatam /",
  "GK21sokss_pu:36488": "idānīṃ guptamāgatya hṛtā sā kiṃ na māyayā // SoKss_14,1.17 //",
  "GK21sokss_pu:36489": "paradāragṛhaṃ naiva divyā yady api kurvate /",
  "GK21sokss_pu:36490": "tathāpyamārgaṃ mārgaṃ vā rāgāndhaḥ ko hi paśyati // SoKss_14,1.18 //",
  "GK21sokss_pu:36491": "śrutvaitaccittamākopavimarśavirahotplutam /",
  "GK21sokss_pu:36492": "naravāhanadattasya jajñe vīciṣvivāmbujam // SoKss_14,1.19 //",
  "GK21sokss_pu:36493": "rumaṇvānatha vakti sma purīyaṃ rakṣyate 'bhitaḥ /",
  "GK21sokss_pu:36494": "praveśanirgamau neha vidyete gamanaṃ vinā // SoKss_14,1.20 //",
  "GK21sokss_pu:36495": "haraprasādāc cāsty asyā nāniṣṭaṃ tad iha sthitā /",
  "GK21sokss_pu:36496": "kva citpraṇayakopātsā tathā ca śrūyatāṃ kathā // SoKss_14,1.21 //",
  "GK21sokss_pu:36497": "muniḥ purāṅgirā nāma vivāhārthamayācata /",
  "GK21sokss_pu:36498": "aṣṭāvaktrasya tanayāṃ sāvitrīṃ nāma kanyakām // SoKss_14,1.22 //",
  "GK21sokss_pu:36499": "aṣṭāvakro na tāṃ tasmai dadāvaṅgirase sutām /",
  "GK21sokss_pu:36500": "saguṇāyāpi sāvitrīmanyasmai pūrvakalpitām // SoKss_14,1.23 //",
  "GK21sokss_pu:36501": "tatas tadbhrātṛtanayamaśrutāṃ nāma so 'ṅgirāḥ /",
  "GK21sokss_pu:36502": "upayeme tayā sākaṃ sa tasthau bhāryayā sukham // SoKss_14,1.24 //",
  "GK21sokss_pu:36503": "sā ca bhāryāsya vetti sma sāvitrīṃ pūvavāñchitām /",
  "GK21sokss_pu:36504": "ekadā so 'ṅgirā maunī japannāsīcciraṃ muniḥ // SoKss_14,1.25 //",
  "GK21sokss_pu:36505": "bhāryātha sā taṃ papraccha muhuḥ sapraṇayāśrutā /",
  "GK21sokss_pu:36506": "ciraṃ kimāryaputraivaṃ cintayasyucyatāmiti // SoKss_14,1.26 //",
  "GK21sokss_pu:36507": "priye dhyāyāmi sāvitrīmity ukte tena sāśrutā /",
  "GK21sokss_pu:36508": "sāvitrīṃ tāṃ munisutāṃ matvātmani cukopa ha // SoKss_14,1.27 //",
  "GK21sokss_pu:36509": "durbhago 'yamiti tyaktuṃ dehaṃ gatvā vanaṃ ca sā /",
  "GK21sokss_pu:36510": "śubhaṃ bharturanudhyāya kaṇṭhe pāśaṃ samarpayat // SoKss_14,1.28 //",
  "GK21sokss_pu:36511": "mā putri sāhasaṃ kārṣīḥ patyā dhyātā na te 'ṅganā /",
  "GK21sokss_pu:36512": "dhyātāhaṃ tena sāvitrīty uktvā pāśādrarakṣa tām // SoKss_14,1.29 //",
  "GK21sokss_pu:36513": "prakaṭībhūya gāyatrī sākṣasūtrakamaṇḍaluḥ /",
  "GK21sokss_pu:36514": "bhaktānukampinī caitāṃ samāśvāsya tirodadhe // SoKss_14,1.30 //",
  "GK21sokss_pu:36515": "ahaiṣāṅgirasā bhartrā saṃprāptānviṣyatā vanāt /",
  "GK21sokss_pu:36516": "tadevaṃ duḥsahaṃ strīṇāmiha praṇayakhaṇḍanam // SoKss_14,1.31 //",
  "GK21sokss_pu:36517": "tatsvalpenāparādhena kupiteha kva citsthitā /",
  "GK21sokss_pu:36518": "anveṣyā śaṃbhurakṣyā sā rājaputravadhūḥ punaḥ // SoKss_14,1.32 //",
  "GK21sokss_pu:36519": "evaṃ rumaṇvatā prokte rājā vatseśvaro 'bravīt /",
  "GK21sokss_pu:36520": "evametan na duritaṃ tasyāḥ saṃbhāvyate yataḥ // SoKss_14,1.33 //",
  "GK21sokss_pu:36521": "naravāhanadattasya bhāryā devavinirmitā /",
  "GK21sokss_pu:36522": "kāmāṃśasyāvatīrṇaiṣā ratirmadanamañcukā // SoKss_14,1.34 //",
  "GK21sokss_pu:36523": "asau vidyādharaiśvaryaṃ divyaṃ kalpaṃ sahānayā /",
  "GK21sokss_pu:36524": "kariṣyatīti divyā vāgabravīnna ca tanmṛṣā // SoKss_14,1.35 //",
  "GK21sokss_pu:36525": "tadeṣānviṣyatāṃ samyagiti rājñodite svayam /",
  "GK21sokss_pu:36526": "naravāhanadattaḥ sa tadavastho 'pi niryayau // SoKss_14,1.36 //",
  "GK21sokss_pu:36527": "yathāyathā hi cinvāno na tāṃ prāpa tathātathā /",
  "GK21sokss_pu:36528": "teṣu teṣu pradeśeṣu sonmāda iva so 'bhramat // SoKss_14,1.37 //",
  "GK21sokss_pu:36529": "opete tatpurāt tasmin pihitadvārakā gṛhāḥ /",
  "GK21sokss_pu:36530": "tadduḥkhadarśanodvegād iva saṃmīlitekṣaṇāḥ // SoKss_14,1.38 //",
  "GK21sokss_pu:36531": "vaneṣu taṃ ca pṛcchantaṃ calatpallavapāṇayaḥ /",
  "GK21sokss_pu:36532": "na sā dṛṣṭā tavāsmābhir ityūcuriva pādapāḥ // SoKss_14,1.39 //",
  "GK21sokss_pu:36533": "udyāneṣūtpatantaś ca khagāstasmai vicinvate /",
  "GK21sokss_pu:36534": "itaḥ sā na gatetyevaṃ śaśaṃsuriva sārasāḥ // SoKss_14,1.40 //",
  "GK21sokss_pu:36535": "marubhūtirhariśikho gomukhaḥ savasantakaḥ /",
  "GK21sokss_pu:36536": "te te ca sacivā bhremustāmanveṣṭuṃ samantataḥ // SoKss_14,1.41 //",
  "GK21sokss_pu:36537": "atrāntare vegavatī nāma vidyādharī kila /",
  "GK21sokss_pu:36538": "kanyā dṛṣṭacarodāravapurmadanamañcukā // SoKss_14,1.42 //",
  "GK21sokss_pu:36539": "tadīyaṃ rūpamāsthāya tasthāvupavanāntare /",
  "GK21sokss_pu:36540": "āgatyaikākinī svair amatrāśokataroradhaḥ // SoKss_14,1.43 //",
  "GK21sokss_pu:36541": "tāṃ dadarśa vicinvāno marubhūtiḥ paribhraman /",
  "GK21sokss_pu:36542": "sadyo viśalyakaraṇīṃ saśalyasyeva cetasaḥ // SoKss_14,1.44 //",
  "GK21sokss_pu:36543": "naravāhanadattaṃ taṃ gatvā hṛṣṭo jagāda saḥ /",
  "GK21sokss_pu:36544": "samāśvasihi dṛṣṭā te mayodyāne sthitā priyā // SoKss_14,1.45 //",
  "GK21sokss_pu:36545": "ityevoktavatā tena sākaṃ tatkṣaṇam eva saḥ /",
  "GK21sokss_pu:36546": "naravāhanadattas tadudyānaṃ mudito yayau // SoKss_14,1.46 //",
  "GK21sokss_pu:36547": "tatrātivirahaklānto bhāryāsṃ madanamañcukām /",
  "GK21sokss_pu:36548": "tāmapaśyatsa tṛṣito vāridhārāmivādhvagaḥ // SoKss_14,1.47 //",
  "GK21sokss_pu:36549": "dṛṣṭvaivāliṅgituṃ tāṃ ca bhṛśārto yāvadicchati /",
  "GK21sokss_pu:36550": "tāvat sā taṃ jagādaivaṃ dhūrtā pariṇayaiṣiṇī // SoKss_14,1.48 //",
  "GK21sokss_pu:36551": "māṃ tvaṃ saṃprati mā sprākṣīḥ śṛṇu tāvadvaco mama /",
  "GK21sokss_pu:36552": "mayopayācitā yakṣāstvatprāptyai prāgvivāhataḥ // SoKss_14,1.49 //",
  "GK21sokss_pu:36553": "vivāhe vaḥ pradāsyāmi svahastena balīniti /",
  "GK21sokss_pu:36554": "vivāhakāle te tasminmama prāṇeśa vismṛtāḥ // SoKss_14,1.50 //",
  "GK21sokss_pu:36555": "tatkopāttair ahamito yakṣair apahṛtābhavam /",
  "GK21sokss_pu:36556": "gaccha bhūyo vivāhaṃ taṃ kṛtvā dattvā baliṃ ca naḥ // SoKss_14,1.51 //",
  "GK21sokss_pu:36557": "nijaṃ patim upeyāstvaṃ nānyathā te śivaṃ bhavet /",
  "GK21sokss_pu:36558": "ity uktvā tair ihānīya yakṣair muktāsmi sāṃpratam // SoKss_14,1.52 //",
  "GK21sokss_pu:36559": "tanmāṃ pariṇayasvāśu punaryāvaddadāmy aham /",
  "GK21sokss_pu:36560": "yakṣebhyo 'bhimatāsṃ pūjāṃ tataḥ pūraya vāñchitam // SoKss_14,1.53 //",
  "GK21sokss_pu:36561": "tac chrutvaiva samāhūya śāntisomaṃ purohitam /",
  "GK21sokss_pu:36562": "kṣaṇātsaṃbhṛtya saṃbhārānmāyāmadanamañcukām // SoKss_14,1.54 //",
  "GK21sokss_pu:36563": "vidyādharīṃ vegavatīm upayeme sa tatkṣaṇam /",
  "GK21sokss_pu:36564": "naravāhanadattas tāṃ viyogakṣaṇakātaraḥ // SoKss_14,1.55 //",
  "GK21sokss_pu:36565": "prahṛṣṭavatsarājo 'tha devyānandī mahotsavaḥ /",
  "GK21sokss_pu:36566": "nandatkaliṅgaseno 'bhūt tatrātodyaravākulaḥ // SoKss_14,1.56 //",
  "GK21sokss_pu:36567": "dadau baliṃ ca yakṣebhyo māyāmadanamañcukā /",
  "GK21sokss_pu:36568": "vidyādharī svahastena sā madyapiśitādibhiḥ // SoKss_14,1.57 //",
  "GK21sokss_pu:36569": "naravāhanadatto 'tha vāsakasthastayā saha /",
  "GK21sokss_pu:36570": "papau sa sotsavaḥ pānaṃ pānaśauṇḍo 'pi tadgirā // SoKss_14,1.58 //",
  "GK21sokss_pu:36571": "siṣeve ca tayā sākaṃ jīvalokasukhaṃ tataḥ /",
  "GK21sokss_pu:36572": "chāyayeva dinādhīśaḥ parivartitarūpayā // SoKss_14,1.59 //",
  "GK21sokss_pu:36573": "rahaḥsthā cābravītsā taṃ suptā nāhaṃ priya tvayā /",
  "GK21sokss_pu:36574": "sahasā mukhamudghāṭya vīkṣaṇīyeha saṃprati // SoKss_14,1.60 //",
  "GK21sokss_pu:36575": "tac chrutvā sa kim etat syād iti yāvat sakautukaḥ /",
  "GK21sokss_pu:36576": "suptāyā rājaputro 'syā mukhamanyedyurīkṣate // SoKss_14,1.61 //",
  "GK21sokss_pu:36577": "tāvadanyaiva sā kāpi na sā madanamañcukā /",
  "GK21sokss_pu:36578": "svāpavelāvaśadhvastamāyārūpavivartanā // SoKss_14,1.62 //",
  "GK21sokss_pu:36579": "tataḥ sa jāgrad evāsīd yāvat prabubudhe 'tra sā /",
  "GK21sokss_pu:36580": "kā tvaṃ satyaṃ vadety evam atha tāṃ pṛcchati sma saḥ // SoKss_14,1.63 //",
  "GK21sokss_pu:36581": "sāpy anidropaviṣṭaṃ taṃ dṛṣṭvā rūpe nije sthitā /",
  "GK21sokss_pu:36582": "vaktuṃ pracakrame jātapratibhedā manasvinī // SoKss_14,1.64 //",
  "GK21sokss_pu:36583": "śṛṇvidānīṃ bravīmyetadyathāvastu tava priya /",
  "GK21sokss_pu:36584": "astyāṣāḍhapuraṃ nāma vidyādharapuraṃ giriḥ // SoKss_14,1.65 //",
  "GK21sokss_pu:36585": "tatra vegavato rājñaḥ putro vidyādharādhipaḥ /",
  "GK21sokss_pu:36586": "asti mānasavegākhyo rājā bhujabaloddhataḥ // SoKss_14,1.66 //",
  "GK21sokss_pu:36587": "tasya vegavatī nāma bhaginyasmi kanīyasī /",
  "GK21sokss_pu:36588": "sa ca bhrātā na me vidyāṃ dātumaicchadatidviṣan // SoKss_14,1.67 //",
  "GK21sokss_pu:36589": "tato mayā tāḥ kleśena tapovanagatātpituḥ /",
  "GK21sokss_pu:36590": "prāptāstadvarataścaitāḥ sarvādhikabalā mama // SoKss_14,1.68 //",
  "GK21sokss_pu:36591": "sāhaṃ dṛṣṭavatī dīnāmudyāne rakṣibhir vṛtām /",
  "GK21sokss_pu:36592": "āṣāḍhādripure tasminsthitāṃ madanamañcukām // SoKss_14,1.69 //",
  "GK21sokss_pu:36593": "māyayāpahṛtā tena bhrātrā me dayitā tava /",
  "GK21sokss_pu:36594": "rāvaṇeneva duḥkhārtā rāmabhadrasya jānakī // SoKss_14,1.70 //",
  "GK21sokss_pu:36595": "anicchantī ca sā sādhvī tenākrāntuṃ na śakyate /",
  "GK21sokss_pu:36596": "strīṇāṃ haṭhopabhoge hi śāpastasyāsti mṛtyujaḥ // SoKss_14,1.71 //",
  "GK21sokss_pu:36597": "tatastena prayuktāhaṃ kubhrātrā tatprabodhane /",
  "GK21sokss_pu:36598": "tasyāḥ samīpamagamaṃ tvatpralāpamayātmanaḥ // SoKss_14,1.72 //",
  "GK21sokss_pu:36599": "tatprasaṅgāc ca kāmājñātulye tvannāmnyudīrite /",
  "GK21sokss_pu:36600": "tayā sādhvyā tvadekāgramidaṃ jātaṃ mano mama // SoKss_14,1.73 //",
  "GK21sokss_pu:36601": "sa te patiḥ syādyanāmni śrute smaravaśā bhaveḥ /",
  "GK21sokss_pu:36602": "ityādyaś ca tadā devīsvapnādeśo mayā smṛtaḥ // SoKss_14,1.74 //",
  "GK21sokss_pu:36603": "saṃsmṛtya grāhayitvā tāṃ dhṛtiṃ madanamañcukām /",
  "GK21sokss_pu:36604": "tadrūpaṇe mayāgatya yuktyātmeha vivāhitaḥ // SoKss_14,1.75 //",
  "GK21sokss_pu:36605": "tadehi yatra tvadbhāryā sthitā madanamañcukā /",
  "GK21sokss_pu:36606": "tatraiva tatkṛpāviṣṭā prāṇeśa tvāsṃ nayāmy aham // SoKss_14,1.76 //",
  "GK21sokss_pu:36607": "tvatpriyeti tavevāhaṃ sapatnyā api kiṃkarī /",
  "GK21sokss_pu:36608": "mamātmanirapekṣā hi kāpi tvatpremavaśyatā // SoKss_14,1.77 //",
  "GK21sokss_pu:36609": "ity uktvā sā svavidyānāṃ balādvegavatī niśi /",
  "GK21sokss_pu:36610": "naravāhanadattaṃ taṃ gṛhītvodapatan nabhaḥ // SoKss_14,1.78 //",
  "GK21sokss_pu:36611": "śanaiḥ prayāti sā vyomnā yāvattāvadadarśanāt /",
  "GK21sokss_pu:36612": "jāyāpatyostayoḥ prāptaḥ parivāro 'tra cukṣubhe // SoKss_14,1.79 //",
  "GK21sokss_pu:36613": "tac ca vatseśvaro buddhvā saha vāsavadattayā /",
  "GK21sokss_pu:36614": "padmāvatyādibhiś cāśu vajrāhata ivābhavat // SoKss_14,1.80 //",
  "GK21sokss_pu:36615": "yaugandharāyaṇādyāś ca saṃpaurās tasya mantriṇaḥ /",
  "GK21sokss_pu:36616": "marubhūtimukhaiḥ putraiḥ sahābhūvansuvihvalāḥ // SoKss_14,1.81 //",
  "GK21sokss_pu:36617": "tato 'ntarikṣatas tatra dvitīya iva bhāskaraḥ /",
  "GK21sokss_pu:36618": "avātarat prabhābaddhamaṇḍalo nārado muniḥ // SoKss_14,1.82 //",
  "GK21sokss_pu:36619": "vidyādharyā nijabhuvaṃ nītaḥ śīghramihaiṣyati /",
  "GK21sokss_pu:36620": "putras te tava dhṛtyarthaṃ preṣitaścāsmi śūlinā // SoKss_14,1.83 //",
  "GK21sokss_pu:36621": "ity uktvā vatsarājāya kṛtārghāya tato muniḥ /",
  "GK21sokss_pu:36622": "sa vegavatyāścaritaṃ yathāvṛttaṃ śaśaṃsa tat // SoKss_14,1.84 //",
  "GK21sokss_pu:36623": "tatas tasminsamāśvas te muniḥ so 'tra tirodadhe /",
  "GK21sokss_pu:36624": "atrāntare vegavatī vyomnā prāpayati sma sā // SoKss_14,1.85 //",
  "GK21sokss_pu:36625": "naravāhanadattaṃ taṃ tamāṣāḍhapuraṃ girim /",
  "GK21sokss_pu:36626": "buddhvā mānasavegastatsa hantuṃ tāvadhāvata // SoKss_14,1.86 //",
  "GK21sokss_pu:36627": "tatastena samaṃ bhrātrā yuddhaṃ vidyābaloddhatam /",
  "GK21sokss_pu:36628": "vegavatyā abhūtstrīṇāṃ patiḥ prāṇā na bāndhavāḥ // SoKss_14,1.87 //",
  "GK21sokss_pu:36629": "atha nijavidyābalato bhairavarūpaṃ vidhāya vikaṭaṃ sā /",
  "GK21sokss_pu:36630": "mānasavegaṃ sahasā saṃmohya tam agniparvate nidadhe // SoKss_14,1.88 //",
  "GK21sokss_pu:36631": "tam apica vidyāhas te naravāhanadattamādito nyastam /",
  "GK21sokss_pu:36632": "nītvā gandharvapure kūpe cikṣepa rakṣituṃ vijale // SoKss_14,1.89 //",
  "GK21sokss_pu:36633": "tatra sthitaṃ ca tam uvāca manāg iha tvaṃ tiṣṭhāryaputra bhavitā ca śivaṃ tavātra /",
  "GK21sokss_pu:36634": "mā cādhṛtiṃ hṛdi kṛthāḥ śubhapātra sarvavidyādharādhipatitā tava bhāvinīha // SoKss_14,1.90 //",
  "GK21sokss_pu:36635": "yāmi prasādhayitumadya punaryato 'haṃ jyeṣṭhavyatikramaṇadurbalitāḥ svavidyāḥ /",
  "GK21sokss_pu:36636": "tvāmabhyupaimi nacirāditi sā tamuktvā vidyādharī kvacana vegavatī jagāma // SoKss_14,1.91 //",
  "GK21sokss_pu:36637": "iti mahākaviśrīsomadevabhaṭṭaviracite kathāsaritsāgare pañcalambake prathamas taraṅgaḥ /",
  "GK21sokss_pu:36638": "dvitīyas taraṅgaḥ /",
  "GK21sokss_pu:36639": "tataḥ kūpasthitaṃ tatra gandharvaḥ ko 'py avaikṣata /",
  "GK21sokss_pu:36640": "naravāhanadattaṃ taṃ vīṇādatta iti śrutaḥ // SoKss_14,2.1 //",
  "GK21sokss_pu:36641": "parārthaphalajanmāno na syurmārgadrumā iva /",
  "GK21sokss_pu:36642": "tāpacchido mahāntaścejjīrṇāraṇyaṃ jagadbhavet // SoKss_14,2.2 //",
  "GK21sokss_pu:36643": "yaddṛṣṭvā taṃ sa sujanaḥ pṛṣṭvā cānvayanāmanī /",
  "GK21sokss_pu:36644": "has te 'valambyodaharatkūpāttasmāduvāca ca // SoKss_14,2.3 //",
  "GK21sokss_pu:36645": "mānuṣo 'si na devaścedgandharvanagaraṃ katham /",
  "GK21sokss_pu:36646": "mānuṣāgamyametattvamāgataḥ kathyatāmiti // SoKss_14,2.4 //",
  "GK21sokss_pu:36647": "vidyādharyāhamānīya kṣipto 'trātmabalāditi /",
  "GK21sokss_pu:36648": "naravāhanadatto 'pi sa taṃ pratyabravīttadā // SoKss_14,2.5 //",
  "GK21sokss_pu:36649": "tatas taṃ vīkṣya saccakravarticihnaṃ guṇī gṛham /",
  "GK21sokss_pu:36650": "nītvā sa vīṇādattaḥ svair upacārair upācarat // SoKss_14,2.6 //",
  "GK21sokss_pu:36651": "anyedyustatpuraṃ dṛṣṭvā vīṇāhastākhilaprajam /",
  "GK21sokss_pu:36652": "naravāhanadattas taṃ vīṇādattaṃ sa pṛṣṭavān // SoKss_14,2.7 //",
  "GK21sokss_pu:36653": "sarve 'pyābālamete kiṃ vīṇāhastā janā iti /",
  "GK21sokss_pu:36654": "vīṇādatto 'pi sa tatas tam evaṃ pratyabhāṣata // SoKss_14,2.8 //",
  "GK21sokss_pu:36655": "rājā sāgaradattākhyo gandharvāṇāmihāsti yaḥ /",
  "GK21sokss_pu:36656": "tasya gandharvadattākhyā sutāsti nyakkṛtāpsarāḥ // SoKss_14,2.9 //",
  "GK21sokss_pu:36657": "dhātrā kṛtaṃ sudhācandracandanādyair ivocitaiḥ /",
  "GK21sokss_pu:36658": "sarvasundaranirmāṇavarṇakāyeva yadvapuḥ // SoKss_14,2.10 //",
  "GK21sokss_pu:36659": "satataṃ sā ca gāyantī vīṇāyāṃ śauriṇā svayam /",
  "GK21sokss_pu:36660": "dattaṃ svagītakaṃ kāṣṭhāṃ gāndharve paramāṃ gatā // SoKss_14,2.11 //",
  "GK21sokss_pu:36661": "yo vādayati vīṇāyāṃ tribhir grāmaiś ca gāyati /",
  "GK21sokss_pu:36662": "gāndharve kovidaḥ samyagvaiṣṇavaṃ stutigītakam // SoKss_14,2.12 //",
  "GK21sokss_pu:36663": "sa me patiḥ syād ity asyā rājaputryāś ca niścayaḥ /",
  "GK21sokss_pu:36664": "tena sarve 'tra vīṇāsu śikṣante na ca tadviduḥ // SoKss_14,2.13 //",
  "GK21sokss_pu:36665": "etac chrutvaiva sānando vīṇādattamukhādvacaḥ /",
  "GK21sokss_pu:36666": "naravāhanadatto 'sau rājaputro jagāda tam // SoKss_14,2.14 //",
  "GK21sokss_pu:36667": "ahaṃ kalānāṃ sarvāsāṃ svayaṃvaravṛtaḥ patiḥ /",
  "GK21sokss_pu:36668": "jānāmi sarvaṃ gāndharvaṃ trailokyodaravarti yat // SoKss_14,2.15 //",
  "GK21sokss_pu:36669": "ity uktavantaṃ sa suhṛdvīṇādatto nināya tam /",
  "GK21sokss_pu:36670": "rājñaḥ sāgaradattasya pārśvaṃ tatra jagāda ca // SoKss_14,2.16 //",
  "GK21sokss_pu:36671": "naravāhanadatto 'yaṃ vatsarājasutaḥ kila /",
  "GK21sokss_pu:36672": "iha vidyādharīhastādvibhaṣṭo nagare tava // SoKss_14,2.17 //",
  "GK21sokss_pu:36673": "gāndharvācārya evāyaṃ keśavastutigītakam /",
  "GK21sokss_pu:36674": "vetti gandharvadattāyā trayopari mahānrasaḥ // SoKss_14,2.18 //",
  "GK21sokss_pu:36675": "tac chrutvā so 'bravīdrājā satyametanmayā śrutam /",
  "GK21sokss_pu:36676": "gandharvāṇāṃ mukhātpūrvaṃ tanmānyo 'yamihādya naḥ // SoKss_14,2.19 //",
  "GK21sokss_pu:36677": "devāṃśaścaiṣa na bhrāntirdevabhūmau kimanyathā /",
  "GK21sokss_pu:36678": "iha vidyādharīsaṅgādāgacchenmānuṣo bhavan // SoKss_14,2.20 //",
  "GK21sokss_pu:36679": "ānīyatāṃ tad gandharvadattā vīkṣāmahe 'dbhutam /",
  "GK21sokss_pu:36680": "iti rājñodite jagmurānetuṃ tāṃ mahattarāḥ // SoKss_14,2.21 //",
  "GK21sokss_pu:36681": "āgāc ca sā tataḥ kāntā kusumābharaṇojjvalā /",
  "GK21sokss_pu:36682": "yauvanena vighūrṇantī vātenevārtavī latā // SoKss_14,2.22 //",
  "GK21sokss_pu:36683": "upaviśya pituḥ pārśve tadvākyāc ca kṣaṇāntare /",
  "GK21sokss_pu:36684": "bhṛtyaiḥ kathitavṛttāntā vīṇāyāṃ gītakaṃ jagau // SoKss_14,2.23 //",
  "GK21sokss_pu:36685": "svarāñ śrutiṣu yuñjantyās tasyā brāhmyā iva śriyaḥ /",
  "GK21sokss_pu:36686": "naravāhanadatto 'bhūd gīte rūpe ca vismitaḥ // SoKss_14,2.24 //",
  "GK21sokss_pu:36687": "rājaputri na te vīṇā susvarā pratibhāti me /",
  "GK21sokss_pu:36688": "jāne bālaḥ sthitas tantryām iti so 'tra jagāda ca // SoKss_14,2.25 //",
  "GK21sokss_pu:36689": "tato 'ta vīkṣyate yāvadbālastāvadavāpi saḥ /",
  "GK21sokss_pu:36690": "tena sarve 'pi te jagmurgandharvā api vismayam // SoKss_14,2.26 //",
  "GK21sokss_pu:36691": "rājaputra gṛhāṇemāṃ karṇau siñcāmṛtena naḥ /",
  "GK21sokss_pu:36692": "iti rājā sutāhastādvīṇāṃ tasmai dadau vadan // SoKss_14,2.27 //",
  "GK21sokss_pu:36693": "so 'pi tāṃ vādayanviṣṇoragāyadgītakaṃ tathā /",
  "GK21sokss_pu:36694": "yathā te tatra gandharvāścitranyastā ivābhavan // SoKss_14,2.28 //",
  "GK21sokss_pu:36695": "tato gandharvadattā sā dṛṣṭyaiva praṇayārdrayā /",
  "GK21sokss_pu:36696": "taṃ vavre phullanīlābjamālayevāstayā svayam // SoKss_14,2.29 //",
  "GK21sokss_pu:36697": "tadālokya tathārūpāṃ tatpratijñāṃ smaraṃś ca saḥ /",
  "GK21sokss_pu:36698": "rājā gandharvadattāṃ tāṃ sadyastasmai sutāṃ dadau // SoKss_14,2.30 //",
  "GK21sokss_pu:36699": "divyātodyādikaścātra vivāho yastayor abhūt /",
  "GK21sokss_pu:36700": "kopamā kathyate tasya yenānyadupamīyate // SoKss_14,2.31 //",
  "GK21sokss_pu:36701": "tatas tayā samaṃ tatra tasthau gandharvadattayā /",
  "GK21sokss_pu:36702": "naravāhanadatto 'sau divyair bhogair navoḍhayā // SoKss_14,2.32 //",
  "GK21sokss_pu:36703": "ekasmiṃś ca dine draṣṭuṃ nirgato nagaraśriyam /",
  "GK21sokss_pu:36704": "tāṃs tān pradeśān ālokya purodyānaṃ viveśa saḥ // SoKss_14,2.33 //",
  "GK21sokss_pu:36705": "tatra vyomno 'varohantīṃ so 'paśyaddivyayoṣitam /",
  "GK21sokss_pu:36706": "samaṃ duhitrānabhre 'pi savṛṣṭim iva vidyutam // SoKss_14,2.34 //",
  "GK21sokss_pu:36707": "vatsarājasutaḥ so 'yaṃ putri bhāvi patistava /",
  "GK21sokss_pu:36708": "iti tāṃ vīkṣya jalpantīṃ jñānatastāṃ nijāṃ sutām // SoKss_14,2.35 //",
  "GK21sokss_pu:36709": "kā tvaṃ kimāgatāsīti so 'pṛcchattām upāgatām /",
  "GK21sokss_pu:36710": "sapīpsitopakramiṇī divyayoṣittam abravīt // SoKss_14,2.36 //",
  "GK21sokss_pu:36711": "devasiṃhābhidhānasya vidyādharapateraham /",
  "GK21sokss_pu:36712": "bhāryā dhanavatī nāma kanyaiṣā ca sutā mama // SoKss_14,2.37 //",
  "GK21sokss_pu:36713": "caṇḍasiṃhasya bhaginī nāmneyamajināvatī /",
  "GK21sokss_pu:36714": "asyā bhartā tvamādiṣṭo gaganodgatayā girā // SoKss_14,2.38 //",
  "GK21sokss_pu:36715": "vegavatyātra nikṣiptaṃ bhāvividyādhareśvaram /",
  "GK21sokss_pu:36716": "buddhvāhaṃ nijavidyātastvāṃ prāptā vaktumīpsitam // SoKss_14,2.39 //",
  "GK21sokss_pu:36717": "na vidyādharagamye 'tra sthāne yuktaṃ tavāsitum /",
  "GK21sokss_pu:36718": "te hi dveṣeṇa hanyustvāmaprāptapadamekakam // SoKss_14,2.40 //",
  "GK21sokss_pu:36719": "tadehi tadagamyāṃ tvāṃ nayāvaḥ sāṃprataṃ bhuvam /",
  "GK21sokss_pu:36720": "nenduḥ kṣipati kiṃ kālaṃ parikṣīṇo 'rkamaṇḍale // SoKss_14,2.41 //",
  "GK21sokss_pu:36721": "saṃprāpte 'vasare caitāṃ sutāṃ me pariṇeṣyasi /",
  "GK21sokss_pu:36722": "ity uktvaiva tamādāya sasutā sā khamudyayau // SoKss_14,2.42 //",
  "GK21sokss_pu:36723": "śrāvasyāṃ puri nītvaiva nikṣipyopavane ca tam /",
  "GK21sokss_pu:36724": "samaṃ tayājināvatyā sutayā sā tirodadhe // SoKss_14,2.43 //",
  "GK21sokss_pu:36725": "tatra prasenajidrājā dūrādākheṭakāgataḥ /",
  "GK21sokss_pu:36726": "dadarśa rājaputraṃ tamudārākāralakṣaṇam // SoKss_14,2.44 //",
  "GK21sokss_pu:36727": "sa sakautukamabhyetya pṛṣṭvā nāma kulaṃ tathā /",
  "GK21sokss_pu:36728": "prītaḥ sapraśrayaṃ rājā nināyaitaṃ svamandiram // SoKss_14,2.45 //",
  "GK21sokss_pu:36729": "ābaddhavāraṇaghaṭaṃ vājirājivirājitam /",
  "GK21sokss_pu:36730": "bhramaṇaśrāntarājaśrīviśrāntibhavanopamam // SoKss_14,2.46 //",
  "GK21sokss_pu:36731": "yatra tatra sthitaṃ sotkā naraṃ kalyāṇabhājanam /",
  "GK21sokss_pu:36732": "saṃpado 'bhisarantyeva priyaṃ janamivāṅganāḥ // SoKss_14,2.47 //",
  "GK21sokss_pu:36733": "yatsa tasmai dadau rājā guṇalubdho nijāṃ sutām /",
  "GK21sokss_pu:36734": "naravāhanadattāya bhagīrathayaśobhidhām // SoKss_14,2.48 //",
  "GK21sokss_pu:36735": "tayā samaṃ ca tatrāsīnmahārhavibhavaḥ sukham /",
  "GK21sokss_pu:36736": "lakṣmy eva mūrtayā dhātrā tadvinodāya sṛṣṭayā // SoKss_14,2.49 //",
  "GK21sokss_pu:36737": "ekadābhyudite lokalocanānandavarṣiṇi /",
  "GK21sokss_pu:36738": "rajanīramaṇe prācīdigvadhūmukhamaṇḍane // SoKss_14,2.50 //",
  "GK21sokss_pu:36739": "nirabhranirmalavyomadarpaṇapratibimbite /",
  "GK21sokss_pu:36740": "bhagīrathayaśovaktra ivāmṛtamanorame // SoKss_14,2.51 //",
  "GK21sokss_pu:36741": "kaumudīsudhayā dhaute harmyāgre sa tayā saha /",
  "GK21sokss_pu:36742": "pradoṣe priyayā pānamasevata tadicchayā // SoKss_14,2.52 //",
  "GK21sokss_pu:36743": "papau priyatamāvaktrapratimālaṃkṛtaṃ madhu /",
  "GK21sokss_pu:36744": "rasanāyā ivānandadāyi locanayor api // SoKss_14,2.53 //",
  "GK21sokss_pu:36745": "priyāsmukhasamaṃ kāntaminduṃ mene tadā na saḥ /",
  "GK21sokss_pu:36746": "tasya te samadātāmranetrabhrūvibhramāḥ kutaḥ // SoKss_14,2.54 //",
  "GK21sokss_pu:36747": "sevitāpānalīlaś ca praviśyābhyantaraṃ tataḥ /",
  "GK21sokss_pu:36748": "bhagīrathayaśoyuktaḥ sa bheje śayanīyakam // SoKss_14,2.55 //",
  "GK21sokss_pu:36749": "tatra priyāyāṃ suptāyāṃ tasyāṃ suptavinidrakaḥ /",
  "GK21sokss_pu:36750": "naravāhanadatto 'sau smṛtvākasmātkilābravīt // SoKss_14,2.56 //",
  "GK21sokss_pu:36751": "bhagīrathayaśaḥprītivismṛtā eva tā mama /",
  "GK21sokss_pu:36752": "anyabhāryāḥ kathaṃ tatsyāditi cātra vidhiḥ prabhuḥ // SoKss_14,2.57 //",
  "GK21sokss_pu:36753": "sacivā ye ca me dūre tebhyo 'pi marubhūtikaḥ /",
  "GK21sokss_pu:36754": "vikramaikaraso nītimātre hariśikhaḥ sthitaḥ // SoKss_14,2.58 //",
  "GK21sokss_pu:36755": "tābhyāṃ na sāṃprataṃ kṛtyaṃ gomukhaścasturaḥ punaḥ /",
  "GK21sokss_pu:36756": "sarvāvasthāsu me mittraṃ vidūrastho dunoti mām // SoKss_14,2.59 //",
  "GK21sokss_pu:36757": "ity ullapansa tatrāśu nidrāghnaṃ madhuraṃ mṛdu /",
  "GK21sokss_pu:36758": "hā duḥkhamiti śuśrāva nāryevodīritaṃ vacaḥ // SoKss_14,2.60 //",
  "GK21sokss_pu:36759": "śrutvā ca dīpradīpe 'tra sarvato yāvadīkṣate /",
  "GK21sokss_pu:36760": "tāvannāryā mukhaṃ divyaṃ gavākṣāntardadarśa saḥ // SoKss_14,2.61 //",
  "GK21sokss_pu:36761": "samalo vyomni dṛṣṭo 'dya candro 'neneti kautukāt /",
  "GK21sokss_pu:36762": "avyomni darśitaṃ dhātrā candramanyamivāmalam // SoKss_14,2.62 //",
  "GK21sokss_pu:36763": "aṅgaṃ śeṣamapaśyaṃś ca tasyāstaddarśanotsukaḥ /",
  "GK21sokss_pu:36764": "tadrūpākṛṣṭanayano chagityevamacintayat // SoKss_14,2.63 //",
  "GK21sokss_pu:36765": "ātāpidaityo yuktyā prāgbrahmaṇā sargavighnakṛt /",
  "GK21sokss_pu:36766": "āścaryaṃ paśya gatvātrety uktvā praiṣyata nandanam // SoKss_14,2.64 //",
  "GK21sokss_pu:36767": "tatra tenādbhutākāro dṛṣṭo 'ṅghriḥ kevalaṃ striyaḥ /",
  "GK21sokss_pu:36768": "vipannaś ca tadanyāṅgadidṛkṣāvyasanena saḥ // SoKss_14,2.65 //",
  "GK21sokss_pu:36769": "evaṃ mamāpi dhātredaṃ mukhamātraṃ vipattaye /",
  "GK21sokss_pu:36770": "sṛṣṭaṃ syāditi yāvac ca so 'trākalayati kṣaṇam // SoKss_14,2.66 //",
  "GK21sokss_pu:36771": "tāvad gavākṣād divyā strī pradarśya karapallavam /",
  "GK21sokss_pu:36772": "ita ehīti sāṅgulyā saṃjñāṃ tasyākarot tadā // SoKss_14,2.67 //",
  "GK21sokss_pu:36773": "tataḥ saṃsuptadayitātsvair aṃ nirgatya vāsakāt /",
  "GK21sokss_pu:36774": "tasyāḥ samīpaṃ saṃprāpa sa sotko divyayoṣitaḥ // SoKss_14,2.68 //",
  "GK21sokss_pu:36775": "anyāsaktaṃ praśaṃsantī patiṃ madanamañcuke /",
  "GK21sokss_pu:36776": "hā hatāsīti sā cāsminnikaṭopagate 'bravīt // SoKss_14,2.69 //",
  "GK21sokss_pu:36777": "tac chrutvā tāṃ priyāṃ smṛtvā prajvaladvirahānalaḥ /",
  "GK21sokss_pu:36778": "naravāhanadattas tāṃ pṛcchati sma sa bhāminīm // SoKss_14,2.70 //",
  "GK21sokss_pu:36779": "kā tvaṃ kutra tvayā dṛṣṭā priyā madanamañcukā /",
  "GK21sokss_pu:36780": "mām upetā kimarthaṃ ca bhavatī kathyatāmiti // SoKss_14,2.71 //",
  "GK21sokss_pu:36781": "tato vidūraṃ nītvā taṃ prauḍhā rājasutaṃ niśi /",
  "GK21sokss_pu:36782": "śṛṇu sarvaṃ tvamity uktvā sātha vaktuṃ pracakrame // SoKss_14,2.72 //",
  "GK21sokss_pu:36783": "nagaryāṃ puṣkarāvatyāmagnyārādhanapiṅgalaḥ /",
  "GK21sokss_pu:36784": "asti piṅgalagāndhāro nāma vidyādhareśvaraḥ // SoKss_14,2.73 //",
  "GK21sokss_pu:36785": "tasya prabhāvatīṃ nāma sutāsṃ māṃ viddhi kanyakām /",
  "GK21sokss_pu:36786": "ārādhitaprasannāddhi varātprāptāṃ vibhāvasoḥ // SoKss_14,2.74 //",
  "GK21sokss_pu:36787": "sāhaṃ tadāṣāḍhapuraṃ draṣṭuṃ vegavatīṃ sakhīm /",
  "GK21sokss_pu:36788": "agacchaṃ na ca tāṃ tatra prāpaṃ kvāpi tapaḥsthitām // SoKss_14,2.75 //",
  "GK21sokss_pu:36789": "tanmātuḥ pṛthivīdevyā mukhānmadanamañcukām /",
  "GK21sokss_pu:36790": "buddhvā tāṃ tvatpriyāsṃ cātra sthitāṃ draṣṭumagāpaham // SoKss_14,2.76 //",
  "GK21sokss_pu:36791": "apaśyaṃ tāmanāhārakṛśāṃ pāṇḍuradhūsarām /",
  "GK21sokss_pu:36792": "baddhaikaveṇīṃ rudatīṃ tvadguṇaikapralāpinīm // SoKss_14,2.77 //",
  "GK21sokss_pu:36793": "vṛtāṃ vidyādharādhīśakanyāvṛndair udaśrubhiḥ /",
  "GK21sokss_pu:36794": "taddarśanatvacchravaṇaprodyadduḥkhasukhākulaiḥ // SoKss_14,2.78 //",
  "GK21sokss_pu:36795": "tayoktatvasvarūpā ca bhavadānayanena tām /",
  "GK21sokss_pu:36796": "āśvāsya tatkṛpākrānā tvadguṇākṛṣṭamānasā // SoKss_14,2.79 //",
  "GK21sokss_pu:36797": "vidyāprabhāvād buddhvā ca saṃprati tvām iha sthitam /",
  "GK21sokss_pu:36798": "āgatāsmi tavābhyāśaṃ tadarthasvārthasiddhaye // SoKss_14,2.80 //",
  "GK21sokss_pu:36799": "vismṛtādya priyaṃ dṛṣṭvā vāmihānyapralāpinam /",
  "GK21sokss_pu:36800": "mayā hā duḥkhamity uktvā sā te bhāryānuśocitā // SoKss_14,2.81 //",
  "GK21sokss_pu:36801": "ity uktaḥ sa tayā sotko rājaputro jagāda tām /",
  "GK21sokss_pu:36802": "naya māṃ tatra sā yatra niyuṅkṣva ca yathecchasi // SoKss_14,2.82 //",
  "GK21sokss_pu:36803": "tac chrutvā sā tamādāya khamutpatya prabhāvatī /",
  "GK21sokss_pu:36804": "vidyādharī candravatyāṃ gantuṃ pravavṛte niśi // SoKss_14,2.83 //",
  "GK21sokss_pu:36805": "yāntī kvāpy agnimālokya jvālantaṃ sā pradakṣiṇam /",
  "GK21sokss_pu:36806": "naravāhanadattasya tasyādāya karaṃ vyadhāt // SoKss_14,2.84 //",
  "GK21sokss_pu:36807": "tenodvāhavidhiṃ yuktyā prauḍhā sā niravartayat /",
  "GK21sokss_pu:36808": "saṃkalpaikapradhānā hi divyānāmakhilāḥ kriyāḥ // SoKss_14,2.85 //",
  "GK21sokss_pu:36809": "tato nabhastalāttasya pṛthivīṃ vedikāmiva /",
  "GK21sokss_pu:36810": "nadīrbhujaṃgīsadṛśīrvalmīkāniva parvatān // SoKss_14,2.86 //",
  "GK21sokss_pu:36811": "tāni tāni tathānyāni kautukāni pade pade /",
  "GK21sokss_pu:36812": "darśayantī priyasyātra yayau dūraṃ krameṇa sā // SoKss_14,2.87 //",
  "GK21sokss_pu:36813": "ākāśagamanaśrānte tṛṣārte 'smiñjalārthini /",
  "GK21sokss_pu:36814": "naravāhanadatte sā vyomamargādavātarat // SoKss_14,2.88 //",
  "GK21sokss_pu:36815": "nināya ca vanāntaṃ taṃ candrāṃśudhavalāmbhasaḥ /",
  "GK21sokss_pu:36816": "rājatena draveṇeva bhṛtasya saraso 'ntikam // SoKss_14,2.89 //",
  "GK21sokss_pu:36817": "tatra śāntaṃ jalatṛṣā tasya pītāmbhaso vane /",
  "GK21sokss_pu:36818": "utpannaṃ ramaṇīye tu kāntāsaṃbhogatṛṣṇayā // SoKss_14,2.90 //",
  "GK21sokss_pu:36819": "tato haṭhārthitā kṛcchrātsaṃbhoge sā prabhāvatī /",
  "GK21sokss_pu:36820": "sānukrośā kṛtaśvāsāṃ dhyātvā madanamañcukām // SoKss_14,2.91 //",
  "GK21sokss_pu:36821": "naravāhanadattasya tasya pravavṛte tadā /",
  "GK21sokss_pu:36822": "parārthapratipannā hi nekṣante svārthamuttamāḥ // SoKss_14,2.92 //",
  "GK21sokss_pu:36823": "jagāda taṃ ca mā maṃsthā āryaputra tvamanyathā /",
  "GK21sokss_pu:36824": "abhiprāyo mamāstīha tathā cātra kathāṃ śṛṇu // SoKss_14,2.93 //",
  "GK21sokss_pu:36825": "purā pāṭaliputre 'bhūtkāpi strī mṛtabhartṛkā /",
  "GK21sokss_pu:36826": "bālaikaputrā taruṇī nirdhanā rūpaśālinī // SoKss_14,2.94 //",
  "GK21sokss_pu:36827": "sā cātmaparitoṣāya parapūruṣasaṃgamam /",
  "GK21sokss_pu:36828": "vidadhānā yayau gehādrātrau rārau yatas tataḥ // SoKss_14,2.95 //",
  "GK21sokss_pu:36829": "modakaṃ putra te prātarāneṣyāmīti taṃ sutam /",
  "GK21sokss_pu:36830": "bālaṃ cāśvāsya sāyāsīttaṃ ca sānvahamānayat // SoKss_14,2.96 //",
  "GK21sokss_pu:36831": "sa ca bālo gṛhe tūṣṇīṃ tayāsīnmodakāśayā /",
  "GK21sokss_pu:36832": "ekadā na tayānīto vismṛtyāsya sa modakaḥ // SoKss_14,2.97 //",
  "GK21sokss_pu:36833": "yācamānaṃ ca taṃ bālaṃ modakaṃ sā kilābravīt /",
  "GK21sokss_pu:36834": "ahaṃ svakāmukaṃ vedmi modakaṃ nāparaṃ suta // SoKss_14,2.98 //",
  "GK21sokss_pu:36835": "tac chrutvā nānayānīto modako me 'nyasaktayā /",
  "GK21sokss_pu:36836": "iti tasya nirāśasya śiśorhṛdayamasphuṭat // SoKss_14,2.99 //",
  "GK21sokss_pu:36837": "tadahaṃ priya pūrvaṃ tvāṃ sutarāṃ svīkaromi cet /",
  "GK21sokss_pu:36838": "tanmayaiva kṛtāśvāsā tvatsaṃgamamahotsave // SoKss_14,2.100 //",
  "GK21sokss_pu:36839": "matta eva nirāśā ced buddhvā madanamañcukā /",
  "GK21sokss_pu:36840": "bhavet taddhṛdayaṃ tasyāḥ sphuṭet kusumapeśalam // SoKss_14,2.101 //",
  "GK21sokss_pu:36841": "tadetenānṛśaṃsyena tāmanāśvāsya saṃprati /",
  "GK21sokss_pu:36842": "na tathābhilaṣāmi tvām apiprāṇādhikaṃ priyam // SoKss_14,2.102 //",
  "GK21sokss_pu:36843": "ity uktaḥ sa prabhāvatyā tayā sānandavismayaḥ /",
  "GK21sokss_pu:36844": "naravāhanadatto 'tra tatkālaṃ samacintayat // SoKss_14,2.103 //",
  "GK21sokss_pu:36845": "aho navanavāścaryanirmāṇe rasiko vidhiḥ /",
  "GK21sokss_pu:36846": "acintyodāracaritā yena sṛṣṭā prabhāvatī // SoKss_14,2.104 //",
  "GK21sokss_pu:36847": "iti dhyāyan sa tāṃ premṇā stutvā rājasuto 'bravīt /",
  "GK21sokss_pu:36848": "tarhi māṃ naya sā yatra sthitā madanamañcukā // SoKss_14,2.105 //",
  "GK21sokss_pu:36849": "tac chrutvā ca gṛhītvā taṃ nabhasā sā prabhāvatī /",
  "GK21sokss_pu:36850": "kṣaṇena prāpayām āsa tamāṣāḍhapuraṃ girim // SoKss_14,2.106 //",
  "GK21sokss_pu:36851": "tatra saṃgamayām āsa tena śuṣyattanuṃ cirāt /",
  "GK21sokss_pu:36852": "pūreṇeva nadīṃ vṛṣṭiḥ sā tāṃ madanamañcukām // SoKss_14,2.107 //",
  "GK21sokss_pu:36853": "so 'py apaśyadviyogārtāṃ kāntāṃ tāṃ kṛśapāṇḍurām /",
  "GK21sokss_pu:36854": "naravāhanadatto 'tra parvaṇīndukalāmiva // SoKss_14,2.108 //",
  "GK21sokss_pu:36855": "sa tadā prāṇalābhāya tayor anyonyasaṃgamaḥ /",
  "GK21sokss_pu:36856": "babhūva jagadānandī śarvarīśaśinoriva // SoKss_14,2.109 //",
  "GK21sokss_pu:36857": "virahānalasaṃtaptāvāśliṣṭau daṃpatī ca tau /",
  "GK21sokss_pu:36858": "svedacchalāddravībhūtāvekatām iva jagmatuḥ // SoKss_14,2.110 //",
  "GK21sokss_pu:36859": "tataḥ prabhāvatīvidyābalena niśi kalpitān /",
  "GK21sokss_pu:36860": "bubhujāte 'tra tau sadyaḥ svair aṃ bhogānubhāvapi // SoKss_14,2.111 //",
  "GK21sokss_pu:36861": "na dadarśa ca tadvidyābalenaivātra kaścana /",
  "GK21sokss_pu:36862": "naravāhanadattaṃ taṃ vinā madanamañcukām // SoKss_14,2.112 //",
  "GK21sokss_pu:36863": "prātastaṃ cātra muñcantamekavāṇīṃ nijaṃ priyam /",
  "GK21sokss_pu:36864": "sā jagādāhitāmarṣavaśānmadanamañcukā // SoKss_14,2.113 //",
  "GK21sokss_pu:36865": "hate mānasavege 'sau moktavyāsryasutena me /",
  "GK21sokss_pu:36866": "mṛtāyāḥ pakṣibhir vāpi veṇī dāhyāthavāgninā // SoKss_14,2.114 //",
  "GK21sokss_pu:36867": "iti pratijñātamabhūnmayā sādya mama tvayā /",
  "GK21sokss_pu:36868": "jīvatyasminnṛpe muktā tena me dūyate manaḥ // SoKss_14,2.115 //",
  "GK21sokss_pu:36869": "kṣipto 'pi na mṛto hyeṣa vegavatyāgniparvate /",
  "GK21sokss_pu:36870": "tvaṃ cādṛśyā prabhāvatyā vihito 'tra svamāyayā // SoKss_14,2.116 //",
  "GK21sokss_pu:36871": "anyathā tvatsamīpe hi śatrorasyānuśāyinaḥ /",
  "GK21sokss_pu:36872": "ihaite saṃcaranto 'dya tvāṃ saheranvilokya kim // SoKss_14,2.117 //",
  "GK21sokss_pu:36873": "evam uktastayā patnyā sādhvyā kālānurodhavān /",
  "GK21sokss_pu:36874": "naravāhanadatto 'tra sāntvayansa jagāda tām // SoKss_14,2.118 //",
  "GK21sokss_pu:36875": "sasṃpatsyate 'yaṃ kāmas te haniṣyāmyacirādamum /",
  "GK21sokss_pu:36876": "śatruṃ vidyāḥ samāsādya pratīkṣasva manākpriye // SoKss_14,2.119 //",
  "GK21sokss_pu:36877": "ityādyuktvā samāśvāsya sa tāṃ madanamañcukām /",
  "GK21sokss_pu:36878": "naravāhanadatto 'tra tasthau vaidyādhare pure // SoKss_14,2.120 //",
  "GK21sokss_pu:36879": "atha prabhāvatī tasya cakre vidyāprabhāvataḥ /",
  "GK21sokss_pu:36880": "atarkyaṃ rūpamātmīyaṃ svayamantarhitā satī // SoKss_14,2.121 //",
  "GK21sokss_pu:36881": "sa tadrūpeṇa tatrāsīdrājaputro yathāsukham /",
  "GK21sokss_pu:36882": "aśaṅkitaḥ prakāśo 'pi tadvidyāsiddhabhogabhuk // SoKss_14,2.122 //",
  "GK21sokss_pu:36883": "vegavatyā vayasyeyametāṃ madanamañcukām /",
  "GK21sokss_pu:36884": "upācarati tatprītyā nijasakhyavaśena ca // SoKss_14,2.123 //",
  "GK21sokss_pu:36885": "iti prabhavatītyenaṃ tadrūpacchannavigraham /",
  "GK21sokss_pu:36886": "manvānāḥ sarva evocus tatra mānasavegataḥ // SoKss_14,2.124 //",
  "GK21sokss_pu:36887": "athaikadā prasaṅgena tasmai madanamañcukā /",
  "GK21sokss_pu:36888": "naravāhanadattāya svavṛttāntaṃ śaśaṃsa sā // SoKss_14,2.125 //",
  "GK21sokss_pu:36889": "tadā mānasavego mām ihānīya svamāyayā /",
  "GK21sokss_pu:36890": "pravartayitum abhyaicchad bhāyayan krūrakarmabhiḥ // SoKss_14,2.126 //",
  "GK21sokss_pu:36891": "tāvac ca prakaṭībhūya bhagavān bhairavākṛtiḥ /",
  "GK21sokss_pu:36892": "uddhṛtāsir lalajjihvaḥ kṛtvā huṃkāram abhyadhāt // SoKss_14,2.127 //",
  "GK21sokss_pu:36893": "iyaṃ vidyādharendrāṇāṃ bhāvinaścakravartinaḥ /",
  "GK21sokss_pu:36894": "bhāryā kathaṃ tvayāsmāsu sthiteṣu paribhūyate // SoKss_14,2.128 //",
  "GK21sokss_pu:36895": "evam ukto bhagavatā papāta dharaṇītale /",
  "GK21sokss_pu:36896": "pāpo mānasavego 'sau mukhena rudhiraṃ vaman // SoKss_14,2.129 //",
  "GK21sokss_pu:36897": "tatastirohite deve samāśvastaḥ kṣaṇādasau /",
  "GK21sokss_pu:36898": "gataḥ svamandiraṃ bhūyo mayi krauryānnyavartata // SoKss_14,2.130 //",
  "GK21sokss_pu:36899": "atha bhītāṃ viyogārtāṃ prāṇatyāgonmukhīmiha /",
  "GK21sokss_pu:36900": "etyāntaḥpuraceṭyo māṃ sāntvayantyo 'bruvannidam // SoKss_14,2.131 //",
  "GK21sokss_pu:36901": "munikanyāṃ purā kāṃciddṛṣṭvā rūpavatīṃ haṭhāt /",
  "GK21sokss_pu:36902": "haranmānasavego 'yaṃ tadbandhubhir aśapyata // SoKss_14,2.132 //",
  "GK21sokss_pu:36903": "paranārīmanicchantīṃ yadā pāpa gamiṣyasi /",
  "GK21sokss_pu:36904": "tadā te śatadhā mūrdhā vidaliṣyastyasāviti // SoKss_14,2.133 //",
  "GK21sokss_pu:36905": "ato naiṣa balādgacchetparastrīṃ mā bhayaṃ kṛthāḥ /",
  "GK21sokss_pu:36906": "devādeśāc ca bhartrā te bhūyo bhāvyeva saṃgamaḥ // SoKss_14,2.134 //",
  "GK21sokss_pu:36907": "evaṃ mamokte ceṭībhiḥ kṣaṇādvegavatī svasā /",
  "GK21sokss_pu:36908": "sāsya mānasavegasya saṃbodhayitumāgamat // SoKss_14,2.135 //",
  "GK21sokss_pu:36909": "maddarśanakṛpāviṣṭā sā tvadānayanena mām /",
  "GK21sokss_pu:36910": "āśvāsya tvāṃ yathā prāptā tathaiva viditaṃ tava // SoKss_14,2.136 //",
  "GK21sokss_pu:36911": "atha jyotsnāsitair vastraiścāndrī tanurivāmalā /",
  "GK21sokss_pu:36912": "darśanenaiva saumyena siñcantī sudhayeva mām // SoKss_14,2.137 //",
  "GK21sokss_pu:36913": "upetā pṛthivīdevī mātā sādhvī durātmanaḥ /",
  "GK21sokss_pu:36914": "asya mānasavegasya sasneham idam abravīt // SoKss_14,2.138 //",
  "GK21sokss_pu:36915": "tyaktvāhāraṃ śubhodarkaṃ kimātmānam upekṣase /",
  "GK21sokss_pu:36916": "śatrorannaṃ kathaṃ bhokṣya iti mā ca kṛthā hṛdi // SoKss_14,2.139 //",
  "GK21sokss_pu:36917": "duhitur vegavatyā me rājye 'smin pitṛkalpitaḥ /",
  "GK21sokss_pu:36918": "bhāgo 'sti sā ca bhartrā te pariṇītā sakhī tava // SoKss_14,2.140 //",
  "GK21sokss_pu:36919": "tadhanaṃ bhartṛsaṃbandhi tava cātmīyam eva ca /",
  "GK21sokss_pu:36920": "tadetadbhuṅkṣva vidyāto jñātvā satyaṃ vadāmi te // SoKss_14,2.141 //",
  "GK21sokss_pu:36921": "evam uktvā saśapathaṃ bhojitāsmi tayā tadā /",
  "GK21sokss_pu:36922": "avasthocitamāhāraṃ sutāsaṃbandhabaddhayā // SoKss_14,2.142 //",
  "GK21sokss_pu:36923": "tatastvayā sahāgatya vegavatyaiṣa nirjitaḥ /",
  "GK21sokss_pu:36924": "bhrāteha rakṣitastvaṃ ca śeṣamatra na vedmy aham // SoKss_14,2.143 //",
  "GK21sokss_pu:36925": "aha vegavatīsiddhiṃ taddaivatavaco 'py aham /",
  "GK21sokss_pu:36926": "smarantī nāmucaṃ prāṇāṃstvatprāptyāśāvalambitān // SoKss_14,2.144 //",
  "GK21sokss_pu:36927": "tato mahānubhāvāyāḥ prabhāvatyāḥ prabhāvataḥ /",
  "GK21sokss_pu:36928": "tvaṃ śatrusaṃkaṭe 'py asmin prāptas tāvan mayādhunā // SoKss_14,2.145 //",
  "GK21sokss_pu:36929": "cintā tu me viluptā cedbhaved atra prabhāvatī /",
  "GK21sokss_pu:36930": "naśyec ca tava tadrūpaṃ tato 'smākaṃ nu kiṃ bhavet // SoKss_14,2.146 //",
  "GK21sokss_pu:36931": "ityādi bruvatīṃ dhīrīkurvanmadanamañcukām /",
  "GK21sokss_pu:36932": "naravāhanadatto 'sau vīro 'trāsta tayā saha // SoKss_14,2.147 //",
  "GK21sokss_pu:36933": "ekadā ca prabhāvatyāṃ yātāyāṃ bhavanaṃ pituḥ /",
  "GK21sokss_pu:36934": "prabhātasamaye naṣṭatadrūpaṃ tadasaṃnidheḥ // SoKss_14,2.148 //",
  "GK21sokss_pu:36935": "naravāhanadattaṃ taṃ dṛṣṭvā puruṣarūpiṇam /",
  "GK21sokss_pu:36936": "pāradārika eṣo 'tra praviṣṭa iti sākulaḥ // SoKss_14,2.149 //",
  "GK21sokss_pu:36937": "bhayādrājakule gatvā sarvaḥ parijano 'bhyadhāt /",
  "GK21sokss_pu:36938": "vārayantīmapāsyaiva bhītāṃ madanamañcukām // SoKss_14,2.150 //",
  "GK21sokss_pu:36939": "tato mānasavego 'tra sa rājā svabalānvitaḥ /",
  "GK21sokss_pu:36940": "naravāhanadattaṃ taṃ dhāvitvā paryaveṣṭayat // SoKss_14,2.151 //",
  "GK21sokss_pu:36941": "atha taṃ pṛthivīdevī mātā satvarametya sā /",
  "GK21sokss_pu:36942": "rājānam abravītputra hantavyo 'yaṃ na te na me // SoKss_14,2.152 //",
  "GK21sokss_pu:36943": "na pāradāriko hyeṣa vatsarājātmajo hy ayam /",
  "GK21sokss_pu:36944": "naravāhanadatto 'tra nijāṃ bhāryām upāgataḥ // SoKss_14,2.153 //",
  "GK21sokss_pu:36945": "vidyābalena jāne 'haṃ kopāndhaḥ kiṃ na vīkṣase /",
  "GK21sokss_pu:36946": "jāmātā cāyamasmākaṃ pūjyaḥ śaśikulodbhavaḥ // SoKss_14,2.154 //",
  "GK21sokss_pu:36947": "evam uktastayā mātrā tarhi śatrurayaṃ mama /",
  "GK21sokss_pu:36948": "iti mānasavego 'sau jātāmarṣo jagāda tām // SoKss_14,2.155 //",
  "GK21sokss_pu:36949": "tataḥ sā taṃ punarmātā jāmātṛsnehato 'bhyadhāt /",
  "GK21sokss_pu:36950": "nādharmo labhyate kartuṃ loke vaidyādhare suta // SoKss_14,2.156 //",
  "GK21sokss_pu:36951": "iha vidyādharāṇāṃ hi dharmārthā vidyate sabhā /",
  "GK21sokss_pu:36952": "tatrāsya tatpradhānāgre doṣaṃ śirasi pātaya // SoKss_14,2.157 //",
  "GK21sokss_pu:36953": "tato yatkriyate 'muṣya śobhate tadato 'nyathā /",
  "GK21sokss_pu:36954": "vidyādharā vikurvīranna saheraṃś ca devatāḥ // SoKss_14,2.158 //",
  "GK21sokss_pu:36955": "etat tasyā vaco mātur gauravāt pratipadya saḥ /",
  "GK21sokss_pu:36956": "sabhāṃ mānasavegas taṃ neṣyan banddhuṃ pracakrame // SoKss_14,2.159 //",
  "GK21sokss_pu:36957": "sa ca bandhāsahiṣṇuḥ sanstambhamutpāṭya toraṇāt /",
  "GK21sokss_pu:36958": "naravāhanadatto 'tra tadbhṛtyānavadhīdbahūn // SoKss_14,2.160 //",
  "GK21sokss_pu:36959": "tanmadhyātkhaḍgamekasya hatasyāsādya tatkṣaṇāt /",
  "GK21sokss_pu:36960": "jaghāna so 'nyānapi tānvīro divyaparākramaḥ // SoKss_14,2.161 //",
  "GK21sokss_pu:36961": "tato mānasavegastaṃ divyayā nijavidyayā /",
  "GK21sokss_pu:36962": "babandha bhāryānugataṃ nayati sma ca tāṃ sabhām // SoKss_14,2.162 //",
  "GK21sokss_pu:36963": "tatra bherīmahāśabdasamāhūtā itas tataḥ /",
  "GK21sokss_pu:36964": "vidyādharā milanti sma sudharmāyāṃ yathā surāḥ // SoKss_14,2.163 //",
  "GK21sokss_pu:36965": "āgatyopāviśaccātra ratnasiṃhāsanopari /",
  "GK21sokss_pu:36966": "rājā vāyupatho nāma sabhyo vidyādharair vṛtaḥ // SoKss_14,2.164 //",
  "GK21sokss_pu:36967": "vyādhunvadbhir ivādharmaṃ vījyamānasya cāmaraiḥ /",
  "GK21sokss_pu:36968": "tasya mānasavego 'gre sthitvā pāpo 'bravīdidam // SoKss_14,2.165 //",
  "GK21sokss_pu:36969": "martyo 'py antaḥ puradhvaṃsakārī vidhvaṃsakaḥ svasuḥ /",
  "GK21sokss_pu:36970": "śatrurmamāyaṃ vadhyo 'dya svāmyakāmaḥ kilaiṣa naḥ // SoKss_14,2.166 //",
  "GK21sokss_pu:36971": "tac chrutvā tena sabhyena pṛṣṭaḥ pratyuttaraṃ prati /",
  "GK21sokss_pu:36972": "naravāhanadatto 'tra vīro visrabdham abravīt // SoKss_14,2.167 //",
  "GK21sokss_pu:36973": "sā sabhā yatra sabhyo 'sti sa sabhyo dharmam āha yaḥ /",
  "GK21sokss_pu:36974": "sa dharmo yatra satyaṃ syātatsatyaṃ yatra na cchalam // SoKss_14,2.168 //",
  "GK21sokss_pu:36975": "baddho 'haṃ māyayātraiva sthito bhūmāv ayaṃ punaḥ /",
  "GK21sokss_pu:36976": "asanasthaś ca muktaś ca ko vivādaḥ samo 'tra nau // SoKss_14,2.169 //",
  "GK21sokss_pu:36977": "etadvāyupathaḥ śrutvā tam upāveśayatkṣitau /",
  "GK21sokss_pu:36978": "nyāyānmānasavegaṃ sa taṃ muktaṃ cāpy akārayat // SoKss_14,2.170 //",
  "GK21sokss_pu:36979": "tataḥ sarveṣu śṛṇvatsu tatra vāyupathāgrataḥ /",
  "GK21sokss_pu:36980": "naravāhanadatto 'sāvevaṃ prativaco 'bhyadhāt // SoKss_14,2.171 //",
  "GK21sokss_pu:36981": "hṛtānītāmanenaitāṃ bhāryāṃ madanamañcukām /",
  "GK21sokss_pu:36982": "nijāṃ prāpto 'smi cetkasya śuddhānto dhvaṃsito mayā // SoKss_14,2.172 //",
  "GK21sokss_pu:36983": "asyā rūpeṇa cābhyetya vipralabhya kṛto yadi /",
  "GK21sokss_pu:36984": "ahaṃ bhartā bhaginyāsya tatra kā me 'parādhitā // SoKss_14,2.173 //",
  "GK21sokss_pu:36985": "svāmyakāmo 'smi cetkāmaḥ kasya kutra na jāyate /",
  "GK21sokss_pu:36986": "etac chrutvā vimṛśyātha rājā vāyupatho 'bravīt // SoKss_14,2.174 //",
  "GK21sokss_pu:36987": "dharmyāmāha mahātmāyaṃ bhaviṣyatsumahodayaḥ /",
  "GK21sokss_pu:36988": "asminmānasavegatvamadharmaṃ bhadra mā kṛthāḥ // SoKss_14,2.175 //",
  "GK21sokss_pu:36989": "ity ukte tena nādharmānmohāndho yannyavartata /",
  "GK21sokss_pu:36990": "so 'tra mānasavegastatkrodhaṃ vāyupatho yayau // SoKss_14,2.176 //",
  "GK21sokss_pu:36991": "tato mānasavegena saha saṃnaddhasainikaḥ /",
  "GK21sokss_pu:36992": "babhūva tasya saṃkṣobhas tatra dharmānurodhinaḥ // SoKss_14,2.177 //",
  "GK21sokss_pu:36993": "dharmāsanopaviṣṭā hi durbalaṃ balinaṃ param /",
  "GK21sokss_pu:36994": "ātmīyaṃ bata jānanti dhīrā nyāyaikadarśinaḥ // SoKss_14,2.178 //",
  "GK21sokss_pu:36995": "vihāya māyāṃ yudhyasva spaṣṭam eva mayā saha /",
  "GK21sokss_pu:36996": "yāvadekaprahāreṇa hanmi tvāṃ paśya pauruṣam // SoKss_14,2.179 //",
  "GK21sokss_pu:36997": "iti mānasavegaṃ ca tadāvocadvilokayan /",
  "GK21sokss_pu:36998": "naravāhanadatto 'tra divyakanyāḥ sakautukāḥ // SoKss_14,2.180 //",
  "GK21sokss_pu:36999": "anyonyajātakalaheṣu ca tatra teṣu vidyādhareṣu sahasaiva sabhāntarasthāt /",
  "GK21sokss_pu:37000": "stambhottamāṭṭasaditi pravibhinnamadhyād devo 'tha bhair avavapuḥ kila nirjagāma // SoKss_14,2.181 //",
  "GK21sokss_pu:37001": "vyāptāmbaro 'ñjananibhaś ca vinihnutārko vidyullatātaraladīpravilocanārciḥ /",
  "GK21sokss_pu:37002": "dantaprabhāvitatapaṅktipatadbalāko garjanmahāpralayamegha iva pracaṇḍaḥ // SoKss_14,2.182 //",
  "GK21sokss_pu:37003": "na bhāvividyādharacakravartinaḥ parābhavo 'syāsti śaṭheti sa bruvan /",
  "GK21sokss_pu:37004": "adhomukhaṃ mānasavegamīśvaro nirākarodvāyupathaṃ praharṣayan // SoKss_14,2.183 //",
  "GK21sokss_pu:37005": "ādāya taṃ ca bhujayor bhagavānbhujābhyāṃ saṃrakṣaṇāya naravāhanadattamāśu /",
  "GK21sokss_pu:37006": "prāpayya parvatavaraṃ śubhamṛṣyamūkam āsthāpayat sa kila tatra tatas tiro 'bhūt // SoKss_14,2.184 //",
  "GK21sokss_pu:37007": "praśaśāma parasparaṃ sabhāyām atha vidyādharasaṃbhramaḥ sa tasyām /",
  "GK21sokss_pu:37008": "sa ca vāyupatho yathāgataṃ taiḥ sahitaḥ svair aparaistato jagāma // SoKss_14,2.185 //",
  "GK21sokss_pu:37009": "so 'pi ca mānasavegaḥ kṛtvā tāṃ madanamañcukāṃ purataḥ /",
  "GK21sokss_pu:37010": "harṣaviṣādākulitām āṣāḍhapuraṃ nijaṃ yayau vignaḥ // SoKss_14,2.186 //",
  "GK21sokss_pu:37011": "iti mahākaviśrīsomadevabhaṭṭaviracite kathāsaritsāgare pañcalambake dvitīyas taraṅgaḥ /",
  "GK21sokss_pu:37012": "tṛtīyas taraṅgaḥ /",
  "GK21sokss_pu:37013": "manye kalyāṇam eva syātpuruṣasyāsamaṃ vidhiḥ /",
  "GK21sokss_pu:37014": "mūhuḥ parīkṣate gāḍhaṃ dhīratvaṃ sukhaduḥkhayoḥ // SoKss_14,3.1 //",
  "GK21sokss_pu:37015": "yadekakaṃ videśeṣu taistair dāraiḥ pade pade /",
  "GK21sokss_pu:37016": "naravāhanadattaṃ sa yojayitvā vyayojayat // SoKss_14,3.2 //",
  "GK21sokss_pu:37017": "athaitamṛṣyamūkādrau sthitaṃ tasmin prabhāvatī /",
  "GK21sokss_pu:37018": "naravāhanadattaṃ taṃ samāgatyābravīt priyā // SoKss_14,3.3 //",
  "GK21sokss_pu:37019": "madasaṃnidhidoṣeṇa labdhvā nīto bhavāṃstadā /",
  "GK21sokss_pu:37020": "tāṃ hi mānasavegena sabhāṃ pāpaṃ cikīrṣuṇā // SoKss_14,3.4 //",
  "GK21sokss_pu:37021": "tadbuddhvāgatya tatkālaṃ devavirbhāvaḍambaram /",
  "GK21sokss_pu:37022": "kṛtvā vidyāprabhāveṇa mayeha prāpito bhavān // SoKss_14,3.5 //",
  "GK21sokss_pu:37023": "nāsminvidyādharāṇāṃ hi girau balavatāmapi /",
  "GK21sokss_pu:37024": "vidyāprapañcaḥ kramate siddhakṣetramidaṃ yataḥ // SoKss_14,3.6 //",
  "GK21sokss_pu:37025": "mamāpi vidyāvibhavo nāta eveha siddhyati /",
  "GK21sokss_pu:37026": "tanme duḥkhaṃ kathaṃ tvaṃ hi vanyāhāreṇa vartsyati // SoKss_14,3.7 //",
  "GK21sokss_pu:37027": "ity uktavatyā tatrāsītkālākāṅkṣī tayā saha /",
  "GK21sokss_pu:37028": "naravāhanadatto 'sau dhyāyanmadanamañcukām // SoKss_14,3.8 //",
  "GK21sokss_pu:37029": "sasnau tatparvatāsanne pampāsarasi pāvane /",
  "GK21sokss_pu:37030": "divyāsvādāni bubhuje mūlāni ca phalāni ca // SoKss_14,3.9 //",
  "GK21sokss_pu:37031": "mṛgamāṃsopadaṃśaṃ ca puṇyaṃ vāpīpayaḥ papau /",
  "GK21sokss_pu:37032": "phalaistīratarubhraṣṭaiḥ sarasaṃ ca sugandhi ca // SoKss_14,3.10 //",
  "GK21sokss_pu:37033": "uvāsa vṛkṣamūleṣu guhāgarbhagṛheṣu ca /",
  "GK21sokss_pu:37034": "rāmasyānuyayau vṛttaṃ taddeśavanavāsinaḥ // SoKss_14,3.11 //",
  "GK21sokss_pu:37035": "rāmāśramāṃś ca dṛṣṭvātra tasmai tāṃs tān prabhāvatī /",
  "GK21sokss_pu:37036": "sā rāmāyaṇavṛttāntaṃ vinodārtham avarṇayat // SoKss_14,3.12 //",
  "GK21sokss_pu:37037": "iha rāmaḥ sasaumitriḥ sītayānugato vane /",
  "GK21sokss_pu:37038": "uvāsa tāpasaiḥ sārdhaṃ tarumūle kṛtoṭajaḥ // SoKss_14,3.13 //",
  "GK21sokss_pu:37039": "anasūyāṅgarāgeṇa sītāmoditakānanā /",
  "GK21sokss_pu:37040": "ihāsta munipatnīnāṃ madhye valkaladhāriṇī // SoKss_14,3.14 //",
  "GK21sokss_pu:37041": "atra dundubhidaityaś ca guhāyāṃ vālinā hataḥ /",
  "GK21sokss_pu:37042": "valisugrīvayor vaire yadabhūtkāraṇaṃ purā // SoKss_14,3.15 //",
  "GK21sokss_pu:37043": "sugrīvo hi bhramānmatvā hataṃ daityena vālinam /",
  "GK21sokss_pu:37044": "guhāyāḥ parvatair dvāraṃ pidhāya sabhayo yayau // SoKss_14,3.16 //",
  "GK21sokss_pu:37045": "vālī ca bhittvā taddvāraṃ nirgatya niravāsayat /",
  "GK21sokss_pu:37046": "sugrīvaṃ rājyakāmo 'tra māmabadhnādasāviti // SoKss_14,3.17 //",
  "GK21sokss_pu:37047": "sa sugrīvaḥ palāyyāsminnṛṣyamūke kapīśvaraḥ /",
  "GK21sokss_pu:37048": "hanumatpramukhaiḥ sārdhamatra sānau padaṃ vyadhāt // SoKss_14,3.18 //",
  "GK21sokss_pu:37049": "athaitya hemahariṇavyājavañcitacetasaḥ /",
  "GK21sokss_pu:37050": "jahāra rāmadevasya rāvaṇo janakātmajām // SoKss_14,3.19 //",
  "GK21sokss_pu:37051": "tataḥ sītāpravṛttyarthī sa vālinidhanārthinā /",
  "GK21sokss_pu:37052": "sugrīveṇa samaṃ sakhyamatra cakre raghūdvahaḥ // SoKss_14,3.20 //",
  "GK21sokss_pu:37053": "bibheda ca balajñaptyai tālānsaptātra pattriṇā /",
  "GK21sokss_pu:37054": "ekaṃ yeṣv abhinatkṛcchrātso 'pi vālī mahābalaḥ // SoKss_14,3.21 //",
  "GK21sokss_pu:37055": "ito gatvā ca kiṣkindhāṃ helāmuktaikasāyakaḥ /",
  "GK21sokss_pu:37056": "hatvā taṃ vālinaṃ vīraḥ sugrīve tacchriyaṃ nyadhāt // SoKss_14,3.22 //",
  "GK21sokss_pu:37057": "atha sītāpravṛttyarthaṃ hanumatprabhṛtiṣvitaḥ /",
  "GK21sokss_pu:37058": "caturdikkaṃ prayāteṣu sugrīvasyānuyāyiṣu // SoKss_14,3.23 //",
  "GK21sokss_pu:37059": "iha rāmeṇa varṣāsu saha meghair virāvibhiḥ /",
  "GK21sokss_pu:37060": "pataddhārāśrutoyaiś ca samaduḥkhair ivāsitam // SoKss_14,3.24 //",
  "GK21sokss_pu:37061": "saṃpātivacanottīrṇavāridheś ca hanūmataḥ /",
  "GK21sokss_pu:37062": "yatnātpravṛttau jñātāyāṃ gatvā kapibalaiḥ saha // SoKss_14,3.25 //",
  "GK21sokss_pu:37063": "baddhvābdhiṃ setunā tena hatvā laṅkeśvaraṃ ripum /",
  "GK21sokss_pu:37064": "āninye jānakī devī vimānenāmunā pathā // SoKss_14,3.26 //",
  "GK21sokss_pu:37065": "evaṃ prāpsyasi kalyāṇam āryaputra bhavān api /",
  "GK21sokss_pu:37066": "āpatsu dhīrān puruṣān svayam āyānti saṃpadaḥ // SoKss_14,3.27 //",
  "GK21sokss_pu:37067": "ityādi kathayantyā sa prabhāvatyā tayā saha /",
  "GK21sokss_pu:37068": "naravāhanadatto 'tra krīḍannāsīditas tataḥ // SoKss_14,3.28 //",
  "GK21sokss_pu:37069": "ekadā taṃ ca pampāyāṃ vidyādharyāvubhe divaḥ /",
  "GK21sokss_pu:37070": "dhanavatyajināvatyāvavatīryopajagmatuḥ // SoKss_14,3.29 //",
  "GK21sokss_pu:37071": "yābhyāṃ sa gandharvapurāc chrāvastīṃ prāpito 'bhavat /",
  "GK21sokss_pu:37072": "bhagīrathayaśā yasyāṃ tena sā paryaṇīyata // SoKss_14,3.30 //",
  "GK21sokss_pu:37073": "prabhāvatyājināvatyāṃ militāyāṃ svasakhyataḥ /",
  "GK21sokss_pu:37074": "naravāhanadattaṃ sā dhanavatyevam abravīt // SoKss_14,3.31 //",
  "GK21sokss_pu:37075": "eṣājināvatī prākte vācā dattā sutā mayā /",
  "GK21sokss_pu:37076": "tasmātpariṇayasvaināmāsanno bhyudayo hi te // SoKss_14,3.32 //",
  "GK21sokss_pu:37077": "etaddhanavatīvākyaṃ sakhīsnehātprabhāvatī /",
  "GK21sokss_pu:37078": "naravāhanadattaś ca tathetyabhinanandatuḥ // SoKss_14,3.33 //",
  "GK21sokss_pu:37079": "tato dhanavatī tasmai dadau tāmajināvatīm /",
  "GK21sokss_pu:37080": "sā vatseśvaraputrāya yathārhavidhinā sutām // SoKss_14,3.34 //",
  "GK21sokss_pu:37081": "svavidyākalpitodāradivyasaṃbhārasundaram /",
  "GK21sokss_pu:37082": "nirvartayām āsa ca tatsā sutodvāhamaṅgalam // SoKss_14,3.35 //",
  "GK21sokss_pu:37083": "naravāhanadattaṃ sā tamanyedyurathābravīt /",
  "GK21sokss_pu:37084": "na putra yatra tatrehaṃ sthātuṃ yuktaṃ ciraṃ tava // SoKss_14,3.36 //",
  "GK21sokss_pu:37085": "māyī vidyādharajano na ca kāryam ihāsti te /",
  "GK21sokss_pu:37086": "tad gaccha bhāryāyuktas tvaṃ kauśāmbīmadhunā nijām // SoKss_14,3.37 //",
  "GK21sokss_pu:37087": "ahaṃ ca tatraivaiṣyāmi caṇḍasiṃhena sūnunā /",
  "GK21sokss_pu:37088": "saha vidyādharendrai śca svakair abhyudayāya te // SoKss_14,3.38 //",
  "GK21sokss_pu:37089": "evam uktvā dhanavatī sajyotsnām iva sāhnyapi /",
  "GK21sokss_pu:37090": "sitātmavasrtraprabhayā kurvāṇā divamudyayau // SoKss_14,3.39 //",
  "GK21sokss_pu:37091": "prabhāvatyajināvatyau prāpayāmāsatuś ca tam /",
  "GK21sokss_pu:37092": "naravāhanadattaṃ te kauśāmbīṃ nabhasā purīm // SoKss_14,3.40 //",
  "GK21sokss_pu:37093": "so 'tra prāptastadudyānaṃ tasyāṃ vyomno 'vatāritaḥ /",
  "GK21sokss_pu:37094": "naravāhanadatto 'bhūddṛṣṭaḥ parijanair nijaiḥ // SoKss_14,3.41 //",
  "GK21sokss_pu:37095": "āgato rājaputro 'yaṃ diṣṭyā vardhāmahe vayam /",
  "GK21sokss_pu:37096": "iti tatrodabhūnnādo janasyātha samantataḥ // SoKss_14,3.42 //",
  "GK21sokss_pu:37097": "tato 'kāṇḍasudhāsārasaṃsikta iva sotsavaḥ /",
  "GK21sokss_pu:37098": "vatsarājo 'tha tadbuddhvā yukto vāsavadattayā // SoKss_14,3.43 //",
  "GK21sokss_pu:37099": "padmāvatyā vadhūbhiś ca drutaṃ ratnaprabhādibhiḥ /",
  "GK21sokss_pu:37100": "yaugandharāyaṇādyāś ca ye vatseśvaramantriṇaḥ // SoKss_14,3.44 //",
  "GK21sokss_pu:37101": "kaliṅgasenā sve caiva sacivā gomukhādayaḥ /",
  "GK21sokss_pu:37102": "yathārhaṃ tam upājagmurgrīṣme hradamivādhvagāḥ // SoKss_14,3.45 //",
  "GK21sokss_pu:37103": "dadṛśuste ca madhye taṃ sudaśārhakulaṃ dvayoḥ /",
  "GK21sokss_pu:37104": "patnyoḥ kṛṣṇamivāsīnaṃ rukmiṇīsatyabhāmayoḥ // SoKss_14,3.46 //",
  "GK21sokss_pu:37105": "aṅgeṣv eva na varteranphuṭatsv iti bhayād iva /",
  "GK21sokss_pu:37106": "teṣāṃ taddarśane harṣabāṣpaiḥ pidadhire dṛśaḥ // SoKss_14,3.47 //",
  "GK21sokss_pu:37107": "vatsarājaś ca devyau ca cirādāliṅgya taṃ sutam /",
  "GK21sokss_pu:37108": "na śekurmoktumaṅgeṣu protaṃ kaṇṭakiteṣviva // SoKss_14,3.48 //",
  "GK21sokss_pu:37109": "tataḥ prahatatūrye 'tra vartamāne mahotsave /",
  "GK21sokss_pu:37110": "naravāhanadattasya bhāryā vegavataḥ sutā // SoKss_14,3.49 //",
  "GK21sokss_pu:37111": "svasā mānasavegasya dyumārgeṇāvatīrya sā /",
  "GK21sokss_pu:37112": "āgādvegavatī buddhvā siddhasvidyāprabhāvataḥ // SoKss_14,3.50 //",
  "GK21sokss_pu:37113": "patitvā pādayoḥ śvaśrūśvaśurāṇāṃ nijaṃ patim /",
  "GK21sokss_pu:37114": "naravāhanadattaṃ sa jagāda caraṇānatā // SoKss_14,3.51 //",
  "GK21sokss_pu:37115": "tvatkṛte durbalībhūtāḥ sādhayitvā tapovane /",
  "GK21sokss_pu:37116": "vidyā punarahaṃ prāptā tava kalyāṇino 'ntikam // SoKss_14,3.52 //",
  "GK21sokss_pu:37117": "evam uktavatī patyā taiścānyair abhinanditā /",
  "GK21sokss_pu:37118": "prabhāvatyajināvatyau sakhyāvupajagāma sā // SoKss_14,3.53 //",
  "GK21sokss_pu:37119": "tābhyāmāśliṣya sā madhye yāvadatropaveśyate /",
  "GK21sokss_pu:37120": "tāvanmātājināvatyā āyayau dhanavatyapi // SoKss_14,3.54 //",
  "GK21sokss_pu:37121": "ājagmuś ca tayā sākaṃ te te vidyādharādhipāḥ /",
  "GK21sokss_pu:37122": "ācchāditāmbaratalair meghair iva balair vṛtāḥ // SoKss_14,3.55 //",
  "GK21sokss_pu:37123": "tasyā eva suto vīraś caṇḍasiṃho mahābhujaḥ /",
  "GK21sokss_pu:37124": "tathāmitagatir nāma tadbandhuḥ sumahābalaḥ // SoKss_14,3.56 //",
  "GK21sokss_pu:37125": "sa ca piṅgalagāndhāraḥ prabhāvatyāḥ pitā balī /",
  "GK21sokss_pu:37126": "so 'pi vāyupathaḥ pūrvapratipannaḥ sabhāpatiḥ // SoKss_14,3.57 //",
  "GK21sokss_pu:37127": "sa ca hemaprabhaḥ śūro rājā ratnaprabhāṣitā /",
  "GK21sokss_pu:37128": "vajraprabheṇa putreṇa sākaṃ balasamanvitaḥ // SoKss_14,3.58 //",
  "GK21sokss_pu:37129": "gandharvarājo gandharvadattayā sutayā yutaḥ /",
  "GK21sokss_pu:37130": "āgātsāgaradatto 'pi saha citrāṅgadena saḥ // SoKss_14,3.59 //",
  "GK21sokss_pu:37131": "upāgatāś ca te samyagvatsarājena pūjitāḥ /",
  "GK21sokss_pu:37132": "saputreṇāsanevatra yathocitam upāviśan // SoKss_14,3.60 //",
  "GK21sokss_pu:37133": "atha piṅgalagāndhāro rājā jāmātaraṃ kṣaṇāt /",
  "GK21sokss_pu:37134": "naravāhanadattaṃ taṃ jagāda sadasi sthitam // SoKss_14,3.61 //",
  "GK21sokss_pu:37135": "tvaṃ cakravartī sarveṣām asmākaṃ devanirmitaḥ /",
  "GK21sokss_pu:37136": "atisnehavaśāt tvāṃ ca vayaṃ sarve 'bhyupāgatāḥ // SoKss_14,3.62 //",
  "GK21sokss_pu:37137": "iyaṃ dhanavatī devī śvaśrūste niyatavratā /",
  "GK21sokss_pu:37138": "divyajñānavatī sākṣasūtra kṛṣṇājināmbarā // SoKss_14,3.63 //",
  "GK21sokss_pu:37139": "rakṣituṃ tvāṃ kṛtodyogā sākṣādbhagavatī yathā /",
  "GK21sokss_pu:37140": "sāvitrī siddhavidyā vā vandyā vidyādharottamaiḥ // SoKss_14,3.64 //",
  "GK21sokss_pu:37141": "tadasti kāryasiddhiste kiṃ tu yadvacmi tacchṛṇu /",
  "GK21sokss_pu:37142": "iha vidyādharāṇāṃ dvau vedyardhau sto himācale // SoKss_14,3.65 //",
  "GK21sokss_pu:37143": "uttaro dakṣiṇaścaiva nānātacchṛṅgabhūmigau /",
  "GK21sokss_pu:37144": "parataḥ kila kailāsāduttaro 'rvāktu dakṣiṇaḥ // SoKss_14,3.66 //",
  "GK21sokss_pu:37145": "tatrottarādhipatyārthamidānīṃ duścaraṃ tapaḥ /",
  "GK21sokss_pu:37146": "eṣo 'mitagatiḥ kṛtvā śaṃkaraṃ paryatoṣayat // SoKss_14,3.67 //",
  "GK21sokss_pu:37147": "naravāhanadattas te cakravartī samīhitam /",
  "GK21sokss_pu:37148": "kariṣyatīti tenāyamādiṣṭastvām upāgataḥ // SoKss_14,3.68 //",
  "GK21sokss_pu:37149": "tatra mandaradevākhyo mukhyo rājāsti durmatiḥ /",
  "GK21sokss_pu:37150": "balavānapi nāsādhyaḥ prāptavidyasya so 'tra te // SoKss_14,3.69 //",
  "GK21sokss_pu:37151": "yastu dakṣiṇamadhye 'sti gair imuṇḍa iti śrutaḥ /",
  "GK21sokss_pu:37152": "rājā vidyāprabhāveṇa sa duṣṭātmātidurjayaḥ // SoKss_14,3.70 //",
  "GK21sokss_pu:37153": "sa ca mānasavegasya śatroste paramaḥ suhṛt /",
  "GK21sokss_pu:37154": "yāvanna sādhitaḥ so 'tra tāvatkāryaṃ na siddhyati // SoKss_14,3.71 //",
  "GK21sokss_pu:37155": "tattvaṃ sādhaya sotkarṣaṃ śīghraṃ vidyābalaṃ mahast /",
  "GK21sokss_pu:37156": "iti piṅgalagāndhāreṇokte dhanavatī jagau // SoKss_14,3.72 //",
  "GK21sokss_pu:37157": "evaṃ putra yathāyaṃ te rājā vadati tat tathā /",
  "GK21sokss_pu:37158": "siddhakṣetramato gatvā vidyāsiddhyarthamīśvaram // SoKss_14,3.73 //",
  "GK21sokss_pu:37159": "ārādhaya prakarṣo hi tatprasādaṃ vinā kutaḥ /",
  "GK21sokss_pu:37160": "militāścātra rakṣanti rājānastvāmamī iti // SoKss_14,3.74 //",
  "GK21sokss_pu:37161": "tataś citrāṅgado 'vādīdevametadahaṃ punaḥ /",
  "GK21sokss_pu:37162": "sarveṣāmagrayāyyeṣa vijayaḥ kriyatāmiti // SoKss_14,3.75 //",
  "GK21sokss_pu:37163": "athaitad eva niścitya kṛtvā prasthānamaṅgalam /",
  "GK21sokss_pu:37164": "pitror udbāṣpayoḥ pādau gurūṇāṃ ca praṇamya saḥ // SoKss_14,3.76 //",
  "GK21sokss_pu:37165": "dattāśīs taiḥ samāruhya bhāryābhiḥ sacivais tathā /",
  "GK21sokss_pu:37166": "sahāmitagatiprajñākalpitāṃ śibikottamām // SoKss_14,3.77 //",
  "GK21sokss_pu:37167": "naravāhanadatto 'taḥ pratasthe sthagayannabhaḥ /",
  "GK21sokss_pu:37168": "kalpāntapavanoddhūtasāgarāmbhonibhair balaiḥ // SoKss_14,3.78 //",
  "GK21sokss_pu:37169": "senānādapratiśrudbhir diganteṣu dyucāriṇām /",
  "GK21sokss_pu:37170": "āgataścakravartīva iti saṃvādayanniva // SoKss_14,3.79 //",
  "GK21sokss_pu:37171": "kṣaṇāttaiś ca sa gandharvapatividyādhareśvaraiḥ /",
  "GK21sokss_pu:37172": "dhanavatyā ca nīto 'bhūttaṃ siddhakṣetraparvatam // SoKss_14,3.80 //",
  "GK21sokss_pu:37173": "tatrādiṣṭavrataḥ siddhaiḥ prātaḥsnāyī phalāśanaḥ /",
  "GK21sokss_pu:37174": "bhūmiśāyī tapaścakre śaṃkarārādhanāya saḥ // SoKss_14,3.81 //",
  "GK21sokss_pu:37175": "parivārya ca taṃ tasthū rājānas te dyucāriṇām /",
  "GK21sokss_pu:37176": "sarvataḥ kṛtasaṃrakṣā divāniśamatandritāḥ // SoKss_14,3.82 //",
  "GK21sokss_pu:37177": "vidyādharakumāryo 'tra tapasyantaṃ tamutsukāḥ /",
  "GK21sokss_pu:37178": "netraprabhābhiḥ saṃvītakṛṣṇājinam iva vyadhuḥ // SoKss_14,3.83 //",
  "GK21sokss_pu:37179": "taccintānarmukhair netraiḥ karaiścoraḥsthalārpitaiḥ /",
  "GK21sokss_pu:37180": "adarśayannivānyāstaṃ praviṣṭaṃ hṛdi tatkṣaṇam // SoKss_14,3.84 //",
  "GK21sokss_pu:37181": "pañcāparāś ca dṛṣṭvā taṃ sadvidyādharakanyakāḥ /",
  "GK21sokss_pu:37182": "madanānalasaṃtaptāścakrire samayaṃ mithaḥ // SoKss_14,3.85 //",
  "GK21sokss_pu:37183": "ayaṃ pañcabhir asmābhiḥ sakhībhir yugapatpatiḥ /",
  "GK21sokss_pu:37184": "varaṇīyo vivāhaś ca tadvatkāryo na bhedataḥ // SoKss_14,3.86 //",
  "GK21sokss_pu:37185": "ekā yadi pṛthakkuryādvivāhamamunā tataḥ /",
  "GK21sokss_pu:37186": "praveṣṭavyo 'gniranyābhistāmuddiśya sakhīdruham // SoKss_14,3.87 //",
  "GK21sokss_pu:37187": "iti divyāsu kanyāsu kṣubhyatīṣu vibhāvya tam /",
  "GK21sokss_pu:37188": "tatrākasmānmahotpātāḥ prādurāsaṃstapovane // SoKss_14,3.88 //",
  "GK21sokss_pu:37189": "vavau vāyurmahāraudro bhadrānunmūlayandrumān /",
  "GK21sokss_pu:37190": "evaṃ śūrāḥ patiṣyanti raṇe 'treti vadanniva // SoKss_14,3.89 //",
  "GK21sokss_pu:37191": "kimatra syāditi bhayādiva bhūmirakampata /",
  "GK21sokss_pu:37192": "bhītāvakāśadānārthamivādīryanta sānavaḥ // SoKss_14,3.90 //",
  "GK21sokss_pu:37193": "vidyādharāḥ prabhuṃ yatnādamuṃ rakṣata rakṣata /",
  "GK21sokss_pu:37194": "ityabravīdivānabhraṃ ghoraśabdaṃ nabhastalam // SoKss_14,3.91 //",
  "GK21sokss_pu:37195": "naravāhanadattaś ca so 'sminn utpātasaṃbhrame /",
  "GK21sokss_pu:37196": "dhyāyanniṣkampa evāsīdbhagavantaṃ trilocanam // SoKss_14,3.92 //",
  "GK21sokss_pu:37197": "saṃnaddhāste ca gandharvarājavidyādhareśvarāḥ /",
  "GK21sokss_pu:37198": "aniṣṭāśaṅkino vīrāstaṃ rakṣanto 'vatasthire // SoKss_14,3.93 //",
  "GK21sokss_pu:37199": "mumucuḥ siṃhanādāṃś ca vyādhūtāsilatāvanāḥ /",
  "GK21sokss_pu:37200": "bhartsayanta ivotpātānahitāgamaśaṃsinaḥ // SoKss_14,3.94 //",
  "GK21sokss_pu:37201": "tato 'nyedyurakasmāc ca kalpāntāsmbudameduram /",
  "GK21sokss_pu:37202": "vidyādharabalaṃ vyomni ghoranādamadṛśyata // SoKss_14,3.95 //",
  "GK21sokss_pu:37203": "so 'yaṃ mānasavegena gaurimuṇḍaḥ sahāgataḥ /",
  "GK21sokss_pu:37204": "ity uvāca smarantī svāṃ vidyāṃ dhanavatī tadā // SoKss_14,3.96 //",
  "GK21sokss_pu:37205": "tato vidyādharendrāṃstānsagandharvānudāyudhān /",
  "GK21sokss_pu:37206": "samaṃ mānasavegena gaurimuṇḍo 'bhyadhāvata // SoKss_14,3.97 //",
  "GK21sokss_pu:37207": "kva mānuṣo 'yaṃ kva vayaṃ tadetatpakṣapātinām /",
  "GK21sokss_pu:37208": "darpaṃ vaḥ śamayāmyadya dyucarā iti vādinam // SoKss_14,3.98 //",
  "GK21sokss_pu:37209": "citrāṅgado 'tha taṃ krodhād dhāvan pratyabhiyuktavān /",
  "GK21sokss_pu:37210": "rājā sāgaradattaś ca gandharvāṇām adhīśvaraḥ // SoKss_14,3.99 //",
  "GK21sokss_pu:37211": "caṇḍasiṃhāmitagatī rājā vāyupathas tathā /",
  "GK21sokss_pu:37212": "kiṃ ca piṅgalagāndhāraḥ sarve vidyādhareśvarāḥ // SoKss_14,3.100 //",
  "GK21sokss_pu:37213": "pāpaṃ mānasavegaṃ tam abhyadhāvanmahārathāḥ /",
  "GK21sokss_pu:37214": "siṃhā ivābhigarjantaḥ senāsamudayānvitāḥ // SoKss_14,3.101 //",
  "GK21sokss_pu:37215": "sainyareṇughanākīrṇaṃ śastrajvālātaḍillatam /",
  "GK21sokss_pu:37216": "patadraktāmbu tadabhuddhoraṃ samaradurdinam // SoKss_14,3.102 //",
  "GK21sokss_pu:37217": "śoṇitāsavasaṃpūrṇaṃ kīrṇaśatruśirobalim /",
  "GK21sokss_pu:37218": "cakrurbhūtamahāyāgam iva citrāṅgadādayaḥ // SoKss_14,3.103 //",
  "GK21sokss_pu:37219": "kabandhagrāhasaṃkīrṇā vahadāyudhapannagāḥ /",
  "GK21sokss_pu:37220": "prāvartanta milanmedoḍiṇḍīrā rudhirāpagāḥ // SoKss_14,3.104 //",
  "GK21sokss_pu:37221": "hatasainyo vadhaprāpto gaurimuṇḍas tataś ca saḥ /",
  "GK21sokss_pu:37222": "pūrvārādhitasuprītāṃ gaurīvidyāṃ samasmarat // SoKss_14,3.105 //",
  "GK21sokss_pu:37223": "āvirbhūya ca sā sākṣāt trinetrā triśikhāyudhā /",
  "GK21sokss_pu:37224": "naravāhanadattīyān pravīrāṃs tān amohayat // SoKss_14,3.106 //",
  "GK21sokss_pu:37225": "tato labdhabalo bāhuyuddhāyābhyapatan nadan /",
  "GK21sokss_pu:37226": "naravāhanadattaṃ taṃ gaurimuṇḍaḥ pradhāvya saḥ // SoKss_14,3.107 //",
  "GK21sokss_pu:37227": "tadbāhuyuddhaviddhaś ca māyī sasmāra tāṃ punaḥ /",
  "GK21sokss_pu:37228": "sadvidyāṃ tadbalāt taṃ ca bāhvor ādāya khaṃ yayau // SoKss_14,3.108 //",
  "GK21sokss_pu:37229": "hantuṃ dhanavatīvidyābalāttaṃ tu sa nāśakat /",
  "GK21sokss_pu:37230": "gaurimuṇḍo nṛpasutaṃ cikṣepa tvagniparvate // SoKss_14,3.109 //",
  "GK21sokss_pu:37231": "so 'pi mānasavegas tāṃs tatsakhīn gomukhādikān /",
  "GK21sokss_pu:37232": "gṛhītvotpatya gaganaṃ dikṣu prāsthadanāsthayā // SoKss_14,3.110 //",
  "GK21sokss_pu:37233": "utkṣiptāste ca rakṣitvā dhanavatyā prayuktayā /",
  "GK21sokss_pu:37234": "rūpiṇyā vidyayā bhinnāḥ sthāpyante sma mahītale // SoKss_14,3.111 //",
  "GK21sokss_pu:37235": "siddhakāryaṃ kuśalinaṃ śīghraṃ prāpsyatha taṃ prabhum /",
  "GK21sokss_pu:37236": "ityāśvāsyaikaśastānsā vidyā teṣāṃ tirodadhe // SoKss_14,3.112 //",
  "GK21sokss_pu:37237": "tato vijitamasmābhir iti matvā yathāgatam /",
  "GK21sokss_pu:37238": "saha mānasavegena gaurimuṇḍo yayau gṛhān // SoKss_14,3.113 //",
  "GK21sokss_pu:37239": "naravāhanadatto vaḥ siddhakāryaḥ sameṣyati /",
  "GK21sokss_pu:37240": "na tasyāniṣṭamastīti dhanavatyābhyudīrite // SoKss_14,3.114 //",
  "GK21sokss_pu:37241": "te 'py astamohā gandharvanātha vidyādhareśvarāḥ /",
  "GK21sokss_pu:37242": "citrāṅgadādayaḥ svāni jagmuḥ sthānāni saṃprati // SoKss_14,3.115 //",
  "GK21sokss_pu:37243": "sāpi tatra sapatnībhiḥ sahitāmajināvatīm /",
  "GK21sokss_pu:37244": "svasutāṃ tāṃ gṛhītvā svaṃ yayau dhanavatī gṛham // SoKss_14,3.116 //",
  "GK21sokss_pu:37245": "so 'pi mānasavegastāṃ gatvā madanamañcukām /",
  "GK21sokss_pu:37246": "uvāca sa hato bhartā tava tadbhaja māmiti // SoKss_14,3.117 //",
  "GK21sokss_pu:37247": "sa vo hantā na taṃ hanyātkaściddevavinirmitam /",
  "GK21sokss_pu:37248": "iti sā tatpurasthāpi hasantī pratyuvāca tam // SoKss_14,3.118 //",
  "GK21sokss_pu:37249": "naravāhanadattaṃ ca taddviṣā vahniparvate /",
  "GK21sokss_pu:37250": "kṣipyamāṇaṃ tadāgatya divyaḥ ko 'py agrahītpumān // SoKss_14,3.119 //",
  "GK21sokss_pu:37251": "nināya cāśu rakṣitvā śītaṃ mandākinītaṭam /",
  "GK21sokss_pu:37252": "ko bhavāniti pṛṣṭaś ca tenāśvāsya jagāda tam // SoKss_14,3.120 //",
  "GK21sokss_pu:37253": "amṛtaprabhanāmāhaṃ deva vidyādharādhipaḥ /",
  "GK21sokss_pu:37254": "preṣitaś ca hareṇāhaṃ rakṣārthaṃ bhavato 'dhunā // SoKss_14,3.121 //",
  "GK21sokss_pu:37255": "ayaṃ ca tannivāso 'driḥ kailāsas te sthito 'grataḥ /",
  "GK21sokss_pu:37256": "atrārādhya śivaṃ śreyo nirvighnaṃ tvamavāpsyasi // SoKss_14,3.122 //",
  "GK21sokss_pu:37257": "tadehyatra nayāmi tvāmity uktvā tatra tatkṣaṇāt /",
  "GK21sokss_pu:37258": "prāpayyāmantrya ca yayau so 'tha vidyādharottamaḥ // SoKss_14,3.123 //",
  "GK21sokss_pu:37259": "naravāhanadatto 'pi kailāsaṃ samavāpya saḥ /",
  "GK21sokss_pu:37260": "tapasā toṣayām āsa tatrāgrasthaṃ vināyakam // SoKss_14,3.124 //",
  "GK21sokss_pu:37261": "tena dattābhyanujñaś ca prāviśya girijāpateḥ /",
  "GK21sokss_pu:37262": "āśramaṃ niyamakṣāmo dadarśa dvāri nindinam // SoKss_14,3.125 //",
  "GK21sokss_pu:37263": "kṛtapradakṣiṇaṃ caitaṃ sa nandī sadayo 'bravīt /",
  "GK21sokss_pu:37264": "prāyaḥ siddho 'si vighnā hi praśāntāste tavādhunā // SoKss_14,3.126 //",
  "GK21sokss_pu:37265": "tadihasthastapasya tvaṃ bhagavattoṣaṇāvadhi /",
  "GK21sokss_pu:37266": "duritaghnatapaḥśuddhisavyapekṣā hi siddhayaḥ // SoKss_14,3.127 //",
  "GK21sokss_pu:37267": "ity ukte nandinā dhyāyan devaṃ devīṃ ca pārvatīm /",
  "GK21sokss_pu:37268": "naravāhanadatto 'graṃ tapastepe 'nilāśanaḥ // SoKss_14,3.128 //",
  "GK21sokss_pu:37269": "tapastuṣṭaś ca bhagavān sa dattvā darśanaṃ śivaḥ /",
  "GK21sokss_pu:37270": "devyā girijayā sārdham eva prahvaṃ tamādiśat // SoKss_14,3.129 //",
  "GK21sokss_pu:37271": "vidyādharāṇāṃ sarveṣāṃ cakravartī bhavādhunā /",
  "GK21sokss_pu:37272": "sarvāḥ sarvātiśāyinyo vidyāḥ prādurbhavantu te // SoKss_14,3.130 //",
  "GK21sokss_pu:37273": "asmatprabhāvāc chatrūṇām avijeyo bhaviṣyasi /",
  "GK21sokss_pu:37274": "acchedyaścāpy abhedyaś ca haniṣyasyakhilānnripūn // SoKss_14,3.131 //",
  "GK21sokss_pu:37275": "dṛṣṭe tvayi na vidyāś ca prabhaviṣyanti te dviṣām /",
  "GK21sokss_pu:37276": "tad gaccha gaurīvidyāpi tvadāyattā bhaviṣyati // SoKss_14,3.132 //",
  "GK21sokss_pu:37277": "iti gauryā samaṃ dattvā varaṃ tasmai dadau haraḥ /",
  "GK21sokss_pu:37278": "cakravartimahāpadmavimānaṃ brahmanirmitam // SoKss_14,3.133 //",
  "GK21sokss_pu:37279": "tatas tasyāvirāsaṃstā vidyāḥ sarvāḥ savigrahāḥ /",
  "GK21sokss_pu:37280": "kimādiśasi yatkurma ityājñāsādhanotsukāḥ // SoKss_14,3.134 //",
  "GK21sokss_pu:37281": "iti naravāhanadattaḥ siddhavaraughaḥ praṇamya parameśau /",
  "GK21sokss_pu:37282": "adhiruhya tac ca divyaṃ padmavimānaṃ tadabhyanujñātaḥ // SoKss_14,3.135 //",
  "GK21sokss_pu:37283": "prathamaṃ tāvadayāsīdamitagates tasya vakrapurasaṃjñam /",
  "GK21sokss_pu:37284": "puramāveditamārgo vidyābhiḥ siddhacāraṇodgītaḥ // SoKss_14,3.136 //",
  "GK21sokss_pu:37285": "so 'pyārūḍhavimānaṃ vyomnā prāptaṃ vilokya taṃ dūrāt /",
  "GK21sokss_pu:37286": "amitagatiḥ sam upetya svagṛhaṃ prāveśayatkṛtapraṇatiḥ // SoKss_14,3.137 //",
  "GK21sokss_pu:37287": "pradadau ca tatra varṇitanijasiddhiprāptaye mudā tasmai /",
  "GK21sokss_pu:37288": "naravāhanadattāya sa sulocanākhyām upāyanaṃ svasutāsm // SoKss_14,3.138 //",
  "GK21sokss_pu:37289": "so 'tra tayā saha vidyādharalakṣmyevāptayā tadāparayā /",
  "GK21sokss_pu:37290": "nayati sma cakravartī tatotsavaṃ prītimāṃstadahaḥ // SoKss_14,3.139 //",
  "GK21sokss_pu:37291": "iti mahākaviśrīsomadevabhaṭṭaviracite kathāsaritsāgare pañcalambake tṛtīyas taraṅgaḥ /",
  "GK21sokss_pu:37292": "caturthas taraṅgaḥ /",
  "GK21sokss_pu:37293": "tato vakrapure tatra sthitamāsthānavartinam /",
  "GK21sokss_pu:37294": "naravāhanadattaṃ taṃ nūtanaṃ cakravartinam // SoKss_14,4.1 //",
  "GK21sokss_pu:37295": "anyedyur avatīryaiva vetrahasto nabhastalāt /",
  "GK21sokss_pu:37296": "upagamya pumānekaḥ praṇamyaivaṃ vyajijñapat // SoKss_14,4.2 //",
  "GK21sokss_pu:37297": "cakravartipratīhāraṃ viddhi deva kramāgatam /",
  "GK21sokss_pu:37298": "māṃ paurarucidevākhyaṃ svasevārtham upāgatam // SoKss_14,4.3 //",
  "GK21sokss_pu:37299": "tac chrutvā so 'mitagatermukhamaikṣata tena ca /",
  "GK21sokss_pu:37300": "satyaṃ deveti vijñaptaḥ kṣattṛtve 'bhinananda tam // SoKss_14,4.4 //",
  "GK21sokss_pu:37301": "atha prabhāvato buddhvā vegavatyādibhiḥ saha /",
  "GK21sokss_pu:37302": "tatpatnībhir dhanavatī caṇḍasiṃhaś ca tatsutaḥ // SoKss_14,4.5 //",
  "GK21sokss_pu:37303": "tathā piṅgalagāndhāro rājā vāyupathānvitaḥ /",
  "GK21sokss_pu:37304": "samaṃ sāgaradattena tatra citrāṅgadaś ca saḥ // SoKss_14,4.6 //",
  "GK21sokss_pu:37305": "āyayuḥ sainyaruddhārkāḥ saha hemaprabhādibhiḥ /",
  "GK21sokss_pu:37306": "paratejo 'sahiṣṇutvaṃ sūcayanta ivāgrataḥ // SoKss_14,4.7 //",
  "GK21sokss_pu:37307": "upetya pādayos tasya nipetuścakravartinaḥ /",
  "GK21sokss_pu:37308": "so 'pi saṃmānayām āsa yathārhaṃ svāgatena tān // SoKss_14,4.8 //",
  "GK21sokss_pu:37309": "dhanavatyāstu caraṇau gauravātpraṇanāma saḥ /",
  "GK21sokss_pu:37310": "sāpi jāmātaraṃ prītā tamāśīrbhir avardhayat // SoKss_14,4.9 //",
  "GK21sokss_pu:37311": "uktātmasiddhivṛttāntastena te prabhuṇā tataḥ /",
  "GK21sokss_pu:37312": "caṇḍasiṃhādayaḥ sarve pramodaṃ sutarāṃ dadhuḥ // SoKss_14,4.10 //",
  "GK21sokss_pu:37313": "pārśvopayāstāḥ patnīś ca dṛṣṭvā dhanavatīṃ tadā /",
  "GK21sokss_pu:37314": "cakravartī sa papraccha kva te me sacivā iti // SoKss_14,4.11 //",
  "GK21sokss_pu:37315": "kṣiptā mānasavegena rakṣitvā sthāpitā mayā /",
  "GK21sokss_pu:37316": "vidyāmukhena te bhinnā iti sā pratyuvāca tam // SoKss_14,4.12 //",
  "GK21sokss_pu:37317": "tataś cānāyayat tān sa vidyāmādiśya rūpiṇīm /",
  "GK21sokss_pu:37318": "āgatān pṛṣṭhakuśalān pādalagnāñ jagāda ca // SoKss_14,4.13 //",
  "GK21sokss_pu:37319": "iyanto divasāḥ kena kathaṃ kutrātivāhitāḥ /",
  "GK21sokss_pu:37320": "ityekakena yuṣmābhiś citraṃ me kathyatāmiti // SoKss_14,4.14 //",
  "GK21sokss_pu:37321": "tato 'vādītsvavṛttāntamādāvevaṃ sa gomukhaḥ /",
  "GK21sokss_pu:37322": "dviṣā kṣiptaṃ tadā kāpi devī māṃ hastayor adhāt // SoKss_14,4.15 //",
  "GK21sokss_pu:37323": "āśvāsya dūre 'raṇye ca sthāpayitvā tirodadhe /",
  "GK21sokss_pu:37324": "tato 'haṃ duḥkhito dehaṃ tyaktumaicchaṃ prapātataḥ // SoKss_14,4.16 //",
  "GK21sokss_pu:37325": "maivaṃ gomukha siddhārthaṃ punardrakṣyasi taṃ prabhum /",
  "GK21sokss_pu:37326": "iti māṃ tapasastāvatko 'py upetya nyavārayat // SoKss_14,4.17 //",
  "GK21sokss_pu:37327": "kastvaṃ kathaṃ ca vetsyetadity uktaś ca mayā tataḥ /",
  "GK21sokss_pu:37328": "ehyāśramaṃ me vakṣyāmi tatraitaditi so 'bravīt // SoKss_14,4.18 //",
  "GK21sokss_pu:37329": "tato mannāmavijñānasūcitajñānasaṃpadā /",
  "GK21sokss_pu:37330": "ahaṃ tena sahāgacchaṃ śivakṣetraṃ tadāśramam // SoKss_14,4.19 //",
  "GK21sokss_pu:37331": "tatra me sa kṛtātithyaḥ kathāṃ svāmevam abhyadhāt /",
  "GK21sokss_pu:37332": "nāgasvāmīti nāmāhaṃ kuṇḍinākhyātpurāddvijaḥ // SoKss_14,4.20 //",
  "GK21sokss_pu:37333": "pitari svargate so 'haṃ gatvā pāṭaliputrakam /",
  "GK21sokss_pu:37334": "jayadattam upādhyāyaṃ vidyāhetor upāsadam // SoKss_14,4.21 //",
  "GK21sokss_pu:37335": "śikṣyamāṇo 'pi jāḍyena na yadākṣaram apy aham /",
  "GK21sokss_pu:37336": "avidaṃ tena māṃ tatra cchāttrāḥ sarve 'py upāhasan // SoKss_14,4.22 //",
  "GK21sokss_pu:37337": "tato 'vamānagrasto 'haṃ prasthito vindhyavāsinīm /",
  "GK21sokss_pu:37338": "draṣṭum ardhapathe prāpaṃ puraṃ vakrolakābhidham // SoKss_14,4.23 //",
  "GK21sokss_pu:37339": "tatra mahyaṃ praviṣṭāya bhikṣārthaṃ gṛhiṇī gṛhāt /",
  "GK21sokss_pu:37340": "ekasmādraktakamalaṃ pradadau bhikṣayā saha // SoKss_14,4.24 //",
  "GK21sokss_pu:37341": "tadgṛhītvāparaṃ gehaṃ prāptaṃ māṃ vīkṣya cābravīt /",
  "GK21sokss_pu:37342": "tatratyā gehinī hā dhigyoginyā svīkṛto bhavān // SoKss_14,4.25 //",
  "GK21sokss_pu:37343": "paśya datto nṛhastas te raktābjavyājato 'nayā /",
  "GK21sokss_pu:37344": "tac chrutvā yāvadīkṣe 'haṃ tāvat pāṇiḥ sa nāmbujam // SoKss_14,4.26 //",
  "GK21sokss_pu:37345": "tattyaktvātha patitvāsyāḥ pādayor aham abravam /",
  "GK21sokss_pu:37346": "mātaḥ kuruṣvopāyaṃ me yathā jīvāmy ahaṃ tathā // SoKss_14,4.27 //",
  "GK21sokss_pu:37347": "tac chrutvā māmavādītsā gaccheto yojanatraye /",
  "GK21sokss_pu:37348": "devarakṣita ityasti grāme karabhake dvijaḥ // SoKss_14,4.28 //",
  "GK21sokss_pu:37349": "tasyāsti kapilā gehe sākṣātsurabhir uttamā /",
  "GK21sokss_pu:37350": "sādya tvāṃ śaraṇaṃ prāptaṃ rakṣiṣyati niśāmimām // SoKss_14,4.29 //",
  "GK21sokss_pu:37351": "evaṃ tayoktaḥ sabhayo dhāvann asmi dinakṣaye /",
  "GK21sokss_pu:37352": "prāptavān karabhagrāme gṛhaṃ tasya dvijanmanaḥ // SoKss_14,4.30 //",
  "GK21sokss_pu:37353": "praviśya tatra dṛṣṭvāhaṃ kapilāṃ tāṃ praṇamya ca /",
  "GK21sokss_pu:37354": "bhītastvāṃ śaraṇaṃ devi prāpto 'smīti vyajijñapam // SoKss_14,4.31 //",
  "GK21sokss_pu:37355": "tāvat sā tarjayantī māmanyābhiḥ saha yoginī /",
  "GK21sokss_pu:37356": "tatrāgānnabhasā naktaṃ manmāṃsarudhirārthinī // SoKss_14,4.32 //",
  "GK21sokss_pu:37357": "taddṛṣṭvā kapilā sātha khuramadhye niveśya mām /",
  "GK21sokss_pu:37358": "arakṣadyodhayantī tā yoginīrakhilāṃ niśām // SoKss_14,4.33 //",
  "GK21sokss_pu:37359": "prātastāsu gatāsveṣā kapilā vyaktayā girā /",
  "GK21sokss_pu:37360": "māmavocanna putrāhaṃ tvāṃ śakṣyāmyadya rakṣitum // SoKss_14,4.34 //",
  "GK21sokss_pu:37361": "tadgaccha pañcayojanyāmito 'raṇye śivālaye /",
  "GK21sokss_pu:37362": "asti bhūtiśivo nāma jñānī pāśupatottamaḥ // SoKss_14,4.35 //",
  "GK21sokss_pu:37363": "sa rakṣiṣyati rātriṃ tvāmadyaikāṃ śaraṇāgatam /",
  "GK21sokss_pu:37364": "tac chrutvā tāṃ praṇamyaiva tato 'haṃ prasthito 'bhavam // SoKss_14,4.36 //",
  "GK21sokss_pu:37365": "drutaṃ bhūtiśivaṃ taṃ ca prāpyāhaṃ śaraṇaṃ śritaḥ /",
  "GK21sokss_pu:37366": "naktaṃ ca tatra yoginyas tās tathaivāgaman punaḥ // SoKss_14,4.37 //",
  "GK21sokss_pu:37367": "tataḥ praveśya mām antargṛhaṃ bhūtiśivaḥ sa tāḥ /",
  "GK21sokss_pu:37368": "triśūlahasto dvārastho yoginīr nirabhartsayat // SoKss_14,4.38 //",
  "GK21sokss_pu:37369": "jitvaitā bhojayitvā māṃ prātarbhūtiśivo 'bhyadhāt /",
  "GK21sokss_pu:37370": "brahmanna śakṣyāmyadhunā rakṣituṃ tvāmahaṃ punaḥ // SoKss_14,4.39 //",
  "GK21sokss_pu:37371": "tadasti saṃdhyavāsākhye yojaneṣu daśasvitaḥ /",
  "GK21sokss_pu:37372": "grāme vasumatir nāma viprastasyātikaṃ vraja // SoKss_14,4.40 //",
  "GK21sokss_pu:37373": "tatas tṛtīyām adya tvaṃ rātrim uttīrya mokṣyase /",
  "GK21sokss_pu:37374": "ity uktas tena natvā taṃ tataḥ prasthitavān aham // SoKss_14,4.41 //",
  "GK21sokss_pu:37375": "gacchataś cādhvano dairghyād gato 'staṃ me 'ntarā raviḥ /",
  "GK21sokss_pu:37376": "yoginyas tāś ca māṃ naktam agṛhṇannetya pṛṣṭhataḥ // SoKss_14,4.42 //",
  "GK21sokss_pu:37377": "māṃ gṛhītvā ca yāvattā hṛṣṭā yānti vihāyasā /",
  "GK21sokss_pu:37378": "tāvattāsāṃ puro 'pūrvā yoginyo 'nyāḥ parāpatan // SoKss_14,4.43 //",
  "GK21sokss_pu:37379": "tābhiḥ sahodabhūdāsāmakasmādyuddhamuddhatam /",
  "GK21sokss_pu:37380": "tena tāsāmahaṃ hastādbhraṣṭo deśe 'tinirjane // SoKss_14,4.44 //",
  "GK21sokss_pu:37381": "ekamevātha tatrāhamapaśyaṃ mandiraṃ mahat /",
  "GK21sokss_pu:37382": "praviśeti bruvadiva dvāreṇāpāvṛtena mām // SoKss_14,4.45 //",
  "GK21sokss_pu:37383": "palāyyābhyantare tatra praviśyāhaṃ bhayākulaḥ /",
  "GK21sokss_pu:37384": "adrākṣamadbhutākārāṃ nārīṃ nārīśatānvitām // SoKss_14,4.46 //",
  "GK21sokss_pu:37385": "prakāśamānāṃ prabhayā pradoṣajvalitāmiva /",
  "GK21sokss_pu:37386": "rakṣāmahauṣadhiṃ sṛṣṭāṃ dhātrā madanukampayā // SoKss_14,4.47 //",
  "GK21sokss_pu:37387": "kṣaṇānmayā samāśvasya pṛṣṭā sā mām abhāṣata /",
  "GK21sokss_pu:37388": "yakṣiṇyahaṃ sumittrākhyā śāpādevamiha sthitā // SoKss_14,4.48 //",
  "GK21sokss_pu:37389": "mānuṣeṇa ca me saṅgaḥ pradiṣṭaḥ śāpaśāntaye /",
  "GK21sokss_pu:37390": "tanmāmaśaṅkitaprāpto bhajasva bhava nirbhayaḥ // SoKss_14,4.49 //",
  "GK21sokss_pu:37391": "ity uktvā kṣipramāviśya dāsīḥ snānavilepanaiḥ /",
  "GK21sokss_pu:37392": "vastrair āhārapānaiś ca hṛṣṭaṃ sā mām upācarat // SoKss_14,4.50 //",
  "GK21sokss_pu:37393": "kva ḍākinībhir bhītiḥ sā kva sukhaṃ tac ca tatkṣaṇam /",
  "GK21sokss_pu:37394": "acintyo bata daivenāpyāpātaḥ sukhaduḥkhayoḥ // SoKss_14,4.51 //",
  "GK21sokss_pu:37395": "tatas tayā samaṃ tatra yakṣiṇyā tāny ahāny aham /",
  "GK21sokss_pu:37396": "sukhamāsam atha svairam ekadā sābravīc ca mām // SoKss_14,4.52 //",
  "GK21sokss_pu:37397": "kṣīṇaḥ śāpaḥ sa me brahmaṃstadito 'dya vrajāmy aham /",
  "GK21sokss_pu:37398": "matprasādāca divyaṃ te vijñānaṃ saṃbhaviṣyati // SoKss_14,4.53 //",
  "GK21sokss_pu:37399": "tapasvī siddhabhogaś ca nirbhayaś ca bhaviṣyasi /",
  "GK21sokss_pu:37400": "ihastho madgṛhasyāsya mā drākṣīrmadhyamaṃ puram // SoKss_14,4.54 //",
  "GK21sokss_pu:37401": "evam uktvā tiro 'bhūtsā tato 'haṃ kautukena tat /",
  "GK21sokss_pu:37402": "madhyamaṃ puramārūḍhastatrāpaśyaṃ turaṃgamam // SoKss_14,4.55 //",
  "GK21sokss_pu:37403": "tenāhaṃ nikaṭaprāptaḥ kṣipto 'śvena khurāhataḥ /",
  "GK21sokss_pu:37404": "kṣaṇād adrākṣam ātmānaṃ sthitam asmiñ śivālaye // SoKss_14,4.56 //",
  "GK21sokss_pu:37405": "tataḥ prabhṛti cātrāhaṃ sthitaḥ siddho 'smi ca kramāt /",
  "GK21sokss_pu:37406": "taditthaṃ mānuṣasyāpi trikālajñānamasti me // SoKss_14,4.57 //",
  "GK21sokss_pu:37407": "evaṃ ca kleśabahulāḥ sarvasyāpīha siddhayaḥ /",
  "GK21sokss_pu:37408": "tad ihāssva tavābhīṣṭasiddhiṃ śaṃbhur vidhāsyati // SoKss_14,4.58 //",
  "GK21sokss_pu:37409": "ity ukto jñāninā tena tatreyanti dināny aham /",
  "GK21sokss_pu:37410": "tvatpādaprāptijātāsthaḥ sthito 'bhūvaṃ tadāśrame // SoKss_14,4.59 //",
  "GK21sokss_pu:37411": "svapnādiṣṭabhavatsiddhiḥ śarveṇādya kila prabho /",
  "GK21sokss_pu:37412": "kayāpy ahamihānīto gṛhītvā divyayā striyā // SoKss_14,4.60 //",
  "GK21sokss_pu:37413": "ityeṣa mama vṛttānta ity uktvā gomukhe sthite /",
  "GK21sokss_pu:37414": "naravāhanadattāgre marubhūtirathābravīt // SoKss_14,4.61 //",
  "GK21sokss_pu:37415": "kṣiptaṃ mānasavegena māṃ tadā kāpi devatā /",
  "GK21sokss_pu:37416": "pāṇyorvidhāya vinyasya dūre 'ṭavyāṃ tiro 'bhavat // SoKss_14,4.62 //",
  "GK21sokss_pu:37417": "tato 'haṃ tatra duḥkhārto maraṇopāyacintayā /",
  "GK21sokss_pu:37418": "bhrāmyannadīparikṣiptaṃ dṛṣṭavānekamāśramam // SoKss_14,4.63 //",
  "GK21sokss_pu:37419": "tatra praviśya cāpaśyam upaviṣṭaṃ śilātale /",
  "GK21sokss_pu:37420": "jaṭābhistāpasaṃ taṃ ca praṇamyāham upāgamam // SoKss_14,4.64 //",
  "GK21sokss_pu:37421": "kastvaṃ kathamanuprāpto 'syetāṃ bhūmimamānuṣīm /",
  "GK21sokss_pu:37422": "iti pṛṣṭaś ca tenāhaṃ tasmai sarvamavarṇayam // SoKss_14,4.65 //",
  "GK21sokss_pu:37423": "tataḥ sa buddhvāvocan māṃ mātmānaṃ sāṃprataṃ vadhīḥ /",
  "GK21sokss_pu:37424": "jñāsyasīha prabhor vārtāṃ tataḥ kartāsi yatkṣamam // SoKss_14,4.66 //",
  "GK21sokss_pu:37425": "iti tadvacanādyuṣmadvārtājijñāsayā sthite /",
  "GK21sokss_pu:37426": "mayi tatra striyo divyā nadīṃ tāṃ snātumāgaman // SoKss_14,4.67 //",
  "GK21sokss_pu:37427": "so 'tha māṃ tāpaso 'vādīdgacchāsyā vastramānaya /",
  "GK21sokss_pu:37428": "āsu snāntyāstvamekasyā vārtāṃ jñāsyasyataḥ prabhoḥ // SoKss_14,4.68 //",
  "GK21sokss_pu:37429": "tac chrutvāhaṃ tathākārṣaṃ māmanvāgāc ca sā vadhūḥ /",
  "GK21sokss_pu:37430": "hṛtavastrārdravasanā sahastasvastikastanī // SoKss_14,4.69 //",
  "GK21sokss_pu:37431": "naravāhanadattasya vartāmākhyāya vāsasī /",
  "GK21sokss_pu:37432": "gṛhāṇetyuditā tena tāpasenātha sābravīt // SoKss_14,4.70 //",
  "GK21sokss_pu:37433": "naravāhanadatto 'dya haramārādhayansthitaḥ /",
  "GK21sokss_pu:37434": "kailāse divasair vidyādharasamrāḍ bhaviṣyati // SoKss_14,4.71 //",
  "GK21sokss_pu:37435": "evam uktavatī tasya saṃpede tāpasasya sā /",
  "GK21sokss_pu:37436": "bhāryā śāpavaśāddivyā tatkathāsaṃstavādvadhūḥ // SoKss_14,4.72 //",
  "GK21sokss_pu:37437": "tatas tayā samaṃ tasthau vidyādharyā sa tāpasaḥ /",
  "GK21sokss_pu:37438": "tadgirā cāhamatrāsaṃ jātāsthastvatsamāgame // SoKss_14,4.73 //",
  "GK21sokss_pu:37439": "dinaiḥ sagarbhā ca satī garbhaṃ dyustrī prasūya tam /",
  "GK21sokss_pu:37440": "sāvocattāpasaṃ śāntaḥ śāpastvatsaṅgato mama // SoKss_14,4.74 //",
  "GK21sokss_pu:37441": "bhūyo matsaṅgavāñchā te yadi tattaṇḍulaiḥ saha /",
  "GK21sokss_pu:37442": "paktvā bhuktvānvagādetāṃ khamutpatya sa tāpasaḥ // SoKss_14,4.75 //",
  "GK21sokss_pu:37443": "ity uktvāsyām prayātāyām etadgarbhaṃ sataṇḍulam /",
  "GK21sokss_pu:37444": "paktvā bhuktvānvagād etaṃ bhuṅkṣva prāpsyasi mām tataḥ // SoKss_14,4.76 //",
  "GK21sokss_pu:37445": "ahaṃ tadukto 'pyādau tannāśnāṃ siddhimavekṣya tu /",
  "GK21sokss_pu:37446": "bhaktasikthadvayaṃ prāpya pākabhāṇḍādabhakṣayam // SoKss_14,4.77 //",
  "GK21sokss_pu:37447": "tena yatrāham aṣṭhīvam abhūt tat tatra kāñcanam /",
  "GK21sokss_pu:37448": "athādainyaḥ paribhrāmyan prāpam ekam ahaṃ puram // SoKss_14,4.78 //",
  "GK21sokss_pu:37449": "tatra veśyāgṛhe hemnā tenodāravyayasya me /",
  "GK21sokss_pu:37450": "vasato vamanaṃ prādājjijñāsuḥ kuṭṭanī chalāt // SoKss_14,4.79 //",
  "GK21sokss_pu:37451": "tena me vamato bhāsvatpadmarāganibhe ubhe /",
  "GK21sokss_pu:37452": "prāgbhuktabhaktasikthe te mukhena niragacchatām // SoKss_14,4.80 //",
  "GK21sokss_pu:37453": "nirgate eva kuṭṭanyā gṛhīte bhakṣite ca te /",
  "GK21sokss_pu:37454": "naṣṭātha hemasiddhiḥ sā kuṭṭanyāpahṛtā tayā // SoKss_14,4.81 //",
  "GK21sokss_pu:37455": "sacandrārdhaḥ śivo 'dyāspi hariryaccaḥ sakaustubhaḥ /",
  "GK21sokss_pu:37456": "tattayor vedmi kuṭṭanyā gocarāpatane phalam // SoKss_14,4.82 //",
  "GK21sokss_pu:37457": "kiṃ cedṛgeṣa saṃsāro bahvāścaryo bahucchalaḥ /",
  "GK21sokss_pu:37458": "paricchettuṃ kadā kena samudra iva pāryate // SoKss_14,4.83 //",
  "GK21sokss_pu:37459": "ityahaṃ vimṛśan khinnas tvatprāptyai caṇḍikāgṛham /",
  "GK21sokss_pu:37460": "agacchaṃ tapasā devīṃ tām ārādhayituṃ tataḥ // SoKss_14,4.84 //",
  "GK21sokss_pu:37461": "trirātropoṣitaṃ sā māṃ devī svapne samādiśat /",
  "GK21sokss_pu:37462": "siddhakāmaḥ sa te svāmī saṃpanno gaccha paśya tam // SoKss_14,4.85 //",
  "GK21sokss_pu:37463": "etac chrutvā prabuddho 'smi prātardevyā kayāpy aham /",
  "GK21sokss_pu:37464": "tvatpādamūlamānīta ityeṣā deva me kathā // SoKss_14,4.86 //",
  "GK21sokss_pu:37465": "ity uktavantaṃ kuṭṭanyā marubhūtiṃ viḍambitam /",
  "GK21sokss_pu:37466": "naravāhanadatto 'sau jahāsa saha pārśvagaiḥ // SoKss_14,4.87 //",
  "GK21sokss_pu:37467": "tato hariśikho 'vādītprāstaṃ māṃ ripuṇā tadā /",
  "GK21sokss_pu:37468": "ujjayinyāṃ nyadhātkāpi rakṣitvā deva devatā // SoKss_14,4.88 //",
  "GK21sokss_pu:37469": "tatrāhaṃ duḥkhito dehaṃ tyaktumicchanniśāgame /",
  "GK21sokss_pu:37470": "gatvā śmaśānaṃ tatratyaiḥ kāṣṭhair aracayaṃ citām // SoKss_14,4.89 //",
  "GK21sokss_pu:37471": "tāṃ prajvālya ca tatrāgniṃ pūjayantam upetya mām /",
  "GK21sokss_pu:37472": "tālajaṅgha iti khyāto bhūtādhipatirabhyadhāt // SoKss_14,4.90 //",
  "GK21sokss_pu:37473": "kimarthaṃ praviśasyagniṃ sthito jīvansa te prabhuḥ /",
  "GK21sokss_pu:37474": "pūrṇasvasiddhikāmena tena tvaṃ saṃgamiṣyasi // SoKss_14,4.91 //",
  "GK21sokss_pu:37475": "iti māṃ maraṇātprītyā sa krūro 'pi nyavārayat /",
  "GK21sokss_pu:37476": "grāvāṇo 'pyārdratāṃ samyagbhajantyabhimukhe vidhau // SoKss_14,4.92 //",
  "GK21sokss_pu:37477": "gatvā tato 'haṃ devāgre tapasyaṃś ca tataḥ sthitaḥ /",
  "GK21sokss_pu:37478": "tavānītaḥ kayāpyadya pārśvaṃ devatayā prabho // SoKss_14,4.93 //",
  "GK21sokss_pu:37479": "evaṃ hariśikhenokte tathaivānyair api kramāt /",
  "GK21sokss_pu:37480": "naravāhanadatto 'sau rājāmitagatergirā // SoKss_14,4.94 //",
  "GK21sokss_pu:37481": "tāmarhantīṃ dhanavatīṃ prerya vidyādharārcitām /",
  "GK21sokss_pu:37482": "tebhyaḥ svasacivebhyo 'pi vidyāḥ sarvā adāpayast // SoKss_14,4.95 //",
  "GK21sokss_pu:37483": "tato vidyādharībhūteṣveṣu tatsaciveṣv api /",
  "GK21sokss_pu:37484": "śatrūñjayādhunety ukto dhanavatyā śubhe 'hani // SoKss_14,4.96 //",
  "GK21sokss_pu:37485": "sa cakravartī sainyānāṃ prayāṇārambhamādiśat /",
  "GK21sokss_pu:37486": "vīro govindakūṭākhyaṃ gaurimuṇḍapuraṃ prati // SoKss_14,4.97 //",
  "GK21sokss_pu:37487": "athoccacāla cchannārkaṃ vidyādharabalaṃ divi /",
  "GK21sokss_pu:37488": "vair iśītakarākālarāhūdayakṛtabhramam // SoKss_14,4.98 //",
  "GK21sokss_pu:37489": "naravāhanadatto 'pi svayamāruhya karṇikām /",
  "GK21sokss_pu:37490": "tasya padmavimānasya bhāryāḥ svāḥ kesareṣu ca // SoKss_14,4.99 //",
  "GK21sokss_pu:37491": "āropya pattreṣu sakhīṃścaṇḍasiṃhādikeṣu ca /",
  "GK21sokss_pu:37492": "puraḥsareṣu nabhasā pratasthe vijayāya saḥ // SoKss_14,4.100 //",
  "GK21sokss_pu:37493": "gacchaṃścārdhapathaprāpte tasthau dhanavatīgṛhe /",
  "GK21sokss_pu:37494": "tadarcitaḥ saṃs tadaharmātaṅgapurasaṃjñake // SoKss_14,4.101 //",
  "GK21sokss_pu:37495": "tatrasthaścāhavāhvāne dūtamekaṃ vyasarjayat /",
  "GK21sokss_pu:37496": "vidyādhareśayor gaurimuṇḍamānasavegayoḥ // SoKss_14,4.102 //",
  "GK21sokss_pu:37497": "anyedyus tatra mātaṅgapure patnīrnidhāya saḥ /",
  "GK21sokss_pu:37498": "govindakūṭaṃ taṃ prāyādrājabhir dyucaraiḥ saha // SoKss_14,4.103 //",
  "GK21sokss_pu:37499": "tatra yuddhāya tau gaurimuṇḍamānasavegakau /",
  "GK21sokss_pu:37500": "nirgatau pratyagṛhṇaṃste caṇḍasiṃhādayo 'grataḥ // SoKss_14,4.104 //",
  "GK21sokss_pu:37501": "pravṛttasamarādiṣṭapatatsubhaṭapādapaḥ /",
  "GK21sokss_pu:37502": "so 'bhūdgovindakūṭādriḥ sravadrudhiranirjharaḥ // SoKss_14,4.105 //",
  "GK21sokss_pu:37503": "raktaliptalasatkhaḍgajatājihvo vyajṛmbhata /",
  "GK21sokss_pu:37504": "saṅgrāmakālaḥ śūrāṇāṃ jighatsurjīvitāni saḥ // SoKss_14,4.106 //",
  "GK21sokss_pu:37505": "māṃsāsṛṅmattavetālatālavādyaviśaṅkaṭaḥ /",
  "GK21sokss_pu:37506": "abhūnnṛtyatkabandho 'sau bhūtaprītyai raṇotsavaḥ // SoKss_14,4.107 //",
  "GK21sokss_pu:37507": "atha mānasavegaṃ taṃ raṇe 'smin saṃmukhāgatam /",
  "GK21sokss_pu:37508": "naravāhanadattaḥ sa svayamabhyapatatkrudhā // SoKss_14,4.108 //",
  "GK21sokss_pu:37509": "abhipatya ca keśeṣu gṛhītvā tasya tatkṣaṇam /",
  "GK21sokss_pu:37510": "cakravartī sa ciccheda śiraḥ khaḍgena pāpmanaḥ // SoKss_14,4.109 //",
  "GK21sokss_pu:37511": "taddṛṣṭvā kupitaṃ tatra gaurimuṇḍaṃ pradhāvitam /",
  "GK21sokss_pu:37512": "keśeṣvākṛṣya taddṛṣṭinaṣṭavidyābalaṃ bhuvi // SoKss_14,4.110 //",
  "GK21sokss_pu:37513": "kṣiptvā gṛhītvāṅghriyuge bhrāmayitvā nabhastale /",
  "GK21sokss_pu:37514": "naravāhanadatto 'sau taṃ śilāyāmacūrṇayat // SoKss_14,4.111 //",
  "GK21sokss_pu:37515": "evaṃ tena tayor gaurimuṇḍamānasavegayoḥ /",
  "GK21sokss_pu:37516": "hatayostadbalaṃ śeṣamagādbhītaṃ palāyya tat // SoKss_14,4.112 //",
  "GK21sokss_pu:37517": "papāta puṣpavṛṣṭiś ca tasyāṅge cakravartinaḥ /",
  "GK21sokss_pu:37518": "gaganasthāḥ surāḥ sarve sādhu sādhviti cābruvan // SoKss_14,4.113 //",
  "GK21sokss_pu:37519": "athātra gaurimuṇḍasya rājadhānīṃ viveśa saḥ /",
  "GK21sokss_pu:37520": "naravāhanadattas taiḥ svaiḥ sarvai rājabhiḥ saha // SoKss_14,4.114 //",
  "GK21sokss_pu:37521": "tadaiva gaurimuṇḍādisaṃbaddhās tasya śāsanam /",
  "GK21sokss_pu:37522": "etya vidyādharādhīśāḥ praṇatāḥ pratipedire // SoKss_14,4.115 //",
  "GK21sokss_pu:37523": "tato 'tra nihatārātirājyaprāptyutsavāntare /",
  "GK21sokss_pu:37524": "upetya taṃ dhanavatī sā samrājaṃ vyajijñapat // SoKss_14,4.116 //",
  "GK21sokss_pu:37525": "devāsti gaurimuṇḍasya sutā trailokyasundarī /",
  "GK21sokss_pu:37526": "tāmihātmanikānāmnīm upayacchasva kanyakām // SoKss_14,4.117 //",
  "GK21sokss_pu:37527": "ity uktaḥ sa tayā rājā tāmānāyyaiva tatkṣaṇam /",
  "GK21sokss_pu:37528": "upayeme tayā sākamāsīc ca tadahaḥ sukham // SoKss_14,4.118 //",
  "GK21sokss_pu:37529": "prātar mānasavegasya purān madanamañcukām /",
  "GK21sokss_pu:37530": "ānāyayad vegavatīprabhāvatyau visṛjya saḥ // SoKss_14,4.119 //",
  "GK21sokss_pu:37531": "ānītā harṣabāṣpārdravikasvaramukhī patim /",
  "GK21sokss_pu:37532": "udayasthaṃ hatārātitamasaṃ pravilokya tam // SoKss_14,4.120 //",
  "GK21sokss_pu:37533": "śūraṃ virahadoṣānte bheje kam apisaṃmadam /",
  "GK21sokss_pu:37534": "sāvaśyāyajalotphullakamalā nalinīva sā // SoKss_14,4.121 //",
  "GK21sokss_pu:37535": "so 'pi tasyai mudā dattvā sarvavidyāścirotsukaḥ /",
  "GK21sokss_pu:37536": "reme tayā samaṃ sadyaḥ prāptavidyādharatvayā // SoKss_14,4.122 //",
  "GK21sokss_pu:37537": "nināya tāni cāhāni bhāryābhiḥ saha tatra saḥ /",
  "GK21sokss_pu:37538": "gaurimuṇḍapurodyānavartī pānādilīlayā // SoKss_14,4.123 //",
  "GK21sokss_pu:37539": "prabhāvatīṃ visṛjyātha bhāgīrathayaśā api /",
  "GK21sokss_pu:37540": "ānāyitābhūt tenātha vidyāś cāsyai sa dattavān // SoKss_14,4.124 //",
  "GK21sokss_pu:37541": "ekadā ca tamāsthānavartinaṃ cakravartinam /",
  "GK21sokss_pu:37542": "yathāvadetya vijñaptavantau vidyādharāvubhau // SoKss_14,4.125 //",
  "GK21sokss_pu:37543": "āvāmuttaravedyardhaṃ devābhūva gatāvitaḥ /",
  "GK21sokss_pu:37544": "jñātuṃ mandaradevasya ceṣṭāṃ dhanavatīgirā // SoKss_14,4.126 //",
  "GK21sokss_pu:37545": "tatra dṛṣṭaḥ sa cāsthānagato vidyādhareśvaraḥ /",
  "GK21sokss_pu:37546": "āvābhyāṃ channadehābhyām evaṃ yuṣmān prati bruvan // SoKss_14,4.127 //",
  "GK21sokss_pu:37547": "śrutaṃ mayā yannihatā gaurimuṇḍādayo 'khilāḥ /",
  "GK21sokss_pu:37548": "naravāhanadattena prāpya vidyādhareśatām // SoKss_14,4.128 //",
  "GK21sokss_pu:37549": "tadupekṣy ona so 'smābhir hantavyastūdbhavanripuḥ /",
  "GK21sokss_pu:37550": "etac chrutvā vacastasmādāvāṃ vaktumihāgatau // SoKss_14,4.129 //",
  "GK21sokss_pu:37551": "iti cāramukhāc chrutvā babhau kopākulā sabhā /",
  "GK21sokss_pu:37552": "naravāhanadattasya padminīvānilāhatā // SoKss_14,4.130 //",
  "GK21sokss_pu:37553": "citrāṅgadasya bāhū svau vidhūtaprasṛtau punaḥ /",
  "GK21sokss_pu:37554": "amārgatāmivādeśaṃ yoddhuṃ valayaniḥsvanaiḥ // SoKss_14,4.131 //",
  "GK21sokss_pu:37555": "hāro 'mitagater vakṣasy utphalañ śvasataḥ krudhā /",
  "GK21sokss_pu:37556": "uttiṣṭhottiṣṭha vīra tvam itīva muhur abravīt // SoKss_14,4.132 //",
  "GK21sokss_pu:37557": "bhūmiṃ piṅgalagāndhāraḥ kareṇa ghnansaśabdakam /",
  "GK21sokss_pu:37558": "cūrṇanopakramoṃkāram iva vyadhita vairiṇām // SoKss_14,4.133 //",
  "GK21sokss_pu:37559": "mukhe vāyupathasyāpi bhrukuṭiḥ pādamādadhe /",
  "GK21sokss_pu:37560": "kopenāropitā cāpalatevāntāya vidviṣām // SoKss_14,4.134 //",
  "GK21sokss_pu:37561": "saṃkruddhaḥ pāṇinā pāṇiṃ caṇḍasiṃhaḥ pramardayan /",
  "GK21sokss_pu:37562": "evaṃ vinirmathāmy asmiñ śatrūn ity abhyadhād iva // SoKss_14,4.135 //",
  "GK21sokss_pu:37563": "bāhuḥ sāgaradattasya karāsphālanajanmanā /",
  "GK21sokss_pu:37564": "śabdena mūrcchatā vyomni ripumāhvayateva tam // SoKss_14,4.136 //",
  "GK21sokss_pu:37565": "naravāhanadattas tu kope 'pyāsīdanākulaḥ /",
  "GK21sokss_pu:37566": "akṣobhyataiva mahatāṃ mahattvasya hi lakṣaṇam // SoKss_14,4.137 //",
  "GK21sokss_pu:37567": "dyucāricakravartyaṅgaratnasādhanapūrvakam /",
  "GK21sokss_pu:37568": "śatruṃ sa jetuṃ cakre 'tra yātrāyai niścayaṃ tadā // SoKss_14,4.138 //",
  "GK21sokss_pu:37569": "athāruhya vimānaṃ tatsabhāryaḥ sacivānvitaḥ /",
  "GK21sokss_pu:37570": "cakravartī pratasthe sa tato govindakūṭataḥ // SoKss_14,4.139 //",
  "GK21sokss_pu:37571": "te ca sarve 'pi gandharvarājavidyādharādhipāḥ /",
  "GK21sokss_pu:37572": "sabalāḥ parivṛttyaitaṃ celuścandram iva grahāḥ // SoKss_14,4.140 //",
  "GK21sokss_pu:37573": "dhanavatyāṃ purogāyāmathāsādya himācalam /",
  "GK21sokss_pu:37574": "naravāhanadattaḥ sa prāpadekaṃ mahatsaraḥ // SoKss_14,4.141 //",
  "GK21sokss_pu:37575": "sitapadmocchritacchatramullasaddhaṃsacāmaram /",
  "GK21sokss_pu:37576": "upasthitamivādāya samrāḍyogyam upāyanam // SoKss_14,4.142 //",
  "GK21sokss_pu:37577": "uccair abhimukhodastair vīcihastair adūrataḥ /",
  "GK21sokss_pu:37578": "kurvatsāmrājyasaṃsiddhisnānāhvānamivāsakṛt // SoKss_14,4.143 //",
  "GK21sokss_pu:37579": "cakravartinsarasyasminsnātavyaṃ bhavateti saḥ /",
  "GK21sokss_pu:37580": "samrāḍ vāyupathenoktas tatra snātumavātarat // SoKss_14,4.144 //",
  "GK21sokss_pu:37581": "nācakravartinaḥ snānaṃ siddyatyatra tadadya te /",
  "GK21sokss_pu:37582": "siddhaṃ taccakravartitvamiti divyābravīc ca vāk // SoKss_14,4.145 //",
  "GK21sokss_pu:37583": "tac chrutvā cakravartī sa praviṣṭastajjalāntare /",
  "GK21sokss_pu:37584": "cikrīḍāntaḥpuraiḥ sākaṃ pāthaspatirivāmbudhau // SoKss_14,4.146 //",
  "GK21sokss_pu:37585": "dhautāñ janāruṇadṛśaḥ ślathadhammillabandhanāḥ /",
  "GK21sokss_pu:37586": "reme so 'tra priyāḥ paśyann aṅgalagnārdravāsasaḥ // SoKss_14,4.147 //",
  "GK21sokss_pu:37587": "saśabdamutpatantyo 'smāt sarasaḥ pattripaṅktayaḥ /",
  "GK21sokss_pu:37588": "pratyudgatānāṃ raśanāstacchriyām iva rejire // SoKss_14,4.148 //",
  "GK21sokss_pu:37589": "tadvadhūvadanāmbhojalāvaṇyavijitāni ca /",
  "GK21sokss_pu:37590": "mamajjurlajjayevātra paṅkajāni jalormiṣu // SoKss_14,4.149 //",
  "GK21sokss_pu:37591": "kṛtasnānaś ca tadahastasyaiva sarasastaṭe /",
  "GK21sokss_pu:37592": "naravāhanadatto 'sāv uvāsa saparicchadaḥ // SoKss_14,4.150 //",
  "GK21sokss_pu:37593": "tatra narmakathālāpaiḥ sa bhāryāsacivaḥ kṛtī /",
  "GK21sokss_pu:37594": "sthitvā prātarvimānasthaḥ pratasthe sabalas tataḥ // SoKss_14,4.151 //",
  "GK21sokss_pu:37595": "gacchanvāyupathasyātha prāpya mārgavaśātpuram /",
  "GK21sokss_pu:37596": "tasthau tadanurodhena taṃ tatraiva sa vāsaram // SoKss_14,4.152 //",
  "GK21sokss_pu:37597": "atra dṛṣṭacarī tena kanyā vāyupathasvasā /",
  "GK21sokss_pu:37598": "vāyuvegayaśā nāma hyudyānasthābhyavāñchyata // SoKss_14,4.153 //",
  "GK21sokss_pu:37599": "sā hemavālukanadītīrodyānavihāriṇī /",
  "GK21sokss_pu:37600": "saṃpūrṇacandravadanā saumyālāpamanoramā // SoKss_14,4.154 //",
  "GK21sokss_pu:37601": "sitahāsā guruśroṇibhārā sadgrahaśālinī /",
  "GK21sokss_pu:37602": "vīkṣyāgataṃ taṃ tadraktacittāpyantardadhe tataḥ // SoKss_14,4.155 //",
  "GK21sokss_pu:37603": "vilakṣo 'tha sa tāṃ matvā hetvantaraparāṅmukhīm /",
  "GK21sokss_pu:37604": "naravāhanadatto 'tra nijamāvāsamāyayau // SoKss_14,4.156 //",
  "GK21sokss_pu:37605": "tatra gomukhavaidagdhyavaśena marubhūtinā /",
  "GK21sokss_pu:37606": "vṛttaṃ rājñaḥ sahasthena vṛttāntam upalabhya tam // SoKss_14,4.157 //",
  "GK21sokss_pu:37607": "devyaś citrān parīhāsān samrājas tasya cakrire /",
  "GK21sokss_pu:37608": "marubhūteravaidagdhyāt satrape gomukhe sthite // SoKss_14,4.158 //",
  "GK21sokss_pu:37609": "salajjamatha rājānaṃ vīkṣyāśvāsya ca gomukhaḥ /",
  "GK21sokss_pu:37610": "vāyuvegayaśaścittaṃ jijñāsustatpuraṃ yayau // SoKss_14,4.159 //",
  "GK21sokss_pu:37611": "tato vāyupatho 'kasmātpuraṃ draṣṭumivāgatam /",
  "GK21sokss_pu:37612": "dṛṣṭvā prītikṛtātithyo nītvaikānte jagāda tam // SoKss_14,4.160 //",
  "GK21sokss_pu:37613": "vāyuvegayaśā nāma kanyāsti bhaginī mama /",
  "GK21sokss_pu:37614": "siddhaiḥ sā bhāvinī cakravartibhāryā kiloditā // SoKss_14,4.161 //",
  "GK21sokss_pu:37615": "atastāmiha ditsāmi prābhṛtaṃ cakravartine /",
  "GK21sokss_pu:37616": "naravāhanadattāya tanme tvaṃ sādhayepsitam // SoKss_14,4.162 //",
  "GK21sokss_pu:37617": "āgantuṃ prastutaścāhametadarthaṃ tavāntikam /",
  "GK21sokss_pu:37618": "iti vāyupathenokte mantrī taṃ gomukho 'bravīt // SoKss_14,4.163 //",
  "GK21sokss_pu:37619": "yadyapyarijigīṣārthaṃ prasthitaḥ prabhureṣa naḥ /",
  "GK21sokss_pu:37620": "vijñāpaya tathāpi tvamahaṃ te sādhayāmyadaḥ // SoKss_14,4.164 //",
  "GK21sokss_pu:37621": "ity uktvāmantrya taṃ gatvā siddhaṃ kāryaṃ nyavedayat /",
  "GK21sokss_pu:37622": "naravāhanadattāya gomukho 'bhyarthanāṃ vinā // SoKss_14,4.165 //",
  "GK21sokss_pu:37623": "anyedyuś ca tam atrārtham etya vāyupathe svayam /",
  "GK21sokss_pu:37624": "vijñāpayati rājānaṃ taṃ dhīmān gomukho 'bravīt // SoKss_14,4.166 //",
  "GK21sokss_pu:37625": "na kāryo 'bhyarthanābhaṅgo deva vāyupathasya te /",
  "GK21sokss_pu:37626": "bhakto 'yaṃ yadbravītyeṣa kartavyaṃ tatprabhoriti // SoKss_14,4.167 //",
  "GK21sokss_pu:37627": "tataḥ sa pratipede tadrājā vāyupatho 'pi tām /",
  "GK21sokss_pu:37628": "tasmai prādādanicchantīm apy ānīya nijānujām // SoKss_14,4.168 //",
  "GK21sokss_pu:37629": "vivāhyamānā sāvocadanicchantī balādaham /",
  "GK21sokss_pu:37630": "bhrātrā datteti nādharmo lokapālā mamāstyataḥ // SoKss_14,4.169 //",
  "GK21sokss_pu:37631": "etadbruvatyāṃ tasyāṃ ca sarvā vāyupathāṅganāḥ /",
  "GK21sokss_pu:37632": "cakruḥ kolāhalaṃ yena nānye tacchuśruvurvacaḥ // SoKss_14,4.170 //",
  "GK21sokss_pu:37633": "tato rājñasrapādāyitadvākyāśayalabdhaye /",
  "GK21sokss_pu:37634": "gomukho yuktimanveṣṭuṃ tatrābhramaditas tataḥ // SoKss_14,4.171 //",
  "GK21sokss_pu:37635": "bhrāntvā dadarśa caikānte vidyādharakumārikāḥ /",
  "GK21sokss_pu:37636": "agnipraveśaṃ yugapaccatasraḥ kartumudyatāḥ // SoKss_14,4.172 //",
  "GK21sokss_pu:37637": "kāraṇaṃ tena pṛṣṭāś ca jagadus tāḥ sumadhyamāḥ /",
  "GK21sokss_pu:37638": "samayollaṅghanaṃ tasmai vāyuvegayaśaḥkṛtam // SoKss_14,4.173 //",
  "GK21sokss_pu:37639": "tataḥ sa gomukho gatvā rājñastatsarvasaṃnidhau /",
  "GK21sokss_pu:37640": "naravāhanadattāya yathāvastu nyavedayat // SoKss_14,4.174 //",
  "GK21sokss_pu:37641": "tadbuddhvā vismite rājñi vāyuvegayaśāstadā /",
  "GK21sokss_pu:37642": "jagādottiṣṭha gacchāmastvaritaṃ rakṣituṃ vayam // SoKss_14,4.175 //",
  "GK21sokss_pu:37643": "āryaputra kumārīstāstato vakṣyāmi kāraṇam /",
  "GK21sokss_pu:37644": "ity uktaḥ sa tayā rājā tatra sarvaiḥ samaṃ yayau // SoKss_14,4.176 //",
  "GK21sokss_pu:37645": "dadarśa ca kumārīstāḥ puraḥprajvalitānalāḥ /",
  "GK21sokss_pu:37646": "vidhāryaitāś ca rājānaṃ vāyuvegayaśā jagau // SoKss_14,4.177 //",
  "GK21sokss_pu:37647": "eṣaikā kālikā nāma kālakūṭapateḥ sutā /",
  "GK21sokss_pu:37648": "vidyutpuñjā dvitīyeyaṃ vidyutpuñjātmasaṃbhavā // SoKss_14,4.178 //",
  "GK21sokss_pu:37649": "mandarasya sutā rājaṃstṛtīyaiṣā mataṅginī /",
  "GK21sokss_pu:37650": "caturthīyaṃ mahādaṃṣṭrasutā padmaprabhā prabho // SoKss_14,4.179 //",
  "GK21sokss_pu:37651": "pañcamyahaṃ ceti vayaṃ dṛṣṭvā tvāṃ māramohitāḥ /",
  "GK21sokss_pu:37652": "siddhakṣetre tapasyantaṃ vyadadhma samayaṃ mithaḥ // SoKss_14,4.180 //",
  "GK21sokss_pu:37653": "samaṃ pañcabhir asmābhir āhāryo 'yaṃ priyaḥ patiḥ /",
  "GK21sokss_pu:37654": "nātmārpaṇīyas tv etasmai kayācid api bhinnayā // SoKss_14,4.181 //",
  "GK21sokss_pu:37655": "ekā cetpṛthagetena vivāhaṃ vidadhīta tat /",
  "GK21sokss_pu:37656": "praveśyo vahniranyābhir uddiśyaitāṃ sakhīdruham // SoKss_14,4.182 //",
  "GK21sokss_pu:37657": "etatsamayabhītāhaṃ naicchaṃ pariṇayaṃ pṛthak /",
  "GK21sokss_pu:37658": "na cātmā tubhyamadhunāpyāryaputra samarpyate // SoKss_14,4.183 //",
  "GK21sokss_pu:37659": "mamāryaputra evātra lokapālāś ca sākṣiṇaḥ /",
  "GK21sokss_pu:37660": "yadyeṣa samayo 'dyāpi svecchamullaṅghito mayā // SoKss_14,4.184 //",
  "GK21sokss_pu:37661": "tadāryaputra tā etā upayacchasva me sakhīḥ /",
  "GK21sokss_pu:37662": "yuṣmābhir etad bhoḥ sakhyo bhāvanīyaṃ ca nānyathā // SoKss_14,4.185 //",
  "GK21sokss_pu:37663": "evaṃ tayokte tutuṣuḥ samāśliṣyaṃś ca tā mithaḥ /",
  "GK21sokss_pu:37664": "kumāryo maraṇottīrṇā rājāpyantarjaharṣa saḥ // SoKss_14,4.186 //",
  "GK21sokss_pu:37665": "buddhvā tatpitaras te ca tatra tatkṣaṇam āyayuḥ /",
  "GK21sokss_pu:37666": "naravāhanadattāya tasmai prāduś ca tāḥ sutāḥ // SoKss_14,4.187 //",
  "GK21sokss_pu:37667": "śāsanaṃ te 'pi tatkālaṃ jāmātuḥ pratipedire /",
  "GK21sokss_pu:37668": "kālakūṭapatipraṣṭhās tasya vidyādhareśvarāḥ // SoKss_14,4.188 //",
  "GK21sokss_pu:37669": "evaṃ pañca samaṃ prāpya mahāvidyādharātmajāḥ /",
  "GK21sokss_pu:37670": "naravāhanadatto 'tra māhātmyaṃ sa paraṃ yayau // SoKss_14,4.189 //",
  "GK21sokss_pu:37671": "tasthau ca tatra katicittābhiḥ saha dināni saḥ /",
  "GK21sokss_pu:37672": "tataścaivaṃ hariśikhaḥ senāpatir uvāca tam // SoKss_14,4.190 //",
  "GK21sokss_pu:37673": "śāstrajño 'pi kathaṃ deva nītimullaṅghya vartase /",
  "GK21sokss_pu:37674": "vigrahāvasare ko 'yaṃ kāmabhogarasastava // SoKss_14,4.191 //",
  "GK21sokss_pu:37675": "kvāyaṃ mandaradevaṃ taṃ jetuṃ yātrāsamudyamaḥ /",
  "GK21sokss_pu:37676": "kva ceyanti dinānīha vihāro 'ntaḥpuraiḥ saha // SoKss_14,4.192 //",
  "GK21sokss_pu:37677": "evaṃ hariśikhenokte mahārājo jagāda saḥ /",
  "GK21sokss_pu:37678": "yuktamuktaṃ prayatnastu na bhogāyātra ko'pi me // SoKss_14,4.193 //",
  "GK21sokss_pu:37679": "bandhuprāptiprado hyeṣa bhāryāvyatikaro mayā /",
  "GK21sokss_pu:37680": "arimarde 'dhunā mukhyamaṅgamityabhinanditaḥ // SoKss_14,4.194 //",
  "GK21sokss_pu:37681": "tadetāni calantvadya sainyānyarijayāya me /",
  "GK21sokss_pu:37682": "ity uktavantaṃ rājānaṃ śvaśuro mandaro 'bravīt // SoKss_14,4.195 //",
  "GK21sokss_pu:37683": "asiddhacakravartyaṅgasarvaratnasya durjayaḥ /",
  "GK21sokss_pu:37684": "deva mandaradevo 'sau dūradurgamabhūmigaḥ // SoKss_14,4.196 //",
  "GK21sokss_pu:37685": "devamāyamahāvīrarakṣitadvāradeśayā /",
  "GK21sokss_pu:37686": "agrasthayā triśīrṣākhyaguhayā hy eṣa rakṣyate // SoKss_14,4.197 //",
  "GK21sokss_pu:37687": "siddharatnena cākramya sā guhā cakravartinā /",
  "GK21sokss_pu:37688": "taccakravartiratnaṃ yo deva candanapādapaḥ // SoKss_14,4.198 //",
  "GK21sokss_pu:37689": "asyāṃ bhuvyasti taṃ tāvat sādhayābhīṣṭasiddhaye /",
  "GK21sokss_pu:37690": "nācakravartī nikaṭaṃ taroḥ prāpnoti tasya ca // SoKss_14,4.199 //",
  "GK21sokss_pu:37691": "śrutvaitanmandarādrātrau nirāhāro yatavrataḥ /",
  "GK21sokss_pu:37692": "naravāhanadatto 'gāttaṃ candanataruṃ prati // SoKss_14,4.200 //",
  "GK21sokss_pu:37693": "gacchanvitrāsyamāno 'pi vīro vighnaiḥ sudāruṇaiḥ /",
  "GK21sokss_pu:37694": "na sa tatrāsa mūlaṃ ca prāpa tasya mahātaroḥ // SoKss_14,4.201 //",
  "GK21sokss_pu:37695": "dṛṣṭvā ca taṃ mahāratnaṃ nibaddhottuṅgavedikam /",
  "GK21sokss_pu:37696": "etyādhyāruhya sopānair vavande candanadrumam // SoKss_14,4.202 //",
  "GK21sokss_pu:37697": "cakravartinnayamahaṃ siddhas te candanadrumaḥ /",
  "GK21sokss_pu:37698": "smṛtasya saṃnidhāsye te tadito vraja sāṃpratam // SoKss_14,4.203 //",
  "GK21sokss_pu:37699": "govindakūṭaṃ setsyanti ratnānyanyāni te tataḥ /",
  "GK21sokss_pu:37700": "tato mandaradevaṃ tvaṃ helayaiva vijeṣyase // SoKss_14,4.204 //",
  "GK21sokss_pu:37701": "ity uktaś ca girā tatra sa rātrāvaśarīrayā /",
  "GK21sokss_pu:37702": "tathety uktvā praṇamyaitaṃ siddhimāndivyapādapam // SoKss_14,4.205 //",
  "GK21sokss_pu:37703": "prahṛṣṭo vyomamārgeṇa mahāvidyādhareśvaraḥ /",
  "GK21sokss_pu:37704": "naravāhanadatto 'tha nijaṃ kaṭakamāyayau // SoKss_14,4.206 //",
  "GK21sokss_pu:37705": "atha nītvā sa niśāṃ tāmāsthāne sarvasaṃnidhau prātaḥ /",
  "GK21sokss_pu:37706": "naiśaṃ sādhitacandanapādapavṛttāntamakhilamācakhyau // SoKss_14,4.207 //",
  "GK21sokss_pu:37707": "tadbuddhvā dayitāś ca bālasacivāścāptāś ca vidyādharās te te vāyupathādayaḥ sakaṭakāścitrāṅgadādyāś ca te /",
  "GK21sokss_pu:37708": "gandharvāḥ prasabhaprasādhitamahāsiddheḥ praharṣākulāḥ sattvotsāhadhṛtiprabhāvamahatīṃ tasyāstuvandhīratām // SoKss_14,4.208 //",
  "GK21sokss_pu:37709": "saṃmantrya taiḥ saha sa mandaradevadarpaṃ rājā vijetumatha divyavimānagāmī /",
  "GK21sokss_pu:37710": "śeṣānyacandanatarūditaratnasiddhyai govindakūṭagirim eva jagāma tāvat // SoKss_14,4.209 //",
  "GK21sokss_pu:37711": "iti mahākaviśrīsomadevabhaṭṭaviracite kathāsaritsāgare pañcalambake caturthas taraṅgaḥ /",
  "GK21sokss_pu:37712": "samāptaś cāyaṃ pañcalambakaścaturdaśaḥ /",
  "GK21sokss_pu:37713": "// śrīḥ //",
  "GK21sokss_pu:37714": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:37715": "mahābhiṣeko nāma pañcadaśo lambakaḥ /",
  "GK21sokss_pu:37716": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:37717": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_15,0.1 //",
  "GK21sokss_pu:37718": "prathamas taraṅgaḥ /",
  "GK21sokss_pu:37719": "niśāsu tāṇḍavoddaṇḍaśuṇḍāsītkāsraśīkaraiḥ /",
  "GK21sokss_pu:37720": "jyotīṃṣi puṣṇann iva vas tamo muṣṇātu vighnajit // SoKss_15,1.1 //",
  "GK21sokss_pu:37721": "tato govindakūṭe 'tra sthitamāsthānavartinam /",
  "GK21sokss_pu:37722": "naravāhanadattaṃ taṃ cakravartinamāyayau // SoKss_15,1.2 //",
  "GK21sokss_pu:37723": "vidyādharo dyumārgeṇa so 'mṛtaprabhasaṃjñakaḥ /",
  "GK21sokss_pu:37724": "yenaiṣa rakṣitaḥ pūrvaṃ śatrukṣipto 'gniparvate // SoKss_15,1.3 //",
  "GK21sokss_pu:37725": "āgatyāveditātmā ca praṇataścakravartinā /",
  "GK21sokss_pu:37726": "tena prītikṛtātithyaḥ sa taṃ vidyādharo 'bravīt // SoKss_15,1.4 //",
  "GK21sokss_pu:37727": "asti dakṣiṇadigvartī malayākhyo mahāgiriḥ /",
  "GK21sokss_pu:37728": "tatrāśramapade cāste vāmadevo mahānṛṣiḥ // SoKss_15,1.5 //",
  "GK21sokss_pu:37729": "sa tvāṃ kasyāpi kāryasya hetorekākinaṃ prabho /",
  "GK21sokss_pu:37730": "āhvayatyetadarthaṃ ca tenāhaṃ preṣito 'dya te // SoKss_15,1.6 //",
  "GK21sokss_pu:37731": "pūrvārjitaḥ prabhustvaṃ ca mama tenāsmi cāgataḥ /",
  "GK21sokss_pu:37732": "tadehi siddhyai gacchāvaḥ śīghraṃ tasyāntikaṃ muneḥ // SoKss_15,1.7 //",
  "GK21sokss_pu:37733": "evam uktavatā tena saha vidyādhareṇa saḥ /",
  "GK21sokss_pu:37734": "tatraiva bhāryāḥ senāś ca sthāpayitvā tatheti tāḥ // SoKss_15,1.8 //",
  "GK21sokss_pu:37735": "utpatya nabhasā kṣipraṃ prāpyaiva malayācalam /",
  "GK21sokss_pu:37736": "naravāhanadattas taṃ vāmadevarṣimabhyagāt // SoKss_15,1.9 //",
  "GK21sokss_pu:37737": "dadarśa taṃ ca jarasā pāṇḍuraṃ prāṃśuvigraham /",
  "GK21sokss_pu:37738": "nirmāṃsanetrakuharasphurattārakasanmaṇim // SoKss_15,1.10 //",
  "GK21sokss_pu:37739": "vidyādharendraratnānāṃ sthānaṃ vellajjaṭālatam /",
  "GK21sokss_pu:37740": "himādriṃ siddhisāhāyyahetoriva sahāgatam // SoKss_15,1.11 //",
  "GK21sokss_pu:37741": "tato vavande caraṇau munes tasya sa so 'pi tam /",
  "GK21sokss_pu:37742": "rājānaṃ racitātithyo munirevam abhāṣata // SoKss_15,1.12 //",
  "GK21sokss_pu:37743": "purā dagdho 'pi kāmastvaṃ ratyāstuṣṭena śaṃbhunā /",
  "GK21sokss_pu:37744": "sarvavidyādharendrāṇāṃ cakravartī vinirmitaḥ // SoKss_15,1.13 //",
  "GK21sokss_pu:37745": "tadāśrame mamaitasmin gambhīrāntarguhāntare /",
  "GK21sokss_pu:37746": "santi ratnāni tāni tvaṃ madādiṣṭāni sādhaya // SoKss_15,1.14 //",
  "GK21sokss_pu:37747": "jeyo mandaradevo hi siddharatnasya te bhavet /",
  "GK21sokss_pu:37748": "etadarthaṃ tvamāhūto mayeha giriśājñayā // SoKss_15,1.15 //",
  "GK21sokss_pu:37749": "ity uktvā tena muninaivopadiṣṭavidhiś ca saḥ /",
  "GK21sokss_pu:37750": "naravāhanadattas tāṃ prahṛṣṭaḥ prāviśadguhām // SoKss_15,1.16 //",
  "GK21sokss_pu:37751": "tasyāṃ vijitya vighnaughāṃstāṃstānvīro dadarśa saḥ /",
  "GK21sokss_pu:37752": "gajendramabhidhāvantaṃ mattaṃ sagalagarjitam // SoKss_15,1.17 //",
  "GK21sokss_pu:37753": "mukhe muṣṭiprahāraṃ ca dattvā pādau ca dantayoḥ /",
  "GK21sokss_pu:37754": "āruroha ca taṃ mattagajaṃ rājā sa lāghavāst // SoKss_15,1.18 //",
  "GK21sokss_pu:37755": "sādhu siddhaṃ mahāhastiratnaṃ te cakravartinaḥ /",
  "GK21sokss_pu:37756": "iti vāṇī guhāmadhyādaśarīrodabhūttadā // SoKss_15,1.19 //",
  "GK21sokss_pu:37757": "tataḥ khaḍgamahīndrābhaṃ sa dadarśa nipatya ca /",
  "GK21sokss_pu:37758": "cakravartitvalakṣmyāstaṃ keśapāśamivāgrahīt // SoKss_15,1.20 //",
  "GK21sokss_pu:37759": "sādhu bhoḥ khaḍgaratnaṃ te siddhaṃ jaitramariṃdama /",
  "GK21sokss_pu:37760": "iti vāgudabhūdbhūyo 'py aśarīrā guhāntare // SoKss_15,1.21 //",
  "GK21sokss_pu:37761": "tataḥ sa candrikāratnaṃ kāminīratnamatra ca /",
  "GK21sokss_pu:37762": "vidhvaṃsinīti nāmnā ca vidyāratnamasādhayast // SoKss_15,1.22 //",
  "GK21sokss_pu:37763": "evaṃ dvābhyāṃ sahādyābhyāṃ sarasā candanena ca /",
  "GK21sokss_pu:37764": "kāryakālopayuktāni sapta māhātmyadāni ca // SoKss_15,1.23 //",
  "GK21sokss_pu:37765": "sādhayitvā sa ratnāni guhāyā nirgatas tataḥ /",
  "GK21sokss_pu:37766": "vāmadevarṣaye tasmai siddhaṃ sarvaṃ śaśaṃsa tat // SoKss_15,1.24 //",
  "GK21sokss_pu:37767": "tataḥ sa munirāha sma taṃ prītyā cakravartinam /",
  "GK21sokss_pu:37768": "putra siddhamahācakravartiratno vrajādhunā // SoKss_15,1.25 //",
  "GK21sokss_pu:37769": "jaya mandaradevaṃ taṃ kailāsottarapārśvagam /",
  "GK21sokss_pu:37770": "bhuṅkṣva cobhayatatpārśvasāmrājyaśriyamūrjitām // SoKss_15,1.26 //",
  "GK21sokss_pu:37771": "ity uktastena muninā siddhakāryaḥ praṇamya tam /",
  "GK21sokss_pu:37772": "cakravartī tato vyomnā sa yayau sāmṛtaprabhaḥ // SoKss_15,1.27 //",
  "GK21sokss_pu:37773": "prāpa govindakūṭasthaṃ tac ca svaśibiraṃ kṣaṇāt /",
  "GK21sokss_pu:37774": "mahāprabhāvayā śvaśrvā dhanavatyābhir akṣitam // SoKss_15,1.28 //",
  "GK21sokss_pu:37775": "tatra mārgonmukhair dṛṣṭā nijair vidyādharādhipaiḥ /",
  "GK21sokss_pu:37776": "bhāryābhiḥ sacivaiścaiva prahṛṣṭaiḥ so 'bhyanandyata // SoKss_15,1.29 //",
  "GK21sokss_pu:37777": "athopaviṣṭaḥ pṛcchadbhyo vāmadevarṣidarśanam /",
  "GK21sokss_pu:37778": "guhāpraveśaṃ ratnānāṃ siddhiṃ caibhyaḥ śaśaṃsa saḥ // SoKss_15,1.30 //",
  "GK21sokss_pu:37779": "tatas tatra hatānandadivyatūryo mahotsavaḥ /",
  "GK21sokss_pu:37780": "nṛtyadvidyādharīko 'bhūtpānamattajanas tathā // SoKss_15,1.31 //",
  "GK21sokss_pu:37781": "anyedyuś ca ripusthānasthitāsaumyagraheṇa saḥ /",
  "GK21sokss_pu:37782": "ākrāntakaṇṭakasthānasaumyenātmasamarddhinā // SoKss_15,1.32 //",
  "GK21sokss_pu:37783": "sarvānyasaṃpadyuktena lagnena kṛtamaṅgalaḥ /",
  "GK21sokss_pu:37784": "āruhya śarvadattaṃ tadvimānaṃ brahmanirmitam // SoKss_15,1.33 //",
  "GK21sokss_pu:37785": "jetuṃ mandaradevaṃ taṃ sasainyo 'ntaḥpurānvitaḥ /",
  "GK21sokss_pu:37786": "naravāhanadatto 'tra pratasthe nabhasā tataḥ // SoKss_15,1.34 //",
  "GK21sokss_pu:37787": "celuścānucarāste te pravīrāḥ parivārya tam /",
  "GK21sokss_pu:37788": "bhaktā bhītāś ca gandharvarājavidyādharādhipāḥ // SoKss_15,1.35 //",
  "GK21sokss_pu:37789": "senāpaterhariśikhasyādeśānuvidhāyinaḥ /",
  "GK21sokss_pu:37790": "caṇḍasiṃhaḥ samaṃ mātrā dhanavatyā sumedhasā // SoKss_15,1.36 //",
  "GK21sokss_pu:37791": "vīraḥ piṅgalagāndhāras tathā vāyupatho balī /",
  "GK21sokss_pu:37792": "vidyutpuñjo 'mitagatiḥ kālakūṭapatiś ca saḥ // SoKss_15,1.37 //",
  "GK21sokss_pu:37793": "mandaraḥ samahādaṃṣṭraḥ svasakhā cāmṛtaprabhaḥ /",
  "GK21sokss_pu:37794": "samaṃ sāgaradattena vīraścitrāṅgado 'pi saḥ // SoKss_15,1.38 //",
  "GK21sokss_pu:37795": "ete cānye ca ye 'trāsan gaurimuṇḍavyapāśritāḥ /",
  "GK21sokss_pu:37796": "samagrās te 'nvadhāvaṃstaṃ vijigīṣuṃ balānvitāḥ // SoKss_15,1.39 //",
  "GK21sokss_pu:37797": "tadā tatsenayā channe gagane kvāpi bhāskaraḥ /",
  "GK21sokss_pu:37798": "mamajja lajjayevātra tattejonihnutaprabhaḥ // SoKss_15,1.40 //",
  "GK21sokss_pu:37799": "atha mānasamullaṅghya devarṣivrātasevitam /",
  "GK21sokss_pu:37800": "atītya gaṇḍaśailaṃ ca līlodyānaṃ dyuyoṣitām // SoKss_15,1.41 //",
  "GK21sokss_pu:37801": "sa cakravartī saṃprāpa sphaṭikāpāṇḍuratviṣaḥ /",
  "GK21sokss_pu:37802": "mūlaṃ nijayaśorāśeriva kailāsabhūbhṛtaḥ // SoKss_15,1.42 //",
  "GK21sokss_pu:37803": "tatra mandākinītīre niṣaṇṇaṃ nijagāda tam /",
  "GK21sokss_pu:37804": "vidyādharādhipo dhīmānmandaro bandhuraṃ vacaḥ // SoKss_15,1.43 //",
  "GK21sokss_pu:37805": "ihaiva tāvad devādya sthīyatāṃ dyunadītaṭe /",
  "GK21sokss_pu:37806": "na yuktam imamullaṅghya kailāsaṃ gantumagrataḥ // SoKss_15,1.44 //",
  "GK21sokss_pu:37807": "harāspadasya hyetasya vidyā naśyanti laṅghanāt /",
  "GK21sokss_pu:37808": "triśīrṣaguhayā tasya gantavyaṃ pārśvamuttaram // SoKss_15,1.45 //",
  "GK21sokss_pu:37809": "devamāyābhidhānena sā ca rājñābhir akṣyate /",
  "GK21sokss_pu:37810": "sa cātidṛptas tasmāt tam ajitvā gamyate katham // SoKss_15,1.46 //",
  "GK21sokss_pu:37811": "mandareṇaivamudite dhanavatyānumodite /",
  "GK21sokss_pu:37812": "naravāhanadattas taṃ tatraivāsītsa vāsaram // SoKss_15,1.47 //",
  "GK21sokss_pu:37813": "tatrastho devamāyāya dūtaṃ sāmnā vyasarjayat /",
  "GK21sokss_pu:37814": "sa ca sāntvena naivāsya śāsanaṃ pratyapadyata // SoKss_15,1.48 //",
  "GK21sokss_pu:37815": "tato 'paredyuḥ saṃnaddhaistaistaiḥ svai rājabhiḥ saha /",
  "GK21sokss_pu:37816": "sa cakravartī taṃ prāyāddevamāyaṃ prati prabhuḥ // SoKss_15,1.49 //",
  "GK21sokss_pu:37817": "devamāyo 'pi tadbuddhvā sasainyo yoddhumāyayau /",
  "GK21sokss_pu:37818": "varāhavajramuṣṭyādibhūrirājānvito 'grataḥ // SoKss_15,1.50 //",
  "GK21sokss_pu:37819": "tataḥ pravavṛte tatra saṅgrāmaḥ senayostayoḥ /",
  "GK21sokss_pu:37820": "kailāse surasaṃghātavimānācchāditāmbaraḥ // SoKss_15,1.51 //",
  "GK21sokss_pu:37821": "chinnabhūriśiraḥśreṇikarakāvarṣabhīṣaṇaḥ /",
  "GK21sokss_pu:37822": "savīragarjitaḥ so 'bhūdghoro raṇaghanāgamaḥ // SoKss_15,1.52 //",
  "GK21sokss_pu:37823": "devamāyasya senānyamagrayodhaṃ jaghāna yat /",
  "GK21sokss_pu:37824": "varāhaṃ caṇḍasiṃho 'tra na nāmābhūttadādbhutam // SoKss_15,1.53 //",
  "GK21sokss_pu:37825": "citraṃ tu yatsvayaṃ baddho devamāyo 'py amāyinā /",
  "GK21sokss_pu:37826": "naravāhanadattena prahārair mūrcchito raṇe // SoKss_15,1.54 //",
  "GK21sokss_pu:37827": "baddhe ca tasmiṃs tatsainyam abhajyata mahārathaiḥ /",
  "GK21sokss_pu:37828": "vajramuṣṭimahābāhutīkṣṇadaṃṣṭrādibhiḥ saha // SoKss_15,1.55 //",
  "GK21sokss_pu:37829": "tataḥ surair vimānasthaiḥ sādhu sādhvity udīrite /",
  "GK21sokss_pu:37830": "sarve 'py abhinanandustaṃ jayinaṃ cakravartinam // SoKss_15,1.56 //",
  "GK21sokss_pu:37831": "aha taṃ saṃyatānītaṃ samāśvāsya mahāprabhuḥ /",
  "GK21sokss_pu:37832": "prasādenānujagrāha devamāyaṃ mumoca ca // SoKss_15,1.57 //",
  "GK21sokss_pu:37833": "so 'i bāhujitas tasya śāsanaṃ cakravartinaḥ /",
  "GK21sokss_pu:37834": "vajramuṣṭyādibhiḥ sārdhaṃ praṇataḥ pratyapadyata // SoKss_15,1.58 //",
  "GK21sokss_pu:37835": "tato nivṛtte saṅgrāme tasminvyapagate 'hani /",
  "GK21sokss_pu:37836": "prātarāsthānamāyātaḥ pārśvasthaścakravartinaḥ // SoKss_15,1.59 //",
  "GK21sokss_pu:37837": "taṃ triśīrṣaguhāmnāyaṃ tena pṛṣṭo vivikṣuṇā /",
  "GK21sokss_pu:37838": "devamāyo yathātattvamevaṃ kathayati sma saḥ // SoKss_15,1.60 //",
  "GK21sokss_pu:37839": "kailāsasya purā deva vidyādharavarāśrite /",
  "GK21sokss_pu:37840": "abhūtāṃ bhinnasāmrājye dve pārśve dakṣiṇottare // SoKss_15,1.61 //",
  "GK21sokss_pu:37841": "ṛṣabhākhyo 'tha devena tapastuṣṭena śaṃbhunā /",
  "GK21sokss_pu:37842": "cakravartī pradiṣṭo 'bhūdeka eva taṭīrdvayoḥ // SoKss_15,1.62 //",
  "GK21sokss_pu:37843": "sa gantumuttaraṃ pārśvaṃ kailāsaṃ jātu laṅghayan /",
  "GK21sokss_pu:37844": "adhaḥsthitaharakrodhādbhraṣṭavidyo 'pataddivaḥ // SoKss_15,1.63 //",
  "GK21sokss_pu:37845": "tataḥ krūrena tapasā punarārādhitaṃ haram /",
  "GK21sokss_pu:37846": "prāgvadādiṣṭasāmrājyamṛṣabhosau vyajijñapat // SoKss_15,1.64 //",
  "GK21sokss_pu:37847": "kailāsollaṅghanaṃ tāvannāsmi naḥ kena tatpathā /",
  "GK21sokss_pu:37848": "ubhayoḥ pārśvayor deva cakravartī bhavāmy aham // SoKss_15,1.65 //",
  "GK21sokss_pu:37849": "tac chrutvottarapārśve 'sya gamanāya pinākabhṛt /",
  "GK21sokss_pu:37850": "cakāra bhittvā kailāsaṃ tadguhāvivaraṃ mahat // SoKss_15,1.66 //",
  "GK21sokss_pu:37851": "atha viddhaḥ sa kailāso vigno vyajñāpayac chivam /",
  "GK21sokss_pu:37852": "mānuṣāgamyam etan me bhagavan pārśvam uttaram // SoKss_15,1.67 //",
  "GK21sokss_pu:37853": "gamyaṃ teṣāmapīdānīmanayā guhayā kṛtam /",
  "GK21sokss_pu:37854": "tat tathā kuru yenaiṣā maryādā me na bhajyate // SoKss_15,1.68 //",
  "GK21sokss_pu:37855": "kailāseneti vijñapto guhāyāṃ rakṣakān haraḥ /",
  "GK21sokss_pu:37856": "sthāpayām āsa digdantidṛgviṣāhīndraguhyakān // SoKss_15,1.69 //",
  "GK21sokss_pu:37857": "dakṣiṇe 'sya mahāmāyaṃ dvāri vidyādhareśvaram /",
  "GK21sokss_pu:37858": "uttare kālarātriṃ ca caṇḍikāmaparājitām // SoKss_15,1.70 //",
  "GK21sokss_pu:37859": "evaṃ kṛtaguhārakṣo mahāratnāni śaṃkaraḥ /",
  "GK21sokss_pu:37860": "utpādya bhagavāṃs tatra vyavasthāmādideśa saḥ // SoKss_15,1.71 //",
  "GK21sokss_pu:37861": "siddharatnasya gamyeyaṃ dvipārśvī cakravartinaḥ /",
  "GK21sokss_pu:37862": "dyucarāṇāṃ sadārāṇāṃ sadūtānāṃ bhaviṣyati // SoKss_15,1.72 //",
  "GK21sokss_pu:37863": "anujñātāś ca ye tena rājānaḥ syurihottare /",
  "GK21sokss_pu:37864": "teṣāṃ caiṣā guhā gamyā na tvanyasyātra kasyacit // SoKss_15,1.73 //",
  "GK21sokss_pu:37865": "ityādiṣṭavati tryakṣe kurvannṛṣabhakas tataḥ /",
  "GK21sokss_pu:37866": "sāmrājyaṃ yuyudhe darpād devair jaghne ca vajriṇā // SoKss_15,1.74 //",
  "GK21sokss_pu:37867": "ityeṣo 'syās triśīrṣākhyaguhāyā āgamaḥ prabho /",
  "GK21sokss_pu:37868": "agamyā caiva saiṣānyair vinā yuṣmādṛśair guhā // SoKss_15,1.75 //",
  "GK21sokss_pu:37869": "tasya caitadguhādvārarakṣiṇaḥ kālataḥ kule /",
  "GK21sokss_pu:37870": "mahāmāyasya jāto 'yaṃ devamāyo 'hamīśvara // SoKss_15,1.76 //",
  "GK21sokss_pu:37871": "vidyādhareṣu jāto 'yaṃ durjayo ripubhir mṛdhe /",
  "GK21sokss_pu:37872": "yaś ca jeṣyatyamuṃ so 'tra cakravartī bhaviṣyati // SoKss_15,1.77 //",
  "GK21sokss_pu:37873": "tenāsya svāminā bhāvyaṃ so 'nuvartyo 'munā prabhuḥ /",
  "GK21sokss_pu:37874": "iti janmani me divyā vyājahāra sarasvatī // SoKss_15,1.78 //",
  "GK21sokss_pu:37875": "so 'haṃ jitastvayā tvaṃ ca siddharatnaḥ prabhāvavān /",
  "GK21sokss_pu:37876": "kailāsobhayapārśvaikacakravartīha naḥ prabhuḥ // SoKss_15,1.79 //",
  "GK21sokss_pu:37877": "tat triśīrṣaguhām etāṃ tīrtvā śeṣān ripūñ jaya /",
  "GK21sokss_pu:37878": "ity ukte devamāyena cakravartī jagāda saḥ // SoKss_15,1.80 //",
  "GK21sokss_pu:37879": "gacchāmo 'dya guhādvāre vasāmas tatra sāṃpratam /",
  "GK21sokss_pu:37880": "kṛtasaṃvidhayaḥ prātaḥ pravekṣyāmaś ca tāṃ guhām // SoKss_15,1.81 //",
  "GK21sokss_pu:37881": "ity uktavān sa gatvātha sarvaistai rājabhiḥ saha /",
  "GK21sokss_pu:37882": "naravāhanadatto 'tra guhādvāre samāvasat // SoKss_15,1.82 //",
  "GK21sokss_pu:37883": "dadarśa tāṃ ca gambhīranirālokodarāṃ guhām /",
  "GK21sokss_pu:37884": "janmabhūmimanarkenduṃ kalpāntatamasāmiva // SoKss_15,1.83 //",
  "GK21sokss_pu:37885": "dvitīye 'hni ca saṃpūjya viveśaitāṃ vimānagaḥ /",
  "GK21sokss_pu:37886": "dhyātopanatasadratnasahāyaḥ saparicchadaḥ // SoKss_15,1.84 //",
  "GK21sokss_pu:37887": "tamāṃsi candrikāratnaiś candanenāhidṛgviṣān /",
  "GK21sokss_pu:37888": "diggajān hastiratnena khaḍgaratnena guhyakān // SoKss_15,1.85 //",
  "GK21sokss_pu:37889": "vighnānanyāṃ ścānyaratnair nivārya saha senayā /",
  "GK21sokss_pu:37890": "uttīya tāṃ guhāṃ codagdvāreṇa sa viniryayau // SoKss_15,1.86 //",
  "GK21sokss_pu:37891": "dadarśa ca guhāgarbhanirgataḥ pārśvamuttaram /",
  "GK21sokss_pu:37892": "kailāsasyāpunarjanmajīvalokāntaropamam // SoKss_15,1.87 //",
  "GK21sokss_pu:37893": "sādhu ratnaprabhāvāptamāhātmyena guhā tvayā /",
  "GK21sokss_pu:37894": "cakravartinniyaṃ tīrṇetyudabhūdvāktadā divaḥ // SoKss_15,1.88 //",
  "GK21sokss_pu:37895": "athocaturdhanavatī devamāyaś ca taṃ prabhum /",
  "GK21sokss_pu:37896": "deva saṃnihitā dvāre kālarātrirhi sarvadā // SoKss_15,1.89 //",
  "GK21sokss_pu:37897": "eṣā cotpāditā pūrvaṃ viṣṇunāmṛtamanthane /",
  "GK21sokss_pu:37898": "dāraṇī dānavendrāṇāmamṛtaṃ hartumicchatām // SoKss_15,1.90 //",
  "GK21sokss_pu:37899": "saiṣādiṣṭā guhāmetāmiha śarveṇa rakṣitum /",
  "GK21sokss_pu:37900": "yathā nānyastaredenāṃ yathoktaistvadvidhair vinā // SoKss_15,1.91 //",
  "GK21sokss_pu:37901": "tvaṃ cakravartī tīrṇaś ca siddharatno guhāmimām /",
  "GK21sokss_pu:37902": "tadeṣā pūjanīyā te pūjyā vijayasiddhaye // SoKss_15,1.92 //",
  "GK21sokss_pu:37903": "evaṃ dhanavatīdevamāyoktasyaiva tasya saḥ /",
  "GK21sokss_pu:37904": "naravāhanadattasya tatrākṣīyata vāsaraḥ // SoKss_15,1.93 //",
  "GK21sokss_pu:37905": "saṃdhyāruṇā babhūvuś ca kailāsottarasānavaḥ /",
  "GK21sokss_pu:37906": "sūcayanta ivāsannasaṅgrāmarudhirokṣaṇam // SoKss_15,1.94 //",
  "GK21sokss_pu:37907": "āvṛṇotkaṭakaṃ tasya rājño labdhabalaṃ tamaḥ /",
  "GK21sokss_pu:37908": "guhāgṛhaparābhūtivair amārdram iva smarat // SoKss_15,1.95 //",
  "GK21sokss_pu:37909": "anarcādurmanaḥkālarātrikrodhāṅkurā iva /",
  "GK21sokss_pu:37910": "babhramurbhūtavetālaḍākinīgaṇapheravaḥ // SoKss_15,1.96 //",
  "GK21sokss_pu:37911": "kṣaṇāc ca jajñe niḥsaṃjñaṃ sainyaṃ suptamivākhilam /",
  "GK21sokss_pu:37912": "naravāhanadattasya sa eko 'bhūnna mohitaḥ // SoKss_15,1.97 //",
  "GK21sokss_pu:37913": "tato 'narcanasaṃkruddhakālarātrivijṛmbhitam /",
  "GK21sokss_pu:37914": "manvānaścakravartī sa vākpuṣpaistāmathārcayat // SoKss_15,1.98 //",
  "GK21sokss_pu:37915": "āśiraścakrasaṃcāracaturā praṇavākṛtiḥ /",
  "GK21sokss_pu:37916": "tvaṃ prāṇaśaktir jantūnāṃ jīvanī tvāṃ namāmy aham // SoKss_15,1.99 //",
  "GK21sokss_pu:37917": "sravanmahiṣakaṇṭhāsradhārābhistriśikhāśribhiḥ /",
  "GK21sokss_pu:37918": "āśvāsitatribhuvane durgārūpe namo 'stu te // SoKss_15,1.100 //",
  "GK21sokss_pu:37919": "rururaktabhṛtabhrāntakarasthitakapālayā /",
  "GK21sokss_pu:37920": "nṛtyantā trijagadrakṣāpātrayeva jitaṃ tvayā // SoKss_15,1.101 //",
  "GK21sokss_pu:37921": "ūrdhvākṣidīptidīpātryakapālā kālarātryapi /",
  "GK21sokss_pu:37922": "kapālahastā sārkenduriva bhāsi bhavapriye // SoKss_15,1.102 //",
  "GK21sokss_pu:37923": "iti stutā tutoṣātra kālarātrirna tasya yat /",
  "GK21sokss_pu:37924": "tatsvamurdhopahāreṇa tāmarcitumiyeṣa saḥ // SoKss_15,1.103 //",
  "GK21sokss_pu:37925": "mā putra sāhasaṃ kārṣīrevā siddhāsmi vīra te /",
  "GK21sokss_pu:37926": "prakṛtisthaṃ tavāstvetatkaṭakaṃ jayamāpnuhi // SoKss_15,1.104 //",
  "GK21sokss_pu:37927": "ity uvācāttakhaḍgaṃ taṃ sā devī tatra tatkṣaṇam /",
  "GK21sokss_pu:37928": "suptaprabuddham iva tatkaṭakaṃ tasya cābhavat // SoKss_15,1.105 //",
  "GK21sokss_pu:37929": "tato bhāryā vayasyāś ca sarve vidyādharāś ca te /",
  "GK21sokss_pu:37930": "praśaśaṃsustametasya prabhāvaṃ cakravartinaḥ // SoKss_15,1.106 //",
  "GK21sokss_pu:37931": "athaiṣa vihitāhārapānādyāvaśyakakriyaḥ /",
  "GK21sokss_pu:37932": "vīro 'naiṣīttriyāmāṃ tāṃ śatayāsmāmivāyatām // SoKss_15,1.107 //",
  "GK21sokss_pu:37933": "prātaś ca pūjayitvā tāṃ kālarātriṃ tato yayau /",
  "GK21sokss_pu:37934": "vidyādharaniruddhāgramārgaṃ dhūmaśikhaṃ prati // SoKss_15,1.108 //",
  "GK21sokss_pu:37935": "abhūttena samaṃ tasya saṅgrāmaścakravartinaḥ /",
  "GK21sokss_pu:37936": "rājñā mandaradevīyapradhānena sa tādṛśaḥ // SoKss_15,1.109 //",
  "GK21sokss_pu:37937": "yatra khaḍgamayaṃ vyoma śūramūrdhamayī mahī /",
  "GK21sokss_pu:37938": "āsījjahi jahītyugravīravākyamayaṃ vacaḥ // SoKss_15,1.110 //",
  "GK21sokss_pu:37939": "tatra dhūmaśikhaṃ yuddhe baddhvānītaṃ prasahya tam /",
  "GK21sokss_pu:37940": "cakravartī sa saṃmānya grāhayām āsa śāsanam // SoKss_15,1.111 //",
  "GK21sokss_pu:37941": "nyaveśayac ca tadahaḥ sainyamatraiva tatpure /",
  "GK21sokss_pu:37942": "śāntadhūmaśikhodrekamagnidagdhendhanaṃ yathā // SoKss_15,1.112 //",
  "GK21sokss_pu:37943": "dvitīye 'hi sa cārebhyo yoddhumāyāntamagrataḥ /",
  "GK21sokss_pu:37944": "buddhvā mandaradevaṃ taṃ jñātavṛttāntamagrataḥ // SoKss_15,1.113 //",
  "GK21sokss_pu:37945": "naravāhanadattas thaiḥ saha vidyādhareśvaraiḥ /",
  "GK21sokss_pu:37946": "prayayau taṃ prati tatas tajjaye baddhaniścayaḥ // SoKss_15,1.114 //",
  "GK21sokss_pu:37947": "kiṃcidgatvā dadarśāgre bahurājagaṇānvitam /",
  "GK21sokss_pu:37948": "sainyaṃ mandaradevasya racitavyūhamāgatam // SoKss_15,1.115 //",
  "GK21sokss_pu:37949": "tataḥ kṛtaprativyūharacano rājabhir vṛtaḥ /",
  "GK21sokss_pu:37950": "naravāhanadattas tadabhyadhāvadarerbalam // SoKss_15,1.116 //",
  "GK21sokss_pu:37951": "athāhavaḥ pravavṛte tayor ubhayasainyayoḥ /",
  "GK21sokss_pu:37952": "pralayodvelajaladhikṣubhitaughānukāriṇoḥ // SoKss_15,1.117 //",
  "GK21sokss_pu:37953": "tatas te caṇḍasiṃhādyā yudhyante sma mahārathāḥ /",
  "GK21sokss_pu:37954": "śūrāḥ kāñcanadaṃṣṭrākhyarājaprabhṛtayo 'nyataḥ // SoKss_15,1.118 //",
  "GK21sokss_pu:37955": "prakampitatribhuvano vikṣobhitakulācalaḥ /",
  "GK21sokss_pu:37956": "vijajṛmbhe sa saṅgrāmaḥ kalpāntapavanāgamaḥ // SoKss_15,1.119 //",
  "GK21sokss_pu:37957": "śoṇaikapārśvaḥ kailāsaḥ śūraśoṇitakuṅkumaiḥ /",
  "GK21sokss_pu:37958": "bhūtiśvetānyapārśvaś ca tadā gaurīśamanvagāt // SoKss_15,1.120 //",
  "GK21sokss_pu:37959": "khaḍgapaṭṭoditānekasūryabimbograbhāsvaraḥ /",
  "GK21sokss_pu:37960": "satyaṃ pralayakālo 'bhūdvīrāṇāṃ sa mahāhavaḥ // SoKss_15,1.121 //",
  "GK21sokss_pu:37961": "iyattadyuddhamāsīdyadvismayaṃ prekṣaṇāgatāḥ /",
  "GK21sokss_pu:37962": "nāradādyā api yayurdṛṣṭadevāsurāhavāḥ // SoKss_15,1.122 //",
  "GK21sokss_pu:37963": "itthaṃ ghore raṇe tasmiṃścaṇḍasiṃho 'bhidhāvitaḥ /",
  "GK21sokss_pu:37964": "jaghne kāñcanadaṃṣṭrena gadayā mūrdhni bhīmayā // SoKss_15,1.123 //",
  "GK21sokss_pu:37965": "taṃ gadāghātapatitaṃ dṛṣṭvā dhanavatī sutam /",
  "GK21sokss_pu:37966": "śaptvā vidyābalenobhe sainye niścetane vyadhāt // SoKss_15,1.124 //",
  "GK21sokss_pu:37967": "naravāhanadattaś ca cakravartī balāditaḥ /",
  "GK21sokss_pu:37968": "tato mandaradevaś ca dvāvevāstāṃ sacetanau // SoKss_15,1.125 //",
  "GK21sokss_pu:37969": "tadā dhanavatīṃ kruddhāṃ jagatsaṃharaṇakṣamām /",
  "GK21sokss_pu:37970": "vīkṣyāmbaragatā devā api dikṣu pradudruvaḥ // SoKss_15,1.126 //",
  "GK21sokss_pu:37971": "dṛṣṭvā mandaradevo 'tha cakravartinamekakam /",
  "GK21sokss_pu:37972": "naravāhanadattaṃ tam abhyadhāvadudāyudhaḥ // SoKss_15,1.127 //",
  "GK21sokss_pu:37973": "naravāhanadatto 'pi vimānādavatīrya saḥ /",
  "GK21sokss_pu:37974": "utkhātakhaḍgaratnaḥ san pratijagrāha taṃ javāt // SoKss_15,1.128 //",
  "GK21sokss_pu:37975": "tato mandaradevena māyayā jayamicchatā /",
  "GK21sokss_pu:37976": "samadoddāmamātaṅgarūpaṃ cakre svavidyayā // SoKss_15,1.129 //",
  "GK21sokss_pu:37977": "taddṛṣṭvākāri sumahatsiṃharūpaṃ svamāyayā /",
  "GK21sokss_pu:37978": "naravāhanadattena vidyātiśayaśālinā // SoKss_15,1.130 //",
  "GK21sokss_pu:37979": "tato bhagnebhavapuṣā muktasiṃhākṛtiḥ sphuṭam /",
  "GK21sokss_pu:37980": "yuddhaṃ mandaradevena cakravartī tatāna saḥ // SoKss_15,1.131 //",
  "GK21sokss_pu:37981": "nānāvicitrakaraṇāvaṅgahārakriyāsu tau /",
  "GK21sokss_pu:37982": "maṇḍalāgradharau nāṭyapravṛttāviva rejatuḥ // SoKss_15,1.132 //",
  "GK21sokss_pu:37983": "naravāhanadatto 'tha sākṣājjayamivāharat /",
  "GK21sokss_pu:37984": "khaḍgaṃ mandaradevasya karātkaraṇayuktitaḥ // SoKss_15,1.133 //",
  "GK21sokss_pu:37985": "hṛtakhaḍgasya cākṛṣṭakṣurikasyātra tāmapi /",
  "GK21sokss_pu:37986": "tathaiva tasya sahasā cakravartī jahāra saḥ // SoKss_15,1.134 //",
  "GK21sokss_pu:37987": "tato 'paśastraṃ bāhubhyāṃ yudhyamānaṃ sa gulphayoḥ /",
  "GK21sokss_pu:37988": "prāpya mandaradevaṃ taṃ rājā bhūmāv apātayat // SoKss_15,1.135 //",
  "GK21sokss_pu:37989": "prārebhe ca śiraścettuṃ keśeṣvākṛṣya tasya saḥ /",
  "GK21sokss_pu:37990": "vakṣasi nyastacaraṇaḥ samrāṭ khaḍgena vidviṣaḥ // SoKss_15,1.136 //",
  "GK21sokss_pu:37991": "tāvanmandaradevīti nāmnā kanyābhyupetya tam /",
  "GK21sokss_pu:37992": "svasā mandaradevasya vārayantyevam abravīt // SoKss_15,1.137 //",
  "GK21sokss_pu:37993": "tapovanastho dṛṣṭvā tvaṃ bhartā prākkalpito mayā /",
  "GK21sokss_pu:37994": "tacchvuśuryamimaṃ rājanmā vadhīrbhrātaraṃ mama // SoKss_15,1.138 //",
  "GK21sokss_pu:37995": "evaṃ tayoktaḥ sudṛśā vimucya jitalajjitam /",
  "GK21sokss_pu:37996": "dhīro mandaradevaṃ taṃ mahārājo jagāda saḥ // SoKss_15,1.139 //",
  "GK21sokss_pu:37997": "mukto mayā tvaṃ ma bhūtallajjā vidyādhareśa te /",
  "GK21sokss_pu:37998": "capalau kila śūrāṇāṃ raṇe jayaparājayau // SoKss_15,1.140 //",
  "GK21sokss_pu:37999": "iti mandaradevo 'sāv ukto rājñā jagāda tam /",
  "GK21sokss_pu:38000": "kiṃ jīvitamidānīṃ me rakṣitasyāhave striyā // SoKss_15,1.141 //",
  "GK21sokss_pu:38001": "tadahaṃ yāmi tapase vanasthasyāntikaṃ pituḥ /",
  "GK21sokss_pu:38002": "tvamevobhayavedyardhacakravartīha nirmitaḥ // SoKss_15,1.142 //",
  "GK21sokss_pu:38003": "ayamarthaś ca me bhāvī pitrā pūrvamasūcyata /",
  "GK21sokss_pu:38004": "ity uktvā sa yayau mānī pituḥ pārśvaṃ tapovanam // SoKss_15,1.143 //",
  "GK21sokss_pu:38005": "sādhu samyaṅmahācakravartiñjitvā ripūṃstvayā /",
  "GK21sokss_pu:38006": "prāptaṃ sāmrājyamityūcurgaganasthāḥ surāstadā // SoKss_15,1.144 //",
  "GK21sokss_pu:38007": "gate mandaradeve 'tha nijaṃ dhanavatī sutam /",
  "GK21sokss_pu:38008": "ubhe ca sene vidadhe svaśaktyā labdhacetane // SoKss_15,1.145 //",
  "GK21sokss_pu:38009": "iti suptapratibuddhā iva sarve vairiṇaṃ jitaṃ buddhvā /",
  "GK21sokss_pu:38010": "sacivādayo vijayinaṃ naravāhanadattamabhinanandustam // SoKss_15,1.146 //",
  "GK21sokss_pu:38011": "ye 'pi ca kāñcanadaṃṣṭrāśokakaraktākṣakālajihvādyāḥ /",
  "GK21sokss_pu:38012": "mandaradevīyāste rājānas tasya śāsanaṃ jagṛhuḥ // SoKss_15,1.147 //",
  "GK21sokss_pu:38013": "kāñcanadaṃṣṭrālokanasaṃsmṛtasamarāptatadgadāghātaḥ /",
  "GK21sokss_pu:38014": "pracukopa caṇḍasiṃhaḥ pravidhutadṛḍhamuṣṭipīḍitāsivaraḥ // SoKss_15,1.148 //",
  "GK21sokss_pu:38015": "kṛtam iha samareṇa vatsa kas tvāṃ samaramukhe vijayeta kiṃ tu yuktyā /",
  "GK21sokss_pu:38016": "kṣaṇam iva vihitā mayaiva sābhūd ubhayabalakṣayarakṣaṇāya māyā // SoKss_15,1.149 //",
  "GK21sokss_pu:38017": "iti ca dhanavatī tadā bruvāṇā nijatanayaṃ praśamayya taṃ prakopāt /",
  "GK21sokss_pu:38018": "balam akhilam anandayat svasiddhyā sahanaravāhanadattacakravartī // SoKss_15,1.150 //",
  "GK21sokss_pu:38019": "prāpte jitapraṇatavidrutavairivīravītāhavavyatikarottarapārśvarājye /",
  "GK21sokss_pu:38020": "śarvācalasya naravāhanadattadevaḥ prītiṃ parāmabhajatākṣatamittravargaḥ // SoKss_15,1.151 //",
  "GK21sokss_pu:38021": "tato 'rivijayotsavaprahatatāratūryaṃ kṛtī sa taddyucarasundarīruciranṛttagītāñcitam /",
  "GK21sokss_pu:38022": "priyāsacivasaṃgataḥ pravararājavṛndānvitaḥ pratāpam iva vairiṇāṃ madhu pibannanaiṣīddinam // SoKss_15,1.152 //",
  "GK21sokss_pu:38023": "iti mahākaviśrīsomadevabhaṭṭaviracite kathāsaritsāgare mahābhiṣekalambake prathamas taraṅgaḥ /",
  "GK21sokss_pu:38024": "dvitīyas taraṅgaḥ /",
  "GK21sokss_pu:38025": "athāparedyurutthāya tataḥ kailāsasānutaḥ /",
  "GK21sokss_pu:38026": "naravāhanadatto 'sau cakravartī balānvitaḥ // SoKss_15,2.1 //",
  "GK21sokss_pu:38027": "rājñaḥ kāñcanadaṃṣṭrasya vacanādagragāminaḥ /",
  "GK21sokss_pu:38028": "prāyānmandaradevīyaṃ puraṃ vimalasaṃjñakam // SoKss_15,2.2 //",
  "GK21sokss_pu:38029": "saṃprāpa tac ca sauvarṇaprāṃśuprākārasundaram /",
  "GK21sokss_pu:38030": "sumerum iva kailāsaṃ sabhājayitumāgatam // SoKss_15,2.3 //",
  "GK21sokss_pu:38031": "viveśa cātigambhīramacyutaśrīvirājitam /",
  "GK21sokss_pu:38032": "anantaratnanilayaṃ nistoyam iva sāgaram // SoKss_15,2.4 //",
  "GK21sokss_pu:38033": "tatrāsthānopaviṣṭaṃ taṃ rājabhir dyucarair vṛtam /",
  "GK21sokss_pu:38034": "samrājametya rājāntaḥpuravṛddhā vyajijñapan // SoKss_15,2.5 //",
  "GK21sokss_pu:38035": "gate mandaradeve 'tra vanaṃ yuṣmatparājite /",
  "GK21sokss_pu:38036": "taddevyo 'gniṃ vivikṣanti śrutvā vettyadhunā prabhuḥ // SoKss_15,2.6 //",
  "GK21sokss_pu:38037": "ity uktastaiḥ sa maraṇāccakravartī nivārya tāḥ /",
  "GK21sokss_pu:38038": "saṃvibheje nivāsādidānena bhaginīriva // SoKss_15,2.7 //",
  "GK21sokss_pu:38039": "tena vidyādharādhīśavargaṃ nikhilam eva tam /",
  "GK21sokss_pu:38040": "dattānurāganigaḍaṃ sa samrāṭ samapādayat // SoKss_15,2.8 //",
  "GK21sokss_pu:38041": "taṃ ca tatrāmitagatiṃ rājānaṃ pūrvakalpitam /",
  "GK21sokss_pu:38042": "rājye mandaradevasya kṛtajñaḥ so 'bhiṣiktavān // SoKss_15,2.9 //",
  "GK21sokss_pu:38043": "arpayām āsa tasmai ca tadīyāṃs tān mahīkṣitaḥ /",
  "GK21sokss_pu:38044": "rājñe kāñcanadaṃṣṭrādīn bhaktāyāvyabhicāriṇe // SoKss_15,2.10 //",
  "GK21sokss_pu:38045": "reme ca tatra saptāham udyāneṣu maharddhiṣu /",
  "GK21sokss_pu:38046": "kailāsottaradikpārśvalakṣmyāśliṣṭo navoḍhayā // SoKss_15,2.11 //",
  "GK21sokss_pu:38047": "tataścobhayavedyardhavidyādharamahīkṣitām /",
  "GK21sokss_pu:38048": "cakravartitvamāsadyāpyadhikecchurbabhūva saḥ // SoKss_15,2.12 //",
  "GK21sokss_pu:38049": "gantuṃ pravavṛte jetuṃ vārito 'pi sa mantribhiḥ /",
  "GK21sokss_pu:38050": "taddigvyavasthitālaṅghyamerubhūmīḥ surāśrayāḥ // SoKss_15,2.13 //",
  "GK21sokss_pu:38051": "atyarthopacitāḥ kāmaṃ viśeṣāsādanaṃ vinā /",
  "GK21sokss_pu:38052": "tejasvino na tiṣṭhanti dīprā dāvānalā iva // SoKss_15,2.14 //",
  "GK21sokss_pu:38053": "tatas taṃ nārado 'bhyetya munirevam abhāṣata /",
  "GK21sokss_pu:38054": "nītijñasyāspi te ko 'yaṃ rājannaviṣayodyamaḥ // SoKss_15,2.15 //",
  "GK21sokss_pu:38055": "pravartamāno hryutsekādasādhye paribhūyate /",
  "GK21sokss_pu:38056": "daśāsya iva darpeṇa kailāsonmūlanodyataḥ // SoKss_15,2.16 //",
  "GK21sokss_pu:38057": "durlaṅghyo hy arkacandrābhyām apimerustaveha ca /",
  "GK21sokss_pu:38058": "vidyāharendratādiṣṭā śarveṇa na surendratā // SoKss_15,2.17 //",
  "GK21sokss_pu:38059": "vidyādharāṇāṃ bhūmirhi himavānvijitastvayā /",
  "GK21sokss_pu:38060": "tanmerau devabhūmau te kiṃ kāryaṃ muñca durgraham // SoKss_15,2.18 //",
  "GK21sokss_pu:38061": "pitā mandaradevasya yastvakampanasaṃjñakaḥ /",
  "GK21sokss_pu:38062": "sa draṣṭavyastvayā gatvā vanasthaḥ śivamicchatā // SoKss_15,2.19 //",
  "GK21sokss_pu:38063": "ity uktvā nāradamuniḥ pratipannaṃ tatheti tam /",
  "GK21sokss_pu:38064": "cakravartinamāmantrya jagāma sa yathāgatam // SoKss_15,2.20 //",
  "GK21sokss_pu:38065": "cakravarty api kāryajño nāradena ca vāritaḥ /",
  "GK21sokss_pu:38066": "ṛṣabhasya tathā nāśaṃ devamāyāc chrutaṃ smaran // SoKss_15,2.21 //",
  "GK21sokss_pu:38067": "sa vimṛśya svayaṃ buddhyā vinivṛttya tato yayau /",
  "GK21sokss_pu:38068": "tapovanasthitaṃ draṣṭuṃ rājarṣiṃ tamakampanam // SoKss_15,2.22 //",
  "GK21sokss_pu:38069": "prāpattapovanaṃ cāsya yoganiṣṭhair maharṣibhiḥ /",
  "GK21sokss_pu:38070": "padmāsanopaviṣṭaiśca brahmalokamivāvṛtam // SoKss_15,2.23 //",
  "GK21sokss_pu:38071": "tatra vṛddhaṃ dadarśaitaṃ jaṭāvalkaladhāriṇam /",
  "GK21sokss_pu:38072": "akampanaṃ munijanair mahādrumamivāśritam // SoKss_15,2.24 //",
  "GK21sokss_pu:38073": "vavande copasṛtyātra pādāvatya tapasvinaḥ /",
  "GK21sokss_pu:38074": "asāvapi kṛtātithyo rājarṣirnijagāda tam // SoKss_15,2.25 //",
  "GK21sokss_pu:38075": "yuktaṃ kṛtaṃ tvayā rājannimamāgacchatāśramam /",
  "GK21sokss_pu:38076": "ullaṅghya gacchatas te hi dadyuḥ śāpaṃ maharṣayaḥ // SoKss_15,2.26 //",
  "GK21sokss_pu:38077": "iti bruvati rājarṣau tasmiṃstaṃ cakravartinam /",
  "GK21sokss_pu:38078": "tiṣṭhaṃstapovane tatra sa gṛhītamunivrataḥ // SoKss_15,2.27 //",
  "GK21sokss_pu:38079": "āgānmandaradevo 'pi pitus tasya tadāntikam /",
  "GK21sokss_pu:38080": "svasrā mandaradevyātra kumāryā sahitastayā // SoKss_15,2.28 //",
  "GK21sokss_pu:38081": "naravāhanadattaś ca dṛṣṭvā kaṇṭhe tamagrahīt /",
  "GK21sokss_pu:38082": "jitaśānteṣu dhīrāṇāṃ sneha evocito 'riṣu // SoKss_15,2.29 //",
  "GK21sokss_pu:38083": "atha mandaradevīṃ tāṃ bhrātrā samam upāgatām /",
  "GK21sokss_pu:38084": "dṛṣṭvākampanarājarṣiḥ sa samrājam uvāca tam // SoKss_15,2.30 //",
  "GK21sokss_pu:38085": "iyaṃ mandaradevīti nāmnā rājansutā mama /",
  "GK21sokss_pu:38086": "uktā ca divyavācaiṣā mahiṣī cakravartinaḥ // SoKss_15,2.31 //",
  "GK21sokss_pu:38087": "tadetām upayacchasva cakravartinmayārpitām /",
  "GK21sokss_pu:38088": "ity uktavati rājarṣau sā jagāda tadātmajā // SoKss_15,2.32 //",
  "GK21sokss_pu:38089": "iha santi catasro me vayasyā varakanyakāḥ /",
  "GK21sokss_pu:38090": "ekā kanakavatyākhyā kanyā kāñcanadaṃṣṭrajā // SoKss_15,2.33 //",
  "GK21sokss_pu:38091": "dvitīyā kālajihvasya nāmnā kālavatī sutā /",
  "GK21sokss_pu:38092": "tṛtīyā dīrghadaṃṣṭrasya śrutā nāma tanūdbhavā // SoKss_15,2.34 //",
  "GK21sokss_pu:38093": "caturthī protrarājasya putrī nāmnāmbaraprabhā /",
  "GK21sokss_pu:38094": "vidyādharendrakanyānāmahaṃ tāsāṃ ca pañcamī // SoKss_15,2.35 //",
  "GK21sokss_pu:38095": "bhramantyastā vayaṃ pañca dṛṣṭvā pūrvaṃ tapovane /",
  "GK21sokss_pu:38096": "āryaputramimaṃ sotkā vyadadhma samayaṃ mithaḥ // SoKss_15,2.36 //",
  "GK21sokss_pu:38097": "samamasmābhir āhāryo bhartāyaṃ yā pṛthaktvamum /",
  "GK21sokss_pu:38098": "bhajeduddiśya tāmātmā hantavyo 'nyābhir āśviti // SoKss_15,2.37 //",
  "GK21sokss_pu:38099": "tatsakhībirvinā tābhir yuktaḥ pariṇayo na me /",
  "GK21sokss_pu:38100": "mādṛśyo hi kathaṃ kuryuḥ satvollaṅghanasāhasam // SoKss_15,2.38 //",
  "GK21sokss_pu:38101": "evaṃ tayā prauḍhayokte tatpitākampanaḥ sa tān /",
  "GK21sokss_pu:38102": "vidyādharendrāṃścaturo 'pyāhvayatkanyakāpitṛn // SoKss_15,2.39 //",
  "GK21sokss_pu:38103": "śaśaṃsa ca yathātattvaṃ sa tebhyas te 'pi tatkṣaṇam /",
  "GK21sokss_pu:38104": "kṛtārthamāninaḥ kanyāstanayāstāḥ samānayan // SoKss_15,2.40 //",
  "GK21sokss_pu:38105": "tato mandaradevītaḥ prabhṛtyetāḥ krameṇa saḥ /",
  "GK21sokss_pu:38106": "naravāhanadatto 'nyāḥ pañcātra pariṇītavān // SoKss_15,2.41 //",
  "GK21sokss_pu:38107": "tābhiḥ saha ca tatrāsīd vāsarāṇi bahūni saḥ /",
  "GK21sokss_pu:38108": "ṛṣīṃs trisaṃdhyaṃ praṇaman kṛtotsavaparicchadaḥ // SoKss_15,2.42 //",
  "GK21sokss_pu:38109": "rājanmahābhiṣekārthamṛṣabhādriṃ vrajādhunā /",
  "GK21sokss_pu:38110": "ity ukte 'kampanenātha devamāyo 'pyuvāca tam // SoKss_15,2.43 //",
  "GK21sokss_pu:38111": "devaivam eva kāryaṃ te yasmādṛṣabhakādayaḥ /",
  "GK21sokss_pu:38112": "abhyaṣicyanta tatrādrau prāktanāścakravartinaḥ // SoKss_15,2.44 //",
  "GK21sokss_pu:38113": "tac chrutvā nikaṭe ślāghye mandarādrau praśaṃsati /",
  "GK21sokss_pu:38114": "abhiṣekaṃ hariśikhe vāgevamudabhūddivaḥ // SoKss_15,2.45 //",
  "GK21sokss_pu:38115": "mahābhiṣekaṃ sarve hi rājann ṛṣabhaparvate /",
  "GK21sokss_pu:38116": "pūrve prāptās tvam apy adya gaccha siddhapadaṃ hy adaḥ // SoKss_15,2.46 //",
  "GK21sokss_pu:38117": "ity ukto divyayā vācā natvā sākampanānṛṣīn /",
  "GK21sokss_pu:38118": "naravāhanadatto 'taḥ sa pratasthe śubhe 'hani // SoKss_15,2.47 //",
  "GK21sokss_pu:38119": "prāpa tac ca triśīrṣākhyaguhāya dvāramuttaram /",
  "GK21sokss_pu:38120": "sahāmitagatipraṣṭhaiḥ sarvavidyādhareśvaraiḥ // SoKss_15,2.48 //",
  "GK21sokss_pu:38121": "tatra saṃpūjitāṃ kālarāstriṃ dvāreṇa tena saḥ /",
  "GK21sokss_pu:38122": "praviśya tāṃ guhāṃ samrāḍ dakṣiṇena viniryayau // SoKss_15,2.49 //",
  "GK21sokss_pu:38123": "niryātaś ca samaṃ sainyair devamāyasya mandire /",
  "GK21sokss_pu:38124": "tadarthito viśaśrāma dine 'smin saparigrahaḥ // SoKss_15,2.50 //",
  "GK21sokss_pu:38125": "tatrasthaś ca sa kailāse tasminsaṃnihitaṃ haram /",
  "GK21sokss_pu:38126": "vicintya gomukhasakhaḥ svair aṃ draṣṭuṃ jagāma tam // SoKss_15,2.51 //",
  "GK21sokss_pu:38127": "asādya cāśramaṃ tasya surabhiṃ vṛṣabhaṃ tathā /",
  "GK21sokss_pu:38128": "dṛṣṭvā praṇamya ca dvāḥsthaṃ sa nandinam upeyivān // SoKss_15,2.52 //",
  "GK21sokss_pu:38129": "pradakṣiṇapratītena muktadvāraś ca tena saḥ /",
  "GK21sokss_pu:38130": "praviśya devīsahitaṃ dadarśa vṛṣabhadhvajam // SoKss_15,2.53 //",
  "GK21sokss_pu:38131": "dūrādeva kṛtāhlādaṃ cūḍācandrakarotkaraiḥ /",
  "GK21sokss_pu:38132": "itastato gataigauryā mukhadyatijitair iva // SoKss_15,2.54 //",
  "GK21sokss_pu:38133": "krīḍantaṃ priyayā sākamakṣair akṣair ivecchayā /",
  "GK21sokss_pu:38134": "svakāryadattasvātantryair lolair vaśagatair api // SoKss_15,2.55 //",
  "GK21sokss_pu:38135": "dṛṣṭvā ca pādayos tasya papāta varadasya saḥ /",
  "GK21sokss_pu:38136": "devyāḥ śailasutāyāś ca cakre ca dviḥpradakṣiṇam // SoKss_15,2.56 //",
  "GK21sokss_pu:38137": "yuktaṃ yadāgato 'sīha doṣaḥ syād dhi tavānyathā /",
  "GK21sokss_pu:38138": "bhaviṣyantyadhunā te tu vidyāḥ śaśvadabhaṅgurāḥ // SoKss_15,2.57 //",
  "GK21sokss_pu:38139": "tad vatsa siddhakṣetraṃ tad gaccha tvam ṛṣabhācalam /",
  "GK21sokss_pu:38140": "mahābhiṣekaṃ tatrāśu prāptakālamavāpnuhi // SoKss_15,2.58 //",
  "GK21sokss_pu:38141": "ityādiṣṭaś ca devena cakravartī tatheti tam /",
  "GK21sokss_pu:38142": "natvā sabhāryamāgāttaddevamāyasya mandiram // SoKss_15,2.59 //",
  "GK21sokss_pu:38143": "kvāryaputra gato 'bhūstvaṃ prahṛṣṭaḥ kila dṛśyase /",
  "GK21sokss_pu:38144": "ihāpi kiṃsvinmilitāstavānyāḥ pañca kanyakāḥ // SoKss_15,2.60 //",
  "GK21sokss_pu:38145": "ityādinarmaṇā tatra devīṃ madanamañcukām /",
  "GK21sokss_pu:38146": "bruvatīmuktatattvārtho nandayatsukhamāsta saḥ // SoKss_15,2.61 //",
  "GK21sokss_pu:38147": "anyedyuḥ sarvagandharvavidyādharabalānvitaḥ /",
  "GK21sokss_pu:38148": "dvibhāskaram iva vyoma kurvaṃstejasvinātmanā // SoKss_15,2.62 //",
  "GK21sokss_pu:38149": "vimānavaramārūḍhaḥ sāvarodhaḥ samantrikaḥ /",
  "GK21sokss_pu:38150": "naravāhanadatto 'taḥ prayayāvṛṣabhācalam // SoKss_15,2.63 //",
  "GK21sokss_pu:38151": "prāpac ca taṃ giriṃ divyaṃ vātadhūtajaṭālataiḥ /",
  "GK21sokss_pu:38152": "vikīrṇapuṣpair dattārghastāpasair iva pādapaiḥ // SoKss_15,2.64 //",
  "GK21sokss_pu:38153": "tatra tasya samājahrus te te vidyādharādhipāḥ /",
  "GK21sokss_pu:38154": "mahābhiṣekasaṃbhārān prabhāvasadṛśān prabhoḥ // SoKss_15,2.65 //",
  "GK21sokss_pu:38155": "āyayuścābhiṣeke 'tra tasya prābhṛtapāṇayaḥ /",
  "GK21sokss_pu:38156": "digbhyo vidyādharāḥ sarve bhaktabhītajitādṛtāḥ // SoKss_15,2.66 //",
  "GK21sokss_pu:38157": "ardhāsane 'bhiṣektavyā mahādevīpade 'tra kā /",
  "GK21sokss_pu:38158": "deva devīti papracchustaṃ ca vidyādharāstataḥ // SoKss_15,2.67 //",
  "GK21sokss_pu:38159": "samaṃ mayābhiṣektavyā devī madanamañcukā /",
  "GK21sokss_pu:38160": "iti rājñodite kṣipraṃ dhyānaṃ te dyucarā yayuḥ // SoKss_15,2.68 //",
  "GK21sokss_pu:38161": "athoccacāra gaganādaśarīrā sarasvatī /",
  "GK21sokss_pu:38162": "haṃho vidyādharā neyaṃ martyā madanamañcukā // SoKss_15,2.69 //",
  "GK21sokss_pu:38163": "ratireṣāvatīrṇā hi kāmasyāsya bhavatprabhoḥ /",
  "GK21sokss_pu:38164": "nāsau kaliṅgasenāyāṃ jātā madanavegataḥ // SoKss_15,2.70 //",
  "GK21sokss_pu:38165": "ayonijeyaṃ devair hi māyayā parivartya tam /",
  "GK21sokss_pu:38166": "garbhaṃ tasyāḥ prasūtāyā nikṣiptā tatra tatkṣaṇam // SoKss_15,2.71 //",
  "GK21sokss_pu:38167": "jāto bhargastu yastasyāḥ so 'yamityakasaṃjñakaḥ /",
  "GK21sokss_pu:38168": "sthito madanavegasya pārśve dhātrā samarpitaḥ // SoKss_15,2.72 //",
  "GK21sokss_pu:38169": "tadeṣārdhāsanārhāsya patyurmadanamañcukā /",
  "GK21sokss_pu:38170": "asyā hyetadvaraṃ prādāttapastuṣṭo haraḥ purā // SoKss_15,2.73 //",
  "GK21sokss_pu:38171": "ity uktvā vyaramatsā ca vāṇī vidyādharāś ca te /",
  "GK21sokss_pu:38172": "tutuṣuḥ praśaśaṃsuś ca devīṃ madanamañcukām // SoKss_15,2.74 //",
  "GK21sokss_pu:38173": "tataḥ śubhe 'hani vyagre śāntisome purohite /",
  "GK21sokss_pu:38174": "maṅgalyatūryanādeṣu sugīteṣu dyuyoṣitām // SoKss_15,2.75 //",
  "GK21sokss_pu:38175": "brāhmaṇabrahmaghoṣeṣu vyāptavatsu diśo daśa /",
  "GK21sokss_pu:38176": "siṃhāsanasthaṃ vāmārdhatiṣṭhanmadanamañcukam // SoKss_15,2.76 //",
  "GK21sokss_pu:38177": "naravāhanadattaṃ taṃ nānātīrthasamudbhavaiḥ /",
  "GK21sokss_pu:38178": "hemakumbhāhṛtaistoyair abhyaṣiñcanmaharṣayaḥ // SoKss_15,2.77 //",
  "GK21sokss_pu:38179": "citraṃ tasya jalair mūrdhni patitair mantrapāvanaiḥ /",
  "GK21sokss_pu:38180": "niragānmanaso dhautaṃ gūḍhaṃ vairamalaṃ dviṣām // SoKss_15,2.78 //",
  "GK21sokss_pu:38181": "lakṣmīstadabhiṣekāmbu sāmudraṃ bandhubuddhitaḥ /",
  "GK21sokss_pu:38182": "anvāgateva tasyāṅgaṃ sākṣāttena sahāvṛṇot // SoKss_15,2.79 //",
  "GK21sokss_pu:38183": "puṣpamālatatis tasya nākanārīkarojjhitā /",
  "GK21sokss_pu:38184": "svayaṃ patantī gaṅgeva bahusrotā vapuṣyabhāt // SoKss_15,2.80 //",
  "GK21sokss_pu:38185": "so 'ruṇenāṅgarāgeṇa pratāpeneva bhūṣitaḥ /",
  "GK21sokss_pu:38186": "udayastho 'mbudhijalasnāto bhāsvān babhau tataḥ // SoKss_15,2.81 //",
  "GK21sokss_pu:38187": "baddhamandāramālyaś ca sadvastrābharaṇojjvalaḥ /",
  "GK21sokss_pu:38188": "āmuktadivyamukuṭaḥ śriyaṃ śākrīmuvāha saḥ // SoKss_15,2.82 //",
  "GK21sokss_pu:38189": "prāptābhiṣekā devī ca parśve madanamañcukā /",
  "GK21sokss_pu:38190": "tasya divyair alaṃkāraiḥ śacīvendrasya nirbabhau // SoKss_15,2.83 //",
  "GK21sokss_pu:38191": "nadaddundubhimeghaṃ dyupatatkusumavṛṣṭi ca /",
  "GK21sokss_pu:38192": "svaḥstrīvidyudvṛtaṃ citraṃ durdinaṃ tadabhūddinam // SoKss_15,2.84 //",
  "GK21sokss_pu:38193": "tato nagendranagare vidyādharavarāṅganāḥ /",
  "GK21sokss_pu:38194": "nānṛtyan kevalaṃ yāvad vātoddhūtā latā api // SoKss_15,2.85 //",
  "GK21sokss_pu:38195": "cāraṇair atra murajeṣvāhateṣu mahotsave /",
  "GK21sokss_pu:38196": "nago 'py avādayadiva pratiśabdavatīrguhāḥ // SoKss_15,2.86 //",
  "GK21sokss_pu:38197": "divyāsavarasakṣībavalgadvidyādharāvṛtaḥ /",
  "GK21sokss_pu:38198": "sa parvato 'pi pānena ghūrṇamāna ivābabhau // SoKss_15,2.87 //",
  "GK21sokss_pu:38199": "varṇitāsyābhiṣekasya śobhānenaiva vīkṣya yat /",
  "GK21sokss_pu:38200": "indro 'pi svābhiṣeke 'bhūdbhagnamāno vimānagaḥ // SoKss_15,2.88 //",
  "GK21sokss_pu:38201": "evaṃ prāptayathābhīṣṭacakravartyabhiṣecanaḥ /",
  "GK21sokss_pu:38202": "naravāhanadatto 'tha sa sasmārotsukaḥ pituḥ // SoKss_15,2.89 //",
  "GK21sokss_pu:38203": "saṃmantrya ca samaṃ sadyaḥ sacivair gomukhādibhiḥ /",
  "GK21sokss_pu:38204": "samrāḍ rājānam āhūya sa vāyupatham ādiśat // SoKss_15,2.90 //",
  "GK21sokss_pu:38205": "naravāhanadattas tvāṃ smaratyutkaṇṭhito bhṛśam /",
  "GK21sokss_pu:38206": "ity uktvākhyātavṛttānto gaccha tātamihānaya // SoKss_15,2.91 //",
  "GK21sokss_pu:38207": "devīś ca mantriṇaś cāsya tathaivoktyā tvam ānayeḥ /",
  "GK21sokss_pu:38208": "tac chrutvaiva tathety uktvā vyomnā vāyupatho yayau // SoKss_15,2.92 //",
  "GK21sokss_pu:38209": "kṣaṇāc ca prāpa kauśāmbīṃ dṛṣṭaḥ sabhayavismayaiḥ /",
  "GK21sokss_pu:38210": "paurair vidyādharāṇāṃ sa saptabhiḥ koṭibhir vṛtaḥ // SoKss_15,2.93 //",
  "GK21sokss_pu:38211": "dadarśodayanaṃ taṃ ca vatsarājaṃ samantrikam /",
  "GK21sokss_pu:38212": "devībhiś cātra sahitaṃ yathārhavihitādaram // SoKss_15,2.94 //",
  "GK21sokss_pu:38213": "upaviśyātha pṛṣṭvā ca kuśalaṃ taṃ jagāda saḥ /",
  "GK21sokss_pu:38214": "nṛpaṃ vidyādharapatirdṛṣṭaḥ sarvaiḥ sakautukam // SoKss_15,2.95 //",
  "GK21sokss_pu:38215": "naravāhanadattas te sūnurārādhya śaṃkaram /",
  "GK21sokss_pu:38216": "sākṣātkṛṭya ca taṃ vidyāḥ sarvāḥ prāpyāridurjayāḥ // SoKss_15,2.96 //",
  "GK21sokss_pu:38217": "hatvā mānasavegaṃ ca gaurimuṇḍaṃ ca dakṣiṇe /",
  "GK21sokss_pu:38218": "jitā mandaradevaṃ ca vedyardhapatimuttare // SoKss_15,2.97 //",
  "GK21sokss_pu:38219": "āsādyobhayavedyardhavidyādharamahībhujām /",
  "GK21sokss_pu:38220": "sarveṣāṃ śāsanabhṛtāṃ cakravartipadaṃ mahat // SoKss_15,2.98 //",
  "GK21sokss_pu:38221": "mahābhiṣekamṛṣabhe saṃprāptaḥ parvate 'dhunā /",
  "GK21sokss_pu:38222": "rājansmarati sotkastvāṃ sadevīsacivādikam // SoKss_15,2.99 //",
  "GK21sokss_pu:38223": "ahaṃ ca tena prahito drutamāgamyatāmitaḥ /",
  "GK21sokss_pu:38224": "puṇyavanto hi saṃtānaṃ paśyantyuccaiḥ kṛtānvayam // SoKss_15,2.100 //",
  "GK21sokss_pu:38225": "iti vāyupathāc chrutvā bhṛśotkaṇṭho babhāra saḥ /",
  "GK21sokss_pu:38226": "vatsarājo 'mbudārāvahṛṣyadbarhiṇavibhramam // SoKss_15,2.101 //",
  "GK21sokss_pu:38227": "pratipadya ca tadvākyaṃ samaṃ tenaiva tatkṣaṇam /",
  "GK21sokss_pu:38228": "āruhya śibikāṃ vyomnā tadvidyānāṃ prabhāvataḥ // SoKss_15,2.102 //",
  "GK21sokss_pu:38229": "kaliṅgasenānugataḥ sa bhāryasacivānvitaḥ /",
  "GK21sokss_pu:38230": "gatvā saṃprāpa taṃ divyamṛṣabhākhyaṃ mahāgirim // SoKss_15,2.103 //",
  "GK21sokss_pu:38231": "tatrāpaśyac ca taṃ putraṃ divyasiṃhāsanasthitam /",
  "GK21sokss_pu:38232": "vidyādharendramadhyasthaṃ bahubhāryāsamanvitam // SoKss_15,2.104 //",
  "GK21sokss_pu:38233": "pūrvādrimastakāsīnaṃ grahagrāmapariṣkṛtam /",
  "GK21sokss_pu:38234": "śaśāṅkamanukurvantaṃ bhūritārāvalīvṛtam // SoKss_15,2.105 //",
  "GK21sokss_pu:38235": "taddarśanasudhāsārasiktaḥ prollāsitāśayaḥ /",
  "GK21sokss_pu:38236": "kāṃciccandrodayāmbhodhibhaṅgīṃ bheje sa bhūpatiḥ // SoKss_15,2.106 //",
  "GK21sokss_pu:38237": "naravāhanadatto 'pi dṛṣṭvā taṃ janakaṃ cirāt /",
  "GK21sokss_pu:38238": "utthāya saṃbhramātsotkaḥ so 'bhyagātsaparicchadaḥ // SoKss_15,2.107 //",
  "GK21sokss_pu:38239": "āliṅgitaś ca tenātha pitrāṅkamadhiropya saḥ /",
  "GK21sokss_pu:38240": "bhūyo 'pyānandabāṣpāmbupūreṇevābhyaṣicyata // SoKss_15,2.108 //",
  "GK21sokss_pu:38241": "devī vāsavadattā ca ciramāśliṣya taṃ sutam /",
  "GK21sokss_pu:38242": "tadālokasnutastanyair asicatsmṛtaśaiśavam // SoKss_15,2.109 //",
  "GK21sokss_pu:38243": "padmāvatī ca yaugandharāyaṇādyāś ca mantriṇaḥ /",
  "GK21sokss_pu:38244": "paitṛkā mātulaścaiva dṛṣṭvā gopālakaścirāt // SoKss_15,2.110 //",
  "GK21sokss_pu:38245": "papuḥ satṛṣṇayā dṛṣṭyā tasyāmṛtamayaṃ vapuḥ /",
  "GK21sokss_pu:38246": "cakorā iva samrājo yathārhakṛtasatkṛteḥ // SoKss_15,2.111 //",
  "GK21sokss_pu:38247": "kaliṅgasenā taṃ dṛṣṭvā jāmātaramathātmajām /",
  "GK21sokss_pu:38248": "trailokye 'pi na māti sma sveṣv aṅgeṣu tu kā kathā // SoKss_15,2.112 //",
  "GK21sokss_pu:38249": "yaugandharāyaṇādyāś ca marubhūtimukhānsutān /",
  "GK21sokss_pu:38250": "dṛṣṭvā prabhuprasādāptadivyatvānabhyanandiṣuḥ // SoKss_15,2.113 //",
  "GK21sokss_pu:38251": "āmuktadivyābharaṇā devī madanamañcukā /",
  "GK21sokss_pu:38252": "ratnaprabhāpyalaṃkāravatī lalitalocanā // SoKss_15,2.114 //",
  "GK21sokss_pu:38253": "karpūrikā śaktiyaśā bhāgīrathayaśā api /",
  "GK21sokss_pu:38254": "tathā ruciradevasya bhaginī divyarūpadhṛt // SoKss_15,2.115 //",
  "GK21sokss_pu:38255": "vegavatyajināvatyau tathā gandharvadattayā /",
  "GK21sokss_pu:38256": "prabhāvatī cātmanikā vāyuvegayaśās tatha // SoKss_15,2.116 //",
  "GK21sokss_pu:38257": "tatsakhyaḥ kālikādyāś ca catasro 'tha sulocanā /",
  "GK21sokss_pu:38258": "kiṃ ca mandaradevyādyāḥ pañcānyāś ca varāṅganāḥ // SoKss_15,2.117 //",
  "GK21sokss_pu:38259": "naravāhanadattasya mahiṣyaścakravartinaḥ /",
  "GK21sokss_pu:38260": "praṇemuḥ śvaśurasyātra pādau vatseśvarasya tāḥ // SoKss_15,2.118 //",
  "GK21sokss_pu:38261": "tadvadvāsavadattāyāḥ padmāvatyās tathaiva ca /",
  "GK21sokss_pu:38262": "te ca harṣādyathaucityamāśīrbhistā avardhayan // SoKss_15,2.119 //",
  "GK21sokss_pu:38263": "yathocitāsanāsīne vatseśe 'ntaḥpurānvite /",
  "GK21sokss_pu:38264": "naravāhanadattaḥ svamāruroha mahāsanam // SoKss_15,2.120 //",
  "GK21sokss_pu:38265": "devī vāsavadattā ca navāstāstāstadā snuṣāḥ /",
  "GK21sokss_pu:38266": "paśyantī mumude tāsāṃ pṛcchantī kulanāmanī // SoKss_15,2.121 //",
  "GK21sokss_pu:38267": "naravāhanadattasya tāṃ te vatseśvarādayaḥ /",
  "GK21sokss_pu:38268": "divyāṃ vibhūtiṃ paśyantaḥ kṛtārthaṃ janma menire // SoKss_15,2.122 //",
  "GK21sokss_pu:38269": "atha pravṛtte tatraiva bandhusaṅgamahotsave /",
  "GK21sokss_pu:38270": "partīhāro 'bravīddhīro rucidevaḥ praviśya saḥ // SoKss_15,2.123 //",
  "GK21sokss_pu:38271": "āpānabhūmiḥ sajjeyaṃ tadatrāgamyatāmiti /",
  "GK21sokss_pu:38272": "tac chrutvā te yayuḥ sarve tāmāpānabhuvaṃ śubhām // SoKss_15,2.124 //",
  "GK21sokss_pu:38273": "vicitraratnacaṣakapraphullavividhāmbujām /",
  "GK21sokss_pu:38274": "vikīrṇānekakusumāmudyānanalinīmiva // SoKss_15,2.125 //",
  "GK21sokss_pu:38275": "vyāptāṃ mattāsavāpūrṇakalaśībhiḥ puraṃdhribhiḥ /",
  "GK21sokss_pu:38276": "tanvatībhiḥ sudhāhartṛbāhutpannāmṛtabhramam // SoKss_15,2.126 //",
  "GK21sokss_pu:38277": "papustatrāvarodhastrīlajjānigaḍabhedi te /",
  "GK21sokss_pu:38278": "smarajīvitasarvasvaṃ vilāsasacivaṃ madhu // SoKss_15,2.127 //",
  "GK21sokss_pu:38279": "mukhāni madhunā teṣāmutphullānyaruṇāni ca /",
  "GK21sokss_pu:38280": "bālātapena sarasāṃ sarojānīva rejire // SoKss_15,2.128 //",
  "GK21sokss_pu:38281": "devīvṛndādharajitair bhītaistatsaṃgamādiva /",
  "GK21sokss_pu:38282": "cakre 'bjarāgacaṣakaiḥ svarucā śīdhunihnavaḥ // SoKss_15,2.129 //",
  "GK21sokss_pu:38283": "āsannakopakāle 'pi sabhrūbhaṅgāruṇekṣaṇāḥ /",
  "GK21sokss_pu:38284": "naravāhanadattasya tadā devyo madaspṛśaḥ // SoKss_15,2.130 //",
  "GK21sokss_pu:38285": "tato bhojanabhūmiṃ te krameṇātra samāsadan /",
  "GK21sokss_pu:38286": "vidyāvibhavasaṃbhūtavividhāhārahāriṇīm // SoKss_15,2.131 //",
  "GK21sokss_pu:38287": "āstīrṇavastrāṃ pātrāḍhyā satiraskariṇīpaṭām /",
  "GK21sokss_pu:38288": "nānāvidhāsvādyarasāṃ nāṭyavedīm iva śriyām // SoKss_15,2.132 //",
  "GK21sokss_pu:38289": "tatra te vihitāhārā bhāskare saha saṃdhyayā /",
  "GK21sokss_pu:38290": "viśrānte 'stagirau śayyāgṛheṣv atha viśaśramuḥ // SoKss_15,2.133 //",
  "GK21sokss_pu:38291": "naravāhanadattaś ca vidyayā bahudhā vapuḥ /",
  "GK21sokss_pu:38292": "vibhajya sarvadevīnāṃ saṃnidhatte sma veśmasu // SoKss_15,2.134 //",
  "GK21sokss_pu:38293": "satyatastvinduvadanāṃ samadāṃ lolatārakām /",
  "GK21sokss_pu:38294": "reme niśāmivādāya kāntāṃ madanamañcukām // SoKss_15,2.135 //",
  "GK21sokss_pu:38295": "vatseśvaro 'pi tāṃ rātriṃ sānugo divyabhogavān /",
  "GK21sokss_pu:38296": "tayaiva tanvā saṃprāptajanmāntara ivānayat // SoKss_15,2.136 //",
  "GK21sokss_pu:38297": "prātaḥ prabudhya sarve ca taistair bhogais tathaiva te /",
  "GK21sokss_pu:38298": "vidyāsiddhavarodyānamandirādiṣu remire // SoKss_15,2.137 //",
  "GK21sokss_pu:38299": "iti vividhavihārair atra teṣāṃ prayāteṣv atha bahudivaseṣu prītimān vatsarājaḥ /",
  "GK21sokss_pu:38300": "nijasutam upagamya svāṃ purīṃ gantukāmo nikhilakhacararājaṃ prahvam evaṃ jagāda // SoKss_15,2.138 //",
  "GK21sokss_pu:38301": "putraiteṣu sacetano na ramate divyeṣu bhogeṣu kaḥ kiṃ vākarṣati janmabhūmivasatisnehaḥ svako mānuṣān /",
  "GK21sokss_pu:38302": "tadyāmaḥ svapurīṃ vayaṃ śriyamimāṃ vadyādharīṃ tvaṃ punar bhuṅkṣvaitāstava divyamānuṣatayā yogyā yato bhūmayaḥ // SoKss_15,2.139 //",
  "GK21sokss_pu:38303": "āhvātavyāḥ punaravasare putra bhūyo vayaṃ te janmanyetatphalamiha hi nastvanmukhenduṃ yadetam /",
  "GK21sokss_pu:38304": "cakṣuḥpeyāmṛtarasamayaṃ kāntamālokayāmo divyāṃ lakṣmī yadapi bhavato vīkṣya modāmahe ca // SoKss_15,2.140 //",
  "GK21sokss_pu:38305": "etadvaco 'kṛtakam eva pitur niśamya vatseśvarasya naravāhanadattadevaḥ /",
  "GK21sokss_pu:38306": "vidyādharādhipatim āśu sa devamāyam āhūya bāṣpabharagadgadamādideśa // SoKss_15,2.141 //",
  "GK21sokss_pu:38307": "tātaḥ prayāti khalu tāṃ nijarājadhānīm ambānvitaḥ svasacivādiyutas tad asya /",
  "GK21sokss_pu:38308": "saṃpūrṇahemamaṇibhārasahasramagre prasthāpaya dyucaraviṣṭisahasrahāryam // SoKss_15,2.142 //",
  "GK21sokss_pu:38309": "ityādiṣṭaḥ svāminā prītipūrvaṃ tena prahvo devamāyo jagāda /",
  "GK21sokss_pu:38310": "ākauśāmbi svātmanaiva prayāsyāmy etatsiddhyai sānugo mānadeti // SoKss_15,2.143 //",
  "GK21sokss_pu:38311": "atha tasya cakravartī vastrālaṃkārapūjitasya pituḥ /",
  "GK21sokss_pu:38312": "vāyupathadevamāyau sānucarasyānuyātrikau sa dadau // SoKss_15,2.144 //",
  "GK21sokss_pu:38313": "so 'pyārūḍho divyaṃ vahanaṃ vatseśvaraḥ saparivāraḥ /",
  "GK21sokss_pu:38314": "dūrānugataṃ putraṃ nivartya taṃ nijapurīṃ prayayau // SoKss_15,2.145 //",
  "GK21sokss_pu:38315": "devī vāsavadattā tatkālodbhūtaśataguṇotkaṇṭhā /",
  "GK21sokss_pu:38316": "praṇataṃ nivartya rudatī paśyantī taṃ sutaṃ kathaṃcidagāt // SoKss_15,2.146 //",
  "GK21sokss_pu:38317": "sa ca naravāhanadattaḥ sacivānugato gurūnanuvrajya /",
  "GK21sokss_pu:38318": "bāṣpāndahakaritamukhaḥ pratyāgādṛṣabhakaṃ tam eva girim // SoKss_15,2.147 //",
  "GK21sokss_pu:38319": "tatrāsta bālasacivaiḥ saha gomukhāyair vidyādharendranivahaiś ca sa cakravartī /",
  "GK21sokss_pu:38320": "sāntaḥ puro madanamañcukayā sameto divyeṣu śaśvadupabhogasukheṣv atṛptaḥ // SoKss_15,2.148 //",
  "GK21sokss_pu:38321": "iti mahākaviśrīsomadevabhaṭṭaviracite kathāsaritsagare mahābhiṣekalambake dvitīyas taraṅgaḥ /",
  "GK21sokss_pu:38322": "samāptaś cāyaṃ mahābhiṣeko nāma pañcadaśo lambakaḥ /",
  "GK21sokss_pu:38323": "// śrīḥ //",
  "GK21sokss_pu:38324": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:38325": "suratamañjarī nāma ṣoḍaśo lambakaḥ /",
  "GK21sokss_pu:38326": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:38327": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_16,0.1 //",
  "GK21sokss_pu:38328": "prathamas taraṅgaḥ /",
  "GK21sokss_pu:38329": "pātu vastāṇḍavoḍḍīnagaṇḍasindūramaṇḍanaḥ /",
  "GK21sokss_pu:38330": "vāntābhipītapratyūhapratāpa iva vighnajit // SoKss_16,1.1 //",
  "GK21sokss_pu:38331": "evaṃ tasminnṛṣabhake parvate tasya tiṣṭhataḥ /",
  "GK21sokss_pu:38332": "naravāhanadattasya sabhāryasya samantriṇaḥ // SoKss_16,1.2 //",
  "GK21sokss_pu:38333": "prāpya vidyādharādhīśacakravartiśriyaṃ parām /",
  "GK21sokss_pu:38334": "bhuñjānasyāyayau puṣṇansukhāni madhurekadā // SoKss_16,1.3 //",
  "GK21sokss_pu:38335": "prasasāda cirāccāru candrikā mṛgalakṣmaṇaḥ /",
  "GK21sokss_pu:38336": "navīnaśādvalāśliṣṭā sasvedābhūdvasuṃdharāḥ // SoKss_16,1.4 //",
  "GK21sokss_pu:38337": "āsannāliṅgyamānāś ca muhurmalayamārutaiḥ /",
  "GK21sokss_pu:38338": "kampākulāḥ kaṇṭakitāḥ sarasā vānarājayaḥ // SoKss_16,1.5 //",
  "GK21sokss_pu:38339": "puṣpacāpapratīhāraścūtayaṣṭiṃ bilokayan /",
  "GK21sokss_pu:38340": "kvaṇanmānavatīmānaṃ niṣiṣedheva kokilaḥ // SoKss_16,1.6 //",
  "GK21sokss_pu:38341": "niṣpetuḥ pupavallībhyaḥ saśabdā bhṛṅgarājayaḥ /",
  "GK21sokss_pu:38342": "māravīradhanurmuktā iva nārācapaṅktayaḥ // SoKss_16,1.7 //",
  "GK21sokss_pu:38343": "evaṃ madhupravṛttiṃ tāṃ tadā vīkṣya vyajijñapan /",
  "GK21sokss_pu:38344": "naravāhanadattaṃ taṃ sacivā gomukhādayaḥ // SoKss_16,1.8 //",
  "GK21sokss_pu:38345": "deva paśyānya evāyaṃ jātaḥ puṣpamayo 'dhunā /",
  "GK21sokss_pu:38346": "ṛṣabhādrirmadhūtphullakānanālīnirantaraḥ // SoKss_16,1.9 //",
  "GK21sokss_pu:38347": "anyonyaghaṭṭitaiḥ puṣpaiḥ kāṃsyatālavatīriva /",
  "GK21sokss_pu:38348": "saṃgītā iva bhṛṅgīnāṃ virutair vātavepitāḥ // SoKss_16,1.10 //",
  "GK21sokss_pu:38349": "vasantasajjitodyānamanmathāsthānagāminīḥ /",
  "GK21sokss_pu:38350": "vilokaya latā rājan parāgapaṭamālinīḥ // SoKss_16,1.11 //",
  "GK21sokss_pu:38351": "alimālāślathajyeyaṃ dṛśyatāṃ cūtamañjarī /",
  "GK21sokss_pu:38352": "viśrāntasya jagajjitvā kāmasyeva dhanurlatā // SoKss_16,1.12 //",
  "GK21sokss_pu:38353": "tad atra rucirodyāne deva mandākinītaṭe /",
  "GK21sokss_pu:38354": "madhūtsavamimaṃ tāvadehi gatvopabhuñjmahe // SoKss_16,1.13 //",
  "GK21sokss_pu:38355": "ity uktaḥ sacivaiḥ so 'tha sāvarodhavadhūjanaḥ /",
  "GK21sokss_pu:38356": "naravāhanadattas tadyayau mandākinītaṭam // SoKss_16,1.14 //",
  "GK21sokss_pu:38357": "tatra cikrīḍa codyāne nānāvihaganādite /",
  "GK21sokss_pu:38358": "elālavaṅgabakulāśokamandāramaṇḍite // SoKss_16,1.15 //",
  "GK21sokss_pu:38359": "upaviṣṭaś ca vipule candrakāntaśilātale /",
  "GK21sokss_pu:38360": "pārśve kṛtvā mahādevīṃ vāme madanamañcukām // SoKss_16,1.16 //",
  "GK21sokss_pu:38361": "anyāvarodhasahitastaistair vidyādhareśvaraiḥ /",
  "GK21sokss_pu:38362": "caṇḍasiṃhāmitagatipramukhaiḥ parivāritaḥ // SoKss_16,1.17 //",
  "GK21sokss_pu:38363": "āpānaṃ sevamāno 'tra tās tāḥ kurvan kathās tathā /",
  "GK21sokss_pu:38364": "vicārya tam ṛtuṃ samrāṭ sacivān svān uvāca saḥ // SoKss_16,1.18 //",
  "GK21sokss_pu:38365": "sukhasparśo mṛdurvāto dakṣiṇo vimalā diśaḥ /",
  "GK21sokss_pu:38366": "puṣpitāni sugandhīni kānanāni pade pade // SoKss_16,1.19 //",
  "GK21sokss_pu:38367": "madhurāḥ kokilālāpāḥ pānalīlāsukhāni ca /",
  "GK21sokss_pu:38368": "sukhaṃ kiṃ na madhau preyoviyogastvatra duḥsahaḥ // SoKss_16,1.20 //",
  "GK21sokss_pu:38369": "anyasyāstāṃ tiraścām apy atra kaṣṭā viyogitā /",
  "GK21sokss_pu:38370": "tathā ca virahaklāntāmetāṃ paśyata kokilām // SoKss_16,1.21 //",
  "GK21sokss_pu:38371": "eṣā hi naṣṭamanviṣya kūjantī suciraṃ priyam /",
  "GK21sokss_pu:38372": "aprāpya taṃ sthitā cūte mṛtevālīya niḥsvanā // SoKss_16,1.22 //",
  "GK21sokss_pu:38373": "ity uktavantaṃ samrājaṃ mantrī taṃ gomukho 'bravīt /",
  "GK21sokss_pu:38374": "satyaṃ kāle 'tra viraho duḥsahaḥ sarvadehinām // SoKss_16,1.23 //",
  "GK21sokss_pu:38375": "tathāhi deva śrāvasyāṃ yadvṛttaṃ vacmi tac chṛṇu /",
  "GK21sokss_pu:38376": "tatraiko rājaputro 'bhūdgrāmabhugrājasevakaḥ // SoKss_16,1.24 //",
  "GK21sokss_pu:38377": "śūrasenābhidhānasya tasya mālavadeśajā /",
  "GK21sokss_pu:38378": "anurūpā suṣeṇeti bhāryābhūjjīvitādhikā // SoKss_16,1.25 //",
  "GK21sokss_pu:38379": "sa jātu bhūpenāhūtaḥ kaṭakaṃ gantum udyataḥ /",
  "GK21sokss_pu:38380": "śūraseno 'nurāgiṇyā jagade bhāryayā tayā // SoKss_16,1.26 //",
  "GK21sokss_pu:38381": "āryaputra na muktvā mām ekakāṃ gantum arhasi /",
  "GK21sokss_pu:38382": "nahi śakṣyāmy ahaṃ sthātuṃ kṣaṇam atra tvayā vinā // SoKss_16,1.27 //",
  "GK21sokss_pu:38383": "evaṃ tayoktaḥ priyayā śūraseno jagāda tām /",
  "GK21sokss_pu:38384": "rājāhūto na gacchāmi kathaṃ tanvi na vetsi kim // SoKss_16,1.28 //",
  "GK21sokss_pu:38385": "rājaputraḥ parāyattavṛttirasmi hi sevakaḥ /",
  "GK21sokss_pu:38386": "tac chrutvā sāśrunayanā sā bhāryā tam abhāṣata // SoKss_16,1.29 //",
  "GK21sokss_pu:38387": "gantavyaṃ yadyavaśyaṃ te satsahiṣye kathaṃcana /",
  "GK21sokss_pu:38388": "dinam apy anatikrāmannupaiṣyasi madhau yadi // SoKss_16,1.30 //",
  "GK21sokss_pu:38389": "śrutvaitatso 'py avādīttāmantato niścitaṃ priye /",
  "GK21sokss_pu:38390": "tyaktvāpi kāryameṣyāmi caitrasya prathame 'hani // SoKss_16,1.31 //",
  "GK21sokss_pu:38391": "ity uktavān katham api priyayānumatas tayā /",
  "GK21sokss_pu:38392": "rājñaḥ samīpaṃ kaṭakaṃ śūraseno jagāma saḥ // SoKss_16,1.32 //",
  "GK21sokss_pu:38393": "tadbhāryāpyāśayā tasthau gaṇayantī dināni sā /",
  "GK21sokss_pu:38394": "tadāgamāvadhimadhuprārambhadivasekṣiṇī // SoKss_16,1.33 //",
  "GK21sokss_pu:38395": "gateṣv atha dineṣvāgātsa madhūtsavavāsaraḥ /",
  "GK21sokss_pu:38396": "manmathāhvānamantrābhavilasatkokiladhvaniḥ // SoKss_16,1.34 //",
  "GK21sokss_pu:38397": "śuśruve kusumāmodamādyanmadhukarāravaḥ /",
  "GK21sokss_pu:38398": "kāmenāropyamāṇasya kārmukasyeva niḥsvanaḥ // SoKss_16,1.35 //",
  "GK21sokss_pu:38399": "so 'yaṃ madhūtsavaḥ prāpto dhruvamadyaiṣyati priyaḥ /",
  "GK21sokss_pu:38400": "iti tasmindine tasya śūrasenasya sā vadhūḥ // SoKss_16,1.36 //",
  "GK21sokss_pu:38401": "vicintya vihitasnānā suṣeṇābhyarcitasmarā /",
  "GK21sokss_pu:38402": "udvīkṣyamāṇā tanmārgaṃ tasthau racitamaṇḍanā // SoKss_16,1.37 //",
  "GK21sokss_pu:38403": "dinātyaye 'pi na yadā sa tasyāḥ patirāyayau /",
  "GK21sokss_pu:38404": "tadā sā niśi nair āśyavidhurā samacintayat // SoKss_16,1.38 //",
  "GK21sokss_pu:38405": "mṛtyoḥ kālo 'yam āyāto na tvāyātaḥ patiḥ sa me /",
  "GK21sokss_pu:38406": "parasevaikasaktānāṃ ko hi sneho nije jane // SoKss_16,1.39 //",
  "GK21sokss_pu:38407": "ityevaṃ cintayantyāś ca tasyāstadgatacetasaḥ /",
  "GK21sokss_pu:38408": "niryayuḥ smaradāvāgnidahyamānā ivāsavaḥ // SoKss_16,1.40 //",
  "GK21sokss_pu:38409": "tāvac ca bhūpātkatham apy ātmānaṃ pratimocya saḥ /",
  "GK21sokss_pu:38410": "śūraseno 'natikrāmandinaṃ taddayitotsukaḥ // SoKss_16,1.41 //",
  "GK21sokss_pu:38411": "āruhya karabhaśreṣṭhamullaṅghyādhvānamāyatam /",
  "GK21sokss_pu:38412": "āgataḥ paścime yāme rātreḥ prāpa nijaṃ gṛham // SoKss_16,1.42 //",
  "GK21sokss_pu:38413": "tatrāpaśyadgataprāṇāṃ priyāṃ tāṃ kṛtamaṇḍanām /",
  "GK21sokss_pu:38414": "latāmutphullakusumāṃ vātenonmūlitāmiva // SoKss_16,1.43 //",
  "GK21sokss_pu:38415": "dṛṣṭvaiva vihvalasyaitāṃ kurvato 'ṅke viniryayuḥ /",
  "GK21sokss_pu:38416": "pralāpaiḥ saha tasyāpi prāṇā virahiṇaḥ kṣaṇāt // SoKss_16,1.44 //",
  "GK21sokss_pu:38417": "tathā vipannau dṛṣṭvā tau daṃpatī kuladevatā /",
  "GK21sokss_pu:38418": "kṛpayā jīvayām āsa devī caṇḍī varapradā // SoKss_16,1.45 //",
  "GK21sokss_pu:38419": "tataḥ pratyāgataprāṇau tataḥ prabhṛti tāvubhau /",
  "GK21sokss_pu:38420": "dṛṣṭānurāgāv anyonyam aviyuktau babhūvatuḥ // SoKss_16,1.46 //",
  "GK21sokss_pu:38421": "itthaṃ vasantasamaye malayānilavījitaḥ /",
  "GK21sokss_pu:38422": "keṣāṃ na dehināṃ deva duḥsaho virahānalaḥ // SoKss_16,1.47 //",
  "GK21sokss_pu:38423": "ityevaṃ gomukhenokte tad eva kila bhāvayan /",
  "GK21sokss_pu:38424": "naravāhanadatto 'bhūt so 'kasmād vimanā iva // SoKss_16,1.48 //",
  "GK21sokss_pu:38425": "mahātmanāṃ vinā hetorduḥsthitaḥ susthito 'pi vā /",
  "GK21sokss_pu:38426": "sūcayantyantarātmā hi puro bhāvi śubhāśubham // SoKss_16,1.49 //",
  "GK21sokss_pu:38427": "tato dine hy avasite samrāṭ saṃdhyām upāsya saḥ /",
  "GK21sokss_pu:38428": "vāsaveśmani viśrāntaḥ praviśya śayanīyake // SoKss_16,1.50 //",
  "GK21sokss_pu:38429": "svapne niśavasāne svaṃ pitaraṃ kṛṣṇayā striyā /",
  "GK21sokss_pu:38430": "ākṛṣya dakṣiṇāmāśāṃ nīyamānamavaikṣata // SoKss_16,1.51 //",
  "GK21sokss_pu:38431": "taddṛṣṭvaiva prabuddhaḥ saṃstātasyāniṣṭaśaṅkayā /",
  "GK21sokss_pu:38432": "dhyātām upasthitāṃ vidyāṃ prajñaptiṃ nāma pṛṣṭavān // SoKss_16,1.52 //",
  "GK21sokss_pu:38433": "brūhi tātasya vṛttānto vatsarājasya ko mama /",
  "GK21sokss_pu:38434": "tannimittaṃ hi duḥsvapnadarśanādasmi śaṅkitaḥ // SoKss_16,1.53 //",
  "GK21sokss_pu:38435": "ity uktā tena vidyā sā rūpiṇī tam abhāṣata /",
  "GK21sokss_pu:38436": "śṛṇu yadvatsarājasya vṛttaṃ deva pitustava // SoKss_16,1.54 //",
  "GK21sokss_pu:38437": "sa kauśāmbīsthito 'kasmādujjayinyāḥ samāgatāt /",
  "GK21sokss_pu:38438": "dūtāccaṇḍamahāsenaṃ vipannamaśṛṇonnṛpam // SoKss_16,1.55 //",
  "GK21sokss_pu:38439": "tasyāṅgāravatīṃ devīṃ kṛtānugamanāṃ tathā /",
  "GK21sokss_pu:38440": "tasmādeva sa śuśrāva mohādbhūmau papāta ca // SoKss_16,1.56 //",
  "GK21sokss_pu:38441": "labdhasaṃjñaś ciraṃ caitau samaṃ vāsavadattayā /",
  "GK21sokss_pu:38442": "devyā śuśoca śvaśurau svargatau saparicchadaḥ // SoKss_16,1.57 //",
  "GK21sokss_pu:38443": "bhaṅgure 'smin bhave kasya sthiratā sa ca bhūpatiḥ /",
  "GK21sokss_pu:38444": "aśocyo yasya jāmātā bhavān gopālakaḥ sutaḥ // SoKss_16,1.58 //",
  "GK21sokss_pu:38445": "naravāhanadattaś ca dauhitra iti mantribhiḥ /",
  "GK21sokss_pu:38446": "prabodhyotthāpitaḥ so 'tha dadau śvaśurayor jalam // SoKss_16,1.59 //",
  "GK21sokss_pu:38447": "tataḥ śvaśūryaṃ śokārtaṃ snehāt pārśvasthitaṃ tadā /",
  "GK21sokss_pu:38448": "gopālakaṃ sa vatseśo vāṣpakaṇṭho 'bhyabhāṣata // SoKss_16,1.60 //",
  "GK21sokss_pu:38449": "uttiṣṭhojjayinīṃ gaccha rājyaṃ pālaya paitṛkam /",
  "GK21sokss_pu:38450": "pratīkṣante prajā hi tvāmiti dūtamukhāc chrutam // SoKss_16,1.61 //",
  "GK21sokss_pu:38451": "tac chrutvā sa rudanvatsarājaṃ gopālako 'bravīt /",
  "GK21sokss_pu:38452": "na deva gantuṃ śaknomi tyaktvā tvāṃ bhaginīṃ tathā // SoKss_16,1.62 //",
  "GK21sokss_pu:38453": "na cotsahe tātaśūnyāṃ svapurīṃ draṣṭum apy aham /",
  "GK21sokss_pu:38454": "tatpālako 'nujo me 'tra rājāstu madanujñayā // SoKss_16,1.63 //",
  "GK21sokss_pu:38455": "evaṃ vadanyadā naicchadrājyaṃ gopālakastadā /",
  "GK21sokss_pu:38456": "senāpatiṃ rumaṇvantaṃ visṛjyojjayinīṃ purīm // SoKss_16,1.64 //",
  "GK21sokss_pu:38457": "vatseśvaraḥ kaniṣṭhaṃ taṃ śvaśuryaṃ pālakābhidham /",
  "GK21sokss_pu:38458": "dattābhyanujñaṃ jyeṣṭhena tasyāṃ rājye bhyaṣecayat // SoKss_16,1.65 //",
  "GK21sokss_pu:38459": "ālokya cāsthiraṃ sarvaṃ virakto viṣayeṣu saḥ /",
  "GK21sokss_pu:38460": "yaugandharāyaṇādibhyaḥ sacivebhyo 'bravīdidam // SoKss_16,1.66 //",
  "GK21sokss_pu:38461": "asāre 'smin bhave tāvadbhāvāḥ paryantanīrasāḥ /",
  "GK21sokss_pu:38462": "kṛtaṃ ca rājyamasmābhir bhuktā bhogā jitā dviṣaḥ // SoKss_16,1.67 //",
  "GK21sokss_pu:38463": "vidyādharādhirājatvaṃ prāpto dṛṣṭaḥ sutas tathā /",
  "GK21sokss_pu:38464": "idānīṃ ca vayo 'tītamasmākaṃ bāndhavaiḥ saha // SoKss_16,1.68 //",
  "GK21sokss_pu:38465": "mṛtyave dātumāttāś ca keśeṣu jarasā vayam /",
  "GK21sokss_pu:38466": "klībarājyamivākrāntaṃ śarīraṃ valibhiś ca naḥ // SoKss_16,1.69 //",
  "GK21sokss_pu:38467": "tasmātkālaṃjaragirau gatvā dehamaśāśvatam /",
  "GK21sokss_pu:38468": "tyaktvemaṃ sādhayāmyatra yathoktaṃ śāśvataṃ padam // SoKss_16,1.70 //",
  "GK21sokss_pu:38469": "ity uktāstena sacivā rājñā sarve vicārya tat /",
  "GK21sokss_pu:38470": "devī vāsavadattā ca samacittāstamabruvan // SoKss_16,1.71 //",
  "GK21sokss_pu:38471": "yathābhir ucitaṃ deva bhavatastvatprasādataḥ /",
  "GK21sokss_pu:38472": "vayam apy upayāsyāmaḥ paratrāpyuttamāṃ gatim // SoKss_16,1.72 //",
  "GK21sokss_pu:38473": "ity ātmatulyair uktas taiḥ sa rājā kṛtaniścayaḥ /",
  "GK21sokss_pu:38474": "gopālakaṃ taṃ tatrasthaṃ śvaśuryaṃ dhuryam abhyadhāt // SoKss_16,1.73 //",
  "GK21sokss_pu:38475": "naravāhanadattaś ca tvaṃ ca tulyau sutau mama /",
  "GK21sokss_pu:38476": "tadetāṃ rakṣa kauśāmbīṃ rājya tubhyaṃ mayārpitam // SoKss_16,1.74 //",
  "GK21sokss_pu:38477": "evaṃ vatseśvareṇoktastaṃ sa gopālako 'bravīt /",
  "GK21sokss_pu:38478": "yuṣmākaṃ yā gatiḥ sā me nāhaṃ vastyaktumutsahe // SoKss_16,1.75 //",
  "GK21sokss_pu:38479": "etadevānubandhena sa jalpansvasṛvatsalaḥ /",
  "GK21sokss_pu:38480": "vatsarājena jagade kopaṃ kṛtvaiva kṛtrimam // SoKss_16,1.76 //",
  "GK21sokss_pu:38481": "adyaiva tvamanāyatto jāto mithyānuvṛtta me /",
  "GK21sokss_pu:38482": "khapadāc cyavamānasya kasyājñāṃ ko hi manyate // SoKss_16,1.77 //",
  "GK21sokss_pu:38483": "ity ukto 'vāṅmukho rājñā rūkṣaṃ gopālako rudan /",
  "GK21sokss_pu:38484": "vanāya kṛtabuddhiḥ sansaṃpratyatra nyavartata // SoKss_16,1.78 //",
  "GK21sokss_pu:38485": "tato rājā gajārūḍho devyāvāsavadattayā /",
  "GK21sokss_pu:38486": "padāvatyā ca sahitaḥ sa pratasthe samantrikaḥ // SoKss_16,1.79 //",
  "GK21sokss_pu:38487": "kauśāmbyā nirgataṃ tasyāḥ sākrandāḥ sāśrudurdināḥ /",
  "GK21sokss_pu:38488": "sayoṣidbālavṛddhāś ca paurāstamanu niryayuḥ // SoKss_16,1.80 //",
  "GK21sokss_pu:38489": "gopālako vaḥ pāteti tānāśvāsya kathaṃcana /",
  "GK21sokss_pu:38490": "nivartya ca sa vatseśaḥ prāyātkālaṃjaraṃ girim // SoKss_16,1.81 //",
  "GK21sokss_pu:38491": "prāpya taṃ ca samāruhya praṇamya ca vṛṣadhvajam /",
  "GK21sokss_pu:38492": "sarvakālapriyāṃ vīṇāṃ kṛtvā ghoṣavatīṃ kare // SoKss_16,1.82 //",
  "GK21sokss_pu:38493": "pārśvagābhyāṃ sa devībhyāmanvito mantribhiḥ saha /",
  "GK21sokss_pu:38494": "yaugandharāyaṇādyaistaiḥ patito 'bhūtprapātataḥ // SoKss_16,1.83 //",
  "GK21sokss_pu:38495": "patanneva vimānena bhāsvareṇa sa bhūpatiḥ /",
  "GK21sokss_pu:38496": "āgatenānugaiḥ sārdhaṃ dyotamāno divaṃ gataḥ // SoKss_16,1.84 //",
  "GK21sokss_pu:38497": "etadvidyāmukhāc chrutvā hā tātetyabhidhāya saḥ /",
  "GK21sokss_pu:38498": "naravāhanadatto 'tra papāta bhuvi mūrcchitaḥ // SoKss_16,1.85 //",
  "GK21sokss_pu:38499": "labdhasaṃjñaś ca pitaraṃ mātaraṃ pitṛmantriṇaḥ /",
  "GK21sokss_pu:38500": "anvaśocannijāmātyaiḥ pramītapitṛkaiḥ saha // SoKss_16,1.86 //",
  "GK21sokss_pu:38501": "svarūpajño 'pi saṃsārasyaitasya kṣaṇabhaṅginaḥ /",
  "GK21sokss_pu:38502": "indrajālopamānasya kathaṃ devi vimuhyasi // SoKss_16,1.87 //",
  "GK21sokss_pu:38503": "anuśocasi cāśocyān kṛtakṛtyān pitṝn katham /",
  "GK21sokss_pu:38504": "yeṣāṃ vidyādharendraikacakravartī bhavān sutaḥ // SoKss_16,1.88 //",
  "GK21sokss_pu:38505": "iti vidyādharādhīśair dhanavatyā ca bodhitaḥ /",
  "GK21sokss_pu:38506": "sa pitṛbhyo jalaṃ dattvā vidyāṃ papraccha tāṃ punaḥ // SoKss_16,1.89 //",
  "GK21sokss_pu:38507": "mātulo me sa gopālaḥ kvāste kimakaroditi /",
  "GK21sokss_pu:38508": "tato vidyāpi sā bhūyaḥ samrājaṃ tam abhāṣata // SoKss_16,1.90 //",
  "GK21sokss_pu:38509": "gate mahāpathagiriṃ vatsarāje 'nuśocya tam /",
  "GK21sokss_pu:38510": "bhaginīṃ cādhruvaṃ matvā sarvaṃ sthitvā bahiḥ puraḥ // SoKss_16,1.91 //",
  "GK21sokss_pu:38511": "ujjayinyāstamānāyya bhrātaraṃ pālakaṃ ca saḥ /",
  "GK21sokss_pu:38512": "prādādgopālakastasmai kauśāmbīrājyam apy adaḥ // SoKss_16,1.92 //",
  "GK21sokss_pu:38513": "rājyadvayasthe tasmiṃś ca so 'nuje 'tha tapovanam /",
  "GK21sokss_pu:38514": "vair āgyeṇāsitagiriṃ prayātaḥ kaśyapāśramam // SoKss_16,1.93 //",
  "GK21sokss_pu:38515": "tatra valkalamādāya tapasyanmunimadhyagaḥ /",
  "GK21sokss_pu:38516": "mātulastiṣṭhati sa te deva gopālako 'dhunā // SoKss_16,1.94 //",
  "GK21sokss_pu:38517": "śrutvaitaddraṣṭumutkastaṃ mātulaṃ saparicchadaḥ /",
  "GK21sokss_pu:38518": "naravāhanadatto 'gādvimānenāsitācalam // SoKss_16,1.95 //",
  "GK21sokss_pu:38519": "tatrāvatīrya gaganādvṛto vidyādhareśvaraiḥ /",
  "GK21sokss_pu:38520": "apaśyadāśramapadaṃ sa muneḥ kaśyapasya tat // SoKss_16,1.96 //",
  "GK21sokss_pu:38521": "saprekṣitamivānekakṛṣṇasāramṛgabhramaiḥ /",
  "GK21sokss_pu:38522": "sasvāgatācāram iva kvaṇitena patattriṇām // SoKss_16,1.97 //",
  "GK21sokss_pu:38523": "juhvatām agnihotrāṇi dhūmarājisamudgamaiḥ /",
  "GK21sokss_pu:38524": "pradarśayadivārohamārgaṃ divi tapasvinām // SoKss_16,1.98 //",
  "GK21sokss_pu:38525": "bahubhūdharanāgendramāśritaṃ kapilotkaraiḥ /",
  "GK21sokss_pu:38526": "apūrvam iva pātālamūrdhvavarti vitāmasam // SoKss_16,1.99 //",
  "GK21sokss_pu:38527": "tatra madhye jaṭālaṃ taṃ taruvalkalavāsasam /",
  "GK21sokss_pu:38528": "mūrtaṃ śamamivādrākṣīnmātulaṃ munibhir vṛtam // SoKss_16,1.100 //",
  "GK21sokss_pu:38529": "so 'pi gopālako dṛṣṭvā bhāgineyam upāgatam /",
  "GK21sokss_pu:38530": "utthāyāśliṣya cāṅge taṃ cakārodaśrulocanaḥ // SoKss_16,1.101 //",
  "GK21sokss_pu:38531": "athobhau tau navībhūtaśokau bandhūnaśocatām /",
  "GK21sokss_pu:38532": "svajanālokavāteddho duḥkhāgniḥ kaṃ na tāpayet // SoKss_16,1.102 //",
  "GK21sokss_pu:38533": "tadduḥkhadarśanārteṣu tiryakṣvapyatra tau tataḥ /",
  "GK21sokss_pu:38534": "upetyāśvāsayāmāsurmunayaḥ kaśyapādayaḥ // SoKss_16,1.103 //",
  "GK21sokss_pu:38535": "atha tasminnahani gate prātargopālakaṃ sa taṃ samrāṭ /",
  "GK21sokss_pu:38536": "ehi madaiśvarye tvaṃ nivasetyabhyarthayāmāsa // SoKss_16,1.104 //",
  "GK21sokss_pu:38537": "gopālako 'pi tam uvāca sa kiṃ na vatsa paryāptam evamamunā tava darśanena /",
  "GK21sokss_pu:38538": "snehas tavāsti mayi cet tad ihaiva varṣākālaṃ samāgatam imaṃ nivasāśrame tvam // SoKss_16,1.105 //",
  "GK21sokss_pu:38539": "iti naravāhanadattas tenokto mātulena tatkālam /",
  "GK21sokss_pu:38540": "sāricchadaḥ sa tasminnasitagirau kaśyapāśrame tasthau // SoKss_16,1.106 //",
  "GK21sokss_pu:38541": "iti mahākaviśrīsomadevabhaṭṭaviracite kathāsaritsāgare suratamañjarīlambake prathamas taraṅgaḥ /",
  "GK21sokss_pu:38542": "dvitīyas taraṅgaḥ /",
  "GK21sokss_pu:38543": "athāsitagirau tasminnāsthānasthaṃ vyajijñapat /",
  "GK21sokss_pu:38544": "naravāhanadattaṃ taṃ svasenāpatirekadā // SoKss_16,2.1 //",
  "GK21sokss_pu:38545": "adyāhaṃ deva harmyastho rakṣansainyāni dṛṣṭavān /",
  "GK21sokss_pu:38546": "divyena puṃsā nabhasi hriyamāṇāṃ niśi striyam // SoKss_16,2.2 //",
  "GK21sokss_pu:38547": "krandantīṃ hāryaputreti kāntisarvasvahāriṇīm /",
  "GK21sokss_pu:38548": "labdhvaivānāyitāṃ buddhvāṃ tatkālabalinendunā // SoKss_16,2.3 //",
  "GK21sokss_pu:38549": "āḥ pāpa paradārāṃstvamapahṛtya kva yāsyasi /",
  "GK21sokss_pu:38550": "naravāhanadattasya rājye devasya rakṣituḥ // SoKss_16,2.4 //",
  "GK21sokss_pu:38551": "yojanānāṃ sahasreṣu ṣaṣṭau vaidyādhare pade /",
  "GK21sokss_pu:38552": "tiryañco 'pi hi nādharmaṃ kurvanty anyeṣu kā kathā // SoKss_16,2.5 //",
  "GK21sokss_pu:38553": "ity uktvaiva pradhāvyāśu sānugena mayā svayam /",
  "GK21sokss_pu:38554": "saṃyamya sa pumānvyomnaḥ sanārīko 'vatāritaḥ // SoKss_16,2.6 //",
  "GK21sokss_pu:38555": "avatārya ca paśyāmo yāvat syālaḥ sa te prabho /",
  "GK21sokss_pu:38556": "bhrātā yuṣmanmahādevyā ityakākhyo nabhaścaraḥ // SoKss_16,2.7 //",
  "GK21sokss_pu:38557": "devyāṃ kaliṅgasenāyāṃ jāto madanavegataḥ /",
  "GK21sokss_pu:38558": "keyaṃ kimetāṃ harasīty ukto 'smābhiś ca so 'bhyadhāt // SoKss_16,2.8 //",
  "GK21sokss_pu:38559": "iyaṃ mataṅgadevasya vidyādharapateḥ sutā /",
  "GK21sokss_pu:38560": "utpannāśokamañjaryāṃ nāmnā suratamañjarī // SoKss_16,2.9 //",
  "GK21sokss_pu:38561": "saiṣā prāgeva vācā me mātrā dattā satī kila /",
  "GK21sokss_pu:38562": "anyasmai mānuṣāyātra svapitrā pratipāditā // SoKss_16,2.10 //",
  "GK21sokss_pu:38563": "ato 'dyāsau nijā bhāryā yadi prāpya hṛtā mayā /",
  "GK21sokss_pu:38564": "tanme ko doṣa ity uktvā so 'tra vyaramadityakaḥ // SoKss_16,2.11 //",
  "GK21sokss_pu:38565": "kenārye pariṇītā tvaṃ kathaṃ prāptāsi cāmunā /",
  "GK21sokss_pu:38566": "iti sātha mayā pṛṣṭāvocatsuratamañjarī // SoKss_16,2.12 //",
  "GK21sokss_pu:38567": "asty ujjayinyāṃ nṛpatiḥ śrīmān pālakasaṃjñakaḥ /",
  "GK21sokss_pu:38568": "kumāras tasya putro 'sti sunāmāvantivardhanaḥ // SoKss_16,2.13 //",
  "GK21sokss_pu:38569": "teneha pariṇītāhaṃ suptā harmyatale 'dya ca /",
  "GK21sokss_pu:38570": "āryaputrasya suptasya hṛtāsmyetena pāpmanā // SoKss_16,2.14 //",
  "GK21sokss_pu:38571": "evam uktavatī sā ca saṃyatasthaḥ sa cetyakaḥ /",
  "GK21sokss_pu:38572": "mayeha sthāpitau tau dvau pramāṇamadhunā prabhuḥ // SoKss_16,2.15 //",
  "GK21sokss_pu:38573": "evaṃ hariśikhātsenāpateḥ śrutvā sasaṃśayam /",
  "GK21sokss_pu:38574": "gatvā gopālakāyaitaccakravartī śaśaṃsa saḥ // SoKss_16,2.16 //",
  "GK21sokss_pu:38575": "gopālako 'pi so 'vādīdvatsaitadviditaṃ na me /",
  "GK21sokss_pu:38576": "sāṃprataṃ pariṇītaiṣā jāne pālakasūnunā // SoKss_16,2.17 //",
  "GK21sokss_pu:38577": "ānīyatāṃ kumārastadujjayinyāḥ sa mantriṇā /",
  "GK21sokss_pu:38578": "samaṃ bharataroheṇa jñāsyāmo niścayaṃ tataḥ // SoKss_16,2.18 //",
  "GK21sokss_pu:38579": "tacchruvā mātulavacaścakravartī visṛjya saḥ /",
  "GK21sokss_pu:38580": "vidyādharaṃ dhūmaśikhaṃ mātulasya kanīyasaḥ // SoKss_16,2.19 //",
  "GK21sokss_pu:38581": "pālakasyāntikaṃ rājñastāvānāyitavānubhau /",
  "GK21sokss_pu:38582": "ujjayinyāḥ kumāraṃ taṃ tatsutaṃ taṃ ca mantriṇam // SoKss_16,2.20 //",
  "GK21sokss_pu:38583": "prāptau kṛtapraṇāmau ca sa tau gopālakānvitaḥ /",
  "GK21sokss_pu:38584": "snehādarābhyāṃ saṃmānya prakṛtaṃ pṛcchati sma tam // SoKss_16,2.21 //",
  "GK21sokss_pu:38585": "tatra sthite niśāhīnacandrābhe 'vantivardhane /",
  "GK21sokss_pu:38586": "tathā suratamañjaryāṃ pitaryasyāś ca setyake // SoKss_16,2.22 //",
  "GK21sokss_pu:38587": "satsu vāyupathādyeṣu munu tiṣṭhati kaśyape /",
  "GK21sokss_pu:38588": "so 'nyeṣu ca jagādaivaṃ mantrī bharatarohakaḥ // SoKss_16,2.23 //",
  "GK21sokss_pu:38589": "ā mūlācchṛṇu devaitadujjayinyāḥ kilaikadā /",
  "GK21sokss_pu:38590": "evaṃ sametya vijñaptaḥ sarvaiḥ pālakabhūpatiḥ // SoKss_16,2.24 //",
  "GK21sokss_pu:38591": "asyām udakadānākhyo bhavaty adyotsavaḥ puri /",
  "GK21sokss_pu:38592": "hetuś cātra na cet samyak chrutas tac chrūyatāṃ prabho // SoKss_16,2.25 //",
  "GK21sokss_pu:38593": "pūrvaṃ caṇḍamahāsenaḥ pitā te khaḍgamuttamam /",
  "GK21sokss_pu:38594": "prāptuṃ ca bhāryāṃ tapasā devīṃ caṇḍīmatoṣayat // SoKss_16,2.26 //",
  "GK21sokss_pu:38595": "sā svaṃ khaḍgaṃ dadau tasmai bhāryārthe caivam abhyadhāt /",
  "GK21sokss_pu:38596": "aṅgārakākhyamasuraṃ hatvā tasyācirātsutām // SoKss_16,2.27 //",
  "GK21sokss_pu:38597": "putrāṅgāravatīṃ nāma bhavyāṃ bhāryāmavāpsyasi /",
  "GK21sokss_pu:38598": "ityādiṣṭastayā devyā tasthau rājā sa tanmanāḥ // SoKss_16,2.28 //",
  "GK21sokss_pu:38599": "atrāntare cojjayinyāṃ yo yo 'bhūnagarādhipaḥ /",
  "GK21sokss_pu:38600": "sa sa kenāpi sattvena rātrau rātrāvabhakṣyata // SoKss_16,2.29 //",
  "GK21sokss_pu:38601": "tataś caṇḍamahāsenas tad anveṣṭuṃ svayaṃ niśi /",
  "GK21sokss_pu:38602": "svairaṃ bhraman puri prāpa puruṣaṃ pāradārikam // SoKss_16,2.30 //",
  "GK21sokss_pu:38603": "tasyācchinatsa khaḍgena śiro racitamaṇḍanam /",
  "GK21sokss_pu:38604": "chinnakaṇṭhaṃ ca taṃ sadyaḥ ko 'pyetyādatta rākṣasaḥ // SoKss_16,2.31 //",
  "GK21sokss_pu:38605": "so 'yaṃ purādhipānatti nūnamatretyudīrya saḥ /",
  "GK21sokss_pu:38606": "ādāya keśeṣv ārebhe hantuṃ taṃ rākṣasaṃ nṛpaḥ // SoKss_16,2.32 //",
  "GK21sokss_pu:38607": "tāvat sa rākṣaso 'vādīnmā rājanmāṃ vadhīrmṛṣā /",
  "GK21sokss_pu:38608": "anya eva sa ko 'pīha yaḥ khādati purādhipān // SoKss_16,2.33 //",
  "GK21sokss_pu:38609": "ko 'sau brūhīti rājñā tatpṛṣṭaṃ rakṣo 'bravītpunaḥ /",
  "GK21sokss_pu:38610": "astīhāṅgārako nāma pātālanilayo 'suraḥ // SoKss_16,2.34 //",
  "GK21sokss_pu:38611": "sa te purādhipānatti niśītheṣu paraṃtapa /",
  "GK21sokss_pu:38612": "sarvato rājakanyāś ca haṭhena harati prabho // SoKss_16,2.35 //",
  "GK21sokss_pu:38613": "karotyaṅgāravatyāś ca tāḥ sutāyāḥ paricchadam /",
  "GK21sokss_pu:38614": "tamaṭavyāṃ bhramantaṃ tvaṃ dṛṣṭvā hatvā kṛtī bhava // SoKss_16,2.36 //",
  "GK21sokss_pu:38615": "ity uktavantaṃ muktvā taṃ rākṣasaṃ sa svamandiram /",
  "GK21sokss_pu:38616": "rājā yayāv ekadā ca jagāmākheṭakaṃ tataḥ // SoKss_16,2.37 //",
  "GK21sokss_pu:38617": "tatrāpaśyan mahākāyaṃ kopajvalitalocanam /",
  "GK21sokss_pu:38618": "sūkaraṃ sadarīkhaṇḍamañjanādrimivodyatam // SoKss_16,2.38 //",
  "GK21sokss_pu:38619": "na varāho bhavedīdṛṅmāyī so 'ṅgārako nu kim /",
  "GK21sokss_pu:38620": "iti dhyāyan sa rājā taṃ kroḍaṃ bāṇair atāḍayat // SoKss_16,2.39 //",
  "GK21sokss_pu:38621": "sa tānagaṇayanneva bāṇānvyādhūya tadratham /",
  "GK21sokss_pu:38622": "gatvā varāhaḥ sumahadviveśa vivaraṃ bhuvaḥ // SoKss_16,2.40 //",
  "GK21sokss_pu:38623": "rājāpi vīras tatraiva tasya paścāt praviśya saḥ /",
  "GK21sokss_pu:38624": "divyaṃ puraṃ dadarśātra na dadarśa ca sūkaram // SoKss_16,2.41 //",
  "GK21sokss_pu:38625": "vāpītaṭopaviṣṭaś ca tatrāpaśyat sa kanyakām /",
  "GK21sokss_pu:38626": "kanyāśataparīvārāṃ ratiṃ rūpavatīm iva // SoKss_16,2.42 //",
  "GK21sokss_pu:38627": "sā kanyābhyetya pṛṣṭvā ca tatrāgamanakāraṇam /",
  "GK21sokss_pu:38628": "paśyantī sāśrunayanā jātapremā jagāda tam // SoKss_16,2.43 //",
  "GK21sokss_pu:38629": "kaṣṭaṃ kutra praviṣṭo 'si varāho yastvayekṣitaḥ /",
  "GK21sokss_pu:38630": "sa daityo 'ṅgārako nāma vajrakāyo mahābalaḥ // SoKss_16,2.44 //",
  "GK21sokss_pu:38631": "saṃprati tyaktavārāharūpaścāntaḥ svapityasau /",
  "GK21sokss_pu:38632": "prabudhyāhārakāle tu kuryādatyahitaṃ tava // SoKss_16,2.45 //",
  "GK21sokss_pu:38633": "ahaṃ ca subhagaitasya nāmnāṅgāravatī sutā /",
  "GK21sokss_pu:38634": "tava cāniṣṭamāśaṅkya prāṇāḥ kaṇṭhāgatā mama // SoKss_16,2.46 //",
  "GK21sokss_pu:38635": "ity uktaḥ sa tayā rājā devyā dattaṃ varaṃ smaran /",
  "GK21sokss_pu:38636": "kāryasiddhirmamāstīti jātāsthaḥ pratyuvāca tām // SoKss_16,2.47 //",
  "GK21sokss_pu:38637": "yadi mayyasti te snehastadidaṃ kuru madvacaḥ /",
  "GK21sokss_pu:38638": "gatvā rudihi pārśve 'sya prabuddhasya sataḥ pituḥ // SoKss_16,2.48 //",
  "GK21sokss_pu:38639": "pramattaṃ yadi kaścit tvāṃ hanyāt tan mama kā gatiḥ /",
  "GK21sokss_pu:38640": "iti vācyaś ca mugdhākṣi sa pṛcchan kāraṇaṃ tvayā // SoKss_16,2.49 //",
  "GK21sokss_pu:38641": "evaṃ kṛte mamāpyasti dhruvaṃ śreyastavāpi ca /",
  "GK21sokss_pu:38642": "ity uktā tena rājñā sā gatvā madanamohitā // SoKss_16,2.50 //",
  "GK21sokss_pu:38643": "upaviśya prabuddhasya pārśve tasyārudatpituḥ /",
  "GK21sokss_pu:38644": "pṛṣṭā śaśaṃsa tasmai ca hetuṃ tadvadhajaṃ bhayam // SoKss_16,2.51 //",
  "GK21sokss_pu:38645": "tataḥ sa daityo 'vādīttāṃ vajrāṅgaṃ ko hi hanti mām /",
  "GK21sokss_pu:38646": "yaddhi vāmakare me 'sti marma rakṣati taddhanuḥ // SoKss_16,2.52 //",
  "GK21sokss_pu:38647": "ityetattadvaco rājā pracchannaḥ sa tadāśṛṇot /",
  "GK21sokss_pu:38648": "so 'tha daityaḥ pravavṛte snātvā pūjayituṃ haram // SoKss_16,2.53 //",
  "GK21sokss_pu:38649": "tatkālaṃ prakaṭībhūya yuddhāyāhvayate sma saḥ /",
  "GK21sokss_pu:38650": "daityaṃ gṛhītamaunaṃ taṃ rājā ropitakārmukaḥ // SoKss_16,2.54 //",
  "GK21sokss_pu:38651": "so 'pi daityaḥ karaṃ vāmamutkṣipya vyāpṛtetaraḥ /",
  "GK21sokss_pu:38652": "saṃjñāṃ tasyākarodrājñaḥ pratīkṣasva manāgiti // SoKss_16,2.55 //",
  "GK21sokss_pu:38653": "tatkṣaṇaṃ tena rājñā ca kare tatra sa marmaṇi /",
  "GK21sokss_pu:38654": "siddhalakṣyeṇa bāṇena hato daityo 'patad bhuvi // SoKss_16,2.56 //",
  "GK21sokss_pu:38655": "tṛṣārto 'haṃ hato yena so 'bde 'bde cenna māṃ jalaiḥ /",
  "GK21sokss_pu:38656": "tarpayiṣyati tattasya pañca naṅkṣyanti mantriṇaḥ // SoKss_16,2.57 //",
  "GK21sokss_pu:38657": "ity uktvaiva vipanne 'smin daitye tāṃ tatsutāṃ nṛpaḥ /",
  "GK21sokss_pu:38658": "ādāya so 'ṅgāravatīmāgādujjayinīmimām // SoKss_16,2.58 //",
  "GK21sokss_pu:38659": "pariṇīya ca tāṃ devīṃ sa devo deva vaḥ pitā /",
  "GK21sokss_pu:38660": "aṅgārakasyāmbudānaṃ prativarṣam akārayat // SoKss_16,2.59 //",
  "GK21sokss_pu:38661": "sarve codakadānākhyaṃ kurvantīha mahotsavam /",
  "GK21sokss_pu:38662": "prāptaḥ sa cādya tatpitrā yatkṛtaṃ te kuruṣva tat // SoKss_16,2.60 //",
  "GK21sokss_pu:38663": "etatprajāvacaḥ śrutvā sa taṃ pālakabhūpatiḥ /",
  "GK21sokss_pu:38664": "puri prāvartayattatra jaladānotsavaṃ tadā // SoKss_16,2.61 //",
  "GK21sokss_pu:38665": "tasmin pravṛtte tadvyagre jane kolāhalākule /",
  "GK21sokss_pu:38666": "akasmāt troṭitālāno gajo 'trādhāvadunmadaḥ // SoKss_16,2.62 //",
  "GK21sokss_pu:38667": "sa vāraṇo 'ṅkuśaṃ jitvā vyādhūtādhoraṇo bhraman /",
  "GK21sokss_pu:38668": "antarnagaryāṃ subahūn kṣaṇād vyāpādayaj janān // SoKss_16,2.63 //",
  "GK21sokss_pu:38669": "pradhāviteṣu meṇṭheṣu mahāmātrānviteṣv api /",
  "GK21sokss_pu:38670": "paureṣu ca na taṃ kaścinniyantumaśakadgajam // SoKss_16,2.64 //",
  "GK21sokss_pu:38671": "kramādbhramati tasmiṃś ca gaje caṇḍālavāṭakam /",
  "GK21sokss_pu:38672": "saṃprāpte niragāttasmādekā caṇḍālakanyakā // SoKss_16,2.65 //",
  "GK21sokss_pu:38673": "jito 'nayā mukhenendur madvairītīva tuṣṭayā /",
  "GK21sokss_pu:38674": "bhāsayantī bhuvaṃ pādalagnayā kamalaśriyā // SoKss_16,2.66 //",
  "GK21sokss_pu:38675": "vyavṛttacetaso 'nyebhyo bhāvebhyastimitasthiteḥ /",
  "GK21sokss_pu:38676": "nidreva sarvalokasya dṛśorviśrāntidāyinī // SoKss_16,2.67 //",
  "GK21sokss_pu:38677": "sā kanyā vāraṇendraṃ taṃ saṃmukhopāgataṃ kare /",
  "GK21sokss_pu:38678": "kareṇāhatya kuṭilaistaiḥ kaṭākṣair atāḍayat // SoKss_16,2.68 //",
  "GK21sokss_pu:38679": "sa hastī tatkarasparśamohito vinatānanaḥ /",
  "GK21sokss_pu:38680": "taddṛṣṭividdhas tāṃ paśyan padam apy atra nācalat // SoKss_16,2.69 //",
  "GK21sokss_pu:38681": "tataḥ sā svottarīyeṇa kṛtāyāṃ tasya dantayoḥ /",
  "GK21sokss_pu:38682": "utpatyāruhya dolāyāṃ prākrīḍadvarakanyakā // SoKss_16,2.70 //",
  "GK21sokss_pu:38683": "dṛṣṭvā tāṃ ca sa gharmārtāṃ tarucchāyāmagāddvipaḥ /",
  "GK21sokss_pu:38684": "etaddṛṣṭvā mahaccitraṃ paurāstatraivamabruvan // SoKss_16,2.71 //",
  "GK21sokss_pu:38685": "aho divyeva kāpyeṣā kanyā sarvātiśāyinā /",
  "GK21sokss_pu:38686": "rūpeṇeva prabhāveṇa tiryañco 'pyāhṛtā yayā // SoKss_16,2.72 //",
  "GK21sokss_pu:38687": "atrāntare ca tadbuddhvā kumāro 'vantivardhanaḥ /",
  "GK21sokss_pu:38688": "nirgataḥ kautukaṃ draṣṭumapaśyattāṃ sa kanyakām // SoKss_16,2.73 //",
  "GK21sokss_pu:38689": "paśyatas tasya madanavyādhavāgurayā tayā /",
  "GK21sokss_pu:38690": "dhāvitaś cittahariṇo rājasūnorabadhyata // SoKss_16,2.74 //",
  "GK21sokss_pu:38691": "sāpi taṃ vīkṣya tadrūpahṛtacittā tadagrahīt /",
  "GK21sokss_pu:38692": "gajendradantadolāyā avaruhyottarīyakam // SoKss_16,2.75 //",
  "GK21sokss_pu:38693": "tato meṇṭhādhirūḍhe 'smin gaje sātha nṛpātmajam /",
  "GK21sokss_pu:38694": "salajjaṃ sānurāgaṃ ca paśyantī svagṛhānagāt // SoKss_16,2.76 //",
  "GK21sokss_pu:38695": "avantivardhanaḥ so 'pi praśānte gajasaṃbhrame /",
  "GK21sokss_pu:38696": "tayā hṛtena cittena śūnyo 'yāsītsvamandiram // SoKss_16,2.77 //",
  "GK21sokss_pu:38697": "tatra saṃtapyamānaś ca tāṃ vinā varakanyakām /",
  "GK21sokss_pu:38698": "apṛcchad vismṛtārabdhajaladānotsavaḥ sakhīn // SoKss_16,2.78 //",
  "GK21sokss_pu:38699": "jānītha kasya tanayā kiṃnāmā sā ca kanyakā /",
  "GK21sokss_pu:38700": "tac chrutvā te vayasyāstaṃ rājaputraṃ babhāṣire // SoKss_16,2.79 //",
  "GK21sokss_pu:38701": "astīhotpalahastākhyaḥ ko'pi caṇḍālavāṭake /",
  "GK21sokss_pu:38702": "mātaṅgastattanūjā sā nāmnā suratamañjarī // SoKss_16,2.80 //",
  "GK21sokss_pu:38703": "satāṃ darśanamātraikaphalaṃ tasyā manoramam /",
  "GK21sokss_pu:38704": "citrasthitāyā iva tannopabhogakṣamaṃ vapuḥ // SoKss_16,2.81 //",
  "GK21sokss_pu:38705": "tac chrutvā sa vayasyebhyaḥ kumārastānabhāṣata /",
  "GK21sokss_pu:38706": "manye na mātaṅgasutā sā divyā kāpi niścitam // SoKss_16,2.82 //",
  "GK21sokss_pu:38707": "nahi caṇḍālakanyāyāḥ sā tādṛśyākṛtirbhavet /",
  "GK21sokss_pu:38708": "tadrūpā sā ca bhāryā me na cetsyājjīvitena kim // SoKss_16,2.83 //",
  "GK21sokss_pu:38709": "iri bruvansa sacivair aśakyavinivāraṇaḥ /",
  "GK21sokss_pu:38710": "atyarthaṃ tadviyogāgnisaṃtapto 'bhūnnṛpātmajaḥ // SoKss_16,2.84 //",
  "GK21sokss_pu:38711": "tato 'vantivatī devī nṛpatiḥ pālakas tathā /",
  "GK21sokss_pu:38712": "pitarau tasya buddhvā tadabhūtāṃ ciramākulau // SoKss_16,2.85 //",
  "GK21sokss_pu:38713": "kathaṃ vāñchati putro nāvantyajāṃ rājavaṃśajaḥ /",
  "GK21sokss_pu:38714": "iti cokte tayā devyā sa rājā pālako 'bravīt // SoKss_16,2.86 //",
  "GK21sokss_pu:38715": "evaṃ dhāvati yaccetastasyāmasmatsutasya tat /",
  "GK21sokss_pu:38716": "dhruvaṃ kāraṇamātaṅgī kāpi sānyaiva kanyakā // SoKss_16,2.87 //",
  "GK21sokss_pu:38717": "vakti rajyadarajyadvā kāryākārye satāṃ manaḥ /",
  "GK21sokss_pu:38718": "atra caiṣā kathā devi na śrutā cenniśamyatām // SoKss_16,2.88 //",
  "GK21sokss_pu:38719": "prākprasenajito rājñaḥ supratiṣṭhitasaṃjñake /",
  "GK21sokss_pu:38720": "pure kuraṅgī nāmnābhūdatirūpavatī sutā // SoKss_16,2.89 //",
  "GK21sokss_pu:38721": "sā jātudyānaniryātā bandhabhraṣṭena hastinā /",
  "GK21sokss_pu:38722": "uccikṣipe savahanā dhāvitvopari dantayoḥ // SoKss_16,2.90 //",
  "GK21sokss_pu:38723": "vidrute parivāre 'syāḥ sākrande taṃ gajaṃ prati /",
  "GK21sokss_pu:38724": "tatrāttakhaḍgaś caṇḍālakumāraḥ ko'py adhāvata // SoKss_16,2.91 //",
  "GK21sokss_pu:38725": "sa taṃ lūnakaraṃ khaḍgaprahāreṇa mahāgajam /",
  "GK21sokss_pu:38726": "hatvā tāṃ mocayām āsa pravīro rājakanyakām // SoKss_16,2.92 //",
  "GK21sokss_pu:38727": "tato milatparijanā sā jagāma svamandiram /",
  "GK21sokss_pu:38728": "ākṛṣṭahṛdayā tasya vīryasaundaryasaṃpadā // SoKss_16,2.93 //",
  "GK21sokss_pu:38729": "sa me vāraṇatastrātā bhartā vā mṛtyureva vā /",
  "GK21sokss_pu:38730": "iti saṃcintayantī ca tasthau tadbirahāturā // SoKss_16,2.94 //",
  "GK21sokss_pu:38731": "sa caṇḍālakumāro 'pi śanair gatvā nijaṃ gṛham /",
  "GK21sokss_pu:38732": "tadrūpahṛtacittaḥ sandhyāyaṃstāṃ paryatapyata // SoKss_16,2.95 //",
  "GK21sokss_pu:38733": "kutrāhamantyajanmāyaṃ kutra sā rājakanyakā /",
  "GK21sokss_pu:38734": "kākasya rājahaṃsyāś ca kīdṛśaḥ kva samāgamaḥ // SoKss_16,2.96 //",
  "GK21sokss_pu:38735": "hāsyametac ca śaknomi na vaktuṃ nāpy upekṣitum /",
  "GK21sokss_pu:38736": "tasmānmaraṇamevātra saṃkaṭe śaraṇaṃ mama // SoKss_16,2.97 //",
  "GK21sokss_pu:38737": "ityālocya sa gatvā ca niśāyāṃ pitṛkānanam /",
  "GK21sokss_pu:38738": "snātvā kṛtvā citāmagniṃ prajvālyaiva vyajijñapat // SoKss_16,2.98 //",
  "GK21sokss_pu:38739": "eva pāvaka viśvātmaṃstvayyātmāhutidānataḥ /",
  "GK21sokss_pu:38740": "janmāntare 'pi sā bhūyādbhāryā rājasutā mama // SoKss_16,2.99 //",
  "GK21sokss_pu:38741": "ity uktavantaṃ hutabhujyātmānaṃ kṣeptumudyatam /",
  "GK21sokss_pu:38742": "prakaṭībhūya sākṣāt taṃ prasanno 'gnir abhāṣata // SoKss_16,2.100 //",
  "GK21sokss_pu:38743": "mā kṛthāḥ sāhasaṃ bhāryā bhaviṣyati tavaiva sā /",
  "GK21sokss_pu:38744": "nahi tvaṃ pūrvacaṇḍālo yaś ca tvāṃ vacmi tacchṛṇu // SoKss_16,2.101 //",
  "GK21sokss_pu:38745": "āste kapilaśarmākhyo nagare 'smin dvijottamaḥ /",
  "GK21sokss_pu:38746": "tasyānnyagāre pratyakṣaḥ sakāraḥ sanvasāmy aham // SoKss_16,2.102 //",
  "GK21sokss_pu:38747": "tatra jātvantikaprāptāṃ tatsutāṃ rūpalobhataḥ /",
  "GK21sokss_pu:38748": "kanyāmakaravaṃ bhāryāṃ varotsāritadūṣaṇām // SoKss_16,2.103 //",
  "GK21sokss_pu:38749": "tasyaṃ tadaiva jātastvaṃ mama vīryeṇa putraka /",
  "GK21sokss_pu:38750": "tayā ca lajjayā rathyāmukhe kṣipto 'si tatkṣaṇam // SoKss_16,2.104 //",
  "GK21sokss_pu:38751": "tatastvaṃ prāpya caṇḍālair ajākṣīreṇa vardhitaḥ /",
  "GK21sokss_pu:38752": "tadaivaṃ brāhmaṇīgarbhasaṃbhūtastvaṃ mamātmajaḥ // SoKss_16,2.105 //",
  "GK21sokss_pu:38753": "tato nāstyapavitratvaṃ mattejaḥ saṃbhavasya te /",
  "GK21sokss_pu:38754": "prāpsyasyeva ca bhāryāṃ tāṃ kuraṅgīṃ rājakanyakām // SoKss_16,2.106 //",
  "GK21sokss_pu:38755": "ity uktvāntardadhe vahniḥ so 'pi saṃprāptasaṃmadaḥ /",
  "GK21sokss_pu:38756": "mātaṅgakṛtrimasuto jātāsthaḥ svagṛhaṃ yayau // SoKss_16,2.107 //",
  "GK21sokss_pu:38757": "tataḥ prasenajidrājā svapne 'gniprerito dadau /",
  "GK21sokss_pu:38758": "anviṣṭatattvas tasmai tāṃ sutāṃ pāvakasūnave // SoKss_16,2.108 //",
  "GK21sokss_pu:38759": "evaṃ bhavanti pracchannā divyā devi sadā bhuvi /",
  "GK21sokss_pu:38760": "tadeṣā kāpi divyaiva nāntyā suratamañjarī // SoKss_16,2.109 //",
  "GK21sokss_pu:38761": "anyadeva hi tadratnaṃ matsūnoḥ sā ca niścitam /",
  "GK21sokss_pu:38762": "janmāntarapriyatamā cakṣūrāgopavarṇitā // SoKss_16,2.110 //",
  "GK21sokss_pu:38763": "evamasmāsu tiṣṭhatsu rājñi bruvati pālake /",
  "GK21sokss_pu:38764": "avarṇayamahaṃ tatra kaivartīyāmimāṃ kathām // SoKss_16,2.111 //",
  "GK21sokss_pu:38765": "abhunmalayasiṃhākhyo rājā rājagṛhe purā /",
  "GK21sokss_pu:38766": "tasya māyāvatītyāsīdrūpeṇāpratimā sutā // SoKss_16,2.112 //",
  "GK21sokss_pu:38767": "sā krīḍantī madhūdyāne rūpayauvanaśālinā /",
  "GK21sokss_pu:38768": "kaivartakakumāreṇa dṛṣṭā kenāpi jātucit // SoKss_16,2.113 //",
  "GK21sokss_pu:38769": "sa ca tāṃ suprahārākhyo dṛṣṭvā smaravaśo 'bhavat /",
  "GK21sokss_pu:38770": "sādhyāsādhyavicāraṃ hi nekṣate bhavitavyatā // SoKss_16,2.114 //",
  "GK21sokss_pu:38771": "gatvā ca svagṛhaṃ tyaktvā pāṭhīnāharaṇādi saḥ /",
  "GK21sokss_pu:38772": "tasthau tadekacittaḥ sañ śayyāyām ujjhitāśanaḥ // SoKss_16,2.115 //",
  "GK21sokss_pu:38773": "anubandhena pṛṣṭaś ca svābhiprāyaṃ śaśaṃsa saḥ /",
  "GK21sokss_pu:38774": "mātre rakṣitakānāmnyai sāpi putraṃ tam abhyadhāt // SoKss_16,2.116 //",
  "GK21sokss_pu:38775": "viṣādaṃ muñca putra tvamāhāraṃ bhaja niścitam /",
  "GK21sokss_pu:38776": "etatte sādhayāmyeva svayuktyāhamabhīpsitam // SoKss_16,2.117 //",
  "GK21sokss_pu:38777": "ity uktvāśvāsite tasmiñjātāsthe bhuktabhojane /",
  "GK21sokss_pu:38778": "matsyānādāya hṛdyānsā yayau rajasutāgṛham // SoKss_16,2.118 //",
  "GK21sokss_pu:38779": "tatra ceṭībhir ākhyātā sevoddeśātpraviśya sā /",
  "GK21sokss_pu:38780": "dāśī rakṣitikā tasyai tanmatsyaprābhṛtaṃ dadau // SoKss_16,2.119 //",
  "GK21sokss_pu:38781": "tenaiva ca krameṇaitaddadatī sā dine dine /",
  "GK21sokss_pu:38782": "vacanākāṅkṣiṇīṃ cakre tām ārādhya nṛpātmajām // SoKss_16,2.120 //",
  "GK21sokss_pu:38783": "brūhi vāñchasi yanmattastatkuryām apiduṣkaram /",
  "GK21sokss_pu:38784": "iti prītātha sāvocattāṃ dāśīṃ rājakanyakā // SoKss_16,2.121 //",
  "GK21sokss_pu:38785": "tataḥ sā dhīvarī prāha rahastāṃ yācitābhayā /",
  "GK21sokss_pu:38786": "udyānadṛṣṭāṃ tvāṃ devi vinā klāmyati me sutaḥ // SoKss_16,2.122 //",
  "GK21sokss_pu:38787": "āśāṃ pradarśya ca mayā prāṇatyāgātsa rakṣyate /",
  "GK21sokss_pu:38788": "tatkṛpā mayi cettanme sutaṃ sparśena jīvaya // SoKss_16,2.123 //",
  "GK21sokss_pu:38789": "evaṃ tayoktā kaivartayoṣitā sā nṛpāmajā /",
  "GK21sokss_pu:38790": "salajjā sānurodhā ca vimṛśyaivam uvāca tām // SoKss_16,2.124 //",
  "GK21sokss_pu:38791": "guptamānaya taṃ tāvannaktaṃ manmandiraṃ sutam /",
  "GK21sokss_pu:38792": "tac chrutvaiva prahṛṣṭā sa yayau dāśī sutāntikam // SoKss_16,2.125 //",
  "GK21sokss_pu:38793": "naktaṃ ca sā yathāśakti svair aṃ racitamaṇḍanam /",
  "GK21sokss_pu:38794": "tamānināya tadrājakanyāntaḥpuramātmajam // SoKss_16,2.126 //",
  "GK21sokss_pu:38795": "tatra taṃ rājaputrī sā suprahāraṃ cirotsukam /",
  "GK21sokss_pu:38796": "has te gṛhītvā śayane kṛtaprītirnyaveśayat // SoKss_16,2.127 //",
  "GK21sokss_pu:38797": "āśvāsayām āsa ca taṃ klāntāṅgaṃ virahāgninā /",
  "GK21sokss_pu:38798": "śrīkhaṇḍaśiśirasparśakarasaṃvāhanena sā // SoKss_16,2.128 //",
  "GK21sokss_pu:38799": "so 'pi tena sudhāsikta iva dāśīsutaściram /",
  "GK21sokss_pu:38800": "kṛtārthamānī viśrānto jahre sapadi nidrayā // SoKss_16,2.129 //",
  "GK21sokss_pu:38801": "supte cāsmin nṛpasutā gatvā suṣvāpa sānyataḥ /",
  "GK21sokss_pu:38802": "yuktirañjitakaivartasutā rakṣitaviplavā // SoKss_16,2.130 //",
  "GK21sokss_pu:38803": "tato 'sya tatkarasparśavigamapratibodhinaḥ /",
  "GK21sokss_pu:38804": "hastopanatavibhraṣṭāṃ vallabhāṃ tāmapaśyataḥ // SoKss_16,2.131 //",
  "GK21sokss_pu:38805": "nidhikumbhīmivātīva daridrasya viṣādinaḥ /",
  "GK21sokss_pu:38806": "dāśasūnornirāśasya sadyaḥ prāṇā viniryayuḥ // SoKss_16,2.132 //",
  "GK21sokss_pu:38807": "tadbuddhvāgatya nindantī sātmānaṃ rājakanyakā /",
  "GK21sokss_pu:38808": "prātastena sahāroḍhuṃ citāṃ vyavasitābhavat // SoKss_16,2.133 //",
  "GK21sokss_pu:38809": "tato malayasiṃho 'syāḥ pitā buddhvā nṛpo 'tra tat /",
  "GK21sokss_pu:38810": "etyānivāryāṃ dṛṣṭvaitāmācamyaivaṃ vaco 'bravīt // SoKss_16,2.134 //",
  "GK21sokss_pu:38811": "yadi satyam ahaṃ bhakto devadeve trilocane /",
  "GK21sokss_pu:38812": "tan me vadata kartavyaṃ lokapālā yathocitam // SoKss_16,2.135 //",
  "GK21sokss_pu:38813": "ity uktavantaṃ rājānaṃ divyā vāgevam abravīt /",
  "GK21sokss_pu:38814": "pūrvabhāryeyametasya dāśayūno bhavatsutā // SoKss_16,2.136 //",
  "GK21sokss_pu:38815": "grāme nāgasthalākhye hi mahīdharasutaḥ purā /",
  "GK21sokss_pu:38816": "abhūdbaladharo nāma brāhmaṇo guṇavattaraḥ // SoKss_16,2.137 //",
  "GK21sokss_pu:38817": "sa gate pitari svargaṃ hṛtavittaḥ svagotrajaiḥ /",
  "GK21sokss_pu:38818": "virakto bhāryayā sākaṃ jagāma dyunadītaṭam // SoKss_16,2.138 //",
  "GK21sokss_pu:38819": "dehaṃ tyakṣyannirāhāraḥ sthitas tatra vilokya saḥ /",
  "GK21sokss_pu:38820": "dāśān bhakṣayato matsyān manasā śraddadhe kṣudhā // SoKss_16,2.139 //",
  "GK21sokss_pu:38821": "tato 'tra pañcatāṃ yātaṃ tatsaṃkalpakalaṅkitam /",
  "GK21sokss_pu:38822": "svabhāryā śuddhasaṃkalpā tapaḥsthaiva tamanvagāt // SoKss_16,2.140 //",
  "GK21sokss_pu:38823": "sa eṣa jātaḥ saṃkalpadoṣāddāśakule dvijaḥ /",
  "GK21sokss_pu:38824": "bhāryāsya sā ca sutapā jātaiṣā te sutā nṛpa // SoKss_16,2.141 //",
  "GK21sokss_pu:38825": "tadetaṃ pūrvabhartāraṃ rājanneṣā tvadātmajā /",
  "GK21sokss_pu:38826": "jīvayatvāyuṣo 'rdhena gatāyuṣamaninditā // SoKss_16,2.142 //",
  "GK21sokss_pu:38827": "etattapaḥprabhāvāddhi tattīrthapramayāt tathā /",
  "GK21sokss_pu:38828": "pūto 'yaṃ tava jāmātā bhūtvā rājā bhaviṣyati // SoKss_16,2.143 //",
  "GK21sokss_pu:38829": "ity ukto divyayā vācā suprahārāya tāṃ sutām /",
  "GK21sokss_pu:38830": "dattāyurardhāṃ ca dadau tasmai labdhāsave nṛpaḥ // SoKss_16,2.144 //",
  "GK21sokss_pu:38831": "taddattair bhūmihasyaśvaratnair bhūtvā sa bhūpatiḥ /",
  "GK21sokss_pu:38832": "suprahāraḥ kṛtī tasthau prāpya bhāryāṃ tadātmajām // SoKss_16,2.145 //",
  "GK21sokss_pu:38833": "evaṃ prāgjanmasaṃbandhaḥ prāyaḥ prītyai śarīriṇām /",
  "GK21sokss_pu:38834": "kiṃ caivaṃ caurasaṃbaddhāpy atreyaṃ śrūyatāṃ kathā // SoKss_16,2.146 //",
  "GK21sokss_pu:38835": "ayodhyāyāmabhūdrājā vīrabāhuriti śrutaḥ /",
  "GK21sokss_pu:38836": "yo rarakṣa svasaṃtānanirviśeṣaṃ sadā prajāḥ // SoKss_16,2.147 //",
  "GK21sokss_pu:38837": "kadācit taṃ ca rājānam etya paurā vyajijñapan /",
  "GK21sokss_pu:38838": "caurā muṣṇanti nagarīm imāṃ pratiniśaṃ prabho // SoKss_16,2.148 //",
  "GK21sokss_pu:38839": "jāgradbhir api cāsmābhiḥ śakyā lakṣayituṃ na te /",
  "GK21sokss_pu:38840": "tac chrutvā sthāpayām āsa so 'tra cārān nṛpo niśi // SoKss_16,2.149 //",
  "GK21sokss_pu:38841": "te 'pi prāpurna yaccaurānna cāśāmyadupadravaḥ /",
  "GK21sokss_pu:38842": "tena rājā svayaṃ rātrau tadanveṣṭuṃ viniryayau // SoKss_16,2.150 //",
  "GK21sokss_pu:38843": "ekākī khaḍahastaś ca paribhrāmyansa sarvataḥ /",
  "GK21sokss_pu:38844": "saṃcarantaṃ dadarśaikaṃ prākāropari pūruṣam // SoKss_16,2.151 //",
  "GK21sokss_pu:38845": "bhayāllaghupadanyāsaṃ kākacañcalalocanam /",
  "GK21sokss_pu:38846": "mṛgārim iva paśyantaṃ muhurvalitakaṃdharam // SoKss_16,2.152 //",
  "GK21sokss_pu:38847": "vikoṣāsiviniryātair lakṣitaṃ khaḍgaraśmibhiḥ /",
  "GK21sokss_pu:38848": "tāraratnāpahārārtham iva seraṇa rajjubhiḥ // SoKss_16,2.153 //",
  "GK21sokss_pu:38849": "dṛṣṭvā cācintayadrājā cauro 'yaṃ vedmi niścitam /",
  "GK21sokss_pu:38850": "dhruvamekacareṇeyaṃ muṣyate 'nena me purī // SoKss_16,2.154 //",
  "GK21sokss_pu:38851": "ityālocya nṛpaścauraṃ caturastam upāgamat /",
  "GK21sokss_pu:38852": "cauro 'pi sa tamaprākṣītsaśaṅkaṃ ko bhavāniti // SoKss_16,2.155 //",
  "GK21sokss_pu:38853": "tato rājābravīdetaṃ bahuvyasanadurbharaḥ /",
  "GK21sokss_pu:38854": "ahaṃ sāhasikaścaurastvaṃ ca me brūhi ko bhavān // SoKss_16,2.156 //",
  "GK21sokss_pu:38855": "cauro 'pyuvācaikacarastaskaro 'haṃ mahādhanaḥ /",
  "GK21sokss_pu:38856": "tadehi madgṛhaṃ yāvaddhanecchāṃ pūrayāmi te // SoKss_16,2.157 //",
  "GK21sokss_pu:38857": "tac chrutvā dasyunā tena samaṃ rājā tatheti saḥ /",
  "GK21sokss_pu:38858": "yayau vanāntas tadveśma kṣmātale khātanirmitam // SoKss_16,2.158 //",
  "GK21sokss_pu:38859": "adhiṣṭhitaṃ varastrībhir bhūriratnaprakāśitam /",
  "GK21sokss_pu:38860": "sadā navopabhogaṃ ca bhujaṃganagaropamam // SoKss_16,2.159 //",
  "GK21sokss_pu:38861": "tato garbhagṛhaṃ tasmin praviṣṭe taskare nṛpam /",
  "GK21sokss_pu:38862": "bāhyasthānasthitaṃ dāsī tam ekā sakṛpābhyadhāt // SoKss_16,2.160 //",
  "GK21sokss_pu:38863": "kvāsi praviṣṭo niryāhi śīghraṃ viśvastaghātakaḥ /",
  "GK21sokss_pu:38864": "hanyādekacaro hi tvāṃ pratibhedabhayādayam // SoKss_16,2.161 //",
  "GK21sokss_pu:38865": "tac chrutvā nirgato rājā drutaṃ gatvā svamandiram /",
  "GK21sokss_pu:38866": "senāpatiṃ samāhūya sasainyaḥ punarāyayau // SoKss_16,2.162 //",
  "GK21sokss_pu:38867": "āgatya ruddhvā tadveśma śūrānantaḥ praveśya ca /",
  "GK21sokss_pu:38868": "hṛtārthasaṃcayaṃ cauramavaṣṭabhyānināya tam // SoKss_16,2.163 //",
  "GK21sokss_pu:38869": "gatāyāṃ niśi tenātha sa rājñādiṣṭanigrahaḥ /",
  "GK21sokss_pu:38870": "cauro vipaṇimadhyena vadhyabhūmimanīyata // SoKss_16,2.164 //",
  "GK21sokss_pu:38871": "nīyamānaṃ ca taṃ tatra dṛṣṭvā dṛṣṭyanurāgiṇī /",
  "GK21sokss_pu:38872": "vaṇiksutaikā pitaraṃ tatkṣaṇaṃ svam abhāṣata // SoKss_16,2.165 //",
  "GK21sokss_pu:38873": "yo 'yaṃ vadhyabhuvaṃ tāta nīyate dattaḍiṇḍimaḥ /",
  "GK21sokss_pu:38874": "asau cet syān na me bhartā tan mṛtāṃ viddhi mām iti // SoKss_16,2.166 //",
  "GK21sokss_pu:38875": "vīkṣyātha durnivārāṃ tāṃ gatvā bhūpaṃ sa tatpitā /",
  "GK21sokss_pu:38876": "dravyakoṭyāpi caurasya tasya muktimayācata // SoKss_16,2.167 //",
  "GK21sokss_pu:38877": "bhūpo 'pi tasmai vaṇije cukrodha na tu taskaram /",
  "GK21sokss_pu:38878": "taṃ mumocāvilambyaiva śūlāyāṃ taṃ nyaveśayat // SoKss_16,2.168 //",
  "GK21sokss_pu:38879": "tataḥ sā vāmadattākhyā vaṇikkanyā kalevaram /",
  "GK21sokss_pu:38880": "caurasyādāya tasyāgniṃ praviveśānurāgataḥ // SoKss_16,2.169 //",
  "GK21sokss_pu:38881": "evaṃ prāgjanmasaṃbandhaparāyat teṣu jantuṣu /",
  "GK21sokss_pu:38882": "bhāvi ko vastv atikrāmet ko vā kiṃ kasya vārayet // SoKss_16,2.170 //",
  "GK21sokss_pu:38883": "tasmātputrasya te kāpi pūrvasaṃbandhanirmitā /",
  "GK21sokss_pu:38884": "avantivardhanasyaiṣā rājansuratamañjarī // SoKss_16,2.171 //",
  "GK21sokss_pu:38885": "anyathā kathametasya rājasūnoḥ sujanmanaḥ /",
  "GK21sokss_pu:38886": "mātaṅgyāmiha tasyāṃ syādabhiṣvaṅgo 'yamīdṛśaḥ // SoKss_16,2.172 //",
  "GK21sokss_pu:38887": "tasmādutpalahastaḥ sa mātaṅgastatpitā prabho /",
  "GK21sokss_pu:38888": "tāṃ sutāṃ yācyatāṃ tāvat paśyāmaḥ kiṃ bravītyasau // SoKss_16,2.173 //",
  "GK21sokss_pu:38889": "evam ukto mayā rājā pālakaḥ prāhiṇottadā /",
  "GK21sokss_pu:38890": "dūtānutpalahastāya tāṃ kanyāṃ tatra yācitum // SoKss_16,2.174 //",
  "GK21sokss_pu:38891": "sa ca tair yācito dūtair mātaṅgo nijagāda tān /",
  "GK21sokss_pu:38892": "etanme 'bhimataṃ kiṃ tu yo bhojayati madgṛhe // SoKss_16,2.175 //",
  "GK21sokss_pu:38893": "aṣṭādaśasahasrāṇi viprāṇāṃ puravāsinām /",
  "GK21sokss_pu:38894": "tasmai mayāsau dātavyā sutā suratamañjarī // SoKss_16,2.176 //",
  "GK21sokss_pu:38895": "etac chrutvā vacas tasya sapratijñaṃ tathaiva te /",
  "GK21sokss_pu:38896": "āgatya dūtā rājñe tatpālakāya nyavedayan // SoKss_16,2.177 //",
  "GK21sokss_pu:38897": "etatsakāraṇaṃ matvā saṃghāṭya brāhmaṇān puri /",
  "GK21sokss_pu:38898": "ujjayinyāṃ samākhyātavṛttāntaḥ kṣitipo 'bravīt // SoKss_16,2.178 //",
  "GK21sokss_pu:38899": "bhuṅgdhvamutpalahas tasya mātaṅgasyeha veśmani /",
  "GK21sokss_pu:38900": "aṣṭādaśasahasrāṇi yūyaṃ neccheyamanyathā // SoKss_16,2.179 //",
  "GK21sokss_pu:38901": "ity uktā bhūbhṛtā bhītāścaṇḍālānnāc ca te dvijāḥ /",
  "GK21sokss_pu:38902": "kartavyamūḍhāḥ saṃśritya mahākālaṃ vyadhustapaḥ // SoKss_16,2.180 //",
  "GK21sokss_pu:38903": "annamutpalahas tasya gṛhe bhuṅgdhvamaśaṅkitāḥ /",
  "GK21sokss_pu:38904": "vidyādharo hy ayaṃ nāyaṃ caṇḍālaḥ sakuṭumbakaḥ // SoKss_16,2.181 //",
  "GK21sokss_pu:38905": "iti svapne samādiṣṭā viprāste tena śaṃbhunā /",
  "GK21sokss_pu:38906": "utthāya gatvā rājñe tadākhyāya punarabruvan // SoKss_16,2.182 //",
  "GK21sokss_pu:38907": "caṇḍālavāṭād anyatra śuddham annaṃ pacatv asau /",
  "GK21sokss_pu:38908": "rājann utpalahasto 'tra tatas tadbhuñjmahe vayam // SoKss_16,2.183 //",
  "GK21sokss_pu:38909": "tac chrutvotpalahas tasya rājā so 'nyaṃ gṛhaṃ vyadhāt /",
  "GK21sokss_pu:38910": "prītaś ca kārubhiḥ śuddhaistatrāsyānnamapācayat // SoKss_16,2.184 //",
  "GK21sokss_pu:38911": "snāte cotpalahas te 'smiñ śuddhavastre puraḥ sthite /",
  "GK21sokss_pu:38912": "tatrāṣṭādaśabhir bhuktaṃ sahasrair agrajanmanām // SoKss_16,2.185 //",
  "GK21sokss_pu:38913": "bhukteṣu teṣu copetya rājānaṃ rāṣṭrasaṃnidhau /",
  "GK21sokss_pu:38914": "praṇamyotpalahasto 'sau pālakaṃ tam abhāṣata // SoKss_16,2.186 //",
  "GK21sokss_pu:38915": "abhavadgaurimuṇḍākhyo dhuryāṃ vidyādhareśvaraḥ /",
  "GK21sokss_pu:38916": "mataṅgadevanāmāhaṃ tasyābhūvaṃ samāśritaḥ // SoKss_16,2.187 //",
  "GK21sokss_pu:38917": "asyāṃ suratamañjaryāṃ sutāyāṃ mama bhūpate /",
  "GK21sokss_pu:38918": "utpannāyāṃ sa māṃ guptaṃ gaurimuṇḍo 'bravīdidam // SoKss_16,2.188 //",
  "GK21sokss_pu:38919": "naravāhanadattākhyo yo 'yaṃ vatseśvarātmajaḥ /",
  "GK21sokss_pu:38920": "bhaviṣyaccakravartīha so 'smākaṃ kathyate suraiḥ // SoKss_16,2.189 //",
  "GK21sokss_pu:38921": "tadyāvac cakravartitvaṃ na prāptaḥ kaṇṭakaḥ sa naḥ /",
  "GK21sokss_pu:38922": "tāvat svamāyayā gatvā taṃ nipātaya mā ciram // SoKss_16,2.190 //",
  "GK21sokss_pu:38923": "ityahaṃ gaurimuṇḍena pāpena preritastadā /",
  "GK21sokss_pu:38924": "tadarthaṃ nabhasā gacchan puro 'paśyaṃ maheśvaram // SoKss_16,2.191 //",
  "GK21sokss_pu:38925": "sa māṃ sadyo 'śapatkruddhaḥ kṛtvā huṃkāramīśvaraḥ /",
  "GK21sokss_pu:38926": "mahātmani jane pāpa kathaṃ pāpaṃ cikīrṣasi // SoKss_16,2.192 //",
  "GK21sokss_pu:38927": "tadanenaiva dehena bhāryāduhitṛsaṃyutaḥ /",
  "GK21sokss_pu:38928": "gacchojjayinyāṃ caṇḍālamadhye nipata durmate // SoKss_16,2.193 //",
  "GK21sokss_pu:38929": "aṣṭādaśasahasrāṇi viprāṇāṃ puravāsinām /",
  "GK21sokss_pu:38930": "tanayādānaśulkena yadā te bhojayiṣyati // SoKss_16,2.194 //",
  "GK21sokss_pu:38931": "gṛheṣu kaścic chāpasya tadāntas te bhaviṣyati /",
  "GK21sokss_pu:38932": "dātavyā ca tvayā tasmai sutā tacchulkadāyine // SoKss_16,2.195 //",
  "GK21sokss_pu:38933": "ity uktvāntarhite śaṃbhāveṣo 'smi patitastadā /",
  "GK21sokss_pu:38934": "anyeṣūtpalahastākhyo na ca taiḥ saṃkaro mama // SoKss_16,2.196 //",
  "GK21sokss_pu:38935": "adya śāntaḥ sa śāpo me tvatputrasya prasādataḥ /",
  "GK21sokss_pu:38936": "tanmayeyaṃ sutā dattā tasmai suratamañjarī // SoKss_16,2.197 //",
  "GK21sokss_pu:38937": "idānīṃ caiṣa gacchāmi nijaṃ vaidyādharaṃ padam /",
  "GK21sokss_pu:38938": "naravāhanadattasya sevārthaṃ cakravartinaḥ // SoKss_16,2.198 //",
  "GK21sokss_pu:38939": "ity uktvaivārpitasutaḥ khamutpattyāṅganāyutaḥ /",
  "GK21sokss_pu:38940": "āgānmataṅgadevo 'sau deva tvaccaraṇāntikam // SoKss_16,2.199 //",
  "GK21sokss_pu:38941": "rājāpi pālako jñātatattvo hṛṣṭastato vyadhāt /",
  "GK21sokss_pu:38942": "tasyāḥ suratamañjaryā vivāhaṃ svasutasya ca // SoKss_16,2.200 //",
  "GK21sokss_pu:38943": "tatputro 'pi ca tāṃ bhāryāṃ prāpya vidyādharīmabhūt /",
  "GK21sokss_pu:38944": "manorathādhikāvāptikṛtārtho 'vantivardhanaḥ // SoKss_16,2.201 //",
  "GK21sokss_pu:38945": "ekadā ca kumāro 'sau supto harmye samaṃ tayā /",
  "GK21sokss_pu:38946": "niśākṣaye prabuddhastāmakasmānnaikṣata priyām // SoKss_16,2.202 //",
  "GK21sokss_pu:38947": "vicitya caitām aprāpya tathā krandannatapyata /",
  "GK21sokss_pu:38948": "yathopetya pitāpyasya rājābhūdbhṛśavihvalaḥ // SoKss_16,2.203 //",
  "GK21sokss_pu:38949": "rakṣiteyaṃ purī nāsyāṃ niśāyāṃ praviśetparaḥ /",
  "GK21sokss_pu:38950": "dhruvaṃ hṛtā sā kenāpi pāpenākāśacāriṇā // SoKss_16,2.204 //",
  "GK21sokss_pu:38951": "ityādyasmāsu jalpatsu militeṣv atra tatkṣaṇam /",
  "GK21sokss_pu:38952": "vidyādharo dhūmaśikho yauṣmāko 'vātaraddivaḥ // SoKss_16,2.205 //",
  "GK21sokss_pu:38953": "teneha so 'yamānītaḥ kumāro 'vantivardhanaḥ /",
  "GK21sokss_pu:38954": "ahaṃ cākhyāya vṛttāntaṃ mārgitaḥ pālakānnṛpāt // SoKss_16,2.206 //",
  "GK21sokss_pu:38955": "saiṣā cātra sthitā pitrā samaṃ suratamañjarī /",
  "GK21sokss_pu:38956": "vṛttānta īdṛśaścāsyā devo jānātyataḥ param // SoKss_16,2.207 //",
  "GK21sokss_pu:38957": "itthaṃ pālakamantrini kathayitvā bharatarohake virate /",
  "GK21sokss_pu:38958": "naravāhanadattāgre mataṅgadevaṃ sabhāsado 'pṛcchan // SoKss_16,2.208 //",
  "GK21sokss_pu:38959": "kasmai bhavatā dattā brūhi tvaṃ suratamañjarīyamiti /",
  "GK21sokss_pu:38960": "so 'pyāha sma mayaiṣā dattaivāvantivardhanāyeti // SoKss_16,2.209 //",
  "GK21sokss_pu:38961": "tvaṃ brūhi harasi kasmādetāmiti cetyako 'tha taiḥ pṛṣṭaḥ /",
  "GK21sokss_pu:38962": "ādau mahyaṃ mātrā vācā datteyamityavādītsaḥ // SoKss_16,2.210 //",
  "GK21sokss_pu:38963": "sati janake kā mātā taddāne 'py asti ko 'tra tava sākṣī /",
  "GK21sokss_pu:38964": "tadiyaṃ paradārāste pāpeti tamūcurityakaṃ sabhyāḥ // SoKss_16,2.211 //",
  "GK21sokss_pu:38965": "iti taiś ca niruttarīkṛtasya prasabhaṃ nigrahamityakasya tasya /",
  "GK21sokss_pu:38966": "naravāhanadattacakravartī kupito durvinayātsamādideśa // SoKss_16,2.212 //",
  "GK21sokss_pu:38967": "asyaikametamaparādhamiha kṣamasva syālo hi te madanavegasutaḥ kilāsau /",
  "GK21sokss_pu:38968": "ityarthito munivarair atha kaśyapādyai rājā kathaṃcidapabhartsya sa taṃ mumoca // SoKss_16,2.213 //",
  "GK21sokss_pu:38969": "tam apica mātulaputraṃ nijapatnyāvantivardhanaṃ yuktam /",
  "GK21sokss_pu:38970": "vāyupathahastanihitaṃ sacivayutaṃ prāhiṇotsvapurīm // SoKss_16,2.214 //",
  "GK21sokss_pu:38971": "iti mahākaviśrīsomadevabhaṭṭaviracite kathāsaritsāgare suratamañjarīlambake dvitīyas taraṅgaḥ /",
  "GK21sokss_pu:38972": "tṛtīyas taraṅgaḥ /",
  "GK21sokss_pu:38973": "evaṃ tatrāsitagirau sādhvīṃ suratamañjarīm /",
  "GK21sokss_pu:38974": "ityakāpahṛtāṃ tasmātsyālādapyapabhartsitāt // SoKss_16,3.1 //",
  "GK21sokss_pu:38975": "hṛtvā samarpya bhartre ca munimadhye vyavasthitam /",
  "GK21sokss_pu:38976": "naravāhanadattaṃ taṃ kaśyaparṣir abhāṣata // SoKss_16,3.2 //",
  "GK21sokss_pu:38977": "nābhūnna bhavitā rājaṃścakravartī samastava /",
  "GK21sokss_pu:38978": "yasya dharbhāsanasthasya na rāgādivaśā matiḥ // SoKss_16,3.3 //",
  "GK21sokss_pu:38979": "dhanyāste 'pi ca paśyanti ye tvāṃ sukṛtinaṃ sadā /",
  "GK21sokss_pu:38980": "īdṛśe 'pi hi sāmrājye nāvadyaṃ kiṃcidasti te // SoKss_16,3.4 //",
  "GK21sokss_pu:38981": "āsannṛṣabhakādyā hi purānye cakravartinaḥ /",
  "GK21sokss_pu:38982": "nānāvidhaiś ca doṣaiste grastā naṣṭāḥ śriyaścyutāḥ // SoKss_16,3.5 //",
  "GK21sokss_pu:38983": "ṛṣabhaḥ sarvadamanastṛtīyo bandhujīvakaḥ /",
  "GK21sokss_pu:38984": "atidarpeṇa te sarve śakrānnigrahamāgatāḥ // SoKss_16,3.6 //",
  "GK21sokss_pu:38985": "jīmūtavāhano 'pyetya pṛṣṭo vidyādhareśvaraḥ /",
  "GK21sokss_pu:38986": "cakravartipadaprāptikāraṇaṃ nāradarṣiṇā // SoKss_16,3.7 //",
  "GK21sokss_pu:38987": "ācakhyau kalpavṛkṣasya dānaṃ nijatanos tathā /",
  "GK21sokss_pu:38988": "tenābhraśyatpadātsvasmātsukṛtodīraṇena saḥ // SoKss_16,3.8 //",
  "GK21sokss_pu:38989": "viśvāntarākhyo yaścāsīccakravartīha so 'pi ca /",
  "GK21sokss_pu:38990": "indrīvarākṣe tanaye hate cedimahībhṛtā // SoKss_16,3.9 //",
  "GK21sokss_pu:38991": "vasantatilakākhyena taddāradhvaṃsakāriṇī /",
  "GK21sokss_pu:38992": "kuputraśokamohena dhair yahīno vyapadyata // SoKss_16,3.10 //",
  "GK21sokss_pu:38993": "ekasārāvalokastu bhūtvā rājendra mānuṣaḥ /",
  "GK21sokss_pu:38994": "vidyādharāṇāṃ saṃprāpya sukṛtaiścakravartitām // SoKss_16,3.11 //",
  "GK21sokss_pu:38995": "anāsāditadoṣaḥ saṃściraṃ sāmrājyasaṃpadam /",
  "GK21sokss_pu:38996": "bhuktvāvasāne vairāgyātsvayaṃ tyaktvā vanaṃ gataḥ // SoKss_16,3.12 //",
  "GK21sokss_pu:38997": "itthaṃ vidyādharāḥ prāyaḥ svapadaprāptimohitāḥ /",
  "GK21sokss_pu:38998": "nocite pathi tiṣṭhanti rāgādyandhāḥ patanti ca // SoKss_16,3.13 //",
  "GK21sokss_pu:38999": "tattvaṃ nyāyyātpathaḥ śaśvadrakṣeḥ skhalitamātmanaḥ /",
  "GK21sokss_pu:39000": "vidyādharaprajā ceyaṃ rakṣyā dharmavyatikramāt // SoKss_16,3.14 //",
  "GK21sokss_pu:39001": "kaśyapenaivamuktastu samrāṭ śraddhitatadvacaḥ /",
  "GK21sokss_pu:39002": "naravāhanadattas tamidaṃ papraccha sādaram // SoKss_16,3.15 //",
  "GK21sokss_pu:39003": "kathaṃ tārāvalokena mānuṣeṇa satā purā /",
  "GK21sokss_pu:39004": "prāptaṃ vidyādharaiśvaryaṃ bhagavanvarṇayasva naḥ // SoKss_16,3.16 //",
  "GK21sokss_pu:39005": "tac chrutvā kaśyapo 'vādīcchrūyatāṃ kathayāmi vaḥ /",
  "GK21sokss_pu:39006": "candrāvaloka ityāsīnnāmnā śibiṣu bhūpatiḥ // SoKss_16,3.17 //",
  "GK21sokss_pu:39007": "tasyeśvarasyā mūrdhanyā candralekhetyabhūtpriyā /",
  "GK21sokss_pu:39008": "dugdhābdhinirmalakulā śuddhā gaṅgāsamasthitiḥ // SoKss_16,3.18 //",
  "GK21sokss_pu:39009": "abhūc ca vāraṇas tasya parasenāvimardanaḥ /",
  "GK21sokss_pu:39010": "mahān kuvalayāpīḍa iti khyāto mahītale // SoKss_16,3.19 //",
  "GK21sokss_pu:39011": "tatprabhāveṇa bhūpālo balināpi na śatruṇā /",
  "GK21sokss_pu:39012": "sa paurasvāmike rājye paryabhūyata kenacit // SoKss_16,3.20 //",
  "GK21sokss_pu:39013": "yauvanāpagame cāsya putra eko mahīpateḥ /",
  "GK21sokss_pu:39014": "utpede candralekhāyāṃ devyāṃ kalyāṇalakṣaṇaḥ // SoKss_16,3.21 //",
  "GK21sokss_pu:39015": "tārāvalokanāmā ca kramādvṛddhiṃ jagāma saḥ /",
  "GK21sokss_pu:39016": "dānadharmavivekādyaiḥ sahajātair guṇaiḥ saha // SoKss_16,3.22 //",
  "GK21sokss_pu:39017": "aśikṣata ca niḥśeṣaṃ vāṅmayārthaṃ mahāmatiḥ /",
  "GK21sokss_pu:39018": "nāśikṣata na śabdārthamekaṃ kāmaprado 'rthiṣu // SoKss_16,3.23 //",
  "GK21sokss_pu:39019": "kramādyuvāpi vayasā sthaviraḥ sa viceṣṭitaiḥ /",
  "GK21sokss_pu:39020": "tejasā sūryasaṃkāśo 'py atyarthaṃ saumyadarśanaḥ // SoKss_16,3.24 //",
  "GK21sokss_pu:39021": "rākācandra ivāśeṣakalāsaṃdohasundaraḥ /",
  "GK21sokss_pu:39022": "kaṃdarpa iva viśvasya lokasyautsukyadāyakaḥ // SoKss_16,3.25 //",
  "GK21sokss_pu:39023": "saṃjajñe pitṛśuśrūṣājitajīmūtavāhanaḥ /",
  "GK21sokss_pu:39024": "abhivyaktamahācakravartilakṣaṇalāñchitaḥ // SoKss_16,3.26 //",
  "GK21sokss_pu:39025": "tatas tasya kṛte sūnoḥ kanyā madreśvarātmajā /",
  "GK21sokss_pu:39026": "candrāvalokenājahre mādrīnāma mahībhṛtā // SoKss_16,3.27 //",
  "GK21sokss_pu:39027": "kṛtodvāhaṃ pitā taṃ ca tadguṇotkarṣatoṣitaḥ /",
  "GK21sokss_pu:39028": "yauvarājye mahārājastadaivābhiṣiṣeca saḥ // SoKss_16,3.28 //",
  "GK21sokss_pu:39029": "abhiṣiktaś ca pitrātra yuvarājastadājñayā /",
  "GK21sokss_pu:39030": "tārāvalokaḥ so 'nnādidānasattrāṇyakārayat // SoKss_16,3.29 //",
  "GK21sokss_pu:39031": "śayyotthāyaṃ ca pātrāṇi tāni svayam avekṣitum /",
  "GK21sokss_pu:39032": "sadā kuvalayāpīḍam āruhya gajam abhramīt // SoKss_16,3.30 //",
  "GK21sokss_pu:39033": "yo yadarthitavāṃs tasmai tad dadāv api jīvitam /",
  "GK21sokss_pu:39034": "tena tasya yaśo dikṣu yuvarājasya paprathe // SoKss_16,3.31 //",
  "GK21sokss_pu:39035": "atha tasya sutau mādryāṃ jāyete sma yamāvubhau /",
  "GK21sokss_pu:39036": "tau ca nāmnā karoti sma sa pitā rāmalakṣmaṇau // SoKss_16,3.32 //",
  "GK21sokss_pu:39037": "avardhetāṃ ca tau pitroḥ snehānandāvivārbhakau /",
  "GK21sokss_pu:39038": "svapitāmahayoścaiva prāṇebhyo 'py adhikapriyau // SoKss_16,3.33 //",
  "GK21sokss_pu:39039": "āropitagunāvetau tatkodaṇḍāvivānatau /",
  "GK21sokss_pu:39040": "tārāvaloko mādrī ca na paśyantāvatṛpyatām // SoKss_16,3.34 //",
  "GK21sokss_pu:39041": "tataḥ kuvalayāpīḍaṃ gajaṃ dātṛyaśaḥ sutau /",
  "GK21sokss_pu:39042": "dṛṣṭvā tārāvalokasya viprānsvānripavo 'bruvan // SoKss_16,3.35 //",
  "GK21sokss_pu:39043": "gatvā kuvalayāpīḍaṃ gajaṃ tārāvalokataḥ /",
  "GK21sokss_pu:39044": "yācadhvaṃ yadi tāvattaṃ yuṣmabhyaṃ sa pradāsyati // SoKss_16,3.36 //",
  "GK21sokss_pu:39045": "hariṣyāmastato rājyaṃ tadvihīnasya tasya tat /",
  "GK21sokss_pu:39046": "na dāsyatyatha dātṛtvayaśas tasya vinaṅkṣyati // SoKss_16,3.37 //",
  "GK21sokss_pu:39047": "ity uktāstais tathety uktvā gatvā te brāhmaṇās tataḥ /",
  "GK21sokss_pu:39048": "rājñastārāvalokāttaṃ dānavīrādyayācire // SoKss_16,3.38 //",
  "GK21sokss_pu:39049": "ko nāmārtho gajendreṇa yācitena dvijanmanām /",
  "GK21sokss_pu:39050": "tajjāne niścitamime prayuktā mama kenacit // SoKss_16,3.39 //",
  "GK21sokss_pu:39051": "tadyadastu mayā tāvaddātavyo 'yaṃ gajottamaḥ /",
  "GK21sokss_pu:39052": "aprāptakāmo hy arthī me kathaṃ yāsyati jīvataḥ // SoKss_16,3.40 //",
  "GK21sokss_pu:39053": "iti saṃcintya tebhyastaṃ dvijebhyo vāraṇottamam /",
  "GK21sokss_pu:39054": "tārāvalokaḥ sa dadau niṣkampenaiva cetasā // SoKss_16,3.41 //",
  "GK21sokss_pu:39055": "tatas tair nīyamānaṃ taṃ dṛṣṭvā karivaraṃ dvijaiḥ /",
  "GK21sokss_pu:39056": "paurāścandrāvalokasya kruddhā rājño 'ntikaṃ yayuḥ // SoKss_16,3.42 //",
  "GK21sokss_pu:39057": "ūcuś ca te sutenedaṃ rājyaṃ tyaktaṃ tavādhunā /",
  "GK21sokss_pu:39058": "munidharmo gṛhītaś ca sarvasaṃnyāsakāriṇā // SoKss_16,3.43 //",
  "GK21sokss_pu:39059": "yadetena śriyo mūlaṃ gandhabhagnānyavāraṇaḥ /",
  "GK21sokss_pu:39060": "dattaḥ kuvalayāpīḍaḥ paśyārthibhyo mahāgajaḥ // SoKss_16,3.44 //",
  "GK21sokss_pu:39061": "tadetaṃ tapase putraṃ vanaṃ prasthāpayāthavā /",
  "GK21sokss_pu:39062": "gajaṃ pratyāharānyaṃ vā rājānaṃ kurmahe vayam // SoKss_16,3.45 //",
  "GK21sokss_pu:39063": "iti candrāvalokas taih paurair uktas tathaiva tat /",
  "GK21sokss_pu:39064": "sa putraṃ śrāvayām āsa pratīhāramukhena tam // SoKss_16,3.46 //",
  "GK21sokss_pu:39065": "so 'pi tārāvalokastac chrutvā tattanayo 'bravīt /",
  "GK21sokss_pu:39066": "hastī tāvanmayā datto nāstyadeyaṃ ca me 'rthiṣu // SoKss_16,3.47 //",
  "GK21sokss_pu:39067": "īdṛśena tu rājyena paurāyattena kiṃ mama /",
  "GK21sokss_pu:39068": "kiṃ cānyānupayoginyā lakṣmyā vidyudvilolayā // SoKss_16,3.48 //",
  "GK21sokss_pu:39069": "tanme śreyo vane vāsaḥ sarvabhojyaphalaśriyām /",
  "GK21sokss_pu:39070": "madhye tarūnāṃ na punarnṛpaśūnāmihedṛśām // SoKss_16,3.49 //",
  "GK21sokss_pu:39071": "ity uktvā tulyasaṃkalpadhīrayā bhāryayānvitaḥ /",
  "GK21sokss_pu:39072": "pitroḥ pādāvanudhyāya dattvārthibhyo 'rthasaṃcayam // SoKss_16,3.50 //",
  "GK21sokss_pu:39073": "gṛhītavalkalaḥ sākaṃ sa putrābhyāṃ nijātpurāt /",
  "GK21sokss_pu:39074": "tārāvaloko niragādrudataḥ sāntvayandvijān // SoKss_16,3.51 //",
  "GK21sokss_pu:39075": "taṃ tathāprasthitaṃ dṛṣṭvā paśūnāṃ pakṣiṇāmapi /",
  "GK21sokss_pu:39076": "karuṇaṃ krandatāmaśrudhārābhir bhūrasicyata // SoKss_16,3.52 //",
  "GK21sokss_pu:39077": "sūnvorvāhanamātraikarathaśeṣaḥ pathi vrajan /",
  "GK21sokss_pu:39078": "so 'tha tārāvaloko 'nyai rathāścānyācito dvijaiḥ // SoKss_16,3.53 //",
  "GK21sokss_pu:39079": "sa tānatha dadau tebhyaścakarṣa ca rathaṃ svayam /",
  "GK21sokss_pu:39080": "sabhāryaḥ sukumārau tau netuṃ bālau tapovanam // SoKss_16,3.54 //",
  "GK21sokss_pu:39081": "tato 'avīmadhyagataṃ pariśrāntam upetya tam /",
  "GK21sokss_pu:39082": "niraśvaṃ ratham apy atra yayāce brāhmaṇo 'paraḥ // SoKss_16,3.55 //",
  "GK21sokss_pu:39083": "tasmai tam apiniḥśaṅko dattvā padbhyāṃ saputrakaḥ /",
  "GK21sokss_pu:39084": "sabhāryaś ca kathaṃcitsa dhīraḥ prāpa tapovanam // SoKss_16,3.56 //",
  "GK21sokss_pu:39085": "tatra mādryā kṛtodāraparicaryaḥ svabhāryayā /",
  "GK21sokss_pu:39086": "tarumūle kṛtāvāsastasthau mṛgaparicchadaḥ // SoKss_16,3.57 //",
  "GK21sokss_pu:39087": "vātāhaticalastpuṣpamañjarīcārucāmaraiḥ /",
  "GK21sokss_pu:39088": "pṛthucchāyātarucchattraiḥ pattraśayyāśilāsanaiḥ // SoKss_16,3.58 //",
  "GK21sokss_pu:39089": "gītair bhṛṅgāṅganānāṃ ca nānāphalarasāsavaiḥ /",
  "GK21sokss_pu:39090": "vīraṃ vairāgyarājyasthaṃ vanāntāstaṃ siṣevire // SoKss_16,3.59 //",
  "GK21sokss_pu:39091": "ekadā cātra tatpatnyāṃ mādryāṃ tasya kṛte svayam /",
  "GK21sokss_pu:39092": "āhartuṃ phalapuṣpādi gatāyāmāśramādbahiḥ // SoKss_16,3.60 //",
  "GK21sokss_pu:39093": "upetya brāhmaṇo vṛddhaḥ kaś cittamuṭajasthitam /",
  "GK21sokss_pu:39094": "tārāvalokaṃ tanayau yayāce rāmalakṣmaṇau // SoKss_16,3.61 //",
  "GK21sokss_pu:39095": "varaṃ putrāvimau nītau pārayiṣye śiśū api /",
  "GK21sokss_pu:39096": "na punarbhagnakāmo 'yaṃ preṣito 'rthī kathaṃcana // SoKss_16,3.62 //",
  "GK21sokss_pu:39097": "vidhirvīkṣitukāmo hi dhair yadhvaṃsaṃ śaṭho mama /",
  "GK21sokss_pu:39098": "iti saṃcintya sa dadau tasmai viprāya tau sutau // SoKss_16,3.63 //",
  "GK21sokss_pu:39099": "nīyamānau ca tau tena vipreṇa yayaturna yat /",
  "GK21sokss_pu:39100": "tatsa vipro latābhistau baddhahastāvatāḍayat // SoKss_16,3.64 //",
  "GK21sokss_pu:39101": "nināya caitau krandantau nṛśaṃso jananīṃ muhuḥ /",
  "GK21sokss_pu:39102": "vivṛtya pitaraṃ taṃ ca paśyantau sāśrulocanau // SoKss_16,3.65 //",
  "GK21sokss_pu:39103": "vatsa tārāvaloko 'tra paśyannapi na cukṣubhe /",
  "GK21sokss_pu:39104": "cukṣubhe tvasya dhair yeṇa bhūtagrāmāścarācaraḥ // SoKss_16,3.66 //",
  "GK21sokss_pu:39105": "athāhṛtya śanaiḥ puṣpaphalamūlādi sā satī /",
  "GK21sokss_pu:39106": "vanantādāyayau mādrī śrāntā taṃ patyurāśramam // SoKss_16,3.67 //",
  "GK21sokss_pu:39107": "dadarśādhomukhaṃ taṃ ca bhartāraṃ na tu tau sutau /",
  "GK21sokss_pu:39108": "viprakīrṇasthitakrīḍāmṛṇmayāśvarathadvipau // SoKss_16,3.68 //",
  "GK21sokss_pu:39109": "aniṣṭāśaṅkihṛdayā hā hatāsmi kva tau mama /",
  "GK21sokss_pu:39110": "putrakāviti papraccha saṃbhāntā taṃ patiṃ ca sā // SoKss_16,3.69 //",
  "GK21sokss_pu:39111": "so 'py avādīcchanair etāmanaghe tanayau mayā /",
  "GK21sokss_pu:39112": "yācamānāya tau dattau daridrāya dvijanmane // SoKss_16,3.70 //",
  "GK21sokss_pu:39113": "tacchruvā tyaktamohā sā sādhvī tamavadatpatim /",
  "GK21sokss_pu:39114": "tarhi yuktaṃ kṛtaṃ yātu kathamarthī parāṅmukhaḥ // SoKss_16,3.71 //",
  "GK21sokss_pu:39115": "evaṃ tayokte daṃpatyos tulyasattvatayā tayā /",
  "GK21sokss_pu:39116": "tayoś cakampe bhuvanaṃ cacālendrasya cāsanam // SoKss_16,3.72 //",
  "GK21sokss_pu:39117": "athendraḥ praṇidhānena mādrītārāvalokayoḥ /",
  "GK21sokss_pu:39118": "dānasattvaprabhāveṇa kampitaṃ jagadaikṣata // SoKss_16,3.73 //",
  "GK21sokss_pu:39119": "tataḥ sa brāhmaṇo bhūtvā gatvā jijñāsurāśramam /",
  "GK21sokss_pu:39120": "tārāvalokaṃ mādrīṃ tāmekapatnīmayācata // SoKss_16,3.74 //",
  "GK21sokss_pu:39121": "tārāvaloko 'pyetasmai dātuṃ hastodakena tām /",
  "GK21sokss_pu:39122": "nirvikalpaḥ pravavṛte vanāntasahacāriṇīm // SoKss_16,3.75 //",
  "GK21sokss_pu:39123": "kiṃ sādhayasi rājarṣe dattvā dārān apīdṛśān /",
  "GK21sokss_pu:39124": "ity ukto dvijarūpeṇa tena śakreṇa so 'bravīt // SoKss_16,3.76 //",
  "GK21sokss_pu:39125": "na me sādhyaṃ kim apy asti vāñchā tvetāvatī mama /",
  "GK21sokss_pu:39126": "prāṇānapi sadā dadyāṃ brāhmaṇebhya iti dvija // SoKss_16,3.77 //",
  "GK21sokss_pu:39127": "tac chrutvā nijarūpastho bhūtvā śakro jagāda tam /",
  "GK21sokss_pu:39128": "tuṣṭo 'smi kṛtajijñāsastava tena vadāmi te // SoKss_16,3.78 //",
  "GK21sokss_pu:39129": "na te deyā punaḥ patnī cakravartī ca bhāvyasi /",
  "GK21sokss_pu:39130": "vidyādharāṇāmacirādity uktvāntardadhe ca saḥ // SoKss_16,3.79 //",
  "GK21sokss_pu:39131": "atrāntare sa vṛddho 'pi brāhmaṇo dakṣiṇārjitau /",
  "GK21sokss_pu:39132": "tārāvalokatanayau gṛhītvā mārgamohataḥ // SoKss_16,3.80 //",
  "GK21sokss_pu:39133": "bhramaṃścandrāvalokasya daivāttasya puraṃ prabhoḥ /",
  "GK21sokss_pu:39134": "prāpyāpaṇe tau vikretuṃ rājaputrau pracakrame // SoKss_16,3.81 //",
  "GK21sokss_pu:39135": "tatra tau pratyabhijñāya gatvaivāvedya bhūpateḥ /",
  "GK21sokss_pu:39136": "paurāścandrāvalokasya sadvijau ninyurantikam // SoKss_16,3.82 //",
  "GK21sokss_pu:39137": "sa tau dṛṣṭvā nijau pautrau sāśruḥ pṛṣṭvā ca taṃ dvijam /",
  "GK21sokss_pu:39138": "abhūttaduktavṛttāntaḥ sukhaduḥkhamayaściram // SoKss_16,3.83 //",
  "GK21sokss_pu:39139": "tataḥ sa nijaputrasya sattvotkarṣaṃ vibhāvya tam /",
  "GK21sokss_pu:39140": "tyaktarājyaspṛhaḥ paurair arthyamāno 'pi tau dvijāt // SoKss_16,3.84 //",
  "GK21sokss_pu:39141": "krītvā tasmāddhanaiḥ pautrau gṛhītvā saparigrahaḥ /",
  "GK21sokss_pu:39142": "sūnostārāvalokasya tasyāśramapadaṃ yayau // SoKss_16,3.85 //",
  "GK21sokss_pu:39143": "tatrāpaśyaca taṃ baddhajaṭaṃ valkaladhāriṇam /",
  "GK21sokss_pu:39144": "āśāgatair mahāvṛkṣam iva bhuktaśriyaṃ dvijaiḥ // SoKss_16,3.86 //",
  "GK21sokss_pu:39145": "dūrādādhāvya patitaṃ putraṃ taṃ pādayoś ca saḥ /",
  "GK21sokss_pu:39146": "yadāropayadutsaṅgamabhiṣicyāśruvāriṇā // SoKss_16,3.87 //",
  "GK21sokss_pu:39147": "vidyādharādhirājyārthamabhiṣekapuraḥsare /",
  "GK21sokss_pu:39148": "tasya siṃhāsanārohe tadevārambhatāṃ yayau // SoKss_16,3.88 //",
  "GK21sokss_pu:39149": "athaitattanayau rājā tau dadau rāmalakṣmaṇau /",
  "GK21sokss_pu:39150": "so 'smai tārāvalokāya krītāvetāviti bruvan // SoKss_16,3.89 //",
  "GK21sokss_pu:39151": "kurvanty anyonyavṛttāntakathā yāvac ca tatra te /",
  "GK21sokss_pu:39152": "tāvad gajaś caturdanto lakṣmīś cāvātarad divaḥ // SoKss_16,3.90 //",
  "GK21sokss_pu:39153": "avatīrṇeṣu cānyeṣu vidyādharapatiṣvapi /",
  "GK21sokss_pu:39154": "lakṣmīstārāvalokaṃ sā padmahastā jagāda tam // SoKss_16,3.91 //",
  "GK21sokss_pu:39155": "āruhya vāraṇe 'muṣminnehi vidyādharāspadam /",
  "GK21sokss_pu:39156": "tatsāmrājyaśriyaṃ bhuṅkṣva jitāṃ dānaprabhāvataḥ // SoKss_16,3.92 //",
  "GK21sokss_pu:39157": "ity uktavatyā lakṣmyā sa sākaṃ bhāryāsutānvitaḥ /",
  "GK21sokss_pu:39158": "pituḥ praṇamya caraṇau paśyastsvāśramavāsiṣu // SoKss_16,3.93 //",
  "GK21sokss_pu:39159": "āruhya taṃ gajaṃ divyaṃ vṛto vidyādhareśvaraiḥ /",
  "GK21sokss_pu:39160": "tārāvaloko nabhasā yayau vaidyādharaṃ padam // SoKss_16,3.94 //",
  "GK21sokss_pu:39161": "tatropabhuktasāmrājyaściraṃ vidyābhir āśritaḥ /",
  "GK21sokss_pu:39162": "kālenotpannavair āgyastapovanamaśiśriyat // SoKss_16,3.95 //",
  "GK21sokss_pu:39163": "evaṃ tārāvalokena mānuṣeṇa satā purā /",
  "GK21sokss_pu:39164": "nirmalaiḥ sukṛtaiḥ prāpi sarvavidyādharendratā // SoKss_16,3.96 //",
  "GK21sokss_pu:39165": "anye tu tāmavāpyāpi vibhraṣṭāḥ skhalitais tataḥ /",
  "GK21sokss_pu:39166": "tadrakṣerapacāraṃ tvaṃ svato vā parato 'pi vā // SoKss_16,3.97 //",
  "GK21sokss_pu:39167": "iti naravāhanadattaḥ kaśyapamuninā kathāṃ samākhyāya /",
  "GK21sokss_pu:39168": "anuśiṣṭaḥ sa tatheti pratipede cakravartī tat // SoKss_16,3.98 //",
  "GK21sokss_pu:39169": "vidyādharāḥ śṛṇuta yaḥ kurute mamātra dharmavyatikramamitaḥ prabhṛti prajāsu /",
  "GK21sokss_pu:39170": "vadhyaḥ sa me niyatamityabhito harādrim uddhoṣaṇāṃ ca sa tato bhramayāṃcakāra // SoKss_16,3.99 //",
  "GK21sokss_pu:39171": "athāvanatamastakair vidhṛtaśāsanaḥ khecarair uvāsa vilasadyaśāḥ suratamañjarīmocanāt /",
  "GK21sokss_pu:39172": "svamātulasamīpago 'sitagirau nayanprāvṛṣaṃ sa tatra saparicchado munivarasya tasyāśrame // SoKss_16,3.100 //",
  "GK21sokss_pu:39173": "iti mahākaviśrīsomadevabhaṭṭaviracite kathāsaritsāgare suratamañjarīlambake tṛtīyas taraṅgaḥ /",
  "GK21sokss_pu:39174": "samāptaś cāyaṃ suratamañjarīlambakaḥ ṣoḍaśaḥ /",
  "GK21sokss_pu:39175": "// śrīḥ //",
  "GK21sokss_pu:39176": "mahākaviśrīsomadevahaṭṭaviracitaḥ kathāsaritsāgaraḥ /",
  "GK21sokss_pu:39177": "padmāvatī nāma saptadaśo lambakaḥ /",
  "GK21sokss_pu:39178": "idaṃ gurugirīnrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:39179": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_17,0.1 //",
  "GK21sokss_pu:39180": "prathamas taraṅgaḥ /",
  "GK21sokss_pu:39181": "dehārdhadhṛtakānto 'pi tapasvī nirguṇo 'pi yaḥ /",
  "GK21sokss_pu:39182": "jagatstutyo namastasmai citrarūpāya śaṃbhave // SoKss_17,1.1 //",
  "GK21sokss_pu:39183": "calatkarṇāgravikṣiptagaṇḍoḍḍīnālimaṇḍalam /",
  "GK21sokss_pu:39184": "dhunvānaṃ vighnasaṃghātam iva vighnāntakaṃ numaḥ // SoKss_17,1.2 //",
  "GK21sokss_pu:39185": "evaṃ tatrāsitagirau kaśyapasyāśrame muneḥ /",
  "GK21sokss_pu:39186": "gopālakasya nikaṭe mātulasya tapasyataḥ // SoKss_17,1.3 //",
  "GK21sokss_pu:39187": "varṣākālātivāhāya nivasan sacivair yutaḥ /",
  "GK21sokss_pu:39188": "sarvavidyādharendraikacakravartipade sthitaḥ // SoKss_17,1.4 //",
  "GK21sokss_pu:39189": "naravāhanadatto 'sau tais tair vidyādharādhipaiḥ /",
  "GK21sokss_pu:39190": "anvāsitaḥ svabhāryābhiḥ pañcaviṃśatibhir vṛtaḥ // SoKss_17,1.5 //",
  "GK21sokss_pu:39191": "bruvan kathāḥ sa munibhiḥ sapatnīkair apṛcchyata /",
  "GK21sokss_pu:39192": "yadā mānasavegena devī madanamañcukā // SoKss_17,1.6 //",
  "GK21sokss_pu:39193": "māyayāpahṛtaiṣābhūttadā virahaniḥsaham /",
  "GK21sokss_pu:39194": "vyanodayatkathaṃ kastvāmiti naḥ kathyatāṃ tvayā // SoKss_17,1.7 //",
  "GK21sokss_pu:39195": "iti tair munibhiḥ pṛṣṭastadbhāryābhiś ca tatra saḥ /",
  "GK21sokss_pu:39196": "naravāhanadatto 'tha vaktumevaṃ pracakrame // SoKss_17,1.8 //",
  "GK21sokss_pu:39197": "tadā hṛtāyāṃ me tasyāṃ devyāṃ pāpena vairiṇā /",
  "GK21sokss_pu:39198": "mayānubhūtaṃ duḥkhaṃ yattatkiyatkathyate 'dhunā // SoKss_17,1.9 //",
  "GK21sokss_pu:39199": "na tatpuraṃ na codyānaṃ gṛhaṃ vā yatra nābhramam /",
  "GK21sokss_pu:39200": "cinvannahamimāmārtaḥ sarve ca sacivā mama // SoKss_17,1.10 //",
  "GK21sokss_pu:39201": "upaviṣṭaṃ ca sonmādam ivodyāne taros tale /",
  "GK21sokss_pu:39202": "āha sma labdhāvasaraḥ sāntvayan gomukho 'tha mām // SoKss_17,1.11 //",
  "GK21sokss_pu:39203": "mā gā viklavatāṃ devīmacirātprāpsyasi prabho /",
  "GK21sokss_pu:39204": "devā hi dyucaraiśvaryamādiśaṃste 'nayā saha // SoKss_17,1.12 //",
  "GK21sokss_pu:39205": "tadavaśyaṃ tathā bhāvi nahi tadvacanaṃ mṛṣā /",
  "GK21sokss_pu:39206": "dhīrāś ca soḍhavirahāḥ prāpnuvantīṣṭasaṃgamam // SoKss_17,1.13 //",
  "GK21sokss_pu:39207": "rāmabhadro nalo rājā tavaiva ca pitāmahāḥ /",
  "GK21sokss_pu:39208": "viṣahya virahaṃ kiṃ na preyasībhiḥ samāgatāḥ // SoKss_17,1.14 //",
  "GK21sokss_pu:39209": "sa muktāphalaketuś ca cakravartī dyucāriṇām /",
  "GK21sokss_pu:39210": "padmāvatyā na kiṃ prāpa viyuktaḥ saṃgamaṃ punaḥ // SoKss_17,1.15 //",
  "GK21sokss_pu:39211": "tathā ca śṛṇu devāhaṃ tatkathāṃ kathayāmi te /",
  "GK21sokss_pu:39212": "ity uktvā gomukho mahyamimāmakathayatkathām // SoKss_17,1.16 //",
  "GK21sokss_pu:39213": "astīha prathitā pṛthvyāṃ nāmnā vārāṇasī purī /",
  "GK21sokss_pu:39214": "dyusaridbhūṣitā mūrtiḥ śāṃbhavīvāpavargadā // SoKss_17,1.17 //",
  "GK21sokss_pu:39215": "surasadmadhvajapaṭair marutā namitoddhataiḥ /",
  "GK21sokss_pu:39216": "ihaita mokṣaṃ yāteti bruvāṇevāsniśaṃ janān // SoKss_17,1.18 //",
  "GK21sokss_pu:39217": "sitaprāsādaśikharā candracūḍanivāsabhūḥ /",
  "GK21sokss_pu:39218": "bhāti śaivagaṇākīrṇā kailāsādristhalīva yā // SoKss_17,1.19 //",
  "GK21sokss_pu:39219": "tasyām abhūd brahmadatto nāma rājā purā puri /",
  "GK21sokss_pu:39220": "śivaikabhakto brahmaṇyaḥ śūro dātā kṣamāparaḥ // SoKss_17,1.20 //",
  "GK21sokss_pu:39221": "na durgeṣv api caskhāla na mamajjāmbudhiṣvapi /",
  "GK21sokss_pu:39222": "bhuvi bhramantī yasyājñā na dvīpāny api nātarat // SoKss_17,1.21 //",
  "GK21sokss_pu:39223": "āhlādadāyinī tasya cakorasyeva vallabhā /",
  "GK21sokss_pu:39224": "āsītsomaprabhā devī netrapeyāsya sāpy abhūt // SoKss_17,1.22 //",
  "GK21sokss_pu:39225": "śivabhūtyabhidhānaś ca mantrī tasyābhavaddvijaḥ /",
  "GK21sokss_pu:39226": "bṛhaspatisamo buddhyā sarvaśāstrārthapāragaḥ // SoKss_17,1.23 //",
  "GK21sokss_pu:39227": "sa kadācinnṛpaścandraprāsāde śayane sthitaḥ /",
  "GK21sokss_pu:39228": "dadarśa haṃsayugalaṃ gaganenāgataṃ niśi // SoKss_17,1.24 //",
  "GK21sokss_pu:39229": "dīptajāmbūnadamayaṃ rājahaṃsāvalīvṛtam /",
  "GK21sokss_pu:39230": "abhragaṅgājalotkṣiptam iva hemāmbujadvayam // SoKss_17,1.25 //",
  "GK21sokss_pu:39231": "gate dṛṣṭipathāttasminnatyāścarye sa bhūpatiḥ /",
  "GK21sokss_pu:39232": "paryatapyata sotkaṇṭhaḥ punastaddarśanaṃ vinā // SoKss_17,1.26 //",
  "GK21sokss_pu:39233": "anidra eva nītvā tāṃ niśāṃ prātaḥ sa mantriṇam /",
  "GK21sokss_pu:39234": "yathā dṛṣṭaṃ tathākhyāya śivabhūtim uvāca tam // SoKss_17,1.27 //",
  "GK21sokss_pu:39235": "tadyatheṣṭaṃ na tau hemahaṃsau paśyāmyahaṃ yadi /",
  "GK21sokss_pu:39236": "tatkimetena rājyena jīvitenāpi vā mama // SoKss_17,1.28 //",
  "GK21sokss_pu:39237": "iti rājñodite mantrī śivabhūtirjagāda tam /",
  "GK21sokss_pu:39238": "astyupāyo 'tra kaś cittaṃ śṛṇu devav adāmi te // SoKss_17,1.29 //",
  "GK21sokss_pu:39239": "vicitrakarmayogena saṃsāre 'smin prajāpateḥ /",
  "GK21sokss_pu:39240": "vicitro bhūtasargo 'yamaparicchedya eva yaḥ // SoKss_17,1.30 //",
  "GK21sokss_pu:39241": "tatra duḥkhamaye mohādudbhavatsukhabuddhayaḥ /",
  "GK21sokss_pu:39242": "nivāsāhārapānādirasādrajyanti jantavaḥ // SoKss_17,1.31 //",
  "GK21sokss_pu:39243": "teṣāṃ cāhārapānādi nivāsaṃ ca pṛthagvidham /",
  "GK21sokss_pu:39244": "svasvajātyanurūpeṇa prītidaṃ vidadhe vidhiḥ // SoKss_17,1.32 //",
  "GK21sokss_pu:39245": "tad deva kāraya mahad dhaṃsānāmāśrayaṃ saraḥ /",
  "GK21sokss_pu:39246": "kamalotpalasaṃchannaṃ nirbādhaṃ rakṣirakṣitam // SoKss_17,1.33 //",
  "GK21sokss_pu:39247": "pakṣipriyaṃ ca tatrānnaṃ prakṣepaya sadā taṭe /",
  "GK21sokss_pu:39248": "yavadāyānti tatrāśu nānādigbhyo 'mbupakṣiṇaḥ // SoKss_17,1.34 //",
  "GK21sokss_pu:39249": "tanmadhye nacirād atra tau haṃsāvapy upaiṣyataḥ /",
  "GK21sokss_pu:39250": "tato drakṣyasyajasraṃ tau mā kṛthā durmanaskatām // SoKss_17,1.35 //",
  "GK21sokss_pu:39251": "ity ukte mantriṇā tena sa rājā tadakārayat /",
  "GK21sokss_pu:39252": "yathoktaṃ kṣaṇasaṃpannaṃ brahmadatto mahāsaraḥ // SoKss_17,1.36 //",
  "GK21sokss_pu:39253": "haṃsasārasacakrāhvasaṃśrite tatra kālataḥ /",
  "GK21sokss_pu:39254": "āgatya padmakhaṇḍe taddhaṃsayugmam upāviśat // SoKss_17,1.37 //",
  "GK21sokss_pu:39255": "tadupetya sa vijñaptastatsarorakṣibhir nṛpaḥ /",
  "GK21sokss_pu:39256": "agādetatsaro hṛṣṭaḥ siddhaṃ matvā manoramam // SoKss_17,1.38 //",
  "GK21sokss_pu:39257": "dadarśa hemahaṃsau ca tatra tau dūrato 'rcayan /",
  "GK21sokss_pu:39258": "āśvāsayac ca nikṣipya sakṣīrāñ śālitaṇḍulān // SoKss_17,1.39 //",
  "GK21sokss_pu:39259": "viśuddhakaladhautāṅgau muktāmaṇimayekṣaṇau /",
  "GK21sokss_pu:39260": "pravālacañcucaraṇau tārkṣyaratnāgrapakṣatī // SoKss_17,1.40 //",
  "GK21sokss_pu:39261": "visrambhopagatau tau sa haṃsau rājā vibhāvayan /",
  "GK21sokss_pu:39262": "mudā sadāvasatprītyā tatraiva sarasastaṭe // SoKss_17,1.41 //",
  "GK21sokss_pu:39263": "ekadā caikadeśe 'tra sarorodhasi paryaṭan /",
  "GK21sokss_pu:39264": "amlāyipuṣparacitāṃ pūjāṃ rāja dadarśa saḥ // SoKss_17,1.42 //",
  "GK21sokss_pu:39265": "kena pūjā kṛtaiṣeti papracchātra sa rakṣiṇaḥ /",
  "GK21sokss_pu:39266": "tatas te taṃ saraḥpālā nṛpamevaṃ vyajijñapan // SoKss_17,1.43 //",
  "GK21sokss_pu:39267": "trisaṃdhyaṃ sarasi snāstvā haṃsāvetau hiraṇmayau /",
  "GK21sokss_pu:39268": "iha nityamimāṃ pūjāṃ kṛtvā dhyānena tiṣṭhataḥ // SoKss_17,1.44 //",
  "GK21sokss_pu:39269": "tan na vidmo mahārāja kimetanmahadadbhutam /",
  "GK21sokss_pu:39270": "etac chrutvā sa rakṣibhyaścintayām āsa bhūpatiḥ // SoKss_17,1.45 //",
  "GK21sokss_pu:39271": "kva haṃsau kvedṛśī caryā dhruvamastyatra kāraṇam /",
  "GK21sokss_pu:39272": "tatkariṣye tapastāvadyāvadvetsyāmi kāvimau // SoKss_17,1.46 //",
  "GK21sokss_pu:39273": "iti saṃcintya nṛpatistyaktāhāraḥ sa bhāryayā /",
  "GK21sokss_pu:39274": "mantriṇā ca samaṃ cakre haradhyānaparastapaḥ // SoKss_17,1.47 //",
  "GK21sokss_pu:39275": "atha tau divyahaṃsau taṃ dvādaśāham upoṣitam /",
  "GK21sokss_pu:39276": "upetya vyaktayā vācā svapne rājānamūcatuḥ // SoKss_17,1.48 //",
  "GK21sokss_pu:39277": "rājannuttiṣṭha vakṣyāvaḥ sabhāryāsacivasya te /",
  "GK21sokss_pu:39278": "prātaḥ sarvaṃ yathātattvaṃ vijane pāraṇe kṛte // SoKss_17,1.49 //",
  "GK21sokss_pu:39279": "ity uktvā tau tirobhūtau haṃsau rājā prabuddhya ca /",
  "GK21sokss_pu:39280": "bhāryāmantriyutaḥ prātaścakārotthāya pāraṇam // SoKss_17,1.50 //",
  "GK21sokss_pu:39281": "bhuktottaraṃ ca tatrāmbulīlāgehāntare sthitam /",
  "GK21sokss_pu:39282": "nṛpaṃ svabhāryāmātyaṃ taṃ haṃsau tāv abhyupeyatuḥ // SoKss_17,1.51 //",
  "GK21sokss_pu:39283": "kau yuvāṃ brūtamity uktau tenābhyarcyaiva bhūbhujā /",
  "GK21sokss_pu:39284": "kramāttasmai svavṛttāntam evamācakhyatuś ca tau // SoKss_17,1.52 //",
  "GK21sokss_pu:39285": "asti mandara ityadrirājo jagati viśrutaḥ /",
  "GK21sokss_pu:39286": "viharatsurasaṃghātavirājadratnakānanaḥ // SoKss_17,1.53 //",
  "GK21sokss_pu:39287": "yasyāmṛtena sikteṣu mathitakṣīravāridheḥ /",
  "GK21sokss_pu:39288": "jarāmṛtyuharaṃ puṣpaphalamūlāmbusānuṣu // SoKss_17,1.54 //",
  "GK21sokss_pu:39289": "kailāsādhikakāntasya yasya śṛṅgāgrabhūmayaḥ /",
  "GK21sokss_pu:39290": "nānāsadratnaracitā līlodyānāni dhūrjaṭeḥ // SoKss_17,1.55 //",
  "GK21sokss_pu:39291": "tatra jātu kṛtakrīḍo devo 'vasthāpya pārvatīm /",
  "GK21sokss_pu:39292": "devakāryānurodhena kenapyantardadhe haraḥ // SoKss_17,1.56 //",
  "GK21sokss_pu:39293": "tatas tadvirahākrāntā tatkrīḍāketaneṣu sā /",
  "GK21sokss_pu:39294": "babhrāmāśvāsyamānātra pārvatī devatāntaraiḥ // SoKss_17,1.57 //",
  "GK21sokss_pu:39295": "ekadā ca madhuprāptisodvegā sā gaṇair vṛtā /",
  "GK21sokss_pu:39296": "devī tarutale yāvat priyacintākulā sthitā // SoKss_17,1.58 //",
  "GK21sokss_pu:39297": "tāvajjayāsutāṃ tatra devyāścāmaradhāriṇīm /",
  "GK21sokss_pu:39298": "kumārīṃ candralekhākhyāṃ sābhilāṣāvalokinīm // SoKss_17,1.59 //",
  "GK21sokss_pu:39299": "samānarūpatāruṇyo nikaṭastho guṇottamaḥ /",
  "GK21sokss_pu:39300": "maṇipuṣpeśvaro nāma sābhilāṣo vyalokayat // SoKss_17,1.60 //",
  "GK21sokss_pu:39301": "taddṛṣṭvānyau gaṇau nāmnā piṅgeśvaraguheśvarau /",
  "GK21sokss_pu:39302": "babhūvatuḥ smitamukhāv anyonyānanadarśinau // SoKss_17,1.61 //",
  "GK21sokss_pu:39303": "tau cālokya tathābhūtau kasyaitau hasato 'pade /",
  "GK21sokss_pu:39304": "ityantaḥ kupitā devī dadau dṛṣṭimitas tataḥ // SoKss_17,1.62 //",
  "GK21sokss_pu:39305": "tāvattāvatra cānyonyamukhe smerārpitekṣaṇau /",
  "GK21sokss_pu:39306": "dadarśa candralekhāṃ tāṃ maṇipuṣpeśvaraṃ ca tam // SoKss_17,1.63 //",
  "GK21sokss_pu:39307": "tato virahasodvegā kruddhā devī jagāda sā /",
  "GK21sokss_pu:39308": "devasyāsaṃnidhau suṣṭhu smaraprekṣaṇakaṃ kṛtam // SoKss_17,1.64 //",
  "GK21sokss_pu:39309": "etābhyāṃ hāsaśīlābhyāṃ hasitaṃ prekṣya suṣṭhu ca /",
  "GK21sokss_pu:39310": "tanmartyayonau kāmāndhau strīpuṃsau patatāmimau // SoKss_17,1.65 //",
  "GK21sokss_pu:39311": "tatraiva daṃpatī caitāv avinītau bhaviṣyataḥ /",
  "GK21sokss_pu:39312": "hāsaśīlāv imau kleśān prāpsyatas tu bahūn bhuvi // SoKss_17,1.66 //",
  "GK21sokss_pu:39313": "brāhmaṇau duḥkhitau pūrvaṃ tadanu brahmarākṣasau /",
  "GK21sokss_pu:39314": "tataḥ piśācakau paścāccaṇḍālau taskarau tataḥ // SoKss_17,1.67 //",
  "GK21sokss_pu:39315": "chinnapucchau tataḥ śvānau vividhau ca tataḥ khagau /",
  "GK21sokss_pu:39316": "bhaviṣyato gaṇāvetau parihāsāparādhinau // SoKss_17,1.68 //",
  "GK21sokss_pu:39317": "ābhyāṃ hi svasthacittābhyāmeṣa durvinayaḥ kṛtaḥ /",
  "GK21sokss_pu:39318": "iyādiṣṭavatīṃ devīṃ dhūrjaṭākhyo 'vadadgaṇaḥ // SoKss_17,1.69 //",
  "GK21sokss_pu:39319": "atyayuktamidaṃ devi na khalvete guṇottamāḥ /",
  "GK21sokss_pu:39320": "iyantaṃ śāpamarhanti svalpādevāparādhataḥ // SoKss_17,1.70 //",
  "GK21sokss_pu:39321": "tac chrutvaivābravīt kopād devī tam api dhūrjaṭam /",
  "GK21sokss_pu:39322": "martyayonāvanātmajña bhavānapi patatviti // SoKss_17,1.71 //",
  "GK21sokss_pu:39323": "dattaśāpapratāpāṃ tāṃ pratīhārī jayāmbikām /",
  "GK21sokss_pu:39324": "jananī candralekhāyāḥ pādalagnā vyajijñapat // SoKss_17,1.72 //",
  "GK21sokss_pu:39325": "prasīda devi śāpāntaṃ kurvasyā duhiturmama /",
  "GK21sokss_pu:39326": "eteṣāṃ ca svabhṛtyānāmajñānavihitāgasām // SoKss_17,1.73 //",
  "GK21sokss_pu:39327": "vijñapteti pratīhāryā jayayā girijābravīt /",
  "GK21sokss_pu:39328": "yadā sarve miliṣyanti jñānaprāptivaśātkramāt // SoKss_17,1.74 //",
  "GK21sokss_pu:39329": "brahmādīnāṃ tapaḥkṣetre dṛṣṭvā siddhīśvaraṃ tadā /",
  "GK21sokss_pu:39330": "eṣyanti padamasmākaṃ muktaśāpā ime punaḥ // SoKss_17,1.75 //",
  "GK21sokss_pu:39331": "manuṣye candralekheyametatkāntaḥ sa dhūrjaṭaḥ /",
  "GK21sokss_pu:39332": "sukhino 'mī bhaviṣyanti trayo dvau duḥkhināvimau // SoKss_17,1.76 //",
  "GK21sokss_pu:39333": "ity uktvā viratā yāvat sā devī tāvadāyayau /",
  "GK21sokss_pu:39334": "tatrāsuraḥ kila jñātaharāsaṃnidhirandhakaḥ // SoKss_17,1.77 //",
  "GK21sokss_pu:39335": "sa devīṃ prepsurutsiktastatparicchadabhartsitaḥ /",
  "GK21sokss_pu:39336": "gato vijñāya devena jñātvā tatkāraṇaṃ hataḥ // SoKss_17,1.78 //",
  "GK21sokss_pu:39337": "kṛtakāryo 'ntikāyātastuṣṭāmuktāndhakāgamām /",
  "GK21sokss_pu:39338": "so 'tha devo jagādaivaṃ girijāṃ girijāpatiḥ // SoKss_17,1.79 //",
  "GK21sokss_pu:39339": "mānasaḥ pūrvaputras te so 'ndhako 'dya hato mayā /",
  "GK21sokss_pu:39340": "tvagasthiśeṣo bhṛṅgī ca bhaviṣyaty adhuneha saḥ // SoKss_17,1.80 //",
  "GK21sokss_pu:39341": "ity uktvā sa samaṃ devyā tatrāsīd viharan haraḥ /",
  "GK21sokss_pu:39342": "maṇipuṣpeśv arādyāś ca pañca te 'vātaran bhuvi // SoKss_17,1.81 //",
  "GK21sokss_pu:39343": "tatra tāvaddvayo rājaṃs tasya piṅgeśvarasya ca /",
  "GK21sokss_pu:39344": "guheśvarasya codantaṃ citrāyitam imaṃ śṛṇu // SoKss_17,1.82 //",
  "GK21sokss_pu:39345": "asti yajñasthalākhyo 'sminn agrahāro mahītale /",
  "GK21sokss_pu:39346": "tatrābhūd yajñasomākhyo brāhmaṇo dhanavān guṇī // SoKss_17,1.83 //",
  "GK21sokss_pu:39347": "tasya dvāvudapadyetāṃ putrau vayasi madhyame /",
  "GK21sokss_pu:39348": "harisomastayor jyeṣṭhaḥ kaniṣṭho devasomakaḥ // SoKss_17,1.84 //",
  "GK21sokss_pu:39349": "tayos tasya samuttīrṇabālyayor upanītayoḥ /",
  "GK21sokss_pu:39350": "viprasyādau dhanaṃ kṣīṇaṃ sabhāryasyāyuṣā tataḥ // SoKss_17,1.85 //",
  "GK21sokss_pu:39351": "tatas tau tatsutau dīnau pitṛhīnāvavṛttikau /",
  "GK21sokss_pu:39352": "hṛtāgrahārau dāyādair mantrayāmāsaturmithaḥ // SoKss_17,1.86 //",
  "GK21sokss_pu:39353": "bhikṣaikavṛttī jātau svo na ca bhikṣāmavāpnuvaḥ /",
  "GK21sokss_pu:39354": "taddūram apigacchāvo varaṃ mātāmahaṃ gṛham // SoKss_17,1.87 //",
  "GK21sokss_pu:39355": "bhraṣṭau yady api nau ko 'tra śraddadhyātsvayamāgatau /",
  "GK21sokss_pu:39356": "tathāpi yāvaḥ kiṃ kurvo nahyanyāstyāvayor gatiḥ // SoKss_17,1.88 //",
  "GK21sokss_pu:39357": "iti saṃmantrya yayaturbhikṣamāṇau krameṇa tau /",
  "GK21sokss_pu:39358": "tamagrahāraṃ tadyatra mātāmahagṛhaṃ tayoḥ // SoKss_17,1.89 //",
  "GK21sokss_pu:39359": "tatra taṃ somadevākhyaṃ mṛtaṃ mātāmahaṃ janāt /",
  "GK21sokss_pu:39360": "pṛcchantau tāvabudhyetāṃ mandabhāgyau sabhāryakam // SoKss_17,1.90 //",
  "GK21sokss_pu:39361": "tataś ca tau yajñadevakratudevābhidhānayoḥ /",
  "GK21sokss_pu:39362": "rajorūkṣau viviśaturvignau mātulayor gṛham // SoKss_17,1.91 //",
  "GK21sokss_pu:39363": "tatrādṛtya samāśvāsya tābhyāṃ kḷptāśanāmbarau /",
  "GK21sokss_pu:39364": "sadviprābhyāmadhīyānau yāvattau tatra tiṣṭhataḥ // SoKss_17,1.92 //",
  "GK21sokss_pu:39365": "tavattāvapy upakṣīṇadhanībhūtāvabhṛtyakau /",
  "GK21sokss_pu:39366": "mātulau bhāgineyau tau prītipūrvamavocatām // SoKss_17,1.93 //",
  "GK21sokss_pu:39367": "putrau daridrībhūtānām asmākaṃ paśupālakam /",
  "GK21sokss_pu:39368": "kartuṃ nāsty adya sāmarthyaṃ tad yuvāṃ rakṣakaṃ paśūn // SoKss_17,1.94 //",
  "GK21sokss_pu:39369": "ity uktau mātulābhyāṃ tau bāṣpakaṇṭhau tatheti tat /",
  "GK21sokss_pu:39370": "harisomadevasomau tadvaco 'bhyupajagmatuḥ // SoKss_17,1.95 //",
  "GK21sokss_pu:39371": "tato 'ṭavyāṃ paśūnnītvā satataṃ tau rarakṣatuḥ /",
  "GK21sokss_pu:39372": "pariśrāntau ca sāyaṃ tāvādāyājagmaturgṛham // SoKss_17,1.96 //",
  "GK21sokss_pu:39373": "tathā tayoḥ pāśupālyaṃ kurvatordaivaśaptayoḥ /",
  "GK21sokss_pu:39374": "ahāryata paśuḥ kaś citkaścidvyāghrair abhakṣyata // SoKss_17,1.97 //",
  "GK21sokss_pu:39375": "tatas tau mātulau yāvadudvignau tāvadekadā /",
  "GK21sokss_pu:39376": "dhenuśchāgaś ca yajñārthau dvau tayoḥ kvāpi neśatuḥ // SoKss_17,1.98 //",
  "GK21sokss_pu:39377": "tadbhayāt tān gṛhaṃ nītvaivānyān asamaye paśūn /",
  "GK21sokss_pu:39378": "palāyitau tau cinvantau dūraṃ viviśitur vanam // SoKss_17,1.99 //",
  "GK21sokss_pu:39379": "tatra vyāghrārdhajagdhaṃ taṃ chāgaṃ dadṛśaturnijam /",
  "GK21sokss_pu:39380": "śocitvopahatātmānāvevaṃ jagadatuś ca tau // SoKss_17,1.100 //",
  "GK21sokss_pu:39381": "chāgo 'yaṃ mātulābhyāṃ nau yajñārthaṃ paryakalpyata /",
  "GK21sokss_pu:39382": "tasminnaṣṭe ca durvārastayoḥ kopo bhaviṣyati // SoKss_17,1.101 //",
  "GK21sokss_pu:39383": "tadasya māṃsaṃ saṃskṛtya vahnau bhuktvā hatakṣudhau /",
  "GK21sokss_pu:39384": "śeṣamādāya gacchāvaḥ kvāpy āvāṃ bhaikṣyajīvinau // SoKss_17,1.102 //",
  "GK21sokss_pu:39385": "iti saṃcintya yāvattaṃ chāgaṃ saṃskuruto 'nale /",
  "GK21sokss_pu:39386": "tāvadājagmatuḥ paścāddhāvantau mātulau tayoḥ // SoKss_17,1.103 //",
  "GK21sokss_pu:39387": "tābhyāṃ chāgaṃ pacantau tau dṛṣṭvāvutthāya saṃbhramāt /",
  "GK21sokss_pu:39388": "dūrāttaddarśanatrastau palāyya yayatus tataḥ // SoKss_17,1.104 //",
  "GK21sokss_pu:39389": "yuvābhyāṃ māṃsagṛdhrubhyāṃ rākṣasaṃ karma yatkṛtam /",
  "GK21sokss_pu:39390": "bhaviṣyathastato brahmarākṣasau piśitāśanau // SoKss_17,1.105 //",
  "GK21sokss_pu:39391": "iti tau mātulau kruddhau tayoḥ śāpaṃ viteratuḥ /",
  "GK21sokss_pu:39392": "abhūtāṃ dvijaputrau ca sadyastau brahmarakṣasau // SoKss_17,1.106 //",
  "GK21sokss_pu:39393": "daṃṣṭrāviśaṅkaṭamukhau dīptakeśau bubhukṣitau /",
  "GK21sokss_pu:39394": "prāṇinaḥ prāpya khādantāvaṭavyāṃ bhrematuś ca tau // SoKss_17,1.107 //",
  "GK21sokss_pu:39395": "ekadā tāpasaṃ hantuṃ yoginaṃ tāvadhāvatām /",
  "GK21sokss_pu:39396": "tatprāpatuḥ piśācatvaṃ śaptau tena pratighnatā // SoKss_17,1.108 //",
  "GK21sokss_pu:39397": "piśācatve 'pi tau hantuṃ harantau brāhmaṇasya gām /",
  "GK21sokss_pu:39398": "tanmantrabhagnau tacchāpaccaṇḍālatvamavāpatuḥ // SoKss_17,1.109 //",
  "GK21sokss_pu:39399": "caṇḍālatve dhanuṣpāṇī bhramantau kṣunnipīḍitau /",
  "GK21sokss_pu:39400": "kadāciccaurapallīṃ tāṃ prāpaturbhojanārthinau // SoKss_17,1.110 //",
  "GK21sokss_pu:39401": "tatra dṛṣṭvaiva taddvārarakṣakāścauraśaṅkayā /",
  "GK21sokss_pu:39402": "caurāvaṣṭabhya tau cakruśchinnaśravaṇanāsikau // SoKss_17,1.111 //",
  "GK21sokss_pu:39403": "tathāvidhau ca tau baddhau ninyuste taskarās tataḥ /",
  "GK21sokss_pu:39404": "pārśvaṃ pradhānacaurāṇāṃ laguḍāhatitāḍitau // SoKss_17,1.112 //",
  "GK21sokss_pu:39405": "tatra pṛṣṭau pradhānaistau cauraistair bhayaviklavau /",
  "GK21sokss_pu:39406": "kṣudduḥkhāvaptasaṃkleśaṃ svavṛttāsntamaśaṃsatām // SoKss_17,1.113 //",
  "GK21sokss_pu:39407": "tatas te kṛpayā mukhyacaurā bandhādvimucya tau /",
  "GK21sokss_pu:39408": "ūcustiṣṭhatamaśnītamiha mā bhūdbhayaṃ ca vām // SoKss_17,1.114 //",
  "GK21sokss_pu:39409": "aṣṭamyāmadya senānipūjanāvasare yuvām /",
  "GK21sokss_pu:39410": "asmākamatithī prāptau saṃvibhāgamihārhathaḥ // SoKss_17,1.115 //",
  "GK21sokss_pu:39411": "ity uktvārcitadevīkāś caurās te svāgrabhojitau /",
  "GK21sokss_pu:39412": "tatyajur naiva tau daivād utpannaprītayo 'ntikāt // SoKss_17,1.116 //",
  "GK21sokss_pu:39413": "tataḥ krameṇa kurvāṇau cauryaṃ tair dasyubhiḥ saha /",
  "GK21sokss_pu:39414": "mahāsenāpatī teṣāṃ saṃvṛttau tau svaśauryataḥ // SoKss_17,1.117 //",
  "GK21sokss_pu:39415": "ekadā cauracāroktaṃ śaivakṣetraṃ mahatpuram /",
  "GK21sokss_pu:39416": "senāpatī tau muṣituṃ sasainyau jagmaturniśi // SoKss_17,1.118 //",
  "GK21sokss_pu:39417": "animitte 'pi dṛṣṭe tāvanivṛttāvavāpya tat /",
  "GK21sokss_pu:39418": "luṇṭhayāmāsatuḥ kṛtsnaṃ sadevabhuvanaṃ puram // SoKss_17,1.119 //",
  "GK21sokss_pu:39419": "tatas tadvāsibhir devaḥ kranditaḥ śaraṇārthibhiḥ /",
  "GK21sokss_pu:39420": "caurāṃstānvikalānandhāṃścakāra kupito haraḥ // SoKss_17,1.120 //",
  "GK21sokss_pu:39421": "tadakasmādvilokyaiva matvā śārvamanugraham /",
  "GK21sokss_pu:39422": "paurāḥ saṃbhūya dasyūṃstānnijaghnurlaguḍāśmabhiḥ // SoKss_17,1.121 //",
  "GK21sokss_pu:39423": "adṛśyamānāś ca gaṇāś caurāñ śvabhreṣv avākṣipan /",
  "GK21sokss_pu:39424": "kāṃścit kāṃścid amṛdgaṃś ca nihatya bhuvi taskarān // SoKss_17,1.122 //",
  "GK21sokss_pu:39425": "tau ca senāpatī yāvajjano dṛṣṭvā jighāṃsati /",
  "GK21sokss_pu:39426": "tāvattau samapadyetāṃ śvānau pucchavinākṛtau // SoKss_17,1.123 //",
  "GK21sokss_pu:39427": "tathābhūtau ca tau smṛtvā pūrvajātimaśaṅkitam /",
  "GK21sokss_pu:39428": "nṛtyantau śaṃkarasyāgre tam eva śaraṇaṃ śritau // SoKss_17,1.124 //",
  "GK21sokss_pu:39429": "taddṛṣṭvā vismitāḥ sarve savipravaṇijo janāḥ /",
  "GK21sokss_pu:39430": "gatacaurabhayā hṛṣṭā hasantaḥ svagṛhānyayuḥ // SoKss_17,1.125 //",
  "GK21sokss_pu:39431": "śāntamohau prabuddhau ca śvānau tau śāpaśantaye /",
  "GK21sokss_pu:39432": "tyaktāhārāvathoddiśya śivaṃ śiśriyatustapaḥ // SoKss_17,1.126 //",
  "GK21sokss_pu:39433": "prātaḥ kṛtotsavās tatra paurāste pūjiteśvarāḥ /",
  "GK21sokss_pu:39434": "dhyānasthau dadṛśuḥ śvānau datte 'pyanne parāṅmukhau // SoKss_17,1.127 //",
  "GK21sokss_pu:39435": "tathaiva dṛśyamānau tair yāvat tau divasān bahūn /",
  "GK21sokss_pu:39436": "śvānau sthitau gaṇas tāvad evaṃ śaṃbhuṃ vyajijñapan // SoKss_17,1.128 //",
  "GK21sokss_pu:39437": "deva śaptāvimau devyā piṅgeśvaraguheśvarau /",
  "GK21sokss_pu:39438": "bahukālaṃ gaṇau kliṣṭau tatkṛpāmetayoḥ kuru // SoKss_17,1.129 //",
  "GK21sokss_pu:39439": "tac chrutvovāca bhagavānidānīṃ sārameyatām /",
  "GK21sokss_pu:39440": "parityajya gaṇāvetau vāy asau bhavatāmiti // SoKss_17,1.130 //",
  "GK21sokss_pu:39441": "tatas tau vāyasībhūtau balyannakṛtapāraṇau /",
  "GK21sokss_pu:39442": "gaṇau jātismarau suṣṭhu śivaikāgrau babhūvatuḥ // SoKss_17,1.131 //",
  "GK21sokss_pu:39443": "kālena bhaktituṣṭasya nideśāc chaṃkarasya tau /",
  "GK21sokss_pu:39444": "bhāsāvabhūtāṃ prathamaṃ tato 'pi ca śikhaṇḍinau // SoKss_17,1.132 //",
  "GK21sokss_pu:39445": "tato 'pi haṃsatāṃ prāptau tau kālena gaṇeśvarau /",
  "GK21sokss_pu:39446": "tatrāpi parayā bhaktyā tāvārādhayatāṃ haram // SoKss_17,1.133 //",
  "GK21sokss_pu:39447": "tīrthasnānair vratair dhyānaiḥ pūjanaistoṣiteśvarau /",
  "GK21sokss_pu:39448": "hemaratnamayau tau ca saṃjātau jñāninau tathā // SoKss_17,1.134 //",
  "GK21sokss_pu:39449": "tāvāvāṃ pārvatīśāpaprāptakleśaparamparau /",
  "GK21sokss_pu:39450": "viddhyetau haṃsatāṃ prāptau piṅgeśvaraguheśvarau // SoKss_17,1.135 //",
  "GK21sokss_pu:39451": "jayātmajābhilāṣī yo maṇipuṣpeśvaro gaṇaḥ /",
  "GK21sokss_pu:39452": "devyā śaptaḥ sa jātastvaṃ brahmadatto nṛpo bhuvi // SoKss_17,1.136 //",
  "GK21sokss_pu:39453": "jayāsutā sā jāteyaṃ bhāryā somaprabhā tava /",
  "GK21sokss_pu:39454": "dhūrjaṭaḥ sa ca jāto 'yaṃ mantrī te śivabhūtikaḥ // SoKss_17,1.137 //",
  "GK21sokss_pu:39455": "ata eva ca saṃprāptajñānābhyāmambikākṛtam /",
  "GK21sokss_pu:39456": "smṛtvā śapāntamāvābhyāṃ dattaṃ te niśi darśanam // SoKss_17,1.138 //",
  "GK21sokss_pu:39457": "tadupāyakramātsarve militāḥ sma ime 'dhunā /",
  "GK21sokss_pu:39458": "āvāṃ caiva pradāsyāvo yuṣmabhyaṃ jñānamuttamam // SoKss_17,1.139 //",
  "GK21sokss_pu:39459": "āyāta tattridaśaśailagataṃ vrajāmaḥ kṣetraṃ yathārthamacalendrasutāpatestat /",
  "GK21sokss_pu:39460": "siddhīśvaraṃ vidadhire kila yatra devā vidyuddhvajāsuravināśakṛte tapāṃsi // SoKss_17,1.140 //",
  "GK21sokss_pu:39461": "jaghnuste ca tamasuraṃ samare śarvaprasādalabdhena /",
  "GK21sokss_pu:39462": "vidyādharendrapatinā muktāphalaketunā sahāyena // SoKss_17,1.141 //",
  "GK21sokss_pu:39463": "sa ca muktāphalaketuḥ śāpakṛtaṃ martyabhāvamuttīrya /",
  "GK21sokss_pu:39464": "tadanugrahādavāpatpadmāvatyā samāgamaṃ bhūyaḥ // SoKss_17,1.142 //",
  "GK21sokss_pu:39465": "tādṛśi tatra kṣetre gatvā natvā haraṃ prayāsyāmaḥ /",
  "GK21sokss_pu:39466": "svāṃ gatimīdṛgvihito devyasmākaṃ samo hi śāpāntaḥ // SoKss_17,1.143 //",
  "GK21sokss_pu:39467": "ity ukto divyābhyāṃ haṃsābhyāṃ brahmadattabhūmipatiḥ /",
  "GK21sokss_pu:39468": "sadyo 'bhūnmuktāphalaketukathāśravaṇakautukākṣiptaḥ // SoKss_17,1.144 //",
  "GK21sokss_pu:39469": "iti mahākaviśrīsomadevabhaṭṭaviracite kathāsaritsāgare padmāvatīlambake prathamas taraṅgaḥ /",
  "GK21sokss_pu:39470": "dvitīyas taraṅgaḥ /",
  "GK21sokss_pu:39471": "tataḥ sa brahmadattastau divyahaṃsau nṛpo 'bravīt /",
  "GK21sokss_pu:39472": "kathaṃ vidyuddhvajaṃ muktāphalaketurjaghāna tam // SoKss_17,2.1 //",
  "GK21sokss_pu:39473": "śāpamartyatvamuttīrya prāpa padmāvatīṃ katham /",
  "GK21sokss_pu:39474": "etat kathayatāṃ tāvat kartāsmi prakṛtaṃ tataḥ // SoKss_17,2.2 //",
  "GK21sokss_pu:39475": "tac chrutvā tatkathāmevaṃ tāvavarṇayatāṃ khagau /",
  "GK21sokss_pu:39476": "āsīdvidyutprabho nāma daityendro devadurjayaḥ // SoKss_17,2.3 //",
  "GK21sokss_pu:39477": "sa gatvā jāhnavītīre sabhāryaḥ putrakāmyayā /",
  "GK21sokss_pu:39478": "brahmāṇam ārādhayituṃ cakre varṣaśataṃ tapaḥ // SoKss_17,2.4 //",
  "GK21sokss_pu:39479": "tapastuṣṭasya sa tataḥ surārirbrahmaṇo varāt /",
  "GK21sokss_pu:39480": "prāpa vidyuddhvajaṃ nāma tridaśāvadhyamātmajam // SoKss_17,2.5 //",
  "GK21sokss_pu:39481": "sa bālo 'pi mahāvīryo daityarājasuto balaiḥ /",
  "GK21sokss_pu:39482": "rakṣyamāṇaṃ caturdikkaṃ dṛṣṭvā svapuramekadā // SoKss_17,2.6 //",
  "GK21sokss_pu:39483": "vayasyamekamaprākṣīdbhayamatra kutaḥ sakhe /",
  "GK21sokss_pu:39484": "yenedaṃ rakṣyate nityaṃ nagaraṃ sainikair iti // SoKss_17,2.7 //",
  "GK21sokss_pu:39485": "tato vayasyaḥ so 'vādīdasti nastridaśeśvaraḥ /",
  "GK21sokss_pu:39486": "pratipakṣastadartho 'yaṃ purarakṣaṇasaṃvidhiḥ // SoKss_17,2.8 //",
  "GK21sokss_pu:39487": "dantināṃ daśalakṣāṇi rathānāṃ ca caturdaśa /",
  "GK21sokss_pu:39488": "triṃśallakṣāṇi cāśvānāṃ pattīnāṃ daśakoṭayaḥ // SoKss_17,2.9 //",
  "GK21sokss_pu:39489": "yāme yāme 'bhir akṣanti puraṃ vārakramādidam /",
  "GK21sokss_pu:39490": "sa ca praharavāro 'bdaisteṣāmāyāti saptabhiḥ // SoKss_17,2.10 //",
  "GK21sokss_pu:39491": "tac chrutvā so 'bravīdvidyuddhvajo dhigrājyamīdṛśam /",
  "GK21sokss_pu:39492": "rakṣyate yatkilānyeṣāṃ bāhubhir na svabāhunā // SoKss_17,2.11 //",
  "GK21sokss_pu:39493": "tatkṛtvāhaṃ tapastīvraṃ kariṣyāmi tathā yathā /",
  "GK21sokss_pu:39494": "bhujanirjitaśatrorme na syādeṣā viḍambanā // SoKss_17,2.12 //",
  "GK21sokss_pu:39495": "ity uktvaiva vayasyaṃ taṃ vārayantaṃ niṣidhya saḥ /",
  "GK21sokss_pu:39496": "vidyuddhvajo yayau pitroranuktvā tapase vanam // SoKss_17,2.13 //",
  "GK21sokss_pu:39497": "buddhvātha pitarau snehādanvāgatya tamūcatuḥ /",
  "GK21sokss_pu:39498": "kva bālastvaṃ kva ca tapaḥ kaṣṭaṃ mā putra sāhasam // SoKss_17,2.14 //",
  "GK21sokss_pu:39499": "jitaśatruṃ ca rājyaṃ nas trailokye nu tato 'dhikam /",
  "GK21sokss_pu:39500": "kiṃ vāñchasi vṛthātmānaṃ śoṣayan kiṃ dunoṣi nau // SoKss_17,2.15 //",
  "GK21sokss_pu:39501": "evaṃ vadantau pitarau vidyuddhvaja uvāca saḥ /",
  "GK21sokss_pu:39502": "bālya evārjayiṣyāmi divyāstrāṇi tapobalāt // SoKss_17,2.16 //",
  "GK21sokss_pu:39503": "niḥśatru ca jagadrājyametenaiva na vedmi kim /",
  "GK21sokss_pu:39504": "rakṣyate nityasaṃnaddhaiḥ sainyaiḥ svapuram eva yat // SoKss_17,2.17 //",
  "GK21sokss_pu:39505": "ityādi niścayenoktvā pitarau ca visṛjya saḥ /",
  "GK21sokss_pu:39506": "vidyuddhvajo 'suraś cakre viriñcārādhanaṃ tapaḥ // SoKss_17,2.18 //",
  "GK21sokss_pu:39507": "phalāhāro 'mbubhakṣaś ca vāyubhugvarjitāśanaḥ /",
  "GK21sokss_pu:39508": "trīṇi trīṇi kramāttasthau daityo varṣaśatāni saḥ // SoKss_17,2.19 //",
  "GK21sokss_pu:39509": "tato brahmā jagatkṣobhakṣamam ālokya tattapaḥ /",
  "GK21sokss_pu:39510": "etyāstrāṇi dadau tasmai brahmādīni tadarthine // SoKss_17,2.20 //",
  "GK21sokss_pu:39511": "brahmāstrametadanyena nāstreṇa pratihanyate /",
  "GK21sokss_pu:39512": "vinā pāśupataṃ raudramastramasmadagocaram // SoKss_17,2.21 //",
  "GK21sokss_pu:39513": "tadakāle tvayā naitatprayoktavyaṃ jayaiṣiṇā /",
  "GK21sokss_pu:39514": "ity uktvā prayayau brahmā sa daityaścāgamadgṛham // SoKss_17,2.22 //",
  "GK21sokss_pu:39515": "tatas tadutsavāyātaiḥ sarvaiḥ sa svabalaiḥ saha /",
  "GK21sokss_pu:39516": "vidyuddhvajaḥ samaṃ pitrā prāyācchakrajigīṣayā // SoKss_17,2.23 //",
  "GK21sokss_pu:39517": "śakrastadāgamaṃ budhvā kṛtarakṣastriviṣṭape /",
  "GK21sokss_pu:39518": "sakhyā vidyādharendreṇa sahitaścandraketunā // SoKss_17,2.24 //",
  "GK21sokss_pu:39519": "padmaśekharasaṃjñena gandharvādhīśvareṇa ca /",
  "GK21sokss_pu:39520": "sadevalokapālo 'gre yuyutsus tasya niryayau // SoKss_17,2.25 //",
  "GK21sokss_pu:39521": "prāpa vidyuddhvajaścātra balair ācchāditāmbaraḥ /",
  "GK21sokss_pu:39522": "brahmarudrādayaścaitamāhavaṃ draṣṭum āyayuḥ // SoKss_17,2.26 //",
  "GK21sokss_pu:39523": "tataḥ pravavṛte yuddhaṃ tayor ubhayasainyayoḥ /",
  "GK21sokss_pu:39524": "parasparāstrasaṃpātaniruddhārkāndhakāritam // SoKss_17,2.27 //",
  "GK21sokss_pu:39525": "amarṣavātakṣubhito vāhinīśatanirbharaḥ /",
  "GK21sokss_pu:39526": "luṭhadvājigajagrāho vavṛdhe samarārṇavaḥ // SoKss_17,2.28 //",
  "GK21sokss_pu:39527": "dvandvayuddheṣu devānāṃ saṃpravṛtteṣv athāsuraiḥ /",
  "GK21sokss_pu:39528": "śakraṃ vidyutprabho 'py āgād vidyuddhvajapitā krudhā // SoKss_17,2.29 //",
  "GK21sokss_pu:39529": "astrapratyastrayuddhena śanaistenāmaradviṣā /",
  "GK21sokss_pu:39530": "śakro 'bhibhūyamāno 'tha tasmai vajramavākṣipat // SoKss_17,2.30 //",
  "GK21sokss_pu:39531": "vajrāhataḥ sa daityo 'tra papāta gatajīvitaḥ /",
  "GK21sokss_pu:39532": "vidyuddhvajo 'tha tatkrodhād abhyadhāvac chatakratum // SoKss_17,2.31 //",
  "GK21sokss_pu:39533": "aprāṇasaṃśaye cādau tasmai brahmāstramakṣipat /",
  "GK21sokss_pu:39534": "anye ca prāharannanyaistasminnastrair mahāsurāḥ // SoKss_17,2.32 //",
  "GK21sokss_pu:39535": "so 'tha dhyātveśvarādiṣṭamastraṃ pāśupataṃ kṣaṇāt /",
  "GK21sokss_pu:39536": "agropasthitamabhyarcya śakraścikṣepa śatruṣu // SoKss_17,2.33 //",
  "GK21sokss_pu:39537": "tena kālāgnināstreṇa dagdhaṃ tatsainyamāsuram /",
  "GK21sokss_pu:39538": "vidyuddhvajastu bālatvādahato mūrcchito 'patat // SoKss_17,2.34 //",
  "GK21sokss_pu:39539": "na hinasti tadastraṃ hi bālaṃ vṛddhaṃ parāṅmukham /",
  "GK21sokss_pu:39540": "tato labdhajayā devāḥ svasthānānyakhilā yayuḥ // SoKss_17,2.35 //",
  "GK21sokss_pu:39541": "so 'pi vidyuddhvajo dhvastaḥ sucirāl labdhacetanaḥ /",
  "GK21sokss_pu:39542": "śocan palāyya militān avocac cheṣasainikān // SoKss_17,2.36 //",
  "GK21sokss_pu:39543": "jayino 'pi jitāḥ smo 'dya brahmāstre pratyutārjite /",
  "GK21sokss_pu:39544": "tattyakṣyāmyāhave gatvā śakramāsādya jīvitam // SoKss_17,2.37 //",
  "GK21sokss_pu:39545": "hate pitari śakṣyāmi na gantuṃ svapuraṃ punaḥ /",
  "GK21sokss_pu:39546": "ity uktavantaṃ taṃ mantrī vṛddho vakti sma paitṛkaḥ // SoKss_17,2.38 //",
  "GK21sokss_pu:39547": "akālamuktaṃ brahmāstramanyamuktāstramantharam /",
  "GK21sokss_pu:39548": "anyāstrāsahanaiśānamahāstravyāhataṃ hi tat // SoKss_17,2.39 //",
  "GK21sokss_pu:39549": "tallabdhajayamākṣeptuṃ nākāle śatrumarhasi /",
  "GK21sokss_pu:39550": "evaṃ hi tasyopacayaḥ svanāśaś ca kṛto bhavet // SoKss_17,2.40 //",
  "GK21sokss_pu:39551": "dhīro hi rakṣann ātmānaṃ kāle prāpya balaṃ ripoḥ /",
  "GK21sokss_pu:39552": "manyupratikriyāṃ kṛtvā viśvaślāghyaṃ yaśo 'śnute // SoKss_17,2.41 //",
  "GK21sokss_pu:39553": "iti vṛddhena tenokto vidyuddhvaja uvāca saḥ /",
  "GK21sokss_pu:39554": "tarhyasmadrājyarakṣārthaṃ yāta yūyamahaṃ punaḥ // SoKss_17,2.42 //",
  "GK21sokss_pu:39555": "tam evārādhayiṣyāmi gatvā sarveśvaraṃ śivam /",
  "GK21sokss_pu:39556": "ity uktvānicchato 'pyetanvisasarjaiva so 'nugān // SoKss_17,2.43 //",
  "GK21sokss_pu:39557": "gatvā ca pañcabhiḥ sārdhaṃ vayasyair daityaputrakaiḥ /",
  "GK21sokss_pu:39558": "kailāsamūle gaṅgāyāstīre so 'śiśriyattapaḥ // SoKss_17,2.44 //",
  "GK21sokss_pu:39559": "dharme pañcāgnimadhye ca śīte tasthau sa vāriṇi /",
  "GK21sokss_pu:39560": "ekaṃ sahasraṃ varṣāṇāṃ śivadhyāyī phalāśanaḥ // SoKss_17,2.45 //",
  "GK21sokss_pu:39561": "mūlāśano dvitīyaṃ ca tṛtīyaṃ vāribhojanaḥ /",
  "GK21sokss_pu:39562": "vāyubhakṣaś caturthaṃ ca nirāhāraś ca pañcamam // SoKss_17,2.46 //",
  "GK21sokss_pu:39563": "varadānāgataṃ bhūyo bahu mene na padmajam /",
  "GK21sokss_pu:39564": "dṛṣṭo varaprabhāvas te gamyatāmity uvāca ca // SoKss_17,2.47 //",
  "GK21sokss_pu:39565": "kālaṃ tāvantam evānyannirāhārasthitaṃ ca tam /",
  "GK21sokss_pu:39566": "mūrdhodgatamahādhūmaṃ sākṣācchaṃbhurupāyayau // SoKss_17,2.48 //",
  "GK21sokss_pu:39567": "vṛṇīṣva varamity uktastena daityo jagāda saḥ /",
  "GK21sokss_pu:39568": "vadhyāmahaṃ raṇe śakraṃ tvatprasādādvibho iti // SoKss_17,2.49 //",
  "GK21sokss_pu:39569": "uttiṣṭha na viśeṣo 'sti jitasya nihatasya vā /",
  "GK21sokss_pu:39570": "tadindraṃ jeṣyasi raṇe tatpade ca nivatsyasi // SoKss_17,2.50 //",
  "GK21sokss_pu:39571": "ity uktvāntardadhe devaḥ so 'pi siddhaṃ manoratham /",
  "GK21sokss_pu:39572": "matvā vidyuddhvajaḥ kṛtvā pāraṇaṃ svapuraṃ yayau // SoKss_17,2.51 //",
  "GK21sokss_pu:39573": "tatrābhinanditaḥ pauraistena pitryeṇa mantriṇā /",
  "GK21sokss_pu:39574": "militvā tatkṛte taptatapasā vyadhitotsavam // SoKss_17,2.52 //",
  "GK21sokss_pu:39575": "āhūyāsurasainyāni vihitāhavasaṃvidhiḥ /",
  "GK21sokss_pu:39576": "indrāya prāhiṇoddūtaṃ yudhi sajjjo bhaveti saḥ // SoKss_17,2.53 //",
  "GK21sokss_pu:39577": "cacāla ca nabhaḥ senānādanirghātadāritam /",
  "GK21sokss_pu:39578": "ketubhiś chādayaṃs tanvan riṣṭaṃ svarvāsinām iva // SoKss_17,2.54 //",
  "GK21sokss_pu:39579": "indro 'pi taṃ labdhavaraṃ vijñāyāgatamākulaḥ /",
  "GK21sokss_pu:39580": "saṃmantrya devaguruṇā surasainyānyupāhvayat // SoKss_17,2.55 //",
  "GK21sokss_pu:39581": "tato vidyuddhvaje prāpte tayor ubhayasainyayoḥ /",
  "GK21sokss_pu:39582": "sveṣāṃ pareṣāṃ cājñātavibhāgo 'bhūnmahāhavaḥ // SoKss_17,2.56 //",
  "GK21sokss_pu:39583": "subāhupramukhā daityāḥ sahāyudhyanta vāyubhiḥ /",
  "GK21sokss_pu:39584": "piṅgākṣādyāḥ kuberaiś ca mahāmāyādayo 'gnibhiḥ // SoKss_17,2.57 //",
  "GK21sokss_pu:39585": "ayaḥkāyādayaḥ sūryaiḥ siddhair ākampanādayaḥ /",
  "GK21sokss_pu:39586": "anye vidyādharair daityā gandharvādyaistato 'pare // SoKss_17,2.58 //",
  "GK21sokss_pu:39587": "evamāsīnmahāyuddhaṃ teṣāṃ vāsaraviṃśatim /",
  "GK21sokss_pu:39588": "ekaviṃśe dine daityair abhajyanta raṇe suraḥ // SoKss_17,2.59 //",
  "GK21sokss_pu:39589": "te ca bhagnāḥ praviviśuḥ palāyyāntastriviṣṭapam /",
  "GK21sokss_pu:39590": "tataścair āvaṇārūḍho niragādvāsavaḥ svayam // SoKss_17,2.60 //",
  "GK21sokss_pu:39591": "parivārya ca taṃ devasainyāni niraguḥ punaḥ /",
  "GK21sokss_pu:39592": "candraketuprabhṛtibhiḥ sahaiva dyucareśvaraiḥ // SoKss_17,2.61 //",
  "GK21sokss_pu:39593": "tataḥ pravṛtte saṅgrāme hanyamānāsurāmare /",
  "GK21sokss_pu:39594": "indramabhyadravadvidyuddhvajaḥ pitṛvadhakrudhā // SoKss_17,2.62 //",
  "GK21sokss_pu:39595": "so 'strāṇi tasya pratyastrair daityendrasya pratighnataḥ /",
  "GK21sokss_pu:39596": "ciccheda bāṇaiḥ kodaṇḍaṃ devarājo muhur muhuḥ // SoKss_17,2.63 //",
  "GK21sokss_pu:39597": "tato mudgaramādāya maheśvaravaroddhuraḥ /",
  "GK21sokss_pu:39598": "vidyuddhvajastaṃ sa javādadhāvadvāsavaṃ prati // SoKss_17,2.64 //",
  "GK21sokss_pu:39599": "utplutya dantayor dattvā pādamair āvaṇasya ca /",
  "GK21sokss_pu:39600": "ārurohāsya kumbhāgraṃ yantāraṃ vimamātha ca // SoKss_17,2.65 //",
  "GK21sokss_pu:39601": "dadau ca devarājāya prahāraṃ mudgareṇa saḥ /",
  "GK21sokss_pu:39602": "devarājaś ca muśalenāśu pratijaghāna tam // SoKss_17,2.66 //",
  "GK21sokss_pu:39603": "vidyuddhvajo 'pi bhūyastaṃ mudgareṇa jaghāna yat /",
  "GK21sokss_pu:39604": "tadindraḥ so 'patadvāyurathasyopari mūrcchitaḥ // SoKss_17,2.67 //",
  "GK21sokss_pu:39605": "vāyur manojavenendraṃ taṃ rathenānyato 'harat /",
  "GK21sokss_pu:39606": "vidyuddhvajo 'sya paścāc ca dattajhampo 'patad bhuvi // SoKss_17,2.68 //",
  "GK21sokss_pu:39607": "akālo 'yaṃ raṇādindramapasārayata drutam /",
  "GK21sokss_pu:39608": "iti tatkṣaṇamākāśāduccacāra sarasvatī // SoKss_17,2.69 //",
  "GK21sokss_pu:39609": "tato 'pasārite śakre vāyunā rathavegataḥ /",
  "GK21sokss_pu:39610": "vidyuddhvajo rathārūḍho yāvattamanudhāvati // SoKss_17,2.70 //",
  "GK21sokss_pu:39611": "tāvad airāvaṇaḥ kruddho dhāvitvaiva niraṅkuśaḥ /",
  "GK21sokss_pu:39612": "mathnan vidrāvya sainyāni yataḥ śakras tato yayau // SoKss_17,2.71 //",
  "GK21sokss_pu:39613": "tato muktvā raṇaṃ devasainye 'pīndramanudrute /",
  "GK21sokss_pu:39614": "nināya brahmabhavanaṃ bhītāṃ suraguruḥ śacīm // SoKss_17,2.72 //",
  "GK21sokss_pu:39615": "atha vidyuddhvajaḥ prāpya jayaṃ śūnyāmavāpya ca /",
  "GK21sokss_pu:39616": "nadadbhiḥ sahitaḥ sainyaiḥ praviveśāmarāvatīm // SoKss_17,2.73 //",
  "GK21sokss_pu:39617": "indro 'pi labdhasaṃjñaḥ sannakālaṃ vīkṣya saṃprati /",
  "GK21sokss_pu:39618": "tad eva brahmabhavanaṃ saha sarvāmarair agāt // SoKss_17,2.74 //",
  "GK21sokss_pu:39619": "saṃpraty asau haravaraprabhāvo mā śucaṃ kṛthāḥ /",
  "GK21sokss_pu:39620": "prāptāsi svapadaṃ bhūya ityāśvāsya pitāmahaḥ // SoKss_17,2.75 //",
  "GK21sokss_pu:39621": "svaṃ samādhisthalaṃ nāma tasya sarvasukhāvaham /",
  "GK21sokss_pu:39622": "brahmalokaikadeśasthaṃ sthānaṃ vasataye dadau // SoKss_17,2.76 //",
  "GK21sokss_pu:39623": "tatrovāsa sa devendraḥ śacyair āvaṇasaṃgataḥ /",
  "GK21sokss_pu:39624": "tadvākyādvāyulokaṃ ca jagmurvidyādhareśvarāḥ // SoKss_17,2.77 //",
  "GK21sokss_pu:39625": "adhṛṣyaṃ somalokaṃ ca gandharvapatayo yayuḥ /",
  "GK21sokss_pu:39626": "anyalokānyayuścānye tyaktasvasvaniketanāḥ // SoKss_17,2.78 //",
  "GK21sokss_pu:39627": "vidyuddhvajaś ca devānāṃ bhūmiṃ bhramitaḍiṇḍimaḥ /",
  "GK21sokss_pu:39628": "ākramya bubhuje rājyaṃ nirmaryādastriviṣṭape // SoKss_17,2.79 //",
  "GK21sokss_pu:39629": "atrāntare kathāsaṃdhau vāyuloke cirasthitaḥ /",
  "GK21sokss_pu:39630": "vidyādhareśvaraścandraketurevaṃ vyacintayat // SoKss_17,2.80 //",
  "GK21sokss_pu:39631": "svapadapracyuteneha mayā stheyaṃ kiyacciram /",
  "GK21sokss_pu:39632": "nāsti vidyuddhvajasyādyāpyasmacchatrostapaḥ kṣayaḥ // SoKss_17,2.81 //",
  "GK21sokss_pu:39633": "śrutaṃ mayā yastsa gataḥ suhṛnme padmaśekharaḥ /",
  "GK21sokss_pu:39634": "gandharvendraḥ śivapuraṃ tapase somalokataḥ // SoKss_17,2.82 //",
  "GK21sokss_pu:39635": "tasya prasādo devena kṛtaḥ kimu na vety aham /",
  "GK21sokss_pu:39636": "nādyāpi jāne tadbuddhvā jñāsye kartavyamātmanaḥ // SoKss_17,2.83 //",
  "GK21sokss_pu:39637": "iti dhyāyati yāvac ca tāvadabhyāyayau sa tam /",
  "GK21sokss_pu:39638": "vidyādharendraṃ gandharvarājaḥ prāptavaraḥ sakhā // SoKss_17,2.84 //",
  "GK21sokss_pu:39639": "sa tenāśliṣya vihitasvāgataścandraketunā /",
  "GK21sokss_pu:39640": "pṛṣṭaś ca nijavṛttāntaṃ gandharvapatirabhyadhāt // SoKss_17,2.85 //",
  "GK21sokss_pu:39641": "gatvā śivapure śaṃbhuṃ tapasāhamatoṣayam /",
  "GK21sokss_pu:39642": "sa ca mām ādiśad gaccha putras te bhavitottamaḥ // SoKss_17,2.86 //",
  "GK21sokss_pu:39643": "punaḥ prāpsyasi rājyaṃ ca kanyāṃ sarvottamāmapi /",
  "GK21sokss_pu:39644": "vidyuddhvajāntako yasyā vīro bhartā bhaviṣyati // SoKss_17,2.87 //",
  "GK21sokss_pu:39645": "ityādiṣṭo hareṇāhaṃ tavaitadvaktumāgataḥ /",
  "GK21sokss_pu:39646": "gandharvendrāditi śrutvā candraketur uvāca saḥ // SoKss_17,2.88 //",
  "GK21sokss_pu:39647": "mamāpyetasya duḥkhasya śāntyai gatvā maheśvaraḥ /",
  "GK21sokss_pu:39648": "ārādhyastamanārādhya na santīpsitasiddhayaḥ // SoKss_17,2.89 //",
  "GK21sokss_pu:39649": "iti niścitya tapase divyaṃ kṣetraṃ triśūlinaḥ /",
  "GK21sokss_pu:39650": "muktāvalyā samaṃ patnyā candraketurjagāma saḥ // SoKss_17,2.90 //",
  "GK21sokss_pu:39651": "so 'pi svavaravṛttāntamindrāyoktvā ripukṣaye /",
  "GK21sokss_pu:39652": "utpannāstho yayau somabhuvanaṃ padmaśekharaḥ // SoKss_17,2.91 //",
  "GK21sokss_pu:39653": "tataḥ surapatis tatra sa samādhisthale sthitaḥ /",
  "GK21sokss_pu:39654": "jātāsthaḥ saṃkṣaye śatror amartyagurum asmarat // SoKss_17,2.92 //",
  "GK21sokss_pu:39655": "saṃsmṛtopasthitaṃ tatra prahvaḥ satkṛtya so 'bravīt /",
  "GK21sokss_pu:39656": "tapastuṣṭaḥ śivaḥ padmaśekharasya samādiśat // SoKss_17,2.93 //",
  "GK21sokss_pu:39657": "vidyuddhvajasya hantāraṃ bhāvijāmātaraṃ kila /",
  "GK21sokss_pu:39658": "tadasya duṣkṛtasyāntastāvannaḥ kiṃ tvahaṃ ciram // SoKss_17,2.94 //",
  "GK21sokss_pu:39659": "nivasanniha nirviṇṇaḥ svapadabhraṃśaduḥsthitaḥ /",
  "GK21sokss_pu:39660": "taccintayātra bhagavannapāyaṃ śīghrakāriṇam // SoKss_17,2.95 //",
  "GK21sokss_pu:39661": "iti devaguruḥ śakrādvacaḥ śrutvā jagāda tam /",
  "GK21sokss_pu:39662": "kāmaṃ tasya ripoḥ prāpto duṣkṛtaistapasaḥ kṣayaḥ // SoKss_17,2.96 //",
  "GK21sokss_pu:39663": "tasmād avasaro 'smākaṃ svaprayatnavidherayam /",
  "GK21sokss_pu:39664": "tadehi brahmaṇe brūmaḥ sa upāyaṃ vadiṣyati // SoKss_17,2.97 //",
  "GK21sokss_pu:39665": "ity ukto guruṇā śakrastadyukto brahmaṇo 'ntikam /",
  "GK21sokss_pu:39666": "yayau praṇamya tasmai ca śaśaṃsa svamanogatam // SoKss_17,2.98 //",
  "GK21sokss_pu:39667": "tataḥ svayaṃbhūr avadac cintaiṣā na mamāpi kim /",
  "GK21sokss_pu:39668": "kiṃ tu śarvakṛtaṃ śarveṇaiva śakyaṃ vyapohitum // SoKss_17,2.99 //",
  "GK21sokss_pu:39669": "sa ca devaściraṃ prāpyastadeva nikaṭaṃ hareḥ /",
  "GK21sokss_pu:39670": "tadabhinnātmano yāmaḥ so 'bhyupāyaṃ vadiṣyati // SoKss_17,2.100 //",
  "GK21sokss_pu:39671": "iti saṃmantrya sa brahmā śakraḥ suraguruś ca saḥ /",
  "GK21sokss_pu:39672": "haṃsayānam upāruhya śvetadvīpam upāgaman // SoKss_17,2.101 //",
  "GK21sokss_pu:39673": "yatra sarvo janaḥ śaṅkhacakrapadmagadādharaḥ /",
  "GK21sokss_pu:39674": "caturbhujaś ca mūrtau ca citte ca bhagavanmayaḥ // SoKss_17,2.102 //",
  "GK21sokss_pu:39675": "tatra te dadṛśurdevaṃ mahāratnagṛhāntare /",
  "GK21sokss_pu:39676": "sevitāṅghriṃ kamalayā śeṣaśayyāgataṃ harim // SoKss_17,2.103 //",
  "GK21sokss_pu:39677": "kṛtapraṇāmās tasmai te yathārhaṃ tena satkṛtāḥ /",
  "GK21sokss_pu:39678": "devarṣivanditāścātra yathocitam upāviśan // SoKss_17,2.104 //",
  "GK21sokss_pu:39679": "bhagavatpṛṣṭakuśalā devāste taṃ vyajijñapan /",
  "GK21sokss_pu:39680": "kuśalaṃ kimivāsmākaṃ deva vidyuddhvaje sati // SoKss_17,2.105 //",
  "GK21sokss_pu:39681": "jānāty eva hi tatsarvaṃ devo yat tena naḥ kṛtam /",
  "GK21sokss_pu:39682": "tadarthaścāgamo 'yaṃ nastaddevo vettyataḥ param // SoKss_17,2.106 //",
  "GK21sokss_pu:39683": "evam uktavato devāṃstānuvāca janārdanaḥ /",
  "GK21sokss_pu:39684": "kiṃ na jānāmi yadbhagnā sthitistenāsureṇa me // SoKss_17,2.107 //",
  "GK21sokss_pu:39685": "kiṃ tu svayaṃ yadīśena kṛtaṃ tripuraghātinā /",
  "GK21sokss_pu:39686": "tattenaivānyathā kartuṃ śakyate na punarmayā // SoKss_17,2.108 //",
  "GK21sokss_pu:39687": "tata eva ca tasya syātkṣayo daityasya pāpmanaḥ /",
  "GK21sokss_pu:39688": "tvaradhvaṃ yadi tāvadvo vacmyupāyaṃ niśamyatām // SoKss_17,2.109 //",
  "GK21sokss_pu:39689": "asti māheśvaraṃ kṣetra divyaṃ siddhīśvarābhidham /",
  "GK21sokss_pu:39690": "tatra saṃprāpyate devo nityasaṃnihito haraḥ // SoKss_17,2.110 //",
  "GK21sokss_pu:39691": "etac ca darśitajvālāliṅgarūpaḥ sa eva me /",
  "GK21sokss_pu:39692": "pūrvaṃ prajāpateś ca prāgrahasyamavadadvibhuḥ // SoKss_17,2.111 //",
  "GK21sokss_pu:39693": "tadeta tatra gatvā taṃ tapasa prārthayāmahe /",
  "GK21sokss_pu:39694": "sa evopadravamimaṃ jagatāṃ śamayiṣyati // SoKss_17,2.112 //",
  "GK21sokss_pu:39695": "ityādiṣṭavatā tena devena saha viṣṇunā /",
  "GK21sokss_pu:39696": "te tārkṣyahaṃsayānābhyāṃ sarve siddhiśvaraṃ yayuḥ // SoKss_17,2.113 //",
  "GK21sokss_pu:39697": "asaṃspṛṣṭe jarāmṛtyurogaiḥ saukhyaikadhāmani /",
  "GK21sokss_pu:39698": "hemaratnamayā yatra mṛgapakṣidrumā api // SoKss_17,2.114 //",
  "GK21sokss_pu:39699": "tatrāntardarśitānyonyamūrtibhedaṃ kṣaṇe kṣaṇe /",
  "GK21sokss_pu:39700": "anyānyaratnarūpaṃ ca liṅgamabhyarcya śūlinaḥ // SoKss_17,2.115 //",
  "GK21sokss_pu:39701": "tatparāste harirbrahmā devendro diviṣadguruḥ /",
  "GK21sokss_pu:39702": "tepire haramuddiśya catvāro duścaraṃ tapaḥ // SoKss_17,2.116 //",
  "GK21sokss_pu:39703": "atrāntare ca tīvreṇa tapasā toṣitaḥ śivaḥ /",
  "GK21sokss_pu:39704": "candraketorvaraṃ tasya vidyādharapateradāt // SoKss_17,2.117 //",
  "GK21sokss_pu:39705": "uttiṣṭhotpatsyate rājanmahāvīraḥ sa te sutaḥ /",
  "GK21sokss_pu:39706": "vidyuddhvajaṃ yaḥ samare yuṣmacchatruṃ haniṣyati // SoKss_17,2.118 //",
  "GK21sokss_pu:39707": "śāpāvatīrṇo mānuṣye kṛtāmarahitaś ca yaḥ /",
  "GK21sokss_pu:39708": "gandharvarājaduhituḥ padmāvatyāstapobalāt // SoKss_17,2.119 //",
  "GK21sokss_pu:39709": "punaḥ svapadam āsādya tayaiva saha bhāryayā /",
  "GK21sokss_pu:39710": "sarvaṃ vidyādharaiśvaryaṃ daśa kalpān kariṣyati // SoKss_17,2.120 //",
  "GK21sokss_pu:39711": "iti dattavare deve tirobhūte sabhāryakaḥ /",
  "GK21sokss_pu:39712": "candraketustadaivāgātsa vāyubhuvanaṃ punaḥ // SoKss_17,2.121 //",
  "GK21sokss_pu:39713": "tāvattīvratapastuṣṭas tatra siddhīśvare 'pi tān /",
  "GK21sokss_pu:39714": "nārāyaṇādīṃl liṅgāntar dṛṣṭo hṛṣṭān haro 'bravīt // SoKss_17,2.122 //",
  "GK21sokss_pu:39715": "uttiṣṭhatālaṃ kleśena yuṣmatpakṣyeṇa toṣitaḥ /",
  "GK21sokss_pu:39716": "vidyādhareśvareṇāhaṃ tapasā candraketunā // SoKss_17,2.123 //",
  "GK21sokss_pu:39717": "madaṃśaśaṃbhavas tasya vīraḥ putro janiṣyate /",
  "GK21sokss_pu:39718": "yastaṃ vidyuddhvajaṃ daityaṃ haniṣyatyacirādraṇe // SoKss_17,2.124 //",
  "GK21sokss_pu:39719": "tato 'nyadevakāryārthaṃ mānuṣye śāpataścyutam /",
  "GK21sokss_pu:39720": "padmaśekharagandharvasutā taṃ proddhariṣyati // SoKss_17,2.125 //",
  "GK21sokss_pu:39721": "padmāvatyākhyayā sārdhaṃ tayā gauryaṃśajātayā /",
  "GK21sokss_pu:39722": "patnyā dyucarasāmrājyaṃ kṛtvā mām eva caiṣyati // SoKss_17,2.126 //",
  "GK21sokss_pu:39723": "tatsahadhvaṃ manāgeṣaḥ kāmaḥ saṃpanna eva vaḥ /",
  "GK21sokss_pu:39724": "ity acyutādīn uktvā tāñ jagāmādarśanaṃ śivaḥ // SoKss_17,2.127 //",
  "GK21sokss_pu:39725": "tato hṛṣṭo haribrahmā śakrāmaragurū ca tau /",
  "GK21sokss_pu:39726": "jagmuḥ sthānāni tānyeva te bhūyo yebhya āgatāḥ // SoKss_17,2.128 //",
  "GK21sokss_pu:39727": "atha vidyādharendrasya tasya muktāvalī priyā /",
  "GK21sokss_pu:39728": "candraketoḥ sagarbhābhūtkāle ca suṣuve sutam // SoKss_17,2.129 //",
  "GK21sokss_pu:39729": "prakāśayantaṃ kakubho durādharṣeṇa tejasā /",
  "GK21sokss_pu:39730": "tāmasopadravaṃ hartuṃ vālamarkamivoditam // SoKss_17,2.130 //",
  "GK21sokss_pu:39731": "jāte ca tasminn ity atra bhāratī śuśruve divaḥ /",
  "GK21sokss_pu:39732": "candraketo suto 'yaṃ te hantā vidyuddhvajāsuram // SoKss_17,2.131 //",
  "GK21sokss_pu:39733": "nāmnā ca viddhyamuṃ muktaphalaketuṃ dviṣantapam /",
  "GK21sokss_pu:39734": "ity uktvā candraketuṃ sā sotsavaṃ virarāma vāk // SoKss_17,2.132 //",
  "GK21sokss_pu:39735": "papāta puṣpavṛṣṭiś ca jñātārthaḥ padmaśekharaḥ /",
  "GK21sokss_pu:39736": "śakraścayayatus tatra ye ca cchannāḥ sthitāḥ surāḥ // SoKss_17,2.133 //",
  "GK21sokss_pu:39737": "haraprasādavṛttāntamācakṣāṇāḥ parasparam /",
  "GK21sokss_pu:39738": "anubhūya pramodaṃ te svasthānānyeva śiśriyuḥ // SoKss_17,2.134 //",
  "GK21sokss_pu:39739": "sa muktāphalaketuś ca sarvasaṃskārasaṃskṛtaḥ /",
  "GK21sokss_pu:39740": "sahānandena devānāṃ kramādvṛddhim upāgamat // SoKss_17,2.135 //",
  "GK21sokss_pu:39741": "atha tasya dinaiḥ kanyā putrotpatteranantaram /",
  "GK21sokss_pu:39742": "gandharvādhipateḥ padmaśekharasyāpyajāyata // SoKss_17,2.136 //",
  "GK21sokss_pu:39743": "gandharvendra suteyaṃ te bhāryā vidyuddhvajadviṣaḥ /",
  "GK21sokss_pu:39744": "vidyādharapateḥ padmāvatī nāma bhaviṣyati // SoKss_17,2.137 //",
  "GK21sokss_pu:39745": "iti tasyāṃ ca jātāyāṃ gaganādudagādvacaḥ /",
  "GK21sokss_pu:39746": "tataḥ padmāvatī sātra kramātkanyā vyavardhata // SoKss_17,2.138 //",
  "GK21sokss_pu:39747": "sudhāṃśulokasaṃbhūtisaṃkrāntena taraṅgiṇā /",
  "GK21sokss_pu:39748": "amṛteneva lāvaṇyavisareṇa virājitā // SoKss_17,2.139 //",
  "GK21sokss_pu:39749": "so 'pi bālo 'bhavanmuktāphalaketurmahāmatiḥ /",
  "GK21sokss_pu:39750": "vratopavāsādi tapaścakre śivamayaḥ sadā // SoKss_17,2.140 //",
  "GK21sokss_pu:39751": "ekadā dhyānaniṣṭhaṃ taṃ dvādaśāham upoṣitam /",
  "GK21sokss_pu:39752": "pratyakṣībhūya bhagavāñjagāda girijāpatiḥ // SoKss_17,2.141 //",
  "GK21sokss_pu:39753": "tuṣṭo 'smi te 'nayā bhaktyā matprasādena tattava /",
  "GK21sokss_pu:39754": "āvirbhaviṣyanty astrāṇi vidyāḥ sarvakalās tathā // SoKss_17,2.142 //",
  "GK21sokss_pu:39755": "aparājitasaṃjñaṃ ca khaḍgametaṃ gṛhāṇa me /",
  "GK21sokss_pu:39756": "kartāsi yena sāmrājyaṃ vipakṣair aparājitaḥ // SoKss_17,2.143 //",
  "GK21sokss_pu:39757": "ity uktvā sa vibhustasmai khaḍgaṃ dattvā tirodadhe /",
  "GK21sokss_pu:39758": "sa cāśu rājaputro 'bhūnmahāstrabalavikramaḥ // SoKss_17,2.144 //",
  "GK21sokss_pu:39759": "atrāntare kadācitsa vidyuddhvajamahāsuraḥ /",
  "GK21sokss_pu:39760": "tridivastho jalakrīḍāṃ cakre dyusaridambhasi // SoKss_17,2.145 //",
  "GK21sokss_pu:39761": "dadarśa sa jalaṃ tasyāḥ kapiśaṃ puṣpareṇubhiḥ /",
  "GK21sokss_pu:39762": "madagandhānuviddhaṃ ca vīcivikṣobhitaṃ mahat // SoKss_17,2.146 //",
  "GK21sokss_pu:39763": "tato bhujamadādhmātaḥ sa jagāda nijānugān /",
  "GK21sokss_pu:39764": "mamāpy upari kaḥ krīḍatyambhobhir yāta paśyata // SoKss_17,2.147 //",
  "GK21sokss_pu:39765": "tac chrutvopari yātāste paśyanti smāsurā jale /",
  "GK21sokss_pu:39766": "krīḍantaṃ vṛṣabhaṃ śārvaṃ saha śākreṇa dantinā // SoKss_17,2.148 //",
  "GK21sokss_pu:39767": "āgatya ca tamūcuste daityendraṃ deva śāṃbhavaḥ /",
  "GK21sokss_pu:39768": "uparyetya vṛṣaḥ krīḍatyair āvaṇayuto 'mbhasi // SoKss_17,2.149 //",
  "GK21sokss_pu:39769": "tanmālyairāvaṇamadavyāmiśritam idaṃ payaḥ /",
  "GK21sokss_pu:39770": "śrutvetyagaṇayañ śarvaṃ madāc cukrodha so 'suraḥ // SoKss_17,2.150 //",
  "GK21sokss_pu:39771": "svaduṣkṛtaparīpākamūḍho bhṛtyānuvāca ca /",
  "GK21sokss_pu:39772": "yātānayata tau baddhvā vṛṣabhair āvaṇāviti // SoKss_17,2.151 //",
  "GK21sokss_pu:39773": "tato gatvā jighṛkṣanti yāvattau te kilāsurāḥ /",
  "GK21sokss_pu:39774": "tāvattāñjaghnatuḥ kruddhau tau pradhāvya vṛṣadvipau // SoKss_17,2.152 //",
  "GK21sokss_pu:39775": "hataśeṣāś ca jagadurgatvā vidyuddhvajāya tat /",
  "GK21sokss_pu:39776": "sa kruddhaḥ prāhiṇottau pratyāsuraṃ sumahadbalam // SoKss_17,2.153 //",
  "GK21sokss_pu:39777": "mathitvā tac ca tatsainyaṃ pāpapākāgatakṣayam /",
  "GK21sokss_pu:39778": "vṛṣo harāntikaṃ prāyādindramair āvaṇo 'bhyagāt // SoKss_17,2.154 //",
  "GK21sokss_pu:39779": "indro 'tha tasya ditijasya viceṣṭitaṃ tad airāvaṇānucararakṣigaṇān niśamya /",
  "GK21sokss_pu:39780": "saṃprāptanāśasamayaṃ tamamanyatāriṃ gaurīpater bhagavato 'pi kṛtāvamānam // SoKss_17,2.155 //",
  "GK21sokss_pu:39781": "āvedya tatkamalajāya tataḥ sametya vidyādharādisahitaḥ saha devasainyaiḥ /",
  "GK21sokss_pu:39782": "hantuṃ ripuṃ tamadhirūḍhasurebhamukhyaḥ śakraḥ śacīracitamāṅgalikaḥ pratasthe // SoKss_17,2.156 //",
  "GK21sokss_pu:39783": "iti mahākaviśrīsomadevabhaṭṭaviracite kathāsaritsāgare padmāvatīlambake dvitīyas taraṅgaḥ /",
  "GK21sokss_pu:39784": "tṛtīyas taraṅgaḥ /",
  "GK21sokss_pu:39785": "tatastriviṣṭapaṃ prāpya sa śakraḥ paryaveṣṭayat /",
  "GK21sokss_pu:39786": "harānugrahasotsāhair labdhakālabalair balaiḥ // SoKss_17,3.1 //",
  "GK21sokss_pu:39787": "taddṛṣṭvā niryayau vidyuddhvajaḥ saṃnaddhasainikaḥ /",
  "GK21sokss_pu:39788": "prāvartantānimittāni tasya nirgacchatastadā // SoKss_17,3.2 //",
  "GK21sokss_pu:39789": "dhvajeṣu vidyutaḥ petur bhremur gṛdhrās tathopari /",
  "GK21sokss_pu:39790": "abhajyanta mahācchattrāṇyaśivaṃ cāruvañ śivāḥ // SoKss_17,3.3 //",
  "GK21sokss_pu:39791": "tānyariṣṭānyagaṇayanniragādeva so 'suraḥ /",
  "GK21sokss_pu:39792": "devāsurāṇaṃ ca tataḥ prāvartata mahāhavaḥ // SoKss_17,3.4 //",
  "GK21sokss_pu:39793": "sa muktāphalaketuḥ kiṃ nādyāpyetīti vajriṇā /",
  "GK21sokss_pu:39794": "pṛṣṭo 'tha candraketustaṃ khecarendro vyajijñapat // SoKss_17,3.5 //",
  "GK21sokss_pu:39795": "vismṛtya tvarayā tasya noktamāgacchatā mayā /",
  "GK21sokss_pu:39796": "sa tu buddhvā dhruvaṃ paścādāgacchatyeva satvaram // SoKss_17,3.6 //",
  "GK21sokss_pu:39797": "etac chrutvā sa devendraścaturaṃ vāyusārathim /",
  "GK21sokss_pu:39798": "śrīmuktāphalaketuṃ tamānetuṃ prāhiṇodratham // SoKss_17,3.7 //",
  "GK21sokss_pu:39799": "pitā ca tatsamaṃ tasya candraketuḥ sasainikam /",
  "GK21sokss_pu:39800": "āhvānāya pratīhāraṃ visasarja rathānugam // SoKss_17,3.8 //",
  "GK21sokss_pu:39801": "sa muktāphalaketuś ca buddhvā daityāhave gatam /",
  "GK21sokss_pu:39802": "pitaraṃ sānugo gantuṃ tatraivābhyudyato 'bhavat // SoKss_17,3.9 //",
  "GK21sokss_pu:39803": "tato jayagajārūḍhojananīkṛtamaṅgalaḥ /",
  "GK21sokss_pu:39804": "vāyulokād udacalat sa bibhratkhaḍgam aiśvaram // SoKss_17,3.10 //",
  "GK21sokss_pu:39805": "prasthitasyāpatattasya puṣpavṛṣṭirnabhastalāt /",
  "GK21sokss_pu:39806": "devāś ca dundubhīñjaghnurvāyavaś ca vavuḥ śivāḥ // SoKss_17,3.11 //",
  "GK21sokss_pu:39807": "militvā parivavruś ca te taṃ devagaṇās tataḥ /",
  "GK21sokss_pu:39808": "āsan palāyya pracchannā ye vidyuddhvajabhītitaḥ // SoKss_17,3.12 //",
  "GK21sokss_pu:39809": "tena sainyena mahatā saha gacchandadarśa saḥ /",
  "GK21sokss_pu:39810": "mārge meghavanaṃ nāma pārvatyāyatanaṃ mahat // SoKss_17,3.13 //",
  "GK21sokss_pu:39811": "tadanullaṅghayan bhaktyā gajād atrāvatīrya saḥ /",
  "GK21sokss_pu:39812": "āhṛtya divyapuṣpāṇi devīṃ prāvartatārcitum // SoKss_17,3.14 //",
  "GK21sokss_pu:39813": "atrāntare ca gandharvapateḥ sa prāptayauvanā /",
  "GK21sokss_pu:39814": "padmāvatī sutā padmaśekharasya sakhīvṛtā // SoKss_17,3.15 //",
  "GK21sokss_pu:39815": "bhartuḥ saṅgrāmayātasya śreyorthaṃ tapasi sthitām /",
  "GK21sokss_pu:39816": "mātaraṃ svāmanujñāpya vimānenendulokataḥ // SoKss_17,3.16 //",
  "GK21sokss_pu:39817": "śivārthinī pituḥ saṃkhye varasyābhīpsitasya ca /",
  "GK21sokss_pu:39818": "tadeva tapase divyaṃ gauryāyatanamāyayau // SoKss_17,3.17 //",
  "GK21sokss_pu:39819": "varo nādyāpi te kaścinniścito yo yudhi sthitaḥ /",
  "GK21sokss_pu:39820": "pituḥ śreyonimittaṃ ca mātā te saṃśritā tapaḥ // SoKss_17,3.18 //",
  "GK21sokss_pu:39821": "tvaṃ tu kanyā tapaḥ kasya kṛte sakhi cikīrṣasi /",
  "GK21sokss_pu:39822": "ity uktā pathi sakhyā sā padmāvatyabravīdidam // SoKss_17,3.19 //",
  "GK21sokss_pu:39823": "pitaiva sakhi kanyānāṃ daivataṃ sarvasiddhikṛt /",
  "GK21sokss_pu:39824": "varo 'py ananyasāmanyaguṇo niścita eva me // SoKss_17,3.20 //",
  "GK21sokss_pu:39825": "vidyuddhvajaṃ nihantuṃ yo jāto vidyādharendrataḥ /",
  "GK21sokss_pu:39826": "sa muktāphalaketurme vyādiṣṭaḥ śaṃbhunā patiḥ // SoKss_17,3.21 //",
  "GK21sokss_pu:39827": "etan mayāmbāpṛṣṭasya tātasyaiva mukhāc chrutam /",
  "GK21sokss_pu:39828": "sa ca yāsyati yāto vā saṅgrāme me varo dhruvam // SoKss_17,3.22 //",
  "GK21sokss_pu:39829": "ato bhagavatīṃ gaurīṃ tapasāradhayāmy aham /",
  "GK21sokss_pu:39830": "vijayākāṅkṣiṇī tasya patyus tātasya cobhayoḥ // SoKss_17,3.23 //",
  "GK21sokss_pu:39831": "evaṃ vadantīṃ tāṃ rājaputrīmāha sma sā sakhī /",
  "GK21sokss_pu:39832": "bhāvinyarthe 'pi tarhyeṣa vyavasāyastavocitaḥ // SoKss_17,3.24 //",
  "GK21sokss_pu:39833": "tatte 'bhilaṣitaṃ sidhyatviti sakhyā tayoditā /",
  "GK21sokss_pu:39834": "sā gauryāyatanābhyarṇaṃ bhavyaṃ prāpa mahatsaraḥ // SoKss_17,3.25 //",
  "GK21sokss_pu:39835": "utphullaiḥ svarṇakamalaiḥ praticchannaṃ prabhāsvaraiḥ /",
  "GK21sokss_pu:39836": "tanmukhāmbhoruhotsarpatkāntivicchuritair iva // SoKss_17,3.26 //",
  "GK21sokss_pu:39837": "tatrāvatīrya kamalānyambikābhyarcanāya sā /",
  "GK21sokss_pu:39838": "uccitya gandahrvasutā snānaṃ yāvadvidhitsati // SoKss_17,3.27 //",
  "GK21sokss_pu:39839": "tāvaddevāsuraraṇaṃ rakṣaḥsvāmiṣagardhiṣu /",
  "GK21sokss_pu:39840": "abhidhāvatsu tena dve rākṣasyāvāgate pathā // SoKss_17,3.28 //",
  "GK21sokss_pu:39841": "daṃṣṭrāghoramukhodvāntajvālāpiṅgordhvamūrdhaje /",
  "GK21sokss_pu:39842": "dhūmaśyāmamahākāye lambodarapayodhare // SoKss_17,3.29 //",
  "GK21sokss_pu:39843": "tābhyāṃ dṛṣṭvaiva gandharvarājaputrī nipatya sā /",
  "GK21sokss_pu:39844": "naktaṃcarībhyāṃ jagṛhe ninye ca gaganonmukham // SoKss_17,3.30 //",
  "GK21sokss_pu:39845": "tadvimānādhidevaś ca rākṣasyau yāvadeva te /",
  "GK21sokss_pu:39846": "ruṇaddhi yavadārtaś ca krandatyasyāḥ paricchadaḥ // SoKss_17,3.31 //",
  "GK21sokss_pu:39847": "tāvaddevīgṛhānmuktāphalaketuḥ kṛtārcanaḥ /",
  "GK21sokss_pu:39848": "sa nirgataḥ śrutākrandastam evoddeśamāgamat // SoKss_17,3.32 //",
  "GK21sokss_pu:39849": "sa dṛṣṭvā rākṣasīyugmagṛhītāṃ tāṃ lasaddyutim /",
  "GK21sokss_pu:39850": "kālameghāvalīmadhyagatāṃ saudāmanīmiva // SoKss_17,3.33 //",
  "GK21sokss_pu:39851": "padmāvatīṃ pradhāvyaiva mahāvīro vyamocayat /",
  "GK21sokss_pu:39852": "kṣiptvā vicetane bhūmau rākṣasyau te talāhate // SoKss_17,3.34 //",
  "GK21sokss_pu:39853": "dadarśa tāṃ ca lāvaṇyarasanirjharavāhinīm /",
  "GK21sokss_pu:39854": "trivalīlaharīhārimadhyabhāgopaśobhinīm // SoKss_17,3.35 //",
  "GK21sokss_pu:39855": "svarvadhūsargasaṃprāptakauśalotkarṣaśālinā /",
  "GK21sokss_pu:39856": "dhātrā samagrasaundaryasārasaṃpāditām iva // SoKss_17,3.36 //",
  "GK21sokss_pu:39857": "dṛṣṭvā ca tāṃ sa kaṃdarpamohamantharitendriyaḥ /",
  "GK21sokss_pu:39858": "dhīro 'py atra kṣaṇaṃ tasthau citrastha iva niścalaḥ // SoKss_17,3.37 //",
  "GK21sokss_pu:39859": "rākṣasīsaṃbhrame śānte samāśvasya kṣaṇādiva /",
  "GK21sokss_pu:39860": "padmāvaty api taṃ muktāphalaketuṃ dadarśa sā // SoKss_17,3.38 //",
  "GK21sokss_pu:39861": "jagannetrotsavākāraṃ strījanonmādadāyinam /",
  "GK21sokss_pu:39862": "ekīkṛtyendukaṃdarpau vidhineva vinirmitam // SoKss_17,3.39 //",
  "GK21sokss_pu:39863": "tato lajānatamukhī sakhīṃ svair am abhāṣata /",
  "GK21sokss_pu:39864": "bhadramasyāstu yāmītaḥ parapūruṣapārśvataḥ // SoKss_17,3.40 //",
  "GK21sokss_pu:39865": "evaṃ vadantyāṃ tasyāṃ ca sā muktāphalaketunā /",
  "GK21sokss_pu:39866": "bālā kimiyamāheti tenāpṛcchyata tatsakhī // SoKss_17,3.41 //",
  "GK21sokss_pu:39867": "sāpy uvāca sukanyeyaṃ dattāśīḥ prāṇadasya te /",
  "GK21sokss_pu:39868": "ehyanyapuruṣopāntādvrajāva iti vakti mām // SoKss_17,3.42 //",
  "GK21sokss_pu:39869": "tac chrutvā saṃbhramānmuktāphalaketur uvāca tām /",
  "GK21sokss_pu:39870": "keyaṃ kasya sutā dattā kasmai vā śubhakarmaṇe // SoKss_17,3.43 //",
  "GK21sokss_pu:39871": "iti pṛṣṭā ca sā tena tadvayasyā tam abravīt /",
  "GK21sokss_pu:39872": "iyaṃ padmāvatī nāma kanyā subhaga naḥ sakhī // SoKss_17,3.44 //",
  "GK21sokss_pu:39873": "gandharvādhipateḥ padmaśekharasyātmasaṃbhavā /",
  "GK21sokss_pu:39874": "ādiṣṭo 'syāḥ patirmuktāphalaketuś ca śaṃbhunā // SoKss_17,3.45 //",
  "GK21sokss_pu:39875": "putro vidyādharendrasya candraketorjagatpriyaḥ /",
  "GK21sokss_pu:39876": "sahāyo devarājasya vidyuddhvajavināśakṛt // SoKss_17,3.46 //",
  "GK21sokss_pu:39877": "ākāṅkṣantī jayaṃ tasya bhartuḥ saṃkhye pitus tathā /",
  "GK21sokss_pu:39878": "gauryāyatanamadyaitattaporthamiyamāgatā // SoKss_17,3.47 //",
  "GK21sokss_pu:39879": "śrutvaitadrājaputrīṃ tāṃ candraketusutānugāḥ /",
  "GK21sokss_pu:39880": "diṣṭyā devi sa evāyaṃ tava bhartetyanandayan // SoKss_17,3.48 //",
  "GK21sokss_pu:39881": "tato 'nyonyaparijñānaharṣapūrṇe nijātmani /",
  "GK21sokss_pu:39882": "yuktaṃ tadyanna mātaḥ sma tau kumārīvarāvubhau // SoKss_17,3.49 //",
  "GK21sokss_pu:39883": "yāvacānyonyasaprematiryagardhāvalokitaiḥ /",
  "GK21sokss_pu:39884": "tiṣṭhatas tatra tau tāvac chuśruve tūryaniḥsvanaḥ // SoKss_17,3.50 //",
  "GK21sokss_pu:39885": "tataś ca dadṛśe sainyaṃ vāyuyukto rathas tataḥ /",
  "GK21sokss_pu:39886": "candraketupratīhāras tathā ca tvaritāgatau // SoKss_17,3.51 //",
  "GK21sokss_pu:39887": "tau ca vāyupratīhārau vinayojjhitavāhanau /",
  "GK21sokss_pu:39888": "upagamyaiva taṃ muktāphalaketumavocatām // SoKss_17,3.52 //",
  "GK21sokss_pu:39889": "tvamāhvayati devendraḥ pitā cāhavabhūmitaḥ /",
  "GK21sokss_pu:39890": "tadimaṃ rathamāruhya śīghramāgamyatāmiti // SoKss_17,3.53 //",
  "GK21sokss_pu:39891": "tataḥ padmāvatīpremabaddho 'pi gurukāryataḥ /",
  "GK21sokss_pu:39892": "sa taṃ tābhyāṃ sahādhyāsta khecarendrasuto ratham // SoKss_17,3.54 //",
  "GK21sokss_pu:39893": "baddhvā ca śakraprahitaṃ divyaṃ kavacam āśu saḥ /",
  "GK21sokss_pu:39894": "pratasthe valitagrīvaṃ paśyan padmāvatīṃ muhuḥ // SoKss_17,3.55 //",
  "GK21sokss_pu:39895": "padmāvatī ca nirvarṇya sā tamādṛṣṭigocaram /",
  "GK21sokss_pu:39896": "ekapāṇitalāghātahatanaktaṃcarīdvayam // SoKss_17,3.56 //",
  "GK21sokss_pu:39897": "tam eva cintayantī ca snātvābhyarcyāmbikāharau /",
  "GK21sokss_pu:39898": "tadāprabhṛti tatraiva tepe tacchreyase tapaḥ // SoKss_17,3.57 //",
  "GK21sokss_pu:39899": "so 'pi taddarśanaṃ muktāphalaketurvicintayan /",
  "GK21sokss_pu:39900": "maṅgalyaṃ vijayāśaṃsi prāpa devāsurāvaham // SoKss_17,3.58 //",
  "GK21sokss_pu:39901": "dṛṣṭvā ca taṃ susaṃnaddhaṃ sasainyaṃ vīramāgatam /",
  "GK21sokss_pu:39902": "tam eva prati sarve 'pi te 'bhyadhāvanmahāsurāḥ // SoKss_17,3.59 //",
  "GK21sokss_pu:39903": "teṣāṃ sa śaravarṣeṇa śirobhiḥ śakalīkṛtaiḥ /",
  "GK21sokss_pu:39904": "śūro raṇotsavārambhe cakre digdevatābalim // SoKss_17,3.60 //",
  "GK21sokss_pu:39905": "hanyamānaṃ balaṃ tena tanmuktāphalaketunā /",
  "GK21sokss_pu:39906": "dṛṣṭvā vidyuddhvajaḥ krodhādadhāvattaṃ prati svayam // SoKss_17,3.61 //",
  "GK21sokss_pu:39907": "sa cāpatanneva śarair daityo yattena tāḍitaḥ /",
  "GK21sokss_pu:39908": "tattam evābhyadhāvattatsarvataḥ sainyamāsuram // SoKss_17,3.62 //",
  "GK21sokss_pu:39909": "tad dṛṣṭvā siddhagandharvavidyādharasurānvitaḥ /",
  "GK21sokss_pu:39910": "abhidudrāva taddaityasainyam sapadi vāsavaḥ // SoKss_17,3.63 //",
  "GK21sokss_pu:39911": "tataḥ patadiṣuprāsaśakitomarapaṭṭiśam /",
  "GK21sokss_pu:39912": "udabhūttūmulaṃ yuddhaṃ nihatāsaṃkhyasainikam // SoKss_17,3.64 //",
  "GK21sokss_pu:39913": "gajāśvakāyamakarā dantimauktikavālukāḥ /",
  "GK21sokss_pu:39914": "pravīramuṇḍapāṣāṇāḥ prāvahanrudhirāpagāḥ // SoKss_17,3.65 //",
  "GK21sokss_pu:39915": "śoṇitāsavamattānāṃ bhūtānāmāmiṣārthinām /",
  "GK21sokss_pu:39916": "so 'bhūdraṇotsavaḥ prītyai kabandhaiḥ saha nṛtyatām // SoKss_17,3.66 //",
  "GK21sokss_pu:39917": "tasmiñ jayaśrīr daityānāṃ devānāṃ cāhavārṇave /",
  "GK21sokss_pu:39918": "mahormicapalā prāyāditaḥ kṣaṇam itaḥ kṣanam // SoKss_17,3.67 //",
  "GK21sokss_pu:39919": "caturviṃśatimevaṃ tu yuddhamāsīddināni tat /",
  "GK21sokss_pu:39920": "prekṣyamāṇaṃ vimānasthaiḥ śarvaśauripitāmahaiḥ // SoKss_17,3.68 //",
  "GK21sokss_pu:39921": "pañcaviṃśe dine kṣīṇaprāyayoḥ sainyayor dvayoḥ /",
  "GK21sokss_pu:39922": "pradhānadvandvayuddheṣu pravṛtteṣv atra saṃgare // SoKss_17,3.69 //",
  "GK21sokss_pu:39923": "śrīmuktāphalaketoś ca tasya vidyuddhvajasya ca /",
  "GK21sokss_pu:39924": "dvandvayuddhaṃ pravavṛte rathasthadviradasthayoḥ // SoKss_17,3.70 //",
  "GK21sokss_pu:39925": "tamostraṃ bhāskarāstreṇa graiṣmāstreṇa ca śaiśiram /",
  "GK21sokss_pu:39926": "kuliśāstreṇa śailāstraṃ nāgāstraṃ gāruḍena ca // SoKss_17,3.71 //",
  "GK21sokss_pu:39927": "nivārya tasya yantāraṃ vāraṇaṃ cāsurasya saḥ /",
  "GK21sokss_pu:39928": "ekaikeneṣuṇā muktāphalaketurapātayat // SoKss_17,3.72 //",
  "GK21sokss_pu:39929": "ārūḍhasya rathaṃ tasya sārathiṃ turagāṃś ca yat /",
  "GK21sokss_pu:39930": "so 'vadhīttadasau vidyuddhvajo māyāmaśiśriyast // SoKss_17,3.73 //",
  "GK21sokss_pu:39931": "adṛśyaḥ sarvasainyena dyāmāruhya vavarṣa saḥ /",
  "GK21sokss_pu:39932": "śilāścāstrāṇi vividhānyabhitaḥ suravāhinīm // SoKss_17,3.74 //",
  "GK21sokss_pu:39933": "abhedyaṃ śarajālaṃ ca yanmuktāphalaketunā /",
  "GK21sokss_pu:39934": "arudhyata sa tadaityo dadāhānalavṛṣṭibhiḥ // SoKss_17,3.75 //",
  "GK21sokss_pu:39935": "athābhimantrya brahmāstraṃ sānugaṃ tamariṃ prati /",
  "GK21sokss_pu:39936": "viśvakṣayakṣamaṃ muktāphalaketurmumoca saḥ // SoKss_17,3.76 //",
  "GK21sokss_pu:39937": "tenāstreṇa sasainyo 'pi nihato gatajīvitaḥ /",
  "GK21sokss_pu:39938": "nipapāta nabhomadhyādvidyuddhvajamahāsuraḥ // SoKss_17,3.77 //",
  "GK21sokss_pu:39939": "śeṣāḥ palāyya jagmuś ca vidyuddhvajasutādayaḥ /",
  "GK21sokss_pu:39940": "vajradaṃṣṭrādisahitā rasātalatalaṃ bhayāt // SoKss_17,3.78 //",
  "GK21sokss_pu:39941": "devāś ca nādānupadaṃ jagaduḥ sādhu sādhviti /",
  "GK21sokss_pu:39942": "śrīmuktāphalaketuṃ ca puṣpavarṣair apūjayan // SoKss_17,3.79 //",
  "GK21sokss_pu:39943": "tataḥ śatrau hate śakraḥ prāptarājyastriviṣṭapam /",
  "GK21sokss_pu:39944": "prāviśattriṣu lokeṣu babhūva ca mahotsavaḥ // SoKss_17,3.80 //",
  "GK21sokss_pu:39945": "āgācchacīṃ puraskṛtya svayaṃ cātra prajāpatiḥ /",
  "GK21sokss_pu:39946": "cūḍāratnottamaṃ muktāphalaketorbabandha ca // SoKss_17,3.81 //",
  "GK21sokss_pu:39947": "indro 'pi rājaputrasya tasya rājyapradāyinaḥ /",
  "GK21sokss_pu:39948": "hāraṃ svakaṇṭhataḥ kaṇṭhe nyadhādvijayaśobhinaḥ // SoKss_17,3.82 //",
  "GK21sokss_pu:39949": "sam upāveśayattaṃ ca nijāsanasamāsane /",
  "GK21sokss_pu:39950": "ānandapūrṇagīrvāṇavitīrṇavividhāśiṣam // SoKss_17,3.83 //",
  "GK21sokss_pu:39951": "vidyuddhvajāsurapuraṃ pratīhāraṃ visṛjya ca /",
  "GK21sokss_pu:39952": "tasmai dāsyannavasare svīcakre svapurādhikam // SoKss_17,3.84 //",
  "GK21sokss_pu:39953": "tato 'smai rājaputrāya gandharvaḥ padmaśekharaḥ /",
  "GK21sokss_pu:39954": "ditsuḥ padmāvatīṃ dhātuḥ sākūtaṃ mukhamaikṣata // SoKss_17,3.85 //",
  "GK21sokss_pu:39955": "sa ca jñātāśayo dhātā gandharvendram uvāca tam /",
  "GK21sokss_pu:39956": "kāryaśeṣo 'sti kaś cittadviṣahasva manāgiti // SoKss_17,3.86 //",
  "GK21sokss_pu:39957": "tato hāhāhuhūgītaiḥ svaninādānunāditaiḥ /",
  "GK21sokss_pu:39958": "rambhādinṛtyais tatrābhud indrasya vijayotsavaḥ // SoKss_17,3.87 //",
  "GK21sokss_pu:39959": "dṛṣṭotsavapramode ca yāte dhātari vṛtrahā /",
  "GK21sokss_pu:39960": "saṃmānya lokapālādīnsvaṃ svaṃ sthānaṃ visṛṣṭavān // SoKss_17,3.88 //",
  "GK21sokss_pu:39961": "visasarja ca gandharvarājaṃ taṃ padmaśekharam /",
  "GK21sokss_pu:39962": "nijaṃ gandharvanagaraṃ saṃmānya saparicchadam // SoKss_17,3.89 //",
  "GK21sokss_pu:39963": "śrīmuktāphalaketuṃ ca candraketuṃ ca satkṛtau /",
  "GK21sokss_pu:39964": "prāhiṇodutsavāya svaṃ vidyādharapuraṃ hariḥ // SoKss_17,3.90 //",
  "GK21sokss_pu:39965": "sa ca saṃhṛtaviśvakaṇṭakastāṃ bahuvidyādhararājakānuyātaḥ /",
  "GK21sokss_pu:39966": "janakānugataḥ sa rājadhānīm atha muktāphalaketurājagāma // SoKss_17,3.91 //",
  "GK21sokss_pu:39967": "vararatnacitā ca sā tadānīṃ dhvajapaṭṭāṃśukamālinī praviṣṭe /",
  "GK21sokss_pu:39968": "vibabhau nagarī cirāgate 'smin pitṛyukte jayabhāji rājaputre // SoKss_17,3.92 //",
  "GK21sokss_pu:39969": "sa ca sapadi pitāsya candraketuḥ puri paritoṣitabandhubhṛtyavargaḥ /",
  "GK21sokss_pu:39970": "jalam iva jalado vasu pravarṣan sutavijayotsavamūrjitaṃ tatāna // SoKss_17,3.93 //",
  "GK21sokss_pu:39971": "sa ca muktāphalaketurvidyuddhvajadamanakīrtim apilabdhvā /",
  "GK21sokss_pu:39972": "padmāvatīṃ vinā tāṃ na ratiṃ lebhe nijeṣu bhogeṣu // SoKss_17,3.94 //",
  "GK21sokss_pu:39973": "saṃyatakākhyena punaḥ śarvādeśādi śaṃsinā sakhyā /",
  "GK21sokss_pu:39974": "āśvāsyamānacittaḥ kṛcchreṇa sa tānyahānyanayat // SoKss_17,3.95 //",
  "GK21sokss_pu:39975": "iti mahākaviśrīsomadevabhaṭṭaviracite kathāsaritsāgare padmāvatīlambake tṛtīyas taraṅgaḥ /",
  "GK21sokss_pu:39976": "caturthas taraṅgaḥ /",
  "GK21sokss_pu:39977": "atrāntare sa gandharvarājaḥ svanagaraṃ punaḥ /",
  "GK21sokss_pu:39978": "praviṣṭo vitatasphūrjadutsavaḥ padmaśekharaḥ // SoKss_17,4.1 //",
  "GK21sokss_pu:39979": "tajjayāśaṃsayā taptatapasaṃ girijāśrame /",
  "GK21sokss_pu:39980": "buddhvā bhāryāmukhātpadmāvatīmānāyayatsutām // SoKss_17,4.2 //",
  "GK21sokss_pu:39981": "upāgatāṃ ca tapasā viraheṇa ca tāṃ kṛśām /",
  "GK21sokss_pu:39982": "tanayāṃ pādapatitāṃ sa jagādāśiṣaṃ dadat // SoKss_17,4.3 //",
  "GK21sokss_pu:39983": "vatse madarthaṃ vihitastapaḥkleśo mahāṃstvayā /",
  "GK21sokss_pu:39984": "tadidyādhararājendrasutaṃ vidyuddhvajāntakam // SoKss_17,4.4 //",
  "GK21sokss_pu:39985": "jagaccharaṇyaṃ jayinaṃ vyādiṣṭaṃ śaṃbhunā svayam /",
  "GK21sokss_pu:39986": "śrīmuktāphalaketuṃ taṃ śīghraṃ patimavāpnuhi // SoKss_17,4.5 //",
  "GK21sokss_pu:39987": "iti pitrodite yāvadāste sā vinatānanā /",
  "GK21sokss_pu:39988": "rājānamāha tanmātā tāvatkuvalayāvalī // SoKss_17,4.6 //",
  "GK21sokss_pu:39989": "kathaṃ sa tādṛgasurastrilokābhayadāyinā /",
  "GK21sokss_pu:39990": "tenāryaputra nihato rājaputreṇa saṃyuge // SoKss_17,4.7 //",
  "GK21sokss_pu:39991": "tac chrutvā varṇayām āsa sa rājā tasya vikramam /",
  "GK21sokss_pu:39992": "rājaputrasya taṃ tasyai sadevāsurasaṃgaram // SoKss_17,4.8 //",
  "GK21sokss_pu:39993": "tataḥ padmāvatīsakhyā sā manohārikākhyayā /",
  "GK21sokss_pu:39994": "tadīyā rākṣasīyugmavadhalīlāpyakathyata // SoKss_17,4.9 //",
  "GK21sokss_pu:39995": "tatas tasya sutāyāś ca vṛttamanyonyadarśanam /",
  "GK21sokss_pu:39996": "prītiṃ ca buddhvā tau toṣaṃ rājā rājñī ca jagmatuḥ // SoKss_17,4.10 //",
  "GK21sokss_pu:39997": "ūcatuś ca nigīrṇaś ca yenāsuracamūcayaḥ /",
  "GK21sokss_pu:39998": "agastyeneva jaladhī rākṣasyau tasya ke iti // SoKss_17,4.11 //",
  "GK21sokss_pu:39999": "tayā tatpauruṣotkarṣavarṇanāvātyayā ca saḥ /",
  "GK21sokss_pu:40000": "padmāvatyāḥ prajajvāla sutarāṃ madanānalaḥ // SoKss_17,4.12 //",
  "GK21sokss_pu:40001": "tataḥ pitroḥ sakāśātsā nirgatā rājakanyakā /",
  "GK21sokss_pu:40002": "śuddhāntaratnaprāsādam ārohat sotsukā kṣaṇāt // SoKss_17,4.13 //",
  "GK21sokss_pu:40003": "tatra ratnombhitastambhabaddhamauktikajālake /",
  "GK21sokss_pu:40004": "manikuṭṭimavinyastasukhaśayyāvarāsane // SoKss_17,4.14 //",
  "GK21sokss_pu:40005": "cintitopasnamaddivyanānābhogamanorame /",
  "GK21sokss_pu:40006": "sthitā sābhyadhikaṃ tepe preyovirahavahninā // SoKss_17,4.15 //",
  "GK21sokss_pu:40007": "dadarśa ca tataḥ pṛṣṭhād dhemadrumalatācitam /",
  "GK21sokss_pu:40008": "ratnavāpīśatākīrṇaṃ divyamudyānamṛddhimat // SoKss_17,4.16 //",
  "GK21sokss_pu:40009": "dṛṣṭvā cācintayaccitram idamasmapurottamam /",
  "GK21sokss_pu:40010": "majjanmabhūmerbhuvanādaindavādapi sundaram // SoKss_17,4.17 //",
  "GK21sokss_pu:40011": "himādrimaulimāṇikyaṃ na ca dṛṣṭamidaṃ mayā /",
  "GK21sokss_pu:40012": "nandanābhyadhikaṃ yatra puropavanamīdṛśam // SoKss_17,4.18 //",
  "GK21sokss_pu:40013": "tad atra gatvā sacchāyaśītale vijane varam /",
  "GK21sokss_pu:40014": "virahānalasaṃtāpaṃ śamayāmi manāg imam // SoKss_17,4.19 //",
  "GK21sokss_pu:40015": "iti saṃcintya sā bālā śanair ekākinī tataḥ /",
  "GK21sokss_pu:40016": "yuktyāvaruhya gantuṃ tatpurodyānaṃ pracakrame // SoKss_17,4.20 //",
  "GK21sokss_pu:40017": "padbhyāṃ gantumaśaktā sā svavibhūterupasthitaiḥ /",
  "GK21sokss_pu:40018": "pakṣibhir vāhanībhūya tadudyānamanīyata // SoKss_17,4.21 //",
  "GK21sokss_pu:40019": "tatrāntaḥ kadalīkhaṇḍagṛhe puṣpāstaropari /",
  "GK21sokss_pu:40020": "upāviśac chrūyamāṇe divyageyādiniḥsvane // SoKss_17,4.22 //",
  "GK21sokss_pu:40021": "na ca sātra ratiṃ lebhe na tasyāḥ śāmyati smaraḥ /",
  "GK21sokss_pu:40022": "vinā priyeṇa kāmāgniḥ pratyutāvardhatādhikam // SoKss_17,4.23 //",
  "GK21sokss_pu:40023": "tato didṛkṣuś citrastham api taṃ priyam utsukā /",
  "GK21sokss_pu:40024": "sāgrahīc citraphalakaṃ varṇavartīś ca siddhitaḥ // SoKss_17,4.24 //",
  "GK21sokss_pu:40025": "sraṣṭuṃ dvitīyaṃ dhātāpi neṣṭe yatsadṛśaṃ punaḥ /",
  "GK21sokss_pu:40026": "tamālikheyaṃ sotkaṇṭhā sannapāṇirahaṃ katham // SoKss_17,4.25 //",
  "GK21sokss_pu:40027": "tathāpyātmavinodārthamālikhāmi yathā tathā /",
  "GK21sokss_pu:40028": "iti saṃcintya phalake sā tu yāvattamālikhat // SoKss_17,4.26 //",
  "GK21sokss_pu:40029": "tāvattasyāstamuddeśamāyayau cinvatī sakhī /",
  "GK21sokss_pu:40030": "sā manohārikā nāma tadadarśanavihvalā // SoKss_17,4.27 //",
  "GK21sokss_pu:40031": "sā tāmekākinīṃ tatra rājaputrīṃ latāgṛhe /",
  "GK21sokss_pu:40032": "sacitraphalakāmutkāmapaśyatpṛṣṭhataḥ sthitā // SoKss_17,4.28 //",
  "GK21sokss_pu:40033": "paśyāmi tāvatkimiyaṃ karotyevamihaikikā /",
  "GK21sokss_pu:40034": "iti saṃcintya tasthau ca channā sā tatra tatsakhī // SoKss_17,4.29 //",
  "GK21sokss_pu:40035": "tāvat sāpi tamuddiśya citrābhilikhitaṃ priyam /",
  "GK21sokss_pu:40036": "padmāvatī jagādaivamudaśrunayanotpalā // SoKss_17,4.30 //",
  "GK21sokss_pu:40037": "drujayān asurān hatvā yenendro rakṣitas tvayā /",
  "GK21sokss_pu:40038": "ālāpamātreṇa sa māṃ kathaṃ mārān na rakṣasi // SoKss_17,4.31 //",
  "GK21sokss_pu:40039": "kalpadrumo 'py adātṛtvaṃ sugato 'py adayālutām /",
  "GK21sokss_pu:40040": "āyāti mandapuṇyasya suvarṇam apicāśmatām // SoKss_17,4.32 //",
  "GK21sokss_pu:40041": "smarajvarānabhijñaś ca nūnaṃ vetsi na madvyathām /",
  "GK21sokss_pu:40042": "daityājitasya puṣpeṣuḥ kiṃ tapasvī karoti te // SoKss_17,4.33 //",
  "GK21sokss_pu:40043": "kiṃ vā vacmi vidhirvāmo mama yenāśruṇā dṛśau /",
  "GK21sokss_pu:40044": "pidadhannecchati prāyāścitre 'pi tava darśanam // SoKss_17,4.34 //",
  "GK21sokss_pu:40045": "ity uktvā rājatanayā sā prāvartata roditum /",
  "GK21sokss_pu:40046": "chinnahāragalatsthūlamuktābhair aśrubindubhiḥ // SoKss_17,4.35 //",
  "GK21sokss_pu:40047": "tatkṣaṇaṃ tām upāsarpat sā manohārikā sakhī /",
  "GK21sokss_pu:40048": "sāpy āchādyaiva taccittraṃ rājaputrī jagāda tām // SoKss_17,4.36 //",
  "GK21sokss_pu:40049": "iyacciraṃ na dṛṣṭā tvaṃ sakhi kutra sthitāsyaho /",
  "GK21sokss_pu:40050": "tac chrutvā vihasantī tāṃ sā manohārikābravīt // SoKss_17,4.37 //",
  "GK21sokss_pu:40051": "tvām eva sakhi cinvānā ciraṃ bhrāntāsmi tattvayā /",
  "GK21sokss_pu:40052": "citraṃ kiṃ chādyate dṛṣṭaṃ mayā citramatha śrutam // SoKss_17,4.38 //",
  "GK21sokss_pu:40053": "evaṃ tayoktā sakhyā sā padmāvatyaśrugadgadam /",
  "GK21sokss_pu:40054": "lajjānatamukhī has te gṛhītvā tām abhāṣata // SoKss_17,4.39 //",
  "GK21sokss_pu:40055": "sakhi prāg eva viditaṃ sarvam te kiṃ nigūhyate /",
  "GK21sokss_pu:40056": "rājaputreṇa tenāhaṃ tasmin gauryāśrame tadā // SoKss_17,4.40 //",
  "GK21sokss_pu:40057": "uddhṛtāpi mahāghorarākṣasīvahnimadhyataḥ /",
  "GK21sokss_pu:40058": "durvāravirahajvāle nikṣiptā madanāsnale // SoKss_17,4.41 //",
  "GK21sokss_pu:40059": "tan na jāne kva gacchāmi kasmai vacmi karomi kim /",
  "GK21sokss_pu:40060": "āśraye kam upāyaṃ vā durlabhāsaktamānasā // SoKss_17,4.42 //",
  "GK21sokss_pu:40061": "iti bruvāṇāṃ tāṃ rājaputrīm āha sma sā sakhī /",
  "GK21sokss_pu:40062": "abhiṣvaṅgo 'nurūpo 'yaṃ sthāne te manasaḥ sakhi // SoKss_17,4.43 //",
  "GK21sokss_pu:40063": "itaretaraśobhāyai saṃyogo yuvayoḥ kila /",
  "GK21sokss_pu:40064": "navacandrakalāśārvajaṭāmukuṭayor iva // SoKss_17,4.44 //",
  "GK21sokss_pu:40065": "adhṛtiścātra mā bhūtte dhruvaṃ sa bhavatīṃ vinā /",
  "GK21sokss_pu:40066": "na sthāsyati tvayā kiṃ sa tathābhūto na lakṣitaḥ // SoKss_17,4.45 //",
  "GK21sokss_pu:40067": "striyo 'pīcchanti puṃbhāvaṃ yāṃ dṛṣṭvā rūpalolubhāḥ /",
  "GK21sokss_pu:40068": "tasyāste ko bhavennārthī tulyarūpaḥ sa kiṃ punaḥ // SoKss_17,4.46 //",
  "GK21sokss_pu:40069": "śarvo 'py alīkavādī kiṃ yenoktau daṃpatī yuvām /",
  "GK21sokss_pu:40070": "adūrage 'py abhīṣṭe 'rthe ko vārto bhajate dhṛtim // SoKss_17,4.47 //",
  "GK21sokss_pu:40071": "tadāśvasihi bhāvī te sa eva nacirāt patiḥ /",
  "GK21sokss_pu:40072": "na tvayā durlabhaḥ kaścit tvaṃ tu sarveṇa durlabhā // SoKss_17,4.48 //",
  "GK21sokss_pu:40073": "ity uktā sā tayā sakhyā rājaputrī jagāda tām /",
  "GK21sokss_pu:40074": "sakhī yady api jānāmi tathāpi karavāṇi kim // SoKss_17,4.49 //",
  "GK21sokss_pu:40075": "idaṃ tu me tadāsaktaṃ ceto notsahate kṣaṇam /",
  "GK21sokss_pu:40076": "sthātuṃ vinā taṃ prāṇeśaṃ kṣamate na ca manmathaḥ // SoKss_17,4.50 //",
  "GK21sokss_pu:40077": "tam eva hi smarantyā me mano nirvāti na kṣaṇam /",
  "GK21sokss_pu:40078": "dahyante 'ṅgāni saṃtāpenotkrāmantīva cāsavaḥ // SoKss_17,4.51 //",
  "GK21sokss_pu:40079": "evaṃ vadantī mohena mohitā puṣpapelavā /",
  "GK21sokss_pu:40080": "aṅke tasya vayasyāyā rājaputrī papāta sā // SoKss_17,4.52 //",
  "GK21sokss_pu:40081": "athāmbusekakadalīpallavānilavījanaiḥ /",
  "GK21sokss_pu:40082": "sāśrur āśvāsayām āsa sā vayasyā krameṇa tām // SoKss_17,4.53 //",
  "GK21sokss_pu:40083": "mṛṇālahāravalayaṃ śrīkhaṇḍārdravilepanam /",
  "GK21sokss_pu:40084": "nalinīdalaśayyāṃ ca yāni sā vidadhe sakhī // SoKss_17,4.54 //",
  "GK21sokss_pu:40085": "tasyās tāny api saṃtāpasamāsaktāni saṃgataḥ /",
  "GK21sokss_pu:40086": "saṃtapya samaduḥkhatvam iva śuṣyanti bhejire // SoKss_17,4.55 //",
  "GK21sokss_pu:40087": "tataḥ sā vihvalā padmāvatī tāmavadatsakhīm /",
  "GK21sokss_pu:40088": "kliśnāsi kiṃ vṛthātmānaṃ naivaṃ śāmyati me vyathā // SoKss_17,4.56 //",
  "GK21sokss_pu:40089": "yena śāmyati taccettvaṃ kuruṣe tacchivaṃ bhavet /",
  "GK21sokss_pu:40090": "evam uktavatīmāsrtāṃ vayasyā tām abhāṣata // SoKss_17,4.57 //",
  "GK21sokss_pu:40091": "kuryāṃ kiṃ yanna nāmāhaṃ tavārthe brūhi tatsakhi /",
  "GK21sokss_pu:40092": "tac chrutvā sā hriyā kiṃcid iva rājasutābravīt // SoKss_17,4.58 //",
  "GK21sokss_pu:40093": "tamihānaya me kantaṃ gatvā priyasakhi drutam /",
  "GK21sokss_pu:40094": "nānyathopaśamo me syāttātaścaiva na kupyati // SoKss_17,4.59 //",
  "GK21sokss_pu:40095": "pratyutehāgatāyaiva māmeṣo 'smai pradāsyati /",
  "GK21sokss_pu:40096": "evaṃ tayoktā sotsāhaṃ vayasyā sāpy uvāca tāsm // SoKss_17,4.60 //",
  "GK21sokss_pu:40097": "yady evaṃ tadgṛhāṇa tvaṃ dhair yaṃ kāryamidaṃ kiyat /",
  "GK21sokss_pu:40098": "eṣāhaṃ sakhi yāmyeva tvatpriyānayanāya yat // SoKss_17,4.61 //",
  "GK21sokss_pu:40099": "tatpituḥ khecarendrasya candraketoḥ purottamam /",
  "GK21sokss_pu:40100": "khyātaṃ candrapuraṃ nāma nirvṛtā bhava kiṃ śucā // SoKss_17,4.62 //",
  "GK21sokss_pu:40101": "iti sāśvāsitā sakhyā tayā rājasutābhyadhāt /",
  "GK21sokss_pu:40102": "taduttiṣṭha śivaḥ panthā astu te vraja satvaram // SoKss_17,4.63 //",
  "GK21sokss_pu:40103": "trātā trayāṇāṃ lokānāṃ sa ca sapraṇayaṃ tvayā /",
  "GK21sokss_pu:40104": "madgirā sakhi vaktavyo vīraḥ prāṇeśvaro mama // SoKss_17,4.64 //",
  "GK21sokss_pu:40105": "tasmin gauryāyatane tathā paritrāya rākṣasībhayataḥ /",
  "GK21sokss_pu:40106": "strīghnena hanyamānāṃ rakṣasi māṃ makaraketunā na katham // SoKss_17,4.65 //",
  "GK21sokss_pu:40107": "bhuvanoddharaṇasahānāṃ bhavādṛśāmeṣa nātha ko dharmaḥ /",
  "GK21sokss_pu:40108": "āpadyupekṣyate yatpūrvatrāsto jano 'nuvṛtto 'pi // SoKss_17,4.66 //",
  "GK21sokss_pu:40109": "evaṃ vadestaṃ kalyāṇi yathā jānāsi vā svayam /",
  "GK21sokss_pu:40110": "iti vyāhṛtya sā padmāvatī tāṃ vyasṛjatsakhīm // SoKss_17,4.67 //",
  "GK21sokss_pu:40111": "sā ca svasiddhyupanataṃ pakṣivāhanamāsthitā /",
  "GK21sokss_pu:40112": "tanmanohārikā prāyādvidyādharapuraṃ prati // SoKss_17,4.68 //",
  "GK21sokss_pu:40113": "sā ca padmāvatī kiṃcidāśālabdhadhṛtis tataḥ /",
  "GK21sokss_pu:40114": "gṛhītacitraphalakā mandiraṃ prāviśatpituḥ // SoKss_17,4.69 //",
  "GK21sokss_pu:40115": "tatra dāsīparivṛtā praviśya nijavāsakam /",
  "GK21sokss_pu:40116": "snātvā gauripatiṃ bhaktyā pūjayitvā vyajijñapat // SoKss_17,4.70 //",
  "GK21sokss_pu:40117": "bhagavaṃstriṣu lokeṣu tvadicchānugrahaṃ vinā /",
  "GK21sokss_pu:40118": "na siddhyatīha kasyāpi bahvalpaṃ vāpi vāñchitam // SoKss_17,4.71 //",
  "GK21sokss_pu:40119": "tadvidyādharasaccakravartiputraṃ tamīpsitam /",
  "GK21sokss_pu:40120": "na dāsyasi patiṃ cenme dehaṃ tyakṣyāmi te 'grataḥ // SoKss_17,4.72 //",
  "GK21sokss_pu:40121": "evaṃ vihitavijñaptiṃ śaśāṅkamukuṭasya tām /",
  "GK21sokss_pu:40122": "śrutvā sakhedaḥ sāścaryaḥ parivārajano 'vadat // SoKss_17,4.73 //",
  "GK21sokss_pu:40123": "svadehanirapekṣaiva kimevaṃ devi bhāṣase /",
  "GK21sokss_pu:40124": "tavāpi kimasuprāpyaṃ nāmāstyatra jagattraye // SoKss_17,4.74 //",
  "GK21sokss_pu:40125": "tvadarthyamāno muñceddhi sugato 'pi sa saṃyamam /",
  "GK21sokss_pu:40126": "tadekaḥ so 'tra sukṛtī yastvayāpyevamarthyate // SoKss_17,4.75 //",
  "GK21sokss_pu:40127": "etac chrutvā guṇākṛṣṭā rājaputrī jagāda sā /",
  "GK21sokss_pu:40128": "samāśrayaḥ saśakrāṇāṃ devānāmeka eva yaḥ // SoKss_17,4.76 //",
  "GK21sokss_pu:40129": "arkeṇeva tamo dhvastaṃ yenaikenāsuraṃ balam /",
  "GK21sokss_pu:40130": "prāṇadātā ca yo 'smākaṃ prārthanīyaḥ kathaṃ na saḥ // SoKss_17,4.77 //",
  "GK21sokss_pu:40131": "ityādi bruvatī sotkā tayaiva kathayā tataḥ /",
  "GK21sokss_pu:40132": "atiṣṭhatsamamāptena tatra dāsījanena sā // SoKss_17,4.78 //",
  "GK21sokss_pu:40133": "atrāntare candrapuraṃ sā manohārikāpi tat /",
  "GK21sokss_pu:40134": "vidyādharendranagaraṃ satvaraṃ prāpa tatsakhī // SoKss_17,4.79 //",
  "GK21sokss_pu:40135": "gīrvāṇanagaraṃ kṛtvāpyasaṃtoṣādivādbhutam /",
  "GK21sokss_pu:40136": "nirmame viśvakarmā yadasāmānyavibhūtikam // SoKss_17,4.80 //",
  "GK21sokss_pu:40137": "tatrāsaṃprāpya aṃ muktāphalaketuṃ vicinvatī /",
  "GK21sokss_pu:40138": "khagasthā tatpurodyānaṃ sā manohārikāgamat // SoKss_17,4.81 //",
  "GK21sokss_pu:40139": "atarkyasiddhivibhavaṃ bhāsvanmaṇimayadrumam /",
  "GK21sokss_pu:40140": "ekavṛkṣodgatānekajātīyakusumotkaram // SoKss_17,4.82 //",
  "GK21sokss_pu:40141": "divyagītaravonmiśraśakuntarutasundaram /",
  "GK21sokss_pu:40142": "paśyantī tac ca sā reme nānāratnaśilātalam // SoKss_17,4.83 //",
  "GK21sokss_pu:40143": "udyānapālair dṛṣṭvā ca vicitraiḥ pakṣirūpibhiḥ /",
  "GK21sokss_pu:40144": "upetyābhyarthya suvyaktavacanaiḥ priyavādibhiḥ // SoKss_17,4.84 //",
  "GK21sokss_pu:40145": "pārijātatarormūle tārkṣyaratnaśilāsane /",
  "GK21sokss_pu:40146": "upaveśyocitair bhogaistasyāḥ pūjā vyadhīyata // SoKss_17,4.85 //",
  "GK21sokss_pu:40147": "abhinandya ca tāṃ pūjāṃ cintayāmasa tatra sā /",
  "GK21sokss_pu:40148": "aho vidyādharendrāṇāṃ citrāḥ siddhivibhūtayaḥ // SoKss_17,4.86 //",
  "GK21sokss_pu:40149": "acintyopanamadbhogaṃ yeṣāmudyānamīdṛśam /",
  "GK21sokss_pu:40150": "surastrībaddhasaṃgītaṃ patattriparicārakam // SoKss_17,4.87 //",
  "GK21sokss_pu:40151": "iti saṃcintya pṛṣṭvā ca tānevodyanapālakān /",
  "GK21sokss_pu:40152": "cinvatī pārijātāditarukhaṇḍamavāpa sā // SoKss_17,4.88 //",
  "GK21sokss_pu:40153": "tatrāntaścandanāsiktakusumāstaraśāyinam /",
  "GK21sokss_pu:40154": "sā muktāphalaketuṃ taṃ sa kalpakamivaikṣata // SoKss_17,4.89 //",
  "GK21sokss_pu:40155": "gauryāśrame dṛṣṭacaraṃ pratyabhijñāya sā ca tam /",
  "GK21sokss_pu:40156": "paśyāmyasya kimasvāsthyaṃ channasthaivetyacintayat // SoKss_17,4.90 //",
  "GK21sokss_pu:40157": "tāvadāśvāsayantaṃ taṃ himacandanamārutaiḥ /",
  "GK21sokss_pu:40158": "mittraṃ saṃyatakaṃ muktāphalaketur uvāca saḥ // SoKss_17,4.91 //",
  "GK21sokss_pu:40159": "aṅgārāstuhine nyastāḥ kakūlāgniś ca candane /",
  "GK21sokss_pu:40160": "mārute dāvavahniś ca smareṇa mama niścitam // SoKss_17,4.92 //",
  "GK21sokss_pu:40161": "virahārtasya saṃtāpaṃ samantātsṛjatāmunā /",
  "GK21sokss_pu:40162": "tatkimāyāsayasyevamātmānaṃ niṣphalaṃ sakhe // SoKss_17,4.93 //",
  "GK21sokss_pu:40163": "surastrīnṛttagītādivinodair api dūyate /",
  "GK21sokss_pu:40164": "nandanābhyadhike 'muṣminn udyāne hi mano mama // SoKss_17,4.94 //",
  "GK21sokss_pu:40165": "vinā padmāvatīṃ tāṃ tu padmaśekharasaṃbhavām /",
  "GK21sokss_pu:40166": "padmānanāṃ na me śāmyatyayaṃ smaraśarajvaraḥ // SoKss_17,4.95 //",
  "GK21sokss_pu:40167": "na caitadutsahe vaktuṃ kasyacin na labhe dhṛtim /",
  "GK21sokss_pu:40168": "eka eva tu tatprāptāv upāyo vidyate mama // SoKss_17,4.96 //",
  "GK21sokss_pu:40169": "gacchāmi gauryāyatanaṃ dṛṣṭayā yatra me tayā /",
  "GK21sokss_pu:40170": "kaṭākṣeṣubhir utkhāya hṛdayaṃ priyayā hṛtam // SoKss_17,4.97 //",
  "GK21sokss_pu:40171": "tatrādirājatanayāsaṃgatastatsamāgame /",
  "GK21sokss_pu:40172": "tapasārādhitaḥ śaṃbhurupāyaṃ me vidhāsyati // SoKss_17,4.98 //",
  "GK21sokss_pu:40173": "ity uktvā yāvadutthātuṃ rājaputraḥ sa icchati /",
  "GK21sokss_pu:40174": "sa manohārikā tāvattuṣṭātmānamadarśayat // SoKss_17,4.99 //",
  "GK21sokss_pu:40175": "vayasya vardhase diṣṭyā siddhaṃ tava samīhitam /",
  "GK21sokss_pu:40176": "paśyeyamāgatā tasyāḥ priyāyāste 'ntikaṃ sakhī // SoKss_17,4.100 //",
  "GK21sokss_pu:40177": "vatpārśvasthena dṛṣṭā hi mayāsāv ambikāśrame /",
  "GK21sokss_pu:40178": "iti harṣāc ca taṃ rājaputraṃ saṃyatako 'bravīt // SoKss_17,4.101 //",
  "GK21sokss_pu:40179": "tataḥ sa sphūrjadānandavismayautsukyasaṃkulām /",
  "GK21sokss_pu:40180": "kāṃcidrājasuto 'vasthāṃ dadhre dṛṣṭvā priyāsakhīm // SoKss_17,4.102 //",
  "GK21sokss_pu:40181": "netrapīyūṣavṛṣṭiṃ tāṃ paprachopāgatāṃ ca saḥ /",
  "GK21sokss_pu:40182": "upaveśyāntike kāntāśarīrakuśalaṃ tadā // SoKss_17,4.103 //",
  "GK21sokss_pu:40183": "atha sā nijagādaivaṃ matsakhyāḥ kuśalaṃ prabho /",
  "GK21sokss_pu:40184": "tvayi nāthe dhruvaṃ bhāvi sāṃprataṃ duḥkhitā tu sā // SoKss_17,4.104 //",
  "GK21sokss_pu:40185": "yadāprabhṛti dṛṣṭena hṛtaṃ tasyāstvayā manaḥ /",
  "GK21sokss_pu:40186": "tata ārabhya vimanā na śṛṇoti na paśyati // SoKss_17,4.105 //",
  "GK21sokss_pu:40187": "mṛṇālahāraṃ dadhatī bālāhāraṃ vimucya sā /",
  "GK21sokss_pu:40188": "luṭhatyambujinīpattraśayane śayanojjhitā // SoKss_17,4.106 //",
  "GK21sokss_pu:40189": "asahiṣṭa na yā pūrvaṃ hriyā varakathāmapi /",
  "GK21sokss_pu:40190": "imāmavasthāṃ saiṣādya prāptā priyatamaṃ vinā // SoKss_17,4.107 //",
  "GK21sokss_pu:40191": "iti tasyā hasantīva svānyevāṅgāni saṃprati /",
  "GK21sokss_pu:40192": "saṃtāpaśuṣyacchrīkhaṇḍasitāni kṛtināṃ vara // SoKss_17,4.108 //",
  "GK21sokss_pu:40193": "evaṃ ca sā bravīti tvāmity udīrya papāṭha te /",
  "GK21sokss_pu:40194": "sā manohārikā padmāvatīsaṃdeśagītake // SoKss_17,4.109 //",
  "GK21sokss_pu:40195": "sa tac chrutvākhilaṃ muktāphalaketurgatavyathaḥ /",
  "GK21sokss_pu:40196": "tāṃ manohārikāṃ harṣādabhinandyābhyabhāṣata // SoKss_17,4.110 //",
  "GK21sokss_pu:40197": "amṛteneva vacasā tava siktam idaṃ mama /",
  "GK21sokss_pu:40198": "caitanyam āsīc chvasitaṃ dhṛtir jātā gataḥ klamaḥ // SoKss_17,4.111 //",
  "GK21sokss_pu:40199": "phalitaṃ cādya me pūrvasukṛtair yadaho mayi /",
  "GK21sokss_pu:40200": "gandharvarājatanayā sāpy evaṃ pakṣapātinī // SoKss_17,4.112 //",
  "GK21sokss_pu:40201": "kiṃ tv ahaṃ śaknuyāṃ soḍhuṃ kathaṃcidvirahavyathām /",
  "GK21sokss_pu:40202": "śirīṣasukumārāṅgī viṣaheta kathaṃ tu sā // SoKss_17,4.113 //",
  "GK21sokss_pu:40203": "tasmādaham upaiṣyeṣa tam eva girijāśramam /",
  "GK21sokss_pu:40204": "tatra tvamānaya sakhīṃ yena syātsaṃgamo 'dya nau // SoKss_17,4.114 //",
  "GK21sokss_pu:40205": "āśvāsaya ca tāṃ gatvā kalyāṇi tvaritaṃ sakhīm /",
  "GK21sokss_pu:40206": "imaṃ ca parituṣṭena vitīrṇaṃ me svayaṃbhuvā // SoKss_17,4.115 //",
  "GK21sokss_pu:40207": "dehi cūḍāmaṇiṃ tasyai sarvaduḥkhanibarhaṇam /",
  "GK21sokss_pu:40208": "śakrāt prāpto mayā cāyaṃ hāras te pāritoṣikaḥ // SoKss_17,4.116 //",
  "GK21sokss_pu:40209": "ity utkvā śirasaś cūḍāmaṇiṃ tasyai samarpayat /",
  "GK21sokss_pu:40210": "hāraṃ ca kaṇṭhāt tatkaṇṭhe taṃ sa rājasuto vyadhāt // SoKss_17,4.117 //",
  "GK21sokss_pu:40211": "atha praṇamya taṃ prītā sā manohārikā tataḥ /",
  "GK21sokss_pu:40212": "pratasthe vihagārūḍhā sakhīṃ padmāvatīṃ prati // SoKss_17,4.118 //",
  "GK21sokss_pu:40213": "sa muktāphalaketuś ca praharṣāpahṛtaklamaḥ /",
  "GK21sokss_pu:40214": "saha saṃyatakena svaṃ tvaritaṃ rpāviśatpuram // SoKss_17,4.119 //",
  "GK21sokss_pu:40215": "sāpi padmāvatīpārśvaṃ prāpya tasyai yathepsitam /",
  "GK21sokss_pu:40216": "taṃ manohārikācakhyau tatpriyasmarasaṃjvaram // SoKss_17,4.120 //",
  "GK21sokss_pu:40217": "praṇayasnigdhamadhuraṃ tadvacaśva yathāśrutam /",
  "GK21sokss_pu:40218": "taṃ ca saṃgamasaṃketaṃ taduktaṃ girijāśrame // SoKss_17,4.121 //",
  "GK21sokss_pu:40219": "dadau tatprahitaṃ taṃ ca tasyai cūḍāmaṇiṃ tataḥ /",
  "GK21sokss_pu:40220": "pāritoṣikahāraṃ ca taddattaṃ tamadarśayat // SoKss_17,4.122 //",
  "GK21sokss_pu:40221": "tataḥ padmāvatī sā tām āśliṣya kṛtinīṃ sakhīm /",
  "GK21sokss_pu:40222": "apūjayadvisasmāra smarānalarujaṃ ca tām // SoKss_17,4.123 //",
  "GK21sokss_pu:40223": "baddhvā śikhāyām ānandam iva cūḍāmaṇiṃ ca tam /",
  "GK21sokss_pu:40224": "cakre parikaraṃ gaurīkānanāgamanāya sā // SoKss_17,4.124 //",
  "GK21sokss_pu:40225": "atrāntare munirdaivāttadgaurīvanamāgamat /",
  "GK21sokss_pu:40226": "dṛḍhavratena śiṣyeṇa saha nāmnā tapodhanaḥ // SoKss_17,4.125 //",
  "GK21sokss_pu:40227": "sa cātra tam uvācaivaṃ muniḥ śiṣyaṃ dṛḍhavratam /",
  "GK21sokss_pu:40228": "divyodyāne 'hametasminsamādhiṃ vidadhe kṣaṇam // SoKss_17,4.126 //",
  "GK21sokss_pu:40229": "dvāri sthitvā praveśo 'tra na deyaḥ kasyacittvayā /",
  "GK21sokss_pu:40230": "samāpitasamādhiś ca pūjayiṣyāmi pārvatīm // SoKss_17,4.127 //",
  "GK21sokss_pu:40231": "ity uktvā munirudyānadvāre śiṣyaṃ niveśya tam /",
  "GK21sokss_pu:40232": "adhastātpārijātasya sa samādhimasevata // SoKss_17,4.128 //",
  "GK21sokss_pu:40233": "samādherutthitaścāntarviveśārcitumambikām /",
  "GK21sokss_pu:40234": "na ca tattasya śiṣyasya jagāda dvāravartinaḥ // SoKss_17,4.129 //",
  "GK21sokss_pu:40235": "tāvac cātrāyayau muktāphalaketuḥ prasādhitaḥ /",
  "GK21sokss_pu:40236": "āruhya divyakarabhaṃ saha saṃyatakena saḥ // SoKss_17,4.130 //",
  "GK21sokss_pu:40237": "praviśaṃś ca tadudyānaṃ muniśiṣyeṇa tena saḥ /",
  "GK21sokss_pu:40238": "mā mā guruḥ samādhau me sthito 'treti nyaṣidhyata // SoKss_17,4.131 //",
  "GK21sokss_pu:40239": "vistīrṇābhyantare jātu priyā sā syādihāgatā /",
  "GK21sokss_pu:40240": "muniścātraikadeśastha ityālocya sa sotsukaḥ // SoKss_17,4.132 //",
  "GK21sokss_pu:40241": "rājaputro vyatītyāsya muniputrasya dṛkpatham /",
  "GK21sokss_pu:40242": "viveśa vyomamārgeṇa tadudyānaṃ suhṛdyutaḥ // SoKss_17,4.133 //",
  "GK21sokss_pu:40243": "yāvac ca vīkṣate tat sa tāvat tatra viveśa saḥ /",
  "GK21sokss_pu:40244": "guroḥ samādhiniṣpattiṃ muniśiṣyo nirīkṣitum // SoKss_17,4.134 //",
  "GK21sokss_pu:40245": "sa dadarśa guruṃ nātra dadarśa savayasyakam /",
  "GK21sokss_pu:40246": "śrīmuktāphalaketuṃ tu praviṣṭamapathena tam // SoKss_17,4.135 //",
  "GK21sokss_pu:40247": "tataḥ sa rājaputraṃ taṃ muniśiṣyo 'śapatkrudhā /",
  "GK21sokss_pu:40248": "savayasyo 'pi mānuṣyamasmādavinayādvraja // SoKss_17,4.136 //",
  "GK21sokss_pu:40249": "itaḥ samādhiṃ bhaṅktvā yadgururme 'pāsitastvayā /",
  "GK21sokss_pu:40250": "evaṃ sa dattaśāpastaṃ svamevānvasaradgurum // SoKss_17,4.137 //",
  "GK21sokss_pu:40251": "sa muktāphalaketuś ca siddhaprāye manorathe /",
  "GK21sokss_pu:40252": "śāpāśaninipātena viṣādam agamat param // SoKss_17,4.138 //",
  "GK21sokss_pu:40253": "tāvat padmāvatī sātra priyasaṃgamasotsukā /",
  "GK21sokss_pu:40254": "āgād vihaṃgamārūḍhā samanohārikādikā // SoKss_17,4.139 //",
  "GK21sokss_pu:40255": "svayaṃvarāgatāṃ dṛṣṭvā tāṃ śāpāntaritāṃ ca saḥ /",
  "GK21sokss_pu:40256": "sukhaduḥkhamayīṃ kaṣṭāṃ daśāṃ rājasuto dadhau // SoKss_17,4.140 //",
  "GK21sokss_pu:40257": "padmāvatyāś ca tatkālamadākṣiṇyaṃ pradarśayat /",
  "GK21sokss_pu:40258": "paspande dakṣiṇaṃ cakṣurakampata ca mānasam // SoKss_17,4.141 //",
  "GK21sokss_pu:40259": "tato 'tra sā rājasutā kāntaṃ vignaṃ vilokya tam /",
  "GK21sokss_pu:40260": "kiṃ pūrvānāgatatvānme khinnaḥ syādityacintayat // SoKss_17,4.142 //",
  "GK21sokss_pu:40261": "praśrayopāgatāṃ tāṃ ca rājaputro jagāda saḥ /",
  "GK21sokss_pu:40262": "priye manoratho bhagnaḥ siddho 'pi vidhināvayoḥ // SoKss_17,4.143 //",
  "GK21sokss_pu:40263": "tac chrutvā hā kathaṃ bhagna iti tasyai sasaṃbhramam /",
  "GK21sokss_pu:40264": "pṛcchantyai sa svaśāpaṃ taṃ rājasūnuravarṇayat // SoKss_17,4.144 //",
  "GK21sokss_pu:40265": "tato vivignā jagmus te śapadātur guruṃ munim /",
  "GK21sokss_pu:40266": "devīgṛhasthitaṃ sarve śāpāntāyānunāthitum // SoKss_17,4.145 //",
  "GK21sokss_pu:40267": "upāgatāṃs tān praṇatān dṛṣṭvā jñānī mahāmuniḥ /",
  "GK21sokss_pu:40268": "sa muktāphalaketuṃ taṃ prītipūrvam abhāṣata // SoKss_17,4.146 //",
  "GK21sokss_pu:40269": "mūrkheṇānena śaptastvamaprekṣāpūrvakāriṇā /",
  "GK21sokss_pu:40270": "na tvayā me kṛtaṃ kiṃcidutthito 'haṃ svatas tataḥ // SoKss_17,4.147 //",
  "GK21sokss_pu:40271": "hetumātramayaṃ cātra bhavitavyamidaṃ tava /",
  "GK21sokss_pu:40272": "mānuṣye 'vaśyakāryaṃ te devakāryaṃ hi vidyate // SoKss_17,4.148 //",
  "GK21sokss_pu:40273": "etāṃ padmāvatīm eva daivāddṛṣṭvā smarāturaḥ /",
  "GK21sokss_pu:40274": "tyaktvā martyaśarīraṃ tvaṃ śīghraṃ śāpādvimokṣyase // SoKss_17,4.149 //",
  "GK21sokss_pu:40275": "anenaiva ca dehena punaḥ prāṇeśvarīm imām /",
  "GK21sokss_pu:40276": "trātāsi viśvatrātā tvaṃ ciraṃ śāpaṃ hi nārhasi // SoKss_17,4.150 //",
  "GK21sokss_pu:40277": "brahmāstreṇa hatā daityā bālavṛddhādayo 'pi yat /",
  "GK21sokss_pu:40278": "tvatprayuktena so 'dharmaleśo hetustavātra ca // SoKss_17,4.151 //",
  "GK21sokss_pu:40279": "tac chrutvā tam ṛṣiṃ padmāvatī sāsrā vyajijñapat /",
  "GK21sokss_pu:40280": "bhagavan yāryaputrasya gatiḥ saivāstu me 'dhunā // SoKss_17,4.152 //",
  "GK21sokss_pu:40281": "naitadvirahitā sthātum apiśakṣyāmyahaṃ kṣaṇam /",
  "GK21sokss_pu:40282": "ityarthitavatīṃ padmāvatīṃ sa munirabhyadhāt // SoKss_17,4.153 //",
  "GK21sokss_pu:40283": "naitadasti tapasyanti tvaṃ tiṣṭhehaiva saṃprati /",
  "GK21sokss_pu:40284": "yenācirān muktaśāpas tvām ayaṃ pariṇeṣyati // SoKss_17,4.154 //",
  "GK21sokss_pu:40285": "tataś cānena sahitā tvaṃ muktāphalaketunā /",
  "GK21sokss_pu:40286": "khecarāsurasāmrājyaṃ daśakalpān kariṣyasi // SoKss_17,4.155 //",
  "GK21sokss_pu:40287": "etaddattaṃ śikhāratnaṃ tapaḥsthāṃ tvāṃ ca pāsyati /",
  "GK21sokss_pu:40288": "mahāprabhāvamutpannaṃ dhāturetatkamaṇḍaloḥ // SoKss_17,4.156 //",
  "GK21sokss_pu:40289": "iti padmāvatīmuktavantaṃ divyadṛśaṃ munim /",
  "GK21sokss_pu:40290": "sa muktāphalaketustam evaṃ prārthayatānataḥ // SoKss_17,4.157 //",
  "GK21sokss_pu:40291": "mānuṣye bhagavanme 'stu bhave bhaktirabhaṅgurā /",
  "GK21sokss_pu:40292": "padmāvatī taṃ tacchiṣyaṃ śapati smāparādhinam // SoKss_17,4.158 //",
  "GK21sokss_pu:40293": "evam astv iti tenokte muninā sātiduḥkhitā /",
  "GK21sokss_pu:40294": "padmāvatī taṃ tacchiṣyaṃ śapati smāparādhinam // SoKss_17,4.159 //",
  "GK21sokss_pu:40295": "āryaputras tvayā maurkhyāc chapto yat tad bhaviṣyasi /",
  "GK21sokss_pu:40296": "kāmarūpaṃ kāmacaraṃ mānuṣye 'syaiva vāhanam // SoKss_17,4.160 //",
  "GK21sokss_pu:40297": "evaṃ tayābhiśaptena viṣaṇṇenātha tena saḥ /",
  "GK21sokss_pu:40298": "tapodhanaḥ svaśiṣyeṇa sākamantardadhe muniḥ // SoKss_17,4.161 //",
  "GK21sokss_pu:40299": "tataḥ padmāvatīṃ muktāphalaketurabhāṣata /",
  "GK21sokss_pu:40300": "svapuraṃ yāmi paśyāmi tāvatkiṃ tatra me bhavet // SoKss_17,4.162 //",
  "GK21sokss_pu:40301": "tac chrutvā virahatrastā vātarugṇā lateva sā /",
  "GK21sokss_pu:40302": "padmāvatī papātāśu sapuṣpābharaṇā bhuvi // SoKss_17,4.163 //",
  "GK21sokss_pu:40303": "āśvāsya ca kathaṃcittāṃ krandantīṃ sa suhṛdyutaḥ /",
  "GK21sokss_pu:40304": "muhurvalitadṛṅmuktāphalaketuragāttataḥ // SoKss_17,4.164 //",
  "GK21sokss_pu:40305": "padmāvatī ca yāte 'sminvilapantī suduḥkhitā /",
  "GK21sokss_pu:40306": "āśvāsayantīm avadat tāṃ manohārikāṃ sakhīm // SoKss_17,4.165 //",
  "GK21sokss_pu:40307": "sakhi jāne mayā svapne devī dṛṣṭādya pārvatī /",
  "GK21sokss_pu:40308": "sā codyatāpi me kaṇṭhe kṣeptumutpaladāmakam // SoKss_17,4.166 //",
  "GK21sokss_pu:40309": "āstāṃ dāsyāmi me bhūya ity uktvā viratābhavat /",
  "GK21sokss_pu:40310": "tad ayaṃ sa priyāvāptivighno me sūcitas tayā // SoKss_17,4.167 //",
  "GK21sokss_pu:40311": "iti tām anuśocantīṃ sakhī vakti sma sā tadā /",
  "GK21sokss_pu:40312": "āśvāsanāya devyā te svapnastarhyeṣa darśitaḥ // SoKss_17,4.168 //",
  "GK21sokss_pu:40313": "muninā ca tathaivoktaṃ devādeśas tathaiva ca /",
  "GK21sokss_pu:40314": "tadāśvasihi bhāvī te nacirāt priyasaṃgamaḥ // SoKss_17,4.169 //",
  "GK21sokss_pu:40315": "ityādibhiḥ sakhīvākyaiś cūḍāmaṇivaśena ca /",
  "GK21sokss_pu:40316": "padmāvatī dhṛtiṃ baddhvā tasthau gauryāśrame tadā // SoKss_17,4.170 //",
  "GK21sokss_pu:40317": "vidadhe ca tapastrisaṃdhyamīśaṃ girijāsaṃgatamatra pūjayantī /",
  "GK21sokss_pu:40318": "priyacitrapaṭaṃ ca sā tathaiva svapurānāyitamāttadevabuddhiḥ // SoKss_17,4.171 //",
  "GK21sokss_pu:40319": "ayi niścitabhāvinīpsite 'rthe vitathaṃ mā sma kṛthāstapaḥśramaṃ tvam /",
  "GK21sokss_pu:40320": "iti sāsram upetya vārayantau viditārthau pitarau ca saivamāha // SoKss_17,4.172 //",
  "GK21sokss_pu:40321": "navabhartari devanirmite me sahasā saṃprati śāpaduḥkham āpte /",
  "GK21sokss_pu:40322": "ahamatra sukhaṃ kathaṃ vaseyaṃ paramātmā hi patiḥ kulāṅganānām // SoKss_17,4.173 //",
  "GK21sokss_pu:40323": "tapasā ca parikṣayaṃ gate 'smin vṛjine toṣam upāgate ca śaṃbhau /",
  "GK21sokss_pu:40324": "acirāt priyasaṃgamo bhaven me na hi kiṃcit tapasām asādhyam asti // SoKss_17,4.174 //",
  "GK21sokss_pu:40325": "itthaṃ dṛḍhaniścayayā padmāvatyā tayā tadā gadite /",
  "GK21sokss_pu:40326": "tanmātā tatpitaraṃ rājānaṃ kuvalayāvalī smāha // SoKss_17,4.175 //",
  "GK21sokss_pu:40327": "deva tapaḥ kaṣṭamidaṃ kurutāṃ kiṃ khedyate 'dhikaṃ mithyā /",
  "GK21sokss_pu:40328": "bhavitavyametadasyāḥ kāraṇamatrāsti vacmi tac ca śṛṇu // SoKss_17,4.176 //",
  "GK21sokss_pu:40329": "devaprabhābhidhānā siddhādhipakanyakā tapo 'timahat /",
  "GK21sokss_pu:40330": "abhimatabhartṛprāptyai kurvāṇā śivapure purātiṣṭhat // SoKss_17,4.177 //",
  "GK21sokss_pu:40331": "tatra mayā sahitaiṣa draṣṭuṃ padmāvatī gatā devam /",
  "GK21sokss_pu:40332": "na trapase patihetostapasā kathamity upetya tāmahasat // SoKss_17,4.178 //",
  "GK21sokss_pu:40333": "mūḍhe hasasi śiśutvāt tvam api tapaḥ kleśadāyi patihetoḥ /",
  "GK21sokss_pu:40334": "kartāsyalam ity etāṃ sātha ruṣā siddhakanyakābhyaśapat // SoKss_17,4.179 //",
  "GK21sokss_pu:40335": "tadavaśyaṃ bhoktavyaṃ siddhasutāśāpakṛcchramanayā yat /",
  "GK21sokss_pu:40336": "tatko 'nyathā vidhātuṃ kṣamate tadiyaṃ karotu yatkurute // SoKss_17,4.180 //",
  "GK21sokss_pu:40337": "iti rājñyā sa tayoktas tadyuktas tāṃ kathaṃcid āmantrya /",
  "GK21sokss_pu:40338": "tanayāṃ caraṇāvanatāṃ gandharvapatir yayau nijāṃ nagarīm // SoKss_17,4.181 //",
  "GK21sokss_pu:40339": "sāpy arcayantyanudinaṃ gaganena gatvā siddhīśvaraṃ kamalajādiniṣevitaṃ tam /",
  "GK21sokss_pu:40340": "svapne hareṇa gaditaṃ girijāśrame 'tra padmāvatī niyamajapyaparāvatasthe // SoKss_17,4.182 //",
  "GK21sokss_pu:40341": "iti mahākaviśrīsomadevabhaṭṭaviracite kathāsaritsāgare padmāvatīlambake caturthas taraṅgaḥ /",
  "GK21sokss_pu:40342": "pañcamas taraṅgaḥ /",
  "GK21sokss_pu:40343": "evaṃ padmāvatī yāvattatprāptyai saṃśritā tapaḥ /",
  "GK21sokss_pu:40344": "tāvat svanagaraṃ muktāphalaketuravāpya saḥ // SoKss_17,5.1 //",
  "GK21sokss_pu:40345": "brahmaśāpavaśāsannamānuṣyāvataro bhayāt /",
  "GK21sokss_pu:40346": "vidyādharendratanayaḥ śaraṇaṃ śiśriye śivam // SoKss_17,5.2 //",
  "GK21sokss_pu:40347": "tamarcayaṃś ca tadgarbhagṛhācchuśrāva bhāratīm /",
  "GK21sokss_pu:40348": "mā bhaiṣīrna hi te garbhavāsakleśo bhaviṣyati // SoKss_17,5.3 //",
  "GK21sokss_pu:40349": "mānuṣye nāpi te duḥkhaṃ bhāvi nāpi ciraṃ sthitiḥ /",
  "GK21sokss_pu:40350": "janiṣyase rājasuto mahābalaparākramaḥ // SoKss_17,5.4 //",
  "GK21sokss_pu:40351": "tapodhanānmuneḥ kṛtsnamastragrāmamavāpsyasi /",
  "GK21sokss_pu:40352": "madīyaḥ kiṃkarākhyaś ca gaṇas te bhavitānujaḥ // SoKss_17,5.5 //",
  "GK21sokss_pu:40353": "tatsahāyo ripūñjitvā kṛtvā kāryaṃ divaukasām /",
  "GK21sokss_pu:40354": "kartāsi khecaraiśvaryaṃ padmāvatyā yutaḥ punaḥ // SoKss_17,5.6 //",
  "GK21sokss_pu:40355": "evaṃ śrutvā giraṃ baddhadhṛtiḥ śāpaphalāgamam /",
  "GK21sokss_pu:40356": "pratīkṣamāṇa iva taṃ tasthau rājasuto 'tha saḥ // SoKss_17,5.7 //",
  "GK21sokss_pu:40357": "atrāntare kathāsaṃdhau pūrvasyāṃ nagaraṃ diśi /",
  "GK21sokss_pu:40358": "āsīddevasabhaṃ nāma jitadevasabhaṃ śriyā // SoKss_17,5.8 //",
  "GK21sokss_pu:40359": "tatra merudhvajo nāma sārvabhaumo 'bhavannṛpaḥ /",
  "GK21sokss_pu:40360": "sahāyo devarājasya devāsuraraṇāgame // SoKss_17,5.9 //",
  "GK21sokss_pu:40361": "yasya lobho yaśasyāsīnna parasve mahātmanaḥ /",
  "GK21sokss_pu:40362": "taikṣṇyaṃ khaḍge na daṇḍe tu bhayaṃ pāpānna śatrutaḥ // SoKss_17,5.10 //",
  "GK21sokss_pu:40363": "kuṭilatvaṃ bhruvoḥ kope nāśaye yasya cābhavat /",
  "GK21sokss_pu:40364": "maurvīkiṇāṅke pāruṣyaṃ bhuje na vacane punaḥ // SoKss_17,5.11 //",
  "GK21sokss_pu:40365": "vyadhādyudhi na koṣe tu yo dīnārātirakṣaṇam /",
  "GK21sokss_pu:40366": "ratiṃ ca dharmacaryāsu śraddadhe nāṅganāsu yaḥ // SoKss_17,5.12 //",
  "GK21sokss_pu:40367": "tasyābhūtāmubhe cinte bhūpateḥ satataṃ hṛdi /",
  "GK21sokss_pu:40368": "ekā putro na yat tasya tāvadeko 'py ajāyata // SoKss_17,5.13 //",
  "GK21sokss_pu:40369": "dvitīyā cāpi yatpūrvaṃ devāsuramahāhavāt /",
  "GK21sokss_pu:40370": "jagmuḥ pātālamasurā hataśeṣāḥ palāyya ye // SoKss_17,5.14 //",
  "GK21sokss_pu:40371": "te nirgatya tato dūrātsatīrthāyatanāśramān /",
  "GK21sokss_pu:40372": "vināśyaiva cchalāttasya pātālamasakṛdyayuḥ // SoKss_17,5.15 //",
  "GK21sokss_pu:40373": "na ca tān prāpa sa nṛpaḥ pātālavyomacāriṇaḥ /",
  "GK21sokss_pu:40374": "tejasvī tena saṃtepe niḥsapatne 'pi bhūtale // SoKss_17,5.16 //",
  "GK21sokss_pu:40375": "etaccintākulo jātu śakraprahitasadrathaḥ /",
  "GK21sokss_pu:40376": "devāsthānaṃ yayau so 'tra caitraśukladināgame // SoKss_17,5.17 //",
  "GK21sokss_pu:40377": "śakrasya vatsarārambhe sarvāsthānaṃ tathāhi tat /",
  "GK21sokss_pu:40378": "tadrathena sa yāti sma rājā merudhvajaḥ sadā // SoKss_17,5.18 //",
  "GK21sokss_pu:40379": "tadā tu tatra divyastrīnṛttagītākule 'pi saḥ /",
  "GK21sokss_pu:40380": "saṃmānito 'pi śakreṇa niḥśvasannāsta bhūpatiḥ // SoKss_17,5.19 //",
  "GK21sokss_pu:40381": "tad dṛṣṭvā jñātahṛdayo devarājo jagāda tam /",
  "GK21sokss_pu:40382": "rājañjānāmyahaṃ yatte duḥkhaṃ tanmā ca bhūttava // SoKss_17,5.20 //",
  "GK21sokss_pu:40383": "muktāphaladhvajākhyas te śivāṃśo janitā sutaḥ /",
  "GK21sokss_pu:40384": "eko gaṇāvatāraś ca dvitīyo malayadhvajaḥ // SoKss_17,5.21 //",
  "GK21sokss_pu:40385": "tapodhanānmunervidyāḥ kāmarūpaṃ ca vāhanam /",
  "GK21sokss_pu:40386": "muktāphaladhvajaḥ prāpsyatyastrāṇi ca sahānujaḥ // SoKss_17,5.22 //",
  "GK21sokss_pu:40387": "mahāpāśupatāstraṃ ca punaḥ prāpya sa durjayaḥ /",
  "GK21sokss_pu:40388": "kariṣyati vaśe pṛthvīṃ pātālaṃ ca hatāsuraḥ // SoKss_17,5.23 //",
  "GK21sokss_pu:40389": "tvaṃ ca vyomacarāv etau samahāstrau gṛhāṇa me /",
  "GK21sokss_pu:40390": "vāraṇaṃ kāñcanagiriṃ tathā kāñcanaśekharam // SoKss_17,5.24 //",
  "GK21sokss_pu:40391": "ity uktvāstragajāndattvā preṣitaḥ so 'tha vajriṇā /",
  "GK21sokss_pu:40392": "āgānmerudhvajo hṛṣṭo bhūtale nagaraṃ nijam // SoKss_17,5.25 //",
  "GK21sokss_pu:40393": "te tu cchalakṛtāvadyās tasya pātālasaṃśrayāt /",
  "GK21sokss_pu:40394": "khecaratvaṃ gatasyāpi prāpyā nāsan kilāsurāḥ // SoKss_17,5.26 //",
  "GK21sokss_pu:40395": "tataḥ śakrāc chrutasyāsau rājā putrecchur āśramam /",
  "GK21sokss_pu:40396": "tapodhanasya tasyarṣer yayau divyebhavāhanaḥ // SoKss_17,5.27 //",
  "GK21sokss_pu:40397": "tatrābhigamya tamṛṣiṃ śakrādeśaṃ nivedya tam /",
  "GK21sokss_pu:40398": "bhagavannādiśopāyaṃ śīghraṃ me 'treti so 'bravīt // SoKss_17,5.28 //",
  "GK21sokss_pu:40399": "sa ca tasyācireṇeṣṭasiddhaye munirādiśat /",
  "GK21sokss_pu:40400": "vratamārādhanaṃ śaṃbhoḥ sabhāryasya mahībhujaḥ // SoKss_17,5.29 //",
  "GK21sokss_pu:40401": "sa tenārādhayām āsa vratenorvīpatiḥ śivam /",
  "GK21sokss_pu:40402": "tuṣṭaḥ sa ca vibhuḥ svapne tam evamavadannṛpam // SoKss_17,5.30 //",
  "GK21sokss_pu:40403": "uttiṣṭha rājan prāptāsi krameṇaivāvilambitam /",
  "GK21sokss_pu:40404": "śeṣāsuravināśāya dvau putrāvaparājitau // SoKss_17,5.31 //",
  "GK21sokss_pu:40405": "etac chrutvā prabudhyaiva prātaruktvā muneś ca saḥ /",
  "GK21sokss_pu:40406": "sabhāryaḥ pāraṇaṃ kṛtvā rāja svapuramāyayau // SoKss_17,5.32 //",
  "GK21sokss_pu:40407": "tatra tasya mahādevī rājñī merudhvajasya sā /",
  "GK21sokss_pu:40408": "ṛtuṃ dinaiḥ katipayaiḥ pratipede sulakṣaṇā // SoKss_17,5.33 //",
  "GK21sokss_pu:40409": "tasyāḥ sa garbhe samabhūn muktvā śāpavaśena tām /",
  "GK21sokss_pu:40410": "vaidyādharīṃ tanum muktāphalaketur atarkitam // SoKss_17,5.34 //",
  "GK21sokss_pu:40411": "sā ca tasya tanus tatra nije candrapure pure /",
  "GK21sokss_pu:40412": "vidyāprabhāvād amlānā tasthau bāndhavarakṣitā // SoKss_17,5.35 //",
  "GK21sokss_pu:40413": "sāpi merudhvajasyātra rājño devasabhe pure /",
  "GK21sokss_pu:40414": "rājñī sagarbhā saṃpadya nandayām āsa taṃ patim // SoKss_17,5.36 //",
  "GK21sokss_pu:40415": "yathā yathā ca sā rājñī jajñe garbhabharālasā /",
  "GK21sokss_pu:40416": "tathā tathā sa sotsāhastasyāḥ patirabhūnnṛpaḥ // SoKss_17,5.37 //",
  "GK21sokss_pu:40417": "prāpte ca samaye putraṃ sāsūta smārkasaṃnibham /",
  "GK21sokss_pu:40418": "bālamevogramahasaṃ kumāram iva pārvatī // SoKss_17,5.38 //",
  "GK21sokss_pu:40419": "babhūva cotsavaḥ kṛtsne na paraṃ vasudhātale /",
  "GK21sokss_pu:40420": "yāvannabhastale 'pyāsīddevaprahatadundubhau // SoKss_17,5.39 //",
  "GK21sokss_pu:40421": "svayam āgān muniś cātra divyadṛk sa tapodhanaḥ /",
  "GK21sokss_pu:40422": "diṣṭyā vardhayituṃ merudhvajaṃ taṃ pṛthivīpatim // SoKss_17,5.40 //",
  "GK21sokss_pu:40423": "tena sākaṃ sa muninā nāmnā śakroditena tam /",
  "GK21sokss_pu:40424": "muktāphaladhvajaṃ cakre putraṃ rājā kṛtotsavaḥ // SoKss_17,5.41 //",
  "GK21sokss_pu:40425": "tato gate munau tasmiṃs tasya saṃvatsarāntare /",
  "GK21sokss_pu:40426": "rājño dvitīyastanayo rājñāṃ tasyāmajāyata // SoKss_17,5.42 //",
  "GK21sokss_pu:40427": "taṃ ca nāmnā sa nṛpatiścakāra malayadhvajam /",
  "GK21sokss_pu:40428": "tathaiva harṣāyātena tenaiva muninā saha // SoKss_17,5.43 //",
  "GK21sokss_pu:40429": "tataḥ saṃyatakaḥ so 'pi śāpāttanmantriṇaḥ sutaḥ /",
  "GK21sokss_pu:40430": "jajñe nāma pitā cāsya mahābuddhiriti vyadhāt // SoKss_17,5.44 //",
  "GK21sokss_pu:40431": "tatas tau siṃhaśāvābhāv avardhetāṃ nṛpātmajau /",
  "GK21sokss_pu:40432": "krameṇa tejasā sārdhaṃ mantriputreṇa tena ca // SoKss_17,5.45 //",
  "GK21sokss_pu:40433": "gateṣv athāṣṭamātreṣu varṣeṣu sa tapodhanaḥ /",
  "GK21sokss_pu:40434": "etyopanayanaṃ cakre rājasūnvostayor muniḥ // SoKss_17,5.46 //",
  "GK21sokss_pu:40435": "aṣṭau cānyāni varṣāṇi vidyāsu ca kalāsu ca /",
  "GK21sokss_pu:40436": "mahāstreṣu ca sarveṣu vinīyete sma tena tau // SoKss_17,5.47 //",
  "GK21sokss_pu:40437": "tato yuvānau dṛṣṭvā tau sarvaśastrās trayodhinau /",
  "GK21sokss_pu:40438": "putrau kṛtinamātmānaṃ mene merudhvajo nṛpaḥ // SoKss_17,5.48 //",
  "GK21sokss_pu:40439": "atha taṃ svāśramaṃ gantum icchantaṃ so 'bravīn munim /",
  "GK21sokss_pu:40440": "abhīṣṭā dakṣiṇedānīṃ bhagavan gṛhyatām iti // SoKss_17,5.49 //",
  "GK21sokss_pu:40441": "eṣaiva dakṣiṇābhīṣṭā mama tvatto mahīpate /",
  "GK21sokss_pu:40442": "asurān yajñahantṝn yat saputro me haniṣyasi // SoKss_17,5.50 //",
  "GK21sokss_pu:40443": "ityūcivāṃsamavadattaṃ maharṣiṃ sa bhūpatiḥ /",
  "GK21sokss_pu:40444": "ata evādhunā grāhyā bhagavandakṣiṇā tvayā // SoKss_17,5.51 //",
  "GK21sokss_pu:40445": "tadārabhasva yajñaṃ tvaṃ tadvighnāyāsurāś ca te /",
  "GK21sokss_pu:40446": "eṣyantyahaṃ ca tatkālaṃ tatraiṣyāmi saputrakaḥ // SoKss_17,5.52 //",
  "GK21sokss_pu:40447": "pūrvakālaṃ hi daityāste kṛtvā doṣaṃ chalena vaḥ /",
  "GK21sokss_pu:40448": "khamutpatya nipatyābdhau pātālamagamanmune // SoKss_17,5.53 //",
  "GK21sokss_pu:40449": "idānīṃ tv indradattau me vidyete khacarau gajau /",
  "GK21sokss_pu:40450": "tābhyāṃ saha saputras tān prāpsyāmi vyomagān api // SoKss_17,5.54 //",
  "GK21sokss_pu:40451": "tac chrutvā sa munistuṣṭas tam uvāca narādhipam /",
  "GK21sokss_pu:40452": "tarhi tvaṃ yajñasaṃbhāraṃ yathāyogyaṃ kuruṣva me // SoKss_17,5.55 //",
  "GK21sokss_pu:40453": "yāvaddigviśrutaṃ gatvā tatra yāgaṃ samārabhe /",
  "GK21sokss_pu:40454": "preṣayāmi ca vo dūtaṃ śiṣyametaṃ dṛḍhavratam // SoKss_17,5.56 //",
  "GK21sokss_pu:40455": "saṃjātakāmagoddāmamahābalakhagākṛtim /",
  "GK21sokss_pu:40456": "muktāphaladhvajasyāsya bhavitā saiṣa vāhanam // SoKss_17,5.57 //",
  "GK21sokss_pu:40457": "ity uktvā sa muniḥ prāyātsvāśramaṃ sa ca bhūpatiḥ /",
  "GK21sokss_pu:40458": "prāhiṇotsarvasaṃbhārāṃstasyānupadam eva tān // SoKss_17,5.58 //",
  "GK21sokss_pu:40459": "prārabdhe tena yajñe ca miladdevarṣisaṃsadi /",
  "GK21sokss_pu:40460": "buddhvā pātālanilayā dānavāḥ kṣobham āyayuḥ // SoKss_17,5.59 //",
  "GK21sokss_pu:40461": "tajjñātvā sa muniḥ śiṣyaṃ prāhiṇottaṃ dṛḍhavratam /",
  "GK21sokss_pu:40462": "śāspakalpitapakṣīndrarūpaṃ devasabhaṃ puram // SoKss_17,5.60 //",
  "GK21sokss_pu:40463": "tatra prāptaṃ ca taṃ dṛṣṭvā smṛtvā munivacaś ca saḥ /",
  "GK21sokss_pu:40464": "sajjīcakāra tau divyau rājā merudhvajo gajau // SoKss_17,5.61 //",
  "GK21sokss_pu:40465": "āruroha tayor mukhyaṃ sa kāñcanagiriṃ svayam /",
  "GK21sokss_pu:40466": "kanīyase ca putrāya dadau kāñcanaśekharam // SoKss_17,5.62 //",
  "GK21sokss_pu:40467": "dṛḍhavratakhagendraṃ ca taṃ sa muktāphaladhvajaḥ /",
  "GK21sokss_pu:40468": "ārurohāttadivyāstro bandivṛndābhivanditaḥ // SoKss_17,5.63 //",
  "GK21sokss_pu:40469": "tatas te prayayur vīrās trayaḥ khecaravāhanāḥ /",
  "GK21sokss_pu:40470": "dattāśiṣo dvijavaraiḥ puraḥ prahitasainikāḥ // SoKss_17,5.64 //",
  "GK21sokss_pu:40471": "prāptānāṃ cāśramaṃ teṣāṃ sa muniḥ prītamānasaḥ /",
  "GK21sokss_pu:40472": "abhedyāḥ sarvaśastrāṇāṃ bhūyāsteti varaṃ dadau // SoKss_17,5.65 //",
  "GK21sokss_pu:40473": "tāvac ca dānavabalaṃ nihantuṃ yajñamāyayau /",
  "GK21sokss_pu:40474": "abhyadhāvaca taddṛṣṭvā merudhvajabalaṃ nadat // SoKss_17,5.66 //",
  "GK21sokss_pu:40475": "prāvartata tato yuddhaṃ daityānāṃ mānuṣaiḥ saha /",
  "GK21sokss_pu:40476": "daityās tu mānuṣān svasthā bhūtalasthān babādhire // SoKss_17,5.67 //",
  "GK21sokss_pu:40477": "tataḥ sa pakṣivahano daityānmuktāphaladhvajaḥ /",
  "GK21sokss_pu:40478": "pradhāvya śaravarṣeṇa cakarta ca mamātha ca // SoKss_17,5.68 //",
  "GK21sokss_pu:40479": "taṃ ca dṛṣṭvā vihaṃgasthaṃ jvalantam iva tejasā /",
  "GK21sokss_pu:40480": "taccheṣāḥ prādravandaityāste nārāyaṇaśaṅkitāḥ // SoKss_17,5.69 //",
  "GK21sokss_pu:40481": "gatvā bhayāc ca pātālaṃ sarvaṃ trailokyamāline /",
  "GK21sokss_pu:40482": "tatkālaṃ daityarājāya śaśaṃsuste tathaiva tat // SoKss_17,5.70 //",
  "GK21sokss_pu:40483": "sa tadbuddhvā drutaṃ cārair anviṣya tamavetya ca /",
  "GK21sokss_pu:40484": "muktāphaladhvajaṃ martyaṃ mānuṣābhibhavākṣamī // SoKss_17,5.71 //",
  "GK21sokss_pu:40485": "saṃghaṭya sarvapātāladānavānasureśvaraḥ /",
  "GK21sokss_pu:40486": "vāryamāṇo 'pi śakunair yoddhumāgāttamāśramam // SoKss_17,5.72 //",
  "GK21sokss_pu:40487": "muktāphaladhvajādyāś ca tatraivāvahitāḥ sthitāḥ /",
  "GK21sokss_pu:40488": "tam abhyadhāvan dṛṣṭvaiva sabalaṃ dānavādhipam // SoKss_17,5.73 //",
  "GK21sokss_pu:40489": "tataḥ pravṛtte bhūyo 'tra martyāsuramahāhave /",
  "GK21sokss_pu:40490": "vimānair āyayurdraṣṭuṃ rudrendrapramukhāḥ surāḥ // SoKss_17,5.74 //",
  "GK21sokss_pu:40491": "muktāphaladhvajaścātra tatkṣaṇopasthitaṃ puraḥ /",
  "GK21sokss_pu:40492": "dadarśālaṅghyatejaskamastraṃ pāśupataṃ mahat // SoKss_17,5.75 //",
  "GK21sokss_pu:40493": "atipramāṇamudvahnijvālaṃ tryakṣaṃ caturmukham /",
  "GK21sokss_pu:40494": "ekāṅghrimaṣṭabāhuṃ ca kalpāntānalasaṃnibham // SoKss_17,5.76 //",
  "GK21sokss_pu:40495": "viddhi māṃ śaṃkarādeśādāyātaṃ vijayāya te /",
  "GK21sokss_pu:40496": "iti bruvāṇaṃ so 'bhyarcya rājaputrastadagrahīt // SoKss_17,5.77 //",
  "GK21sokss_pu:40497": "tāvac ca gagane taistair asurair astravṛṣṭibhiḥ /",
  "GK21sokss_pu:40498": "merudhvajabalaṃ tāmyadadhaḥsthitamabādhyata // SoKss_17,5.78 //",
  "GK21sokss_pu:40499": "tatas tadrakṣituṃ citrayodhī muktāphaladhvajaḥ /",
  "GK21sokss_pu:40500": "śarajālaṃ dadau madhye yuyudhe cāsuraiḥ saha // SoKss_17,5.79 //",
  "GK21sokss_pu:40501": "pitṛbhrātṛyutaṃ dṛṣṭvā taṃ nabhaścaravāhanam /",
  "GK21sokss_pu:40502": "trailokyamālī daityendraḥ pannagāstraṃ mumoca saḥ // SoKss_17,5.80 //",
  "GK21sokss_pu:40503": "tasmān nirgacchato 'saṃkhyān ghorān āśīviṣān ahīn /",
  "GK21sokss_pu:40504": "garuḍair gāruḍāstrotthair ardayan malayadhvajaḥ // SoKss_17,5.81 //",
  "GK21sokss_pu:40505": "tato yadyatsa daityendraḥ saputro 'stramavāsṛjat /",
  "GK21sokss_pu:40506": "muktāphaladhvajastattannirāsyat tasya helayā // SoKss_17,5.82 //",
  "GK21sokss_pu:40507": "atha kruddhaḥ sa devāristatputro 'nye ca dānavāḥ /",
  "GK21sokss_pu:40508": "āgneyādīni yugapattasminnastrāṇi cikṣipuḥ // SoKss_17,5.83 //",
  "GK21sokss_pu:40509": "tāni tasyāgrato dṛṣṭvā sthitaṃ pāśupataṃ jvalat /",
  "GK21sokss_pu:40510": "bhītānyastrāṇi sarvāṇi vimukhāni kṣaṇādyayuḥ // SoKss_17,5.84 //",
  "GK21sokss_pu:40511": "tatas te yāvadicchanti bhītā daityāḥ palāyitum /",
  "GK21sokss_pu:40512": "tāvattadāśayaṃ buddhvā vīro muktāphaladhvajaḥ // SoKss_17,5.85 //",
  "GK21sokss_pu:40513": "babandha teṣām ūrdhvaṃ ca caturdikkaṃ ca tatkṣaṇam /",
  "GK21sokss_pu:40514": "śarajālaṃ sa durbhedaṃ vajrapañjarasaṃnibham // SoKss_17,5.86 //",
  "GK21sokss_pu:40515": "tatrāntarbhramatastāṃś ca śakuntāniva dānavān /",
  "GK21sokss_pu:40516": "pitrā bhrātrā ca sahitaḥ sa jaghāna śitaiḥ śaraiḥ // SoKss_17,5.87 //",
  "GK21sokss_pu:40517": "nipetuś ca karāḥ pādāḥ śarīrāṇi śirāṃsi ca /",
  "GK21sokss_pu:40518": "chinnāni teṣāṃ daityānāmavahaṃścāsranimnagāḥ // SoKss_17,5.88 //",
  "GK21sokss_pu:40519": "sādhuvāde tato datte puṣpavarṣānuge suraiḥ /",
  "GK21sokss_pu:40520": "mohanāstraṃ dadau teṣāṃ dviṣāṃ muktāphaladhvajaḥ // SoKss_17,5.89 //",
  "GK21sokss_pu:40521": "tena saṃmohitān bhūmau patitāṃs tān sarājakān /",
  "GK21sokss_pu:40522": "asurān vāruṇāstreṇa pāśabaddhāṃś cakāra saḥ // SoKss_17,5.90 //",
  "GK21sokss_pu:40523": "tapodhano 'tha so 'vādīnmerudhvajanṛpaṃ muniḥ /",
  "GK21sokss_pu:40524": "na vadhyamāsuraṃ sainyaṃ hataśeṣamidaṃ khalu // SoKss_17,5.91 //",
  "GK21sokss_pu:40525": "svīkṛtena hy anenaiva pravekṣyadhvaṃ rasātalam /",
  "GK21sokss_pu:40526": "daityendrastu saputro 'yaṃ baddhvā nītvā samantrikaḥ // SoKss_17,5.92 //",
  "GK21sokss_pu:40527": "mahāsurair duṣṭanāgair yukto mukhyaiś ca rākṣasaiḥ /",
  "GK21sokss_pu:40528": "sthāpyo devasabhāsanne śvetaśailaguhāntare // SoKss_17,5.93 //",
  "GK21sokss_pu:40529": "ity ukto muninā daityayodhānmerudhvajo 'bravīt /",
  "GK21sokss_pu:40530": "mā bhaiṣṭa yūyaṃ nāsmābhir vadhyā sabhrātṛkasya tu // SoKss_17,5.94 //",
  "GK21sokss_pu:40531": "muktāphaladhvajasyāsya vartadhvaṃ śāsane 'dhunā /",
  "GK21sokss_pu:40532": "ity uktā dānavā rājñā hṛṣṭāstatpratipedire // SoKss_17,5.95 //",
  "GK21sokss_pu:40533": "tataḥ sa rājā taṃ daityarājaṃ trailokyamālinam /",
  "GK21sokss_pu:40534": "putrādibhistaiḥ sahitaṃ śvetaśailamanāyayat // SoKss_17,5.96 //",
  "GK21sokss_pu:40535": "tadguhābhyantare taṃ ca sthāpayām āsa saṃyatam /",
  "GK21sokss_pu:40536": "bhūriśūrabalopetapradhāsnāmātyarakṣitam // SoKss_17,5.97 //",
  "GK21sokss_pu:40537": "tato nivṛtte saṅgrāme muktamandaravṛṣṭiṣu /",
  "GK21sokss_pu:40538": "vaimānikeṣu yāteṣu pravṛtte jagadutsave // SoKss_17,5.98 //",
  "GK21sokss_pu:40539": "sa tatra putrau vakti sma rājā merudhvajo jayī /",
  "GK21sokss_pu:40540": "ihaiva yajñarakṣārthamahaṃ tiṣṭhāmi saṃprati // SoKss_17,5.99 //",
  "GK21sokss_pu:40541": "yuvāṃ prayātaṃ pātālametaiḥ svaiḥ sainikaiḥ saha /",
  "GK21sokss_pu:40542": "prāptadaityavimānaughaiḥ śeṣāsurabalena ca // SoKss_17,5.100 //",
  "GK21sokss_pu:40543": "āśvāsya sthāpayitvā ca vaśe pātālavāsinaḥ /",
  "GK21sokss_pu:40544": "pradhānādhiṣṭhitān kṛtvā svīkṛtyehāgamiṣyathaḥ // SoKss_17,5.101 //",
  "GK21sokss_pu:40545": "etac chrutvā tathetyāśu divyakāmagavāhanaḥ /",
  "GK21sokss_pu:40546": "muktāphaladhvajo vīraḥ sa cāpi malayadhvajaḥ // SoKss_17,5.102 //",
  "GK21sokss_pu:40547": "rasātalaṃ viviśatuḥ sasainyau bhrātarāvubhau /",
  "GK21sokss_pu:40548": "saha dānavasainyena praṇatenāgrayāyinā // SoKss_17,5.103 //",
  "GK21sokss_pu:40549": "hatvā carakṣiṇaḥ sthānasthāneṣu paripanthinaḥ /",
  "GK21sokss_pu:40550": "adātāmatra tau śeṣajanasyābhayaḍiṇḍimam // SoKss_17,5.104 //",
  "GK21sokss_pu:40551": "viśvastapraṇate caitau jane sapta rasātalāsn /",
  "GK21sokss_pu:40552": "svīcakratuḥ puraśatair nānāratnamayair yutān // SoKss_17,5.105 //",
  "GK21sokss_pu:40553": "bubhujāte ca tān ramyān udyānaiḥ sarvakāmadaiḥ /",
  "GK21sokss_pu:40554": "divyāsavabhṛtān ekaratnasopān avāpikaiḥ // SoKss_17,5.106 //",
  "GK21sokss_pu:40555": "tatrādbhutākṛtī tau ca dadṛśurdānavāṅganāḥ /",
  "GK21sokss_pu:40556": "tatkanyāś ca taruṣvantarmāyācchāditavigrahāḥ // SoKss_17,5.107 //",
  "GK21sokss_pu:40557": "ārebhe ca tadā tatra bharturbaddhasya śarmaṇe /",
  "GK21sokss_pu:40558": "tapaḥ svayaṃprabhā nāma bhāryā trailokyamālinaḥ // SoKss_17,5.108 //",
  "GK21sokss_pu:40559": "tasyāḥ sute ca trailokyaprabhātribhuvanaprabhe /",
  "GK21sokss_pu:40560": "ārebhāte tapastadvatkumāryau śreyase pituḥ // SoKss_17,5.109 //",
  "GK21sokss_pu:40561": "tau ca rājasutau tatra pātāle sakalaṃ janam /",
  "GK21sokss_pu:40562": "labdhapraśamanasvasthaṃ saṃmānya vividhaiḥ priyaiḥ // SoKss_17,5.110 //",
  "GK21sokss_pu:40563": "sthāpayitvā ca saṅgrāmasiṃhādīnadhikāriṇaḥ /",
  "GK21sokss_pu:40564": "tapovanāśramapadaṃ pituḥ pārśvam upeyatuḥ // SoKss_17,5.111 //",
  "GK21sokss_pu:40565": "tāvattatra muneryajñaḥ sa samāptim upāyayau /",
  "GK21sokss_pu:40566": "gantuṃ prārebhir e devāḥ svadhiṣṇyānyṛṣayas tathā // SoKss_17,5.112 //",
  "GK21sokss_pu:40567": "tato merudhvajaḥ śakraṃ parituṣṭaṃ vyajijñapat /",
  "GK21sokss_pu:40568": "āgamyatāṃ mannagaraṃ deva tuṣṭo 'si cenmayi // SoKss_17,5.113 //",
  "GK21sokss_pu:40569": "tac chrutvā tatpriyāyāgānmunimāmantrya vāsavaḥ /",
  "GK21sokss_pu:40570": "rājñā tena saputreṇa saha devasabhaṃ puram // SoKss_17,5.114 //",
  "GK21sokss_pu:40571": "tatra copācarattaṃ sa rājā lokadvayeśvaraḥ /",
  "GK21sokss_pu:40572": "tathā śakraṃ yathā divyaṃ sukhaṃ vismarati sma saḥ // SoKss_17,5.115 //",
  "GK21sokss_pu:40573": "tataḥ prītaḥ sa śakro 'pi taṃ saputraṃ mahīpatim /",
  "GK21sokss_pu:40574": "divyātmavāhanārūḍhaṃ nināya svaṃ triviṣṭapasm // SoKss_17,5.116 //",
  "GK21sokss_pu:40575": "tatra nāradarambhādisaṃgītasukhasundare /",
  "GK21sokss_pu:40576": "sa viśramayya taṃ merudhvajaṃ samalayadhvajam // SoKss_17,5.117 //",
  "GK21sokss_pu:40577": "muktāphaladhvajaṃ cendraḥ pārijātamayīḥ srajaḥ /",
  "GK21sokss_pu:40578": "dattvā sadivyamukuṭāḥ saṃmānya prāhiṇodgṛham // SoKss_17,5.118 //",
  "GK21sokss_pu:40579": "te cāgatyātra bhūloke pātāle ca gatāgatam /",
  "GK21sokss_pu:40580": "kurvāṇāścakrire rajyaṃ nṛdevā lokayor dvayoḥ // SoKss_17,5.119 //",
  "GK21sokss_pu:40581": "tato merudhvajo muktāphaladhvajam uvāca saḥ /",
  "GK21sokss_pu:40582": "vijitāḥ śatravaḥ putra yuvānau bhrātarau yuvām // SoKss_17,5.120 //",
  "GK21sokss_pu:40583": "svādhīnā rājakanyāś ca mayā tāś ca gaveṣitāḥ /",
  "GK21sokss_pu:40584": "vartante prāptakālastatkriyatāṃ dārasaṃgrahaḥ // SoKss_17,5.121 //",
  "GK21sokss_pu:40585": "iti pitrodite 'vādītso 'tha muktāphaladhvajaḥ /",
  "GK21sokss_pu:40586": "na me pariṇaye tāta manastāvat pravartate // SoKss_17,5.122 //",
  "GK21sokss_pu:40587": "ahaṃ tapaścariṣyāsmi saṃpratyārādhituṃ haram /",
  "GK21sokss_pu:40588": "eṣa vatsastu kurutāṃ vivāhaṃ malayadhvajaḥ // SoKss_17,5.123 //",
  "GK21sokss_pu:40589": "etac chrutvaiva malayadhvajastaṃ so 'nujo 'bravīt /",
  "GK21sokss_pu:40590": "vivāho mama yuktaḥ kimārya tvayyaparigrahe // SoKss_17,5.124 //",
  "GK21sokss_pu:40591": "rājyaṃ vā tvayyarājyasthe tava mārgānugo hy aham /",
  "GK21sokss_pu:40592": "ity ukte tena malayadhvajenovāca bhūpatiḥ // SoKss_17,5.125 //",
  "GK21sokss_pu:40593": "merudhvajastaṃ tanayaṃ jyeṣṭhaṃ muktāphaladhvajam /",
  "GK21sokss_pu:40594": "yuktam evāmunā tāvadanujena tavoditam // SoKss_17,5.126 //",
  "GK21sokss_pu:40595": "tvaṃ tvayuktaṃ vadasyetan nava evātra yauvane /",
  "GK21sokss_pu:40596": "ko nāma kālastapaso bhogakālo hy ayaṃ tava // SoKss_17,5.127 //",
  "GK21sokss_pu:40597": "tadakālocitaḥ putra mucyatāmeṣa durgrahaḥ /",
  "GK21sokss_pu:40598": "iti tenocyamāno 'pi rājñā jyeṣṭhaḥ suto 'tra ca // SoKss_17,5.128 //",
  "GK21sokss_pu:40599": "nāṅgīcakre yadā saṃpratyudvāhaṃ niścayena saḥ /",
  "GK21sokss_pu:40600": "tadā sa nṛpatistūṣṇīṃ tasthau kālaṃ pratīkṣitum // SoKss_17,5.129 //",
  "GK21sokss_pu:40601": "atrāntare ca pātāle bhāryāṃ trailokyamālinaḥ /",
  "GK21sokss_pu:40602": "svayaṃprabhām ūcatus tāṃ tapaḥsthe te svakanyake // SoKss_17,5.130 //",
  "GK21sokss_pu:40603": "āvayor amba saptāṣṭavarṣayoḥ saṃyataḥ pitā /",
  "GK21sokss_pu:40604": "rājyabhraṃśaś ca saṃvṛttaḥ kasmād akṛtapuṇyayoḥ // SoKss_17,5.131 //",
  "GK21sokss_pu:40605": "aṣṭamaṃ varṣametac ca tapasyantyorna nau haraḥ /",
  "GK21sokss_pu:40606": "prasīdati na tāto 'yaṃ mucyate 'dyāpi bandhanāt // SoKss_17,5.132 //",
  "GK21sokss_pu:40607": "tadyāvadāvayor na syādripoḥ paribhavo 'thavā /",
  "GK21sokss_pu:40608": "nirlakṣaṇāmimāṃ tāvadanale juhuvustanum // SoKss_17,5.133 //",
  "GK21sokss_pu:40609": "ity uktā duhitṛbhyāṃ sā jagādaivaṃ svayaṃprabhā /",
  "GK21sokss_pu:40610": "putryau pratīkṣyatāṃ tāvadudayo hy asti naḥ punaḥ // SoKss_17,5.134 //",
  "GK21sokss_pu:40611": "tapaḥsthitāṃ hi māṃ svapne jāne devo 'bravīcchivaḥ /",
  "GK21sokss_pu:40612": "vatse kuryā dhṛtiṃ rājyaṃ punaḥ prāpsyati te patiḥ // SoKss_17,5.135 //",
  "GK21sokss_pu:40613": "muktāphaladhvajaścaiṣa tathaiva malayadhvajaḥ /",
  "GK21sokss_pu:40614": "duhitrostava bhartārau rājaputrau bhaviṣyataḥ // SoKss_17,5.136 //",
  "GK21sokss_pu:40615": "mānuṣāviti mā caitau vijñāsīretayor yataḥ /",
  "GK21sokss_pu:40616": "eko vidyādharavaro dvitīyo māmako gaṇaḥ // SoKss_17,5.137 //",
  "GK21sokss_pu:40617": "ityādiṣṭeśvareṇāhaṃ prabuddhā rajanīkṣaye /",
  "GK21sokss_pu:40618": "ityāśayaitayā caiṣa soḍhaḥ kleśo mahānmayā // SoKss_17,5.138 //",
  "GK21sokss_pu:40619": "tasmādāvedayāmyetadarthaṃ yuṣmatpituḥ prabhoḥ /",
  "GK21sokss_pu:40620": "tadicchayā yatiṣye ca yuṣmadudvāhasiddhaye // SoKss_17,5.139 //",
  "GK21sokss_pu:40621": "evamāśvāsya sā rājñī kanyake sve svayaṃprabhā /",
  "GK21sokss_pu:40622": "uvācendumatīṃ nāma vṛddhāmantaḥpurastriyam // SoKss_17,5.140 //",
  "GK21sokss_pu:40623": "āryaputrasya nikaṭaṃ śvetaśailaguhāṃ vraja /",
  "GK21sokss_pu:40624": "nipatya pādayostaṃ ca vijñāpaya girā mama // SoKss_17,5.141 //",
  "GK21sokss_pu:40625": "nirmitāsmi mahārāja dhātrānyenaiva dāruṇā /",
  "GK21sokss_pu:40626": "tvadviyogāgninādyāpi na dahye jvalatāpi yā // SoKss_17,5.142 //",
  "GK21sokss_pu:40627": "ātmā tu na mayā tyaktaḥ punastvaddarśanāśayā /",
  "GK21sokss_pu:40628": "ity uktvā māmakaṃ śārvaṃ svapnādeśaṃ nivedayeḥ // SoKss_17,5.143 //",
  "GK21sokss_pu:40629": "tataḥ kanyāvivāhārthaṃ pṛcchestaṃ yac ca vakṣyati /",
  "GK21sokss_pu:40630": "tattvayāgatya me vācyaṃ vidhāsye 'haṃ tathāvidham // SoKss_17,5.144 //",
  "GK21sokss_pu:40631": "ity uktvendumatīṃ tāṃ sā praiṣayatsāpi nirgatā /",
  "GK21sokss_pu:40632": "pātālātprāpa tacchailaguhādvāraṃ surakṣitam // SoKss_17,5.145 //",
  "GK21sokss_pu:40633": "rakṣiṇo 'bhyarthya tatrāntaḥ praviśyālokya saṃyatam /",
  "GK21sokss_pu:40634": "trailokyamālinaṃ taṃ sā sāśrurjagrāha pādayoḥ // SoKss_17,5.146 //",
  "GK21sokss_pu:40635": "tatpṛṣṭakuśalā tac ca śanaistasmai śaśaṃsa sā /",
  "GK21sokss_pu:40636": "kṛtsnaṃ svabhāryāsaṃdeśaṃ tato rājā jagāda saḥ // SoKss_17,5.147 //",
  "GK21sokss_pu:40637": "yaḥ prokto rājyalābho naḥ śarveṇāstu tathaiva saḥ /",
  "GK21sokss_pu:40638": "merudhvajasyātmajayoḥ kanyādāne tu kā kathā // SoKss_17,5.148 //",
  "GK21sokss_pu:40639": "ihaivāhaṃ vipadyeya na tu dadyāṃ nijātmaje /",
  "GK21sokss_pu:40640": "śatrubhyāṃ mānuṣābhyāṃ ca saṃyataḥ sannupāyanam // SoKss_17,5.149 //",
  "GK21sokss_pu:40641": "ity uktvendumatī rājñā preṣitā tena sā tataḥ /",
  "GK21sokss_pu:40642": "etya svayaṃprabhāyai tattatpatnyai tadvaco 'bhyadhāt // SoKss_17,5.150 //",
  "GK21sokss_pu:40643": "śrutvā tatas te trailokyaprabhātribhuvanaprabhe /",
  "GK21sokss_pu:40644": "daityendrakanye jananīmūcatustāṃ svayaṃprabhām // SoKss_17,5.151 //",
  "GK21sokss_pu:40645": "āvayor yauvanabhayadagnirevādhunā gatiḥ /",
  "GK21sokss_pu:40646": "tadambāsyāṃ caturdaśyāṃ tatpraveśaṃ vidadhvahe // SoKss_17,5.152 //",
  "GK21sokss_pu:40647": "kṛtaniścayayor evaṃ tayoḥ sāpy akarottadā /",
  "GK21sokss_pu:40648": "niścayaṃ maraṇāyaiva tanmātā saparicchadā // SoKss_17,5.153 //",
  "GK21sokss_pu:40649": "prāptāyāṃ ca caturdaśyāṃ tāḥ pāparipunāmani /",
  "GK21sokss_pu:40650": "tīrthe sarvāścitāś cakrurarcitvā hāṭakeśvaram // SoKss_17,5.154 //",
  "GK21sokss_pu:40651": "tāvanmerudhvajo rājā tithau tasyāṃ saputrakaḥ /",
  "GK21sokss_pu:40652": "sabhāryaścāyayau tāvaddhāṭakeśvaramarcitum // SoKss_17,5.155 //",
  "GK21sokss_pu:40653": "sa pāpariputīrthaṃ tatsnānārthaṃ sānugo vrajan /",
  "GK21sokss_pu:40654": "dūraddadarśa tattīre vanāntardhūmamudgatam // SoKss_17,5.156 //",
  "GK21sokss_pu:40655": "dhūmodgamaḥ kuto 'treti pṛcchantaṃ taṃ ca bhūpatim /",
  "GK21sokss_pu:40656": "ūcuḥ saṅgrāmasiṃhādyāḥ pātālādhikṛtā nijāḥ // SoKss_17,5.157 //",
  "GK21sokss_pu:40657": "trailokyāmālino bhāryā mahārāja svayaṃprabhā /",
  "GK21sokss_pu:40658": "duhitṛbhyāṃ kumārībhyāṃ sahātra tapasi sthitā // SoKss_17,5.158 //",
  "GK21sokss_pu:40659": "nūnaṃ tā agnikāryādi kiṃcid atrādya kurvate /",
  "GK21sokss_pu:40660": "yadi vātitapaḥkhinnāḥ kurvantyagnipraveśanam // SoKss_17,5.159 //",
  "GK21sokss_pu:40661": "tac chrutvā saha putrābhyāṃ patnyā taiścādhikāribhiḥ /",
  "GK21sokss_pu:40662": "draṣṭuṃ sa rājā tatrāgānniṣiddhānyaparicchadaḥ // SoKss_17,5.160 //",
  "GK21sokss_pu:40663": "dadarśa cātra pracchannaḥ sthitas te daityakanyake /",
  "GK21sokss_pu:40664": "samātṛke pūjayantyau susamiddhaṃ citānalam // SoKss_17,5.161 //",
  "GK21sokss_pu:40665": "mukhalāvaṇyasaṃdohaniḥsyandair dikṣu sarvataḥ /",
  "GK21sokss_pu:40666": "candrabimbaśatānīva racayantyau rasātale // SoKss_17,5.162 //",
  "GK21sokss_pu:40667": "lolahārāmbupūrābhyāṃ kāmasyevābhiṣecanam /",
  "GK21sokss_pu:40668": "kucakāñcanakumbhābhyāṃ kurvatyau trijagajjaye // SoKss_17,5.163 //",
  "GK21sokss_pu:40669": "bibhrāṇe jaghanābhogaṃ vipulaṃ baddhamekhalam /",
  "GK21sokss_pu:40670": "nakṣatramālāṅkam iva smasradvipaśiraḥsthalam // SoKss_17,5.164 //",
  "GK21sokss_pu:40671": "vahantyau keśapāśau ca pannagāviva nirmitau /",
  "GK21sokss_pu:40672": "dātrā lāvaṇyasarvasvanidhānaṃ rakṣituṃ tayoḥ // SoKss_17,5.165 //",
  "GK21sokss_pu:40673": "dṛṣṭvā te cintayāsmāsa sa rājā jātavismayaḥ /",
  "GK21sokss_pu:40674": "aho viśvasṛjaḥ sṛṣṭirlasannavanavādbhutā // SoKss_17,5.166 //",
  "GK21sokss_pu:40675": "tadetayor na rambhāpi norvaśī na tilottamā /",
  "GK21sokss_pu:40676": "rūpe bhajati tulyatvamasurādhipakanyayoḥ // SoKss_17,5.167 //",
  "GK21sokss_pu:40677": "iti cintayatas tasya rājñaḥ sā daityakanyakā /",
  "GK21sokss_pu:40678": "jyeṣṭhārcayitvā trailokyaprabhā vahniṃ vyajijñapat // SoKss_17,5.168 //",
  "GK21sokss_pu:40679": "uktaḥ svapnaharādeśo yataḥ prabhṛti me 'mbayā /",
  "GK21sokss_pu:40680": "tataḥ prabhṛti baddhvaiva bhartṛbuddhiryato mayā // SoKss_17,5.169 //",
  "GK21sokss_pu:40681": "tasmin guṇanidhau rājaputre muktāsphaladhvaje /",
  "GK21sokss_pu:40682": "tat sa eva patir bhūyād bhagavan me 'nyajanmani // SoKss_17,5.170 //",
  "GK21sokss_pu:40683": "iha janmani tātena saṃyatasthena māninā /",
  "GK21sokss_pu:40684": "ditsitāpyambayā tasmai dātuṃ nāṅgīkṛtāsmi yat // SoKss_17,5.171 //",
  "GK21sokss_pu:40685": "tac chrutvā tadvadevātra sāpi tribhuvanaprabhā /",
  "GK21sokss_pu:40686": "vavre hutāśānmalayadhvajaṃ janmāntare patim // SoKss_17,5.172 //",
  "GK21sokss_pu:40687": "tato merudhvajo rājā sa tacchravaṇaharṣulaḥ /",
  "GK21sokss_pu:40688": "tadbhāryā ca mahādevī parasparamavocatām // SoKss_17,5.173 //",
  "GK21sokss_pu:40689": "prāpnuyātāmime bhārye yadyasmattanayāvimau /",
  "GK21sokss_pu:40690": "tadetābhyāmavāptaṃ syāllokadvayajayātphalam // SoKss_17,5.174 //",
  "GK21sokss_pu:40691": "tadyāvadasminnanale nātmānaṃ kṣipataḥ kṣaṇam /",
  "GK21sokss_pu:40692": "tāvatkiṃ nopasṛtyaite vārayāmaḥ samātṛke // SoKss_17,5.175 //",
  "GK21sokss_pu:40693": "evaṃ devyā sahālocya rājāvocadupetya tāḥ /",
  "GK21sokss_pu:40694": "mā kārṣṭa sāhasaṃ duḥkhaṃ śamayiṣyāmyahaṃ hi vaḥ // SoKss_17,5.176 //",
  "GK21sokss_pu:40695": "śrutvaitacchrotrapīyūṣavarṣābhaṃ bhūpatervacaḥ /",
  "GK21sokss_pu:40696": "dṛṣṭvā ca taṃ tāḥ sakalāḥ praṇemurasurāṅganāḥ // SoKss_17,5.177 //",
  "GK21sokss_pu:40697": "paśyanto 'pi vayaṃ pūrvaṃ māyācchannā na lakṣitāḥ /",
  "GK21sokss_pu:40698": "lokadvayeśvareṇeha dṛṣṭāḥ smo 'dya punas tvayā // SoKss_17,5.178 //",
  "GK21sokss_pu:40699": "tvaddṛṣṭānāṃ ca duḥkhānto bhavatyevācireṇa naḥ /",
  "GK21sokss_pu:40700": "kiṃ punaḥ svagirā datte devenābhyarthite vare // SoKss_17,5.179 //",
  "GK21sokss_pu:40701": "tadgṛhṇītārghyapādyādi kṛtāsanaparigrahāḥ /",
  "GK21sokss_pu:40702": "bhavanto hi jagatpūjyā ayaṃ casmākamāśramaḥ // SoKss_17,5.180 //",
  "GK21sokss_pu:40703": "iti svayaṃprabhāmuktavatīmāha hasannṛpaḥ /",
  "GK21sokss_pu:40704": "jāmātṛbhyāṃ tvayaitābhyāṃ pādyārghyaṃ dīyatāmiti // SoKss_17,5.181 //",
  "GK21sokss_pu:40705": "tataḥ svayaṃprabhāvādīttadetābhyāṃ vṛṣadhvajaḥ /",
  "GK21sokss_pu:40706": "devo dāpayitārghādi yuṣmābhistvadya gṛhyatām // SoKss_17,5.182 //",
  "GK21sokss_pu:40707": "merudhvajo jagādātha sarvamāttamidaṃ mayā /",
  "GK21sokss_pu:40708": "yūyaṃ ca maraṇodyogānnivartadhvamito 'dhunā // SoKss_17,5.183 //",
  "GK21sokss_pu:40709": "praviśya tiṣṭhataikasminsvapure sarvakāmade /",
  "GK21sokss_pu:40710": "tato 'ham eva jñāsyāmi yathā vaḥ kuśalaṃ bhavet // SoKss_17,5.184 //",
  "GK21sokss_pu:40711": "ity uktavantaṃ rājānaṃ sā jagāda svayaṃprabhā /",
  "GK21sokss_pu:40712": "devādeśānnivṛttāḥ smaḥ śarīratyāganiścayāt // SoKss_17,5.185 //",
  "GK21sokss_pu:40713": "kārāsthe tu prabhau yuktā kathaṃ naḥ svagṛhasthitiḥ /",
  "GK21sokss_pu:40714": "tadihaiva vayaṃ tāvattiṣṭhāsmo deva saṃprati // SoKss_17,5.186 //",
  "GK21sokss_pu:40715": "yāvaddevaḥ svayaṃ dattaṃ varaṃ naḥ pālayiṣyati /",
  "GK21sokss_pu:40716": "sasutāmātyamasmākaṃ mocayiṣyati ca prabhum // SoKss_17,5.187 //",
  "GK21sokss_pu:40717": "muktastvadadhikārī sansa ca rājyaṃ kariṣyati /",
  "GK21sokss_pu:40718": "arpayiṣyati rājyaṃ ca tubhyam eva tvadicchayā // SoKss_17,5.188 //",
  "GK21sokss_pu:40719": "samayapratibandhaṃ ca sa kariṣyati tādṛśam /",
  "GK21sokss_pu:40720": "antarasthā vayaṃ cātra saha pātālavāsibhiḥ // SoKss_17,5.189 //",
  "GK21sokss_pu:40721": "pātālebhyo 'smadīyāni ratnāni svīkuruṣva ca /",
  "GK21sokss_pu:40722": "evam uktavatīṃ tāṃ sa rājā merudhvajo 'bravīt // SoKss_17,5.190 //",
  "GK21sokss_pu:40723": "vijñāsyāmy ahamevaitatsmartavyaṃ svavacastu vaḥ /",
  "GK21sokss_pu:40724": "ity uktvā sa nṛpaḥ snātvā hāṭakeśamapūjayat // SoKss_17,5.191 //",
  "GK21sokss_pu:40725": "daityarājasute te ca tayor evaṃ svadṛṣṭayoḥ /",
  "GK21sokss_pu:40726": "tatputrayostadekāgragatacitte babhūvatuḥ // SoKss_17,5.192 //",
  "GK21sokss_pu:40727": "atha sa rasātalanilayair nikhilaistrailokyamālino muktim /",
  "GK21sokss_pu:40728": "praṇipatya yācyamāno rājā merudhvajaḥ sukṛtī // SoKss_17,5.193 //",
  "GK21sokss_pu:40729": "chattraiḥ svayaśaḥśubhraiḥ sthagayannāśāḥ sadārasutabhṛtyaḥ /",
  "GK21sokss_pu:40730": "nirgatyāsuralokāttasmādāgānnijaṃ nagaram // SoKss_17,5.194 //",
  "GK21sokss_pu:40731": "tatrāsya putro malayadhvajastāṃ kanīyasīṃ dānavarājaputrīm /",
  "GK21sokss_pu:40732": "dhyāyannanidro 'pi nimīlitākṣaḥ smasrajvarārto rajanīṃ nināya // SoKss_17,5.195 //",
  "GK21sokss_pu:40733": "sadhair yajaladhistu tām apivicintya muktāphaladhvajo 'surapateḥ sutāṃ dṛḍhanibaddhabhāvāṃ yuvā /",
  "GK21sokss_pu:40734": "munīndramanasām apismaravikāradāṃ jyāyasīṃ purārthitavaro munerna khalu cukṣubhe cetasā // SoKss_17,5.196 //",
  "GK21sokss_pu:40735": "merudhvajas tu tam avetya sutaṃ niṣiddhadārakriyaṃ smaravaśaṃ malayadhvajaṃ ca /",
  "GK21sokss_pu:40736": "kanyāpradānavimukhaṃ ca mahāsuraṃ tam āsīd upāyaghaṭanākulacittavṛttiḥ // SoKss_17,5.197 //",
  "GK21sokss_pu:40737": "iti mahākaviśrīsomadevabhaṭṭaviracite kathāsaritsāgare padmāvatīlambake pañcamas taraṅgaḥ /",
  "GK21sokss_pu:40738": "ṣaṣṭhas taraṅgaḥ /",
  "GK21sokss_pu:40739": "tato merudhvajo rājā taṃ tathā malayadhvajam /",
  "GK21sokss_pu:40740": "paśyansmarajvarākrāntaṃ devīṃ svāmevam abravīt // SoKss_17,6.1 //",
  "GK21sokss_pu:40741": "pātāladṛṣṭe trailokyamālinas te sute na cet /",
  "GK21sokss_pu:40742": "bhārye matputrayoḥ syātāṃ tanmayā kiṃ kṛtaṃ bhavet // SoKss_17,6.2 //",
  "GK21sokss_pu:40743": "tayoḥ kaniṣṭhāṃ ca vinā putro me malayadhvajaḥ /",
  "GK21sokss_pu:40744": "lajjānigūḍhakāmāgniḥ puṭapākena pacyate // SoKss_17,6.3 //",
  "GK21sokss_pu:40745": "tadarthaṃ ca mayādyāpi mokṣastrailokyamālinaḥ /",
  "GK21sokss_pu:40746": "pratiśruto 'pi tatpatnyai satvaraṃ na vidhīyate // SoKss_17,6.4 //",
  "GK21sokss_pu:40747": "bandhamukto duhitarāvasuratvābhimānataḥ /",
  "GK21sokss_pu:40748": "putrābhyāṃ mānuṣābhyāṃ me sa dadyānnahi jātucit // SoKss_17,6.5 //",
  "GK21sokss_pu:40749": "tadetamarthaṃ sāntvena brūmastasyādhunā varam /",
  "GK21sokss_pu:40750": "ity ālocya samaṃ devyā sa pratīhāram ādiśat // SoKss_17,6.6 //",
  "GK21sokss_pu:40751": "śvetaśailaguhāṃ gatvā prītyā madvacanena tam /",
  "GK21sokss_pu:40752": "trailokyamālinaṃ brūhi daityendraṃ saṃyatasthitam // SoKss_17,6.7 //",
  "GK21sokss_pu:40753": "daivayogādiha kliṣṭā yūyaṃ daityapate ciram /",
  "GK21sokss_pu:40754": "tadidānīṃ mama vacaḥ kṛtvā kleśaṃ śamaṃ naya // SoKss_17,6.8 //",
  "GK21sokss_pu:40755": "dehi dṛṣṭyānurāgiṇyau matsutābhyāṃ svakanyake /",
  "GK21sokss_pu:40756": "ito muktaḥ svarājyaṃ ca vihitapratyayaḥ kuru // SoKss_17,6.9 //",
  "GK21sokss_pu:40757": "ity uktvā preṣito rājñā gatvā tatra guhāntare /",
  "GK21sokss_pu:40758": "daityendrāyābravīttasmai kṣattā rājavacaḥ sa tat // SoKss_17,6.10 //",
  "GK21sokss_pu:40759": "mānuṣābhyāmahaṃ kanye na dāsyāmīti tena ca /",
  "GK21sokss_pu:40760": "praty uktaḥ sa tathaivetya kṣattā rājānam abhyadhāt // SoKss_17,6.11 //",
  "GK21sokss_pu:40761": "athopāyaṃ vicinvāne tasminmerudhvaje nṛpe /",
  "GK21sokss_pu:40762": "divaseṣu ca yāteṣu vijñātatadudantayā // SoKss_17,6.12 //",
  "GK21sokss_pu:40763": "pātālāt preṣitā bhūyaḥ sā svayaṃprabhayā tayā /",
  "GK21sokss_pu:40764": "āgād indumatī tatra dūtī saṃdeśahāriṇī // SoKss_17,6.13 //",
  "GK21sokss_pu:40765": "sā cāgatya pratīhārya mukhenāveditātmakā /",
  "GK21sokss_pu:40766": "praviveśa mahādevyā nikaṭaṃ tatkṛtādarā // SoKss_17,6.14 //",
  "GK21sokss_pu:40767": "praṇipatyābravīttāṃ ca devi devi svayaṃprabhā /",
  "GK21sokss_pu:40768": "vijñāpayati kiṃ vastadvismṛtaṃ vacanaṃ nijam // SoKss_17,6.15 //",
  "GK21sokss_pu:40769": "abdhayaḥ kuśalailāś ca bhavanti pralaye 'nyathā /",
  "GK21sokss_pu:40770": "bhavādṛśāṃ tu vacanaṃ na tadāpyanyathā bhavet // SoKss_17,6.16 //",
  "GK21sokss_pu:40771": "yadyapy upagataṃ nāsmatsvāminā kanyakārpaṇam /",
  "GK21sokss_pu:40772": "tat sa baddho duhitarau kathaṃ dadyādupāyanam // SoKss_17,6.17 //",
  "GK21sokss_pu:40773": "aucityenopakārāya yuṣmābhiś cetsa mucyate /",
  "GK21sokss_pu:40774": "tanniścitaṃ sutādānātkuryādvaḥ pratyupakriyām // SoKss_17,6.18 //",
  "GK21sokss_pu:40775": "sakanyāpi tyajet prāṇān anyathā sā svayaṃprabhā /",
  "GK21sokss_pu:40776": "tena na syātsutāprāptirna ca vaḥ satyapālanam // SoKss_17,6.19 //",
  "GK21sokss_pu:40777": "tatkuruṣva tathā devi samayapratyayādinā /",
  "GK21sokss_pu:40778": "yatha rājā vimuñcettaṃ prabhuṃ naḥ sarvasiddhaye // SoKss_17,6.20 //",
  "GK21sokss_pu:40779": "svayaṃrabhāvisṛṣṭaṃ ca gṛhāṇedaṃ vibhūṣaṇam /",
  "GK21sokss_pu:40780": "divyaistaistaiścitaṃ ratnaiḥ khecaratvādidāyibhiḥ // SoKss_17,6.21 //",
  "GK21sokss_pu:40781": "evam uktavatīmindumatīṃ rajñī jagāda sā /",
  "GK21sokss_pu:40782": "duḥkhitāyāḥ kathaṃ tasyā mayaitadgṛhyatāmiti // SoKss_17,6.22 //",
  "GK21sokss_pu:40783": "agṛhīte tvayāy asminn asmākam adhṛtir bhavet /",
  "GK21sokss_pu:40784": "gṛhīte tu nijaṃ duḥkhaṃ śāntaṃ manyāmahe vayam // SoKss_17,6.23 //",
  "GK21sokss_pu:40785": "itīndumatyā rājñī sā tayā yatnena bodhitā /",
  "GK21sokss_pu:40786": "āśvāsahetos tasyās tadratnābharaṇam agrahīt // SoKss_17,6.24 //",
  "GK21sokss_pu:40787": "ihaiva tāvat tiṣṭhārye rājā yāvad upaiṣyati /",
  "GK21sokss_pu:40788": "ity uktvā tāṃ ca tatraiva rājñī sthāpayati sma sā // SoKss_17,6.25 //",
  "GK21sokss_pu:40789": "tāvat sa rājā tatrāgādutthāyendumatī ca sā /",
  "GK21sokss_pu:40790": "rājñīniveditā bhūpaṃ praṇanāma tadādṛtā // SoKss_17,6.26 //",
  "GK21sokss_pu:40791": "svayaṃprabhavitīrṇaṃ ca cūḍāratnaṃ samarpayat /",
  "GK21sokss_pu:40792": "viṣarakṣojarārogaharaṃ tasmai nṛpāya sā // SoKss_17,6.27 //",
  "GK21sokss_pu:40793": "svasatyamanupālyaitadgrahīṣyāmīti vādinam /",
  "GK21sokss_pu:40794": "nṛpamindumatī sā tam evaṃ prauḍhā vyajijñapat // SoKss_17,6.28 //",
  "GK21sokss_pu:40795": "devena pratipannaṃ cet satyaṃ pālitam eva tat /",
  "GK21sokss_pu:40796": "asmin gṛhīte tv asmākam āśvāsaḥ sutarāṃ bhavet // SoKss_17,6.29 //",
  "GK21sokss_pu:40797": "evaṃ tayokte sādhūktamity uktvaivāsya bhūpateḥ /",
  "GK21sokss_pu:40798": "cūḍāratnaṃ tadādāya rājñī mūrdhni babandha sā // SoKss_17,6.30 //",
  "GK21sokss_pu:40799": "tataḥ svayaṃprabhāvākyaṃ yathā rājñyai niveditam /",
  "GK21sokss_pu:40800": "tathā śaśaṃsa sā rājñe tasmāy indumatī punaḥ // SoKss_17,6.31 //",
  "GK21sokss_pu:40801": "tato rājñyā tathaivokto 'vādīd indumatīṃ nṛpaḥ /",
  "GK21sokss_pu:40802": "ihaivādya pratīkṣasva prātar vakṣyāmy ahaṃ tava // SoKss_17,6.32 //",
  "GK21sokss_pu:40803": "ity uktvā tāṃ niśaṃ nītvā pratarāhūya mantriṇaḥ /",
  "GK21sokss_pu:40804": "sa tāmindumatīmevaṃ rājā merudhvajo 'bravīt // SoKss_17,6.33 //",
  "GK21sokss_pu:40805": "ebhir manmantribhiḥ sākaṃ rājñe trailokyamāline /",
  "GK21sokss_pu:40806": "āvedya gatvā pātālādānayāsurayoṣitaḥ // SoKss_17,6.34 //",
  "GK21sokss_pu:40807": "svayaṃprabhādyāḥ sarvāṃś ca mukhyān pātālavāsinaḥ /",
  "GK21sokss_pu:40808": "hāṭakeśvarasaṃbandhi mudritaṃ koṣavāri ca // SoKss_17,6.35 //",
  "GK21sokss_pu:40809": "amadvaśe vartitavyaṃ nityaṃ trailokyamālinā /",
  "GK21sokss_pu:40810": "sabhṛtyabandhunā bhāvyaṃ nāgaiścāsasyaghātibhiḥ // SoKss_17,6.36 //",
  "GK21sokss_pu:40811": "atrārthe bhartṛcaraṇānspṛṣṭvā manmantrisaṃnidhau /",
  "GK21sokss_pu:40812": "svayaṃprabhādyāḥ śapathair antarasthā bhavantu naḥ // SoKss_17,6.37 //",
  "GK21sokss_pu:40813": "pātālavāsinaḥ santu tadvatpratibhuvo 'khilāḥ /",
  "GK21sokss_pu:40814": "apatyāni ca sarve 'i sthāpayantu sarājakāḥ // SoKss_17,6.38 //",
  "GK21sokss_pu:40815": "sarājakāś ca likhitaṃ kurvantu nikhilā api /",
  "GK21sokss_pu:40816": "hāṭakeśvarasarvāṅgavārikoṣaṃ pibantu ca // SoKss_17,6.39 //",
  "GK21sokss_pu:40817": "tato mokṣyāmyahaṃ kārāgṛhāttrailokyamālinam /",
  "GK21sokss_pu:40818": "ity uktvendumatīṃ rājā sāmātyāṃ visasarja saḥ // SoKss_17,6.40 //",
  "GK21sokss_pu:40819": "sā gatvā mantrisahitāṃ procya trailokyamāline /",
  "GK21sokss_pu:40820": "tacchraddhitā tathaivendumatī pātālamāviśat // SoKss_17,6.41 //",
  "GK21sokss_pu:40821": "svayaṃprabhādīn ānīya koṣavāri ca sā tataḥ /",
  "GK21sokss_pu:40822": "rājoktaṃ tadamātyāgre sarvān sarvam akārayat // SoKss_17,6.42 //",
  "GK21sokss_pu:40823": "vihitapratyayam taṃ ca mumoca saparicchadam /",
  "GK21sokss_pu:40824": "trailokyamālinaṃ merudhvajaḥ kārāgṛhān nṛpaḥ // SoKss_17,6.43 //",
  "GK21sokss_pu:40825": "ānīya ca gṛhaṃ samyaksaṃmānya saparigraham /",
  "GK21sokss_pu:40826": "svīkṛtāsuraratnaughaḥ svarājye visasarja tam // SoKss_17,6.44 //",
  "GK21sokss_pu:40827": "so 'pi trailokyamālī svaṃ punaretya rasātalam /",
  "GK21sokss_pu:40828": "prāptarājyo nananda svaiḥ sahito bhṛtyabāndhavaiḥ // SoKss_17,6.45 //",
  "GK21sokss_pu:40829": "merudhvajaś ca pātālaprabhavair arthasaṃcayaiḥ /",
  "GK21sokss_pu:40830": "pṛthivīṃ pūrayām āsa prāvṛḍghana ivāmbubhiḥ // SoKss_17,6.46 //",
  "GK21sokss_pu:40831": "atha trailokyamālī sa saṃmantrya nijabhāryayā /",
  "GK21sokss_pu:40832": "kanyāratnadvayaṃ ditsustatsutābhyāṃ svaveśmani // SoKss_17,6.47 //",
  "GK21sokss_pu:40833": "nṛpaṃ merudhvajaṃ netuṃ taṃ nimantrya sabāndhavam /",
  "GK21sokss_pu:40834": "smṛtopakāro daityendraḥ pātālātsvayamāyayau // SoKss_17,6.48 //",
  "GK21sokss_pu:40835": "āgatya taṃ ca rājānaṃ kṛtātithyam uvāca saḥ /",
  "GK21sokss_pu:40836": "yuṣmābhir nātinirvṛtyā tadā dṛṣṭaṃ rasātalam // SoKss_17,6.49 //",
  "GK21sokss_pu:40837": "paricaryāpareṣv asmāsvidānīmetya dṛśyatām /",
  "GK21sokss_pu:40838": "kanyāratne madīye ca gṛhyetāṃ sutayoḥ kṛte // SoKss_17,6.50 //",
  "GK21sokss_pu:40839": "ity ukte 'surarājena tena merudhvajo 'tha saḥ /",
  "GK21sokss_pu:40840": "tatraivānāyayām āsa bhāryāṃ putrau ca tāvubhau // SoKss_17,6.51 //",
  "GK21sokss_pu:40841": "tebhyo 'surendravākyaṃ tatkanyādānāntam abravīt /",
  "GK21sokss_pu:40842": "tato jagāda taṃ jyeṣṭhaḥ putro muktāphaladhvajaḥ // SoKss_17,6.52 //",
  "GK21sokss_pu:40843": "vivāhaṃ na kariṣye 'hamanārādhitaśaṃkaraḥ /",
  "GK21sokss_pu:40844": "uktaṃ mayā prāk kṣantavyam etasmān me 'parādhataḥ // SoKss_17,6.53 //",
  "GK21sokss_pu:40845": "mayi prayāte bhavanaṃ karotu malayadhvajaḥ /",
  "GK21sokss_pu:40846": "vinā pātālakanyāṃ tāṃ nāstyevāsya hi nirvṛtiḥ // SoKss_17,6.54 //",
  "GK21sokss_pu:40847": "tacchruvā sa kanīyāṃstamavādīnna tvayi sthite /",
  "GK21sokss_pu:40848": "ayaśasyamadharmyaṃ ca karomyāryāhamīdṛśam // SoKss_17,6.55 //",
  "GK21sokss_pu:40849": "tato merudhvaje rājñi prayatnādbodhayatyapi /",
  "GK21sokss_pu:40850": "muktāphaladhvajo naicchatsvavivāhakriyāṃ yadā // SoKss_17,6.56 //",
  "GK21sokss_pu:40851": "tadā trailokyamālī taṃ khinnamāmantrya bhūpatim /",
  "GK21sokss_pu:40852": "yayau svam eva pātālaṃ sānugaḥ sa yathāgatam // SoKss_17,6.57 //",
  "GK21sokss_pu:40853": "tatra vṛttāntamāvedya bhāryāṃ putraṃ ca so 'bhyadhāt /",
  "GK21sokss_pu:40854": "nyakkāraikaparo 'smākaṃ kīdṛśaḥ paśyataṃ vidhiḥ // SoKss_17,6.58 //",
  "GK21sokss_pu:40855": "mānuṣau nādya gṛhṇītaḥ kanye me prārthitāvapi /",
  "GK21sokss_pu:40856": "pūrvaṃ ye prārthite tābhyāṃ dātuṃ nāṅgīkṛte mayā // SoKss_17,6.59 //",
  "GK21sokss_pu:40857": "tac chrutvā tau jagadatuḥ ko jānāti kathaṃ vidheḥ /",
  "GK21sokss_pu:40858": "cetasyetatsthitaṃ kiṃ hi śāṃbhavaṃ syādvaco 'nyathā // SoKss_17,6.60 //",
  "GK21sokss_pu:40859": "ityādi teṣāṃ vadatāṃ buddhvā te tatra cakratuḥ /",
  "GK21sokss_pu:40860": "kanye pratijñāṃ trailokyaprabhātribhuvanaprabhe // SoKss_17,6.61 //",
  "GK21sokss_pu:40861": "dvādaśāhaṃ nirāhārasthitayor āvayor yadi /",
  "GK21sokss_pu:40862": "devo vivāhasaṃpattiprasādaṃ na kariṣyati // SoKss_17,6.62 //",
  "GK21sokss_pu:40863": "tataś ca kāryamāvābhyāṃ sahaivāgnipraveśanam /",
  "GK21sokss_pu:40864": "na tu dhāryaṃ nikārārthaṃ vṛttyarthaṃ vā śarīrakam // SoKss_17,6.63 //",
  "GK21sokss_pu:40865": "evaṃ niyamya devasya puratastasthatuś ca te /",
  "GK21sokss_pu:40866": "nirāhāre japadhyānapare daityendrakanyake // SoKss_17,6.64 //",
  "GK21sokss_pu:40867": "tadbuddhvā ca tayor mātā pitā ca ditijeśvaraḥ /",
  "GK21sokss_pu:40868": "tathaivātra nirāhārāvāstāṃ duhitṛvatsalau // SoKss_17,6.65 //",
  "GK21sokss_pu:40869": "tataḥ svayaṃprabhā sā tāṃ tanmātendumatīṃ punaḥ /",
  "GK21sokss_pu:40870": "merudhvajamahādevyai vaktuṃ tatprāhiṇoddrutam // SoKss_17,6.66 //",
  "GK21sokss_pu:40871": "tayā gatvā tadākhyātaṃ svasvāmigṛhasaṃkaṭam /",
  "GK21sokss_pu:40872": "rājñyai tasyai vivedātha rājā merudvhajo 'pi tat // SoKss_17,6.67 //",
  "GK21sokss_pu:40873": "tatas tadanurodhāttau jahatus tatra daṃpatī /",
  "GK21sokss_pu:40874": "āhāraṃ tau ca tatputrau pitṛbhaktyanurodhinau // SoKss_17,6.68 //",
  "GK21sokss_pu:40875": "evaṃ lokadvaye rājagṛhayoḥ saṃkaṭasthayoḥ /",
  "GK21sokss_pu:40876": "muktāphaladhvajo 'naśnan dhyātavāñ śaraṇaṃ śivam // SoKss_17,6.69 //",
  "GK21sokss_pu:40877": "ṣaḍrātre ca gate rājaputraḥ prātaḥ prabudhya saḥ /",
  "GK21sokss_pu:40878": "pūrvaṃ saṃyatakaṃ mittraṃ mahābuddim abhāṣata // SoKss_17,6.70 //",
  "GK21sokss_pu:40879": "sakhe svapne 'dya jāne 'hamārūḍho vāhane nije /",
  "GK21sokss_pu:40880": "tapodhanamunipratte kāmarūpe manogatau // SoKss_17,6.71 //",
  "GK21sokss_pu:40881": "vimānatām upagate nirvedānmerupārśvagam /",
  "GK21sokss_pu:40882": "gaurīśāyatanaṃ divyamatidūramito gataḥ // SoKss_17,6.72 //",
  "GK21sokss_pu:40883": "tatrāpaśyamahaṃ kāṃciddivyakanyāṃ tapaḥkṛśām /",
  "GK21sokss_pu:40884": "tāmuddiśyābravīnmāṃ ca jaṭābhṛtpuruṣo hasan // SoKss_17,6.73 //",
  "GK21sokss_pu:40885": "ekasyāḥ kanyakāyāstvaṃ palāyyaivamihāgataḥ /",
  "GK21sokss_pu:40886": "ihaiṣā ca dvitīyā te saṃprāptā paśya tiṣṭhati // SoKss_17,6.74 //",
  "GK21sokss_pu:40887": "tadākarṇya vacas tasya tatkanyārūpadarśane /",
  "GK21sokss_pu:40888": "atṛpta eva sahasā prabuddho 'smi niśākṣaye // SoKss_17,6.75 //",
  "GK21sokss_pu:40889": "tasmāttatraiva gacchāmi prāptuṃ tāṃ divyakanyakām /",
  "GK21sokss_pu:40890": "prāpsyāmi cenna tāṃ tatra pravekṣyāmi hutāśanam // SoKss_17,6.76 //",
  "GK21sokss_pu:40891": "tāṃ tathopanatāṃ hitvā daityakanyāṃ mano mama /",
  "GK21sokss_pu:40892": "rajyate svapnadṛṣṭāyāmasyāṃ kiṃ kriyate vidheḥ // SoKss_17,6.77 //",
  "GK21sokss_pu:40893": "jāne ca tatra yātasya niścitaṃ śubhamasti me /",
  "GK21sokss_pu:40894": "ity uktvā tatsa sasmāra munidattaṃ svavāhanam // SoKss_17,6.78 //",
  "GK21sokss_pu:40895": "tadāruhya vimānatvaṃ prāptaṃ sakhyā samaṃ ca saḥ /",
  "GK21sokss_pu:40896": "manaḥsaṃkalpitasthānaprāpakaṃ kāmarūpakṛt // SoKss_17,6.79 //",
  "GK21sokss_pu:40897": "muktāphaladhvajaḥ prāyāddivyaṃ gaurīśadhāma tat /",
  "GK21sokss_pu:40898": "prāpya tac ca yathā svapne dṛṣṭaṃ paśyañjaharṣa saḥ // SoKss_17,6.80 //",
  "GK21sokss_pu:40899": "tataḥ pravavṛte tatra sa siddhodakanāmani /",
  "GK21sokss_pu:40900": "tīrthe snānādikaṃ kartuṃ sakhyekaparicārakaḥ // SoKss_17,6.81 //",
  "GK21sokss_pu:40901": "tāvattaṃ kvāpy avijñātagataṃ buddhvā sa tatpitā /",
  "GK21sokss_pu:40902": "rājā merudhvajo bhāryāsutādisahitastadā // SoKss_17,6.82 //",
  "GK21sokss_pu:40903": "upavāsakṛśo duḥkhakṣobhaṃ svapurago dadhau /",
  "GK21sokss_pu:40904": "tathā tadaiva pātāle 'pyetatsarvamabudhyata // SoKss_17,6.83 //",
  "GK21sokss_pu:40905": "tatastrailokyamālī sa gṛhītvā te svakanyake /",
  "GK21sokss_pu:40906": "sopavāsaḥ sabhāryādis tatraivāgān nṛpāntikam // SoKss_17,6.84 //",
  "GK21sokss_pu:40907": "caturdaśyāṃ gataḥ so 'dya nūnaṃ kvāpy arcituṃ haram /",
  "GK21sokss_pu:40908": "tatpratīkṣāmahe tāvadihaivaitaddinaṃ vayam // SoKss_17,6.85 //",
  "GK21sokss_pu:40909": "prātaryatra sa tatraiva yāsyāmo nāgato yadi /",
  "GK21sokss_pu:40910": "tato yadbhavatītyeva sarve te niścayaṃ vyadhuḥ // SoKss_17,6.86 //",
  "GK21sokss_pu:40911": "atrāntare meghavane tasmin gauryāśrame sthitā /",
  "GK21sokss_pu:40912": "sāpi padmāvatī tasmin dine 'vādīn nijāḥ sakhīḥ // SoKss_17,6.87 //",
  "GK21sokss_pu:40913": "sakhyaḥ svapne 'dya jāne māṃ siddhīśvaragatāṃ pumān /",
  "GK21sokss_pu:40914": "jaṭādharo 'bravīt ko'pi devāgārādvinirgataḥ // SoKss_17,6.88 //",
  "GK21sokss_pu:40915": "duḥkhaṃ samāptamāsanno bhartrā te putri saṃgamaḥ /",
  "GK21sokss_pu:40916": "ityevoktvā gate 'sminme gate nidrāniśe api // SoKss_17,6.89 //",
  "GK21sokss_pu:40917": "tadeta tatra gacchāma ity uktvā sā jagāma tat /",
  "GK21sokss_pu:40918": "merupārśvasthitaṃ padmāvatī gaurīśaketanam // SoKss_17,6.90 //",
  "GK21sokss_pu:40919": "tatra siddhodake snāntaṃ dūrānmuktāphaladhvajam /",
  "GK21sokss_pu:40920": "dṛṣṭvā savismayā sā taṃ svasakhīrevam abravīt // SoKss_17,6.91 //",
  "GK21sokss_pu:40921": "sadṛśo me priyasyāyaṃ pumān paśyata kīdṛśaḥ /",
  "GK21sokss_pu:40922": "āścaryaṃ kiṃ sa eva syān nāsty etanmānuṣo hy ayam // SoKss_17,6.92 //",
  "GK21sokss_pu:40923": "tac chrutvā taṃ ca dṛṣṭvā tāḥ sakhyastāmevamabruvan /",
  "GK21sokss_pu:40924": "na kevalaṃ susadṛśo devyayaṃ preyasastava // SoKss_17,6.93 //",
  "GK21sokss_pu:40925": "yāvad etadvayasyo 'yaṃ tvatkantasuhṛdaḥ kila /",
  "GK21sokss_pu:40926": "tasya saṃyatakasyāpi paśya sādṛśyam aśnute // SoKss_17,6.94 //",
  "GK21sokss_pu:40927": "yattvayā varṇitaṃ devi yathādya svapnadarśanam /",
  "GK21sokss_pu:40928": "tathā jānīmahe vyaktaṃ śāpānmānuṣatāṃ gatau // SoKss_17,6.95 //",
  "GK21sokss_pu:40929": "tāvevaitāvihānītāvīśvareṇa svayuktitaḥ /",
  "GK21sokss_pu:40930": "mānuṣāgamanaṃ devabhūmāv asyāṃ kuto 'nyathā // SoKss_17,6.96 //",
  "GK21sokss_pu:40931": "evaṃ sakhībhir uktā sā padmāvatyarciteśvarā /",
  "GK21sokss_pu:40932": "tasthau devāntike channā taṃ jijñāsitumutsukā // SoKss_17,6.97 //",
  "GK21sokss_pu:40933": "tāvat snātvārcituṃ devaṃ tatra muktāphaladhvajaḥ /",
  "GK21sokss_pu:40934": "āgataḥ sarvato vīkṣya mahabuddhim uvāca tam // SoKss_17,6.98 //",
  "GK21sokss_pu:40935": "tadevāyatanaṃ citramidaṃ svapne yadīkṣitam /",
  "GK21sokss_pu:40936": "liṅgāntardṛśyagaurīśamūrti ratnamayaṃ mayā // SoKss_17,6.99 //",
  "GK21sokss_pu:40937": "tān eva caitān paśyāmi svapnadṛṣṭān ihādhunā /",
  "GK21sokss_pu:40938": "pradeśān divyavihagasphuradratnaprabhadrumān // SoKss_17,6.100 //",
  "GK21sokss_pu:40939": "tatkāladṛṣṭāṃ divyāṃ tu kanyāṃ paśyāmi neha tām /",
  "GK21sokss_pu:40940": "aprāptayā tayā ceha dehaṃ tyakṣyāmi niścitam // SoKss_17,6.101 //",
  "GK21sokss_pu:40941": "ity ukte tena sakhyastāmūcuḥ padmāvatīṃ rahaḥ /",
  "GK21sokss_pu:40942": "śṛṇu nūnamiha svapne dṛṣṭvā tvāmayamāgataḥ // SoKss_17,6.102 //",
  "GK21sokss_pu:40943": "tvaddarśanenaiva vinā tyaktuṃ prāṇānsamīhate /",
  "GK21sokss_pu:40944": "tannigūḍhasthitā eva paśyāmo devi niścayam // SoKss_17,6.103 //",
  "GK21sokss_pu:40945": "iti cchannāsu tāsvatra sthitāsvantaḥ praviśya saḥ /",
  "GK21sokss_pu:40946": "muktāphaladhvajo devamarcayitvā viniryayau // SoKss_17,6.104 //",
  "GK21sokss_pu:40947": "nirgatya yāvatkurute bhaktitastriḥ pradakṣiṇam /",
  "GK21sokss_pu:40948": "tāvat sa ca sakhā cāsya jātiṃ sasmaraturnijām // SoKss_17,6.105 //",
  "GK21sokss_pu:40949": "harṣāc ca pūrvavṛttāntaṃ yāvadanyonyamāhatuḥ /",
  "GK21sokss_pu:40950": "tāvat padmāvatī dṛṣṭigocaraṃ sā yayau tayoḥ // SoKss_17,6.106 //",
  "GK21sokss_pu:40951": "muktāphaladhvajaḥ pūrvajanmavṛttaṃ smaraṃś ca saḥ /",
  "GK21sokss_pu:40952": "tāṃ dṛṣṭvaiva tamāha sma vayasyaṃ harṣanirbharaḥ // SoKss_17,6.107 //",
  "GK21sokss_pu:40953": "dṛṣṭā seyamiha svapne devī padmāvatī mayā /",
  "GK21sokss_pu:40954": "diṣṭyā prāptā ca tadimāmāśu saṃbhāvayāmy aham // SoKss_17,6.108 //",
  "GK21sokss_pu:40955": "ity uktvopetya sāśrustāmavocaddevi mādhunā /",
  "GK21sokss_pu:40956": "kvāpi yāsīrahaṃ muktāphalaketuḥ sa te priyaḥ // SoKss_17,6.109 //",
  "GK21sokss_pu:40957": "dṛḍhavratasya śāpena mānuṣībhūya saṃsmṛtā /",
  "GK21sokss_pu:40958": "jātirmayādyety uktvā tamaicchadāśleṣṭumutsukaḥ // SoKss_17,6.110 //",
  "GK21sokss_pu:40959": "sā tūdbhrāntā tirobhūya tatrāsītsāśrulocanā /",
  "GK21sokss_pu:40960": "so 'pi rājasuto 'paśyaṃstāṃ mohādapatadbhuvi // SoKss_17,6.111 //",
  "GK21sokss_pu:40961": "tataḥ saduḥkhamākāśe tadvayasyo jagāda saḥ /",
  "GK21sokss_pu:40962": "yadarthaṃ sa tapaḥkleśo devi padmāvati tvayā // SoKss_17,6.112 //",
  "GK21sokss_pu:40963": "anubhūtaḥ kathaṃ prāptaṃ tam evaṃ nābhibhāṣase /",
  "GK21sokss_pu:40964": "ahaṃ saṃyatakaṃ so 'pi vayasyo dayitasya te // SoKss_17,6.113 //",
  "GK21sokss_pu:40965": "tadyuṣmadarthaṃ śaptasya kiṃ me nālapasi priyam /",
  "GK21sokss_pu:40966": "ity uktvā sa samāśvāsya tam uvāca nṛpātmajam // SoKss_17,6.114 //",
  "GK21sokss_pu:40967": "tathānurāgopagatā daityarājasutā tvayā /",
  "GK21sokss_pu:40968": "yattyaktā tasya pāpasya tavāgatamidaṃ phalam // SoKss_17,6.115 //",
  "GK21sokss_pu:40969": "tac chrutvā sā sakhīrāha cchannā padmāvatī tadā /",
  "GK21sokss_pu:40970": "śṛṇutāsurakanyāsu na kilāyaṃ pravartate // SoKss_17,6.116 //",
  "GK21sokss_pu:40971": "tataḥ sakhyo 'pi tāmūcuḥ sarvaṃ saṃvādi dṛśyate /",
  "GK21sokss_pu:40972": "kiṃ na smarasi yattena śāpakāle priyeṇa te // SoKss_17,6.117 //",
  "GK21sokss_pu:40973": "mānuṣye me mano 'nyatra mā gātpadmāvatīṃ vinā /",
  "GK21sokss_pu:40974": "ityartito varastasmānmuneḥ pūrvaṃ tapodhanāt // SoKss_17,6.118 //",
  "GK21sokss_pu:40975": "tatprabhāvādayaṃ nūnamanyastrīṣu na rajyate /",
  "GK21sokss_pu:40976": "śrutvaitad rājaputrī sā saṃjajñe saṃśayākulā // SoKss_17,6.119 //",
  "GK21sokss_pu:40977": "muktāphaladhvajaḥ so 'pi dṛṣṭanaṣṭapriyas tataḥ /",
  "GK21sokss_pu:40978": "cakranda hā priye padmāvati kiṃ naitadīkṣase // SoKss_17,6.120 //",
  "GK21sokss_pu:40979": "vidyādharatve yatprāptaḥ śāpo meghavane mayā /",
  "GK21sokss_pu:40980": "tvadarthamiha cādyāhaṃ mṛtyuṃ prāpsyāmyasaṃśayam // SoKss_17,6.121 //",
  "GK21sokss_pu:40981": "ityādi kranditaṃ tasya śrutvā padmāvatī sakhīḥ /",
  "GK21sokss_pu:40982": "prāha sarvāṇi saṃvādīnyabhijñānāni yadyapi // SoKss_17,6.122 //",
  "GK21sokss_pu:40983": "tathāpi pāramparyeṇa śrutāny etāni jātucit /",
  "GK21sokss_pu:40984": "ābhyāṃ bhaveyuriti me na ceto 'bhyeti niścayam // SoKss_17,6.123 //",
  "GK21sokss_pu:40985": "tannārtamasya śaknomi vacaḥ śrotuṃ vrajāmy aham /",
  "GK21sokss_pu:40986": "tadgauryāyatanaṃ tāvat pūjākālaś ca tatra me // SoKss_17,6.124 //",
  "GK21sokss_pu:40987": "ity uktvā sasakhīkā sā padmāvatyambikāśramam /",
  "GK21sokss_pu:40988": "tajjagāmārcayitvā ca devīmevaṃ vyajijñapat // SoKss_17,6.125 //",
  "GK21sokss_pu:40989": "sa siddhiśvaradṛṣṭaścetsatyaṃ pūrvapriyo mama /",
  "GK21sokss_pu:40990": "tat tathā kuru yena syācchrīghrametena saṃgamaḥ // SoKss_17,6.126 //",
  "GK21sokss_pu:40991": "iti padmāvatī yāvat sākāṅkṣā tatra tiṣṭhati /",
  "GK21sokss_pu:40992": "muktāphaladhajastāvat so 'pi siddhiśvare sthitaḥ // SoKss_17,6.127 //",
  "GK21sokss_pu:40993": "pūrvaṃ saṃyatakaṃ mittraṃ mahābuddhim uvāca tam /",
  "GK21sokss_pu:40994": "jāne sā svāspadaṃ yātā tadgauryāyatanaṃ sakhe // SoKss_17,6.128 //",
  "GK21sokss_pu:40995": "tad ehi yāvas tatraivety uktvāruhya manogatau /",
  "GK21sokss_pu:40996": "tasminvimāne so 'pyāgādambikāśramam eva tat // SoKss_17,6.129 //",
  "GK21sokss_pu:40997": "dūrāddṛṣṭvāvatīrṇaṃ taṃ vimānena nabhastalāt /",
  "GK21sokss_pu:40998": "sakhyaḥ padmāvatīmūcurdevi paśyedamadbhutam // SoKss_17,6.130 //",
  "GK21sokss_pu:40999": "sa ihāpyeṣa divyena vimānenāgataḥ kila /",
  "GK21sokss_pu:41000": "mānuṣasyāpi divyo 'sya prabhāvaḥ kathamīdṛśaḥ // SoKss_17,6.131 //",
  "GK21sokss_pu:41001": "tataḥ padmāvatī smāha sakhyaḥ smaratha kiṃ na tat /",
  "GK21sokss_pu:41002": "yatsa śāpapradātāsya mayā śapto dṛḍhavrataḥ // SoKss_17,6.132 //",
  "GK21sokss_pu:41003": "mānuṣatve 'vatīrṇasya vāhanaṃ kāmarūpabhṛt /",
  "GK21sokss_pu:41004": "icchānugatamasyaiva bhaviṣyati bhavāniti // SoKss_17,6.133 //",
  "GK21sokss_pu:41005": "tattena muniśiṣyeṇa vāhanenaiṣa niścitam /",
  "GK21sokss_pu:41006": "vimānarūpaṃ dadhatā svecchaṃ bhramati sarvataḥ // SoKss_17,6.134 //",
  "GK21sokss_pu:41007": "evaṃ tayokte sakhyastāmūcurevamavaiṣi cet /",
  "GK21sokss_pu:41008": "tan na saṃbhāvayasyetaṃ kasmāddevi kimīkṣase // SoKss_17,6.135 //",
  "GK21sokss_pu:41009": "etatsakhīvacaḥ śrutvā padmāvatyavadatpunaḥ /",
  "GK21sokss_pu:41010": "evaṃ saṃbhāvyate sakhyo niścayo 'dyāpi nāsti me // SoKss_17,6.136 //",
  "GK21sokss_pu:41011": "satyaṃ sa eva yadi vā bhavatyeṣa tathāpi me /",
  "GK21sokss_pu:41012": "abhigamyo 'nyadehasthaḥ svadehānāśritaḥ katham // SoKss_17,6.137 //",
  "GK21sokss_pu:41013": "tacchannā eva paśyāmastāvadasyeha ceṣṭitam /",
  "GK21sokss_pu:41014": "ity uktvā rājaputrīṃ sā channaivāsītsakhīvṛtā // SoKss_17,6.138 //",
  "GK21sokss_pu:41015": "tāvattatrāvatīryaiva vimānādambikāśrame /",
  "GK21sokss_pu:41016": "muktāphaladhvajaḥ sotko vayasyaṃ tam uvāca saḥ // SoKss_17,6.139 //",
  "GK21sokss_pu:41017": "amutra rākṣasītrastā pūrvaṃ saṃbhāvitā mayā /",
  "GK21sokss_pu:41018": "svayaṃvarāgatā ceha dṛṣṭodyānāntare punaḥ // SoKss_17,6.140 //",
  "GK21sokss_pu:41019": "iha cāvāptaśāpaṃ māmanusartumanāstadā /",
  "GK21sokss_pu:41020": "priyā padmāvatī kṛcchrānmunīndreṇa nivartitā // SoKss_17,6.141 //",
  "GK21sokss_pu:41021": "saivādya paśya me mitra dṛṣṭimārgātpalāyate /",
  "GK21sokss_pu:41022": "etattasya vacaḥ śrutvā padmavatyabravītsakhīḥ // SoKss_17,6.142 //",
  "GK21sokss_pu:41023": "satyaṃ sakhyaḥ sa evāyaṃ pūrvadehamanāśritam /",
  "GK21sokss_pu:41024": "kathaṃ tūpaimyamuṃ tanme so 'tra siddhīśvaro gatiḥ // SoKss_17,6.143 //",
  "GK21sokss_pu:41025": "tenaiva dattaḥ svapno me sa eva ca kariṣyati /",
  "GK21sokss_pu:41026": "upāyamiti niścitya sāgātsiddhiśvaraṃ punaḥ // SoKss_17,6.144 //",
  "GK21sokss_pu:41027": "pūrvadehasthitenaiva priyeṇa mama saṃgamam /",
  "GK21sokss_pu:41028": "kuru vā dehi vā mṛtyuṃ tṛtīyā na gatirmama // SoKss_17,6.145 //",
  "GK21sokss_pu:41029": "iti vijñāpayām āsa sā tamabhyarcya dhūrjaṭim /",
  "GK21sokss_pu:41030": "sasakhīkā ca tatraiva tasthau devakulāṅgane // SoKss_17,6.146 //",
  "GK21sokss_pu:41031": "tāvadgauryāśrame tatra tāṃ sa muktāphaladhvajaḥ /",
  "GK21sokss_pu:41032": "anviṣyāprāpya codvignastamavādīdvayasyakam // SoKss_17,6.147 //",
  "GK21sokss_pu:41033": "itaḥ prāptā na sā yāvo dhāma tacchāṃbhavaṃ punaḥ /",
  "GK21sokss_pu:41034": "tato 'pi cenna lapsye tāṃ pravekṣyāmyagnim eva tat // SoKss_17,6.148 //",
  "GK21sokss_pu:41035": "tac chrutvā sa sakhāvocadbhāvi kalyāṇam eva te /",
  "GK21sokss_pu:41036": "na mṛṣā syānmunivacaḥ svapnādeśaś ca śāṃbhavaḥ // SoKss_17,6.149 //",
  "GK21sokss_pu:41037": "ityāśvāsayatā tena sakhyā muktāphaladhvajaḥ /",
  "GK21sokss_pu:41038": "saha siddhiśvaraṃ prāyādvimānamadhiruhya saḥ // SoKss_17,6.150 //",
  "GK21sokss_pu:41039": "prāptaṃ dṛṣṭvātra taṃ padmāvatī tasthāvalakṣitā /",
  "GK21sokss_pu:41040": "paśyatehaiva saṃprāpta iti covāca sā sakhīḥ // SoKss_17,6.151 //",
  "GK21sokss_pu:41041": "so 'pi praviśya devāgraṃ dṛṣṭvā pratyagrapūjitam /",
  "GK21sokss_pu:41042": "muktāphaladhvajo devaṃ vayasyaṃ tam abhāṣata // SoKss_17,6.152 //",
  "GK21sokss_pu:41043": "sakhe kenāpi paśyāyamadhunaivārcito vibhuḥ /",
  "GK21sokss_pu:41044": "nūnaṃ saiva priyā me 'tra sthitā kvāpy arcitastayā // SoKss_17,6.153 //",
  "GK21sokss_pu:41045": "ity uktvā so 'tra cinvāno yadā na prāpa tāṃ tadā /",
  "GK21sokss_pu:41046": "cakranda hā priye padmāvatīti virahī muhuḥ // SoKss_17,6.154 //",
  "GK21sokss_pu:41047": "pikīrute tadālāpabuddhyā tatkabarīdhiyā /",
  "GK21sokss_pu:41048": "barhibarhe sarasije tanmukhabhrāntitas tathā // SoKss_17,6.155 //",
  "GK21sokss_pu:41049": "dhāvansmarajvarāveśavivaśastena kṛcchrataḥ /",
  "GK21sokss_pu:41050": "āśvāsya jagade sakhyā rājaputro 'nunīya saḥ // SoKss_17,6.156 //",
  "GK21sokss_pu:41051": "bahūpavāsaklāntena kim ārabdham idaṃ tvayā /",
  "GK21sokss_pu:41052": "jitabhūlokapātālaṃ kim ātmānam upekṣase // SoKss_17,6.157 //",
  "GK21sokss_pu:41053": "tvayyantikamanāyāte pitā merudhvajastava /",
  "GK21sokss_pu:41054": "rājā trailokyamālī ca śvaśuro dānaveśvaraḥ // SoKss_17,6.158 //",
  "GK21sokss_pu:41055": "tvadarthinī ca trailokyaprabhā sāpi tadātmajā /",
  "GK21sokss_pu:41056": "mātā ca te vinayavatyanujo malayadhvajaḥ // SoKss_17,6.159 //",
  "GK21sokss_pu:41057": "aniṣṭāśaṅkinaḥ sarve sopavāsā jahatyasūn /",
  "GK21sokss_pu:41058": "tadehi tāvad gatvā tān rakṣāvo 'vasitaṃ hy ahaḥ // SoKss_17,6.160 //",
  "GK21sokss_pu:41059": "iti taṃ vādinaṃ prāha mittraṃ muktāphaladhvajaḥ /",
  "GK21sokss_pu:41060": "tvam eva madvimānena gatvāśvāsaya tāniti // SoKss_17,6.161 //",
  "GK21sokss_pu:41061": "tatas taṃ sa sakhāvocatsa mamopanametkatham /",
  "GK21sokss_pu:41062": "śāpena muniśiṣyo yastava vāhanatāṃ gataḥ // SoKss_17,6.162 //",
  "GK21sokss_pu:41063": "ity uktavantaṃ suhṛdaṃ rājaputro 'bravītsa tam /",
  "GK21sokss_pu:41064": "tarhi tiṣṭha sakhe tāvat paśyāvaḥ kiṃ bhavediha // SoKss_17,6.163 //",
  "GK21sokss_pu:41065": "evaṃ śrutvā tadālāpaṃ padmāvatyavadatsakhīḥ /",
  "GK21sokss_pu:41066": "jāne 'bhijñānasaṃvādaiḥ sa pūrvapriya eṣa me // SoKss_17,6.164 //",
  "GK21sokss_pu:41067": "kāmaṃ mānuṣadehasthaḥ śāpenaivaṃ kadarthyate /",
  "GK21sokss_pu:41068": "siddhakanyopahāsāc ca śāpadoṣo mamāpy ayam // SoKss_17,6.165 //",
  "GK21sokss_pu:41069": "iti yāvac ca sā vakti tāvadālohitacchaviḥ /",
  "GK21sokss_pu:41070": "viyogivanadāvāgnirudagānmṛgalāñchanaḥ // SoKss_17,6.166 //",
  "GK21sokss_pu:41071": "pūrayām āsa ca śanair jagajjyotsnā samantataḥ /",
  "GK21sokss_pu:41072": "kaṃdarpadahanajvālā taṃ ca muktāphaladhvajam // SoKss_17,6.167 //",
  "GK21sokss_pu:41073": "tatas tatkālacakrāhva iva krandannṛpātmajaḥ /",
  "GK21sokss_pu:41074": "channasthayaiva jagade padmāvatya sa vignayā // SoKss_17,6.168 //",
  "GK21sokss_pu:41075": "rājaputra sa eva tvaṃ yadi me pūrvavallabhaḥ /",
  "GK21sokss_pu:41076": "tathāpyanyaśarīrastho mamāsi parapūruṣaḥ // SoKss_17,6.169 //",
  "GK21sokss_pu:41077": "ahaṃ te paradārāś ca tadākrandasi kiṃ muhuḥ /",
  "GK21sokss_pu:41078": "upāyo bhavitāvaśyaṃ satyaṃ cettanmunervacaḥ // SoKss_17,6.170 //",
  "GK21sokss_pu:41079": "etac chrutvā vacastasyāstāmapaśyaṃś ca so 'bhyagāt /",
  "GK21sokss_pu:41080": "muktāphaladhvajo harṣaviṣādaviṣamāṃ daśām // SoKss_17,6.171 //",
  "GK21sokss_pu:41081": "jagāda ca mayā devi smṛtaprāktanajanmanā /",
  "GK21sokss_pu:41082": "dṛṣṭvā tvaṃ pratyabhijñātā svām eva dadhatī tanum // SoKss_17,6.172 //",
  "GK21sokss_pu:41083": "tvaṃ tu vaidyādhare dehe vartamānaṃ vilokya mām /",
  "GK21sokss_pu:41084": "adhunā parijānīṣe martyadehagataṃ katham // SoKss_17,6.173 //",
  "GK21sokss_pu:41085": "tadavaśyaṃ mayā tyājyamidaṃ hataśarīrakam /",
  "GK21sokss_pu:41086": "ity uktvā so 'bhavattūṣṇīṃ channāsītsāpi tatpriyā // SoKss_17,6.174 //",
  "GK21sokss_pu:41087": "tato bhūyiṣṭhayātāyāṃ rātrau nidrāgate śramāt /",
  "GK21sokss_pu:41088": "pūrvasaṃyatake tasminmahābuddhau vayasyake // SoKss_17,6.175 //",
  "GK21sokss_pu:41089": "aprāpyāṃ tena dehena jānan padmāvatīṃ sa tām /",
  "GK21sokss_pu:41090": "muktāphaladhvajo dārūṇyāhṛtyāgnim adīpayat // SoKss_17,6.176 //",
  "GK21sokss_pu:41091": "bhagavaṃstvatprasādena prāktanīṃ tāṃ tanuṃ śritaḥ /",
  "GK21sokss_pu:41092": "prāpyāsamacireṇaiva priyāṃ padmāvatīmaham // SoKss_17,6.177 //",
  "GK21sokss_pu:41093": "iti bruvan praṇamyaiva liṅgamūrtiṃ sa śaṃkaram /",
  "GK21sokss_pu:41094": "juhāva jvalite tasminn agnau rājasutas tanum // SoKss_17,6.178 //",
  "GK21sokss_pu:41095": "tāvat prabuddhaḥ sa mahābuddhirmuktāphaladhvajam /",
  "GK21sokss_pu:41096": "tamapaśyanvicityāpi paśyannagnimudarciṣam // SoKss_17,6.179 //",
  "GK21sokss_pu:41097": "vicintya taṃ hutātmānaṃ vayasyaṃ virahākulam /",
  "GK21sokss_pu:41098": "agnau tatraiva tacchokātso 'pyātmānamapātayat // SoKss_17,6.180 //",
  "GK21sokss_pu:41099": "taddṛṣṭvā sāpi duḥkhārtā padmāvatyabravītsakhīḥ /",
  "GK21sokss_pu:41100": "dhigaho hṛdayaṃ strīṇāṃ kaṭhinaṃ kuliśādapi // SoKss_17,6.181 //",
  "GK21sokss_pu:41101": "paśyantya vaiśasamidaṃ notkrāntaṃ yanmamāsubhiḥ /",
  "GK21sokss_pu:41102": "tatkiyacciramātmānamadhanyo dhāryate mayā // SoKss_17,6.182 //",
  "GK21sokss_pu:41103": "nāsti me 'dyāpi duḥkhānto madapuṇyair munerapi /",
  "GK21sokss_pu:41104": "vacas tasyānyathā jātaṃ tacchreyo maraṇaṃ mama // SoKss_17,6.183 //",
  "GK21sokss_pu:41105": "parapūruṣamadhye tu praveṣṭumanale 'tra me /",
  "GK21sokss_pu:41106": "na yuktaṃ tadanāyāsaḥ pāśa eva hi me gatiḥ // SoKss_17,6.184 //",
  "GK21sokss_pu:41107": "ity uktvā sāgrataḥ śaṃbhorupetyāśokapādape /",
  "GK21sokss_pu:41108": "pāśaṃ vidhātuṃ latayā rājaputrī pracakrame // SoKss_17,6.185 //",
  "GK21sokss_pu:41109": "āśāpradarśibhir vākyair yāvattāṃ sa sakhījanaḥ /",
  "GK21sokss_pu:41110": "vārayatyāyayau tāvanmuniḥ so 'tra tapodhanaḥ // SoKss_17,6.186 //",
  "GK21sokss_pu:41111": "mā putri sāhasaṃ na syādasatyaṃ tadvaco mama /",
  "GK21sokss_pu:41112": "dhīrā bavādhunaiveha prāptaṃ paśyasi taṃ priyam // SoKss_17,6.187 //",
  "GK21sokss_pu:41113": "tvadīyenaiva tapasā tasya śāpakṣayo 'cirāt /",
  "GK21sokss_pu:41114": "saṃvṛttastadanāstheyaṃ svatapasyeva te katham // SoKss_17,6.188 //",
  "GK21sokss_pu:41115": "pratyāsanne vivāhe ca kā taveyaṃ viṣāditā /",
  "GK21sokss_pu:41116": "praṇidhānādavetyāhamidaṃ sarvamihāgataḥ // SoKss_17,6.189 //",
  "GK21sokss_pu:41117": "iti taṃ vyāharantaṃ ca dṛṣṭvā munim upāgatam /",
  "GK21sokss_pu:41118": "praṇamya dolārūḍheva sābhūt padmāvatī kṣaṇam // SoKss_17,6.190 //",
  "GK21sokss_pu:41119": "atha martyadehadāhādvaidyādharamātmadehamāśritya /",
  "GK21sokss_pu:41120": "savayasyo muktāphalaketuḥ so 'trāyayau priyastasyāḥ // SoKss_17,6.191 //",
  "GK21sokss_pu:41121": "taṃ vīkṣya cātakavadhūriva nūtanābhraṃ rākāśaśāṅkamuditaṃ ca kumudvatīva /",
  "GK21sokss_pu:41122": "vidyādharendratanayaṃ gaganāgataṃ sā padmāvatī hṛdi dadhau kam apipramodam // SoKss_17,6.192 //",
  "GK21sokss_pu:41123": "sa ca muktāphalaketurmumude dṛṣṭyaiva tāmavekṣya piban /",
  "GK21sokss_pu:41124": "ciramarubhūmibhramaṇaśrāntaḥ pāntho yathā saritam // SoKss_17,6.193 //",
  "GK21sokss_pu:41125": "tau ca śāparajanīkṣayādubhau cakravākavadavāptasaṃgamau /",
  "GK21sokss_pu:41126": "jagmatustapanatejaso munes tasya pādapatanena tṛptatām // SoKss_17,6.194 //",
  "GK21sokss_pu:41127": "yadyuvām iha punaḥ samāgatau tīrṇaśāpamuditau sa eva me /",
  "GK21sokss_pu:41128": "cetaso 'dya paritoṣa ity asāv abhyanandad atha tau mahāmuniḥ // SoKss_17,6.195 //",
  "GK21sokss_pu:41129": "yātāyāṃ niśi cendravāraṇagatastatraiva so 'pyāyayau cinvandārakaniṣṭhaputrasahito merudhvajo bhūpatiḥ /",
  "GK21sokss_pu:41130": "trailokyaprabhayā samaṃ tanayayā trailokyamālī tathā daityānām adhipo vimānavahanaḥ sāntaḥpuraḥ sānugaḥ // SoKss_17,6.196 //",
  "GK21sokss_pu:41131": "tataḥ sa muktāphalaketumetayoḥ pradarśya vṛttāntamavarṇayanmuniḥ /",
  "GK21sokss_pu:41132": "yathā sa kāryārthamavāpa śāpato manuṣyatāṃ muktim upāgatas tataḥ // SoKss_17,6.197 //",
  "GK21sokss_pu:41133": "buddhvā tadagnau patanonmukhās te merudhvajādyā muninopadiṣṭam /",
  "GK21sokss_pu:41134": "siddhodakasnānaharārcanādi kṛtvā viśokāḥ sahasā babhūvuḥ // SoKss_17,6.198 //",
  "GK21sokss_pu:41135": "trailokyaprabhayā punaratra tayā jātimāśu saṃsmṛtya /",
  "GK21sokss_pu:41136": "samacintyata siddhādhipakanyā devaprabhāsmi sā hanta // SoKss_17,6.199 //",
  "GK21sokss_pu:41137": "vidyādharādhināthaḥ patirastu mameti yā tapasyantī /",
  "GK21sokss_pu:41138": "padmāvatyupahasitā prāviśamanalaṃ svakāmanāsiddhyai // SoKss_17,6.200 //",
  "GK21sokss_pu:41139": "jātāsmyasmiṃś ca tato ditijakule yatra cānuraktāsmi /",
  "GK21sokss_pu:41140": "so 'pyeṣa rājaputraḥ prāpto vaidyādharīṃ punaḥ svatanum // SoKss_17,6.201 //",
  "GK21sokss_pu:41141": "na ca yujyate 'nyarūpo dehenānena samabhigantumayam /",
  "GK21sokss_pu:41142": "tadimāmetatprāptyai tanuṃ juhomyāsurīṃ punarjvalane // SoKss_17,6.202 //",
  "GK21sokss_pu:41143": "evaṃ vimṛśya hṛdi tac ca nivedya pitror muktāphaladhvajahutāśam anupraviṣṭām /",
  "GK21sokss_pu:41144": "ādāya tāṃ karuṇayārpitapūrvadehām āvirbabhūva hutabhuksvayam abravīc ca // SoKss_17,6.203 //",
  "GK21sokss_pu:41145": "bho miktāphalaketo tvāmiyamuddiśya mayi vimuktatanuḥ /",
  "GK21sokss_pu:41146": "tadimāṃ siddheśasutāṃ gṛhāṇa devaprabhāṃ bhāryām // SoKss_17,6.204 //",
  "GK21sokss_pu:41147": "ity etad uktvaiva tirohite 'nale brahmātra sendrair amaraiḥ sahāyayau /",
  "GK21sokss_pu:41148": "gandharvarājaḥ saha candraketunā vidyādharendreṇa ca padmaśekharaḥ // SoKss_17,6.205 //",
  "GK21sokss_pu:41149": "prahvāya sarvair abhinanditāya tair gandharvarāḍvyagraparigrahas tataḥ /",
  "GK21sokss_pu:41150": "prādātsa muktāphalaketave sutāṃ padmāvatīṃ tāṃ vidhivadvibhūtimān // SoKss_17,6.206 //",
  "GK21sokss_pu:41151": "sa cātra vidyādhararājaputraś cirotsukastāṃ dayitāmavāpya /",
  "GK21sokss_pu:41152": "mene phalaṃ janmataroravāptam uvāha tām apy atha siddhakanyām // SoKss_17,6.207 //",
  "GK21sokss_pu:41153": "sa ca tayā ditijeśvarakanyayā vidhivad atra pitṛpravitīrṇayā /",
  "GK21sokss_pu:41154": "nṛpasutaḥ samayujyata kāntayā tribhuvanaprabhayā malayadhvajaḥ // SoKss_17,6.208 //",
  "GK21sokss_pu:41155": "tataḥ kṛtitvādabhiṣicya putraṃ sadvīpapṛthvīvalayaikarājye /",
  "GK21sokss_pu:41156": "merudhvajaḥ sve malayadhvajaṃ taṃ vanaṃ sadārastapase jagāma // SoKss_17,6.209 //",
  "GK21sokss_pu:41157": "trailokyamālī saparigrahaś ca prāyāt padaṃ svaṃ ditijādhirājaḥ /",
  "GK21sokss_pu:41158": "śakro 'tha muktāphalaketave tāṃ dadau sa vidyuddhvajarājyalakṣmīm // SoKss_17,6.210 //",
  "GK21sokss_pu:41159": "muktāphalaketur ayaṃ bhuṅktāṃ vidyādharāsuraiśvaryam /",
  "GK21sokss_pu:41160": "svapadāni yāntu ca surā itthaṃ vāguccacāra divaḥ // SoKss_17,6.211 //",
  "GK21sokss_pu:41161": "tāmākaṇya yayus tataḥ pramuditāste brahmaśakrādayaḥ śāpānmuktavatā tapodhanamuniḥ śiṣyeṇa sākaṃ yayau /",
  "GK21sokss_pu:41162": "śrīmuktāphalaketunā ca sahito bhāryādvayabhrājinā putreṇātha sa candraketuragamadvaidyādharaṃ svaṃ padam // SoKss_17,6.212 //",
  "GK21sokss_pu:41163": "bhuktvā ca tatra gaganecaracakravartilakṣmīṃ sutena saha tena ciraṃ sa rājā /",
  "GK21sokss_pu:41164": "tasminniveśya nijarājyadhuraṃ virakto devyā samaṃ munitapovanamāśrito 'bhūt // SoKss_17,6.213 //",
  "GK21sokss_pu:41165": "sa ca muktāphalaketuḥ prāgindrādasurarājyamāsādya /",
  "GK21sokss_pu:41166": "prāpya punaś ca pitustadvidyādharacakravartitvam // SoKss_17,6.214 //",
  "GK21sokss_pu:41167": "padmāvatyā sahito daśakalpānmūrtayeva nirvṛtyā /",
  "GK21sokss_pu:41168": "bheje susamṛddhobhayasamrājyasukhaśriyaṃ sukṛtī // SoKss_17,6.215 //",
  "GK21sokss_pu:41169": "ālocya bhāvān avasānanīrasān saṃśritya cānte sa munīndrakānanam /",
  "GK21sokss_pu:41170": "jyotiḥ paraṃ prāpya tapaḥprakarṣataḥ sāyujyamīśasya jagāma dhūrjaṭeḥ // SoKss_17,6.216 //",
  "GK21sokss_pu:41171": "evaṃ haṃsayugānniśamya sarasāmetāṃ kathāṃ tanmukhāj jñānaṃ prāpya ca labdhadivyagatikaḥ sa brahmadatto nṛpaḥ /",
  "GK21sokss_pu:41172": "tadbhāryāsacivau ca tau ca vihagau gatvaiva siddhiśvaraṃ tyaktvā śāpatanūḥ śivānucaratāṃ prāpurnijāṃ te 'khilāḥ // SoKss_17,6.217 //",
  "GK21sokss_pu:41173": "ity ahamākarṇya kathāṃ gomukhato madanamañcukāvirahe /",
  "GK21sokss_pu:41174": "he munayaḥ kṣaṇamātraṃ dhṛtyā ceto vinoditavān // SoKss_17,6.218 //",
  "GK21sokss_pu:41175": "evaṃ kathitakathe kila naravāhanadattacakravartini te /",
  "GK21sokss_pu:41176": "gopālakena sahitāḥ paritutuṣuḥ kaśyapāśrame munayaḥ // SoKss_17,6.219 //",
  "GK21sokss_pu:41177": "iti mahākaviśrīsomadevabhaṭṭaviracite kathāsaritsāgare padmāvatīlambake ṣaṣṭhas taraṅgaḥ /",
  "GK21sokss_pu:41178": "samāpto 'yaṃ padmāvatīlambakaḥ saptadaśaḥ /",
  "GK21sokss_pu:41179": "// śrīḥ //",
  "GK21sokss_pu:41180": "mahākaviśrīsomadevabhaṭṭaviracitaḥ kathāsaritsāgaraḥ /",
  "GK21sokss_pu:41181": "viṣamaśīlo nāmāṣṭadaśo lambakaḥ /",
  "GK21sokss_pu:41182": "idaṃ gurugirīndrajāpraṇayamandarāndolanāt purā kila kathāmṛtaṃ haramukhāmbudher udgatam /",
  "GK21sokss_pu:41183": "prasahya rasayanti ye vigatavighnalabdharddhayo dhuraṃ dadhati vaibudhīṃ bhuvi bhavaprasādena te // SoKss_18,0.1 //",
  "GK21sokss_pu:41184": "prathamas taraṅgaḥ /",
  "GK21sokss_pu:41185": "candrānanārdhadehāya candrāṃśusitabhūtaye /",
  "GK21sokss_pu:41186": "candrārkanalanetrāya candrārdhaśirase namaḥ // SoKss_18,1.1 //",
  "GK21sokss_pu:41187": "kareṇa kuñcitāgreṇa līlayonnamitena yaḥ /",
  "GK21sokss_pu:41188": "bhāti siddhīr iva dadat sa pāyād vo gajānanaḥ // SoKss_18,1.2 //",
  "GK21sokss_pu:41189": "tato 'sitagirau tatra kaśyapasyāśrame muneḥ /",
  "GK21sokss_pu:41190": "naravāhanadattas tānmunīnevam abhāṣata // SoKss_18,1.3 //",
  "GK21sokss_pu:41191": "anyac ca devīvirahe nītvāhaṃ sānurāgayā /",
  "GK21sokss_pu:41192": "vegavatyā yadā nyasto vidyāhas te 'bhir akṣitum // SoKss_18,1.4 //",
  "GK21sokss_pu:41193": "tadā śarīratyāgaiṣī virahī paradeśagaḥ /",
  "GK21sokss_pu:41194": "vanānte dṛṣṭavān asmi bhraman kaṇvaṃ mahāmunim // SoKss_18,1.5 //",
  "GK21sokss_pu:41195": "sa māṃ pādānataṃ dṛṣṭvā praṇidhānādavetya ca /",
  "GK21sokss_pu:41196": "duḥkhitaṃ svāśramaṃ nītvā sadayo munirabhyadhāt // SoKss_18,1.6 //",
  "GK21sokss_pu:41197": "somavaṃśodbhavo vīro bhūtvā kiṃ nāma muhyasi /",
  "GK21sokss_pu:41198": "devādeśe dhruve 'nāsthā kā bhāryāsaṃgame tava // SoKss_18,1.7 //",
  "GK21sokss_pu:41199": "asaṃbhāvyā api nṛṇāṃ bhavantīha samāgamāḥ /",
  "GK21sokss_pu:41200": "tathā hi vikramādityakathāmākhyāmi te śṛṇu // SoKss_18,1.8 //",
  "GK21sokss_pu:41201": "astyavantiṣu vikhyātā yugādau viśvakarmaṇā /",
  "GK21sokss_pu:41202": "nirmitojjayinī nāma purārivasatiḥ purī // SoKss_18,1.9 //",
  "GK21sokss_pu:41203": "satīva yā parādhṛṣyā padminīvāśritā śriyā /",
  "GK21sokss_pu:41204": "satāṃ dhīriva dharmāḍhyā pṛthvīva bahukautukā // SoKss_18,1.10 //",
  "GK21sokss_pu:41205": "mahendrāditya ityāsīdrājā tasyāṃ jagajjayī /",
  "GK21sokss_pu:41206": "maghavevāmarāvatyāṃ vipakṣabalasūdanaḥ // SoKss_18,1.11 //",
  "GK21sokss_pu:41207": "nānāśastrāyudhaḥ śaurye rūpe tu kusumāyudhaḥ /",
  "GK21sokss_pu:41208": "yo 'bhūnmuktakarastyāge baddhamuṣṭikarastvasau // SoKss_18,1.12 //",
  "GK21sokss_pu:41209": "tasya pṛthvīpater bhāryā nāmnābhūt saumyadarśanā /",
  "GK21sokss_pu:41210": "śacīvendrasya gaurīva śaṃbhoḥ śrīriva śārṅgiṇaḥ // SoKss_18,1.13 //",
  "GK21sokss_pu:41211": "mahāmantrī ca sumatir nāma tasyābhavatprabhoḥ /",
  "GK21sokss_pu:41212": "vajrāyudhābhidhānaś ca pratīhāraḥ kramāgataḥ // SoKss_18,1.14 //",
  "GK21sokss_pu:41213": "taiḥ samaṃ sa nṛpaḥ śāsadrājyam ārādhayan haram /",
  "GK21sokss_pu:41214": "nānāvratadharaḥ śaśvad abhavat putrakāmyayā // SoKss_18,1.15 //",
  "GK21sokss_pu:41215": "atrāntare ca gīrvāṇagaṇasaṃśritakaṃdare /",
  "GK21sokss_pu:41216": "anyadigjayasānandakauberīhāsasundare // SoKss_18,1.16 //",
  "GK21sokss_pu:41217": "sthitaṃ kailāsaśailendre purāriṃ pārvatīyutam /",
  "GK21sokss_pu:41218": "upājagmuḥ surāḥ sendrā mlecchopadravaduḥsthitāḥ // SoKss_18,1.17 //",
  "GK21sokss_pu:41219": "praṇāmānantarāsīnāste kṛtastutayo 'marāḥ /",
  "GK21sokss_pu:41220": "pṛṣṭāgamanakāryāste devamevaṃ vyajijñapan // SoKss_18,1.18 //",
  "GK21sokss_pu:41221": "ye tvayā deva nihatā asurā ye ca viṣṇunā /",
  "GK21sokss_pu:41222": "te jātā mleccharūpeṇa punaradya mahītale // SoKss_18,1.19 //",
  "GK21sokss_pu:41223": "vyāpādayanti te vighnān ghnanti yajñādikāḥ kriyāḥ /",
  "GK21sokss_pu:41224": "haranti munikanyāś ca pāpāḥ kiṃ kiṃ na kurvate // SoKss_18,1.20 //",
  "GK21sokss_pu:41225": "bhūlokāddevalokaś ca śaśvadāpyāyate prabho /",
  "GK21sokss_pu:41226": "brāhmaṇair hutamagnau hi havistṛptyai divaukasām // SoKss_18,1.21 //",
  "GK21sokss_pu:41227": "mlecchākrānte ca bhūloke nirvaṣaṭkāramaṅgale /",
  "GK21sokss_pu:41228": "yajñabhāgādivicchedāddevaloko 'vasīdati // SoKss_18,1.22 //",
  "GK21sokss_pu:41229": "tadupāyaṃ kuruṣvātra taṃ kaṃcidavatāraya /",
  "GK21sokss_pu:41230": "pravīraṃ bhūtale yastānmlecchānutsādayiṣyati // SoKss_18,1.23 //",
  "GK21sokss_pu:41231": "iti devaiḥ sa vijñaptaḥ purārātir uvāca tān /",
  "GK21sokss_pu:41232": "yāta yūyaṃ na cintātra kāryā bhavata nirvṛtāḥ // SoKss_18,1.24 //",
  "GK21sokss_pu:41233": "acireṇa kariṣye 'hamatropāyamasaṃśayam /",
  "GK21sokss_pu:41234": "ity uktvā vyasṛjaddevānsvadhiṣṇyānyambikāpatiḥ // SoKss_18,1.25 //",
  "GK21sokss_pu:41235": "gateṣu teṣu cāhūya mālyavatsaṃjñakaṃ gaṇam /",
  "GK21sokss_pu:41236": "saparvatīko bhagavānevamādiśati sma saḥ // SoKss_18,1.26 //",
  "GK21sokss_pu:41237": "putrāvatāra mānuṣye jāyasva ca mahāpuri /",
  "GK21sokss_pu:41238": "ujjayinyāṃ sutaḥ śūro mahendrādityabhūpateḥ // SoKss_18,1.27 //",
  "GK21sokss_pu:41239": "sa ca rājā mamaivāṃśastadbhāryā cāmbikāṃśajā /",
  "GK21sokss_pu:41240": "tayor gṛhe samutpadya kuru kāryaṃ divaukasām // SoKss_18,1.28 //",
  "GK21sokss_pu:41241": "mlecchānvyāpādayāśeṣāṃstrayīdharmavighātinaḥ /",
  "GK21sokss_pu:41242": "saptadvīpeśvaro rājā matprasādāc ca bhāvyasi // SoKss_18,1.29 //",
  "GK21sokss_pu:41243": "yakṣarākṣasavetālā api sthāsyanti te vaśe /",
  "GK21sokss_pu:41244": "bhuktvā mānuṣabhogāṃś ca punarasmanupaiṣyasi // SoKss_18,1.30 //",
  "GK21sokss_pu:41245": "ityādiṣṭaḥ purajitā malyavānso 'bravīdgaṇaḥ /",
  "GK21sokss_pu:41246": "alaṅghyā yuṣmadājñā me bhogā mānuṣyake tu ke // SoKss_18,1.31 //",
  "GK21sokss_pu:41247": "yatra bandhusuhṛdbhṛtyaviprayogāḥ suduḥsahāḥ /",
  "GK21sokss_pu:41248": "dhananāśajarārogādyudbhavā yatra ca vyathā // SoKss_18,1.32 //",
  "GK21sokss_pu:41249": "iti tena gaṇenokto dhūrjaṭiḥ pratyuvāca tam /",
  "GK21sokss_pu:41250": "gaccha naitāni duḥkhāni bhaviṣyanti tavānagha // SoKss_18,1.33 //",
  "GK21sokss_pu:41251": "matprasādena sukhitaḥ sarvakālaṃ bhaviṣyasi /",
  "GK21sokss_pu:41252": "ity uktaḥ śaṃbhunā so 'bhūdadṛśyo mālyavāṃs tataḥ // SoKss_18,1.34 //",
  "GK21sokss_pu:41253": "gatvā cojjayinīṃ tasya mahendrādityabhūbhujaḥ /",
  "GK21sokss_pu:41254": "devyā ṛtujuṣo garbhe samabhūtsa gaṇottamaḥ // SoKss_18,1.35 //",
  "GK21sokss_pu:41255": "tatkālaṃ ca niśākāntakalākalitaśekharaḥ /",
  "GK21sokss_pu:41256": "devo mahendrādityaṃ taṃ nṛpaṃ svapne samādiśat // SoKss_18,1.36 //",
  "GK21sokss_pu:41257": "tuṣṭo 'smi tava tadrājansa te putro bhaviṣyati /",
  "GK21sokss_pu:41258": "ākramiṣyati sadvīpāṃ pṛthivīṃ vikrameṇa yaḥ // SoKss_18,1.37 //",
  "GK21sokss_pu:41259": "yakṣarakṣaḥ piśacādīn pātālākāśagān api /",
  "GK21sokss_pu:41260": "vīraḥ kariṣyati vaśe mlecchasaṃghān haniṣyati // SoKss_18,1.38 //",
  "GK21sokss_pu:41261": "bhaviṣyatyata evaiṣa vikramādityasaṃjñakaḥ /",
  "GK21sokss_pu:41262": "tathā viṣamaśīlaś ca nāmnā vaiṣamyato 'riṣu // SoKss_18,1.39 //",
  "GK21sokss_pu:41263": "ity uktvāntarhite deve prabudhya sa mahīpatiḥ /",
  "GK21sokss_pu:41264": "prātaḥ svasacivebhyastaṃ hṛṣṭaḥ svapnaṃ nyavedayat // SoKss_18,1.40 //",
  "GK21sokss_pu:41265": "te 'pi svapne harādeśaṃ putraprāptiphalaṃ kramāt /",
  "GK21sokss_pu:41266": "tasmai śaśaṃsuḥ sacivā rājñe pramuditāstadā // SoKss_18,1.41 //",
  "GK21sokss_pu:41267": "tāvadetya phalaṃ sākṣādrājñe 'ntaḥpuraceṭikāḥ /",
  "GK21sokss_pu:41268": "adarśayadidaṃ devyai svapne śaṃbhuradāditi // SoKss_18,1.42 //",
  "GK21sokss_pu:41269": "tataḥ sa rājā mumude sacivair abhinanditaḥ /",
  "GK21sokss_pu:41270": "satyaṃ mama suto dattaḥ śarveṇeti muhurvadan // SoKss_18,1.43 //",
  "GK21sokss_pu:41271": "atha rājñī sagarbhā sā jajñe tasyorjitadyutiḥ /",
  "GK21sokss_pu:41272": "pracī prātarivodeṣyatsahasrakaramaṇḍalā // SoKss_18,1.44 //",
  "GK21sokss_pu:41273": "cakāśe sā ca kucayoḥ śyāmayā cūcukatviṣā /",
  "GK21sokss_pu:41274": "garbhasthasyeva samrājaḥ stanyarakṣaṇamudrayā // SoKss_18,1.45 //",
  "GK21sokss_pu:41275": "svapne saptāpi jaladhīnuttatāra ca sā tadā /",
  "GK21sokss_pu:41276": "praṇamyamānā nikhilair yakṣavetālarakṣasaiḥ // SoKss_18,1.46 //",
  "GK21sokss_pu:41277": "prāpte ca samaye putraṃ sā sūte sma mahasvinam /",
  "GK21sokss_pu:41278": "nabho 'rkeṇeva bālena yenābhāsyata vāsakam // SoKss_18,1.47 //",
  "GK21sokss_pu:41279": "jāte ca tasminnipatatpuṣpavṛṣṭiprahāsinī /",
  "GK21sokss_pu:41280": "dyaurarājata gīrvāṇadundubhidhvaninādinī // SoKss_18,1.48 //",
  "GK21sokss_pu:41281": "kṣībeva bhūtāviṣṭeva vātakṣobhāvṛteva ca /",
  "GK21sokss_pu:41282": "tatkālamutsavānandavyākulā sābhavatpurī // SoKss_18,1.49 //",
  "GK21sokss_pu:41283": "tadā ca tatrāvirataṃ vasu rājani varṣati /",
  "GK21sokss_pu:41284": "saugatavyatirekeṇa nāsītkaścidanīśvaraḥ // SoKss_18,1.50 //",
  "GK21sokss_pu:41285": "nāmnā taṃ vikramādityaṃ haroktenākarotpitā /",
  "GK21sokss_pu:41286": "tathā viṣamaśīlaṃ ca mahendrādityabhūpatiḥ // SoKss_18,1.51 //",
  "GK21sokss_pu:41287": "gateṣv anyeṣu divaseṣv atra tasya mahībhujaḥ /",
  "GK21sokss_pu:41288": "sumatermantriṇaḥ putro jajñe nāmnā mahāmatiḥ // SoKss_18,1.52 //",
  "GK21sokss_pu:41289": "kṣatturvajrāyudhasyāpi putro bhadrāyudho 'jani /",
  "GK21sokss_pu:41290": "śrīdharo 'jāyata suto mahīdharapurodhasaḥ // SoKss_18,1.53 //",
  "GK21sokss_pu:41291": "tais tribhir mantritanayaiḥ saha rājasuto 'tra saḥ /",
  "GK21sokss_pu:41292": "vavṛdhe vikramādityas tejovīryabalair iva // SoKss_18,1.54 //",
  "GK21sokss_pu:41293": "upanītasya vidyāsu guravo hetumātratām /",
  "GK21sokss_pu:41294": "yayustasyāprayāsena prādurāsansvayaṃ tu tāḥ // SoKss_18,1.55 //",
  "GK21sokss_pu:41295": "dadṛśe sa prayuñjāno yāṃ yāṃ vidyāṃ kalāṃ tathā /",
  "GK21sokss_pu:41296": "saiva saivāsamotkarṣā tasya tajjñair abudhyata // SoKss_18,1.56 //",
  "GK21sokss_pu:41297": "divyāstrayodhinaṃ taṃ ca paśyanrājasutaṃ janāḥ /",
  "GK21sokss_pu:41298": "mandādaro 'bhūd rāmādidhanurdharakathāsv api // SoKss_18,1.57 //",
  "GK21sokss_pu:41299": "ākrāntopanatair dattāḥ kanyā rūpavatīrnṛpaiḥ /",
  "GK21sokss_pu:41300": "ājahāra pitā tasya tāstāḥ śriya ivāparāḥ // SoKss_18,1.58 //",
  "GK21sokss_pu:41301": "tataś ca yauvanasthaṃ tam vilokya prājyavikramam /",
  "GK21sokss_pu:41302": "abhiṣicya sutaṃ rājye yathāvidhi janapriyam // SoKss_18,1.59 //",
  "GK21sokss_pu:41303": "mahendrādityanṛpatiḥ sabhāryāsacivo 'pi saḥ /",
  "GK21sokss_pu:41304": "vṛddho vārāṇasīṃ gatvā śaraṇaṃ śiśriye śivam // SoKss_18,1.60 //",
  "GK21sokss_pu:41305": "so 'pi tadvikramādityo rājyamāsādya paitṛkam /",
  "GK21sokss_pu:41306": "nabho bhāsvānivārebhe rājā pratapituṃ kramāt // SoKss_18,1.61 //",
  "GK21sokss_pu:41307": "dṛṣṭvaiva tena kodaṇḍe namatyāropitaṃ guṇam /",
  "GK21sokss_pu:41308": "tacchikṣayevocchiraso 'pyānamansarvato nṛpāḥ // SoKss_18,1.62 //",
  "GK21sokss_pu:41309": "divyānubhāvo vetālarākṣasaprabhṛtīnapi /",
  "GK21sokss_pu:41310": "sādhayitvānuśāsti sma samyagunmārgavartinaḥ // SoKss_18,1.63 //",
  "GK21sokss_pu:41311": "prasādhayantyaḥ kakubhaḥ senās tasya mahītale /",
  "GK21sokss_pu:41312": "niścerurvikramādityasyādityasyeva raśmayaḥ // SoKss_18,1.64 //",
  "GK21sokss_pu:41313": "mahāvīro 'py abhūdrājā sa bhīruḥ paralokataḥ /",
  "GK21sokss_pu:41314": "śūro 'pi cācaṇḍakaraḥ kubhartāpyaṅganāpriyaḥ // SoKss_18,1.65 //",
  "GK21sokss_pu:41315": "sa pitā pitṛhīnānāmabandhūnāṃ sa bāndhavaḥ /",
  "GK21sokss_pu:41316": "anāthānāṃ ca nāthaḥ sa prajānāṃ kaḥ sa nābhavat // SoKss_18,1.66 //",
  "GK21sokss_pu:41317": "śvetadvīpasya dugdhābdheḥ kailāsahimaśailayoḥ /",
  "GK21sokss_pu:41318": "nirmāṇe tadyaśo nūnam upamānamabhūdvidheḥ // SoKss_18,1.67 //",
  "GK21sokss_pu:41319": "ekadā ca tamāsthānagataṃ bhadrāyudho nṛpam /",
  "GK21sokss_pu:41320": "praviśya vikramādityaṃ pratīhāro vyajijñapat // SoKss_18,1.68 //",
  "GK21sokss_pu:41321": "preṣitasya sasainyasya dakṣiṇāśāvinirjaye /",
  "GK21sokss_pu:41322": "pārśvaṃ vikramaśakteryo devena preṣito 'bhavat // SoKss_18,1.69 //",
  "GK21sokss_pu:41323": "sa dūto 'naṅgadevo 'yamāgato dvāri tiṣṭhati /",
  "GK21sokss_pu:41324": "sadvitīyo mukhaṃ cāsya hṛṣṭaṃ vakti śubhaṃ prabho // SoKss_18,1.70 //",
  "GK21sokss_pu:41325": "praviśatviti rājñokte sadvitīyaṃ sa tatra tam /",
  "GK21sokss_pu:41326": "prāveśayatpratīhāro 'naṅgadevaṃ sagauravam // SoKss_18,1.71 //",
  "GK21sokss_pu:41327": "praviṣṭaḥ sapraṇāmaṃ ca jayaśabdamudīrya saḥ /",
  "GK21sokss_pu:41328": "upaviṣṭo 'grato dūtastenāpṛcchyata bhūbhujā // SoKss_18,1.72 //",
  "GK21sokss_pu:41329": "kaccidvikramaśaktiḥ sa senānī kuśalī nṛpaḥ /",
  "GK21sokss_pu:41330": "kaccidvyāghrabalādyāś ca nṛpāḥ kuśalino 'pare // SoKss_18,1.73 //",
  "GK21sokss_pu:41331": "anyeṣāṃ rājaputrāṇāṃ pradhānānāṃ ca tadbale /",
  "GK21sokss_pu:41332": "kaccicchivaṃ gajāśvasya rathapādātakasya ca // SoKss_18,1.74 //",
  "GK21sokss_pu:41333": "iti bhūmibhṛtā pṛṣṭo 'naṅgadevo jagāda saḥ /",
  "GK21sokss_pu:41334": "śivaṃ vikramaśakteś ca sainyasya sakalasya ca // SoKss_18,1.75 //",
  "GK21sokss_pu:41335": "sāparāntaś ca devena nirjito dakṣiṇāpathaḥ /",
  "GK21sokss_pu:41336": "madhyadeśaḥ sasaurāṣṭraḥ savaṅgāṅgā ca pūrvadik // SoKss_18,1.76 //",
  "GK21sokss_pu:41337": "sakaśmīrā ca kauberī kāṣṭhā ca karadīkṛtā /",
  "GK21sokss_pu:41338": "tāni tāny api durgāṇi dvīpāni vijitāni ca // SoKss_18,1.77 //",
  "GK21sokss_pu:41339": "mlecchasaṃghāś ca nihatāḥ śeṣāś ca sthāpitā vaśe /",
  "GK21sokss_pu:41340": "te te vikramaśakteś ca praviṣṭāḥ kaṭake nṛpāḥ // SoKss_18,1.78 //",
  "GK21sokss_pu:41341": "sa ca vikramaśaktistai rājabhiḥ samamāgataḥ /",
  "GK21sokss_pu:41342": "itaḥ prayāṇakeṣvāste dvitreṣveva khalu prabho // SoKss_18,1.79 //",
  "GK21sokss_pu:41343": "evamākhyātavantaṃ taṃ tuṣṭo vastrair vibhūṣaṇaiḥ /",
  "GK21sokss_pu:41344": "grāmaiś ca vikramādityo dūtaṃ rājābhyapūrayat // SoKss_18,1.80 //",
  "GK21sokss_pu:41345": "atha papraccha nṛpatiḥ sa taṃ dūtavaraṃ punaḥ /",
  "GK21sokss_pu:41346": "anaṅgadeva ke deśā gatenātra vilokitāḥ // SoKss_18,1.81 //",
  "GK21sokss_pu:41347": "tvayā kutra ca kiṃ dṛṣṭaṃ kautukaṃ bhadra kathyatām /",
  "GK21sokss_pu:41348": "ity ukto bhūbhṛtānaṅgadevo vaktuṃ pracakrame // SoKss_18,1.82 //",
  "GK21sokss_pu:41349": "ito devājñayā deva gatvāhaṃ prāptavān kramāt /",
  "GK21sokss_pu:41350": "pārśve vikramaśaktes taṃ senāsamudayaṃ tava // SoKss_18,1.83 //",
  "GK21sokss_pu:41351": "militānantanāgendrasaśrīkahariśobhitam /",
  "GK21sokss_pu:41352": "samudram iva vistīrṇaṃ saspakṣakṣmābhṛdāśritam // SoKss_18,1.84 //",
  "GK21sokss_pu:41353": "upāgataś ca tatrāhaṃ tena vikramaśaktinā /",
  "GK21sokss_pu:41354": "prabhuṇā preṣita iti praṇatenātisatkṛtaḥ // SoKss_18,1.85 //",
  "GK21sokss_pu:41355": "tāvattiṣṭhāmi vijayasvarūpaṃ pravilokayan /",
  "GK21sokss_pu:41356": "siṃhaleśvarasaṃbandhī dūtastāvadupāgamat // SoKss_18,1.86 //",
  "GK21sokss_pu:41357": "rajño hṛdayabhūtas te 'naṅgadevaḥ sthito 'ntike /",
  "GK21sokss_pu:41358": "iti me kathitaṃ dūtaistvatpārśvaprahitāgataiḥ // SoKss_18,1.87 //",
  "GK21sokss_pu:41359": "tadetaṃ tvarayānaṅgadevaṃ prahiṇu me 'ntikam /",
  "GK21sokss_pu:41360": "kalyāṇamasya vakṣyāmi rājakāryaṃ hi kiṃcana // SoKss_18,1.88 //",
  "GK21sokss_pu:41361": "iti svaprabhuvākyaṃ ca sa dūtaḥ siṃhalāgataḥ /",
  "GK21sokss_pu:41362": "matsaṃnidhāne vakti sma tasmai vikramaśaktaye // SoKss_18,1.89 //",
  "GK21sokss_pu:41363": "tato vikramaśaktirmāmavadadgaccha satvaram /",
  "GK21sokss_pu:41364": "siṃhaleśāntikaṃ paśya tvanmukhe kiṃ bravīti saḥ // SoKss_18,1.90 //",
  "GK21sokss_pu:41365": "athāhaṃ siṃhalādhīśadūtena saha tena tat /",
  "GK21sokss_pu:41366": "agacchaṃ siṃhaladvīpaṃ vahanenābdhivartmanā // SoKss_18,1.91 //",
  "GK21sokss_pu:41367": "rājadhānīṃ ca tatrāham apaśyaṃ hemanirmitām /",
  "GK21sokss_pu:41368": "vicitraratnaprāsādāṃ gīrvāṇanagarīm iva // SoKss_18,1.92 //",
  "GK21sokss_pu:41369": "tasyāṃ ca vīrasenaṃ tamadrākṣaṃ siṃhaleśvaram /",
  "GK21sokss_pu:41370": "vṛtaṃ vinītaiḥ sacivaiḥ surair iva śatakratum // SoKss_18,1.93 //",
  "GK21sokss_pu:41371": "sa mām upetamādṛtya pṛṣṭvā ca kuśalaṃ prabhoḥ /",
  "GK21sokss_pu:41372": "rājā viśramayām āsa satkāreṇātra bhūyasā // SoKss_18,1.94 //",
  "GK21sokss_pu:41373": "anyedyur āsthānagato māmāhūya sa bhūpatiḥ /",
  "GK21sokss_pu:41374": "yuṣmāsu darśayan bhaktim avocan mantrisaṃnidhau // SoKss_18,1.95 //",
  "GK21sokss_pu:41375": "asti me duhitā kanyā martyalokaikasundarī /",
  "GK21sokss_pu:41376": "nāmnā madanalekheti tāṃ ca rājñe dadāmi vaḥ // SoKss_18,1.96 //",
  "GK21sokss_pu:41377": "tasyānurūpā bhāryā sā sa tasyāścocitaḥ patiḥ /",
  "GK21sokss_pu:41378": "etadarthaṃ tvamāhūtastvatsvāmyarthaṃ pratīpsatā // SoKss_18,1.97 //",
  "GK21sokss_pu:41379": "gaccha ca svāmine vaktuṃ maddūtena sahāgrataḥ /",
  "GK21sokss_pu:41380": "ahaṃ tavaivānupadaṃ praheṣyāmyatra cātmajām // SoKss_18,1.98 //",
  "GK21sokss_pu:41381": "uktvetyānāyayām āsa sa rājā tatra tāṃ sutām /",
  "GK21sokss_pu:41382": "bhūṣitābharaṇābhogāṃ rūpalāvaṇyayauvanaiḥ // SoKss_18,1.99 //",
  "GK21sokss_pu:41383": "upaveśya ca tāmaṅke darśayitvā jagāda mām /",
  "GK21sokss_pu:41384": "tvatsvāmine mayā dattā kanyeyaṃ gṛhyatāmiti // SoKss_18,1.100 //",
  "GK21sokss_pu:41385": "ahaṃ ca rājaputrīṃ tāṃ dṛṣṭvā tadrūpavismitaḥ /",
  "GK21sokss_pu:41386": "pratīpsitaiṣā rājārthaṃ mayeti mudito 'bravam // SoKss_18,1.101 //",
  "GK21sokss_pu:41387": "acintayaṃ ca nāścaryavidhau tṛpyatyaho vidhiḥ /",
  "GK21sokss_pu:41388": "taduttamāmimāṃ cakre yatkṛtvāpi tilottamām // SoKss_18,1.102 //",
  "GK21sokss_pu:41389": "tato 'haṃ satkṛtastena rājñā prasthitavāṃs tataḥ /",
  "GK21sokss_pu:41390": "dvīpāddhavalasenena taddūtena sahāmunā // SoKss_18,1.103 //",
  "GK21sokss_pu:41391": "āruhya vahanaṃ cāvām vrajāvo yāvad ambudhau /",
  "GK21sokss_pu:41392": "tāvad drāgdṛṣṭavantau svas tanmadhye pulinaṃ mahat // SoKss_18,1.104 //",
  "GK21sokss_pu:41393": "tanmadhye 'dbhutarūpe dve apaśyāva ca kanyake /",
  "GK21sokss_pu:41394": "ekāṃ priyaṃguśyāmāṅgīm anyāṃ candrāmaladyutim // SoKss_18,1.105 //",
  "GK21sokss_pu:41395": "svasvavarṇocitopāttavastrābharaṇaśobhite /",
  "GK21sokss_pu:41396": "saratnakaṃkaṇakvāṇavitīrṇakaratālike // SoKss_18,1.106 //",
  "GK21sokss_pu:41397": "pranartayantyau purataḥ krīḍāhariṇapotakam /",
  "GK21sokss_pu:41398": "api jāmbūnadamayaṃ sajīvaṃ ratnacitritam // SoKss_18,1.107 //",
  "GK21sokss_pu:41399": "taddṛṣṭvānyonyamāvābhyāṃ vismitābhyāmabhaṇyata /",
  "GK21sokss_pu:41400": "aho kim idamāścaryaṃ svapno māyā bhramo nu kim // SoKss_18,1.108 //",
  "GK21sokss_pu:41401": "kvābdhāvakāṇḍe pulinaṃ kvedṛśyau tatra kanyake /",
  "GK21sokss_pu:41402": "kva cedṛgratnacitrāṅgo jīvan hemamṛgo 'nayoḥ // SoKss_18,1.109 //",
  "GK21sokss_pu:41403": "ityādi vadatoreva deva sāścaryamāvayoḥ /",
  "GK21sokss_pu:41404": "vāyuḥ prāvartatākasmādvātumudvellitāmbudhiḥ // SoKss_18,1.110 //",
  "GK21sokss_pu:41405": "tenāsmadvahanaṃ velladvicintyastamabhajyata /",
  "GK21sokss_pu:41406": "makarair bhakṣyamāṇāś ca mamajjustadgatā janāḥ // SoKss_18,1.111 //",
  "GK21sokss_pu:41407": "āvāṃ ca tābhyāṃ kanyābhyāmetyaivālambya bāhuṣu /",
  "GK21sokss_pu:41408": "utkṣipya pulinaṃ nītāvaprāptamakarānanau // SoKss_18,1.112 //",
  "GK21sokss_pu:41409": "ūrmibhiḥ pūryamāṇe ca tasminrodhasi vihvalau /",
  "GK21sokss_pu:41410": "āśvāsyāvāṃ guhāgarbham iva tābhyāṃ praveśitau // SoKss_18,1.113 //",
  "GK21sokss_pu:41411": "tato vīkṣāvahe tāvaddivyaṃ nānādrumaṃ vanam /",
  "GK21sokss_pu:41412": "nāmbhodhirna taṭaṃ nāpi mṛgaśāvo na kanyake // SoKss_18,1.114 //",
  "GK21sokss_pu:41413": "citraṃ kim etanmāyeyaṃ nūnaṃ kāpīti vādinau /",
  "GK21sokss_pu:41414": "kṣaṇaṃ bhramantau tatrāvām apaśyāva mahatsaraḥ // SoKss_18,1.115 //",
  "GK21sokss_pu:41415": "svachagambhīravistīrṇam āśayaṃ mahatām iva /",
  "GK21sokss_pu:41416": "tṛṣṇāsaṃtāpaśamanaṃ nirvāṇam iva mūrtimat // SoKss_18,1.116 //",
  "GK21sokss_pu:41417": "tatra ca snātumāyātāṃ sākṣādiva vanaśriyam /",
  "GK21sokss_pu:41418": "parivārāvṛtāṃ kāṃcidapaśyāva varāṅganām // SoKss_18,1.117 //",
  "GK21sokss_pu:41419": "karṇīrathāvatīrṇā ca tatrocitasaroruhā /",
  "GK21sokss_pu:41420": "snātvā sarasyanudhyānamakarotsā puradviṣaḥ // SoKss_18,1.118 //",
  "GK21sokss_pu:41421": "tāvadudgamya saraso vismayena sahāvayoḥ /",
  "GK21sokss_pu:41422": "sākṣādupāgānnikaṭaṃ tasyā liṅgākṛtiḥ śivaḥ // SoKss_18,1.119 //",
  "GK21sokss_pu:41423": "divyaratnamayaṃ taṃ sā tais taiḥ svavibhavocitaiḥ /",
  "GK21sokss_pu:41424": "abhyarcya vividhair bhogair vīṇāmādatta sundarī // SoKss_18,1.120 //",
  "GK21sokss_pu:41425": "ālambya dakṣiṇaṃ mārgaṃ svaratālapadais tathā /",
  "GK21sokss_pu:41426": "avadhānena sā samyaggāyantī tāmavādayat // SoKss_18,1.121 //",
  "GK21sokss_pu:41427": "yathā tacchravaṇākṛṣṭahṛdayā gaganāgatāḥ /",
  "GK21sokss_pu:41428": "tatra siddhādayo 'pyāsanniḥspandā likhitā iva // SoKss_18,1.122 //",
  "GK21sokss_pu:41429": "upasaṃhṛtagāndharvā tataḥ śaṃbhorvisarjanam /",
  "GK21sokss_pu:41430": "sākarotsa ca tatraiva devaḥ sarasi magnavān // SoKss_18,1.123 //",
  "GK21sokss_pu:41431": "athotthāya samāruhya vahanaṃ saparicchadā /",
  "GK21sokss_pu:41432": "śanair gantuṃ pravṛttābhūtsā tato hariṇekṣaṇā // SoKss_18,1.124 //",
  "GK21sokss_pu:41433": "keyam ity asakṛd yatnādāvayoḥ pṛcchator api /",
  "GK21sokss_pu:41434": "nottaraṃ tatparijanaḥ ko'py adād anugacchatoḥ // SoKss_18,1.125 //",
  "GK21sokss_pu:41435": "tato 'sya siṃhaladvīpapatidūtasya tāvakam /",
  "GK21sokss_pu:41436": "prabhāvaṃ darśayiṣyaṃstāmity uccair aham abravam // SoKss_18,1.126 //",
  "GK21sokss_pu:41437": "bhoḥ śubhe vikramādityadevāṅghrisparśaśāpitā /",
  "GK21sokss_pu:41438": "tvaṃ māyā yadyanākhyāya mamātmānaṃ gamiṣyasi // SoKss_18,1.127 //",
  "GK21sokss_pu:41439": "tac chrutvā parivāraṃ sā nivāryaivāvaruhya ca /",
  "GK21sokss_pu:41440": "vahanānmām upāgamya girā madhurayābhyadhāt // SoKss_18,1.128 //",
  "GK21sokss_pu:41441": "kaccic chrīvikramādityadevaḥ kuśalavān prabhuḥ /",
  "GK21sokss_pu:41442": "kiṃ vā pṛcchāmi viditaṃ sarvaṃ me 'naṅgadeva yat // SoKss_18,1.129 //",
  "GK21sokss_pu:41443": "pradarśya māyām ānīto mayaiva hi bhavāniha /",
  "GK21sokss_pu:41444": "rājño 'rthe tasya sa hi me mānyastrātā mahābhayāt // SoKss_18,1.130 //",
  "GK21sokss_pu:41445": "tadehi madgṛhaṃ tatra sarvaṃ vakṣyāmyahaṃ tava /",
  "GK21sokss_pu:41446": "yāhaṃ yathā ca rājā me mānyaḥ kāryaṃ ca tasya yat // SoKss_18,1.131 //",
  "GK21sokss_pu:41447": "ity uktvā vinayena muktavahanā padbhyāṃ vrajantī pathi prahvā sā nayati sma tau suvadanā svargopamaṃ svaṃ puram /",
  "GK21sokss_pu:41448": "nānāratnavicitrahemaracitaṃ dvāreṣu nānāyudhair nānārūpadharaiś ca vīrapuruṣair adhyāsitaṃ sarvataḥ // SoKss_18,1.132 //",
  "GK21sokss_pu:41449": "tatrāvṛte varavadhūbhir aśeṣadivyabhogaughasiddhibhir ivākṛtiśālinībhiḥ /",
  "GK21sokss_pu:41450": "snānānulepanasadambarabhūṣaṇair nau saṃmānya viśramayati sma ca sāṃprataṃ sā // SoKss_18,1.133 //",
  "GK21sokss_pu:41451": "iti mahākaviśrīsomadevabhaṭṭaviracite kathāsaritsāgare viṣamaśīlalambake prathamas taraṅgaḥ /",
  "GK21sokss_pu:41452": "dvitīyas taraṅgaḥ /",
  "GK21sokss_pu:41453": "ity uktvā vikramādityadevāyāsthānavartini /",
  "GK21sokss_pu:41454": "anaṅgadevaḥ punarapyevaṃ kathayati sma saḥ // SoKss_18,2.1 //",
  "GK21sokss_pu:41455": "tato bhuktottaraṃ sā māṃ sakhīmadhyasthitābravīt /",
  "GK21sokss_pu:41456": "anaṅgadeva sarvaṃ te kathayāmyadhunā śṛṇu // SoKss_18,2.2 //",
  "GK21sokss_pu:41457": "eṣāhaṃ dhanadabhrāturmaṇibhadrasya gehinī /",
  "GK21sokss_pu:41458": "dundubheryakṣarājasya sutā madanamañjarī // SoKss_18,2.3 //",
  "GK21sokss_pu:41459": "sāhaṃ tīreṣu saritāṃ śaileṣūpavaneṣu ca /",
  "GK21sokss_pu:41460": "manohareṣu vyaharaṃ bhartrā saha sukhaṃ sadā // SoKss_18,2.4 //",
  "GK21sokss_pu:41461": "ekadā ca gatābhūvamujjayinyāmahaṃ kila /",
  "GK21sokss_pu:41462": "udyānaṃ makarandākhyaṃ vihartuṃ vallabhānvitā // SoKss_18,2.5 //",
  "GK21sokss_pu:41463": "tatra daivāduṣasyekaḥ khaṇḍakāpālikādhamaḥ /",
  "GK21sokss_pu:41464": "vihāraśramasaṃsuptaprabuddhāṃ paśyati sma mām // SoKss_18,2.6 //",
  "GK21sokss_pu:41465": "sa kāmavaśagaḥ pāpo bhāryātve homakarmaṇā /",
  "GK21sokss_pu:41466": "mantreṇa māṃ sādhayituṃ prāvartiṣṭa śmaśānagaḥ // SoKss_18,2.7 //",
  "GK21sokss_pu:41467": "tadahaṃ svaprabhāveṇa buddhvā bhartre nyavedayam /",
  "GK21sokss_pu:41468": "tenāpyāveditaṃ bhrāturjyāyaso dhanadasya tat // SoKss_18,2.8 //",
  "GK21sokss_pu:41469": "dhanādhyakṣeṇa gatvā ca vijñaptaḥ kamalodbhavaḥ /",
  "GK21sokss_pu:41470": "sa cāpi bhagavānevaṃ brahma dhyātvā tam abhyadhāt // SoKss_18,2.9 //",
  "GK21sokss_pu:41471": "satyaṃ sa bhrātṛjāyāṃ te kapālī hartumudyataḥ /",
  "GK21sokss_pu:41472": "yakṣasādhanamantrāṇāṃ śaktisteṣāṃ hi tādṛśī // SoKss_18,2.10 //",
  "GK21sokss_pu:41473": "tayā tu vikramādityo mantreṇākṛṣyamāṇayā /",
  "GK21sokss_pu:41474": "ākrandanīyo nṛpatiḥ sa rakṣiṣyati tāṃ tataḥ // SoKss_18,2.11 //",
  "GK21sokss_pu:41475": "etadbrahmavaco 'bhyetya madbhartre dhanado 'bravīt /",
  "GK21sokss_pu:41476": "madbhartā mahyamāha sma kumantracakitātmane // SoKss_18,2.12 //",
  "GK21sokss_pu:41477": "tāvac ca kramasiddhena mantreṇākṛṣṭavān sa mām /",
  "GK21sokss_pu:41478": "homaṃ kurvañ śmaśānasthaḥ khaṇḍakāpālikaḥ svataḥ // SoKss_18,2.13 //",
  "GK21sokss_pu:41479": "ahaṃ ca mantrākṛṣṭā tadvitrastā pitṛkānanam /",
  "GK21sokss_pu:41480": "prāpamasthikapālāḍhyaṃ bhair avaṃ bhūtasevitam // SoKss_18,2.14 //",
  "GK21sokss_pu:41481": "tatrāpaśyaṃ ca taṃ duṣṭakāpālikam ahaṃ tadā /",
  "GK21sokss_pu:41482": "hutāgnim arcitottānaśavādhiṣṭhitamaṇḍalam // SoKss_18,2.15 //",
  "GK21sokss_pu:41483": "sa ca kāpālikaḥ prāptāṃ dṛṣṭvā māṃ darpamohitaḥ /",
  "GK21sokss_pu:41484": "agātkathaṃcidācāntuṃ nadīṃ daivādadūragām // SoKss_18,2.16 //",
  "GK21sokss_pu:41485": "tatkṣaṇaṃ saṃmṛtabrahmavacanāhamacintayam /",
  "GK21sokss_pu:41486": "kiṃ nākrandāmi rājānaṃ sa rātrau jātviha bhramet // SoKss_18,2.17 //",
  "GK21sokss_pu:41487": "ityetaccintayitvoccaistatrākranditavaty aham /",
  "GK21sokss_pu:41488": "paritrāyasva māṃ deva vikramāditya bhūpate // SoKss_18,2.18 //",
  "GK21sokss_pu:41489": "jagradrakṣāmaṇe paśya valātkulavadhūṃ satīm /",
  "GK21sokss_pu:41490": "gṛhiṇīṃ maṇibhadrasya dhanādhyakṣānujanmanaḥ // SoKss_18,2.19 //",
  "GK21sokss_pu:41491": "dundubhestanayāṃ yakṣīṃ nāmnā madanamañjarīm /",
  "GK21sokss_pu:41492": "kāpāliko 'yaṃ tvadrājye māṃ dhvaṃsayitumudyataḥ // SoKss_18,2.20 //",
  "GK21sokss_pu:41493": "ityākranditavatyeva jvalantam iva tejasā /",
  "GK21sokss_pu:41494": "kṛpāṇapāṇimāyāntaṃ tamadrākṣamahaṃ nṛpam // SoKss_18,2.21 //",
  "GK21sokss_pu:41495": "sa ca māmavadadbhadre mā bhaiṣīrnivṛtā bhava /",
  "GK21sokss_pu:41496": "ahaṃ kāpālikādasmādrakṣāmī bhavatīṃ śubhe // SoKss_18,2.22 //",
  "GK21sokss_pu:41497": "ko hi rājye mamādharmamīdṛśaṃ kartumīśvaraḥ /",
  "GK21sokss_pu:41498": "ity uktvāgniśikhaṃ nāma vetālaṃ sa samāhvayat // SoKss_18,2.23 //",
  "GK21sokss_pu:41499": "sa cāhūto jvalannevaḥ pāṃśurūrdhvaśiroruhaḥ /",
  "GK21sokss_pu:41500": "upetyaivābravīdbhūpaṃ kiṃ karomyādiśeti tam // SoKss_18,2.24 //",
  "GK21sokss_pu:41501": "atha rājābravīdeṣe paradārāpahārakṛt /",
  "GK21sokss_pu:41502": "pāpaḥ kāpāliko hatvā bhavatā bhakṣyatāmiti // SoKss_18,2.25 //",
  "GK21sokss_pu:41503": "tataḥ so 'gniśikhas tasmiñ śave 'rcāmaṇḍalasthite /",
  "GK21sokss_pu:41504": "praviśyādhāvadutthāya prasāritabhujānanaḥ // SoKss_18,2.26 //",
  "GK21sokss_pu:41505": "agrahījjaṅghayoḥ paścāttaṃ cācāntaparāgatam /",
  "GK21sokss_pu:41506": "kāpālikaṃ sa vetālaḥ palāyanaparāyaṇam // SoKss_18,2.27 //",
  "GK21sokss_pu:41507": "nabhasi bhrāmayitvā ca kṣipramāsphoṭya ca kṣitau /",
  "GK21sokss_pu:41508": "dehaṃ manorathaṃ caiva samamasya vyacūrṇayat // SoKss_18,2.28 //",
  "GK21sokss_pu:41509": "hataṃ kāpālinaṃ dṛṣṭvā bhūteṣvāmiṣagardhiṣu /",
  "GK21sokss_pu:41510": "āgādyamaśikho nāma vetālas tatra durmadaḥ // SoKss_18,2.29 //",
  "GK21sokss_pu:41511": "etyaiva tadagṛhṇātsa kāpālikakalevaram /",
  "GK21sokss_pu:41512": "tataḥ so 'gniśikhaḥ pūrvo vetālastama bhāṣata // SoKss_18,2.30 //",
  "GK21sokss_pu:41513": "are śrīvikramādityadevasyādeśato mayā /",
  "GK21sokss_pu:41514": "kāpāliko 'yaṃ nihato durācāra tvamasya kaḥ // SoKss_18,2.31 //",
  "GK21sokss_pu:41515": "etac chrutvā yamaśikhaḥ prāha tvaṃ brūhi tarhi me /",
  "GK21sokss_pu:41516": "kiṃprabhāvaḥ sa rājeti tataḥ so 'gniśikho 'bravīt // SoKss_18,2.32 //",
  "GK21sokss_pu:41517": "tatprabhāvaṃ na cedvetsi tadahaṃ śṛṇu vacmi te /",
  "GK21sokss_pu:41518": "ihābhūḍḍākineyākhyaḥ sudhīraḥ kitavaḥ puri // SoKss_18,2.33 //",
  "GK21sokss_pu:41519": "sa jātu hṛtasarvasvaḥ kitavaidyūrtamāyayā /",
  "GK21sokss_pu:41520": "adhikāvarjitānyārthanimittaṃ tair abadhyata // SoKss_18,2.34 //",
  "GK21sokss_pu:41521": "asvatvādadadantaṃ ca tair eva laguḍādibhiḥ /",
  "GK21sokss_pu:41522": "tāḍyamāno 'vatasthe ca grāvabhūto mṛto yathā // SoKss_18,2.35 //",
  "GK21sokss_pu:41523": "tataḥ sa sabhyaiḥ sarvaistarnītvā pāpaiḥ sa cikṣipe /",
  "GK21sokss_pu:41524": "mahāndhakūpe saṃbhāvya jīvato 'smātpratikriyām // SoKss_18,2.36 //",
  "GK21sokss_pu:41525": "sa ca tatrātigambhīre kitavo ḍākineyakaḥ /",
  "GK21sokss_pu:41526": "kūpe bhraṣṭo dadarśo 'gnau mahāntau puruṣāvubhau // SoKss_18,2.37 //",
  "GK21sokss_pu:41527": "tau ca taṃ patitaṃ sāmnā dṛṣṭvā bhītam apṛcchatām /",
  "GK21sokss_pu:41528": "kas tvaṃ kutaś ca kūpe 'smin patito 'syucyatām iti // SoKss_18,2.38 //",
  "GK21sokss_pu:41529": "athāśvasya svavṛttāntaṃ dyūtakāro nivedya saḥ /",
  "GK21sokss_pu:41530": "tāv apy apṛcchad brūtaṃ me kau kutaś ca yuvām iha // SoKss_18,2.39 //",
  "GK21sokss_pu:41531": "tac chrutvā tau jagadatuḥ puruṣāvavaṭasthitau /",
  "GK21sokss_pu:41532": "āvāmasyāḥ puro bhadra śmaśāne brahmarākṣasau // SoKss_18,2.40 //",
  "GK21sokss_pu:41533": "agṛhṇīva ca tāvāvāmihaiva puri kanyake /",
  "GK21sokss_pu:41534": "mukhyamantrisutāmekāmanyāṃ mukhyavaṇiksutām // SoKss_18,2.41 //",
  "GK21sokss_pu:41535": "na ca mocayituṃ kaś citte śaknoti sma kanyake /",
  "GK21sokss_pu:41536": "māntriko dīptamantro 'pi pṛthvyāmasmatsakāśataḥ // SoKss_18,2.42 //",
  "GK21sokss_pu:41537": "buddhvātha vikramādityadevastatpitṛvatsalaḥ /",
  "GK21sokss_pu:41538": "tatrāgādyatra kanye te pitroḥ sakhyātsaha sthite // SoKss_18,2.43 //",
  "GK21sokss_pu:41539": "taṃ dṛṣṭvaiva nṛpaṃ muktvā kanyake te palāyitum /",
  "GK21sokss_pu:41540": "icchantāvapi naivāvāṃ tato gantumaśaknuvaḥ // SoKss_18,2.44 //",
  "GK21sokss_pu:41541": "āpaśyāva diśaḥ sarvā jvalantīs tasya tejasā /",
  "GK21sokss_pu:41542": "tato 'badhnātsa nṛpatirdṛṣṭvā nau svaprabhāvataḥ // SoKss_18,2.45 //",
  "GK21sokss_pu:41543": "jātamṛtyubhayau dīnau vīkṣya caivaṃ samādiśat /",
  "GK21sokss_pu:41544": "bhoḥ pāpāvandhakūpāntarvasataṃ vatsarāvadhi // SoKss_18,2.46 //",
  "GK21sokss_pu:41545": "muktābhyāṃ ca tataḥ kāryaṃ bhavadbhyāṃ nedṛśaṃ punaḥ /",
  "GK21sokss_pu:41546": "kariṣyataścettadahaṃ nigrahīṣyāmi vāṃ tataḥ // SoKss_18,2.47 //",
  "GK21sokss_pu:41547": "ityādiśyāndhakūpe 'tra tenāvāṃ kṣapitāvimau /",
  "GK21sokss_pu:41548": "rājñā viṣamaśīlena kṛpayā na vipāditau // SoKss_18,2.48 //",
  "GK21sokss_pu:41549": "aṣṭabhir divasaiḥ kūpanivāsasyāsya cāvayoḥ /",
  "GK21sokss_pu:41550": "avadhiḥ pūryate varṣādito mucyāvahe tataḥ // SoKss_18,2.49 //",
  "GK21sokss_pu:41551": "tadbhakṣyaṃ kiṃcidetāni yadyahāni dadāsi nau /",
  "GK21sokss_pu:41552": "taduddhṛtyāmutaḥ kūpāttvāṃ kṣipāvo bahiḥ sakhe // SoKss_18,2.50 //",
  "GK21sokss_pu:41553": "aṅgīkṛtya na ceddāsyasyāvābhyāṃ bhakṣyamuddhṛtaḥ /",
  "GK21sokss_pu:41554": "tatastvāṃ bhakṣayiṣyāvo niścitaṃ nirgatāvitaḥ // SoKss_18,2.51 //",
  "GK21sokss_pu:41555": "ity uktvā brahmarakṣobhyāṃ tābhyāṃ sa kitavas tataḥ /",
  "GK21sokss_pu:41556": "tatheti pratipannārthaḥ kūpādbahirudasyata // SoKss_18,2.52 //",
  "GK21sokss_pu:41557": "sa kūpādudgatopaśyaṃstadarthaprāptimanyathā /",
  "GK21sokss_pu:41558": "paṇāyituṃ mahāmāṃsaṃ śmaśānaṃ prāviśanniśi // SoKss_18,2.53 //",
  "GK21sokss_pu:41559": "tatkālaṃ tiṣṭhatā tatra sa dṛṣṭaḥ kitavo mayā /",
  "GK21sokss_pu:41560": "gṛhṇātu kaścid vikrīṇe mahāmāṃsam iti bruvan // SoKss_18,2.54 //",
  "GK21sokss_pu:41561": "ahaṃ gṛhṇāmi kiṃ mūlyaṃ mārgasītyudite mayā /",
  "GK21sokss_pu:41562": "rūpaprabhāvau svau dehi mahyamityabravīc ca saḥ // SoKss_18,2.55 //",
  "GK21sokss_pu:41563": "vīra kiṃ kuruṣe tābhyāmity uktaś ca mayā punaḥ /",
  "GK21sokss_pu:41564": "uktvā kṛtsnaṃ svavṛttāntam evaṃ sa kitavo 'bhyadhāt // SoKss_18,2.56 //",
  "GK21sokss_pu:41565": "tat tvadrūpaprabhāvābhyāṃ tān ākṛṣya dadāmy aham /",
  "GK21sokss_pu:41566": "kitavān brahmarakṣobhyāṃ bhakṣyaṃ sabhyayutān arīn // SoKss_18,2.57 //",
  "GK21sokss_pu:41567": "tac chrutvā dhair yatuṣṭena tasmai dyūtakṛte mayā /",
  "GK21sokss_pu:41568": "dattau rūpaprabhāvau svavābhāṣya dinasaptakam // SoKss_18,2.58 //",
  "GK21sokss_pu:41569": "tābhyām ākṛṣya kūpe tān kramāt kṣiptvāpakāriṇaḥ /",
  "GK21sokss_pu:41570": "nayati sma sa saptāhādbrahmarākṣasabhakṣyatām // SoKss_18,2.59 //",
  "GK21sokss_pu:41571": "tato mayā svīkṛtayoḥ svayo rūpaprabhāvayoḥ /",
  "GK21sokss_pu:41572": "so 'bravīḍḍākineyo māṃ dyūtakāro bhayākulaḥ // SoKss_18,2.60 //",
  "GK21sokss_pu:41573": "nādya dattaṃ mayā bhakṣyamaṣṭamaṃ tadahastayoḥ /",
  "GK21sokss_pu:41574": "tanmāṃ nirgatya tau brahmarākṣasau bhakṣayiṣyataḥ // SoKss_18,2.61 //",
  "GK21sokss_pu:41575": "tad atra kiṃ mayā kāryaṃ brūhi mitraṃ hi me bhavān /",
  "GK21sokss_pu:41576": "ity uktavantaṃ tamahaṃ saṃstavaprītito 'bravam // SoKss_18,2.62 //",
  "GK21sokss_pu:41577": "yadyevaṃ tattvayā tābhyāṃ rākṣasābhyāṃ hi khāditāḥ /",
  "GK21sokss_pu:41578": "kitavāste tavārthe tau rākṣasāvadmy ahaṃ punaḥ // SoKss_18,2.63 //",
  "GK21sokss_pu:41579": "tattau darśaya me mitrety uktavāṃstena tatkṣaṇam /",
  "GK21sokss_pu:41580": "nītastatūpanikaṭaṃ kitavena tathety aham // SoKss_18,2.64 //",
  "GK21sokss_pu:41581": "avāṅmukhaś ca yāvattaṃ kūpaṃ paśyāmyaśaṅkitaḥ /",
  "GK21sokss_pu:41582": "tāvattenāsmi dattvārdhacandraṃ kṣiptastadantare // SoKss_18,2.65 //",
  "GK21sokss_pu:41583": "kūpāntaḥ patitasyātha rakṣobhyāṃ bhakṣyabuddhitaḥ /",
  "GK21sokss_pu:41584": "gṛhītasya samaṃ tābhyāṃ bāhuyuddhamabhūnmama // SoKss_18,2.66 //",
  "GK21sokss_pu:41585": "yadātivartituṃ bāhubalaṃ nāśaknutāṃ mama /",
  "GK21sokss_pu:41586": "yuddhaṃ tyaktvā tadā kastvamiti tau māmapṛcchatām // SoKss_18,2.67 //",
  "GK21sokss_pu:41587": "tato mayā ḍākineyavṛttāntātprabhṛti svake /",
  "GK21sokss_pu:41588": "vṛttānte kathite maitrīṃ kṛtvā māṃ vadataḥ sma tau // SoKss_18,2.68 //",
  "GK21sokss_pu:41589": "aho tavāvayosteṣāṃ kitavānāṃ ca kīdṛśī /",
  "GK21sokss_pu:41590": "avasthā vihitā tena kitavena durātmanā // SoKss_18,2.69 //",
  "GK21sokss_pu:41591": "yeṣāṃ na maittrī na ghṛṇā nopakāraḥ spṛśenmanaḥ /",
  "GK21sokss_pu:41592": "teṣu cchalaikavidyeṣu viśvāsaḥ kitaveṣu kaḥ // SoKss_18,2.70 //",
  "GK21sokss_pu:41593": "sāhasaṃ nair apekṣyaṃ ca kitavānāṃ nisargajam /",
  "GK21sokss_pu:41594": "ṭhiṇṭhākarālasya kathā tathā ca śrūyatāṃ tvayā // SoKss_18,2.71 //",
  "GK21sokss_pu:41595": "asyāmevojjayinyāṃ sa dyūtakāro 'bhavatpuri /",
  "GK21sokss_pu:41596": "pūrvaṃ ṭhiṇṭhākarālākhyo viṣamo 'nvarthanāmakaḥ // SoKss_18,2.72 //",
  "GK21sokss_pu:41597": "tasya hārayato nityaṃ dyūte ye jayino 'pare /",
  "GK21sokss_pu:41598": "te pratyahaṃ dyūtakārāḥ kapardakaśataṃ daduḥ // SoKss_18,2.73 //",
  "GK21sokss_pu:41599": "tenāpaṇātsa godhūmacūrṇaṃ krītvā dinātyaye /",
  "GK21sokss_pu:41600": "cakārāpūpikāḥ kvāpi mṛditvā karpare 'mbhasā // SoKss_18,2.74 //",
  "GK21sokss_pu:41601": "gatvā śmaśāne paktvā tāścitāgnāvetya cāgrataḥ /",
  "GK21sokss_pu:41602": "mahākālasya taddīpaghṛtābhyaktā abhakṣayat // SoKss_18,2.75 //",
  "GK21sokss_pu:41603": "tatraiva ca mahākāladevāgārāṅgaṇe sadā /",
  "GK21sokss_pu:41604": "upadhānīkṛtabhujaḥ sa suṣvāpa kṣitau niśi // SoKss_18,2.76 //",
  "GK21sokss_pu:41605": "ekadā rajanau tatra mahākālaniketane /",
  "GK21sokss_pu:41606": "mātṛmaṇḍalayakṣādipratimās tasya paśyataḥ // SoKss_18,2.77 //",
  "GK21sokss_pu:41607": "sphurantīrmantrasāṃnidhyānmatirevamajāyata /",
  "GK21sokss_pu:41608": "na karomi kimarthārtham upāyamiha yuktitaḥ // SoKss_18,2.78 //",
  "GK21sokss_pu:41609": "siddhaścedbhadramathavā na siddhaḥ kā kṣatirmama /",
  "GK21sokss_pu:41610": "ityālocyābravīddyūtāyākṣipandevatāḥ sa tāḥ // SoKss_18,2.79 //",
  "GK21sokss_pu:41611": "eta bhoḥ saha yuṣmābhir dīvyāmīhāham eva ca /",
  "GK21sokss_pu:41612": "sabhyas tathā pātayitā jitaṃ sadyaś ca dīyate // SoKss_18,2.80 //",
  "GK21sokss_pu:41613": "ity uktāstena tāstūṣṇīṃ yattasthustadapātayat /",
  "GK21sokss_pu:41614": "ṭhiṇṭhākarālaḥ sa paṇaṃ kṛtvā citrā varāṭikāḥ // SoKss_18,2.81 //",
  "GK21sokss_pu:41615": "aṅgīkṛtaṃ pātanaṃ syātkitavenāniṣedhatā /",
  "GK21sokss_pu:41616": "iti dyūte hi sarvatra sthitirdyūtakṛtāṃ sadā // SoKss_18,2.82 //",
  "GK21sokss_pu:41617": "tato jitvā bahu svarṇaṃ devatāstā jagāda saḥ /",
  "GK21sokss_pu:41618": "jitaṃ prayacchata dhanaṃ mahyamābhāṣitaṃ yathā // SoKss_18,2.83 //",
  "GK21sokss_pu:41619": "ity ucyamānāḥ kitavenāsakṛt tena tā yadā /",
  "GK21sokss_pu:41620": "devatā nālapan kiṃcit tadā vakti sma sa krudhā // SoKss_18,2.84 //",
  "GK21sokss_pu:41621": "yadi sthitāḥ sthas tūṣṇīṃ tatkriyate kitavasya yat /",
  "GK21sokss_pu:41622": "adattahāritārthasya śilābhūtasya tiṣṭhataḥ // SoKss_18,2.85 //",
  "GK21sokss_pu:41623": "yamadaṃṣṭrāgratīkṣṇena krakacenāṅgapāṭanam /",
  "GK21sokss_pu:41624": "tadahaṃ vaḥ kariṣyāmi nahyapekṣāsti kāpi me // SoKss_18,2.86 //",
  "GK21sokss_pu:41625": "ity uktvā yāvadādāya krakacaṃ so 'bhidhāvati /",
  "GK21sokss_pu:41626": "tāvattasmai daduḥ svarṇaṃ devatāstā yathājitam // SoKss_18,2.87 //",
  "GK21sokss_pu:41627": "hārayitvā ca tatprātarnaktametya tathaiva saḥ /",
  "GK21sokss_pu:41628": "ācakarṣa haṭhadyūtenārthaṃ mātṛgaṇātpunaḥ // SoKss_18,2.88 //",
  "GK21sokss_pu:41629": "evaṃ sa kurute yāvat pratyahaṃ tāvadekadā /",
  "GK21sokss_pu:41630": "jagāda devī cāmuṇḍā mātṛstāḥ khinnamānasāḥ // SoKss_18,2.89 //",
  "GK21sokss_pu:41631": "ito 'haṃ nirgato dyūtādityāhūto bravīti yaḥ /",
  "GK21sokss_pu:41632": "sa nākṣepya iti dyūte śailīyaṃ mātṛdevatāḥ // SoKss_18,2.90 //",
  "GK21sokss_pu:41633": "tasmādāhvayamānaṃ taṃ tadevoktvā nirasyata /",
  "GK21sokss_pu:41634": "iti cāmuṇḍayoktāstā devyaścetasi tadvyadhuḥ // SoKss_18,2.91 //",
  "GK21sokss_pu:41635": "niśi prāptaṃ kṛtāhvānaṃ kitavaṃ taṃ ca devane /",
  "GK21sokss_pu:41636": "nirgatāḥ sma ito dyūtādityūcuḥ sarvadevatāḥ // SoKss_18,2.92 //",
  "GK21sokss_pu:41637": "evaṃ nirākṛtaṣṭhiṇṭhākarālastābhir eva saḥ /",
  "GK21sokss_pu:41638": "tatprabhuṃ taṃ mahākālamevāhvayata devitum // SoKss_18,2.93 //",
  "GK21sokss_pu:41639": "so 'pi labdhāvakāśaṃ taṃ matvā haṭhadurodare /",
  "GK21sokss_pu:41640": "nirgato 'ham ito dyūtād iti devaḥ kilābravīt // SoKss_18,2.94 //",
  "GK21sokss_pu:41641": "akṣīṇadoṣādviṣamādiṣṭāniṣṭabhayojjhitāt /",
  "GK21sokss_pu:41642": "durjanādbata devā apyaśaktā iva bibhyati // SoKss_18,2.95 //",
  "GK21sokss_pu:41643": "tathā durodarācārabhagnakaitavayuktinā /",
  "GK21sokss_pu:41644": "tena ṭhiṇṭhākarālena khinnenaivamacintyata // SoKss_18,2.96 //",
  "GK21sokss_pu:41645": "aho dyūtasthitiṃ devaiḥ śikṣitvāsmi nirākṛtaḥ /",
  "GK21sokss_pu:41646": "tad etam eva deveśam idānīṃ śaraṇaṃ śraye // SoKss_18,2.97 //",
  "GK21sokss_pu:41647": "ityākalayya hṛdaye parigṛhyaiva pādayoḥ /",
  "GK21sokss_pu:41648": "stuvaṃṣṭhiṇṭhākarālastaṃ mahākālaṃ vyajijñapat // SoKss_18,2.98 //",
  "GK21sokss_pu:41649": "devyā dyūtajiteṣvinduvṛṣakuñjaracarmasu /",
  "GK21sokss_pu:41650": "jānunyastakapolaṃ te naumi nagnāṅgamāsitam // SoKss_18,2.99 //",
  "GK21sokss_pu:41651": "yadicchāmātratas tās tā vibhūtīr dadate surāḥ /",
  "GK21sokss_pu:41652": "yo nirīho jaṭābhasmakapālaikaparigrahaḥ // SoKss_18,2.100 //",
  "GK21sokss_pu:41653": "sa salobho 'dya jātastvaṃ mandapuṇye kathaṃ mayi /",
  "GK21sokss_pu:41654": "yadalpahetor mām evaṃ hā vañcayitum īhase // SoKss_18,2.101 //",
  "GK21sokss_pu:41655": "kalpavṛkṣo 'py adhanyānāṃ nāśāṃ pūrayati dhruvam /",
  "GK21sokss_pu:41656": "yadbibharṣi na māṃ nātha bhṛtaviśvo 'pi bhair ava // SoKss_18,2.102 //",
  "GK21sokss_pu:41657": "tatprapannasya me kaṣṭavyasanāviṣṭacetasaḥ /",
  "GK21sokss_pu:41658": "vyatikramam api sthāṇo bhagavan kṣantum arhasi // SoKss_18,2.103 //",
  "GK21sokss_pu:41659": "tryakṣastvaṃ tādṛgevāhaṃ bhasmāṅge te mamāpi tat /",
  "GK21sokss_pu:41660": "tvaṃ kapāle yathā bhuṅkṣe tathaivāhaṃ dayasya me // SoKss_18,2.104 //",
  "GK21sokss_pu:41661": "yuṣmābhiḥ samamālapya kathaṃ nu kitavair aham /",
  "GK21sokss_pu:41662": "sahālapiṣyāmi punastanmāmāpannamuddhara // SoKss_18,2.105 //",
  "GK21sokss_pu:41663": "ityādi tāvadastauṣītkitavastaṃ sa bhair avam /",
  "GK21sokss_pu:41664": "tāvat sa parituṣyaivaṃ devaḥ sākṣāduvāca tam // SoKss_18,2.106 //",
  "GK21sokss_pu:41665": "ṭhiṇṭhākarāla tuṣṭo 'smi tava mā smādhṛtiṃ kṛthāḥ /",
  "GK21sokss_pu:41666": "ahaṃ dāsyāmi te bhogān ihaivāssva mamāntike // SoKss_18,2.107 //",
  "GK21sokss_pu:41667": "iti devājñayā tatra tasthau sa kitavastadā /",
  "GK21sokss_pu:41668": "tatprasādādupanatāṃ bhuñjāno bhogasaṃpadam // SoKss_18,2.108 //",
  "GK21sokss_pu:41669": "ekadā ca mahākālatīrthe 'tra snātumāgatāḥ /",
  "GK21sokss_pu:41670": "rātrāvapsaraso dṛṣṭvā sa devo vyādideśa tam // SoKss_18,2.109 //",
  "GK21sokss_pu:41671": "āsāṃ snātuṃ pravṛttānāṃ sarvāsāṃ surayoṣitāsm /",
  "GK21sokss_pu:41672": "taṭanyastāni vāsāṃsi laghu hṛtvā tvamānaya // SoKss_18,2.110 //",
  "GK21sokss_pu:41673": "yāvadetā na dāsyanti tubhyametāṃ kalāvatīm /",
  "GK21sokss_pu:41674": "apsaraḥkanyakāṃ tāvadāsāṃ vastrāṇi mā mucaḥ // SoKss_18,2.111 //",
  "GK21sokss_pu:41675": "evaṃsa bhair aveṇokto gatvāmaramṛgīdṛśām /",
  "GK21sokss_pu:41676": "ṭhiṇṭhākarālaḥ snāntīnāṃ tāsāṃ vastrāṇyapāharat // SoKss_18,2.112 //",
  "GK21sokss_pu:41677": "muñca muñcāmbarāṇyasmānmā sma kārṣīrdigambarāḥ /",
  "GK21sokss_pu:41678": "iti bruvāṇāś ca sa tā vyājahāra haraujasā // SoKss_18,2.113 //",
  "GK21sokss_pu:41679": "kanyāṃ kalāvatīmetāṃ yadi mahyaṃ prayacchatha /",
  "GK21sokss_pu:41680": "tadahaṃ vo vimokṣyāmi vāsāṃsyetāni nānyathā // SoKss_18,2.114 //",
  "GK21sokss_pu:41681": "tac chrutvā taṃ durādharṣaṃ dṛṣṭvā smṛtvā ca tādṛśam /",
  "GK21sokss_pu:41682": "śakraśāpaṃ kalāvatyāstāścaitatpratipedire // SoKss_18,2.115 //",
  "GK21sokss_pu:41683": "daduḥ kalāvatīṃ tāṃ ca tasmāy ujjhitavāsase /",
  "GK21sokss_pu:41684": "ṭhiṇṭhākarālāya tato vidhinālambuṣāsutām // SoKss_18,2.116 //",
  "GK21sokss_pu:41685": "athāpsaraḥsu yātāsu kalāvatyā tayā saha /",
  "GK21sokss_pu:41686": "tasthau ṭhiṇṭhākarālo 'sau devecchānirmitāspadaḥ // SoKss_18,2.117 //",
  "GK21sokss_pu:41687": "kalāvatī ca devendram upasthātumagāddivā /",
  "GK21sokss_pu:41688": "tridivaṃ rajanau taṃ ca sadā patim upāyayau // SoKss_18,2.118 //",
  "GK21sokss_pu:41689": "tvatprāptihetunā śakraśāpena mama vallabha /",
  "GK21sokss_pu:41690": "varāyitamiti prītyā kadācidbruvatī ca sā // SoKss_18,2.119 //",
  "GK21sokss_pu:41691": "tena ṭhiṇthākarālena patyā tacchāpakāraṇam /",
  "GK21sokss_pu:41692": "pṛṣṭvā satī suravadhūḥ kalāvaty abravīd idam // SoKss_18,2.120 //",
  "GK21sokss_pu:41693": "dṛṣṭvodyāne surāñjātu maryabhogāḥ stutā mayā /",
  "GK21sokss_pu:41694": "nindantyā dviviṣadbhogān dṛṣṭimātropabhogadān // SoKss_18,2.121 //",
  "GK21sokss_pu:41695": "tadbuddhvā devarājo māmaśapadgaccha bhokṣyase /",
  "GK21sokss_pu:41696": "martyena pariṇītā tvaṃ bhogāṃstanmānuṣāniti // SoKss_18,2.122 //",
  "GK21sokss_pu:41697": "tenāyamāvayor jātaḥ saṃyogo 'nyonyasaṃmataḥ /",
  "GK21sokss_pu:41698": "śvaś ca nākāccireṇaiṣyābhyahaṃ mā bhūc ca te 'dhṛtiḥ // SoKss_18,2.123 //",
  "GK21sokss_pu:41699": "rambhā navaprayogaṃ hi nartiṣyati hareḥ puraḥ /",
  "GK21sokss_pu:41700": "ā tatsamāpter asmābhiḥ sthātavyaṃ tatra ca priya // SoKss_18,2.124 //",
  "GK21sokss_pu:41701": "tataṣṭhiṇṭhākarālastāṃ premadurlalito 'bhyadhāt /",
  "GK21sokss_pu:41702": "ahaṃ drakṣyāmi tannṛtyaṃ guptaṃ tatraiva māṃ naya // SoKss_18,2.125 //",
  "GK21sokss_pu:41703": "etac chrutvā kalāvatyā tayā sa jagade patiḥ /",
  "GK21sokss_pu:41704": "yujyate kathametanme kupyedbuddhvā hi devarāṭ // SoKss_18,2.126 //",
  "GK21sokss_pu:41705": "evam ukto 'pi nirbandhaṃ yadā tasyāścakāra saḥ /",
  "GK21sokss_pu:41706": "tadā kalāvatī snehānnetuṃ taṃ pratyapadyata // SoKss_18,2.127 //",
  "GK21sokss_pu:41707": "prātaḥ prabhāvagūḍhaṃ taṃ kṛtvā karṇotpalāntare /",
  "GK21sokss_pu:41708": "ṭhiṇṭhākarālamanayatsā mahendrasya mandiram // SoKss_18,2.128 //",
  "GK21sokss_pu:41709": "surebhaśobhitadvāraṃ nandanodyānasundaram /",
  "GK21sokss_pu:41710": "dṛṣṭvā ṭhiṇṭhākarālastaddevamānī tutoṣa saḥ // SoKss_18,2.129 //",
  "GK21sokss_pu:41711": "dadarśa cātra vṛtrārerāsthāne tridaśāśrite /",
  "GK21sokss_pu:41712": "pragītasvarvadhūsārthaṃ rambhānṛttotsavādbhutam // SoKss_18,2.130 //",
  "GK21sokss_pu:41713": "nāradādipraṇītāni sarvātodyāni cāśṛṇot /",
  "GK21sokss_pu:41714": "prasanne hi kimaprāpyamastīha parameśvare // SoKss_18,2.131 //",
  "GK21sokss_pu:41715": "tataḥ prekṣaṇakasyānte tatrotthāya pravṛttavān /",
  "GK21sokss_pu:41716": "divyaśchāgākṛtirbhaṇḍo nartituṃ divyabhaṅgibhiḥ // SoKss_18,2.132 //",
  "GK21sokss_pu:41717": "ṭhiṇṭhākarālo dṛṣṭvā taṃ parijñāya vyacintayat /",
  "GK21sokss_pu:41718": "aho etamahaṃ paśyamyujjayinyāmajaṃ paśum // SoKss_18,2.133 //",
  "GK21sokss_pu:41719": "ihendrasya puraścāyamīdṛśo bhaṇḍanartakaḥ /",
  "GK21sokss_pu:41720": "atarkyā divyamāyeyaṃ vicitrā bata kācana // SoKss_18,2.134 //",
  "GK21sokss_pu:41721": "evaṃ ṭhiṇṭhākarālasya tasya cintayato hṛdi /",
  "GK21sokss_pu:41722": "nṛttānte chāgabhaṇḍasya śakrāsthānaṃ nyavartata // SoKss_18,2.135 //",
  "GK21sokss_pu:41723": "tataḥ kalāvatī hṛṣṭā sā karṇotpalasaṃśritam /",
  "GK21sokss_pu:41724": "ṭhiṇṭhākarālaṃ svasthānamānināya tathaiva tam // SoKss_18,2.136 //",
  "GK21sokss_pu:41725": "ṭhiṇṭhākarālaś cānyedyur ujjayinyāṃ tam āgatam /",
  "GK21sokss_pu:41726": "dṛṣṭvā chāgākṛtiṃ darpād devabhaṇḍam abhāṣata // SoKss_18,2.137 //",
  "GK21sokss_pu:41727": "are mamāgrato nṛtya nṛtyasīndrāgrato yathā /",
  "GK21sokss_pu:41728": "anyathā na kṣamiṣye te tannṛtaṃ bhaṇḍa darśaya // SoKss_18,2.138 //",
  "GK21sokss_pu:41729": "tac chrutvā vismitaśchāgastūṣṇīm eva babhūva saḥ /",
  "GK21sokss_pu:41730": "kuto 'yaṃ mānuṣo 'pyevaṃ māṃ jānātīti cintayan // SoKss_18,2.139 //",
  "GK21sokss_pu:41731": "nirbandhenocyamāno yannaiva cchāgo nanarta saḥ /",
  "GK21sokss_pu:41732": "tatsa ṭhiṇṭhākarālastaṃ laguḍair mūrdhnyatāḍayat // SoKss_18,2.140 //",
  "GK21sokss_pu:41733": "tataḥ sa gatvā śakrāya tathaiva cchāgalo 'khilam /",
  "GK21sokss_pu:41734": "sravadraktena śirasā yathāvṛttaṃ nyavedayat // SoKss_18,2.141 //",
  "GK21sokss_pu:41735": "indro 'pi praṇidhānena bubudhe tadyathā divam /",
  "GK21sokss_pu:41736": "ṭhiṇṭhākarālamānaiṣīdrambhānṛtte kalāvatī // SoKss_18,2.142 //",
  "GK21sokss_pu:41737": "yathā ca cchāganṛttaṃ taddṛṣṭaṃ tenāparādhinā /",
  "GK21sokss_pu:41738": "tataḥ kalāvatīmevamāhūyendraḥ śaśāpa saḥ // SoKss_18,2.143 //",
  "GK21sokss_pu:41739": "nṛttārthamasya cchāgasya yenāvasthā kṛtedṛśī /",
  "GK21sokss_pu:41740": "rāgāttaṃ mānuṣaṃ guptaṃ yadihānītavatyasi // SoKss_18,2.144 //",
  "GK21sokss_pu:41741": "tadgaccha narasiṃhena rājñā nāgapure pure /",
  "GK21sokss_pu:41742": "devāgāre kṛte stambhe bhava tvaṃ sālabhañjikā // SoKss_18,2.145 //",
  "GK21sokss_pu:41743": "ity uktavān kalāvatyā mātrālambuṣayā tayā /",
  "GK21sokss_pu:41744": "śakro 'nunāthitaḥ kṛcchrād evaṃ śāpāntam ādiśat // SoKss_18,2.146 //",
  "GK21sokss_pu:41745": "yadā bahvabdaniṣpannaṃ devaveśma vinaśya tat /",
  "GK21sokss_pu:41746": "bhaviṣyati samaṃ bhūmerasyāḥ śāpakṣayastadā // SoKss_18,2.147 //",
  "GK21sokss_pu:41747": "itīndraśāpaśāpāntāvevaṃ sāśruḥ śaśaṃsa sā /",
  "GK21sokss_pu:41748": "tasmai kalāvatī ṭhiṇṭhākarālāya savācya tam // SoKss_18,2.148 //",
  "GK21sokss_pu:41749": "dattvā svābharaṇaṃ tasmai tirobhūya viveśa ca /",
  "GK21sokss_pu:41750": "gatvā nāgapure devagṛhastambhāgraputrikām // SoKss_18,2.149 //",
  "GK21sokss_pu:41751": "ṭhiṇṭhākarālo 'pi tatas tadviyogaviṣāhataḥ /",
  "GK21sokss_pu:41752": "na dadarśa na śuśrāva luloṭha bhuvi mūrcchitaḥ // SoKss_18,2.150 //",
  "GK21sokss_pu:41753": "aho rahasyaṃ matvāpi mūḍhenāviṣkṛtaṃ mayā /",
  "GK21sokss_pu:41754": "nisargacapalānāṃ hi mādṛśāṃ saṃyamaḥ kutaḥ // SoKss_18,2.151 //",
  "GK21sokss_pu:41755": "tadidānīmayaṃ prāpto viyogo viṣamo mayā /",
  "GK21sokss_pu:41756": "ityādilabdhasaṃjñaś ca kitavo vilalāpa saḥ // SoKss_18,2.152 //",
  "GK21sokss_pu:41757": "kṣaṇāccācintayatkālo vaiklavyasyaiva naiva me /",
  "GK21sokss_pu:41758": "gṛhītadhair yaḥ śāpāsntahetostasyā na kiṃ yate // SoKss_18,2.153 //",
  "GK21sokss_pu:41759": "ity ālocya vicāryātha pravrāḍveṣaṃ vidhāya saḥ /",
  "GK21sokss_pu:41760": "sākṣasūtrājinajaṭaṃ dhūrto nāgapuraṃ yayau // SoKss_18,2.154 //",
  "GK21sokss_pu:41761": "tatrāṭavyāṃ catasṛṣu nyadhāddikṣu purādbahiḥ /",
  "GK21sokss_pu:41762": "kāntālaṃkārakalaśānnikhāya caturo bhuvi // SoKss_18,2.155 //",
  "GK21sokss_pu:41763": "pañcamaṃ ca mahāratnasapūrṇaṃ nicakhāna saḥ /",
  "GK21sokss_pu:41764": "nagarāntarniśi svair aṃ devāgrāpaṇabhūtale // SoKss_18,2.156 //",
  "GK21sokss_pu:41765": "evaṃ kṛtvā sa tatrāsīnnadyāstīre kṛtoṭajaḥ /",
  "GK21sokss_pu:41766": "āśritya kaitavatapaḥ kṛtakadhyānajapyavān // SoKss_18,2.157 //",
  "GK21sokss_pu:41767": "kurvandinasya triḥ snānaṃ bhuñjāno bhaikṣyamambubhiḥ /",
  "GK21sokss_pu:41768": "prakṣālya dṛṣadi prāpa sa mahātāpasaprathām // SoKss_18,2.158 //",
  "GK21sokss_pu:41769": "kramāc chrutipathāyāto rājñā so 'bhyarthito 'pi yat /",
  "GK21sokss_pu:41770": "nāgātadantikaṃ tatsa rājā tatpārśvamāyayau // SoKss_18,2.159 //",
  "GK21sokss_pu:41771": "sthitvā kathābhiś ca ciraṃ sāyaṃ tasmin yiyāsati /",
  "GK21sokss_pu:41772": "rājñy akasmāc chivā cakre śabdaṃ tatra vidūrataḥ // SoKss_18,2.160 //",
  "GK21sokss_pu:41773": "tac chrutvā tāpasacchadmā kitavo hasati sma saḥ /",
  "GK21sokss_pu:41774": "kimetaditi pṛṣṭaś ca kimanenetyabhāṣata // SoKss_18,2.161 //",
  "GK21sokss_pu:41775": "nirbandhāc ca nṛpe pṛcchatyuvācaivaṃ sa māyikaḥ /",
  "GK21sokss_pu:41776": "aṭavyāṃ nagarasyāsya pūrvato vetasītale // SoKss_18,2.162 //",
  "GK21sokss_pu:41777": "ratnābharaṇapūrṇo 'sti kalaśastadgṛhāṇa tam /",
  "GK21sokss_pu:41778": "ity uktaṃ me rutajñasya nṛpate śivayaitayā // SoKss_18,2.163 //",
  "GK21sokss_pu:41779": "uktvaivaṃ kautukāviṣṭaṃ nītvā taṃ tatra bhūpatim /",
  "GK21sokss_pu:41780": "khātvā sa bhūmimuddhṛtya tasmai taṃ kalaśaṃ dadau // SoKss_18,2.164 //",
  "GK21sokss_pu:41781": "tataḥ sa labdhābharaṇaḥ saṃjātapratyayo nṛpaḥ /",
  "GK21sokss_pu:41782": "jñāninaṃ satyavācaṃ taṃ mene niḥspṛhatāpasam // SoKss_18,2.165 //",
  "GK21sokss_pu:41783": "ānīya svāśramaṃ taṃ ca muhurnatvā ca pādayoḥ /",
  "GK21sokss_pu:41784": "sa yayau mandiraṃ naktaṃ sāmātyastadguṇānstuvan // SoKss_18,2.166 //",
  "GK21sokss_pu:41785": "evaṃ kramāttamāyāntaṃ dhūrto rutamiṣānnṛpam /",
  "GK21sokss_pu:41786": "so 'nyāṃs trīn ratnakalaśān digbhyo 'nyabhyo vyalambhayat // SoKss_18,2.167 //",
  "GK21sokss_pu:41787": "tataḥ sa rājā paurāś ca mantriṇo 'ntapurāṇi ca /",
  "GK21sokss_pu:41788": "tattāpasaikabhaktāni tanmayānyeva jajñire // SoKss_18,2.168 //",
  "GK21sokss_pu:41789": "ekadā nīyamānaś ca devāgārekṣaṇāya saḥ /",
  "GK21sokss_pu:41790": "rājñā kutāpaso 'śrauṣīd āpaṇe kākavāśitam // SoKss_18,2.169 //",
  "GK21sokss_pu:41791": "tato 'bravīttaṃ rājānaṃ śrutā kākasya vāktvayā /",
  "GK21sokss_pu:41792": "āpaṇe 'traiva devāgre nikhāto bhuvi tiṣṭhati // SoKss_18,2.170 //",
  "GK21sokss_pu:41793": "sadratnapūrṇaḥ kalaśaḥ kasmātso 'pi na gṛhyate /",
  "GK21sokss_pu:41794": "ity etad uktaṃ kākena tadehi svīkuruṣva tat // SoKss_18,2.171 //",
  "GK21sokss_pu:41795": "ity uktvā tatra nītvā taṃ bhūmer uddhṛtya bhūbhṛte /",
  "GK21sokss_pu:41796": "sadratnakalaśaṃ prādāt sa tasmai kūṭatāpasaḥ // SoKss_18,2.172 //",
  "GK21sokss_pu:41797": "tato 'tiparitoṣātsa svayaṃ has te 'valambya tam /",
  "GK21sokss_pu:41798": "kapaṭajñāninaṃ rājā devāgāraṃ praviṣṭavān // SoKss_18,2.173 //",
  "GK21sokss_pu:41799": "tatra stambhe samādhūya parivrāṭ sālabhañjikām /",
  "GK21sokss_pu:41800": "anupraviṣṭāṃ priyayā kalāvatyā dadarśa tām // SoKss_18,2.174 //",
  "GK21sokss_pu:41801": "kalāvatī ca tatsālabhañjikārūpadhāriṇī /",
  "GK21sokss_pu:41802": "duḥkhitā taṃ patiṃ dṛṣṭvā prārebhe tatra roditum // SoKss_18,2.175 //",
  "GK21sokss_pu:41803": "taddṛṣṭvā sānugo rājā savismayaviṣādavān /",
  "GK21sokss_pu:41804": "jñānābhāsamapṛcchattaṃ kimidaṃ bhagavanniti // SoKss_18,2.176 //",
  "GK21sokss_pu:41805": "tato viṣaṇṇavibhrānta iva dhūrto jagāda saḥ /",
  "GK21sokss_pu:41806": "ehi svabhavanaṃ tatra vacmyavaktavyam apy adaḥ // SoKss_18,2.177 //",
  "GK21sokss_pu:41807": "ity uktvā sa nṛpaṃ nītvā rājadhānīm uvāca tam /",
  "GK21sokss_pu:41808": "asthāne kumuhūrte ca devāgāramidaṃ tvayā // SoKss_18,2.178 //",
  "GK21sokss_pu:41809": "yatkṛtaṃ tattṛṭīye 'hni bhaviṣyatyahitaṃ tava /",
  "GK21sokss_pu:41810": "atastvaddarśanātsaiṣā prārodītstambhaputrikā // SoKss_18,2.179 //",
  "GK21sokss_pu:41811": "taccharīreṇa cet kṛtya tava nirloṭhya tan nṛpa /",
  "GK21sokss_pu:41812": "adyaivaitaddrutaṃ devakulaṃ bhūmisamaṃ kuru // SoKss_18,2.180 //",
  "GK21sokss_pu:41813": "susthāne sumuhūrte ca kurvanyatra surālayam /",
  "GK21sokss_pu:41814": "animittaṃ śamaṃ yātu sarāṣṭrasyāstu te śivam // SoKss_18,2.181 //",
  "GK21sokss_pu:41815": "ity uktastena sa nṛpaḥ samājñāpya bhayātprajāḥ /",
  "GK21sokss_pu:41816": "ekāhenaiva taddevagṛhaṃ bhūmisamaṃ vyadhāt // SoKss_18,2.182 //",
  "GK21sokss_pu:41817": "sthānāntare ca prārebhe kartuṃ devakulaṃ punaḥ /",
  "GK21sokss_pu:41818": "aho viśvāsya vañcyante dhūrtaiśchadmabhir īśvarāḥ // SoKss_18,2.183 //",
  "GK21sokss_pu:41819": "siddhakāryas tatas tyaktvā pravrāḍveṣaṃ palāyya saḥ /",
  "GK21sokss_pu:41820": "ṭhiṇṭhākarālaḥ kitavaḥ prāyād ujjayinīṃ tataḥ // SoKss_18,2.184 //",
  "GK21sokss_pu:41821": "kalāvatī ca tadbuddhvā śāpamuktābhyupetya tam /",
  "GK21sokss_pu:41822": "mārge hṛṣṭā samāśvāsya draṣṭumindramagāddivam // SoKss_18,2.185 //",
  "GK21sokss_pu:41823": "indro 'pi vismito buddhvā tanmukhāttasya tatpateḥ /",
  "GK21sokss_pu:41824": "māyāṃ tāṃ dyūtakārasya jahāsa ca tutoṣa ca // SoKss_18,2.186 //",
  "GK21sokss_pu:41825": "tataḥ prārśvasthitaḥ śakraṃ tam uvāca bṛhaspatiḥ /",
  "GK21sokss_pu:41826": "vicitramāyāḥ kitavā īdṛśā eva sarvadā // SoKss_18,2.187 //",
  "GK21sokss_pu:41827": "purākalpe tathā cābhūnnagare kitavaḥ kva cit /",
  "GK21sokss_pu:41828": "kuṭṭinīkapaṭo nāma kapaṭadyūtakovidaḥ // SoKss_18,2.188 //",
  "GK21sokss_pu:41829": "paralokagataṃ taṃ ca dharmarājaḥ kilābravīt /",
  "GK21sokss_pu:41830": "kalpaṃ narakavāsas te kitavāsti svapātakaiḥ // SoKss_18,2.189 //",
  "GK21sokss_pu:41831": "ekaṃ tu dinamindratvamasti dānavaśāttava /",
  "GK21sokss_pu:41832": "dattaṃ brahmavide hyekaṃ suvarṇaṃ jātucittvayā // SoKss_18,2.190 //",
  "GK21sokss_pu:41833": "tadbrūhi pūrvaṃ kiṃ bhuṅkṣe narakaṃ kim utendratām /",
  "GK21sokss_pu:41834": "tac chrutvā kitavo 'vocadbhuñje prāgindratāmiti // SoKss_18,2.191 //",
  "GK21sokss_pu:41835": "tataḥ sa dharmarājena preṣitaḥ kitavo divi /",
  "GK21sokss_pu:41836": "ekāhamindramutthāpya devai rājye 'bhyaṣicyata // SoKss_18,2.192 //",
  "GK21sokss_pu:41837": "saṃprāptadevarājyaḥ sannānāyya kitavān sakhīn /",
  "GK21sokss_pu:41838": "saveśyāś ca divaṃ devānādideśādhipatyataḥ // SoKss_18,2.193 //",
  "GK21sokss_pu:41839": "nītvāsmānsarvatīrtheṣu sarvānsnapayata kṣaṇāt /",
  "GK21sokss_pu:41840": "divyeṣv api ca bhaumeṣu saptadvīpagateṣv api // SoKss_18,2.194 //",
  "GK21sokss_pu:41841": "anupraviśya cādyaiva bhūpatīn nikhilān bhuvi /",
  "GK21sokss_pu:41842": "prayacchata mahādānāny asmadartham anāratam // SoKss_18,2.195 //",
  "GK21sokss_pu:41843": "ityādiṣṭāḥ surāstena sarvaṃ cakrustadaiva tat /",
  "GK21sokss_pu:41844": "dhūtapāpaḥ sa taiḥ puṇyair dhūrtaḥ prāpendratāṃ sthirām // SoKss_18,2.196 //",
  "GK21sokss_pu:41845": "tadvayasyāś ca veśyāś ca ye tenānāyitā divam /",
  "GK21sokss_pu:41846": "amaratvaṃ yayuste 'pi tatprasādāddhatāṃhasaḥ // SoKss_18,2.197 //",
  "GK21sokss_pu:41847": "dvitīye 'hni sthiraprāptadevarājyam svabuddhitaḥ /",
  "GK21sokss_pu:41848": "kitavaṃ dharmarājāya citraguptaḥ śaśaṃsa tam // SoKss_18,2.198 //",
  "GK21sokss_pu:41849": "tataḥ sucaritaṃ buddhvā dharmarājo visismiye /",
  "GK21sokss_pu:41850": "aho bata dyūtakṛtā vañcitāḥ sma iti bruvan // SoKss_18,2.199 //",
  "GK21sokss_pu:41851": "īdṛśāḥ kitavā vajrinnity uktvā virate gurau /",
  "GK21sokss_pu:41852": "ṭhiṇṭhākarālaṃ dyāmindro 'naiṣītpreṣya kalāvatīm // SoKss_18,2.200 //",
  "GK21sokss_pu:41853": "tatra tadbuddhidhair yābhyāṃ tuṣṭaḥ saṃmānya devarāṭ /",
  "GK21sokss_pu:41854": "dattvā kalāvatīṃ cakre taṃ sa pārśvasthamātmanaḥ // SoKss_18,2.201 //",
  "GK21sokss_pu:41855": "tataḥ sa devavaddhīraḥ kalāvatyā samaṃ sukhī /",
  "GK21sokss_pu:41856": "ṭhiṇṭhākarālo nyavasacchaṃkarānugrahāddivi // SoKss_18,2.202 //",
  "GK21sokss_pu:41857": "taddīdṛgdyūtakārāṇāṃ māyāsāhasayor gatiḥ /",
  "GK21sokss_pu:41858": "tadagniśikha vetāla kiṃ citraṃ kitavena yat // SoKss_18,2.203 //",
  "GK21sokss_pu:41859": "ḍākineyena nikṣiptaḥ kūpe 'sminmāyayā bhavān /",
  "GK21sokss_pu:41860": "tattvaṃ niryāhi mittrāvāṃ nireṣyāvo 'vaṭāditaḥ // SoKss_18,2.204 //",
  "GK21sokss_pu:41861": "ity ukto brahmarakṣobhyāṃ nirgatyāhaṃ tato 'vaṭāt /",
  "GK21sokss_pu:41862": "rātrāvasyāṃ puri prāpaṃ kṣudhārtaḥ pathikaṃ dvijam // SoKss_18,2.205 //",
  "GK21sokss_pu:41863": "taṃ ca gṛhṇāmi dhāvitvā vipraṃ yāvajjighṛtsayā /",
  "GK21sokss_pu:41864": "tāvac chrīvikramādityadevamākrandati sma saḥ // SoKss_18,2.206 //",
  "GK21sokss_pu:41865": "śrutvaiva ca sa nirgatya rājā jvalanasaṃnibhaḥ /",
  "GK21sokss_pu:41866": "āḥ pāpa mā vadhīrvipramityārātpratihatya mām // SoKss_18,2.207 //",
  "GK21sokss_pu:41867": "prāvartata śiraś chettum ālekhyapuruṣasya yat /",
  "GK21sokss_pu:41868": "tena me chedam āgacchan kaṇṭho 'bhūt srutaśoṇitaḥ // SoKss_18,2.208 //",
  "GK21sokss_pu:41869": "tato 'ṅghrilagnas tenaiva rakṣito 'smy ujjhitadvijaḥ /",
  "GK21sokss_pu:41870": "evaṃprabhāvo devo 'sau vikramādityabhūpatiḥ // SoKss_18,2.209 //",
  "GK21sokss_pu:41871": "tadājñayā hataścāyaṃ khaṇḍakāpāliko mayā /",
  "GK21sokss_pu:41872": "tadetaṃ mama vetāla bhakṣyaṃ yamaśikhaṃ tyaja // SoKss_18,2.210 //",
  "GK21sokss_pu:41873": "evamagniśikhenokto 'pyākṣipattatsa pāṇinā /",
  "GK21sokss_pu:41874": "darpādyamaśikhaḥ khaṇḍakāpālikakalevaram // SoKss_18,2.211 //",
  "GK21sokss_pu:41875": "tataḥ śrīvikramādityaḥ prakāśyātmāsnamatra saḥ /",
  "GK21sokss_pu:41876": "ālikhya puruṣaṃ bhūmau pāṇiṃ tasyāsinācchinat // SoKss_18,2.212 //",
  "GK21sokss_pu:41877": "tena cchinno yamaśikhasyāpatattasya yatkaraḥ /",
  "GK21sokss_pu:41878": "tatsa taṃ kuṇapaṃ tyaktvā palāyyaivāgamadbhayāt // SoKss_18,2.213 //",
  "GK21sokss_pu:41879": "abhakṣayaccāgniśikhaḥ kuṇapaṃ taṃ kapālinaḥ /",
  "GK21sokss_pu:41880": "ahaṃ ca nirbhayo 'drākṣaṃ sarvaṃ rājaujasā tu tat // SoKss_18,2.214 //",
  "GK21sokss_pu:41881": "evamākhyāya sā yakṣavadhūrmadanamañjarī /",
  "GK21sokss_pu:41882": "tvatprabhāvaṃ mahārāja tatra māmavadatpunaḥ // SoKss_18,2.215 //",
  "GK21sokss_pu:41883": "tato vakti sma madhuraṃ sa rājānaṅgadeva mām /",
  "GK21sokss_pu:41884": "yakṣi kāpālikānmuktvā gaccha bhartṛgṛhāniti // SoKss_18,2.216 //",
  "GK21sokss_pu:41885": "tataḥ praṇamya tamahaṃ gṛhaṃ svam idamāgatā /",
  "GK21sokss_pu:41886": "cintayāntyupakārasya niṣkṛtiṃ tasya bhūpateḥ // SoKss_18,2.217 //",
  "GK21sokss_pu:41887": "evaṃ prāṇāḥ kulaṃ bhartā dattā me prabhuṇā tava /",
  "GK21sokss_pu:41888": "tvadākhyātā ca tasyaiṣā saṃvadiṣyati matkathā // SoKss_18,2.218 //",
  "GK21sokss_pu:41889": "adya jñātaṃ ca yat tasya rājñastrailokyasundarī /",
  "GK21sokss_pu:41890": "preṣitā siṃhalendreṇa tanayā sā svayaṃvarā // SoKss_18,2.219 //",
  "GK21sokss_pu:41891": "tāṃ ca hartuṃ kṛtā buddhiḥ sarvaiḥ saṃbhūya rājabhiḥ /",
  "GK21sokss_pu:41892": "hatvā vikramaśaktiṃ taṃ tatsāmantaṃ samatsaraiḥ // SoKss_18,2.220 //",
  "GK21sokss_pu:41893": "tasmādvikramaśaktestvaṃ gatvā tadviditaṃ kuru /",
  "GK21sokss_pu:41894": "yena teṣāmavahitaḥ pratīkāre sa tiṣṭhati // SoKss_18,2.221 //",
  "GK21sokss_pu:41895": "ahaṃ ca tatkariṣyāmi prayatnaṃ yena tānarīn /",
  "GK21sokss_pu:41896": "hatvā sa vikramādityadevo vijayamāpsyati // SoKss_18,2.222 //",
  "GK21sokss_pu:41897": "etadartham ihānīto mayā tvaṃ nijamāyayā /",
  "GK21sokss_pu:41898": "yena rājñaḥ sasāmantasyaitatsarvaṃ vadiṣyasi // SoKss_18,2.223 //",
  "GK21sokss_pu:41899": "prābhṛtaṃ ca praheṣyāmi tvatprabhos tasya tādṛśam /",
  "GK21sokss_pu:41900": "dadyāṃ tadupakārasya leśato yena niṣkṛtim // SoKss_18,2.224 //",
  "GK21sokss_pu:41901": "evaṃ vadati yāvat sā tāvatte tatra kanyake /",
  "GK21sokss_pu:41902": "āgate samṛge ye dve dṛṣṭe asmābhir ambudhau // SoKss_18,2.225 //",
  "GK21sokss_pu:41903": "ekā candrāvadātāṅgī priyaṅgusyāmalāparā /",
  "GK21sokss_pu:41904": "saritpateḥ kṛtopāse jāhnavīyamune iva // SoKss_18,2.226 //",
  "GK21sokss_pu:41905": "niṣaṇṇayostayostāṃ ca yakṣīṃ devāsmi pṛṣṭavān /",
  "GK21sokss_pu:41906": "devi ke kanyake ete sauvarṇo 'yaṃ mṛgaś ca kaḥ // SoKss_18,2.227 //",
  "GK21sokss_pu:41907": "tac chrutvā sā mahārāja yakṣiṇī mām abhāṣata /",
  "GK21sokss_pu:41908": "anaṅgadeva yadi te kautukaṃ vacmi tacchṛṇu // SoKss_18,2.228 //",
  "GK21sokss_pu:41909": "vighnāyājagmatuḥ pūrvaṃ prajāsarge prajāpateḥ /",
  "GK21sokss_pu:41910": "ghorau ghaṇṭanighaṇtākhyau dānavau devadurjayau // SoKss_18,2.229 //",
  "GK21sokss_pu:41911": "tayor vināśakāmaś ca vidhātā kanyake ime /",
  "GK21sokss_pu:41912": "jagadunmādanoddāmarūpaśobhe vinirmame // SoKss_18,2.230 //",
  "GK21sokss_pu:41913": "dṛṣṭvaivātyadbhute caite harantau tau mahāsurau /",
  "GK21sokss_pu:41914": "parasparaṃ yudhyamānau jagmaturdvāvapi kṣayam // SoKss_18,2.231 //",
  "GK21sokss_pu:41915": "tato brahmā dhanādhyakṣāyaite kanye samarpayat /",
  "GK21sokss_pu:41916": "tvayā yogyāya kasmaicidbhartre deye ime iti // SoKss_18,2.232 //",
  "GK21sokss_pu:41917": "dhanado 'yarpayadime madbhartre svānujanmane /",
  "GK21sokss_pu:41918": "madbhartā cārpayanmahyaṃ tathaiva varakāraṇam // SoKss_18,2.233 //",
  "GK21sokss_pu:41919": "mayā śrīvikramādityaścānayościntito varaḥ /",
  "GK21sokss_pu:41920": "devāvatāro hyucitaḥ sa eva patiretayoḥ // SoKss_18,2.234 //",
  "GK21sokss_pu:41921": "evaṃrūpe ime kanye mṛgasyākhyāyikāṃ śṛṇu /",
  "GK21sokss_pu:41922": "jayanto nāma tanayo dayito 'sti śacīpateḥ // SoKss_18,2.235 //",
  "GK21sokss_pu:41923": "sa bhrāmyamāṇaḥ svaḥstrībhir vyomnā jātu śiśurbhuvi /",
  "GK21sokss_pu:41924": "rājaputrānadho 'drākṣītkrīḍato mṛgapotakaiḥ // SoKss_18,2.236 //",
  "GK21sokss_pu:41925": "tataḥ sa bālabhāvena krīḍāmṛgaśiśuṃ vinā /",
  "GK21sokss_pu:41926": "hevākī tridivaṃ gatvā prārodītpituragrataḥ // SoKss_18,2.237 //",
  "GK21sokss_pu:41927": "tena tasya kṛte śakro 'kārayadviśvakarmaṇā /",
  "GK21sokss_pu:41928": "sudhāsekārpitaprāṇaṃ hemaratnamayaṃ mṛgam // SoKss_18,2.238 //",
  "GK21sokss_pu:41929": "atha tena sa cikrīḍa jayantaḥ saṃtutoṣa ca /",
  "GK21sokss_pu:41930": "so 'py atra tasthau viharannāke hariṇapotakaḥ // SoKss_18,2.239 //",
  "GK21sokss_pu:41931": "kālenendrajitānvarthanāmnā rāvaṇasūnunā /",
  "GK21sokss_pu:41932": "so 'pahṛtyā mṛgo ninye laṅkāṃ svanagarīṃ divaḥ // SoKss_18,2.240 //",
  "GK21sokss_pu:41933": "gate ca kāle hatayoḥ sitāharaṇamanyunā /",
  "GK21sokss_pu:41934": "rāmalakṣmaṇavīrābhyāṃ rāvaṇendrajitostayoḥ // SoKss_18,2.241 //",
  "GK21sokss_pu:41935": "laṅkārājye 'bhiṣiktasya rākṣasendrasya mandire /",
  "GK21sokss_pu:41936": "vibhīṣaṇasya so 'tiṣṭhadratnahemamṛgo 'dbhutaḥ // SoKss_18,2.242 //",
  "GK21sokss_pu:41937": "vibhīṣaṇaś ca taṃ mahyamutsave jātucidgṛhān /",
  "GK21sokss_pu:41938": "nītāyai bhartṛbāndhavyānmṛgaṃ saṃmānayannadāt // SoKss_18,2.243 //",
  "GK21sokss_pu:41939": "so 'yaṃ mṛgaśiśur divyo vartate 'dya gṛhe mama /",
  "GK21sokss_pu:41940": "mayā ca tvatprabhoreṣa kartavyo 'yam upāyanam // SoKss_18,2.244 //",
  "GK21sokss_pu:41941": "iti sā yāvadākhyāti yakṣiṇī me kathākramam /",
  "GK21sokss_pu:41942": "tāvatkamalinīkānto ravirastam upāyayau // SoKss_18,2.245 //",
  "GK21sokss_pu:41943": "tatas tayā samādiṣṭe dhāmni saṃdhyāvidheḥ param /",
  "GK21sokss_pu:41944": "siṃhaleśvaradūto 'yamahaṃ ca śayitāvubhau // SoKss_18,2.246 //",
  "GK21sokss_pu:41945": "prātaḥ prabuddhau saṃmānya kuśalaṃ paripṛcchya ca /",
  "GK21sokss_pu:41946": "siṃhaleśvarasaṃdeśaṃ yāvannau praṣṭumicchati // SoKss_18,2.247 //",
  "GK21sokss_pu:41947": "tato vicintya yakṣiṇyās tatprabhāvavijṛmbhitam /",
  "GK21sokss_pu:41948": "pārśvaṃ vikramaśakter drāg gatāv āvāṃ savismayau // SoKss_18,2.248 //",
  "GK21sokss_pu:41949": "sa ca dṛṣṭvaiva saṃmānya kuśalaṃ paripṛcchya ca /",
  "GK21sokss_pu:41950": "siṃhaleśvarasaṃdeśaṃ yāvan nau praṣṭum icchati // SoKss_18,2.249 //",
  "GK21sokss_pu:41951": "tāvat te yakṣiṇīproktasvarūpe divyakanyake /",
  "GK21sokss_pu:41952": "mṛgapotaś ca saṃprāptās tatra yakṣacamūvṛtāḥ // SoKss_18,2.250 //",
  "GK21sokss_pu:41953": "tān dṛṣṭvā duṣṭabhūtādimāyāśaṅkī sa saṃśayāt /",
  "GK21sokss_pu:41954": "deva vikramaśaktirmāṃ kimetaditi pṛṣṭavān // SoKss_18,2.251 //",
  "GK21sokss_pu:41955": "tataḥ sasiṃhalādhīśakāryaṃ tasmāyahaṃ kramāt /",
  "GK21sokss_pu:41956": "yakṣiṇīkanyakāyugmamṛgodantamavarṇayam // SoKss_18,2.252 //",
  "GK21sokss_pu:41957": "yakṣīmukhāc chrutaṃ taṃ ca sarveṣāmaikamatyataḥ /",
  "GK21sokss_pu:41958": "rājadviṣṭodyamaṃ rājñāṃ tasyāvocasmahaṃ tataḥ // SoKss_18,2.253 //",
  "GK21sokss_pu:41959": "tataḥ sa saṃmānyāvāṃ ca divyakanye ca te ubhe /",
  "GK21sokss_pu:41960": "prahṛṣṭaḥ sainyam akarot sāmantaḥ sajjamāhave // SoKss_18,2.254 //",
  "GK21sokss_pu:41961": "kṣaṇāccaśrāvi devātra sainyatūryamahāravaḥ /",
  "GK21sokss_pu:41962": "kṣaṇāccādarśi samlecchaṃ pratirājabalaṃ mahat // SoKss_18,2.255 //",
  "GK21sokss_pu:41963": "anyonyadarśanakrodhādabhidhāvitayostayoḥ /",
  "GK21sokss_pu:41964": "prāvartata dvayor yuddhamasmatsainyārisainyayoḥ // SoKss_18,2.256 //",
  "GK21sokss_pu:41965": "tato yakṣīvisṛṣṭais tair yakṣair asmaddviṣadbalam /",
  "GK21sokss_pu:41966": "anyair asmadbhaṭāviṣṭair anyaiḥ sakyādahanyata // SoKss_18,2.257 //",
  "GK21sokss_pu:41967": "sainyareṇugaṇākīrṇaṃ khaḍgadhārāsnirantaram /",
  "GK21sokss_pu:41968": "saśūragarjitaṃ ghoramudabhūdraṇadurdinam // SoKss_18,2.258 //",
  "GK21sokss_pu:41969": "chedocchaladbhir dviṣatāṃ nipatadbhiś ca mūrdhabhiḥ /",
  "GK21sokss_pu:41970": "aśobhata jayaśrīrnaḥ krīḍantī kandukair iva // SoKss_18,2.259 //",
  "GK21sokss_pu:41971": "kṣaṇāc ca hataśeṣāste rājāno bhagnasainikāḥ /",
  "GK21sokss_pu:41972": "tvatsāmantasya kaṭakaṃ praṇatāḥ śaraṇaṃ śritāḥ // SoKss_18,2.260 //",
  "GK21sokss_pu:41973": "tato citasu sadvīpāsvāśāsu catasṛṣvapi /",
  "GK21sokss_pu:41974": "utsāditeṣu mleccheṣu sarvabhūmīśvara tvayā // SoKss_18,2.261 //",
  "GK21sokss_pu:41975": "nijena bhartrā sahitā prakaṭībhūya yakṣiṇī /",
  "GK21sokss_pu:41976": "deva vikramaśaktiṃ taṃ māṃ caivaṃ vadati sma sā // SoKss_18,2.262 //",
  "GK21sokss_pu:41977": "mayā yadetadvihitaṃ sevāmātraṃ bhavatprabhoḥ /",
  "GK21sokss_pu:41978": "tadāvedyaṃ punaścaivaṃ sa vijñāpo girā mama // SoKss_18,2.263 //",
  "GK21sokss_pu:41979": "tvayaite pariṇetavye kanyake devanirmite /",
  "GK21sokss_pu:41980": "draṣṭavye ca prasādena lālanīyo 'py ayaṃ mṛgaḥ // SoKss_18,2.264 //",
  "GK21sokss_pu:41981": "madīyaṃ prābhṛtaṃ hyetadity uktvā ratnasaṃcayam /",
  "GK21sokss_pu:41982": "dattvā yakṣī tiro 'bhūtsā bhartrā saha sahānugā // SoKss_18,2.265 //",
  "GK21sokss_pu:41983": "anyedyuḥ parivāreṇa vibhavena ca bhūyasā /",
  "GK21sokss_pu:41984": "āgānmadanalekhā sā siṃhaleśvarakanyakā // SoKss_18,2.266 //",
  "GK21sokss_pu:41985": "kṛtvā pratyudgamaṃ sātha tena vikramaśaktinā /",
  "GK21sokss_pu:41986": "prāveśyata svakaṭakaṃ praṇatena praharṣataḥ // SoKss_18,2.267 //",
  "GK21sokss_pu:41987": "dvitīye 'hni gṛhītvā tāṃ te cobhe divyakanyake /",
  "GK21sokss_pu:41988": "hemaratnamṛgaṃ taṃ ca trijagannetrakautukam // SoKss_18,2.268 //",
  "GK21sokss_pu:41989": "siddhakārya ihāgantuṃ devapādadidṛkṣayā /",
  "GK21sokss_pu:41990": "tato vikramaśaktiḥ sa calito rājabhiḥ saha // SoKss_18,2.269 //",
  "GK21sokss_pu:41991": "sa ceha nikaṭaprāptaḥ sāmanto deva vartate /",
  "GK21sokss_pu:41992": "āvedanāya devasya tenāvāṃ preṣitau puraḥ // SoKss_18,2.270 //",
  "GK21sokss_pu:41993": "taddeva siṃhalendrasya yakṣiṇyāścānurodhataḥ /",
  "GK21sokss_pu:41994": "tatkanyāhariṇāndevaḥ pratyudyātu nṛpānapi // SoKss_18,2.271 //",
  "GK21sokss_pu:41995": "ity ukto 'naṅgadevena vikramādityabhūpatiḥ /",
  "GK21sokss_pu:41996": "kṛtaṃ duḥsādhyam apitadyakṣiṇīrakṣaṇaṃ smaran // SoKss_18,2.272 //",
  "GK21sokss_pu:41997": "nāmanyata tṛṇāyāpi śrutvā tatpratyupakriyām /",
  "GK21sokss_pu:41998": "bahu kṛtvāpi manyante svalpam eva mahāśayāḥ // SoKss_18,2.273 //",
  "GK21sokss_pu:41999": "hṛṣṭaś ca siṃhalādhīśadūtayuktaṃ punaḥ sa tam /",
  "GK21sokss_pu:42000": "anaṅgadevaṃ hastyaśvagrāmaratnair apūrayat // SoKss_18,2.274 //",
  "GK21sokss_pu:42001": "nītvā dinaṃ tad atha siṃhalarājaputryās tasyās tayoḥ kamalajodbhavakanyayoś ca /",
  "GK21sokss_pu:42002": "pratyudgamāya sa mahīpatirujjayinyāḥ sainyair gajāśvavahanaiḥ samamuccacāla // SoKss_18,2.275 //",
  "GK21sokss_pu:42003": "satkuñjaro 'ñjanagirirjayavardhanasya mattadvipo raṇabhaṭasya ca kālameghaḥ /",
  "GK21sokss_pu:42004": "saṅgrāmasiddhirapi siṃhaparākramasya vīrasya vikramanidhe ripurākṣasaś ca // SoKss_18,2.276 //",
  "GK21sokss_pu:42005": "pavanajavo jayaketorvallabhaśakteḥ samudrakallolaḥ /",
  "GK21sokss_pu:42006": "aśvau bāhusubāhvoḥ śaravego garuḍavegaśca // SoKss_18,2.277 //",
  "GK21sokss_pu:42007": "śyāmā kuvalayamālā kokkāṇī kīrtivarmaṇasturagī /",
  "GK21sokss_pu:42008": "karkā gaṅgālaharī susaindhavī samarasiṃhasya // SoKss_18,2.278 //",
  "GK21sokss_pu:42009": "iti hastyaśvaṃ rājasu teṣv api caliteṣu vibhajatāmabhitaḥ /",
  "GK21sokss_pu:42010": "śuśruvire 'tra ca rājani calite daṇḍādhikāriṇāṃ vācaḥ // SoKss_18,2.279 //",
  "GK21sokss_pu:42011": "bhūmiḥ sainyamayī tadutthitamahāśabdaikamayyo diśaḥ saṃsarpaddhvajinīvimardavilasadddhūlīmayī dyaurapi /",
  "GK21sokss_pu:42012": "sarvasyādbhutatatprabhāvamahimavyāhāramayyo giras tasmin rājñi pathi prayāti sakaladvīpādhināthe 'bhavan // SoKss_18,2.280 //",
  "GK21sokss_pu:42013": "iti mahākaviśrīsomadevabhaṭṭaviracite kathāsaritsāgare viṣamaśīlalambake ditīyas taraṅgaḥ /",
  "GK21sokss_pu:42014": "tṛtīyas taraṅgaḥ /",
  "GK21sokss_pu:42015": "tataḥ sa vikramādityo jayasainyamavāpa tat /",
  "GK21sokss_pu:42016": "adhiṣṭhitaṃ svasenānyā tena vikramaśaktinā // SoKss_18,3.1 //",
  "GK21sokss_pu:42017": "agrāgatena tenaiva sotkena praṇatātmanā /",
  "GK21sokss_pu:42018": "sarājakena sahitaḥ svabalaṃ sa viveśa ca // SoKss_18,3.2 //",
  "GK21sokss_pu:42019": "gauḍaḥ śaktikumāro 'yaṃ karṇāṭo 'yaṃ jayadhvajaḥ /",
  "GK21sokss_pu:42020": "lāṭo vijayavarmāyaṃ kāśmīro 'yaṃ sunandanaḥ // SoKss_18,3.3 //",
  "GK21sokss_pu:42021": "gopālaḥ sindhurājo 'yaṃ bhillo vindhyabalo 'py ayam /",
  "GK21sokss_pu:42022": "nirmūkaḥ parasīko 'yaṃ nṛpaḥ praṇamati prabho // SoKss_18,3.4 //",
  "GK21sokss_pu:42023": "ityāsthāne nṛpānso 'tra pratīhāraniveditān /",
  "GK21sokss_pu:42024": "samrāṭ saṃmānayām āsa sāmantānsainikānapi // SoKss_18,3.5 //",
  "GK21sokss_pu:42025": "siṃhalenrasutādivyakanyāhemamṛgāṃś ca tān /",
  "GK21sokss_pu:42026": "yathārhaṃ satkaroti sma sa savikramaśaktikān // SoKss_18,3.6 //",
  "GK21sokss_pu:42027": "taiḥ samaṃ sabalo 'nyedyuḥ pratasthe ca tataḥ kṛtī /",
  "GK21sokss_pu:42028": "sa rājā vikramādityaḥ prāpa cojjayinīṃ purīm // SoKss_18,3.7 //",
  "GK21sokss_pu:42029": "saṃmānitavisṛṣṭeṣu svadeśānatha rājasu /",
  "GK21sokss_pu:42030": "jagadānandini prāpte vasantasamayotsave // SoKss_18,3.8 //",
  "GK21sokss_pu:42031": "latāsu puṣpābharaṇair maṇḍanaṃ kurvatīṣviva /",
  "GK21sokss_pu:42032": "tanvatīṣviva saṃgītaṃ bhṛṅgayoṣitsu guñjitaiḥ // SoKss_18,3.9 //",
  "GK21sokss_pu:42033": "nṛtyantīṣviva cāśliṣṭamarutsu vanarājiṣu /",
  "GK21sokss_pu:42034": "pikeṣu kalaśabdeṣu maṅgalāni paṭhatsviva // SoKss_18,3.10 //",
  "GK21sokss_pu:42035": "so 'tra tā vikramādityaḥ pariṇinye śubhe 'hani /",
  "GK21sokss_pu:42036": "siṃhaleśvarakanyāṃ tāṃ te ca dve divyakanyake // SoKss_18,3.11 //",
  "GK21sokss_pu:42037": "siṃhaleśvarakanyāyā jyeṣṭho bhrātā sahāgataḥ /",
  "GK21sokss_pu:42038": "siṃhavarmā dadau vedyāṃ mahāntaṃ ratnasaṃcayam // SoKss_18,3.12 //",
  "GK21sokss_pu:42039": "tatkālametya ca tayor yakṣiṇī divyakanyayoḥ /",
  "GK21sokss_pu:42040": "asaṃkhyānratnarāśīnsā dadau madanamañjarī // SoKss_18,3.13 //",
  "GK21sokss_pu:42041": "śaktāhaṃ gantumānṛṇyaṃ deva tvatsukṛtasya kim /",
  "GK21sokss_pu:42042": "kiṃ tu darśayituṃ bhaktiṃ naitatkiṃcitkṛtaṃ mayā // SoKss_18,3.14 //",
  "GK21sokss_pu:42043": "tatprasādo 'nayoḥ kāryaḥ kanyayor hariṇasya ca /",
  "GK21sokss_pu:42044": "ity uktvā ca tiro 'bhūtsā yakṣī rājñābhipūjitā // SoKss_18,3.15 //",
  "GK21sokss_pu:42045": "tataḥ saṃprāpya bhāryāstāḥ sadvīpāṃ ca mahīṃ kṛtī /",
  "GK21sokss_pu:42046": "śaśāsa vikramādityo rājā rājyamakaṇṭakam // SoKss_18,3.16 //",
  "GK21sokss_pu:42047": "sukhitaścāsta viharaṃstadā codyānabhūmiṣu /",
  "GK21sokss_pu:42048": "grīṣme jaleṣu sarasāṃ dhārāyantragṛheṣu ca // SoKss_18,3.17 //",
  "GK21sokss_pu:42049": "varṣāsvantaḥpureṣūdyanmṛdaṅgaravahāriṣu /",
  "GK21sokss_pu:42050": "śaradīndūdayāpānahṛdyaharmyataleṣv api // SoKss_18,3.18 //",
  "GK21sokss_pu:42051": "āstīrṇasukhaśayyeṣu kālāgurusugandhiṣu /",
  "GK21sokss_pu:42052": "vāsaveśmasu hemante ca nṛpo 'ntaḥpurair vṛtaḥ // SoKss_18,3.19 //",
  "GK21sokss_pu:42053": "tasyedṛśasya rājñaś ca nagarasvāmisaṃjñakaḥ /",
  "GK21sokss_pu:42054": "babhūva grāmaśatabhuk citrakṛjjitaviśvakṛt // SoKss_18,3.20 //",
  "GK21sokss_pu:42055": "sa dvyahena dvyahenāsmai rājñe prābhṛtaputrikām /",
  "GK21sokss_pu:42056": "likhitvānyānyayā rūpabhaṅgyā citrakaro dadau // SoKss_18,3.21 //",
  "GK21sokss_pu:42057": "ekadā cotsavavaśādvismṛtya likhitā na sā /",
  "GK21sokss_pu:42058": "tena citrakṛtā daivātputrikā nṛpateḥ kṛte // SoKss_18,3.22 //",
  "GK21sokss_pu:42059": "prāpte ca prābhṛtadine smṛtvā yāvat samākulaḥ /",
  "GK21sokss_pu:42060": "āste citrakaro hā kiṃ ḍhaukayeyaṃ prabhoriti // SoKss_18,3.23 //",
  "GK21sokss_pu:42061": "tāvaddūrāgataḥ ko'pi pāntho 'kasmāttam abhyadhāt /",
  "GK21sokss_pu:42062": "sa cāsya pustikāṃ has te nyasyaiva kvāpy agāllaghu // SoKss_18,3.24 //",
  "GK21sokss_pu:42063": "kautukāc ca sa yāvattāmudghāṭayati citrakṛt /",
  "GK21sokss_pu:42064": "tāvaddadarśa tatrāntaścitrasthāṃ putrikāṃ paṭe // SoKss_18,3.25 //",
  "GK21sokss_pu:42065": "dṛṣṭvaivādbhutarūpāṃ tāṃ nītvā nṛpataye dadau /",
  "GK21sokss_pu:42066": "prābhṛtaṃ pratyutedṛṅme siddhamadyeti harṣulaḥ // SoKss_18,3.26 //",
  "GK21sokss_pu:42067": "nṛpatistāṃ tu dṛṣṭvaiva sāścaryaḥ sa jagāda tam /",
  "GK21sokss_pu:42068": "na bhadra tava rekheyaṃ rekheyaṃ viśvakarmaṇaḥ // SoKss_18,3.27 //",
  "GK21sokss_pu:42069": "mānuṣo hi kuto vetti likhituṃ rūpamīdṛśam /",
  "GK21sokss_pu:42070": "tac chrutvā citrakṛdrājñe yathāvṛttaṃ śaśaṃsa saḥ // SoKss_18,3.28 //",
  "GK21sokss_pu:42071": "tataḥ so 'nanyadṛgrājā tāṃ paśyan putrikāṃ sadā /",
  "GK21sokss_pu:42072": "svapne dvīpāntare 'drākṣīttadrūpām eva kanyakām // SoKss_18,3.29 //",
  "GK21sokss_pu:42073": "saṃgamaṃ bhajate yāvat sokaḥ sotsukayā tayā /",
  "GK21sokss_pu:42074": "tāvat prabodhitaḥ so 'bhūdyāmikena niśākṣaye // SoKss_18,3.30 //",
  "GK21sokss_pu:42075": "prabuddho bhagnatatsvapnasamāgamasukhaś ca saḥ /",
  "GK21sokss_pu:42076": "yāmikaṃ taṃ krudhā rājā nagaryā nirakālayat // SoKss_18,3.31 //",
  "GK21sokss_pu:42077": "kva pānthaḥ pustikā kvāsya kva tasyāṃ citraputrikā /",
  "GK21sokss_pu:42078": "tasyā eva sajīvāyāḥ svapne saṃdarśanaṃ kva ca // SoKss_18,3.32 //",
  "GK21sokss_pu:42079": "tadeṣā daivaghaṭanā kanyā sāstīti vakti me /",
  "GK21sokss_pu:42080": "na ca jānāmi taddvīpaṃ prāpnuyāṃ tatkathaṃ nu tām // SoKss_18,3.33 //",
  "GK21sokss_pu:42081": "ityādi cintayanso 'tha sarvatrāratimānnṛpaḥ /",
  "GK21sokss_pu:42082": "smarajvareṇa jajvāla paryākulaparicchadaḥ // SoKss_18,3.34 //",
  "GK21sokss_pu:42083": "sasaṃtāpaś ca vijaye kṣatrā bhadrāyudhena saḥ /",
  "GK21sokss_pu:42084": "śanaistatkāraṇaṃ pṛṣṭo jagādaivaṃ mahīpatiḥ // SoKss_18,3.35 //",
  "GK21sokss_pu:42085": "śṛṇu tadvacmi te mittraṃ jñātaṃ tāvadadastvayā /",
  "GK21sokss_pu:42086": "yaccitraputrikā tena dattā citrakareṇa me // SoKss_18,3.36 //",
  "GK21sokss_pu:42087": "tāṃ cintayaṃś ca supto 'haṃ svapne jānāmi vāridhim /",
  "GK21sokss_pu:42088": "uttīrya prāpya nagaraṃ praviṣṭo 'smy atisundaram // SoKss_18,3.37 //",
  "GK21sokss_pu:42089": "tatrāpaśyamahaṃ bahvīḥ sāyudhāḥ kanyakāḥ puraḥ /",
  "GK21sokss_pu:42090": "tā māṃ dṛṣṭvā jahi jahītyuccaiḥ kalakalaṃ vyadhuḥ // SoKss_18,3.38 //",
  "GK21sokss_pu:42091": "tataḥ sasaṃbhramā kāpi jāne māmetya tāpasī /",
  "GK21sokss_pu:42092": "praveśyaiva nijaṃ gehaṃ saṃkṣepādidam abravīt // SoKss_18,3.39 //",
  "GK21sokss_pu:42093": "puruṣadveṣiṇī putra rājaputrīyamāgatā /",
  "GK21sokss_pu:42094": "ito malayavatyākhyā viharantī yadṛcchayā // SoKss_18,3.40 //",
  "GK21sokss_pu:42095": "dṛṣṭamātraṃ ca puruṣaṃ kanyābhir ghātayaty asau /",
  "GK21sokss_pu:42096": "etābhistena rakṣārthaṃ mayeha tvaṃ praveśitaḥ // SoKss_18,3.41 //",
  "GK21sokss_pu:42097": "ity uktvā tāpasī sadyaḥ strīveṣaṃ sā vyadhānmama /",
  "GK21sokss_pu:42098": "avadhyāḥ kanyakāstāstu matvā soḍhaṃ mayāpi tat // SoKss_18,3.42 //",
  "GK21sokss_pu:42099": "yāvat praviṣṭām atraiva sakanyāṃ tāṃ nṛpātmajām /",
  "GK21sokss_pu:42100": "paśyāmi tāvac citrasthā yā mayādarśi saiva sā // SoKss_18,3.43 //",
  "GK21sokss_pu:42101": "acintayaṃ ca dhanyo 'haṃ yaccitralikhitāmimām /",
  "GK21sokss_pu:42102": "dṛṣṭvā punaś ca paśyāmi sākṣātprāṇasamāmiti // SoKss_18,3.44 //",
  "GK21sokss_pu:42103": "rājaputrī ca sā tāvat tāpasīṃ tāṃ sakanyakā /",
  "GK21sokss_pu:42104": "dṛṣṭo 'smābhiḥ praviṣṭo 'tra pumān ko 'pīty abhāṣata // SoKss_18,3.45 //",
  "GK21sokss_pu:42105": "pumān kutaḥ prāghuṇikā sthitaiṣā me svasuḥ sutā /",
  "GK21sokss_pu:42106": "iti tāṃ tāpasī sāpi pratyavocat pradarśya mām // SoKss_18,3.46 //",
  "GK21sokss_pu:42107": "tataḥ sā rājatanayā strīrūpam apivīkṣya mām /",
  "GK21sokss_pu:42108": "vismṛtya puruṣadveṣaṃ sadyaḥ smaravaśābhavat // SoKss_18,3.47 //",
  "GK21sokss_pu:42109": "āsītkaṇṭakitā kiṃciccintayantīva niścalā /",
  "GK21sokss_pu:42110": "labdhacchidreṇa kāmena kīliteva samaṃ śaraiḥ // SoKss_18,3.48 //",
  "GK21sokss_pu:42111": "kṣaṇāc ca tāpasīṃ tāṃ sā vyāharadrajakanyakā /",
  "GK21sokss_pu:42112": "tarhyāryetvatsvasṛsutā mamāpi prāghuṇī na kim // SoKss_18,3.49 //",
  "GK21sokss_pu:42113": "āyātu madguhamiyaṃ praheṣyāmyarcitāmimām /",
  "GK21sokss_pu:42114": "ity uktvādāya pāṇau māmanaiṣītsā svamandiram // SoKss_18,3.50 //",
  "GK21sokss_pu:42115": "ahaṃ ca labdhacitto 'syā jāne tatra tathetyagām /",
  "GK21sokss_pu:42116": "anvamanyata māṃ sāpi vidagdhā vṛddhatāpasī // SoKss_18,3.51 //",
  "GK21sokss_pu:42117": "tato 'haṃ sthitavāṃs tatra rājaputryā tayā saha /",
  "GK21sokss_pu:42118": "krīḍantyā kanyakānyonyavivāhādivinodanaiḥ // SoKss_18,3.52 //",
  "GK21sokss_pu:42119": "na ca māmamucatpārśvātkṣaṇaṃ sā madgatekṣaṇā /",
  "GK21sokss_pu:42120": "yatra nāhaṃ na sā tasyai kācanārocata kriyā // SoKss_18,3.53 //",
  "GK21sokss_pu:42121": "atha tāḥ kanyakāḥ kṛtvā vadhūṃ tāṃ rājakanyakām /",
  "GK21sokss_pu:42122": "māṃ varaṃ cāvayor jāne vivāhaṃ krīḍayā vyadhuḥ // SoKss_18,3.54 //",
  "GK21sokss_pu:42123": "kṛtodvāhau tataścāvāṃ praviṣṭau vāsakaṃ niśi /",
  "GK21sokss_pu:42124": "niḥśaṅkā tatra māṃ sā ca kaṇṭhe rājasutāgrahīt // SoKss_18,3.55 //",
  "GK21sokss_pu:42125": "tatkālaṃ ca mayātmānaṃ prakāśyāliṅgitaiva sā /",
  "GK21sokss_pu:42126": "siddheṣṭahṛṣṭā dṛṣṭvā māmāsīllajjānatā kṣaṇam // SoKss_18,3.56 //",
  "GK21sokss_pu:42127": "pravartayāmi surate yāvac caitāṃ hṛtatrapām /",
  "GK21sokss_pu:42128": "tāvat prabodhito 'smīha yāmikena durātmanā // SoKss_18,3.57 //",
  "GK21sokss_pu:42129": "tadbhadrāyudha nedānīṃ citre svapne ca dṛṣṭayā /",
  "GK21sokss_pu:42130": "tayā malayavatyāhaṃ vinā jīvitumutsahe // SoKss_18,3.58 //",
  "GK21sokss_pu:42131": "ity uktavantaṃ rājānaṃ sayasvapnamavetya saḥ /",
  "GK21sokss_pu:42132": "bhadrāyudhaḥ pratīhārastamāśvāsyaivamuktavān // SoKss_18,3.59 //",
  "GK21sokss_pu:42133": "kṛtsnaṃ cetsmaryate samyaktattadālikhatāṃ paṭe /",
  "GK21sokss_pu:42134": "devena nagaraṃ yāvadupāyo 'tra nirūpyate // SoKss_18,3.60 //",
  "GK21sokss_pu:42135": "iti bhadrāyudhenoktaḥ sa rājā likhati sma tat /",
  "GK21sokss_pu:42136": "paṭe puravaraṃ sarvaṃ tadvṛttāntaṃ ca tatkṣaṇam // SoKss_18,3.61 //",
  "GK21sokss_pu:42137": "taṃ citrapaṭamādāya pratīhārastadaiva saḥ /",
  "GK21sokss_pu:42138": "maṭhaṃ navaṃ kārayitvā tatra bhittāvalambayat // SoKss_18,3.62 //",
  "GK21sokss_pu:42139": "maṭhe cātrākarod dūradeśād āgatabandinām /",
  "GK21sokss_pu:42140": "sattre saḍrasam āhāraṃ savastrayugakāñcanam // SoKss_18,3.63 //",
  "GK21sokss_pu:42141": "yaścitrasthamidaṃ vetti puraṃ ko'pi sa eti cet /",
  "GK21sokss_pu:42142": "mamāvedya iti prādādajñāṃ ca maṭhavartinām // SoKss_18,3.64 //",
  "GK21sokss_pu:42143": "atrāntare grīṣmavanaṃ mallikāmodimārutam /",
  "GK21sokss_pu:42144": "chāyāniṣaṇṇapathikaṃ dṛṣṭvā puṣpitapāṭalam // SoKss_18,3.65 //",
  "GK21sokss_pu:42145": "ājagāmāmbudaśyāmo gurugambhīragarjitaḥ /",
  "GK21sokss_pu:42146": "ketakodāmadaśanaḥ prāvṛṭkālamadadvipaḥ // SoKss_18,3.66 //",
  "GK21sokss_pu:42147": "tatkālaṃ tasya paurastyapavaneddha ivāyayau /",
  "GK21sokss_pu:42148": "vṛddhiṃ virahadāvāgnirvikramādityabhūpateḥ // SoKss_18,3.67 //",
  "GK21sokss_pu:42149": "himaṃ hāralate dehi siñca citrāṅgi candanaiḥ /",
  "GK21sokss_pu:42150": "pattralekhe 'bjinīpattraśayanaṃ śiśiraṃ kuru // SoKss_18,3.68 //",
  "GK21sokss_pu:42151": "kaṃdarpasene kadalīdalair vitara mārutam /",
  "GK21sokss_pu:42152": "iti tadvāranārīṇāṃ tadā śuśruvire giraḥ // SoKss_18,3.69 //",
  "GK21sokss_pu:42153": "kramāc ca vidyudviṣamaḥ śaśāmāsya ghanāgamaḥ /",
  "GK21sokss_pu:42154": "rājñaḥ savirahajvālo na punarmadanajvaraḥ // SoKss_18,3.70 //",
  "GK21sokss_pu:42155": "pānthāḥ pathi pravartantāṃ dūrasthānāṃ pravṛttayaḥ /",
  "GK21sokss_pu:42156": "priyāḥ priyāṇāṃ grathyantāṃ jāyantāṃ tatsamāgamāḥ // SoKss_18,3.71 //",
  "GK21sokss_pu:42157": "ityādiśantīva tataḥ kalahaṃsaravaiḥ śarat /",
  "GK21sokss_pu:42158": "āgātphullāmbujamukhī sakāśakusumasmitā // SoKss_18,3.72 //",
  "GK21sokss_pu:42159": "tasyāṃ dūrāgato bandī tatra kṣattṛkṛte maṭhe /",
  "GK21sokss_pu:42160": "bhojanārthī viveśaiko niśamya khyātimekadā // SoKss_18,3.73 //",
  "GK21sokss_pu:42161": "nāmnā śambarasiddhiḥ sa maṭhe 'tra kṛtabhojanaḥ /",
  "GK21sokss_pu:42162": "āttavastrayugaścitrapaṭaṃ bhittau dadarśa tam // SoKss_18,3.74 //",
  "GK21sokss_pu:42163": "vibhāvya tatra citrasthaṃ nagaraṃ tatsa vismitaḥ /",
  "GK21sokss_pu:42164": "jagāda bandī kenedamaho ālikhitaṃ puram // SoKss_18,3.75 //",
  "GK21sokss_pu:42165": "yadekena mayā dṛṣṭaṃ likhitaṃ yena tena ca /",
  "GK21sokss_pu:42166": "dvitīyeneti jāne 'haṃ nāpareṇeti kenacit // SoKss_18,3.76 //",
  "GK21sokss_pu:42167": "etac chrutvā maṭhajanenoktaṃ bhadrāyudhasya tat /",
  "GK21sokss_pu:42168": "tattena svayametyāsau bandī ninye nṛpāntikam // SoKss_18,3.77 //",
  "GK21sokss_pu:42169": "kiṃ tvayā nagaram satyaṃ taddṛṣṭam iti bhūbhṛtā /",
  "GK21sokss_pu:42170": "tatra śambarasiddhiḥ sa paripṛṣṭo 'bravīd idam // SoKss_18,3.78 //",
  "GK21sokss_pu:42171": "dṛṣṭaṃ mayā tanmalayapuraṃ nāma mahāpuram /",
  "GK21sokss_pu:42172": "bhramatā bhuvamuttīrya vāridhiṃ dvīpamadhyagam // SoKss_18,3.79 //",
  "GK21sokss_pu:42173": "tasminmalayasiṃhākhyo nagare 'sti mahīpatiḥ /",
  "GK21sokss_pu:42174": "tasyāsti nāmnā malayavatītyanupamā sutā // SoKss_18,3.80 //",
  "GK21sokss_pu:42175": "puruṣadveṣiṇī sā ca svapne jātu kathaṃcana /",
  "GK21sokss_pu:42176": "vihāranirgatā kaṃcinmahāpuruṣamaikṣata // SoKss_18,3.81 //",
  "GK21sokss_pu:42177": "tenālokitamātreṇa sa bhīta iva tatkṣaṇam /",
  "GK21sokss_pu:42178": "niryayau manasastasyāḥ puruṣadveṣadurgrahaḥ // SoKss_18,3.82 //",
  "GK21sokss_pu:42179": "nītvātha taṃ svabhavanaṃ svapna eva vidhāya ca /",
  "GK21sokss_pu:42180": "vivāhaṃ tena sahitā vāsaveśma viveśa sā // SoKss_18,3.83 //",
  "GK21sokss_pu:42181": "tatra tena sama myāvat sevate suratotsavam /",
  "GK21sokss_pu:42182": "tāvadvāsasthayā dāsyā sā niśānte prabodhitā // SoKss_18,3.84 //",
  "GK21sokss_pu:42183": "tato nirvāsya kopāt tāṃ dāsīṃ svapnāvalokitam /",
  "GK21sokss_pu:42184": "taṃ smarantī priyatamaṃ prājvaladvirahāgninā // SoKss_18,3.85 //",
  "GK21sokss_pu:42185": "apaśyantī gatiṃ kāṃcitsmareṇa vivaśīkṛtā /",
  "GK21sokss_pu:42186": "utthāyotthāya śayane srastāṅgī nyapatatparam // SoKss_18,3.86 //",
  "GK21sokss_pu:42187": "mūkeva bhūtākrānteva tamaḥsaṃmohiteva ca /",
  "GK21sokss_pu:42188": "nottaraṃ pṛcchataḥ kiṃcid dadau parijanasya sā // SoKss_18,3.87 //",
  "GK21sokss_pu:42189": "vijñāya pitrā mātrā ca tataḥ pṛṣṭātikṛcchrataḥ /",
  "GK21sokss_pu:42190": "śaśaṃsa svapnavṛttāntaṃ sā tamāptasakhīmukhe // SoKss_18,3.88 //",
  "GK21sokss_pu:42191": "tataḥ pitrā kṛtāśvāsā pratijñām akaroc ca sā /",
  "GK21sokss_pu:42192": "viśrāmyagniṃ tam āpnomi ṣaḍbhir māsair na ced iti // SoKss_18,3.89 //",
  "GK21sokss_pu:42193": "pañca māsā gatāścādya tasyāḥ ko vetti bhāvi kim /",
  "GK21sokss_pu:42194": "itīdṛktatra vṛttāntaḥ pure parigato mayā // SoKss_18,3.90 //",
  "GK21sokss_pu:42195": "evaṃ tena sasaṃvādamukte śambarasiddhinā /",
  "GK21sokss_pu:42196": "jātārthaniścaye hṛṣṭe rājñi bhadrāyudho 'bhyadhāt // SoKss_18,3.91 //",
  "GK21sokss_pu:42197": "siddhaṃ kāryaṃ sa deśo hi tvadvaśaḥ sanṛpaḥ prabho /",
  "GK21sokss_pu:42198": "tattatra gamyatāṃ yāvanmāsaḥ ṣaṣṭho na yātyataḥ // SoKss_18,3.92 //",
  "GK21sokss_pu:42199": "iti tenodite kṣattrā tadākhyātārthavistaram /",
  "GK21sokss_pu:42200": "kṛtvā śambarasiddhiṃ tam agre bhūridhanārcitam // SoKss_18,3.93 //",
  "GK21sokss_pu:42201": "raviraśmiṣu saṃpātaṃ pāṇḍimānaṃ dhaneṣu ca /",
  "GK21sokss_pu:42202": "sarittoyeṣu kārśyaṃ ca nirasyeva nijaṃ nṛpaḥ // SoKss_18,3.94 //",
  "GK21sokss_pu:42203": "nirātaṅkaḥ sa saṃpadya tadaiva dayitāṃ prati /",
  "GK21sokss_pu:42204": "pratasthe vikramādityaḥ sainyena laghunā vṛtaḥ // SoKss_18,3.95 //",
  "GK21sokss_pu:42205": "gatvā krameṇa tīrṇābdhiryāvat prāptaḥ puraṃ sa tat /",
  "GK21sokss_pu:42206": "tāvaddadarśa tatrāgre janaṃ kolāhalākulam // SoKss_18,3.96 //",
  "GK21sokss_pu:42207": "eṣā malayavatyadya pūrṇe ṣāṇmāsike 'vadhau /",
  "GK21sokss_pu:42208": "aprāptadayitā vahniṃ rājaputrī vivikṣati // SoKss_18,3.97 //",
  "GK21sokss_pu:42209": "ityatra śuśrāva janātpṛṣṭādatha sa bhūpatiḥ /",
  "GK21sokss_pu:42210": "upāgāc ca sa taṃ deśaṃ racitā yatra taccitā // SoKss_18,3.98 //",
  "GK21sokss_pu:42211": "taddarśanādapasṛte jane tatra dadarśa tam /",
  "GK21sokss_pu:42212": "dṛśorakāṇḍapīyūṣavarṣaṃ sā rājakanyakā // SoKss_18,3.99 //",
  "GK21sokss_pu:42213": "so 'yaṃ prāṇeśvaraḥ svapnapariṇetā mamāgataḥ /",
  "GK21sokss_pu:42214": "tattātasyocyatāṃ śīghram iti smāha ca sā sakhīḥ // SoKss_18,3.100 //",
  "GK21sokss_pu:42215": "tābhir gatvā tathaivoktastatpitā so 'tha bhūpatiḥ /",
  "GK21sokss_pu:42216": "nirduḥkho jātaharṣastaṃ prahvo rājānamabhyagāt // SoKss_18,3.101 //",
  "GK21sokss_pu:42217": "tatkālamutkṣipya bhujaṃ tena śambarasiddinā /",
  "GK21sokss_pu:42218": "uccair avasarajñena vandinedamapaṭhyata // SoKss_18,3.102 //",
  "GK21sokss_pu:42219": "jaya nijatejaḥsādhitabhūtagaṇa mlecchavipinadāvāgne /",
  "GK21sokss_pu:42220": "jaya deva saptasāgarasīmamahīmāninīnātha // SoKss_18,3.103 //",
  "GK21sokss_pu:42221": "jaya vijitasakalapārthivavinataśirodhāritātigurvājña /",
  "GK21sokss_pu:42222": "jaya viṣamaśīla vikramavārinidhe vikramāditya // SoKss_18,3.104 //",
  "GK21sokss_pu:42223": "ity ukte vandinā taṃ sa vikramādityamāgatam /",
  "GK21sokss_pu:42224": "buddhvā malayasiṃho 'tra rājā jagrāha pādayoḥ // SoKss_18,3.105 //",
  "GK21sokss_pu:42225": "viveśa ca kṛtātithyastena sākaṃ svamandiram /",
  "GK21sokss_pu:42226": "tayā malayavatyā ca duhitrā mṛtyumuktayā // SoKss_18,3.106 //",
  "GK21sokss_pu:42227": "dadau ca tāṃ sutāṃ tasmai vikramādityabhūbhṛte /",
  "GK21sokss_pu:42228": "sa rājā tena jāmātrā manvānaḥ kṛtakṛtyatām // SoKss_18,3.107 //",
  "GK21sokss_pu:42229": "yathā citre tathā svapne yathā svāpne tathaiva tām /",
  "GK21sokss_pu:42230": "vilokya sākṣānmalayavatīmaṅkagatāṃ priyām // SoKss_18,3.108 //",
  "GK21sokss_pu:42231": "sa cāpi vikramādityastadadbhutamamanyata /",
  "GK21sokss_pu:42232": "phalaṃ śailasutākāntaprasādasuraśākhinaḥ // SoKss_18,3.109 //",
  "GK21sokss_pu:42233": "atha tāmādāya vadhūṃ nirvṛtim iva rūpiṇīṃ sa malayavatīm /",
  "GK21sokss_pu:42234": "uttīrya vārirāśiṃ sotkalikaṃ suciravirahamiva // SoKss_18,3.110 //",
  "GK21sokss_pu:42235": "tattatprābhṛtahastaiḥ praṇamyamānaḥ pade pade bhūpaiḥ /",
  "GK21sokss_pu:42236": "nijanagarīmujjayinīṃ pratyāgādvikramādityaḥ // SoKss_18,3.111 //",
  "GK21sokss_pu:42237": "prabhāvam ālokya ca tatra tasya taṃ yathecchasatyīkṛtacitrakautukam /",
  "GK21sokss_pu:42238": "visismiye ko na jaharṣa ko na vā cakāra ko vā na mahotsavaṃ janaḥ // SoKss_18,3.112 //",
  "GK21sokss_pu:42239": "iti mahākaviśrīsomadevabhaṭṭaviracite kathāsaritsāgare viṣasmaśīlalambake tṛtīyas taraṅgaḥ /",
  "GK21sokss_pu:42240": "caturthas taraṅgaḥ /",
  "GK21sokss_pu:42241": "tato 'sya vikramādityasyaikadātra kathāntare /",
  "GK21sokss_pu:42242": "rājñī kaliṅgasenākhyā sapatnīrevam abravīt // SoKss_18,4.1 //",
  "GK21sokss_pu:42243": "rājñā malayavatyarthe yatkṛtaṃ na tadadbhutam /",
  "GK21sokss_pu:42244": "sadā viṣamaśīlo hi devo 'yaṃ prathito bhuvi // SoKss_18,4.2 //",
  "GK21sokss_pu:42245": "ahaṃ na pariṇītā kim avaskandyāmunā balāt /",
  "GK21sokss_pu:42246": "madrūpāṃ putrikāṃ dṛṣṭvā gatenānaṅganighnatām // SoKss_18,4.3 //",
  "GK21sokss_pu:42247": "etannimittamākhyātā kathā kārpaṭikena yā /",
  "GK21sokss_pu:42248": "devasenena me tāṃ vaḥ kathayāmi niśamyatām // SoKss_18,4.4 //",
  "GK21sokss_pu:42249": "pariṇītāsmyavidhinā kathaṃ rājñeti duḥkhitām /",
  "GK21sokss_pu:42250": "māmetyāśvāsayannevaṃ sa hi kārpaṭiko 'bravīt // SoKss_18,4.5 //",
  "GK21sokss_pu:42251": "mā sma manyuṃ kṛthā devi śraddhayā parayā hy asi /",
  "GK21sokss_pu:42252": "pariṇītātisaṃrambhādatrāmūlātkathāṃ śṛṇu // SoKss_18,4.6 //",
  "GK21sokss_pu:42253": "ahaṃ kārpaṭiko bhūtvā sevāṃ kurvan bhavatprabhoḥ /",
  "GK21sokss_pu:42254": "aṭavyāṃ dūrato 'drākṣaṃ mahāntaṃ kroḍam ekadā // SoKss_18,4.7 //",
  "GK21sokss_pu:42255": "daṃṣṭrāviśaṅkaṭamukhaṃ tamālaśyāmalacchavim /",
  "GK21sokss_pu:42256": "kṛṣṇapakṣaṃ śaśikalāḥ khādantam iva rūpiṇam // SoKss_18,4.8 //",
  "GK21sokss_pu:42257": "etya cāvedito devi mayā rājñe tathaiva saḥ /",
  "GK21sokss_pu:42258": "rājāpi tadrasākṛṣṭo niragānmṛgayākṛte // SoKss_18,4.9 //",
  "GK21sokss_pu:42259": "mṛgāṭavīṃ ca saṃprāpya kurvanvyāghramṛgakṣayam /",
  "GK21sokss_pu:42260": "āveditaṃ mayā dūrādvarāhaṃ paśyati sma tam // SoKss_18,4.10 //",
  "GK21sokss_pu:42261": "dṛṣṭvādbhutaṃ ca taṃ matvā kaṃcitkāraṇasūkaram /",
  "GK21sokss_pu:42262": "ratnākarākhyamārohadaśvamuccaiḥśravaḥsutam // SoKss_18,4.11 //",
  "GK21sokss_pu:42263": "madhyāhne hi sadā bhānurmuhūrtaṃ vyomni tiṣṭhati /",
  "GK21sokss_pu:42264": "tatkālaṃ cāruṇenāśvā mucyante snānapānayoḥ // SoKss_18,4.12 //",
  "GK21sokss_pu:42265": "ekadoccaiḥśravā muktastadā ravirathādvane /",
  "GK21sokss_pu:42266": "dṛṣṭām upetya rājño 'śvāṃ taṃ turaṃgamajījanat // SoKss_18,4.13 //",
  "GK21sokss_pu:42267": "tasminnāruhya vātāśve javādanvapatac ca tam /",
  "GK21sokss_pu:42268": "varāhaṃ vidrutaṃ rājā bhūmiṃ dūrāddavīyasīm // SoKss_18,4.14 //",
  "GK21sokss_pu:42269": "tatra dṛṣṭipathātso 'sya naṣṭo 'bhūtkvāpi sūkaraḥ /",
  "GK21sokss_pu:42270": "uccaiḥśravaḥsutādaśvāttasmādapi javādhikaḥ // SoKss_18,4.15 //",
  "GK21sokss_pu:42271": "tato rājā tamaprāpya dūrojjhitaparicchadaḥ /",
  "GK21sokss_pu:42272": "ekamanvāgataṃ dṛṣṭvā māmevaṃ paripṛṣṭavān // SoKss_18,4.16 //",
  "GK21sokss_pu:42273": "api jānāsi kiyatīṃ vayaṃ bhūmim upāgatāḥ /",
  "GK21sokss_pu:42274": "tac chrutvā devi rājānaṃ pratyavocamahaṃ tadā // SoKss_18,4.17 //",
  "GK21sokss_pu:42275": "yojanānāṃ śatāni trīṇyāgatāḥ smaḥ prabho iti /",
  "GK21sokss_pu:42276": "tato rājābravīttarhi tvaṃ padbhyāṃ kathamāgataḥ // SoKss_18,4.18 //",
  "GK21sokss_pu:42277": "evaṃ savismayenāhaṃ rājñā pṛṣṭastam abravam /",
  "GK21sokss_pu:42278": "devāsti pādalepo me vṛttāntaṃ cātra taṃ śṛṇu // SoKss_18,4.19 //",
  "GK21sokss_pu:42279": "pūrvaṃ bhāryāviyogena tīrthayātrāvinirgataḥ /",
  "GK21sokss_pu:42280": "pathi devakulaṃ sāyaṃ sodyānaṃ prāptavānaham // SoKss_18,4.20 //",
  "GK21sokss_pu:42281": "tatra cāhaṃ niśāṃ netuṃ praviṣṭo 'paśyamantare /",
  "GK21sokss_pu:42282": "striyamekāmatiṣṭhaṃ ca tatrātithyādṛtastayā // SoKss_18,4.21 //",
  "GK21sokss_pu:42283": "rātrau ca sā nabhasyekamoṣṭhaṃ kṛtvāparaṃ bhuvi /",
  "GK21sokss_pu:42284": "vyāttāsyā prāha māmīdṛgdṛṣṭaṃ kvāpi mukhaṃ tvayā // SoKss_18,4.22 //",
  "GK21sokss_pu:42285": "tato 'sidhenumākṛṣya sabhrūbhaṅgamabibhyatā /",
  "GK21sokss_pu:42286": "tvayā cedṛkpumāndṛṣṭaḥ kvāpīty uktā mayāpi sā // SoKss_18,4.23 //",
  "GK21sokss_pu:42287": "atha saumyavapurbhūtvā sābravīnmāmavaikṛtā /",
  "GK21sokss_pu:42288": "yakṣī caṇḍyabhidhānāhaṃ tuṣṭā dhair yeṇa cāsmi te // SoKss_18,4.24 //",
  "GK21sokss_pu:42289": "tadidānīṃ mama brūhi kiṃ priyaṃ karavāṇi te /",
  "GK21sokss_pu:42290": "evam uktavatīṃ tāṃ ca yakṣiṇīmaham abhyadhām // SoKss_18,4.25 //",
  "GK21sokss_pu:42291": "parituṣṭāsi cetsatyaṃ tatkuruṣva tathā mama /",
  "GK21sokss_pu:42292": "akleśena yathā tīrthānyaṭeyaṃ nikhilānyapi // SoKss_18,4.26 //",
  "GK21sokss_pu:42293": "evaṃ mayoktā yakṣī sā pādalepamadānmama /",
  "GK21sokss_pu:42294": "tena tīrthānyahaṃ bhrāntastvaṃ cehādyānudhāvitaḥ // SoKss_18,4.27 //",
  "GK21sokss_pu:42295": "tenaiva pratyahaṃ cāhamihāgatyāṭavībhuvi /",
  "GK21sokss_pu:42296": "bhuktvā phalānyujjayinīmetya sevāṃ karomi te // SoKss_18,4.28 //",
  "GK21sokss_pu:42297": "iti devi mayā rājā vijñapto 'ntaramanyata /",
  "GK21sokss_pu:42298": "prasannadṛṣṭikathitaṃ yogyaṃ māmanuyāyinam // SoKss_18,4.29 //",
  "GK21sokss_pu:42299": "bhūyo mayaivaṃ vijñapto rājā devānayāmy aham /",
  "GK21sokss_pu:42300": "susvādūni phalānīha bhujyante prabhuṇā yadi // SoKss_18,4.30 //",
  "GK21sokss_pu:42301": "nāhaṃ bhokṣye na me kiṃcid upayuktaṃ bhavān punaḥ /",
  "GK21sokss_pu:42302": "bhuṅktāṃ kiṃcit pariśrānta iti rājādiśac ca mām // SoKss_18,4.31 //",
  "GK21sokss_pu:42303": "tataḥ karkaṭikāṃ tatra saṃprāpyāhamabhakṣayam /",
  "GK21sokss_pu:42304": "tayā cājagaro 'bhūvamahaṃ bhakṣitamātrayā // SoKss_18,4.32 //",
  "GK21sokss_pu:42305": "dṛṣṭvā cājagarībhūtamakasmāddevi māṃ tadā /",
  "GK21sokss_pu:42306": "devo viṣamaśīlo 'bhūtsaviṣādaḥ savismayaḥ // SoKss_18,4.33 //",
  "GK21sokss_pu:42307": "ekākī cātra vetālaṃ bhūtaketuṃ samasmarat /",
  "GK21sokss_pu:42308": "prāṅnetrarogād dṛṣṭyaiva mocayitvā vaśīkṛtam // SoKss_18,4.34 //",
  "GK21sokss_pu:42309": "sa vetālaḥ smṛtāyātaḥ prahvo rājānam abravīt /",
  "GK21sokss_pu:42310": "kiṃ smṛto 'smi mahārāja nideśo dīyatāmiti // SoKss_18,4.35 //",
  "GK21sokss_pu:42311": "atha rājābravīdetaṃ bhadra kārpaṭikaṃ mama /",
  "GK21sokss_pu:42312": "sahasājagarībhūtaṃ prāpaya prakṛtiṃ nijām // SoKss_18,4.36 //",
  "GK21sokss_pu:42313": "vetālo 'py avadaddeva nāsti śaktirmamedṛśī /",
  "GK21sokss_pu:42314": "śaktayo niyatā vāri vaidyutāgniṃ nu hanti kim // SoKss_18,4.37 //",
  "GK21sokss_pu:42315": "tato rājābravīttarhi yāmaḥ pallīmimāṃ sakhe /",
  "GK21sokss_pu:42316": "ato budhyeta bhillebhyaḥ ko 'py upāyaḥ kadācana // SoKss_18,4.38 //",
  "GK21sokss_pu:42317": "ityālocya savetālo rājā pallīṃ jagāma tām /",
  "GK21sokss_pu:42318": "tatra sābharaṇaṃ dṛṣṭvā taṃ caurāḥ paryavārayan // SoKss_18,4.39 //",
  "GK21sokss_pu:42319": "kiratāṃ śaravarṣāṇi teṣāṃ pañcaśatāni ca /",
  "GK21sokss_pu:42320": "bhūtaketuḥ sa vetālo rājādeśādabhakṣayat // SoKss_18,4.40 //",
  "GK21sokss_pu:42321": "śeṣāḥ palāyya gatvā tatsvasenāpataye 'bruvan /",
  "GK21sokss_pu:42322": "ekākikesarī nāma sa cāgātsabalaḥ krudhā // SoKss_18,4.41 //",
  "GK21sokss_pu:42323": "bhṛtyasyaikasya ca mukhādbuddhvā pratyabhijānataḥ /",
  "GK21sokss_pu:42324": "senāpatiḥ sa rājānametya jagrāha pādayoḥ // SoKss_18,4.42 //",
  "GK21sokss_pu:42325": "tato niveditātmānaṃ prahvaṃ pratyabhinandya tam /",
  "GK21sokss_pu:42326": "pṛṣṭvā ca kuśalaṃ rājā senāpatim abhāṣata // SoKss_18,4.43 //",
  "GK21sokss_pu:42327": "mama kārpaṭiko bhuktvā phalaṃ karkaṭikāṃ vane /",
  "GK21sokss_pu:42328": "gato 'jagaratāṃ tasya yuktiṃ tanmuktaye kuru // SoKss_18,4.44 //",
  "GK21sokss_pu:42329": "etadrājavacaḥ śrutvā senāpatir uvāca saḥ /",
  "GK21sokss_pu:42330": "devānugo 'yaṃ matputrāyāsmai taṃ darśayatviti // SoKss_18,4.45 //",
  "GK21sokss_pu:42331": "tataḥ sa tena tatputro vetālena sahaitya mām /",
  "GK21sokss_pu:42332": "oṣadhīrasanasyena pūrvavanmānuṣaṃ vyadhāt // SoKss_18,4.46 //",
  "GK21sokss_pu:42333": "upāgacchāma ca tato hṛṣṭā rājāntikaṃ vayam /",
  "GK21sokss_pu:42334": "rājā ca tamudantaṃ māṃ pādānatamabodhayat // SoKss_18,4.47 //",
  "GK21sokss_pu:42335": "ekākikesarī so 'tha bhillasenāpatirnijam /",
  "GK21sokss_pu:42336": "gṛhamabhyarthya rājānamanaiṣīdasmadanvitam // SoKss_18,4.48 //",
  "GK21sokss_pu:42337": "apaśyāma ca tattasya sadanaṃ śabarīvṛtam /",
  "GK21sokss_pu:42338": "dantidantacitottuṅgabhitti vyāghracchadacchavi // SoKss_18,4.49 //",
  "GK21sokss_pu:42339": "vāsāṃsi barhipicchāni hārā guñjāphalasrajaḥ /",
  "GK21sokss_pu:42340": "mātaṅgamadaniṣyando yatra strīṇāṃ ca maṇḍanam // SoKss_18,4.50 //",
  "GK21sokss_pu:42341": "tatra senāpaterbhāryā paricaryāṃ vyadhātsvayam /",
  "GK21sokss_pu:42342": "rājño mṛgamadāmodivāsā muktādyalaṃkṛtā // SoKss_18,4.51 //",
  "GK21sokss_pu:42343": "snātabhuktastato rājā tatra vṛddhāṃstadātmajān /",
  "GK21sokss_pu:42344": "senāpatiṃ ca taruṇaṃ dṛṣṭvā taṃ paripṛṣṭavān // SoKss_18,4.52 //",
  "GK21sokss_pu:42345": "senāpate mamāścaryamidaṃ tāvattvayocyatām /",
  "GK21sokss_pu:42346": "taruṇastvaṃ tvadīyāstu putrā vṛddhā amī katham // SoKss_18,4.53 //",
  "GK21sokss_pu:42347": "evaṃ sa rājñā gaditaḥ śabarendro 'bravīdidam /",
  "GK21sokss_pu:42348": "mahatyeṣā kathā deva śrūyataṃ yadi kautukam // SoKss_18,4.54 //",
  "GK21sokss_pu:42349": "candrasvāmīti vipro 'haṃ māyāpuryāṃ purāvasam /",
  "GK21sokss_pu:42350": "so 'haṃ vanamagāṃ jātu dārvarthaṃ piturājñayā // SoKss_18,4.55 //",
  "GK21sokss_pu:42351": "tatra me markaṭo mārgam ruddhvātiṣṭhad abādhakṛt /",
  "GK21sokss_pu:42352": "ārtena cakṣuṣā paśyan mārgam anyaṃ pradarśayan // SoKss_18,4.56 //",
  "GK21sokss_pu:42353": "na khādatyeṣa māṃ tāvattadgacchāmi varaṃ pathā /",
  "GK21sokss_pu:42354": "etatpradarśyamānena paśyāmyasyāśayaṃ kapeḥ // SoKss_18,4.57 //",
  "GK21sokss_pu:42355": "ityālocyātha tenāhaṃ mārgeṇa prasthito 'bhavam /",
  "GK21sokss_pu:42356": "sa ca me markaṭo 'gre 'gre prāyātpaśyanvivṛtya mām // SoKss_18,4.58 //",
  "GK21sokss_pu:42357": "gatvā ca dūramārohajjambūvṛkṣaṃ sa markaṭaḥ /",
  "GK21sokss_pu:42358": "tatpṛṣṭhe ca latājālaghane dṛṣṭimadāmaham // SoKss_18,4.59 //",
  "GK21sokss_pu:42359": "latāvalayabaddhāṅgīmapaśyaṃ cātra vānarīm /",
  "GK21sokss_pu:42360": "etadarthamanenāhamānīta iti cāvidam // SoKss_18,4.60 //",
  "GK21sokss_pu:42361": "tato 'haṃ vṛkṣamāruhya vallīvalayapāśakam /",
  "GK21sokss_pu:42362": "chittvā paraśunā taṃ ca vānarīṃ tāmamocayam // SoKss_18,4.61 //",
  "GK21sokss_pu:42363": "athāvatīrya vṛkṣāttau vānaro vānarī ca sā /",
  "GK21sokss_pu:42364": "avatīrṇasya me pādāvagṛhṇītāmubhāvapi // SoKss_18,4.62 //",
  "GK21sokss_pu:42365": "sthāpayitvā ca me pādalagnāṃ tāṃ vānarīṃ kṣaṇam /",
  "GK21sokss_pu:42366": "gatvā sa kapirānīya mahyaṃ divyamadātphalam // SoKss_18,4.63 //",
  "GK21sokss_pu:42367": "tadādāya gṛhītvāhamindhanānyāgamaṃ gṛham /",
  "GK21sokss_pu:42368": "tatra cābhakṣayaṃ bhāryāsahitastatphalottamam // SoKss_18,4.64 //",
  "GK21sokss_pu:42369": "tasmin bhukte jarārogau sabhāryasya gatau mama /",
  "GK21sokss_pu:42370": "tatas tatrodabhūd asmaddeśe durbhikṣaviplavaḥ // SoKss_18,4.65 //",
  "GK21sokss_pu:42371": "tadākrāntaś ca tatratyo jano yāto yatas tataḥ /",
  "GK21sokss_pu:42372": "ahaṃ daivād imaṃ deśaṃ sabhāryaḥ prāptavān kramāt // SoKss_18,4.66 //",
  "GK21sokss_pu:42373": "iha kāñcanadaṃṣṭrāskhyastadābhūcchabarādhipaḥ /",
  "GK21sokss_pu:42374": "tasya śastram upādāya bhṛtyatāmahamāśrayam // SoKss_18,4.67 //",
  "GK21sokss_pu:42375": "āyodhaneṣu dṛṣṭvā ca teṣu teṣv agrayāyinam /",
  "GK21sokss_pu:42376": "so 'tha kāñcanadaṃṣṭro māṃ senāpatye 'bhiṣiktavān // SoKss_18,4.68 //",
  "GK21sokss_pu:42377": "ekabhaktyā ca sa mayā tato 'pyārādhitaḥ prabhuḥ /",
  "GK21sokss_pu:42378": "mahyamevāntakāle 'tra rājyaṃ prādādaputrakaḥ // SoKss_18,4.69 //",
  "GK21sokss_pu:42379": "ihasthasya ca me yātānyabdānām saptaviṃśatiḥ /",
  "GK21sokss_pu:42380": "śatāni na jarā cāsti mama tatphalabhakṣaṇāt // SoKss_18,4.70 //",
  "GK21sokss_pu:42381": "evaṃ svodantamākhyāya sa rājānaṃ savismayam /",
  "GK21sokss_pu:42382": "ekākikesarī bhūyo bhillarājo vyajijñapat // SoKss_18,4.71 //",
  "GK21sokss_pu:42383": "tanmayā vānaraphalādyatkṛtaṃ cirajīvitam /",
  "GK21sokss_pu:42384": "pūrṇaṃ tato 'dya saṃprāptaṃ phalaṃ tvatpādadarśanam // SoKss_18,4.72 //",
  "GK21sokss_pu:42385": "ato 'hamarthaye deva yo gṛhāgamanānmayi /",
  "GK21sokss_pu:42386": "darśito 'nugraho 'dyāyaṃ paritoṣaṃ sa nīyatām // SoKss_18,4.73 //",
  "GK21sokss_pu:42387": "bhāryāyāṃ kṣatriyāyāṃ me devotpannāsti kanyakā /",
  "GK21sokss_pu:42388": "ananyatulyā rūpeṇa nāmnā madanasundarī // SoKss_18,4.74 //",
  "GK21sokss_pu:42389": "kanyāratnaṃ ca tad evādṛte nānyatra śobhate /",
  "GK21sokss_pu:42390": "tat prayacchāmi tāṃ tubhyam udvahasva yathāvidhi // SoKss_18,4.75 //",
  "GK21sokss_pu:42391": "dāso 'haṃ ca dhanurlakṣadvayenānugataḥ prabho /",
  "GK21sokss_pu:42392": "iti tenārthito rājā sa tathetyanvamanyata // SoKss_18,4.76 //",
  "GK21sokss_pu:42393": "śubhe lagne ca tāṃ tasya tanayāṃ pariṇītavān /",
  "GK21sokss_pu:42394": "muktākastūrikābhārabhṛtoṣṭraśatadāyinaḥ // SoKss_18,4.77 //",
  "GK21sokss_pu:42395": "saptarātramuṣitvā ca rājā prasthitavāṃs tataḥ /",
  "GK21sokss_pu:42396": "tayā madanasundaryā sabhillānīkayā saha // SoKss_18,4.78 //",
  "GK21sokss_pu:42397": "atrāntare 'śvāpahṛte rājñi tanmṛgayāvane /",
  "GK21sokss_pu:42398": "sthitamasmadbalaṃ vignaṃ kṣattā bhadrāyudho 'bhyadhāt // SoKss_18,4.79 //",
  "GK21sokss_pu:42399": "alaṃ viṣādenāyāti nacirād eva vaḥ prabhuḥ /",
  "GK21sokss_pu:42400": "nāsya divyaprabhāvasya kiṃcidatyahitaṃ bhavet // SoKss_18,4.80 //",
  "GK21sokss_pu:42401": "kiṃ na smaratha yadgatvā pātālātpariṇīya ca /",
  "GK21sokss_pu:42402": "nāgakanyāṃ surūpākhyāmekakaḥ sa ihāgataḥ // SoKss_18,4.81 //",
  "GK21sokss_pu:42403": "gandharvalokaṃ gatvā ca vīraḥ pratyāgatas tataḥ /",
  "GK21sokss_pu:42404": "tārāvalīm upādāya gandharvādhipakanyakām // SoKss_18,4.82 //",
  "GK21sokss_pu:42405": "ity uktvāśvāsitāḥ sarve tena bhadrāyudhena te /",
  "GK21sokss_pu:42406": "atiṣṭhannaṭavīdvāre rājño mārgāvalokinaḥ // SoKss_18,4.83 //",
  "GK21sokss_pu:42407": "rājāpi spaṣṭamārgeṇa samaṃ śabarasainikaiḥ /",
  "GK21sokss_pu:42408": "tasyāṃ madanasundaryāṃ prakrāmantyāṃ yathecchayā // SoKss_18,4.84 //",
  "GK21sokss_pu:42409": "prāviśatturagārūḍhaḥ savetālo mayā saha /",
  "GK21sokss_pu:42410": "vanaṃ tatpūrvadṛṣṭasya varāhasya didṛkṣayā // SoKss_18,4.85 //",
  "GK21sokss_pu:42411": "praviṣṭasya ca tatrāgādvarāhas tasya so 'grataḥ /",
  "GK21sokss_pu:42412": "dṛṣṭvaiva ca sa rājā tamavadhītpañcabhiḥ śaraiḥ // SoKss_18,4.86 //",
  "GK21sokss_pu:42413": "hatasya tasya dhāvitvā vetālena vidāritāt /",
  "GK21sokss_pu:42414": "udarāddevi niragādakasmātsubhagaḥ pumān // SoKss_18,4.87 //",
  "GK21sokss_pu:42415": "ko bhavāniti yāvattaṃ rājā pṛcchati vismayāt /",
  "GK21sokss_pu:42416": "jaṅgamādrinibhastāvadāgāttatra vanadvipaḥ // SoKss_18,4.88 //",
  "GK21sokss_pu:42417": "āpatantaṃ tamāraṇyaṃ rājā dṛṣṭvaiva kuñjaram /",
  "GK21sokss_pu:42418": "ekenaiva pṛṣatkena marmāhatamapātayat // SoKss_18,4.89 //",
  "GK21sokss_pu:42419": "tasyāpi pāṭitāttena vetālenodarāntarāt /",
  "GK21sokss_pu:42420": "puruṣo niragāddivyaḥ strī ca sarvāṅgasundarī // SoKss_18,4.90 //",
  "GK21sokss_pu:42421": "praṣṭukāmaṃ ca rājānaṃ varāhodaranirgataḥ /",
  "GK21sokss_pu:42422": "sa pumānavadadrājansvodantaṃ śṛṇu vacmi te // SoKss_18,4.91 //",
  "GK21sokss_pu:42423": "āvāṃ devakumārau dvau bhadrākhyo 'yamahaṃ śubhaḥ /",
  "GK21sokss_pu:42424": "tau bhramantāvapaśyāva kaṇvaṃ dhyānasthitaṃ munim // SoKss_18,4.92 //",
  "GK21sokss_pu:42425": "gajasūkarayo rūpamāvābhyāṃ krīḍayā kṛtam /",
  "GK21sokss_pu:42426": "kṛtvā ca trāsito mohānmaharṣiḥ śapati sma nau // SoKss_18,4.93 //",
  "GK21sokss_pu:42427": "aṭavyāmīdṛśāveva bhavataṃ gajasūkarau /",
  "GK21sokss_pu:42428": "vikramādityabhūpena hatau muktimavāpsyathaḥ // SoKss_18,4.94 //",
  "GK21sokss_pu:42429": "ityāvāṃ muniśāpena gajasūkaratāṃ gatau /",
  "GK21sokss_pu:42430": "tvayādya mocitau strī tu svodantaṃ vaktviyaṃ svayam // SoKss_18,4.95 //",
  "GK21sokss_pu:42431": "etaṃ ca sūkaraṃ kaṇṭhe pṛṣṭe ca spṛśa vāraṇam /",
  "GK21sokss_pu:42432": "kṛpāṇacarmaṇī divye tavaitau hi bhaviṣyataḥ // SoKss_18,4.96 //",
  "GK21sokss_pu:42433": "ity uktvā sadvitīyaḥ sa tiro 'bhūttau ca bhūpateḥ /",
  "GK21sokss_pu:42434": "kroḍadvipau karaspṛṣṭau saṃpannau khaḍgacarmaṇī // SoKss_18,4.97 //",
  "GK21sokss_pu:42435": "tataḥ sā strī svavṛttāntaṃ pṛṣṭā saty evam abravīt /",
  "GK21sokss_pu:42436": "bharyāhaṃ dhanadattākhyasyojjayinyāṃ vaṇikpateḥ // SoKss_18,4.98 //",
  "GK21sokss_pu:42437": "sā harmyatalasuptāhamāgatyānena dantinā /",
  "GK21sokss_pu:42438": "nirgīyaivamihānītā na cāsyāntaḥ pumānabhūt // SoKss_18,4.99 //",
  "GK21sokss_pu:42439": "bhinnodarāttu niryātaḥ pumānasmānmayā saha /",
  "GK21sokss_pu:42440": "evam uktavatīṃ rājā dīnāṃ tāmavadatstriyam // SoKss_18,4.100 //",
  "GK21sokss_pu:42441": "dhīrā bhava gṛhān bhartur bhavatīṃ prāpayāmy aham /",
  "GK21sokss_pu:42442": "samaṃ madavarodhena gaccha prakamanirbhayā // SoKss_18,4.101 //",
  "GK21sokss_pu:42443": "ity uktvānāyayitvā tāṃ vetālena samarpayat /",
  "GK21sokss_pu:42444": "rājñyai madanasundaryai prakrāmantyai pṛthakpathā // SoKss_18,4.102 //",
  "GK21sokss_pu:42445": "pratyāgate 'tha vetāle tatrāpaśyāva kānane /",
  "GK21sokss_pu:42446": "akasmādrājakanye dve bhūribhavyaparicchade // SoKss_18,4.103 //",
  "GK21sokss_pu:42447": "ānāyayac ca māṃ preṣya tayo rājā mahattarān /",
  "GK21sokss_pu:42448": "kutaḥ ke kanyake caite iti pṛṣṭāś ca te 'bruvan // SoKss_18,4.104 //",
  "GK21sokss_pu:42449": "asti dvīpaṃ kaṭāhākhyaṃ ketanaṃ sarvasaṃpadām /",
  "GK21sokss_pu:42450": "anvarthanāmā tatrāsti nṛpatirguṇasāgaraḥ // SoKss_18,4.105 //",
  "GK21sokss_pu:42451": "tasyājani mahādevyāṃ nāmnā guṇavatī sutā /",
  "GK21sokss_pu:42452": "nirmātureva dhāturyā rūpeṇāścaryadāyinī // SoKss_18,4.106 //",
  "GK21sokss_pu:42453": "tasyāś ca siddhair ādiṣṭaḥ saptadvīpeśvaraḥ patiḥ /",
  "GK21sokss_pu:42454": "tataś ca tatpitā rājā so 'mantrayata mantribhiḥ // SoKss_18,4.107 //",
  "GK21sokss_pu:42455": "vikramādityadevo 'syā yogyo me duhiturvaraḥ /",
  "GK21sokss_pu:42456": "tatpāṇigrahaṇāyaitāṃ tasyaiva preṣayāmy aham // SoKss_18,4.108 //",
  "GK21sokss_pu:42457": "iti saṃmantrya vahane jaladhau saparicchadām /",
  "GK21sokss_pu:42458": "āropya sadhanāṃ tāṃ ca sa rājā vyasṛjatsutām // SoKss_18,4.109 //",
  "GK21sokss_pu:42459": "suvarṇadvīpanikaṭaṃ prāptaṃ daivānnyagīryata /",
  "GK21sokss_pu:42460": "sarājakanyaṃ sajanaṃ vahanaṃ śaphareṇa tat // SoKss_18,4.110 //",
  "GK21sokss_pu:42461": "sa cābdhivelayā nītvā vidhigatyeva rodhasi /",
  "GK21sokss_pu:42462": "kṣiptastaddvīpasaṃlagno mahāmatsyo 'vasannavān // SoKss_18,4.111 //",
  "GK21sokss_pu:42463": "dṛṣṭvaiva tatra dhāvitvā nānāpraharaṇo janaḥ /",
  "GK21sokss_pu:42464": "vyāpādyāścaryamatsyasya tasyodaramapāṭayat // SoKss_18,4.112 //",
  "GK21sokss_pu:42465": "niragāc ca tataḥ pūrṇaṃ janaistadvahanaṃ mahat /",
  "GK21sokss_pu:42466": "buddhvaitadvismayādāgāttatra taddvīpabhūpatiḥ // SoKss_18,4.113 //",
  "GK21sokss_pu:42467": "sa candraśekharo rājā guṇasāgarabhūbhṛtaḥ /",
  "GK21sokss_pu:42468": "syālo janādvahanagādyathātattvamabudhyata // SoKss_18,4.114 //",
  "GK21sokss_pu:42469": "tato buddhvā guṇavatīṃ bhagineyīṃ sa tāṃ nṛpaḥ /",
  "GK21sokss_pu:42470": "praveśya rājadhānīṃ svāmānandādutsavaṃ vyadhāt // SoKss_18,4.115 //",
  "GK21sokss_pu:42471": "anyedyuś ca sutāṃ candravatīṃ nāma sa bhūpatiḥ /",
  "GK21sokss_pu:42472": "vikramādityadevāya dātuṃ prākparikalpitām // SoKss_18,4.116 //",
  "GK21sokss_pu:42473": "guṇavatya tayā sākaṃ tatkṛte vibhavottarām /",
  "GK21sokss_pu:42474": "prāsthāpayatpravahaṇe sumuhūrte 'dhiropitām // SoKss_18,4.117 //",
  "GK21sokss_pu:42475": "te ime tīrṇajaladhī prakrāmantyau kramādiha /",
  "GK21sokss_pu:42476": "rājakanye ubhe prāpte vayaṃ parikaro 'nayoḥ // SoKss_18,4.118 //",
  "GK21sokss_pu:42477": "iha prāptāṃś ca naḥ kroḍavāraṇāvabhyadhāvatām /",
  "GK21sokss_pu:42478": "sumahāntau tato 'smābhir evamākranditaṃ prabho // SoKss_18,4.119 //",
  "GK21sokss_pu:42479": "āgate vikramādityadevasyaite svayaṃvare /",
  "GK21sokss_pu:42480": "kanyake lokapālāstattasya dharmeṇa rakṣata // SoKss_18,4.120 //",
  "GK21sokss_pu:42481": "tac chrutvāvocatāṃ tau naḥ kroḍebhau vyaktayā girā /",
  "GK21sokss_pu:42482": "dhīrā bhavata bhīrnāsti rājanāmagraheṇa vaḥ // SoKss_18,4.121 //",
  "GK21sokss_pu:42483": "ihaiva taṃ ca rājānamāgataṃ drakṣyathādhunā /",
  "GK21sokss_pu:42484": "ity uktvā tau gajakroḍau divyau kaucidito gatau // SoKss_18,4.122 //",
  "GK21sokss_pu:42485": "eṣo 'smadīyavṛttānta ity ukte tair mahattaraiḥ /",
  "GK21sokss_pu:42486": "ayaṃ sa eva rājeti devi tānaham abravam // SoKss_18,4.123 //",
  "GK21sokss_pu:42487": "tatas te pādapatitā hṛṣṭāste rājakanyake /",
  "GK21sokss_pu:42488": "tasmai guṇavatīcandravatyau rājñe samarpayan // SoKss_18,4.124 //",
  "GK21sokss_pu:42489": "rājāpyādiśya vetālaṃ sundaryau te anāyayat /",
  "GK21sokss_pu:42490": "sārdhaṃ madanasundaryā samaṃ tisro 'pi yāntiti // SoKss_18,4.125 //",
  "GK21sokss_pu:42491": "svayaṃ ca tena vetālenāgatena tataḥ kṣaṇāt /",
  "GK21sokss_pu:42492": "mayā ca sahitaḥ prāyadutpatehnaiva devi saḥ // SoKss_18,4.126 //",
  "GK21sokss_pu:42493": "gacchatāṃ ca vane 'smākaṃ ravirastam upāgamat /",
  "GK21sokss_pu:42494": "tatkālaṃ tatra cāsmābhir aśrāvi murajadhvaniḥ // SoKss_18,4.127 //",
  "GK21sokss_pu:42495": "kuto murajaśabdo 'yasmiti rājani pṛcchati /",
  "GK21sokss_pu:42496": "vetālaḥ so 'bravīddevakulaṃ devātra vidyate // SoKss_18,4.128 //",
  "GK21sokss_pu:42497": "divyakautūhalaṃ tac ca nirmitaṃ viśvakarmaṇā /",
  "GK21sokss_pu:42498": "tatraiṣa murajadhvānaḥ saṃdhyāprekṣaṇake prabho // SoKss_18,4.129 //",
  "GK21sokss_pu:42499": "ity uktavān sa vetālo rājā cāhaṃ ca kautukāt /",
  "GK21sokss_pu:42500": "tatrāgacchāma saṃyamya turagaṃ praviśāma ca // SoKss_18,4.130 //",
  "GK21sokss_pu:42501": "apaśyāmārcitaṃ cātra tārkṣyaratnamayaṃ mahat /",
  "GK21sokss_pu:42502": "liṅgaṃ tadagre codagradīpakaṃ prekṣaṇīyakam // SoKss_18,4.131 //",
  "GK21sokss_pu:42503": "anṛtyansuciraṃ tatra divyarūpā varastriyaḥ /",
  "GK21sokss_pu:42504": "caturvidhena vādyena gānagāndharvayoginā // SoKss_18,4.132 //",
  "GK21sokss_pu:42505": "prekṣyānte dṛṣṭamasmābhistatrāścaryaṃ praviśya yat /",
  "GK21sokss_pu:42506": "stambhasthaputrikāsvantarnartakyo layamāgatāḥ // SoKss_18,4.133 //",
  "GK21sokss_pu:42507": "gāyanā vādakādyāś ca citrasthapuruṣeṣv api /",
  "GK21sokss_pu:42508": "taddṛṣṭvā vismite rājñi sa vetālo 'bravīdidam // SoKss_18,4.134 //",
  "GK21sokss_pu:42509": "māyeyamīdṛśī divya viśvakarmakṛtākṣayā /",
  "GK21sokss_pu:42510": "satataṃ hi bhavatyetatsaṃdhyayor ubhayor api // SoKss_18,4.135 //",
  "GK21sokss_pu:42511": "ity ukte tena tatrāntarbhramantau vayamekataḥ /",
  "GK21sokss_pu:42512": "saviśeṣamapaśyāma rūpeṇa stambhaputrikām // SoKss_18,4.136 //",
  "GK21sokss_pu:42513": "rājā tu tāṃ vilokyaiva tallāvaṇyavimohitaḥ /",
  "GK21sokss_pu:42514": "śūnyaḥ stabdhaḥ kṣaṇaṃ so 'pi stambhotkīrṇa ivābhavat // SoKss_18,4.137 //",
  "GK21sokss_pu:42515": "abravīc ca na paśyāmi rūpeṇānena cedaham /",
  "GK21sokss_pu:42516": "sajīvāmaṅganāṃ tanme kiṃ rājyaṃ kiṃ ca jīvitam // SoKss_18,4.138 //",
  "GK21sokss_pu:42517": "etac chrutvā sa vetālo 'vādīnnaitaddurāsadam /",
  "GK21sokss_pu:42518": "kaliṅgasenā nāmāsti kaliṅgādhipateḥ sutā // SoKss_18,4.139 //",
  "GK21sokss_pu:42519": "tāṃ dṛṣṭvā rūpakāreṇa tadrūpahaṭanepsunā /",
  "GK21sokss_pu:42520": "vardhamānapurīyeṇa kṛteyaṃ sālabhañjikā // SoKss_18,4.140 //",
  "GK21sokss_pu:42521": "tadgatvojjayinīṃ tasmātkāliṅgānnṛpateḥ prabho /",
  "GK21sokss_pu:42522": "tāmarhayasva tatkanyāṃ vikrameṇa harāthavā // SoKss_18,4.141 //",
  "GK21sokss_pu:42523": "iti vetālavacanaṃ nyadhādrājā tathā hṛdi /",
  "GK21sokss_pu:42524": "tato nītvātra tāṃ rātriṃ prātaḥ saṃprasthitā vayam // SoKss_18,4.142 //",
  "GK21sokss_pu:42525": "yāntaścāśokavṛkṣasya tale 'paśyāma pūruṣau /",
  "GK21sokss_pu:42526": "bhavyau dvau tau ca rājānamutthāyānamatāṃ tataḥ // SoKss_18,4.143 //",
  "GK21sokss_pu:42527": "kau yuvāṃ kimaraṇyasthāviti rājñoktayostayoḥ /",
  "GK21sokss_pu:42528": "eko vakti sma devaitacchrūyatāṃ kathayāmy aham // SoKss_18,4.144 //",
  "GK21sokss_pu:42529": "dhanadattābhidhāno 'ham ujjayinyāṃ vaṇiksutaḥ /",
  "GK21sokss_pu:42530": "so 'haṃ harmyatale jātu saṃsupto bhāryayā saha // SoKss_18,4.145 //",
  "GK21sokss_pu:42531": "prātaḥ prabudhya paśyāmi yāvat sā tatra nāsti me /",
  "GK21sokss_pu:42532": "bhāryā harmye na cānyeṣu prāsādopavanādiṣu // SoKss_18,4.146 //",
  "GK21sokss_pu:42533": "na tasyāścittamanyādṛkḷpto 'tra pratyayas tathā /",
  "GK21sokss_pu:42534": "yadi sādhvyasmi tadiyaṃ na mlāyeddhruvamityasau // SoKss_18,4.147 //",
  "GK21sokss_pu:42535": "mālā mahyaṃ tayā dattā sā cāmlānaiva vartate /",
  "GK21sokss_pu:42536": "tan na jāne kva yātā sā nīta bhūtādinā nu kim // SoKss_18,4.148 //",
  "GK21sokss_pu:42537": "iti saṃcintayaṃścinvannākrandanvilapanrudan /",
  "GK21sokss_pu:42538": "atiṣṭhaṃ tadviyogāgnijvalito 'hamabhojanaḥ // SoKss_18,4.149 //",
  "GK21sokss_pu:42539": "bāndhavāśvāsitaḥ kiṃcit kṛtāhāro 'tha duḥkhitaḥ /",
  "GK21sokss_pu:42540": "brāhmaṇān bhojayann āsaṃ devāgāre kṛtasthitiḥ // SoKss_18,4.150 //",
  "GK21sokss_pu:42541": "tatra jātu pariśrānto vipro māmayam abhyadhāt /",
  "GK21sokss_pu:42542": "mayā viśramitaścāyaṃ snānāhārādinā tadā // SoKss_18,4.151 //",
  "GK21sokss_pu:42543": "kutas tvam iti pṛṣṭaś ca bhuktottaram asau mayā /",
  "GK21sokss_pu:42544": "vārāṇasīsamīpasthād grāmād asmīty abhāṣata // SoKss_18,4.152 //",
  "GK21sokss_pu:42545": "madbhṛtyākyātamad duḥkhas tata eṣo 'bravīt punaḥ /",
  "GK21sokss_pu:42546": "ātmāvasādito mittra kimanudyoginā tvayā // SoKss_18,4.153 //",
  "GK21sokss_pu:42547": "vyavasāyī hi duṣprāpamati prāpnoti tatsakhe /",
  "GK21sokss_pu:42548": "uttiṣṭha tava bhāryāṃ tāmanviṣyāvaḥ sakhāsmi te // SoKss_18,4.154 //",
  "GK21sokss_pu:42549": "kathaṃ sānviṣyate yasyā diṅmātraṃ naiva budhyate /",
  "GK21sokss_pu:42550": "ity uktavantamatha māṃ prītyā bhūyo 'bravīdayam // SoKss_18,4.155 //",
  "GK21sokss_pu:42551": "maiva kiṃ kesaṭo na prāgasaṃbhāvyasamāgamām /",
  "GK21sokss_pu:42552": "prāpa rūpavatīṃ bhāryāṃ tathā caitatkathāṃ śṛṇu // SoKss_18,4.156 //",
  "GK21sokss_pu:42553": "pure pāṭaliputre 'bhūddhanāḍhyabrāhmaṇātmajaḥ /",
  "GK21sokss_pu:42554": "kesaṭākhyo dvijayuvā rūpe kāma ivāparaḥ // SoKss_18,4.157 //",
  "GK21sokss_pu:42555": "sa bhāryāṃ sadṛśīṃ prepsuḥ pitroravidito gṛhāt /",
  "GK21sokss_pu:42556": "nirgatya deśān babhrāma tāṃs tāṃs tīrthāpadeśataḥ // SoKss_18,4.158 //",
  "GK21sokss_pu:42557": "kramāc ca narmadātīraṃ prāpto jātu dadarśa saḥ /",
  "GK21sokss_pu:42558": "mahāntamāgataṃ tena janyayātrājanaṃ pathā // SoKss_18,4.159 //",
  "GK21sokss_pu:42559": "dṛṣṭvā ca dūrāt tanmadhyād etyaikas taṃ dvijāgraṇīḥ /",
  "GK21sokss_pu:42560": "saṃbhāṣya kesaṭaṃ vṛddhaḥ prāha sapraṇayaṃ rahaḥ // SoKss_18,4.160 //",
  "GK21sokss_pu:42561": "tvatto 'hamarthaye kiṃcil līlāsādhyaṃ ca tat tava /",
  "GK21sokss_pu:42562": "mama tūpakṛtiḥ pūrṇā karoṣi yadi vacmi tat // SoKss_18,4.161 //",
  "GK21sokss_pu:42563": "tac chrutvā kesaṭo 'vādīdārya śakyaṃ bravīṣi cet /",
  "GK21sokss_pu:42564": "tanniścitaṃ mayā kāryaṃ bhavatūpakṛtistava // SoKss_18,4.162 //",
  "GK21sokss_pu:42565": "tato vṛddhadvijo 'vādīcchṛṇu putrāsti te sutaḥ /",
  "GK21sokss_pu:42566": "sa cāgraṇīrvirūpāṇāṃ surūpāṇāṃ bhavāniva // SoKss_18,4.163 //",
  "GK21sokss_pu:42567": "danturaścipiṭaghrāṇaḥ kṛṣṇaḥ kātaralocanaḥ /",
  "GK21sokss_pu:42568": "pṛthūdaro vakrapādaḥ śūrpakarṇapuṭaś ca saḥ // SoKss_18,4.164 //",
  "GK21sokss_pu:42569": "tādṛśasya kṛte snehātkṛtvā rūpābhivarṇanam /",
  "GK21sokss_pu:42570": "brāhmaṇādratnadattākhyātkanyakā yācitā mayā // SoKss_18,4.165 //",
  "GK21sokss_pu:42571": "sā ca rūpavatī nāma pitrā dātuṃ pratiśrutā /",
  "GK21sokss_pu:42572": "tenānvarthābhidhā tasmai so 'dya pāṇigrahastayoḥ // SoKss_18,4.166 //",
  "GK21sokss_pu:42573": "tadarthamāgatā ete vayaṃ dṛṣṭe ca matsute /",
  "GK21sokss_pu:42574": "na saṃbandhī sutāṃ dadyādārambho 'yaṃ vṛthā bhavet // SoKss_18,4.167 //",
  "GK21sokss_pu:42575": "upāyaṃ dhyāyatā cātra mayā labdho bhavāniha /",
  "GK21sokss_pu:42576": "tadvācā pratipannaṃ drāgidaṃ me vāñchitaṃ kuru // SoKss_18,4.168 //",
  "GK21sokss_pu:42577": "asmābhiḥ samamāgatya kanyāṃ tāṃ pariṇīya ca /",
  "GK21sokss_pu:42578": "matputrāya prayacchādya vadhvāstvaṃ hy anurūpakaḥ // SoKss_18,4.169 //",
  "GK21sokss_pu:42579": "tac chrutvā taṃ tathety uktavantamādāya kesaṭam /",
  "GK21sokss_pu:42580": "naubhiḥ sa narmadāṃ tīrtvā pāraṃ vṛddhadvijo yayau // SoKss_18,4.170 //",
  "GK21sokss_pu:42581": "prāpya caikaṃ puraṃ so 'tha vyaśramatsānugo bahiḥ /",
  "GK21sokss_pu:42582": "ākāśapathiko 'stādrau tāvadarko 'py upāviśat // SoKss_18,4.171 //",
  "GK21sokss_pu:42583": "prasarpati tato dhvānte jalopānte sa kesaṭaḥ /",
  "GK21sokss_pu:42584": "upaspraṣṭuṃ gato 'drakṣīdrākṣasaṃ ghoramutthitam // SoKss_18,4.172 //",
  "GK21sokss_pu:42585": "bhakṣayāmy ahameṣa tvāṃ kva me kesaṭa yāsyasi /",
  "GK21sokss_pu:42586": "ity uktavantaṃ ca sa taṃ rākṣasaṃ kesaṭo 'bhyadhāt // SoKss_18,4.173 //",
  "GK21sokss_pu:42587": "mā sma māṃ bhakṣayestāvattvām upaiṣyāmyahaṃ punaḥ /",
  "GK21sokss_pu:42588": "brāhmaṇasya pratijñātaṃ kāryaṃ nirvāhya niścitam // SoKss_18,4.174 //",
  "GK21sokss_pu:42589": "tac chrutvā kārayitvā ca śapathaṃ so 'tha rākṣasaḥ /",
  "GK21sokss_pu:42590": "mumoca kesaṭaṃ so 'pi tajjanyabalakaṃ yayau // SoKss_18,4.175 //",
  "GK21sokss_pu:42591": "tataḥ sa vṛddhaviprastaṃ varamaṇḍanamaṇḍitam /",
  "GK21sokss_pu:42592": "ādāya kesaṭaṃ janyaiḥ samaṃ tatprāviśatpuram // SoKss_18,4.176 //",
  "GK21sokss_pu:42593": "tatra sajjitavedīkaṃ ratnadattagṛhaṃ ca saḥ /",
  "GK21sokss_pu:42594": "prāveśayat kesaṭaṃ taṃ vividhātodyanāditam // SoKss_18,4.177 //",
  "GK21sokss_pu:42595": "kesaṭaś ca sa tāṃ samyagupayeme varānanām /",
  "GK21sokss_pu:42596": "kanyāṃ rūpavatīṃ tatra pitrā prattamahādhanām // SoKss_18,4.178 //",
  "GK21sokss_pu:42597": "nananda strījanaścātra tulyau vīkṣya vadhūvarau /",
  "GK21sokss_pu:42598": "sā ca rūpavatī prāptaṃ dṛṣṭvā taṃ tādṛśaṃ varam // SoKss_18,4.179 //",
  "GK21sokss_pu:42599": "tasyāḥ sakhyo 'pi taṃ dṛṣṭvā jajñire jātamanmathāḥ /",
  "GK21sokss_pu:42600": "viṣādavismayākrāntaḥ sa tvāsītkesaṭastadā // SoKss_18,4.180 //",
  "GK21sokss_pu:42601": "rātrau ca śayanīye taṃ cintāsaktaṃ parāṅmukham /",
  "GK21sokss_pu:42602": "priyaṃ rūpavatīṃ dṛṣṭvā vyājasuptaṃ cakāra sā // SoKss_18,4.181 //",
  "GK21sokss_pu:42603": "niśīthe so 'tha suptāṃ tāṃ matvā nirgatya kesaṭaḥ /",
  "GK21sokss_pu:42604": "rākṣasasyāntikaṃ tasya satyaṃ pālayituṃ yayau // SoKss_18,4.182 //",
  "GK21sokss_pu:42605": "sāpi rūpavatī svair amutthāyānyupalakṣitā /",
  "GK21sokss_pu:42606": "sakautukā taṃ bhartāramanviyāya pativratā // SoKss_18,4.183 //",
  "GK21sokss_pu:42607": "prāptaṃ ca kesaṭaṃ tatra rākṣasaḥ sa jagāda tam /",
  "GK21sokss_pu:42608": "sādhu bhoḥ pālitaṃ satyaṃ mahāsattvo 'si kesaṭa // SoKss_18,4.184 //",
  "GK21sokss_pu:42609": "puraṃ pāṭaliputraṃ taddesaṭaś ca pitā tvayā /",
  "GK21sokss_pu:42610": "pavitritastadāyāhi yāvattvāṃ bhakṣayāmy aham // SoKss_18,4.185 //",
  "GK21sokss_pu:42611": "tac chrutvā sahasopetya rūpavaty abhyadhād idam /",
  "GK21sokss_pu:42612": "māṃ khāda bhakṣite hy asmin patyau kā me gatir bhavet // SoKss_18,4.186 //",
  "GK21sokss_pu:42613": "bhikṣā te gatirity ukte rakṣasā sāpy uvāca tam /",
  "GK21sokss_pu:42614": "ko me bhikṣāṃ mahāsattva dāsyatīha striyā iti // SoKss_18,4.187 //",
  "GK21sokss_pu:42615": "yo na dāsyati bhikṣāṃ te yācitas tasya yāsyati /",
  "GK21sokss_pu:42616": "śatadhā śira ity ukte rākṣasena ca sābravīt // SoKss_18,4.188 //",
  "GK21sokss_pu:42617": "tarhi tvam eva me dehi bhartṛbhikṣāmimāmiti /",
  "GK21sokss_pu:42618": "adadac ca mamārāśu śīrṇamūrdhā sa rākṣasaḥ // SoKss_18,4.189 //",
  "GK21sokss_pu:42619": "sātha kesaṭamādāya taccāritrātivismitam /",
  "GK21sokss_pu:42620": "āgādrūpavatī veśma tāvac cākṣīyata kṣapā // SoKss_18,4.190 //",
  "GK21sokss_pu:42621": "śvobhūte ca kṛtāhāraṃ tajjanyabalakaṃ tataḥ /",
  "GK21sokss_pu:42622": "prasthāya narmadātīraṃ saṃprāpa savadhūvaram // SoKss_18,4.191 //",
  "GK21sokss_pu:42623": "tato vadhūṃ rūpavatīṃ nāvamāropya sānugām /",
  "GK21sokss_pu:42624": "sa mukhyavṛddhavipro 'nyāṃ nāvamārohadātmanā // SoKss_18,4.192 //",
  "GK21sokss_pu:42625": "kesaṭaṃ tu pṛthaṅnāvi svīkṛtyābharaṇādi saḥ /",
  "GK21sokss_pu:42626": "āropayacchaṭhaḥ kṛtvā nāvikaiḥ saha saṃvidam // SoKss_18,4.193 //",
  "GK21sokss_pu:42627": "tataḥ sa savadhūjanyaḥ pāraṃ tīrtvā yayau dvijaḥ /",
  "GK21sokss_pu:42628": "nadīmadhyena dūraṃ tu dāśair ninye sa kesaṭaḥ // SoKss_18,4.194 //",
  "GK21sokss_pu:42629": "tatra kṣiptvā mahatyoghe nāvaṃ tāṃ kesaṭaṃ ca te /",
  "GK21sokss_pu:42630": "vṛddhadvijādāttadhanā bāhutīrṇāpagā yayuḥ // SoKss_18,4.195 //",
  "GK21sokss_pu:42631": "kesaṭastu sanauko 'pi nadyā hṛtvottaraṅgayā /",
  "GK21sokss_pu:42632": "kṣipto 'mbudhau vātavaśānnyasto 'bhūdūrmiṇā taṭe // SoKss_18,4.196 //",
  "GK21sokss_pu:42633": "tatrāyuṣaḥ saśeṣatvātsamāśvasya vyacintayat /",
  "GK21sokss_pu:42634": "aho pratyupakāro 'yaṃ kṛtastena dvijena me // SoKss_18,4.197 //",
  "GK21sokss_pu:42635": "kiṃ vā tenaiva nākhyātā tasya nirdharmamūrkhata /",
  "GK21sokss_pu:42636": "yunakti bhāryayā putraṃ pareṇa pariṇāyya yat // SoKss_18,4.198 //",
  "GK21sokss_pu:42637": "iti saṃcintayanyāvadāste tatra sa vihvalaḥ /",
  "GK21sokss_pu:42638": "vicaratkhecarīcakrā tāvattasyāyayau kṣapā // SoKss_18,4.199 //",
  "GK21sokss_pu:42639": "tasyāṃ vinidras turye sa yāme kalakalaṃ divi /",
  "GK21sokss_pu:42640": "śrutvā dadarśa subhagaṃ khādbhraṣṭaṃ puruṣaṃ puraḥ // SoKss_18,4.200 //",
  "GK21sokss_pu:42641": "trastaścirādavikṛtaṃ taṃ vibhāvya sa kesaṭaḥ /",
  "GK21sokss_pu:42642": "ko bhavāniti papraccha tatas taṃ so 'bravītpumān // SoKss_18,4.201 //",
  "GK21sokss_pu:42643": "tvaṃ me brūhi bhavān ko 'tra tato vakṣyāmy ahaṃ tava /",
  "GK21sokss_pu:42644": "tac chrutvā kesaṭas tasmai svavṛttān tam avarṇayat // SoKss_18,4.202 //",
  "GK21sokss_pu:42645": "tataḥ sa puruṣo 'vādīttulyāvastho 'si tarhi me /",
  "GK21sokss_pu:42646": "tadidānīṃ svavṛttāntaṃ tava vacmi sakhe śṛṇu // SoKss_18,4.203 //",
  "GK21sokss_pu:42647": "asti veṇānadītīre puraṃ ratnapurākhyayā /",
  "GK21sokss_pu:42648": "tatra kaṃdarpanāmāhamāḍhyaputro gṛhī dvijaḥ // SoKss_18,4.204 //",
  "GK21sokss_pu:42649": "so 'haṃ pradoṣe toyārthī veṇāmavatarannadīm /",
  "GK21sokss_pu:42650": "tasyāṃ skhalitvā patito vāryogheṇa hṛto 'bhavam // SoKss_18,4.205 //",
  "GK21sokss_pu:42651": "dūraṃ nītvā tayā rātryā tenāhaṃ ca dināgame /",
  "GK21sokss_pu:42652": "āyurbalātkacchagate tarukhaṇḍe niveśitaḥ // SoKss_18,4.206 //",
  "GK21sokss_pu:42653": "śākhāvalambenāruhya rodhasyāśvasya cāntike /",
  "GK21sokss_pu:42654": "mātṛdevagṛhaṃ śūnyaṃ tatrāpaśyam ahaṃ mahat // SoKss_18,4.207 //",
  "GK21sokss_pu:42655": "tasmin praviśya dṛṣṭvāntaḥ sphurantīriva tejasā /",
  "GK21sokss_pu:42656": "mātṝr ahaṃ śāntabhayo natvā stutvā vyajijñapam // SoKss_18,4.208 //",
  "GK21sokss_pu:42657": "bhagavatyaḥ paritrāṇaṃ kurudhaṃ kṛpaṇasya me /",
  "GK21sokss_pu:42658": "ahameṣa hi yuṣmākaṃ prāpto 'dya śaraṇāgataḥ // SoKss_18,4.209 //",
  "GK21sokss_pu:42659": "iti vijñapya nadyoghaparikliṣṭasya tatra me /",
  "GK21sokss_pu:42660": "viśrāmyataḥ śanair mittraṃ viśrāntiṃ vāsaro 'py agāt // SoKss_18,4.210 //",
  "GK21sokss_pu:42661": "āgāttārāsthimālāḍhyā jyotsnābhūtisitā tataḥ /",
  "GK21sokss_pu:42662": "śaśiśubhrakapālā ca raudrī rajanitāpasī // SoKss_18,4.211 //",
  "GK21sokss_pu:42663": "tatkālaṃ cātra jānāmi tato mātṛgaṇāntarāt /",
  "GK21sokss_pu:42664": "nirgatya yoginīgrāmaḥ parasparam abhāṣata // SoKss_18,4.212 //",
  "GK21sokss_pu:42665": "adya cakrapure 'smābhir gantavyaṃ cakramelake /",
  "GK21sokss_pu:42666": "iha ca śvāpadākīrṇe rakṣāsya brāhmaṇasya kā // SoKss_18,4.213 //",
  "GK21sokss_pu:42667": "tad eṣa sthāpyatāṃ nītvā yatraitasya śubhaṃ bhavet /",
  "GK21sokss_pu:42668": "āneṣyāmaḥ punaś cainam eṣo 'smāñ śaraṇaṃ śritaḥ // SoKss_18,4.214 //",
  "GK21sokss_pu:42669": "ity uktvā khena nītvā māmalaṃkṛtya nidhāya ca /",
  "GK21sokss_pu:42670": "pure kvāpi gṛhe kasyāpyāḍhyaviprasya tā gatāḥ // SoKss_18,4.215 //",
  "GK21sokss_pu:42671": "tatra paśyāmi yāvac ca kanyodvāhāya sajjitā /",
  "GK21sokss_pu:42672": "vedo lagnaś ca saṃprāpto na janyabalakaṃ punaḥ // SoKss_18,4.216 //",
  "GK21sokss_pu:42673": "tatas tatra sthitaṃ divyavaraveṣaṃ vilokya mām /",
  "GK21sokss_pu:42674": "ayaṃ tāvadvaraḥ prāpta iti sarvo 'bravījjanaḥ // SoKss_18,4.217 //",
  "GK21sokss_pu:42675": "tato nītvaiva māṃ vedīm ānīyālaṃkṛtāṃ sutām /",
  "GK21sokss_pu:42676": "gṛhastho 'tra sa viprastāṃ mahyaṃ prādādyathāvidhi // SoKss_18,4.218 //",
  "GK21sokss_pu:42677": "diṣṭyā tulyavaraprāpterasyāḥ sumanaso 'dhunā /",
  "GK21sokss_pu:42678": "saundaryaṃ saphalībhūtamityanyonyaṃ striyo 'bhyadhuḥ // SoKss_18,4.219 //",
  "GK21sokss_pu:42679": "tataḥ kṛtavivāho 'tra tayā sumanasā saha /",
  "GK21sokss_pu:42680": "mahopacārasukhitaḥ prāsāde suptavānaham // SoKss_18,4.220 //",
  "GK21sokss_pu:42681": "athāsmin paścime yāme yoginyaś cakramelakat /",
  "GK21sokss_pu:42682": "āgatya tāḥ svayuktyā māṃ hṛtvaivodapatan nabhaḥ // SoKss_18,4.221 //",
  "GK21sokss_pu:42683": "yāntīnāṃ nabhasā tāsāmanyābhir majjihīrṣubhiḥ /",
  "GK21sokss_pu:42684": "sākaṃ pravṛttayuddhānāmahaṃ hastādiha cyutaḥ // SoKss_18,4.222 //",
  "GK21sokss_pu:42685": "na ca tadvedmi nagaraṃ yatra sā sumanā mayā /",
  "GK21sokss_pu:42686": "pariṇītā na jāne ca kimidānīṃ bhaviṣyati // SoKss_18,4.223 //",
  "GK21sokss_pu:42687": "ityeṣa vidhinā dattā yā me duḥkhaparamparā /",
  "GK21sokss_pu:42688": "sā sukhāntaiva saṃpannā mamādya tvatsamāgamāt // SoKss_18,4.224 //",
  "GK21sokss_pu:42689": "ity uktavantaṃ kaṃdarpaṃ kesaṭas tam uvāca saḥ /",
  "GK21sokss_pu:42690": "mā bhaiṣīrmittra nedānīṃ yoginyaḥ prabhavanti te // SoKss_18,4.225 //",
  "GK21sokss_pu:42691": "asti me tādṛśī śaktiḥ kāpyapratihatā yataḥ /",
  "GK21sokss_pu:42692": "sahaiva ca bhramiṣyāvo vidhiḥ śreyo vidhāsyati // SoKss_18,4.226 //",
  "GK21sokss_pu:42693": "anyonyaṃ vadatorevaṃ vyatītāya tayor niśā /",
  "GK21sokss_pu:42694": "prātas tatraḥ prayātaḥ sma tau ca tīrṇāmbudhī ubhau // SoKss_18,4.227 //",
  "GK21sokss_pu:42695": "kramād bhīmapuraṃ nāma nagaraṃ prāpatuś ca tau /",
  "GK21sokss_pu:42696": "saha kesaṭakaṃdarpau ratnanadyāḥ samīpagam // SoKss_18,4.228 //",
  "GK21sokss_pu:42697": "tatra tau tan nadītīre śrutvā kalakalaṃ tadā /",
  "GK21sokss_pu:42698": "gatvā dadṛśaturmatsyamāpūritataṭadvayam // SoKss_18,4.229 //",
  "GK21sokss_pu:42699": "samudravelayā kṣiptaṃ baddhaṃ kāyamahattayā /",
  "GK21sokss_pu:42700": "māṃsārthibhiḥ pāṭyamānaṃ nānāśastrakarair janaiḥ // SoKss_18,4.230 //",
  "GK21sokss_pu:42701": "pāṭyamānasya niragādudarāttasya cāṅganā /",
  "GK21sokss_pu:42702": "sāścaryajanadṛṣṭā ca sā bhītāśiśriyattaṭam // SoKss_18,4.231 //",
  "GK21sokss_pu:42703": "tatastāṃ vīkṣya kaṃdarpo hṛṣṭo 'bhāṣata kesaṭam /",
  "GK21sokss_pu:42704": "vayasya seyaṃ sumanā yāmahaṃ pariṇītavān // SoKss_18,4.232 //",
  "GK21sokss_pu:42705": "na jāne punaretasyā vāso matsyodare katham /",
  "GK21sokss_pu:42706": "tattūṣṇīmiha tiṣṭhāvo yāvadvyaktirbhaviṣyati // SoKss_18,4.233 //",
  "GK21sokss_pu:42707": "tatheti kesaṭenokte tatrāvasthitayostayoḥ /",
  "GK21sokss_pu:42708": "kā tvaṃ kimetaditi sā pṛṣṭābhūtsumanā janaiḥ // SoKss_18,4.234 //",
  "GK21sokss_pu:42709": "tataḥ kṛcchreṇa sāvādīdahaṃ ratnākare pure /",
  "GK21sokss_pu:42710": "jayadattābhidhānasya vipracūḍāmaṇeḥ sutā // SoKss_18,4.235 //",
  "GK21sokss_pu:42711": "sumanā iti nāmnāsmi sāhaṃ bhavyena kenacit /",
  "GK21sokss_pu:42712": "pariṇītānurūpeṇa niśi brāhmaṇasūnunā // SoKss_18,4.236 //",
  "GK21sokss_pu:42713": "tadrātrāveva suptāyā gataḥ kvāpi sa me patiḥ /",
  "GK21sokss_pu:42714": "yatnānviṣṭo 'pi matpitra na ca prāptaḥ kuto 'pi saḥ // SoKss_18,4.237 //",
  "GK21sokss_pu:42715": "tato 'smi patitā nadyāṃ tadviyogāgniśāntaye /",
  "GK21sokss_pu:42716": "nigīrṇānena matsyena saṃprāpteha vidhervaśāt // SoKss_18,4.238 //",
  "GK21sokss_pu:42717": "iti tāṃ vādinīmevaṃ nirgatya janamadhyataḥ /",
  "GK21sokss_pu:42718": "āśliṣya yajñasvāmīti vipra eko 'bravīdidam // SoKss_18,4.239 //",
  "GK21sokss_pu:42719": "ehyehi putri bhavati bhaginīduhitā mama /",
  "GK21sokss_pu:42720": "yajñasvāmīti hi bhrātā sodaryo māturasmi te // SoKss_18,4.240 //",
  "GK21sokss_pu:42721": "tac chrutvā mukhamudghāṭya sumanāstamavekṣya sā /",
  "GK21sokss_pu:42722": "mātulaṃ pratyabhijñāya sāsrā jagrāha pādayoḥ // SoKss_18,4.241 //",
  "GK21sokss_pu:42723": "kṣaṇaṃ tyaktvāśru cāvādīttaṃ tu kāṣṭhāni dehi me /",
  "GK21sokss_pu:42724": "āryaputraviyuktāyā agreranyā na me gatiḥ // SoKss_18,4.242 //",
  "GK21sokss_pu:42725": "bodhyamānāpi sā asmānniścayāsnna cacāla yat /",
  "GK21sokss_pu:42726": "tatparīkṣitataccittaḥ kaṃdarpastām upāyayau // SoKss_18,4.243 //",
  "GK21sokss_pu:42727": "tam upāgatam ālokya pratyabhijñāya dhīmatī /",
  "GK21sokss_pu:42728": "sumanāḥ pādayos tasya patitvā praruroda sā // SoKss_18,4.244 //",
  "GK21sokss_pu:42729": "janena pṛcchyamānā ca tena sā mātulena ca /",
  "GK21sokss_pu:42730": "ayaṃ sa mama bharteti nijagāda manasvinī // SoKss_18,4.245 //",
  "GK21sokss_pu:42731": "tataḥ sarveṣu hṛṣṭeṣu yajñasvāmī nināya tām /",
  "GK21sokss_pu:42732": "svagṛhaṃ tatpatiṃ taṃ ca kaṃdarpaṃ kesaṭānvitam // SoKss_18,4.246 //",
  "GK21sokss_pu:42733": "tatra tānvarṇitasvasvavṛttāntānsakuṭumbakaḥ /",
  "GK21sokss_pu:42734": "upacāreṇa mahatā prītyā paricacāra saḥ // SoKss_18,4.247 //",
  "GK21sokss_pu:42735": "gateṣv ahaḥsu kaṃdarpaṃ kesaṭo 'tra jagāda tam /",
  "GK21sokss_pu:42736": "abhīṣṭabhāryāprāptyā tvaṃ prāptastāvatkṛtārthatām // SoKss_18,4.248 //",
  "GK21sokss_pu:42737": "tatsabhāryo 'dhunā gaccha nijaṃ ratnapuraṃ puram /",
  "GK21sokss_pu:42738": "akṛtārtho gamiṣyāmi na svadeśamahaṃ punaḥ // SoKss_18,4.249 //",
  "GK21sokss_pu:42739": "tīrthānyeva bhramandehaṃ kṣapayiṣyāmyamuṃ sakhe /",
  "GK21sokss_pu:42740": "tac chrutvā kesaṭaṃ yajñasvāmī tatra sthito 'vadat // SoKss_18,4.250 //",
  "GK21sokss_pu:42741": "kimudvegādvadasyevaṃ sarvaṃ jīvadbhir āpyate /",
  "GK21sokss_pu:42742": "kusumāyudhavṛttāntaṃ tathā ca śṛṇu vacmi te // SoKss_18,4.251 //",
  "GK21sokss_pu:42743": "devasvāmītyabhūccaṇḍapurākhye nagare dvijaḥ /",
  "GK21sokss_pu:42744": "tasyātirūpā kanyābhūnnāmnā kamalalocanā // SoKss_18,4.252 //",
  "GK21sokss_pu:42745": "śiṣyaś ca vipraputro 'bhūnnāmnāsya kusumāyudhaḥ /",
  "GK21sokss_pu:42746": "sa śiṣyaḥ sā ca tatkanyā prītāvāstāṃ parasparam // SoKss_18,4.253 //",
  "GK21sokss_pu:42747": "ekadā niścitā dātuṃ pitrānyasmai varāya sā /",
  "GK21sokss_pu:42748": "kanyā sakhīmukenāśu taṃ smāha kusumāyudham // SoKss_18,4.254 //",
  "GK21sokss_pu:42749": "tāto maṃ dātumanyasmai pratipanno bhavāṃś ca me /",
  "GK21sokss_pu:42750": "pūrvasaṃkalpito bhartā tadyuktyā hara māmitaḥ // SoKss_18,4.255 //",
  "GK21sokss_pu:42751": "tato 'syāḥ so 'parahāya kṛtasaṃvidbahirniśi /",
  "GK21sokss_pu:42752": "asthāpayadvegasarīṃ bhṛtyaṃ ca kusumāyudhaḥ // SoKss_18,4.256 //",
  "GK21sokss_pu:42753": "svair aṃ nirgatya cārūḍhā tasyāṃ bhṛtyena tena sā /",
  "GK21sokss_pu:42754": "na tasya nikaṭaṃ ninye ninye svīkartumanyataḥ // SoKss_18,4.257 //",
  "GK21sokss_pu:42755": "dūraṃ nītā ca sā tena rātrau kamalalocanā /",
  "GK21sokss_pu:42756": "prāpyaikaṃ nagaraṃ prātastamāha sma ca sā satī // SoKss_18,4.258 //",
  "GK21sokss_pu:42757": "tvatsvāmī kva sa madbhartā taṃ prāpayasi kiṃ na mām /",
  "GK21sokss_pu:42758": "tac chrutvā sa śaṭho 'vādīdekikāṃ tāṃ videśagām // SoKss_18,4.259 //",
  "GK21sokss_pu:42759": "ahaṃ tvāṃ pariṇeṣyāmi kiṃ tena sa kuto 'dhunā /",
  "GK21sokss_pu:42760": "śrutvaitatsābravītprājñā tvaṃ hi me sutarāṃ priyaḥ // SoKss_18,4.260 //",
  "GK21sokss_pu:42761": "tvamevātra na kiṃ sadyaḥ pariṇeyo 'syaho mama /",
  "GK21sokss_pu:42762": "// SoKss_18,4.261 //",
  "GK21sokss_pu:42763": "tatastāṃ nagarodyāne sthāpayitvaiva durmatiḥ /",
  "GK21sokss_pu:42764": "sa vivāhopakaraṇaṃ jagāmānetumāpaṇam // SoKss_18,4.262 //",
  "GK21sokss_pu:42765": "tāvat palāyya gatvā sā kanyā vegasarīyutā /",
  "GK21sokss_pu:42766": "mālākārasya kasyāpi vṛddhasya prāviśadgṛham // SoKss_18,4.263 //",
  "GK21sokss_pu:42767": "tatroktanijavṛttāntā tasthau sā tena satkṛtā /",
  "GK21sokss_pu:42768": "so 'py aprāpya kubhṛtyastāmudyānādvimukho yayau // SoKss_18,4.264 //",
  "GK21sokss_pu:42769": "gatvā covāca pṛcchantaṃ prabhuṃ taṃ kusumāyudham /",
  "GK21sokss_pu:42770": "ṛjustvaṃ vetsi na strīṇāṃ kuṭilānāṃ hi ceṣṭitam // SoKss_18,4.265 //",
  "GK21sokss_pu:42771": "naiva sā niragāttāvaddṛṣṭo yāvadahaṃ janaiḥ /",
  "GK21sokss_pu:42772": "tatrānyaistair avaṣṭabdho hṛtā vegasarī ca sā // SoKss_18,4.266 //",
  "GK21sokss_pu:42773": "daivātkathaṃcidadhunā palāyyāhamihāgataḥ /",
  "GK21sokss_pu:42774": "tac chrutvā vimṛśaṃstūṣṇīmāsītsa kusumāyudhaḥ // SoKss_18,4.267 //",
  "GK21sokss_pu:42775": "ekadā preritaḥ pitrā vivāhāya vrajaṃś ca saḥ /",
  "GK21sokss_pu:42776": "tatprāpa nagaraṃ yatra sthitā kamalalocanā // SoKss_18,4.268 //",
  "GK21sokss_pu:42777": "tatrāvāsitajanyaughamudyāne nikaṭasthite /",
  "GK21sokss_pu:42778": "ekaṃ bhramantaṃ kamalalocanā sā dadarśa tam // SoKss_18,4.269 //",
  "GK21sokss_pu:42779": "śaśaṃsa mālākārāya tasmai sā yadgṛhe sthitā /",
  "GK21sokss_pu:42780": "so 'pi gatvoktavṛttāntastaṃ tasyāḥ patimānayat // SoKss_18,4.270 //",
  "GK21sokss_pu:42781": "tatsaṃbhṛtopakaraṇas tataḥ sucirakāṅkṣitaḥ /",
  "GK21sokss_pu:42782": "varavadhvostayoḥ sadyo vivāho niravartata // SoKss_18,4.271 //",
  "GK21sokss_pu:42783": "atha taṃ pāpabhṛtyaṃ sa nigṛhya kusumāyudhaḥ /",
  "GK21sokss_pu:42784": "pariṇīyāpi kamalalocanāprāptikāraṇam // SoKss_18,4.272 //",
  "GK21sokss_pu:42785": "dvitīyām apikanyāṃ tāṃ yadvivāhārthamāgamat /",
  "GK21sokss_pu:42786": "tābhyāṃ vadhūbhyāṃ sahito hṛṣṭaḥ svaṃ deśamāyayau // SoKss_18,4.273 //",
  "GK21sokss_pu:42787": "itthaṃ bhavati bhavyānāmacintyo 'pi samāgamaḥ /",
  "GK21sokss_pu:42788": "tatkesaṭa tvam apy evamacirātprāpsyasi priyām // SoKss_18,4.274 //",
  "GK21sokss_pu:42789": "evaṃ tenodite yajñasvāminā tasthurasya te /",
  "GK21sokss_pu:42790": "kanyapyahāni kaṃdarpasumanaḥkesaṭā gṛhe // SoKss_18,4.275 //",
  "GK21sokss_pu:42791": "prasthitāś ca svadeśaṃ te tataḥ prāpya mahāṭavīm /",
  "GK21sokss_pu:42792": "jajñire 'nyonyavibhraṣṭā vanyebhāpātasaṃbhramāt // SoKss_18,4.276 //",
  "GK21sokss_pu:42793": "teṣāṃ sa kesaṭo gacchannekākī duḥkhitaḥ kramāt /",
  "GK21sokss_pu:42794": "prāpya kāśipurīṃ mittraṃ kaṃdarpaṃ prāptavāṃs tataḥ // SoKss_18,4.277 //",
  "GK21sokss_pu:42795": "tena sākaṃ yayau tac ca nijaṃ pāṭaliputrakam /",
  "GK21sokss_pu:42796": "pitrābhinanditas tatra kaṃcitkālamuvāsa saḥ // SoKss_18,4.278 //",
  "GK21sokss_pu:42797": "avarṇayadrūpavatīvivāhaprabhṛti svakam /",
  "GK21sokss_pu:42798": "kaṃdarpodantaparyantaṃ pitrorvṛttāntamatra saḥ // SoKss_18,4.279 //",
  "GK21sokss_pu:42799": "atrāntare sā sumanā hastibhītipalāyitā /",
  "GK21sokss_pu:42800": "vanaṃ viveśa tatrāyā yayau cāstaṃ divākaraḥ // SoKss_18,4.280 //",
  "GK21sokss_pu:42801": "hā hāryaputra hā tāta hāmbetyatra niśāgame /",
  "GK21sokss_pu:42802": "śocantī dāvadahane kṣeptuṃ tanumiyeṣa sā // SoKss_18,4.281 //",
  "GK21sokss_pu:42803": "tāvattadyoginīcakraṃ kaṃdarpasya kṛpāparam /",
  "GK21sokss_pu:42804": "yoginīstā vijityānyāstatprāpāyatanaṃ nijam // SoKss_18,4.282 //",
  "GK21sokss_pu:42805": "tatra saṃsmṛtya kaṃdarpaṃ svavijñānād avetya ca /",
  "GK21sokss_pu:42806": "bhāryāṃ tasya vane bhraṣṭāṃ mantrayāṃcakrire ca tāḥ // SoKss_18,4.283 //",
  "GK21sokss_pu:42807": "kaṃdarpaḥ puruṣo dhīro vāñchitaṃ prāpnuyātsvayam /",
  "GK21sokss_pu:42808": "tadbhāryā tu vane bhraṣṭā dhruvaṃ bālā tyajedasūn // SoKss_18,4.284 //",
  "GK21sokss_pu:42809": "tattāṃ ratnapuraṃ nītvā kṣipāmo yena tatra sā /",
  "GK21sokss_pu:42810": "kaṃdarpasya piturgehe sapatnya saha tiṣṭhati // SoKss_18,4.285 //",
  "GK21sokss_pu:42811": "iti saṃmantrya gatvā tadvanamāśvāsya cātra tām /",
  "GK21sokss_pu:42812": "yoginyastāḥ sumanasaṃ nītvā ratnapure jahuḥ // SoKss_18,4.286 //",
  "GK21sokss_pu:42813": "gatāyāṃ niśi sā tatra bhramantī sumanāḥ pure /",
  "GK21sokss_pu:42814": "ucyamānaṃ janenedaṃ śuśrāva paridhāvatā // SoKss_18,4.287 //",
  "GK21sokss_pu:42815": "eṣānaṅgavatī bhāryā kaṃdarpasya dvijanmanaḥ /",
  "GK21sokss_pu:42816": "patyau kvāpi gate kālaṃ kaṃcit tatprāptivāñchayā // SoKss_18,4.288 //",
  "GK21sokss_pu:42817": "sthitā sādhvī tam aprāpya nirāśā nirgatādhunā /",
  "GK21sokss_pu:42818": "agniṃ praveṣṭuṃ duḥkhibhyāṃ śvaśurābhyām anudrutā // SoKss_18,4.289 //",
  "GK21sokss_pu:42819": "etac chrutvaiva sumanā taccitāsthānamāśu sā /",
  "GK21sokss_pu:42820": "gatvānaṅgavatīmevaṃ tām upetya nyavārayat // SoKss_18,4.290 //",
  "GK21sokss_pu:42821": "ārye mā sāhasaṃ kārṣīḥ sa hi jīvati te patiḥ /",
  "GK21sokss_pu:42822": "ity uktvā mūlataḥ kṛtsnaṃ tadvṛttāntaṃ śaśaṃsa sā // SoKss_18,4.291 //",
  "GK21sokss_pu:42823": "adarśayac ca kaṃdarpadattaṃ ratnāṅgulīyakam /",
  "GK21sokss_pu:42824": "tataḥ sarve 'bhyanandaṃstāṃ satyaṃ vijñāya tadvacaḥ // SoKss_18,4.292 //",
  "GK21sokss_pu:42825": "athānaṅgavatīṃ tuṣṭāṃ vadhūṃ sumanasaṃ ca tām /",
  "GK21sokss_pu:42826": "saṃpūjya kaṃdarpapitā gṛhe tuṣṭo nyaveśayat // SoKss_18,4.293 //",
  "GK21sokss_pu:42827": "tāvat sa sumanaḥprāptyai bhrāntuṃ pāṭaliputrakāt /",
  "GK21sokss_pu:42828": "kaṃdarpo 'nicchato 'nuktvā kesaṭasya yayau tataḥ // SoKss_18,4.294 //",
  "GK21sokss_pu:42829": "kesaṭo 'pi gate tasminduḥkhī rūpavatīṃ vinā /",
  "GK21sokss_pu:42830": "gṛhādaviditaḥ pitroḥ prāyādbhrāntumitas tataḥ // SoKss_18,4.295 //",
  "GK21sokss_pu:42831": "kaṃdarpo 'pi bhramandaivāttatprāpa nagaraṃ kila /",
  "GK21sokss_pu:42832": "yatra rūpavatīṃ tāṃ sa kesaṭaḥ pariṇītavān // SoKss_18,4.296 //",
  "GK21sokss_pu:42833": "janakolāhalaṃ śrutvā kimetaditi tatra tam /",
  "GK21sokss_pu:42834": "kaṃdarpaṃ paripṛcchantaṃ pumāneko 'bravīdidam // SoKss_18,4.297 //",
  "GK21sokss_pu:42835": "eṣā rūpavatī bhartrā kesaṭena vinodyatā /",
  "GK21sokss_pu:42836": "martuṃ kalakalastena śṛṇu vṛttāntamatra ca // SoKss_18,4.298 //",
  "GK21sokss_pu:42837": "ity uktyā kesaṭodvāharākṣasodantakautukam /",
  "GK21sokss_pu:42838": "rūpavatyāśritaṃ procya sa pumānabravītpunaḥ // SoKss_18,4.299 //",
  "GK21sokss_pu:42839": "tatas taṃ vañcayitvaiva vṛddhavipraḥ sa kesaṭam /",
  "GK21sokss_pu:42840": "ādāya tāṃ rūpavatīṃ putrārthaṃ prayayau tataḥ // SoKss_18,4.300 //",
  "GK21sokss_pu:42841": "kesaṭastu na vijñātaḥ kva yātaḥ pariṇīya tām /",
  "GK21sokss_pu:42842": "rūpavaty apy apaśyantī kesaṭaṃ sābravīt pathi // SoKss_18,4.301 //",
  "GK21sokss_pu:42843": "āryaputraṃ na paśyāmi kiṃ sarveṣu vrajatsv iha /",
  "GK21sokss_pu:42844": "tac chrutvā darśayan putraṃ taṃ sa vṛddhadvijo 'bhyadhāt // SoKss_18,4.302 //",
  "GK21sokss_pu:42845": "so 'yaṃ mattanayaḥ putri bhartā te dṛśyatāmiti /",
  "GK21sokss_pu:42846": "tato rūpavatī vṛddhāṃs tatrasthān abravīt krudhā // SoKss_18,4.303 //",
  "GK21sokss_pu:42847": "ko 'yaṃ kurūpo bhartā me mariṣyāmyeva niścitam /",
  "GK21sokss_pu:42848": "yena hy aḥ pariṇītāsmi taṃ prāpsyāmi na cetpatim // SoKss_18,4.304 //",
  "GK21sokss_pu:42849": "evaṃ vadantī tyaktānnapānā rājabhayena sā /",
  "GK21sokss_pu:42850": "pitureva gṛhaṃ tena vṛddhavipreṇa nāyita // SoKss_18,4.305 //",
  "GK21sokss_pu:42851": "tatroktataddvijavyājāṃ śocaṃs tām avadat pitā /",
  "GK21sokss_pu:42852": "ko 'sāv iti kathaṃ jñeyaḥ pariṇetā sa putri te // SoKss_18,4.306 //",
  "GK21sokss_pu:42853": "tato rūpavatī smāha tāta pāṭaliputrakāt /",
  "GK21sokss_pu:42854": "desaṭākhyadvijasutaḥ kesaṭākhyaḥ sa matpatiḥ // SoKss_18,4.307 //",
  "GK21sokss_pu:42855": "rakṣomukhānmayā hyetac chrutamityabhidhāya sā /",
  "GK21sokss_pu:42856": "kṛtsnaṃ tasmai samācakhyau vṛttāntaṃ patirakṣasoḥ // SoKss_18,4.308 //",
  "GK21sokss_pu:42857": "tataḥ sa tatpitā gatvā dṛṣṭvā rakṣo mṛtasthitam /",
  "GK21sokss_pu:42858": "saṃjātapratyayo 'tuṣyaddaṃpatyostattvatastayoḥ // SoKss_18,4.309 //",
  "GK21sokss_pu:42859": "patiprāptyāśayāśvāsya sutāṃ tāṃ prāhiṇoc ca saḥ /",
  "GK21sokss_pu:42860": "anveṣan kesaṭapituḥ pārśvaṃ pāṭaliputrakam // SoKss_18,4.310 //",
  "GK21sokss_pu:42861": "te tatra gatvā nacirādāgatyaivamihābruvan /",
  "GK21sokss_pu:42862": "dṛṣṭaḥ pāṭaliputrasthaḥ so 'smābhir bhartṛdesaṭaḥ // SoKss_18,4.311 //",
  "GK21sokss_pu:42863": "kesaṭaḥ kva sa te putra iti pṛṣṭaś ca tatra saḥ /",
  "GK21sokss_pu:42864": "sabāṣpam abravīd asmān kesaṭo 'tra kutaḥ sutaḥ // SoKss_18,4.312 //",
  "GK21sokss_pu:42865": "sa hy āgato 'pi kaṃdarpanāmni mittre sahāgate /",
  "GK21sokss_pu:42866": "ito rūpavatīduḥkhātkvāpy anuktvaiva me gataḥ // SoKss_18,4.313 //",
  "GK21sokss_pu:42867": "etattasya vacaḥ śrutvā kramādvayamihāgatāḥ /",
  "GK21sokss_pu:42868": "ity ukte 'nveṣakai rūpavatī pitaram abhyadhāt // SoKss_18,4.314 //",
  "GK21sokss_pu:42869": "nāsty āryaputraprāptir me tadagniṃ praviśāmy aham /",
  "GK21sokss_pu:42870": "bhartrā vinākṛtā tāta tiṣṭheyaṃ hi kiyacciram // SoKss_18,4.315 //",
  "GK21sokss_pu:42871": "evaṃ bruvāṇā na yadā niṣeddhuṃ tena pāritā /",
  "GK21sokss_pu:42872": "tadā rūpavatī sādya nirgatā martumagninā // SoKss_18,4.316 //",
  "GK21sokss_pu:42873": "tasyāḥ sakhyāvubhe kanye tadvanmartuṃ vinirgate /",
  "GK21sokss_pu:42874": "ekā śṛṅgāravatyākhyā hy anurāgavatī parā // SoKss_18,4.317 //",
  "GK21sokss_pu:42875": "tadvivāhe sa tābhyāṃ hi dṛṣṭaḥ prākkesaṭo yuvā /",
  "GK21sokss_pu:42876": "tadrūpahṛtacittābhyāṃ bhartṛtve paryakalpyata // SoKss_18,4.318 //",
  "GK21sokss_pu:42877": "itthaṃ kolāhalamidaṃ janasyātreti tena saḥ /",
  "GK21sokss_pu:42878": "kaṃdarpaḥ puruṣeṇokto yayau tāsāṃ citāntikam // SoKss_18,4.319 //",
  "GK21sokss_pu:42879": "tato dūrātkalakalaṃ nirvāyopetya ca drutam /",
  "GK21sokss_pu:42880": "avocadagnimarcantīmevaṃ rūpavatīṃ sa tām // SoKss_18,4.320 //",
  "GK21sokss_pu:42881": "alaṃ te sāhasenārye jīvatyeva sa kesaṭaḥ /",
  "GK21sokss_pu:42882": "sa bhartā tava mittraṃ me kaṃdarpaṃ māmavehi ca // SoKss_18,4.321 //",
  "GK21sokss_pu:42883": "ity ūcivān vṛddhavipracchadmanaukādhirohaṇāt /",
  "GK21sokss_pu:42884": "ārabhya kesaṭodantaṃ kathayām āsa so 'khilam // SoKss_18,4.322 //",
  "GK21sokss_pu:42885": "tataḥ saṃvādasaṃjātapratyayā sā piturgṛham /",
  "GK21sokss_pu:42886": "hṛṣṭā rūpavatī tābhyāṃ sakhībhyāṃ praviśatsaha // SoKss_18,4.323 //",
  "GK21sokss_pu:42887": "kaṃdarpo 'pi ca tatpitrā prītyopacaritastadā /",
  "GK21sokss_pu:42888": "surakṣitaś ca tatraiva tasthau tadanurodhataḥ // SoKss_18,4.324 //",
  "GK21sokss_pu:42889": "tāvat sa kesaṭo daivatprāpa ratnapuraṃ bhraman /",
  "GK21sokss_pu:42890": "kaṃdarpasya gṛhaṃ tatra tadbhārye yatra te sthite // SoKss_18,4.325 //",
  "GK21sokss_pu:42891": "paribhramantaṃ taṃ tatra harmyātkaṃdarpabhāryayā /",
  "GK21sokss_pu:42892": "dṛṣṭvā sumanasā harṣādūcire śvaśurādayaḥ // SoKss_18,4.326 //",
  "GK21sokss_pu:42893": "āryaputrasuhṛtso 'yaṃ saṃprāpaḥ kesaṭo 'dhunā /",
  "GK21sokss_pu:42894": "asmāt pravṛttir budhyeta śīghraṃ saṃbhāvyatām iti // SoKss_18,4.327 //",
  "GK21sokss_pu:42895": "tato gatvaiva tair uktvā yasthāvastu sa kesaṭaḥ /",
  "GK21sokss_pu:42896": "ānītastāṃ sumanasaṃ dṛṣṭvāhṛṣyadupāgatām // SoKss_18,4.328 //",
  "GK21sokss_pu:42897": "viśrāntaś ca kṣaṇātpṛṣṭastasyai vanyebhasaṃbhramāt /",
  "GK21sokss_pu:42898": "ārabhya kaṃdarpagataṃ svaṃ ca vṛttāntam abravīt // SoKss_18,4.329 //",
  "GK21sokss_pu:42899": "satkṛto divasān kāṃścid āste yāvac ca tatra saḥ /",
  "GK21sokss_pu:42900": "lekhahastaḥ pumāṃs tāvad āgāt kaṃdarpapārśvataḥ // SoKss_18,4.330 //",
  "GK21sokss_pu:42901": "yatra rūpavatīṃ nāma svatsuhṛtpariṇītavān /",
  "GK21sokss_pu:42902": "kesaṭas tatra kaṃdarpaḥ sthito rūpavatī ca sā // SoKss_18,4.331 //",
  "GK21sokss_pu:42903": "iti covāca sa pumāllekhārtho 'bhūttathaiva ca /",
  "GK21sokss_pu:42904": "kaṃdarpapitre svodvāhaṃ kesaṭo 'varṇayac ca saḥ // SoKss_18,4.332 //",
  "GK21sokss_pu:42905": "tataḥ kṛtotsavo 'nyedyuḥ kaṃdarpānayanāya saḥ /",
  "GK21sokss_pu:42906": "tatpitā prāhiṇoddūtaṃ priyāprāptyai ca kesaṭam // SoKss_18,4.333 //",
  "GK21sokss_pu:42907": "kesaṭo 'pi yayau sākaṃ lekhahāreṇa tena saḥ /",
  "GK21sokss_pu:42908": "taṃ deśaṃ yatra sā rūpavatī pitṛgṛhe sthitā // SoKss_18,4.334 //",
  "GK21sokss_pu:42909": "tatra saṃbhāvayām āsa sa tāṃ rūpavatīṃ cirāt /",
  "GK21sokss_pu:42910": "sotsavāṃ hṛtasaṃtāpastoyadaścātakīmiva // SoKss_18,4.335 //",
  "GK21sokss_pu:42911": "kaṃdarpeṇa samāgamya pariṇinye ca te api /",
  "GK21sokss_pu:42912": "rūpavatyā vayasye dve pūrvokte preritastayā // SoKss_18,4.336 //",
  "GK21sokss_pu:42913": "te cānurāgaśṛṅgāravatyau rūpavatīṃ ca tām /",
  "GK21sokss_pu:42914": "ādāyāpṛṣṭakaṃdarpaḥ svadeśaṃ kesaṭo yayau // SoKss_18,4.337 //",
  "GK21sokss_pu:42915": "kaṃdarpo 'pi sadūtas tad gatvā ratnapuraṃ tataḥ /",
  "GK21sokss_pu:42916": "saṃjagme sumanonaṅgavatībhyām bandhubhis tadā // SoKss_18,4.338 //",
  "GK21sokss_pu:42917": "nijanijadeśagatau tau rūpavatīsumanasau priye prāpya /",
  "GK21sokss_pu:42918": "kesaṭakaṃdarpāvatha bhuñjānau tasthaturbhogān // SoKss_18,4.339 //",
  "GK21sokss_pu:42919": "iti vidhuravidhātṛviprayuktāḥ punar api yānti samāgamaṃ priyābhiḥ /",
  "GK21sokss_pu:42920": "akalitagahanāvadhīni duḥkhāny api viṣamāṇyavatīrya dhīrasattvāḥ // SoKss_18,4.340 //",
  "GK21sokss_pu:42921": "tac chīghram uttiṣṭha sakhe vrajāvaś cinvaṃs tvam apy āpsyasi jātu bhāryām /",
  "GK21sokss_pu:42922": "ko veda daivasya gatiṃ mayaiva mṛtāpi bhāryādhigatā sajīvā // SoKss_18,4.341 //",
  "GK21sokss_pu:42923": "ityevamākhyāya kathāmanena protsāhitaścānugataś ca sakhyā /",
  "GK21sokss_pu:42924": "bhramanbhuvaṃ prāpamimāmathātra sakroḍamadrākṣamahaṃ gajendram // SoKss_18,4.342 //",
  "GK21sokss_pu:42925": "udgīrya tena ca gajena punarnigīrṇāṃ tām eva citramavaśāṃ svavadhūmapaśyam /",
  "GK21sokss_pu:42926": "taṃ cinvatāpi kariṇaṃ ciradṛṣṭanaṣṭaṃ dṛṣṭvā mayādya sukṛtair iha devapādāḥ // SoKss_18,4.343 //",
  "GK21sokss_pu:42927": "evaṃ tasyoktavato vaṇiksutasyātha vikramādityaḥ /",
  "GK21sokss_pu:42928": "ānāyya tāṃ sa rājā gajavadhalabdhāṃ samarpayad bhāryām // SoKss_18,4.344 //",
  "GK21sokss_pu:42929": "tau ca vicitrasamāgamamuditāvanyonyakathitavṛttāntau /",
  "GK21sokss_pu:42930": "śrīviṣamaśīlasaṃstutimukharamukhau daṃpatī tadābhūtām // SoKss_18,4.345 //",
  "GK21sokss_pu:42931": "iti mahākaviśrīsomadevabhaṭṭaviracite kathāsaritsāgare viṣamaśīlalambake caturthas taraṅgaḥ /",
  "GK21sokss_pu:42932": "pañcamas taraṅgaḥ /",
  "GK21sokss_pu:42933": "tataḥ sa vikramādityo rājā tasya sahāgatam /",
  "GK21sokss_pu:42934": "vaṇikputrasya suhṛdaṃ tam evaṃ paripṛṣṭavān // SoKss_18,5.1 //",
  "GK21sokss_pu:42935": "prāptā mṛtāpi jīvantī mayā bhāryeti yattvayā /",
  "GK21sokss_pu:42936": "uktaṃ kathaṃ taditi naḥ kathyatāṃ bhadra vistarāt // SoKss_18,5.2 //",
  "GK21sokss_pu:42937": "ity uktastena rājñā sa vaṇiksūnoḥ sakhābravīt /",
  "GK21sokss_pu:42938": "kautukaṃ yadi taddeva śrūyatāṃ kathayāmyadaḥ // SoKss_18,5.3 //",
  "GK21sokss_pu:42939": "brahmasthalāgrahārāgryanivāsī dvijaputrakaḥ /",
  "GK21sokss_pu:42940": "candrasvāmītyahaṃ bhāryā surūpā cāsti me gṛhe // SoKss_18,5.4 //",
  "GK21sokss_pu:42941": "ekadā mayi kāryārthaṃ grāmaṃ pitrājñayā gate /",
  "GK21sokss_pu:42942": "tāṃ me kāpaliko 'drākṣīdbhāryāṃ bhikṣārthamāgataḥ // SoKss_18,5.5 //",
  "GK21sokss_pu:42943": "tena dṛṣṭvaiva sā jātajvarā sāyaṃ vyapadyata /",
  "GK21sokss_pu:42944": "tato madbandhubhir nītvā naktamāropitā citām // SoKss_18,5.6 //",
  "GK21sokss_pu:42945": "prajvalantyāṃ citāyāṃ ca grāmāttatrāhamāgamam /",
  "GK21sokss_pu:42946": "aśrauṣaṃ ca yathāvṛttaṃ svajanātkrandataḥ puraḥ // SoKss_18,5.7 //",
  "GK21sokss_pu:42947": "gate mayi citopāntam āgāt kāpālikaś ca saḥ /",
  "GK21sokss_pu:42948": "aṃsasthanṛtyatkhaṭvāṅgaḥ sphūrjaḍḍamarukāravaḥ // SoKss_18,5.8 //",
  "GK21sokss_pu:42949": "bhasmakṣepeṇa śamite citāgnau deva tena sā /",
  "GK21sokss_pu:42950": "udatiṣṭhaccitāmadhyādakṣatāṅgī madaṅganā // SoKss_18,5.9 //",
  "GK21sokss_pu:42951": "sa cādāya kapālī tāṃ siddhyākṛṣṭānudhāvitām /",
  "GK21sokss_pu:42952": "prādravallaghu tāṃ cāhamanvagāṃ sadhanuḥśaraḥ // SoKss_18,5.10 //",
  "GK21sokss_pu:42953": "sa ca gaṅgātaṭe prāpya guhāṃ bhūmau nidhāya tat /",
  "GK21sokss_pu:42954": "khaṭvāṅgamabravīddharṣādantaḥsthe kanyake ubhe // SoKss_18,5.11 //",
  "GK21sokss_pu:42955": "yuvāṃ prāpte api mayā nopabhukte yayā vinā /",
  "GK21sokss_pu:42956": "saiṣādya has te prāptā me pratijñā siddhimāgatā // SoKss_18,5.12 //",
  "GK21sokss_pu:42957": "iti tābhyāṃ sa madbhāryāṃ yāvaddarśayati bruvan /",
  "GK21sokss_pu:42958": "tāvattattasya khaṭvāṅgaṃ gaṅgāyāmahamakṣipam // SoKss_18,5.13 //",
  "GK21sokss_pu:42959": "re kāpālika bhāryāṃ me jihīṣurna bhavasyayam /",
  "GK21sokss_pu:42960": "ityākṣipaṃ ca tamahaṃ bhraṣṭakhaṭvāṅgasiddhikam // SoKss_18,5.14 //",
  "GK21sokss_pu:42961": "apaśyanso 'tha khaṭvāṅgaṃ palāyanaparaḥ śaṭhaḥ /",
  "GK21sokss_pu:42962": "dhanurākṛṣya kāṇḍena digdhena nihato mayā // SoKss_18,5.15 //",
  "GK21sokss_pu:42963": "pāpasiddhyaikasaṃtoṣaviḍambitaśivāgamāḥ /",
  "GK21sokss_pu:42964": "pākhaṇḍinaḥ patantyevaṃ prāgeva patitā api // SoKss_18,5.16 //",
  "GK21sokss_pu:42965": "athādāya svabhāryāṃ tāmanye dve te ca kanyake /",
  "GK21sokss_pu:42966": "gṛhamāgatavānasmi dattāścaryaḥ svabandhuṣu // SoKss_18,5.17 //",
  "GK21sokss_pu:42967": "tatra pṛṣṭe svavṛttānte kanye te vadataḥ sma me /",
  "GK21sokss_pu:42968": "vārāṇasyāṃ sute āvāṃ kṣitibhṛtsārthavāhayoḥ // SoKss_18,5.18 //",
  "GK21sokss_pu:42969": "siddhiyuktyā hṛte cāvāmetayaiva kapālinā /",
  "GK21sokss_pu:42970": "tvatprasādāc ca mukte svaḥ pāpādasmādadūṣite // SoKss_18,5.19 //",
  "GK21sokss_pu:42971": "ity uktavatyau cānyedyurnītvā vārāṇasīṃ mayā /",
  "GK21sokss_pu:42972": "arpite te svabandhūnāṃ tadvṛttāntamudīrya tam // SoKss_18,5.20 //",
  "GK21sokss_pu:42973": "āgacchaṃś ca tato 'paśyamimaṃ bhāryāviyoginam /",
  "GK21sokss_pu:42974": "vaṇikputraṃ tato 'nena militvāhamihāgataḥ // SoKss_18,5.21 //",
  "GK21sokss_pu:42975": "kāpālikaguhālabdhenāṅgarāgeṇa rañjitāt /",
  "GK21sokss_pu:42976": "kṣālitādapi dehānme dṛśyatāṃ vāti saurabham // SoKss_18,5.22 //",
  "GK21sokss_pu:42977": "itthaṃ mṛtotthitā prāptā mayā bhāryeti vādinam /",
  "GK21sokss_pu:42978": "vipraṃ taṃ savaṇikputraṃ satkṛtya prāhiṇonnṛpaḥ // SoKss_18,5.23 //",
  "GK21sokss_pu:42979": "tato guṇavatīcandravatīmadanasundarīḥ /",
  "GK21sokss_pu:42980": "ānīyādāya ca samaṃ militvā ca svasainikaiḥ // SoKss_18,5.24 //",
  "GK21sokss_pu:42981": "āgātsa vikramādityabhūbhṛdujjayinīṃ purīm /",
  "GK21sokss_pu:42982": "tasyāṃ guṇavatīcandravatyau ca pariṇītavān // SoKss_18,5.25 //",
  "GK21sokss_pu:42983": "saṃsmarannatha tāṃ viśvakarmadevagṛhe sthitām /",
  "GK21sokss_pu:42984": "stambhasthaputrikāṃ rājā sa pratīhāramādiśat // SoKss_18,5.26 //",
  "GK21sokss_pu:42985": "kaliṅgasenāt kanyāṃ tāṃ prāptuṃ dūto visṛjyatām /",
  "GK21sokss_pu:42986": "yasyāḥ pratikṛtirdṛṣṭā sā mayā stambhaputrikā // SoKss_18,5.27 //",
  "GK21sokss_pu:42987": "iti rājñā samādiṣṭaḥ kṣattānīya tadagrataḥ /",
  "GK21sokss_pu:42988": "prāhiṇoddattasaṃdeśaṃ dūtaṃ nāmnā suvigraham // SoKss_18,5.28 //",
  "GK21sokss_pu:42989": "gatvā kaliṅgaviṣayaṃ dṛṣṭvā taṃ ca yathocitam /",
  "GK21sokss_pu:42990": "kaliṅgasenaṃ rājānamevaṃ dūto jagāda saḥ // SoKss_18,5.29 //",
  "GK21sokss_pu:42991": "devaḥ śrīvikramādityastvāmādiśati bhūpate /",
  "GK21sokss_pu:42992": "vettha tvaṃ bhuvi yadratnaṃ tadasmānupagacchati // SoKss_18,5.30 //",
  "GK21sokss_pu:42993": "tavāsti kanyāratnaṃ ca tad asmabhyaṃ samarpaya /",
  "GK21sokss_pu:42994": "asmatprasādāc ca nijaṃ bhuṅkṣva rājyamakaṇṭakam // SoKss_18,5.31 //",
  "GK21sokss_pu:42995": "etac chrutvā sa kāliṅgaḥ kruddho rājābhyabhāṣata /",
  "GK21sokss_pu:42996": "ko nāma vikramādityaḥ sa evājñāṃ dadāti naḥ // SoKss_18,5.32 //",
  "GK21sokss_pu:42997": "mārgatyupāyanaṃ kanyāṃ darpāndho 'dhaḥ patiṣyati /",
  "GK21sokss_pu:42998": "etatkaliṅgasenātsa śrutvā dūtaḥ sam abhyadhāt // SoKss_18,5.33 //",
  "GK21sokss_pu:42999": "bhṛtyo 'pyevamanātmajñaḥ kathamojāyase prabhoḥ /",
  "GK21sokss_pu:43000": "kiṃ mūḍha tatpratāpāgnau śalabhāyitumicchasi // SoKss_18,5.34 //",
  "GK21sokss_pu:43001": "ity uktvā tata āgatya sa dūtastannyavedayat /",
  "GK21sokss_pu:43002": "vacaḥ kaliṅgasenoktaṃ vikramādityabhūbhṛte // SoKss_18,5.35 //",
  "GK21sokss_pu:43003": "tato viṣamaśīlo 'sau kruddhaḥ prāyādbalaiḥ saha /",
  "GK21sokss_pu:43004": "sabhūtaketuvetālaḥ kāliṅgaṃ prati taṃ prabhuḥ // SoKss_18,5.36 //",
  "GK21sokss_pu:43005": "dehyāśu kanyāmiti taṃ kāliṅgaṃ bruvatīṣviva /",
  "GK21sokss_pu:43006": "senāravapratiravair dikṣu taddeśamāpa ca // SoKss_18,5.37 //",
  "GK21sokss_pu:43007": "dṛṣṭvātha yuddhasaṃnaddhaṃ ruddhvā taṃ ca nṛpaṃ balaiḥ /",
  "GK21sokss_pu:43008": "rājā sa vikramādityo manasyevamacintayat // SoKss_18,5.38 //",
  "GK21sokss_pu:43009": "etatsutāṃ vinā tāvanmama nāstyeva nirvṛtiḥ /",
  "GK21sokss_pu:43010": "tatkathaṃ śvaśuraṃ hanmi yuktimatra karomi kim // SoKss_18,5.39 //",
  "GK21sokss_pu:43011": "ity ālocya savetālo rāja tatsiddhyalakṣitaḥ /",
  "GK21sokss_pu:43012": "suptasya prāviśad rātrau kaliṅgeśasya vāsakam // SoKss_18,5.40 //",
  "GK21sokss_pu:43013": "are viṣamaśīlena vigṛhya svapiṣīti tam /",
  "GK21sokss_pu:43014": "prabodhya tatra vitrastaṃ vetālaḥ so 'bravīddhasan // SoKss_18,5.41 //",
  "GK21sokss_pu:43015": "sa cotthāya kaliṅgendro dṛṣṭvā darśitasāhasam /",
  "GK21sokss_pu:43016": "parijñāya ca rājānaṃ raudravetālasaṃgatam // SoKss_18,5.42 //",
  "GK21sokss_pu:43017": "idānīṃ vaśago 'haṃ te devādiśa karomi kim /",
  "GK21sokss_pu:43018": "iti vijñāpayām āsa bhītastaccaraṇānataḥ // SoKss_18,5.43 //",
  "GK21sokss_pu:43019": "mayā cetprabhuṇā kāryaṃ tava taddehi me sutām /",
  "GK21sokss_pu:43020": "kaliṅgasenāmiti taṃ rājāpi pratyabhāṣata // SoKss_18,5.44 //",
  "GK21sokss_pu:43021": "tatheti pratipede ca kaliṅgādhipatiḥ sa tat /",
  "GK21sokss_pu:43022": "rājāpi vetālayutaḥ svamāgācchibiraṃ kṛtī // SoKss_18,5.45 //",
  "GK21sokss_pu:43023": "anyedyuś ca kaliṅgendraḥ sa devi tvāmadātpitā /",
  "GK21sokss_pu:43024": "rājñe viṣamaśīlāya vidhivadvibhavottaram // SoKss_18,5.46 //",
  "GK21sokss_pu:43025": "evaṃ gāḍhānurāgeṇa rājñā dehapaṇena ca /",
  "GK21sokss_pu:43026": "pariṇītāsi vidhivaddevi nārijigīṣayā // SoKss_18,5.47 //",
  "GK21sokss_pu:43027": "iti kārpaṭikasyāhaṃ devasenasya vakrataḥ /",
  "GK21sokss_pu:43028": "śrutvāvamānaprabhavaṃ he sakhyo manyumatyajam // SoKss_18,5.48 //",
  "GK21sokss_pu:43029": "itthaṃ vivāhitā stambhaputrikādarśanādaham /",
  "GK21sokss_pu:43030": "citrāvalokanāccaiṣā rājñā malayavatyapi // SoKss_18,5.49 //",
  "GK21sokss_pu:43031": "evaṃ kaliṅgasenā sā vikramādityavallabhā /",
  "GK21sokss_pu:43032": "bhartṛprabhāvamākhyāya svasapatnīranandayat // SoKss_18,5.50 //",
  "GK21sokss_pu:43033": "sa caivaṃ vikramādityaḥ sarvābhistābhir anvitaḥ /",
  "GK21sokss_pu:43034": "tayā malayavatyāca tasthau sāmrājyasusthitaḥ // SoKss_18,5.51 //",
  "GK21sokss_pu:43035": "athaikadā rājaputraḥ ko 'pyāgāddakṣiṇāpathāt /",
  "GK21sokss_pu:43036": "kṛṣṇaśaktyabhidhāno 'tra paribhūtaḥ svagotrajaiḥ // SoKss_18,5.52 //",
  "GK21sokss_pu:43037": "sa siṃhadvāramāgatya rājñaḥ kārpaṭikavratam /",
  "GK21sokss_pu:43038": "śiśriye rājaputrāṇāmanvitaḥ pañcabhiḥ śataiḥ // SoKss_18,5.53 //",
  "GK21sokss_pu:43039": "dvādaśābdānmayā sevā vikramādityabhūpateḥ /",
  "GK21sokss_pu:43040": "kāryeti pratijajñe ca vāryamāṇo 'pi bhūbhujā // SoKss_18,5.54 //",
  "GK21sokss_pu:43041": "niścayena ca tasyātra tiṣṭhataḥ sānuyāyinaḥ /",
  "GK21sokss_pu:43042": "siṃhadvāre nṛpasutasyaikādaśa samā yayuḥ // SoKss_18,5.55 //",
  "GK21sokss_pu:43043": "prāpte ca dvādaśe varṣe tasya deśāntarasthitā /",
  "GK21sokss_pu:43044": "bhāryā ciraviyogārtā prāhiṇollekhapattrikām // SoKss_18,5.56 //",
  "GK21sokss_pu:43045": "vīracaryāgate rātrau pracchanne rājñi śṛṇvati /",
  "GK21sokss_pu:43046": "dīpenāvācayat tasyābhāryāṃ sa likhitāmimām // SoKss_18,5.57 //",
  "GK21sokss_pu:43047": "saṃtaptāyatataralāstava virahe nātha kaṭhinahṛdayāyāḥ /",
  "GK21sokss_pu:43048": "niryāntyaviratamete niḥśvāsā me na tu prāṇāḥ // SoKss_18,5.58 //",
  "GK21sokss_pu:43049": "iti vācayatastasmātsamrāṭ kārpaṭikānmuhuḥ /",
  "GK21sokss_pu:43050": "śrutvā sa rājadhānīṃ svāṃ gatvā rājā vyacintayat // SoKss_18,5.59 //",
  "GK21sokss_pu:43051": "sīdatkalatraḥ kliṣṭo 'yaṃ bata kārpaṭikaściram /",
  "GK21sokss_pu:43052": "asiddhakāryaḥ pūrṇe 'smindvādaśe 'bde tyajedasūn // SoKss_18,5.60 //",
  "GK21sokss_pu:43053": "tadvilambo na kāryo 'sya mayetyālocya bhūpatiḥ /",
  "GK21sokss_pu:43054": "ānāyayatkārpaṭikaṃ dāsīṃ preṣya tadaiva saḥ // SoKss_18,5.61 //",
  "GK21sokss_pu:43055": "śāsanaṃ lekhayitvā ca tam evaṃ sa samādiśat /",
  "GK21sokss_pu:43056": "oṃkārapīṭhamārgeṇa bhadra gacchottarāṃ diśam // SoKss_18,5.62 //",
  "GK21sokss_pu:43057": "tatrāmunā śāsanena grāmaṃ bhuṅkṣva madarpitam /",
  "GK21sokss_pu:43058": "nāmnā taṃ khaṇḍavaṭakaṃ pṛcchan gacchann avāpsyasi // SoKss_18,5.63 //",
  "GK21sokss_pu:43059": "ity uktvā śāsanaṃ tasmai pradadau tatsa bhūpatiḥ /",
  "GK21sokss_pu:43060": "so 'py anāvedya bhṛtyebhyo yayau kārpaṭiko niśi // SoKss_18,5.64 //",
  "GK21sokss_pu:43061": "kā jigīṣā mamaikena grāmeṇa vrīḍadāyinā /",
  "GK21sokss_pu:43062": "tathāpyājñā prabhoḥ kāryetyasaṃtuṣṭaḥ kramādvrajan // SoKss_18,5.65 //",
  "GK21sokss_pu:43063": "oṃkārapīṭhato gatvā dūre 'raṇye dadarśa saḥ /",
  "GK21sokss_pu:43064": "krīḍantīḥ kanyakā bahvīḥ pṛcchati sma tataś ca tāḥ // SoKss_18,5.66 //",
  "GK21sokss_pu:43065": "api jānitha bhoḥ khaṇḍavaṭakaṃ kva bhavediha /",
  "GK21sokss_pu:43066": "etac chrutvā tamūcustāstan na jānīmahe vayam // SoKss_18,5.67 //",
  "GK21sokss_pu:43067": "gacchāgre yojaneṣv atra daśamātreṣu naḥ pitā /",
  "GK21sokss_pu:43068": "saumya tiṣṭhati taṃ pṛccha vidyādgrāmaṃ sa jātu tam // SoKss_18,5.68 //",
  "GK21sokss_pu:43069": "evam uktaḥ sa kanyābhistābhir gatvā dadarśa tam /",
  "GK21sokss_pu:43070": "kārpaṭī pitaraṃ tāsāṃ rākṣasaṃ bhīṣaṇākṛtim // SoKss_18,5.69 //",
  "GK21sokss_pu:43071": "iha kva khaṇḍavaṭakaṃ brūhi bhadreti taṃ ca saḥ /",
  "GK21sokss_pu:43072": "papraccha so 'pi taṃ dhair yamohito rākṣaso 'bravīt // SoKss_18,5.70 //",
  "GK21sokss_pu:43073": "kiṃ tatra te taddhi puraṃ ciraśūnyaṃ tathāpi cet /",
  "GK21sokss_pu:43074": "yāsi tacchṛṇu mārgo 'yaṃ puratas te dvidhā gataḥ // SoKss_18,5.71 //",
  "GK21sokss_pu:43075": "tatra vāmena gacchestvaṃ pathā yāvadavāpsyasi /",
  "GK21sokss_pu:43076": "pratolīṃ khaṇḍavaṭakasyoccaprākārahāriṇīm // SoKss_18,5.72 //",
  "GK21sokss_pu:43077": "ity ukto rakṣasā gatvā pratolīṃ tāmavāpya saḥ /",
  "GK21sokss_pu:43078": "viveśa śūnyaṃ bhayadaṃ divyaṃ hṛdyaṃ ca tatpuram // SoKss_18,5.73 //",
  "GK21sokss_pu:43079": "saptakakṣāvṛtaṃ tatra rājaveśma praviśya ca /",
  "GK21sokss_pu:43080": "āruroha sa harmyāgraṃ maṇikāñcananirmitam // SoKss_18,5.74 //",
  "GK21sokss_pu:43081": "tatra ratnāsanaṃ dṛṣṭvā tasminnupaviveśa ca /",
  "GK21sokss_pu:43082": "tāvac ca rākṣaso 'bhetya vetrahastastam abhyadhāt // SoKss_18,5.75 //",
  "GK21sokss_pu:43083": "bho mānuṣa kimatra tvam upaviṣṭo nṛpāsane /",
  "GK21sokss_pu:43084": "tac chrutvā kṛṣṇaśaktiḥ sa dhīraḥ kārpaṭiko 'bravīt // SoKss_18,5.76 //",
  "GK21sokss_pu:43085": "ahamatra prabhuryūyaṃ karadāś ca kuṭumbinaḥ /",
  "GK21sokss_pu:43086": "vikramādityadevena vilabdhāḥ śāsanena me // SoKss_18,5.77 //",
  "GK21sokss_pu:43087": "tac chrutvā śāsanaṃ dṛṣṭvā rākṣasastaṃ praṇamya saḥ /",
  "GK21sokss_pu:43088": "uvāca rājā tvamiha pratīhārastavāsmi ca // SoKss_18,5.78 //",
  "GK21sokss_pu:43089": "sarvatra vikramādityadevasyājñā hy akhaṇḍitā /",
  "GK21sokss_pu:43090": "ity uktvā prakṛtīḥ sarvā ājuhāva sa rākṣasaḥ // SoKss_18,5.79 //",
  "GK21sokss_pu:43091": "āyayurmantriṇaścātra tathā rājaparicchadaḥ /",
  "GK21sokss_pu:43092": "apūri caturaṅgeṇa balena nagaraṃ ca tat // SoKss_18,5.80 //",
  "GK21sokss_pu:43093": "sarvaiḥ praṇamyamāno 'tha hṛṣṭaḥ kārpaṭiko 'tra saḥ /",
  "GK21sokss_pu:43094": "cakre rājopacāreṇa kṛtsnāḥ snānādikāḥ kriyāḥ // SoKss_18,5.81 //",
  "GK21sokss_pu:43095": "tataḥ sa rāja bhūtvātra savismayamacintayat /",
  "GK21sokss_pu:43096": "aho prabhāvaḥ ko 'pyeṣa vikramādityabhūpateḥ // SoKss_18,5.82 //",
  "GK21sokss_pu:43097": "gāmbhīryagarimā citramapūrvas tasya ca prabhoḥ /",
  "GK21sokss_pu:43098": "dadāti yadgrāmamiti bruvanrājyamapīdṛśam // SoKss_18,5.83 //",
  "GK21sokss_pu:43099": "iti citrīyamāṇo 'tra rājyaṃ kurvannuvāsa saḥ /",
  "GK21sokss_pu:43100": "tatsakhīnvikramādityo 'pyujjayinyāṃ pupoṣa tān // SoKss_18,5.84 //",
  "GK21sokss_pu:43101": "dinaiś ca vikramādityaṃ praṇantuṃ sa upāyayau /",
  "GK21sokss_pu:43102": "sotkaḥ kārpaṭiko rājā sainyakampitabhūtalaḥ // SoKss_18,5.85 //",
  "GK21sokss_pu:43103": "āgataṃ vikramādityaḥ pādānatam uvāca tam /",
  "GK21sokss_pu:43104": "patnyāḥ prahitalekhāyā niḥśvāsān gaccha vāraya // SoKss_18,5.86 //",
  "GK21sokss_pu:43105": "ity uktvā bhūmipatinā preṣitastena sādbhutaḥ /",
  "GK21sokss_pu:43106": "sa kṛṣṇaśaktiḥ sakhibhiḥ sākaṃ deśamagānnijam // SoKss_18,5.87 //",
  "GK21sokss_pu:43107": "utsārya gotrajān bhāryāṃ nandayitvā cirotsukām /",
  "GK21sokss_pu:43108": "siddhepsitādhikaḥ so 'tha bheje rājyaśriyaṃ parām // SoKss_18,5.88 //",
  "GK21sokss_pu:43109": "evaṃ sodbhutacāritro vikramādityabhūmipaḥ /",
  "GK21sokss_pu:43110": "ekadātra dadarśaikamūrdhvaromakacaṃ dvijam // SoKss_18,5.89 //",
  "GK21sokss_pu:43111": "papraccha taṃ ca he brahmannīdṛkkasmādbhavāniti /",
  "GK21sokss_pu:43112": "tataḥ so 'smai svavṛttāntam evaṃ rājñe dvijo 'bravīt // SoKss_18,5.90 //",
  "GK21sokss_pu:43113": "agnisvāmīti vipro 'bhūddeva pāṭaliputrake /",
  "GK21sokss_pu:43114": "mahāgnihotriṇas tasya devasvāmītyahaṃ sutaḥ // SoKss_18,5.91 //",
  "GK21sokss_pu:43115": "mayā ca dūrato deśādviprakanyā vivāhitā /",
  "GK21sokss_pu:43116": "bālatvātsā ca tatraiva sthāpitābhūtpitur gṛhe // SoKss_18,5.92 //",
  "GK21sokss_pu:43117": "kālena yauvanasthāṃ tāmānetuṃ śvāśuraṃ gṛhasm /",
  "GK21sokss_pu:43118": "āruhyāśvaṃ sahaikena bhṛtyena gatavānaham // SoKss_18,5.93 //",
  "GK21sokss_pu:43119": "satkṛtaḥ śvaśureṇāhaṃ sahāyātaikaceṭikām /",
  "GK21sokss_pu:43120": "ādāyāśvādhirūḍhāṃ tāṃ bhāryāṃ prāyāmahaṃ tataḥ // SoKss_18,5.94 //",
  "GK21sokss_pu:43121": "ardhamārge ca sāśvāyā avaruhyaiva me vadhūḥ /",
  "GK21sokss_pu:43122": "ambupānāpadeśena nadīkacchamagātkila // SoKss_18,5.95 //",
  "GK21sokss_pu:43123": "ciraṃ nāyāti yāvat sā tāvac ca tadavekṣaṇe /",
  "GK21sokss_pu:43124": "saha sthitaṃ taṃ tatraiva bhṛtyamasmi visṛṣṭavān // SoKss_18,5.96 //",
  "GK21sokss_pu:43125": "so 'pi nāyāti yāvac ca tāvadasmi gataḥ svayam /",
  "GK21sokss_pu:43126": "tacceṭikāṃ sthāpayitvā turagīrakṣaṇāya tām // SoKss_18,5.97 //",
  "GK21sokss_pu:43127": "gatvā paśyāmi yāvat sa bhṛtyo madbhāryayā tayā /",
  "GK21sokss_pu:43128": "bhakṣayitvāsthiśeṣo me kṛto raktāktavaktrayā // SoKss_18,5.98 //",
  "GK21sokss_pu:43129": "vitrastaś ca tato yāvadgacchāmi turagīṃ prati /",
  "GK21sokss_pu:43130": "tāvat sāpi tayā tadvattacceṭyā bhakṣitā mama // SoKss_18,5.99 //",
  "GK21sokss_pu:43131": "tataḥ palāyya yāto 'haṃ tattrāsenādhunāpi me /",
  "GK21sokss_pu:43132": "naivordhvaromakeśatvamantaḥsthena nivartate // SoKss_18,5.100 //",
  "GK21sokss_pu:43133": "tad atra me gatir deva iti taṃ vādinaṃ dvijam /",
  "GK21sokss_pu:43134": "ājñayā vikramādityo gatatrāsaṃ vvyadhatta saḥ // SoKss_18,5.101 //",
  "GK21sokss_pu:43135": "aho dhiṅnāsti viśvāsaḥ strīṣu sāhasabhūmiṣu /",
  "GK21sokss_pu:43136": "iti rājñi vadatyasminneko 'mātyo 'bravīdidam // SoKss_18,5.102 //",
  "GK21sokss_pu:43137": "tādṛśya eva durjātāḥ striyo deva tathā ca kim /",
  "GK21sokss_pu:43138": "na śrutaṃ vṛttamiha yadbrāhmaṇasyāgniśarmaṇaḥ // SoKss_18,5.103 //",
  "GK21sokss_pu:43139": "ihaivāstyagniśarmākhyaḥ somaśarmasuto dvijaḥ /",
  "GK21sokss_pu:43140": "pitroḥ prāṇasamo mūrkhaḥ sarvavidyāsvaśikṣitaḥ // SoKss_18,5.104 //",
  "GK21sokss_pu:43141": "vardhamānapurāttena pariṇītā dvijātmajā /",
  "GK21sokss_pu:43142": "bāleti sā ca na tyaktā pitrā dhanavatā gṛhāt // SoKss_18,5.105 //",
  "GK21sokss_pu:43143": "tasyāṃ ca yauvanasthāyāmagniśarmāṇamūcatuḥ /",
  "GK21sokss_pu:43144": "pitarau putra bhāryāṃ tāṃ nānayasyadhunāpi kim // SoKss_18,5.106 //",
  "GK21sokss_pu:43145": "śrutvevaitadanāpṛcchya pitarau sa jaḍāśayaḥ /",
  "GK21sokss_pu:43146": "agniśarmā tataḥ prāyādekākī gṛhiṇīṃ prati // SoKss_18,5.107 //",
  "GK21sokss_pu:43147": "nirgatasya gṛhāttasya dakṣiṇo 'bhūtkapiñjalaḥ /",
  "GK21sokss_pu:43148": "dakṣiṇā ca virauti sma śivā vāmaikaśaṃsinī // SoKss_18,5.108 //",
  "GK21sokss_pu:43149": "so 'pi mūrkho 'bhyanandattajjīva jīvetyudīrayan /",
  "GK21sokss_pu:43150": "adṛśyā ca jahāsāsya śrutvā śakunadevatā // SoKss_18,5.109 //",
  "GK21sokss_pu:43151": "saṃprāpya śvāśuraṃ sthānaṃ tasya ca pravivikṣataḥ /",
  "GK21sokss_pu:43152": "vāmaḥ kapiñjalo vāmā śivābhūtkathitāśivā // SoKss_18,5.110 //",
  "GK21sokss_pu:43153": "bhūyo 'pi cābhyanandatsa jīvajīvetyudīrya tat /",
  "GK21sokss_pu:43154": "acintayac ca śakunādhiṣṭhātrī devatāpi sā // SoKss_18,5.111 //",
  "GK21sokss_pu:43155": "aho mūrkho 'yamaśubhaṃ śubhamityabhinandati /",
  "GK21sokss_pu:43156": "tatkāryaṃ jīvayati yad rakṣyo jīvo 'sya tan mayā // SoKss_18,5.112 //",
  "GK21sokss_pu:43157": "ityasyāṃ cintayantyāṃ ca devatāyāṃ viveśa saḥ /",
  "GK21sokss_pu:43158": "dattapraharṣaḥ śvaśurasyāgniśarmā niveśanam // SoKss_18,5.113 //",
  "GK21sokss_pu:43159": "āgato 'si kimekākīty ukto 'tra śvaśurādibhiḥ /",
  "GK21sokss_pu:43160": "āyāto 'smi gṛhe 'nuktvā sarveṣāmiti so 'bravīt // SoKss_18,5.114 //",
  "GK21sokss_pu:43161": "tataḥ kṛtocitasnānabhojanasya niśāgame /",
  "GK21sokss_pu:43162": "śayyāgṛhe 'ntikaṃ bhāryā tasyopāgātprasādhitā // SoKss_18,5.115 //",
  "GK21sokss_pu:43163": "pathiśramāc ca suptasya tasya nirgatya sā bahiḥ /",
  "GK21sokss_pu:43164": "caurasyopapateḥ śūlaviddhasyāpyantikaṃ yayau // SoKss_18,5.116 //",
  "GK21sokss_pu:43165": "āliṅgantī ca taddehaṃ daśanaiśchinnanāsikā /",
  "GK21sokss_pu:43166": "bhūtena tatpraviṣṭena palāyata tato bhayāt // SoKss_18,5.117 //",
  "GK21sokss_pu:43167": "gatvā ca patyuḥ suptasya tasya nyasyāsidhenukām /",
  "GK21sokss_pu:43168": "pārśve vikoṣāmākrandad evaṃ śrāvitabāndhavā // SoKss_18,5.118 //",
  "GK21sokss_pu:43169": "hā hā mṛtā mṛtāsmyeṣā niṣkāraṇamanena me /",
  "GK21sokss_pu:43170": "kim apy utthāya yadbhartrā kṛtaṃ nāsānikartanam // SoKss_18,5.119 //",
  "GK21sokss_pu:43171": "tac chrutvā svajanastasyā etya tāṃ chinnanāsikām /",
  "GK21sokss_pu:43172": "dṛṣṭvā tamagniśarmāṇaṃ laguḍādyair atāḍayat // SoKss_18,5.120 //",
  "GK21sokss_pu:43173": "prātaś ca vijñapya nṛpaṃ tadādeśādbadhāya tam /",
  "GK21sokss_pu:43174": "nirdoṣabhāryādrohīti vadhakebhyaḥ samarpayat // SoKss_18,5.121 //",
  "GK21sokss_pu:43175": "nīte vadhyabhuvaṃ tasminsā tacchakunadevatā /",
  "GK21sokss_pu:43176": "tadbharyānaiśavṛttāntadarśinī samacintayat // SoKss_18,5.122 //",
  "GK21sokss_pu:43177": "animittaphalaṃ tāvat prāptametena yattvayam /",
  "GK21sokss_pu:43178": "uktavāñjīva jīveti tena rakṣyāmyamuṃ vadhāt // SoKss_18,5.123 //",
  "GK21sokss_pu:43179": "ityālocyāntarikṣātsā nigūḍhā devatābhyadhāt /",
  "GK21sokss_pu:43180": "nirdoṣa eṣa vadhakā na vadhyo vipraputrakaḥ // SoKss_18,5.124 //",
  "GK21sokss_pu:43181": "śūlasthacauradantāntargatvā paśyata nāsikām /",
  "GK21sokss_pu:43182": "ity uktvā tadvadhūrātrivṛttāntaṃ taṃ jagāda sā // SoKss_18,5.125 //",
  "GK21sokss_pu:43183": "tatas tatpratyayātkṣattṛmukhena vadhakair nṛpaḥ /",
  "GK21sokss_pu:43184": "vijñapto vīkṣya nāsāṃ tāṃ cauradantāntarasthitām // SoKss_18,5.126 //",
  "GK21sokss_pu:43185": "vadhāttamagniśarmāṇaṃ nirmocya vyasṛjadgṛham /",
  "GK21sokss_pu:43186": "kustrīṃ tāṃ ca nijagrāha tadvadhūṃścāpy adaṇḍayat // SoKss_18,5.127 //",
  "GK21sokss_pu:43187": "evaṃvidhāḥ striyo rājannity ukte tena mantriṇā /",
  "GK21sokss_pu:43188": "sa rājā vikramādityastat tathetyanvamodata // SoKss_18,5.128 //",
  "GK21sokss_pu:43189": "tato 'bravīn mūladevo dhūrto rājāntikasthitaḥ /",
  "GK21sokss_pu:43190": "deva sādhvyo na santyeva kimasādhvīṣu kāsucit // SoKss_18,5.129 //",
  "GK21sokss_pu:43191": "kiṃ na cūtalatāḥ santi satīṣu viṣavalliṣu /",
  "GK21sokss_pu:43192": "tathāca śrūyatāmetadanubhūtaṃ mayaiva yat // SoKss_18,5.130 //",
  "GK21sokss_pu:43193": "ahaṃ pāṭaliputraṃ prāgagacchaṃ śaśinā saha /",
  "GK21sokss_pu:43194": "matvā nāgarikakṣetraṃ tadvaidagdhyadidṛkṣayā // SoKss_18,5.131 //",
  "GK21sokss_pu:43195": "tatra bāhye sarasyekāṃ dṛṣṭvā strīṃ vastradhāvinīm /",
  "GK21sokss_pu:43196": "iha kvāvāsyate pānthair ityahaṃ paripṛṣṭavān // SoKss_18,5.132 //",
  "GK21sokss_pu:43197": "iha tīreṣu cakrāhvair matsyair vāriṇi ṣaṭpadaiḥ /",
  "GK21sokss_pu:43198": "abjeṣv āvāsyate nātra pānthāvāso mayekṣitaḥ // SoKss_18,5.133 //",
  "GK21sokss_pu:43199": "etattayāhaṃ vakroktyā praty ukto vṛddhayoṣitā /",
  "GK21sokss_pu:43200": "vilakṣaḥ śaśinā sākaṃ prāviśaṃ nagarāntaram // SoKss_18,5.134 //",
  "GK21sokss_pu:43201": "tatraikam uṣṇe pātrasthe paramānne puraḥ sthite /",
  "GK21sokss_pu:43202": "bālaṃ dṛṣṭvā gṛhadvāri rudantamavadacchaśī // SoKss_18,5.135 //",
  "GK21sokss_pu:43203": "aho abuddhir bālo 'yaṃ yo 'gradattaṃ na khādati /",
  "GK21sokss_pu:43204": "paramānnaṃ vṛthātmānaṃ kliśnāti ruditaiḥ punaḥ // SoKss_18,5.136 //",
  "GK21sokss_pu:43205": "tac chrutvā so 'bravīdbālaḥ pramṛjya nayane hasan /",
  "GK21sokss_pu:43206": "mūrkhā yūyaṃ na jānītha rodane ye guṇā mama // SoKss_18,5.137 //",
  "GK21sokss_pu:43207": "paramānnaṃ śanair eti svādutāṃ śītalībhavat /",
  "GK21sokss_pu:43208": "ghaṭate 'bhyadhikaṃ canyacchleṣmā gacchati ca kṣayam // SoKss_18,5.138 //",
  "GK21sokss_pu:43209": "ete guṇā me rudato nāhaṃ maurkhyeṇa rodimi /",
  "GK21sokss_pu:43210": "yūyaṃ grāmyāḥ punarmūrkhā nābhiprāyaṃ vidanti yat // SoKss_18,5.139 //",
  "GK21sokss_pu:43211": "ity ukte tena bālena svāvaidagdhyavilajjitau /",
  "GK21sokss_pu:43212": "śaśī cāhaṃ ca sāścaryāvapasṛtyānyato gatau // SoKss_18,5.140 //",
  "GK21sokss_pu:43213": "tatrāpyāmrataruskandhagatāsmāmrāvacāyinīm /",
  "GK21sokss_pu:43214": "varakanyām apaśyāva mūlasthitiparicchadām // SoKss_18,5.141 //",
  "GK21sokss_pu:43215": "prayacchāsmabhyam apy āmraphalāni katicicchubhe /",
  "GK21sokss_pu:43216": "iti cāsmābhir uktā sā kanyakaivam abhāṣata // SoKss_18,5.142 //",
  "GK21sokss_pu:43217": "aśnīyāmraphalāny uṣṇāny uta kiṃ śiśirāṇi vā /",
  "GK21sokss_pu:43218": "tac chrutvāścaryajijñāsus tāṃ kanyām aham abravam // SoKss_18,5.143 //",
  "GK21sokss_pu:43219": "aśnīma tāvaduṣṇāni tato 'nyāny api sundari /",
  "GK21sokss_pu:43220": "śrutvaitadakṣipadbhūmau pāṃsuṣvāmraphalāni sā // SoKss_18,5.144 //",
  "GK21sokss_pu:43221": "bhuktāni nirajīkṛtya tānyasmābhir mukhānilaiḥ /",
  "GK21sokss_pu:43222": "tataḥ saparivārā sā kanyā prahasitābravīt // SoKss_18,5.145 //",
  "GK21sokss_pu:43223": "etāni pūrvam uṣṇāni dattāny āmraphalāni vaḥ /",
  "GK21sokss_pu:43224": "tathā ca dattvā phūtkārān bhavanto yāny abhakṣayan // SoKss_18,5.146 //",
  "GK21sokss_pu:43225": "gṛhṇīta śītalānyetānyaphūtkārāṇi vāsasi /",
  "GK21sokss_pu:43226": "evam uktvāñcaleṣv anyānyakṣipatsā phalāni naḥ // SoKss_18,5.147 //",
  "GK21sokss_pu:43227": "tānyādāya tataḥ sthānādvayaṃ yātā vilakṣitāḥ /",
  "GK21sokss_pu:43228": "tataḥ sahacarān anyāñ śaśinaṃ cāham abravam // SoKss_18,5.148 //",
  "GK21sokss_pu:43229": "avaśyaṃ pariṇeyaiṣā vidagdhā kanyakā mayā /",
  "GK21sokss_pu:43230": "avahāsapratīkāraḥ kāryaḥ kā dhūrtatānyathā // SoKss_18,5.149 //",
  "GK21sokss_pu:43231": "evaṃ mayoktair anviṣṭaṃ taitasyāḥ sadanaṃ pituḥ /",
  "GK21sokss_pu:43232": "vayaṃ veṣāntarālakṣmyā agacchāmāpare 'hani // SoKss_18,5.150 //",
  "GK21sokss_pu:43233": "tatrāsmān paṭhato vedaṃ yajñasvāmīty upetya saḥ /",
  "GK21sokss_pu:43234": "tatkanyājanako 'pṛcchat kuto yūyam iti dvijaḥ // SoKss_18,5.151 //",
  "GK21sokss_pu:43235": "vayaṃ māyāpurīsthānādvidyāhetorihāgatāḥ /",
  "GK21sokss_pu:43236": "ity uktaḥ sa tato 'smābhir āḍhyo 'vocaddvijottamaḥ // SoKss_18,5.152 //",
  "GK21sokss_pu:43237": "tarhīhaiva caturmāsīmetāṃ vasata madgṛhe /",
  "GK21sokss_pu:43238": "kurutānugrahaṃ yūyaṃ dūradeśāgatā yataḥ // SoKss_18,5.153 //",
  "GK21sokss_pu:43239": "śrutvety avocāma vayaṃ brahman kūrmo bhavadvacaḥ /",
  "GK21sokss_pu:43240": "caturmāsāvasāne ced arthitaṃ naḥ pradāsyasi // SoKss_18,5.154 //",
  "GK21sokss_pu:43241": "evamasmābhir uktaḥ sa yajñasvāmī dvijo 'bhyadhāt /",
  "GK21sokss_pu:43242": "śakyaṃ yadarthaṃ mṛgyadhve taddāsyāmyeva niścitam // SoKss_18,5.155 //",
  "GK21sokss_pu:43243": "iti pratiśrute tena tadgṛhe vayamāsmahi /",
  "GK21sokss_pu:43244": "athoktaḥ sa dvijo 'smābhiḥ pūrṇe māsacatuṣṭaye // SoKss_18,5.156 //",
  "GK21sokss_pu:43245": "yāmo vayaṃ tat pūrvoktaṃ dehi yatprārthayāmahe /",
  "GK21sokss_pu:43246": "kiṃ tadity uktavantaṃ taṃ māṃ pradarśyābravīcchaśī // SoKss_18,5.157 //",
  "GK21sokss_pu:43247": "asmanmukhyāya kanyāsmai bhavatā dīyatāmiti /",
  "GK21sokss_pu:43248": "tataḥ sa vipro vāgbaddho yajñasvāmī vyacintayast // SoKss_18,5.158 //",
  "GK21sokss_pu:43249": "chalito 'smyebhir astvetatko doṣo guṇavānayam /",
  "GK21sokss_pu:43250": "ityālocya sa me vipro yathāvattāmadātsutām // SoKss_18,5.159 //",
  "GK21sokss_pu:43251": "naktam cāhaṃ hasan vāsagṛhe tām avadaṃ vadhūm /",
  "GK21sokss_pu:43252": "kaccit smarasi tāny āmrāṇy uṣṇāni śiśirāṇi ca // SoKss_18,5.160 //",
  "GK21sokss_pu:43253": "tac chrutvā pratyabhijñāya sā māṃ sasmitam abhyadhāt /",
  "GK21sokss_pu:43254": "evam eva viḍambyante grāmyā nāgarikair iti // SoKss_18,5.161 //",
  "GK21sokss_pu:43255": "tato 'ham apy avocaṃ tām āssva nāgarike sukham /",
  "GK21sokss_pu:43256": "grāmyo yāsyāmy ahaṃ dūraṃ tvāṃ vihāya pratijñayā // SoKss_18,5.162 //",
  "GK21sokss_pu:43257": "etac chrutvākarot sāpi pratijñāṃ niścitaṃ mayā /",
  "GK21sokss_pu:43258": "vaṣṭabhyānāyitavyas tvaṃ tvatto jātena sūnunā // SoKss_18,5.163 //",
  "GK21sokss_pu:43259": "ityanyonyaṃ pratijñāte sā śete sma parāṅmukhī /",
  "GK21sokss_pu:43260": "svāṅgulīyamahaṃ cāsyāḥ suptāyā aṅgulau nyadhām // SoKss_18,5.164 //",
  "GK21sokss_pu:43261": "nirgatya ca militvā tair ahaṃ sahacarais tataḥ /",
  "GK21sokss_pu:43262": "tasyā didṛkṣur vaidagdhyam āgām ujjayinīṃ nijām // SoKss_18,5.165 //",
  "GK21sokss_pu:43263": "sāpi viprasutā prātarapaśyantī prabudhya mām /",
  "GK21sokss_pu:43264": "aṅgulīyaṃ ca paśyantī mannāvāṅkamacintayat // SoKss_18,5.166 //",
  "GK21sokss_pu:43265": "gatastāvat sa māṃ tyaktvā pratijñā tena pālitā /",
  "GK21sokss_pu:43266": "mayāpi svapratijñātaṃ pālyaṃ tyaktānutāpayā // SoKss_18,5.167 //",
  "GK21sokss_pu:43267": "mūladeveti nāmāsmindṛśyate cāṅgulīyake /",
  "GK21sokss_pu:43268": "taddhruvaṃ mūladevo yaḥ khyāto dhūrtaḥ sa eva saḥ // SoKss_18,5.168 //",
  "GK21sokss_pu:43269": "sa cojjayinyāṃ vasatītyucyate satataṃ janaiḥ /",
  "GK21sokss_pu:43270": "tattatra yuktito gatvā mayā sādhyaṃ samīhitam // SoKss_18,5.169 //",
  "GK21sokss_pu:43271": "iti saṃkalpya pitaraṃ saivaṃ kṛtamṛṣābravīt /",
  "GK21sokss_pu:43272": "gatastāta parityajya bhartā māṃ sahasaiva saḥ // SoKss_18,5.170 //",
  "GK21sokss_pu:43273": "tadviyuktā kathaṃ cāhaṃ tiṣṭhāmīha yathāsukham /",
  "GK21sokss_pu:43274": "tad yāmi tīrthayātrāyai kliśnāmyetāṃ hatāṃ tanum // SoKss_18,5.171 //",
  "GK21sokss_pu:43275": "ity uktvā tamanicchantam apy anujñāpya yatnataḥ /",
  "GK21sokss_pu:43276": "pitaraṃ sā tataḥ prāyātsadhanā saparicchadā // SoKss_18,5.172 //",
  "GK21sokss_pu:43277": "krameṇa gatvā kṛtvā sā mahārghaṃ gaṇikocitam /",
  "GK21sokss_pu:43278": "veṣaṃ viveśojjayinīṃ purīṃ lokaikasundarī // SoKss_18,5.173 //",
  "GK21sokss_pu:43279": "kṛtvā ca parivāreṇa saha kartavyasaṃvidam /",
  "GK21sokss_pu:43280": "sumaṅgaleti sākārṣīnnāma viprasutātmanaḥ // SoKss_18,5.174 //",
  "GK21sokss_pu:43281": "kāmarūpān mahātyāgabhogyā nāmnā sumaṅgalā /",
  "GK21sokss_pu:43282": "āgatā gaṇikaiṣeti bhṛtyair ākhyāpyatātra sā // SoKss_18,5.175 //",
  "GK21sokss_pu:43283": "devadattābhidhānātha tatratyā gaṇikottamā /",
  "GK21sokss_pu:43284": "dadāvabhyetya tasyai svaṃ rājārhaṃ mandiraṃ pṛthak // SoKss_18,5.176 //",
  "GK21sokss_pu:43285": "tatra sthitāṃ bhṛtyamukhenādau mittraṃ sa me śaśī /",
  "GK21sokss_pu:43286": "tām abravītkhyātihṛto bhāṭirme gṛhyatāmiti // SoKss_18,5.177 //",
  "GK21sokss_pu:43287": "asmadvaco 'nutiṣṭhedyaḥ praviśetso 'tra kāmukaḥ /",
  "GK21sokss_pu:43288": "na bhāṭyā kāryamasmākaṃ nānyaiḥ paśunibhair nṛbhiḥ // SoKss_18,5.178 //",
  "GK21sokss_pu:43289": "ity uktastanmukhenaiva sa sumaṅgalayā tayā /",
  "GK21sokss_pu:43290": "tathety uktvā śaśī rātrimukhe tanmandiraṃ yayau // SoKss_18,5.179 //",
  "GK21sokss_pu:43291": "tatra sa prathamaṃ dvāraṃ saṃprāpyāveditātmakaḥ /",
  "GK21sokss_pu:43292": "dvārapālena jagade kurvasmatsvāminīvacaḥ // SoKss_18,5.180 //",
  "GK21sokss_pu:43293": "snāto 'pīha punaḥ snāhi praveśo nāsti te 'nyathā /",
  "GK21sokss_pu:43294": "tac chrutvā sa śaśī snānaṃ tathetyaṅgīcakāra tat // SoKss_18,5.181 //",
  "GK21sokss_pu:43295": "tataḥ sa yāvad dāsībhir abhyaṅgodvartanottaram /",
  "GK21sokss_pu:43296": "visrabdhaṃ snapitastāvat prathamaḥ praharo gataḥ // SoKss_18,5.182 //",
  "GK21sokss_pu:43297": "snātvā prapto 'tha sa dvāraṃ dvitīyaṃ dvārarakṣiṇā /",
  "GK21sokss_pu:43298": "ūce snāto 'si tattāvat prasādhanavidhiṃ kuru // SoKss_18,5.183 //",
  "GK21sokss_pu:43299": "tathety uktavatas tasya dāsyastāvat prasādhanam /",
  "GK21sokss_pu:43300": "cakruryāvaddvitīyo 'pi praharaḥ paryahīyata // SoKss_18,5.184 //",
  "GK21sokss_pu:43301": "tṛtīyamatha saṃprāptaḥ kakṣyādvāraṃ sa rakṣibhiḥ /",
  "GK21sokss_pu:43302": "jagade bhuṅkṣva tāvattvaṃ praviśābhyantaraṃ tataḥ // SoKss_18,5.185 //",
  "GK21sokss_pu:43303": "bāḍhamity uktavantaṃ taṃ dāsyastāvadvyalambayan /",
  "GK21sokss_pu:43304": "āhārair vividhair yāvattṛtīyaḥ praharo gataḥ // SoKss_18,5.186 //",
  "GK21sokss_pu:43305": "atha vāsagṛhadvāraṃ caturthaṃ sa kathaṃcana /",
  "GK21sokss_pu:43306": "saṃprāpto dvārapālena tatraivaṃ nirabhartsyata // SoKss_18,5.187 //",
  "GK21sokss_pu:43307": "grāmyakāmuka niryāhi mā khalīkāramāpsyasi /",
  "GK21sokss_pu:43308": "kālaḥ kiṃ paścime yāme gaṇikānavasaṃgame // SoKss_18,5.188 //",
  "GK21sokss_pu:43309": "evaṃ tiraskṛtastena sa kāleneva rūpiṇā /",
  "GK21sokss_pu:43310": "śaśī vigalitacchāyo yathāgatamagāttataḥ // SoKss_18,5.189 //",
  "GK21sokss_pu:43311": "itthaṃ sumaṅgaletyākhyāṃ dadhatyā vañcitāstayā /",
  "GK21sokss_pu:43312": "gaṇikārūpayā viprasutayānye 'pi kāmukāḥ // SoKss_18,5.190 //",
  "GK21sokss_pu:43313": "tac chrutvā kautukādeva kṛtvā dūtagatāgatam /",
  "GK21sokss_pu:43314": "ahaṃ naktaṃ gṛhaṃ tasyā agacchaṃ suprasādhitaḥ // SoKss_18,5.191 //",
  "GK21sokss_pu:43315": "tatra dvāḥsthān pratidvāram anurañjyārthadānataḥ /",
  "GK21sokss_pu:43316": "tasyā vāsagṛhadvāraṃ prāpto 'hamavilambitaḥ // SoKss_18,5.192 //",
  "GK21sokss_pu:43317": "kālaprāpto vimuktaś ca dvārādvāḥsthaiḥ praviśya tām /",
  "GK21sokss_pu:43318": "veśyāveśāparijñātām apaśyaṃ svapriyāmaham // SoKss_18,5.193 //",
  "GK21sokss_pu:43319": "sā punaḥ pratyabhijñāya kṛtapratyudgamādikā /",
  "GK21sokss_pu:43320": "veśyeva dhūrtā paryaṅkaniṣaṇṇaṃ mām upācarat // SoKss_18,5.194 //",
  "GK21sokss_pu:43321": "tato lokaikasundaryā sākaṃ nītaniśastayā /",
  "GK21sokss_pu:43322": "baddhānurāgo nirgantum nāśakaṃ tadgṛhād aham // SoKss_18,5.195 //",
  "GK21sokss_pu:43323": "sāpi baddharatiḥ pārśvānnāpayāti sma me tadā /",
  "GK21sokss_pu:43324": "yāvaddinaiḥ sagarbhābhūnmecakāgrapayodharā // SoKss_18,5.196 //",
  "GK21sokss_pu:43325": "kṛtvātha kūṭalekhaṃ sā vidagdhā mahyamarpayat /",
  "GK21sokss_pu:43326": "rājñā me prabhuṇā lekhaḥ prahito vācyatāmiti // SoKss_18,5.197 //",
  "GK21sokss_pu:43327": "tataś cāhaṃ tamunmucya lekhamevamavācayam /",
  "GK21sokss_pu:43328": "śrīkāmarūpataḥ śrīmānmānasiṃho mahīpatiḥ // SoKss_18,5.198 //",
  "GK21sokss_pu:43329": "sumaṅgalāmādiśati sthitāsyatra ciraṃ katham /",
  "GK21sokss_pu:43330": "śīghramāgamyatāṃ hitvā deśāntarakutūhalam // SoKss_18,5.199 //",
  "GK21sokss_pu:43331": "mayaivaṃ vācite lekhe sābravīdduḥkhiteva mām /",
  "GK21sokss_pu:43332": "yāmy ahaṃ mayi mā manyuṃ kṛthāḥ paravatī hy aham // SoKss_18,5.200 //",
  "GK21sokss_pu:43333": "evaṃ kṛtvā miṣaṃ prāyāstvaṃ sā pāṭaliputrakam /",
  "GK21sokss_pu:43334": "ahaṃ tu tāṃ parāyattetyanurakto 'pi nānvagām // SoKss_18,5.201 //",
  "GK21sokss_pu:43335": "sā ca pāṭaliputrasthā kālena suṣuve sutam /",
  "GK21sokss_pu:43336": "sa vardhamānaś ca kalāḥ sarvāḥ śiśuraśikṣata // SoKss_18,5.202 //",
  "GK21sokss_pu:43337": "dvādaśābdaś ca vayasā sa bālo bālacāpalāt /",
  "GK21sokss_pu:43338": "dāserakaṃ savayasaṃ lattayā jātvatāḍayat // SoKss_18,5.203 //",
  "GK21sokss_pu:43339": "tāḍitas taṃ ca so 'vādīd rudandāserako ruṣā /",
  "GK21sokss_pu:43340": "tvaṃ tāḍayasi māṃ yasya tava na jñāyate pitā // SoKss_18,5.204 //",
  "GK21sokss_pu:43341": "mātur videśabhrāntāyā jātas tvaṃ hi yatas tataḥ /",
  "GK21sokss_pu:43342": "ity uktas tena vailakṣyād gatvāprākṣīt sa mātaram // SoKss_18,5.205 //",
  "GK21sokss_pu:43343": "amba ko me pitā kutra sa cāste kathyatāmiti /",
  "GK21sokss_pu:43344": "sātha mātā dvijasutā vīkṣya kṣaṇam uvāca tam // SoKss_18,5.206 //",
  "GK21sokss_pu:43345": "pitā te mūladevākhyo māṃ tyaktvojjayinīṃ gataḥ /",
  "GK21sokss_pu:43346": "ity uktvā mūlatastasmai svavṛttāntaṃ śaśaṃsa sā // SoKss_18,5.207 //",
  "GK21sokss_pu:43347": "tataḥ sa bālo 'vādīttāmamba tarhyānayāmy aham /",
  "GK21sokss_pu:43348": "gatvā taṃ pitaraṃ baddhvā pratijñāṃ pūrayāmi te // SoKss_18,5.208 //",
  "GK21sokss_pu:43349": "ity uktvā jananīm eva sa vālaḥ prasthitas tataḥ /",
  "GK21sokss_pu:43350": "tayoktamadabhijñānaḥ prāpadujjayinīmimām // SoKss_18,5.209 //",
  "GK21sokss_pu:43351": "dīvyantamakṣair māṃ tatra dṛṣṭvābhijñānaniścitam /",
  "GK21sokss_pu:43352": "ṭhiṇṭhāsthānetya sarvāṃś ca dyūtena jayati sma saḥ // SoKss_18,5.210 //",
  "GK21sokss_pu:43353": "bālatve 'pi mahādhūrtaḥ sarvasya kṛtavismayaḥ /",
  "GK21sokss_pu:43354": "arthibhyaḥ sa dadāti sma taddyūtāvajitaṃ dhanam // SoKss_18,5.211 //",
  "GK21sokss_pu:43355": "rātrau svayuktyā cāgatya kārpāsanicayopari /",
  "GK21sokss_pu:43356": "laghu vinyasya suptaṃ māṃ śayyākhaṭvāmapāharat // SoKss_18,5.212 //",
  "GK21sokss_pu:43357": "tataḥ prabuddho dṛṣṭāhamātmānaṃ tūlapṛṣṭhagam /",
  "GK21sokss_pu:43358": "akhaṭvaṃ sahasābhūvaṃ salajjāhāsavismayaḥ // SoKss_18,5.213 //",
  "GK21sokss_pu:43359": "athāham āpaṇaṃ deva śanair gatvā paribhraman /",
  "GK21sokss_pu:43360": "tam eva bālaṃ tāṃ khaṭvāṃ vikrīṇānaṃ vyalokayam // SoKss_18,5.214 //",
  "GK21sokss_pu:43361": "upagamyābravaṃ taṃ ca kiyatā dīyate tvayā /",
  "GK21sokss_pu:43362": "eṣā mūlyena khaṭveti tato bālo 'bravītsa mām // SoKss_18,5.215 //",
  "GK21sokss_pu:43363": "na labhyate 'sau mūlyena khaṭvā dhūrtaśiromaṇe /",
  "GK21sokss_pu:43364": "apūrvādbhutavṛttāntavarṇanena tu labhyate // SoKss_18,5.216 //",
  "GK21sokss_pu:43365": "tac chrutvāhamavocaṃ taṃ tarhi vacmyadbhutaṃ tava /",
  "GK21sokss_pu:43366": "tattvataḥ satyamiti tadbuddhvā cedanumanyase // SoKss_18,5.217 //",
  "GK21sokss_pu:43367": "yadi tvasatyamiti tadvakṣyasyapratyayena me /",
  "GK21sokss_pu:43368": "tatastvaṃ jārajātaḥ syāḥ khaṭvāṃ ca prāpnuyāmaham // SoKss_18,5.218 //",
  "GK21sokss_pu:43369": "anena samayenāṅga vicitraṃ śṛṇu vacmi te /",
  "GK21sokss_pu:43370": "pūrvaṃ durbhikṣadoṣo 'bhūdrāṣṭre kasyāpi bhūpateḥ // SoKss_18,5.219 //",
  "GK21sokss_pu:43371": "sa vāhanānāṃ nāgānām śīkarāmbumahābharaiḥ /",
  "GK21sokss_pu:43372": "sūkarapreyasīpṛṣṭhe svayaṃ cakre kṛṣiṃ nṛpaḥ // SoKss_18,5.220 //",
  "GK21sokss_pu:43373": "tato dhānyaiḥ samutpannaiḥ samṛddhaḥ sa mahīpatiḥ /",
  "GK21sokss_pu:43374": "durbhikṣaṃ śamayām āsa prajānāṃ janapūjitaḥ // SoKss_18,5.221 //",
  "GK21sokss_pu:43375": "evaṃ mayokte vihasanso 'vādīdbālakastadā /",
  "GK21sokss_pu:43376": "nāgānāṃ vāhanā meghāḥ sūkarapreyasī kṣitiḥ // SoKss_18,5.222 //",
  "GK21sokss_pu:43377": "viṣṇoḥ sūkararūpasya sā hi priyatamocyate /",
  "GK21sokss_pu:43378": "tasyāṃ meghāmbubhir dhānyamutpannaṃ cetkimadbhutam // SoKss_18,5.223 //",
  "GK21sokss_pu:43379": "ity uktvā bāladhūrto māṃ vismitaṃ so 'bravītpunaḥ /",
  "GK21sokss_pu:43380": "idānīmahamākhyāmi tavāpūrvaṃ kim apy adaḥ // SoKss_18,5.224 //",
  "GK21sokss_pu:43381": "pratyeṣi yadi vijñāya tatsatyamiti tattvataḥ /",
  "GK21sokss_pu:43382": "tatte khaṭvāṃ dadāmyetāṃ syātsvaṃ dāso mamānyathā // SoKss_18,5.225 //",
  "GK21sokss_pu:43383": "tathety ukte mayā so 'tha bāladhūrto 'bravīdidam /",
  "GK21sokss_pu:43384": "udapādi purā dhūrtapate ko 'pīha bālakaḥ // SoKss_18,5.226 //",
  "GK21sokss_pu:43385": "akampayatpadabhareṇorvīmutpanna eva yaḥ /",
  "GK21sokss_pu:43386": "tadaiva vṛddho bhūtvā ca cakre lokāntare padam // SoKss_18,5.227 //",
  "GK21sokss_pu:43387": "ity uktavantaṃ bālaṃ taṃ tadabuddhvāham abravam /",
  "GK21sokss_pu:43388": "alīkam etan nāsty atra satyatā kāpy aho iti // SoKss_18,5.228 //",
  "GK21sokss_pu:43389": "tataḥ sa bālo 'vādīn māṃ jātasyaiva na kiṃ hareḥ /",
  "GK21sokss_pu:43390": "cakampe caraṇakrāntā vasudhā vāmanākṛteḥ // SoKss_18,5.229 //",
  "GK21sokss_pu:43391": "tadaiva vṛddhiṃ gatvā ca cakre tena na kiṃ padam /",
  "GK21sokss_pu:43392": "dyuloke tajjito 'syeva mayā dāsīkṛto 'si ca // SoKss_18,5.230 //",
  "GK21sokss_pu:43393": "atrāpaṇagatāścaite sarve nau sākṣiṇaḥ paṇe /",
  "GK21sokss_pu:43394": "tadahaṃ yatra gacchāmi tatrāgaccha samaṃ mayā // SoKss_18,5.231 //",
  "GK21sokss_pu:43395": "ity uktvā so 'grahīdbālo dhīro māṃ pāṇinā bhuje /",
  "GK21sokss_pu:43396": "tatrasthāś ca tathaivāsya sākṣyaṃ sarve vyadhurjanāḥ // SoKss_18,5.232 //",
  "GK21sokss_pu:43397": "tataś ca māmavaṣṭabhya paṇabaddhaṃ sa sānugaḥ /",
  "GK21sokss_pu:43398": "nayati smāntikaṃ mātuḥ puraṃ pāṭaliputrakam // SoKss_18,5.233 //",
  "GK21sokss_pu:43399": "tanmātā ca tadānīṃ taṃ dṛṣṭvā sā mām abhāṣata /",
  "GK21sokss_pu:43400": "āryaputra mayāpy eṣā svapratijñādya pūritā // SoKss_18,5.234 //",
  "GK21sokss_pu:43401": "ānāyito 'syavaṣṭabhya tvajjātenaiva sūnunā /",
  "GK21sokss_pu:43402": "ity uktvāvarṇayat sādhvī vṛttāntaṃ sarvasaṃnidhau // SoKss_18,5.235 //",
  "GK21sokss_pu:43403": "tatas tāṃ bāndhavāḥ sarve svaprajñāsādhitepsitām /",
  "GK21sokss_pu:43404": "putrāpamṛṣṭakaulīnām abhyanandan kṛtotsavāḥ // SoKss_18,5.236 //",
  "GK21sokss_pu:43405": "kṛtārthaś ca tayā patnyā sākaṃ tena sutena ca /",
  "GK21sokss_pu:43406": "uṣitvā ciramatrāhamāgāmujjayinīmimām // SoKss_18,5.237 //",
  "GK21sokss_pu:43407": "evaṃ santyeva deveha bhartṛbhaktāḥ kulāṅganāḥ /",
  "GK21sokss_pu:43408": "na punaḥ sarvathā sarvā durvṛttā eva yoṣitaḥ // SoKss_18,5.238 //",
  "GK21sokss_pu:43409": "ityetāṃ mūladevasya niśamya vadanātkathām /",
  "GK21sokss_pu:43410": "vikramādityanṛpatistutoṣa saha mantribhiḥ // SoKss_18,5.239 //",
  "GK21sokss_pu:43411": "ity āścaryāṇi śṛṇvan sa paśyan kurvaṃś ca bhūpatiḥ /",
  "GK21sokss_pu:43412": "vijitya vikramādityaḥ sadvīpāṃ bubhuje mahīm // SoKss_18,5.240 //",
  "GK21sokss_pu:43413": "iti saṃyogaviyogair nicitāmākhyāya viṣamaśīlakathām /",
  "GK21sokss_pu:43414": "kaṇvamuniḥ punaravadattasminmāṃ madanamañcukāvirahe // SoKss_18,5.241 //",
  "GK21sokss_pu:43415": "evaṃ bhavantyacintyā virahāś ca samāgamāś ca jantūnām /",
  "GK21sokss_pu:43416": "tatsyāttavāpi nacirānnaravāhanadatta saṃgamaḥ priyayā // SoKss_18,5.242 //",
  "GK21sokss_pu:43417": "avalambasva dhṛtiṃ tatsuciraṃ bhoktāsi vatsarājasuta /",
  "GK21sokss_pu:43418": "bhāryāsacivasameto vidyādharacārucakravartipadam // SoKss_18,5.243 //",
  "GK21sokss_pu:43419": "evaṃ kaṇvarṣigirā labdhadhṛtiḥ kṣapitavirahakālo 'tha /",
  "GK21sokss_pu:43420": "bhāryā vidyāḥ khecarasāmrājyaṃ ca kramādahaṃ prāptaḥ // SoKss_18,5.244 //",
  "GK21sokss_pu:43421": "tac ca yathā saṃprāptaṃ varadasyānugrahānmayā śaṃbhoḥ /",
  "GK21sokss_pu:43422": "ādāveva tadakhilaṃ varṇitavāneva vo mahāmunayaḥ // SoKss_18,5.245 //",
  "GK21sokss_pu:43423": "iti naravāhanadattaḥ svakathāmākhyāya munijanaṃ nikhilam /",
  "GK21sokss_pu:43424": "go 'pālakaṃ ca mātulamaharṣayatkaśyapāśrame tasmin // SoKss_18,5.246 //",
  "GK21sokss_pu:43425": "nītvā ca tatra jaladāgamavāsarāṃs tān āmantrya mātulamṛṣīṃśca tapo 'vanasthān /",
  "GK21sokss_pu:43426": "prāyāt sadārasacivaḥ sa tato vimānam āruhya khecaracamūpihitāntarikṣaḥ // SoKss_18,5.247 //",
  "GK21sokss_pu:43427": "prāpya kṣanādṛṣabhakaṃ svanivāsamardriṃ samrājyabhogasukhito dyucarendramadhye /",
  "GK21sokss_pu:43428": "devyā samaṃ madanamañcukayā sthito 'tha ratnaprabhāprabhṛtibhiś ca sa kalpajīvī // SoKss_18,5.248 //",
  "GK21sokss_pu:43429": "ityeṣā śaśiśekhareṇa tuhinakṣmābhṛtsutābhyarthanāt sotsāhena bṛhatkathā nigaditā kailāsapṛṣṭhe purā /",
  "GK21sokss_pu:43430": "utpannair atha śāpataḥ kṣititale kātyāyanādyākṛtīr bibhradbhir gamitā prasiddhimatulāṃ taiḥ puṣpadantādibhiḥ // SoKss_18,5.249 //",
  "GK21sokss_pu:43431": "etāṃ madvadanodgatāṃ paṭhati yo yo vā śṛṇoty ādarād yaś caitāṃ sukathāṃ bibharti nacirātsa dhvastapāpaḥ kṛtī /",
  "GK21sokss_pu:43432": "sadvidyādharatāsmavāpya niyataṃ lokaṃ mama prāpnuyād ity asyāś ca tadā varaṃ girisutākāntaḥ kathāyā dadau // SoKss_18,5.250 //",
  "GK21sokss_pu:43433": "iti mahākaviśrīsomadevabhaṭṭaviracite kathāsaritsāgare viṣamaśīlalambake pañcamas taraṅgaḥ /",
  "GK21sokss_pu:43434": "samāpto 'yaṃ viṣamaśīlalambako 'ṣṭādaśaḥ /",
  "GK21sokss_pu:43435": "samāptaś cāyaṃ kathāsaritsāgaraḥ /",
  "GK21sokss_pu:43436": "granthakartuḥ praśastiḥ /",
  "GK21sokss_pu:43437": "śrīsātavāhanakulāmbudhipārijātaḥ saṅgrāmarāja iti bhūmipatir babhūva /",
  "GK21sokss_pu:43438": "yenāvatīrya vividhair vibudhaiḥ śritena kaśmīramaṇḍalam anīyata nandanatvam //",
  "GK21sokss_pu:43439": "(SoKss_Praśasti.1) //",
  "GK21sokss_pu:43440": "tasyātmajo namadaśeṣamahīśamaulimāṇikyakāyanikaṣīkṛtapādapīṭhaḥ /",
  "GK21sokss_pu:43441": "śrīmān ananta iti tatkulakalpavṛkṣaḥ śauryaikarāśir udapadyata cakravartī //",
  "GK21sokss_pu:43442": "(SoKss_Praśasti.2) //",
  "GK21sokss_pu:43443": "dvārāgrasīmani ca yasya nikṛttakaṇṭhaḥ kṣiptvodaraṃ narapater luṭhati sma mūrdhā /",
  "GK21sokss_pu:43444": "sevāgato jitamahāharicakracārukīrtiśraveṇa paritoṣam ivaitya rāhuḥ //",
  "GK21sokss_pu:43445": "(SoKss_Praśasti.3) //",
  "GK21sokss_pu:43446": "so 'tha trigartādhipates tanūjāṃ rājendur indor vahati sma devīm /",
  "GK21sokss_pu:43447": "tamopahāṃ sūryavatīṃ prajānāṃ vibhātasaṃdhyām iva viśvavandyām //",
  "GK21sokss_pu:43448": "(SoKss_Praśasti.4) //",
  "GK21sokss_pu:43449": "āmnāyair iva nānādeśasamudbhūtavipraśatasevyaiḥ /",
  "GK21sokss_pu:43450": "abdhibhir iva ratnabhṛtair bhītibhṛtāṃ bhūbhṛtām api śaraṇyaiḥ //",
  "GK21sokss_pu:43451": "(SoKss_Praśasti.5) //",
  "GK21sokss_pu:43452": "kalpadrumair ivānvaham āśopagatārtihāribhir udāraiḥ /",
  "GK21sokss_pu:43453": "devyā yayā viracitaiḥ kaśmīrā maṇḍitā maṭhapravaraiḥ //",
  "GK21sokss_pu:43454": "(SoKss_Praśasti.6) //",
  "GK21sokss_pu:43455": "yannirmitāny amalatoyavahadvitastāvistīrṇatīrabhuvi saudhasudhāsitāni /",
  "GK21sokss_pu:43456": "vyomāpagāparigatāntahimādriśṛṅgabhaṅgiṃ bhajanti sutarāṃ suramandirāṇi //",
  "GK21sokss_pu:43457": "(SoKss_Praśasti.7) //",
  "GK21sokss_pu:43458": "dattair asaṃkhyamaṇihemamahāgrahārakṛṣṇājinadraviṇaparvatagosahasraiḥ /",
  "GK21sokss_pu:43459": "viśvaṃbharā ... na ca nāpi bhṛ ... viśvaṃ sadā bhagavatī kila yā bibharti //",
  "GK21sokss_pu:43460": "(SoKss_Praśasti.8) //",
  "GK21sokss_pu:43461": "kṣmāmaṇḍalaikatilako 'py analīkalagno yasyā ghanāmṛtamayo guṇibāndhavo 'pi /",
  "GK21sokss_pu:43462": "vidveṣiparṣadaśivo 'pi śivāvatāraḥ śrīmān sutaḥ kalaśadeva iti kṣitīśaḥ //",
  "GK21sokss_pu:43463": "(SoKss_Praśasti.9) //",
  "GK21sokss_pu:43464": "urvībhṛto namayituṃ nikhilān udagrān pātuṃ kṣamaś ca jaladhīn api sapta dhīraḥ /",
  "GK21sokss_pu:43465": "sṛṣṭaḥ surair abhinavaḥ kalaśodbhavo yaḥ śrīharṣadeva iti bhūpavaraḥ sa yasyāḥ //",
  "GK21sokss_pu:43466": "(SoKss_Praśasti.10) //",
  "GK21sokss_pu:43467": "tasyāḥ sadaiva giriśārcanahomakarmanānāpradānavidhibaddhasamudyamāyāḥ /",
  "GK21sokss_pu:43468": "śāstreṣu nityavihitaśravaṇaśramāyā devyāḥ kṣaṇaṃ kim api cittavinodahetoḥ //",
  "GK21sokss_pu:43469": "(SoKss_Praśasti.11) //",
  "GK21sokss_pu:43470": "nānākathāmṛtamayasya bṛhatkathāyāḥ sārasya sajjanamanombudhipūrṇacandraḥ /",
  "GK21sokss_pu:43471": "somena vipravarabhūriguṇābhirāmarāmātmajena vihitaḥ khalu saṃgraho 'yam //",
  "GK21sokss_pu:43472": "(SoKss_Praśasti.12) //",
  "GK21sokss_pu:43473": "pravitatataraṅgabhaṅgiḥ kathāsaritsāgaro viracito 'yam /",
  "GK21sokss_pu:43474": "somenāmalamatinā hṛdayānandāya bhavatu satām //",
  "GK21sokss_pu:43475": "(SoKss_Praśasti.13) //"
}