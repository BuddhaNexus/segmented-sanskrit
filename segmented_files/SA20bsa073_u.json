{
  "SA20bsa073_u:0": "Ratnagotravibhāgo Mahāyānottaratantraśāstram",
  "SA20bsa073_u:1": "1. prathamaḥ paricchedaḥ",
  "SA20bsa073_u:2": "oṃ namaḥ śrīvajrasattvāya /",
  "SA20bsa073_u:3": "buddhaśca dharmaśca gaṇaśca dhāturbodhirguṇāḥ karma ca bauddhamantyam /",
  "SA20bsa073_u:4": "kṛtsnasya śāstrasya śarīrametat samāsato vajrapadāni sapta // 1 //",
  "SA20bsa073_u:5": "vajropamasyādhigamārthasya padaṃ sthānamiti vajrapadam /",
  "SA20bsa073_u:6": "tatra śruticintāmayajñānaduṣprativedhādanabhilāpyasvabhāvaḥ pratyātmavedanīyo 'rtho vajravadveditavyaḥ /",
  "SA20bsa073_u:7": "yānyakṣarāṇi tamarthamabhivadanti tatprāptyanukūlamārgābhidyotanatastāni tatpratiṣṭhābhūtatvāt padamityucyante /",
  "SA20bsa073_u:8": "iti duṣprativedhārthena pratiṣṭhārthena ca vajrapadatvamarthavyañjanayoranugantavyam /",
  "SA20bsa073_u:9": "tatra katamo 'rthaḥ katamadvyañjanam /",
  "SA20bsa073_u:10": "artha ucyate saptaprakāro 'dhigamārtho yaduta buddhārtho dharmārthaḥ saṃghārtho dhātvartho bodhyartho guṇārthaḥ (Rgv 2)",
  "SA20bsa073_u:11": "karmārthaśca /",
  "SA20bsa073_u:12": "ayamucyate 'rthaḥ /",
  "SA20bsa073_u:13": "yairakṣaraireṣa saptaprakāro 'dhigamārthaḥ sūcyate prakāśyata idamucyate vyañjanam /",
  "SA20bsa073_u:14": "sa caiṣa vajrapadanirdeśo vistareṇa yathāsūtramanugantavyaḥ /",
  "SA20bsa073_u:15": "anidarśano hyānanda tathāgataḥ /",
  "SA20bsa073_u:16": "sa na śakyaścakṣuṣā draṣṭum /",
  "SA20bsa073_u:17": "anabhilāpyo hyānanda dharmaḥ /",
  "SA20bsa073_u:18": "sa na śakyaḥ karṇena śrotum /",
  "SA20bsa073_u:19": "asaṃskṛto hyānanda saṃghaḥ /",
  "SA20bsa073_u:20": "sa na śakyaḥ kāyena vā cittena vā paryupā situm /",
  "SA20bsa073_u:21": "itīmāni trīṇi vajrapadāni dṛḍhādhyāśayaparivartānusāreṇānugantavyāni /",
  "SA20bsa073_u:22": "tathāgataviṣayo hi śāriputrāyamarthastathāgatagocaraḥ /",
  "SA20bsa073_u:23": "sarvaśrāvakapratyekabuddhairapi tāvacchāriputrāyamartho na śakyaḥ samyak svaprajñayā xxx draṣṭuṃ vā pratyavekṣituṃ vā /",
  "SA20bsa073_u:24": "prāgeva bālapṛthagjanairanyatra tathāgataśraddhāgamanataḥ /",
  "SA20bsa073_u:25": "śraddhāgamanīyo hi śāriputra paramārthaḥ /",
  "SA20bsa073_u:26": "paramārtha iti śāriputra sattvadhātoretadadhivacanam /",
  "SA20bsa073_u:27": "sattvadhāturiti śāriputra tathāgatagarbhasyaitadadhivacanam /",
  "SA20bsa073_u:28": "tathāgatagarbha iti śāriputra dharmakāyasyaitadadhivacanam /",
  "SA20bsa073_u:29": "itīdaṃ caturthaṃ vajrapadamanūnatvāpūrṇatvanirdeśaparivartānusāreṇānugatavyam /",
  "SA20bsa073_u:30": "(Rgv 3) anuttarā samyaksaṃbodhiriti bhagavan nirvāṇadhātoretadadhivacanam /",
  "SA20bsa073_u:31": "nirvāṇadhāturiti bhagavan tathāgatadharmakāyasyaitadadhivacanam /",
  "SA20bsa073_u:32": "itīdaṃ pañcamaṃ vajrapadamāryaśrīmālāsūtrānusāreṇānugantavyam /",
  "SA20bsa073_u:33": "yo 'yaṃ śāriputra tathāgatanirdiṣṭo dharmakāyaḥ so 'yamavinirbhāgadharmā /",
  "SA20bsa073_u:34": "avinirmuktajñānaguṇo yaduta gaṅgānadīvālikāvyatikrāntaistathāgatadharmaiḥ /",
  "SA20bsa073_u:35": "itīdaṃ ṣaṣṭhaṃ vajrapadmanūnatvāpūrṇatvanirdeśānusāreṇānugantavyam /",
  "SA20bsa073_u:36": "na mañjuśrīstathāgataḥ kalpayati na vikalpayati /",
  "SA20bsa073_u:37": "athavāsyānābhogenākalpayato 'vikalpayata iyamevaṃrūpā kriyā pravartate /",
  "SA20bsa073_u:38": "itīdaṃ saptamaṃ vajrapada tathāgataguṇajñānācintyaviṣayāvatāranirdeśānusāreṇānugantavyam /",
  "SA20bsa073_u:39": "itīmāni samāsataḥ sapta vajrapadāni sakalasyāsya śāstrasyoddeśamukhasaṃgrāhārthena śarīramiti veditavyam /",
  "SA20bsa073_u:40": "svalakṣaṇenānugatāni caiṣāṃ yathākramaṃ dhāraṇirājasūtre /",
  "SA20bsa073_u:41": "nidānatastrīṇi padāni vidyāccatvāri dhīmajjinadharmabhedāt // 2 //",
  "SA20bsa073_u:42": "eṣāṃ ca saptānāṃ vajrapadānāṃ svalakṣaṇanirdeśena yathākramamāryadhāraṇīśvararājasūtranidānaparivartānugatāni trīṇi padāni veditavyāni /",
  "SA20bsa073_u:43": "tata ūrdhvamavaśiṣṭāni catvāri bodhisattvatathāgatadharmanirdeśabhedāditi /",
  "SA20bsa073_u:44": "tasmādyaduktam /",
  "SA20bsa073_u:45": "bhagavān sarvadharmasamatābhisaṃbuddhaḥ supravartitadharmacakro 'nantaśiṣyagaṇasuvinīta iti /",
  "SA20bsa073_u:46": "ebhistribhirmūlapadairyathākramaṃ trayāṇāṃ ratnānāmanupūrvasamutpādasamudāgamavyavasthānaṃ veditavyam /",
  "SA20bsa073_u:47": "avaśiṣṭāni catvāri padāni triratnotpattyanurūpahetusamudāgamanirdeśo veditavyaḥ /",
  "SA20bsa073_u:48": "tatra yato 'ṣṭamyāṃ bodhisattvabhūmau vartamānaḥ sarvadharmavaśitāprāpto (Rgv 4)",
  "SA20bsa073_u:49": "bhavati tasmāt sa bodhimaṇḍavaragataḥ sarvadharmasamatābhisaṃbuddha ityucyate /",
  "SA20bsa073_u:50_0": "yato navamyāṃ bodhisattvabhūmau vartamāno 'nuttaradharmabhāṇakatvasaṃpannaḥ sarvasattvāśayasuvidhijña",
  "SA20bsa073_u:50_1": "indriyaparamapāramitāprāptaḥ sarvasattvakleśavāsanānusaṃdhisamudghātanakuśalo bhavati",
  "SA20bsa073_u:50_2": "tasmāt so 'bhisaṃbuddhabodhiḥ supravartitadharmacakra ityucyate /",
  "SA20bsa073_u:51_0": "yato daśamyāṃ bhūmāvanuttaratathāgatadharmayauvarājyābhiṣekaprāptyanantaramanābhogabuddhakāryāpratipraśrabdho",
  "SA20bsa073_u:51_1": "bhavati tasmāt sa supravartitadharmacakro 'nantaśiṣyagaṇasuvinīta ityucyate /",
  "SA20bsa073_u:52": "tāṃ punaranantaśiṣyagaṇasuvinītatāṃ tadanantaramanena granthena darśayati /",
  "SA20bsa073_u:53": "mahatā bhikṣusaṃghena sārdha yāvadaprameyeṇa ca bodhisattvagaṇena sārdhamiti /",
  "SA20bsa073_u:54": "yathākramaṃ śrāvakabodhau buddhabodhau ca suvinītatvādevaṃguṇa samanvāgatairiti /",
  "SA20bsa073_u:55_0": "tataḥ śrāvakabodhisattvaguṇavarṇanirdeśānantaramacintyabuddhasamādhivṛṣabhitāṃ pratītya",
  "SA20bsa073_u:55_1": "vipularatnavyūhamaṇḍalavyūha nirvṛttitathāgatapariṣatsamāvartanavividhadivyadravyapūjāvidhānastutimeghābhisaṃpravarṣaṇato",
  "SA20bsa073_u:55_2": "buddharatnaguṇavibhāgavyavasthānaṃ veditavyam /",
  "SA20bsa073_u:56": "tadanantaramudāradharmāsanavyūhaprabhādharmaparyāyanāmaguṇaparikīrtanato dharmaratnaguṇavibhāgavyavasthānaṃ veditavyam /",
  "SA20bsa073_u:57": "tadanantaramanyonyaṃ bodhisattvasamādhigocaraviṣayaprabhāva saṃdarśanatadvicitraguṇavarṇanirdeśataḥ saṃgharatnaguṇavibhāgavyavasthānaṃ veditavyam /",
  "SA20bsa073_u:58": "tadanantaraṃ (Rgv 5)",
  "SA20bsa073_u:59_0": "punarapi buddharaśmyabhiṣekairanuttaradharmarājajyeṣṭhaputraparamavaiśāradyapratibhānopakaraṇatāṃ",
  "SA20bsa073_u:59_1": "pratītya tathāgatabhūtaguṇaparamārthastutinirdeśataśca mahāyānaparamadharmakathāvastūpanyasanataśca",
  "SA20bsa073_u:59_2": "tatpratipatteḥ paramadharmaiśvaryaphalaprāptisaṃdarśanataśca yathāsaṃkhyameṣāmeva",
  "SA20bsa073_u:59_3": "trayāṇāṃ ratnānāmanuttaraguṇavibhāgavyavasthānaṃ nidānaparivartāvasānagatameva draṣṭavyam /",
  "SA20bsa073_u:60": "tataḥ sūtranidānaparivartānantaraṃ buddhadhātuḥ ṣaṣṭyākāratadviśuddhiguṇaparikarmanirdeśena paridīpitaḥ /",
  "SA20bsa073_u:61": "viśodhye 'rthe guṇavati tadviśuddhiparikarmayogāt /",
  "SA20bsa073_u:62": "imaṃ cārthavaśamupādāya daśasu bodhisattvabhūmiṣu punarjātarūpaparikarmaviśeṣodāharaṇamudāhṛtam /",
  "SA20bsa073_u:63": "asminneva ca sūtre tathāgatakarmanirdeśānantaramaviṃśuddhavaiḍūryamaṇidṛṣṭāntaḥ kṛtaḥ /",
  "SA20bsa073_u:64": "tadyathā kulaputra kuśalo maṇikāro maṇiśuddhisuvidhijñaḥ /",
  "SA20bsa073_u:65": "sa maṇigotrādaparyavadāpitāni maṇiratnāni gṛhītvā tīkṣṇena khārodakenotkṣālya kṛṣṇena keśakambalaparyavadāpanena paryavadāpayati /",
  "SA20bsa073_u:66": "na ca tāvanmātreṇa vīrya praśrambhayati /",
  "SA20bsa073_u:67": "tataḥ paścāt tīkṣṇenāmiṣarasenotkṣālya khaṇḍikāparyavadāpanena paryavadāpayati /",
  "SA20bsa073_u:68": "na ca tāvanmātreṇa vīrya praśrambhayati /",
  "SA20bsa073_u:69": "tataḥ sa paścānmahābhaiṣajyarasenotkṣālya sūkṣmavastraparyavadāpanena paryavadāpayati /",
  "SA20bsa073_u:70": "paryavadāpitaṃ cāpagatakācamabhijātavaiḍūryamityucyate /",
  "SA20bsa073_u:71": "(Rgv 6) evameva kulaputra tathāgato 'pyapariśuddhaṃ sattvadhātuṃ viditvānityaduḥkhānātmāśubhodvegakathayā saṃsārābhiratān sattvānudvejayati /",
  "SA20bsa073_u:72": "ārye ca dharmavinaye 'vatārayati /",
  "SA20bsa073_u:73": "na ca tāvanmātreṇa vīrya praśrambhayati /",
  "SA20bsa073_u:74": "tataḥ paścācchūnyānimittapraṇihitakathayā tathāgatanetrīmavabodhayati /",
  "SA20bsa073_u:75": "na ca tāvanmātreṇa tathāgato vīryaṃ praśrambhayati /",
  "SA20bsa073_u:76": "tataḥ paścādavivartyadharmacakrakathayā trimaṇḍalapariśuddhikathayā ca tathāgataviṣaye tān sattvānavatārayati nānāprakṛtihetukān /",
  "SA20bsa073_u:77": "avatīrṇāśca samānāstathāgatadharmatāmadhigamyānuttarā dakṣiṇīyā ityucyanta iti /",
  "SA20bsa073_u:78": "etadeva viśuddhagotraṃ tathāgatadhātumabhisaṃdhāyoktam /",
  "SA20bsa073_u:79": "yathā pattharacuṇṇamhi jātarūpaṃ na dissati /",
  "SA20bsa073_u:80": "parikammena tad diṭṭhaṃ evaṃ loke tathāgatā iti //",
  "SA20bsa073_u:81": "tatra katame te buddhadhātoḥ ṣaṣṭyākāraviśuddhiparikarmaguṇāḥ /",
  "SA20bsa073_u:82": "tadyathā caturākāro bodhisattvālaṃkāraḥ /",
  "SA20bsa073_u:83": "aṣṭākāro bodhisattvāvabhāsaḥ /",
  "SA20bsa073_u:84": "ṣoḍaśākārī bodhisattvamahākaruṇā /",
  "SA20bsa073_u:85": "dvātriṃśadākāraṃ bodhisattvakarma /",
  "SA20bsa073_u:86": "tannirdeśānantaraṃ buddhabodhiḥ ṣoḍaśākāramahābodhikaruṇānirdeśena paridīpitā /",
  "SA20bsa073_u:87": "tannirdeśānantaraṃ buddhaguṇā daśabalacaturvaiśāradyaṣṭādaśāveṇikabuddhadharmanirdeśena paridīpitāḥ /",
  "SA20bsa073_u:88": "tannirdeśānantaraṃ buddhakarma dvātriṃśadākāra niruttaratathāgatakarmanirdeśena paridīpitam /",
  "SA20bsa073_u:89": "evamimāni sapta vajrapadāni svalakṣaṇanirdeśato vistareṇa yathāsūtramanugantavyāni /",
  "SA20bsa073_u:90": "kaḥ punareṣāmanuśleṣaḥ /",
  "SA20bsa073_u:91": "(Rgv 7) buddhāddharmo dharmataścāryasaṃghaḥ saṃghe garbho jñānadhātvāptiniṣṭhaḥ /",
  "SA20bsa073_u:92": "tajjñānāptiścāgrabodhirbalādyairdhamairyuktā sarvasattvārthakṛdbhiḥ // 3 //",
  "SA20bsa073_u:93": "uktaḥ śāstrasaṃbandhaḥ /",
  "SA20bsa073_u:94": "idānīṃ ślokānāmartho vaktavyaḥ /",
  "SA20bsa073_u:95": "ye sattvāstathāgatena vinītāste tathāgataṃ śaraṇaṃ gacchanto dharmatāniṣyandābhiprasādena dharma ca saṃghaṃ ca śaraṇaṃ gacchanti /",
  "SA20bsa073_u:96": "atastatprathamato buddharatnamadhikṛtya ślokaḥ /",
  "SA20bsa073_u:97": "yo buddhatvamanādimadhyanidhanaṃ śāntaṃ vibuddhaḥ svayaṃ",
  "SA20bsa073_u:98": "buddhvā cābudhabodhanārthamabhayaṃ mārgaṃ dideśa dhruvam /",
  "SA20bsa073_u:99": "tasmai jñānakṛpāsivajravaradhṛgduḥkhaṅkuraikacchide",
  "SA20bsa073_u:100": "nānādṛggahanopagūḍhavimatiprākārabhettre namaḥ // 4 //",
  "SA20bsa073_u:101": "anena kiṃ darśayati /",
  "SA20bsa073_u:102": "asaṃskṛtamanābhogamaparapratyayoditam /",
  "SA20bsa073_u:103": "buddhatvaṃ jñānakāruṇyaśaktyupetaṃ dvayārthavat // 5 //",
  "SA20bsa073_u:104": "anena samāsato 'ṣṭābhirguṇaiḥ saṃgṛhītaṃ buddhatvamudbhāvitam /",
  "SA20bsa073_u:105": "aṣṭau guṇāḥ katame /",
  "SA20bsa073_u:106": "asaṃskṛtatvamanābhogatāparapratyayābhisaṃbodhirjñānaṃ karuṇā śaktiḥ svārthasaṃpat parārthasaṃpaditi /",
  "SA20bsa073_u:107": "(Rgv 8) anādimadhyanidhanaprakṛtatvādasaṃskṛtam /",
  "SA20bsa073_u:108": "śāntadharmaśarīratvādanābhogamiti smṛtam // 6 //",
  "SA20bsa073_u:109": "pratyātmamadhigamyatvādaparapratyayodayam /",
  "SA20bsa073_u:110": "jñānamevaṃ tridhā bodhāt karuṇā mārgadeśanāt // 7 //",
  "SA20bsa073_u:111": "śaktirjñānakṛpābhyāṃ tu duḥkhakleśanibarhaṇāt /",
  "SA20bsa073_u:112": "tribhirādyairguṇaiḥ svārthaḥ parārthaḥ paścimaistribhiḥ // 8 //",
  "SA20bsa073_u:113": "saṃskṛtaviparyayeṇāsaṃskṛtaṃ veditayvam /",
  "SA20bsa073_u:114": "tatra saṃskṛtamucyate yasyotpādo 'pi prajñāyatesthitirapi bhaṅgo 'pi prajñāyate /",
  "SA20bsa073_u:115": "tadabhāvādbuddhatvamanādimadhyanidhanamasaṃskṛtadharmakāya prabhāvitaṃ draṣṭavyam /",
  "SA20bsa073_u:116": "sarvaprapañcavikalpopaśāntatvādanābhogam /",
  "SA20bsa073_u:117": "svayaṃbhūjñānādhigamyatvādaparapratyayodayam /",
  "SA20bsa073_u:118": "udayo 'trābhisaṃbodho 'bhipretotpādaḥ /",
  "SA20bsa073_u:119": "ityasaṃskṛtādapravṛttilakṣaṇādapi tathāgatatvādanābhogataḥ sarvasaṃbuddhakṛtyamā saṃsārakoṭeranuparatamanupacchinnaṃ pravartate /",
  "SA20bsa073_u:120_0": "ityevamatyadbhutācintyaviṣayaṃ buddhatvamaśrutvā parataḥ svayamanācāryakeṇa svayaṃbhūjñānena",
  "SA20bsa073_u:120_1": "nirabhilāpyasvabhāvatāmabhisaṃbudhya tadanubodhaṃ pratyabudhānāmapi jātyandhānāṃ",
  "SA20bsa073_u:120_2": "pareṣāmanubodhāya tadanugāmimārgavyupadeśakaraṇādanuttarajñānakaruṇānvitatvaṃ veditavyam /",
  "SA20bsa073_u:121": "mārgasyābhayatvaṃ lokottaratvāt /",
  "SA20bsa073_u:122": "lokottaratvamapunarāvṛttitaśca /",
  "SA20bsa073_u:123": "yathākramaṃ paraduḥkhakleśamūlasamudghātaṃ pratyanayoreva tathāgatajñānakaruṇayoḥ śaktirasivajradṛṣṭāntena paridīpitā /",
  "SA20bsa073_u:124": "tatra duḥkhamūlaṃ samāsato yā kacidbhaveṣu nāmarūpābhinirvṛttiḥ /",
  "SA20bsa073_u:125": "kleśamūlaṃ ya kācitsatkāyābhiniveśapūrvikā dṛṣṭirvicikitsā ca /",
  "SA20bsa073_u:126": "tatra nāmarūpasaṃgṛhītaṃ duḥkhamabhinirvṛttilakṣaṇatvādaṅkurasthānīyaṃ veditavyam /",
  "SA20bsa073_u:127": "(Rgv 9) tacchettṛtve tathāgatajñānakaruṇāyoḥ śaktirasidṛṣṭantenopamitā veditavyā /",
  "SA20bsa073_u:128": "dṛṣṭivicikitsāsamgṛhīto darśanamārgapraheyaḥ /",
  "SA20bsa073_u:129": "kleśo laukikajñānaduravagāho durbhedaṃtvādvanagahanopagūḍhaprākārasadṛśaḥ /",
  "SA20bsa073_u:130": "tadbhettṛtvāt tathāgatajñānakaruṇayoḥ śaktirvajradṛṣṭāntenopamitā veditavyā /",
  "SA20bsa073_u:131": "ityete yathāddiṣṭāḥ ṣaṭ tathāgataguṇā vistaravibhāganirdeśato 'nayaivānupūrvyā sarvabuddhaviṣayāvatārajñānālokālaṃkārasūtrānusāreṇānugantavyāḥ /",
  "SA20bsa073_u:132": "tatra yaduktamanutpādo 'nirodha iti mañjuśrīstathāgato 'rhan samyaksaṃbuddha eṣa ityanena tāvadasaṃskṛtalakṣaṇastathāgata iti paridīpitam /",
  "SA20bsa073_u:133": "yatpunaranantaraṃ vimalavaiḍūryapṛthivīśakrapratibimbodāharaṇamādiṃ kṛtvā yāvannavabhirudāharaṇairetamevānutpādānirodhatathāgatārthamadhikṛtyāha /",
  "SA20bsa073_u:134": "evameva mañjuśrīstathāgato 'rhan samyaksaṃbuddho neñjate na viṭhapati na prapañcayati na kalpayati na vikalpayati /",
  "SA20bsa073_u:135_0": "akalpo 'vikalpo 'citto 'manasikāraḥ śītibhūto 'nutpādo 'nirodho 'dṛṣṭo 'śruto 'nāghrāto",
  "SA20bsa073_u:135_1": "'nāsvādito 'spṛṣṭo 'nimitto 'vijñaptiko 'vijñapanīya ityevamādirupaśamaprabhedapradeśanirdeśaḥ /",
  "SA20bsa073_u:136": "anena svakriyāsu sarvaprapañcavikalpopaśāntatvādanābhogastathāgata iti paridīpitam /",
  "SA20bsa073_u:137": "tata ūrdhvamudāharaṇanirdeśādavaśiṣṭena granthena sarvadharmadharmatathatābhisaṃbodhamukheṣvaparapratyayābhisaṃbodhastathāgatasya paridīpitaḥ /",
  "SA20bsa073_u:138": "yatpunarante ṣoḍaśākārāṃ tathāgatabodhiṃ nirdiśyaivamāha /",
  "SA20bsa073_u:139": "tatra mañjuśrīstathāgatasyaivaṃrūpān sarvadharmānabhisaṃbudhya sattvānāṃ ca dharmadhātuṃ vyavalokyāśuddhamavimalaṃ sāṅganaṃ vikrīḍitā nāma sattveṣu (Rgv 10)",
  "SA20bsa073_u:140": "mahākaruṇā pravartata iti /",
  "SA20bsa073_u:141": "anena tathāgatasyānuttarajñānakaruṇānvitatvamudbhāvitam /",
  "SA20bsa073_u:142": "tatraivaṃrūpān sarvadharmāniti yathāpūrva nirdiṣṭānabhāvasvabhāvāt /",
  "SA20bsa073_u:143": "abhisaṃbudhyeti yathābhūtamavikalpabuddhajñānena jñātvā /",
  "SA20bsa073_u:144": "sattvānāmiti niyatāniyatamithyāniyatarāśivyavaśitānām /",
  "SA20bsa073_u:145": "dharmadhātumiti svadharmatāprakṛtinirviśiṣṭattathāgatagarbham /",
  "SA20bsa073_u:146": "vyavalokyeti sarvākāramanāvaraṇena buddhacakṣuṣā dṛṣṭvā /",
  "SA20bsa073_u:147": "aśuddhaṃ kleśāvaraṇena bālapṛthagjanānām /",
  "SA20bsa073_u:148": "avimalaṃ jñeyāvaraṇena śrāvakapratyekabuddhānām /",
  "SA20bsa073_u:149": "sāṅganaṃ tadubhayānyatamaviśiṣṭatayā bodhisattvānām /",
  "SA20bsa073_u:150": "vikrīḍitā vividhā saṃpannavinayopāyamukheṣu supraviṣṭatvāt /",
  "SA20bsa073_u:151": "sattveṣu mahākaruṇā pravartata iti samatayā sarvasattvanimittamabhisaṃbuddhabodheḥ svadharmatādhigamasaṃprāpaṇāśayatvāt /",
  "SA20bsa073_u:152": "yadita ūrdhvamanuttarajñānakaruṇāpravṛtterasamadharmacakrapravartanābhinirhāraprayogāśraṃsanamiyamanayoḥ parārthakaraṇe śaktirveditavyā /",
  "SA20bsa073_u:153": "tatraiṣāmeva yathākramaṃ ṣaṇṇāṃ tathāgataguṇānāmādyaistribhirasaṃskṛtādibhiryogaḥ",
  "SA20bsa073_u:154": "svārthasaṃpat /",
  "SA20bsa073_u:155": "tribhiravaśiṣṭairjñānādibhiḥ parārthasaṃpat /",
  "SA20bsa073_u:156": "api khalu jñānena paramanityopaśāntipadasvābhisaṃbodhisthānaguṇāt svārthasaṃpat paridīpitā /",
  "SA20bsa073_u:157": "karuṇāśaktibhyāmanuttaramahādharmacakrapravṛttisthānaguṇāt parārthasaṃpaditi /",
  "SA20bsa073_u:158": "ato buddharatnāddharmaratnaprabhāvaneti tadanantaraṃ tadadhikṛtya ślokaḥ /",
  "SA20bsa073_u:159": "yo nāsanna ca sanna cāpi sadasannānyaḥ sato nāsato",
  "SA20bsa073_u:160": "'sakyastarkayituṃ niruktyapagataḥ pratyātmavedyaḥ śivaḥ /",
  "SA20bsa073_u:161": "(Rgv 11) tasmai dharmadivākarāya vimalajñānāvabhāsatviṣe",
  "SA20bsa073_u:162": "sarvāramvaṇa rāgadoṣatimiravyāghātakartre namaḥ // 9 //",
  "SA20bsa073_u:163": "anena kiṃ darśitam /",
  "SA20bsa073_u:164": "acintyādvayaniṣkalpaśuddhivyaktivipakṣataḥ /",
  "SA20bsa073_u:165": "yo yena ca virāgo 'sau dharmaḥ satyadvilakṣaṇaḥ // 10 //",
  "SA20bsa073_u:166": "anena samāsato 'ṣṭābhirguṇaiḥ saṃgṛhītaṃ dharmaratnamudbhāvitam /",
  "SA20bsa073_u:167": "aṣṭau guṇāḥ katame /",
  "SA20bsa073_u:168": "acintyatvamadvayatā nirvikalpatā śuddhirabhivyaktikaraṇaṃ pratiparkṣatā virāgo virāgaheturiti /",
  "SA20bsa073_u:169": "nirodhamārgasatyābhyāṃ saṃgṛhītā virāgitā /",
  "SA20bsa073_u:170": "guṇaistribhistribhiścaite veditavye yathākramam // 11 //",
  "SA20bsa073_u:171": "eṣāmeva yathākramaṃ ṣaṇṇāṃ guṇānāṃ tribhirādyairacintyādvayanirvikalpatāguṇairnirodhasatyaparidīpanādvirāgasaṃgraho veditavyaḥ /",
  "SA20bsa073_u:172": "tribhiravaśiṣṭaiḥ śuddhyabhivyaktipratipakṣatāguṇairmārgasatyaparidīpanādvirāgahetusaṃgraha iti /",
  "SA20bsa073_u:173": "yaśca virāgo nirodhasatyaṃ yena ca virāgo mārgasatyena tadubhayamabhisamasya vyavadānasatya dvayalakṣaṇo virāgadharma iti paridīpitam /",
  "SA20bsa073_u:174": "atarkyatvādalāpyatvādāryajñānādacinyatā /",
  "SA20bsa073_u:175": "śivatvādadvayākalpau śuddhyādi trayanarkavat // 12 //",
  "SA20bsa073_u:176": "samāsato nirodhasatyasya tribhiḥ kāraṇairacintyatvaṃ veditavyam /",
  "SA20bsa073_u:177": "katamaistribhiḥ /",
  "SA20bsa073_u:178": "asatsatsadasannobhayaprakāraiścaturbhirapi tarkāgocaratvāt /",
  "SA20bsa073_u:179": "sarvarutaravitaghoṣavākpathaniruktisaṃketavyavahārābhilāpairanabhilāpyatvāt /",
  "SA20bsa073_u:180": "āryāṇāṃ ca pratyātmavedanīyatvāt /",
  "SA20bsa073_u:181": "(Rgv 12) tatra nirodhasatyasya kathamadvayatā nirvikalpatā ca veditavyā /",
  "SA20bsa073_u:182": "yathoktaṃ bhagavatā /",
  "SA20bsa073_u:183": "śivo 'yaṃ śāriputra dharmakāyo 'dvayadharmāvikalpadharmā /",
  "SA20bsa073_u:184": "tatra dvayamucyate karma kleśāṃśca /",
  "SA20bsa073_u:185": "vikalpa ucyate karmakleśasamudayaheturayoniśomanasikāraḥ /",
  "SA20bsa073_u:186": "tatprakṛtinirodhaprativedhād dvayavikalpāsamudācārayogena yo duḥkhasyātyantamanutpāda idamucyate duḥkhanirodhasatyam /",
  "SA20bsa073_u:187": "na khalu kasyaciddharmasya vināśādduḥkhanirodhasatyaṃ paridīpitam /",
  "SA20bsa073_u:188": "yathoktam /",
  "SA20bsa073_u:189": "anutpādānirodhe mañjuśrīścittamanovijñānāni na pravartante /",
  "SA20bsa073_u:190": "yatra cittamanovijñānāni na pravartante tatra na kaścitparikalpo yena parikalpenāyoniśomanasikuryāt /",
  "SA20bsa073_u:191": "sa yoniśomanasikārapra yukto 'vidyāṃ na samutvāpayati /",
  "SA20bsa073_u:192": "yaccāvidyāsamutthānaṃ tad dvādaśānāṃ bhavāṅgānāmasamutthānam /",
  "SA20bsa073_u:193": "sājātiriti vistaraḥ /",
  "SA20bsa073_u:194": "yathoktam /",
  "SA20bsa073_u:195": "na khalu bhagavan dharmavināśo duḥkhanirodhaḥ /",
  "SA20bsa073_u:196_0": "duḥkhanirodhanāmnā bhagavannanādikāliko 'kṛto 'jāto 'nutpanno 'kṣayaḥ kṣayāpagataḥ",
  "SA20bsa073_u:196_1": "nityo dhruvaḥ śivaḥ śāśvataḥ prakṛtipariśuddhaḥ sarvakleśakośavinirmukto gaṅgāvālikāvyativṛttairavinirbhāgairacintyairbuddhadharmaiḥ",
  "SA20bsa073_u:196_2": "samanvāgatastathāgatadharmakāyo deśitaḥ /",
  "SA20bsa073_u:197": "ayameva ca bhagavaṃstathāgatadharmakāyo 'vinirmuktakleśakośastathāgatagarbhaḥ sūcyate /",
  "SA20bsa073_u:198": "iti sarvavistareṇa yathāsūtrameva duḥkhanirodhasatyavyavasthānamanugantavyam /",
  "SA20bsa073_u:199": "asya khalu duḥkhanirodhasaṃjñitasya tathāgatadharmakāyasya prāptiheturavikalpajñānadarśanabhāvanāmārgastrividhena sādharmyeṇa dinakarasadṛśaḥ veditavyaḥ /",
  "SA20bsa073_u:200": "maṇḍalaviśuddhisādharmyeṇa sarvopakleśamalavigatatvāt /",
  "SA20bsa073_u:201": "rūpābhidhyaktikaraṇasādharmyeṇa sarvākārajñeyāvabhāsakatvāt /",
  "SA20bsa073_u:202": "tamaḥpratipakṣasādharmyeṇa ca sarvākārasatyadarśanavibandhapratipakṣabhūtatvāt /",
  "SA20bsa073_u:203": "(Rgv 13) vibandha punarabhutavastunimittārambaṇamanasikārapūrvikā rāgadveṣamohotpattiranuśayaparyutthānayogāt /",
  "SA20bsa073_u:204": "anuśayato hi bālānāma bhūtamatatsvabhāvaṃ vastu śubhākāreṇa vā nimittaṃ bhavati rāgotpattitaḥ /",
  "SA20bsa073_u:205": "pratighākāreṇa vā dveṣotpattitaḥ /",
  "SA20bsa073_u:206": "avidyākāreṇa vā mohotpattitaḥ /",
  "SA20bsa073_u:207": "tacca rāgadveṣamohanimittamayathābhutamārambaṇaṃ kurvatāmayoniśomanasikāraścittaṃ paryādadāti /",
  "SA20bsa073_u:208": "teṣāmayoniśomanasikāraparyavasthitacetasāṃ rāgadveṣamohānāmanyatakleśasamudācāro bhavati /",
  "SA20bsa073_u:209": "te tatonidānaṃ kāyena vācā manasā rāgajamapi karmābhisaṃskurvanti /",
  "SA20bsa073_u:210": "dveṣajamapi mohajamapi karmābhisaṃskurvanti /",
  "SA20bsa073_u:211": "karmataśca punarjanmānubandha eva bhavati /",
  "SA20bsa073_u:212": "evameṣāṃ bālānāmanuśayavatāṃ /",
  "SA20bsa073_u:213": "nimittagrāhiṇāmārambaṇacaritānāmayoniśomanasikārasamudācārāt kleśasamudayaḥ /",
  "SA20bsa073_u:214": "kleśamudāyāt karmasamudayaḥ /",
  "SA20bsa073_u:215": "karmasamudayājjanmasamudayo bhavati /",
  "SA20bsa073_u:216": "sa punareṣa sarvākārakleśakarmajanmasaṃkleśo bālānāmekasya dhātoryathābhūtamajñānādadarśanācca pravartate /",
  "SA20bsa073_u:217": "sa ca tathā draṣṭavyo yathā parigaveṣayanna tasya kiṃcinnimittamārambaṇaṃ vā paśyati /",
  "SA20bsa073_u:218": "sa yadā na nimittaṃ nārambaṇaṃ vā paśyati tadā bhūtaṃ paśyati /",
  "SA20bsa073_u:219": "evamete dharmāstathāgatenābhisaṃbuddhāḥ samatayā samā iti /",
  "SA20bsa073_u:220_0": "ya evamasataśca nimittārambaṇasyādarśanāt sataśca yathābhūtasya paramārthasatyasya",
  "SA20bsa073_u:220_1": "darśanāt tadubhayoranutkṣepāprakṣepasamatājñānena sarvadharmasamatābhisaṃbodhaḥ so",
  "SA20bsa073_u:220_2": "'sya sarvākārasya tattvadarśanavibandhasya pratipakṣo veditavyo yasyodayāditarasyātyantamasaṃgatirasamavadhānaṃ pravartate /",
  "SA20bsa073_u:221": "sa khalveṣa dharmakāyaprāptiheturavikalpajñānadarśanabhāvanāmārgo vistareṇa yathāsūtraṃ prajñāpāramitānusāreṇānugantavyaḥ /",
  "SA20bsa073_u:222": "ato mahāyānadharmaratnādavaivartikabodhisattvagaṇaratnaprabhāvaneti tadanantaraṃ tadadhikṛtya ślokaḥ /",
  "SA20bsa073_u:223": "(Rgv 14) ye samyak pratividhya sarvajagato nairātmyakoṭiṃ śivāṃ",
  "SA20bsa073_u:224": "taccittaprakṛtiprabhāsvaratayā kleśāsvabhāvekṣaṇāt /",
  "SA20bsa073_u:225": "sarvatrānugatāmanāvṛtadhiyaḥ paśyanti saṃbuddhatāṃ",
  "SA20bsa073_u:226": "tebhyaḥ sattvaviśuddhyanantaviṣayajñānekṣaṇebhyo namaḥ // 13 //",
  "SA20bsa073_u:227": "anena kiṃ darśitam /",
  "SA20bsa073_u:228": "yathāvadyāvadadhyātmajñānadarśanaśuddhitaḥ /",
  "SA20bsa073_u:229": "dhīmatāmavivartyānāmanuttaraguṇairgaṇaḥ // 14 //",
  "SA20bsa073_u:230": "anena samāsato 'vaivartikabodhisattvagaṇaratnasya dvābhyāmākārābhyāṃ yathāvadbhāvikatayā yāvadbhāvikatayā ca lokottarajñānadarśanaviśuddhito 'nuttaraguṇānvitatvamudbhāvitam /",
  "SA20bsa073_u:231": "yathāvattajjagacchantadharmatāvagamāt sa ca /",
  "SA20bsa073_u:232": "prakṛteḥ pariśuddhatvāt kleśasyādikṣayekṣaṇāt // 15 //",
  "SA20bsa073_u:233": "tatra yathāvadbhāvikatā kṛtsnasya pudgaladharmākhyasya jagato yathāvannairātmyakoṭerava gamādveditavyā /",
  "SA20bsa073_u:234": "sa cāyamavagamo 'tyantādiśāntasvabhāvatayā pudgaladharmāvināśayogena samāsato dvābhyāṃ kāraṇābhyāmutpadyate /",
  "SA20bsa073_u:235": "prakṛtiprabhāsvaratādarśanācca cittasyādikṣayanirodhadarśanācca tadupakleśasya /",
  "SA20bsa073_u:236": "tatra yā cittasya (Rgv 15)",
  "SA20bsa073_u:237": "prakṛtiprabhāsvaratā yaśca tadupakleśa ityetad dvayamanāsravai dhātau kuśalākuśalayościttayorekecaratvād dvitīyacittānabhisaṃdhānayogena paramaduṣprativedhyam /",
  "SA20bsa073_u:238": "ata āha /",
  "SA20bsa073_u:239": "kṣaṇikuṃ bhagavan kuśalaṃ cittam /",
  "SA20bsa073_u:240": "na kleśaiḥ saṃkliśyate /",
  "SA20bsa073_u:241": "kṣaṇikamakuśalaṃ cittam /",
  "SA20bsa073_u:242": "na saṃkliṣṭameva taccittaṃ kleśaiḥ /",
  "SA20bsa073_u:243": "na bhagavan kleśāstaccittaṃ spṛśanti /",
  "SA20bsa073_u:244": "kathamatra bhagavannasparśanadharmi cittaṃ tamaḥkliṣṭaṃ bhavati /",
  "SA20bsa073_u:245": "asti ca bhagavannupakleśaḥ /",
  "SA20bsa073_u:246": "astyupakliṣṭaṃ cittam /",
  "SA20bsa073_u:247": "atha ca punarbhagavan prakṛtipariśuddhasya cittasyopakleśārtho duṣprativedhyaḥ /",
  "SA20bsa073_u:248": "iti vistareṇa yathāvadbhāvikatāmārabhya duṣpratividhārthanirdeśo yathāsūtramanugantavyaḥ /",
  "SA20bsa073_u:249": "yāvadbhāvikatā jñeyaparyantagatayā dhiyā /",
  "SA20bsa073_u:250": "sarvasattveṣu sarvajñadharmatāstitvadarśanāt // 16 //",
  "SA20bsa073_u:251": "tatra yāvadbhāvikatā sarvajñeyavastuparyantagatayā lokottarayā prajñayā sarvasattveṣvantaśastiryagyonigateṣvapi tathāgatagarbhāstitvadarśanādveditavyā /",
  "SA20bsa073_u:252": "tacca darśanaṃ bodhisattvasya prathamāyāmeva bodhisattvabhūmāvutpadyate sarvatragāthane dharmadhātuprativedhāt /",
  "SA20bsa073_u:253": "(Rgv 16) ityevaṃ yo 'vabodhastatpratyātmajñānadarśanam /",
  "SA20bsa073_u:254": "tacchuddhiramale dhātāvasaṅgāpratighā tataḥ // 17 //",
  "SA20bsa073_u:255": "ityevamanena prakāreṇa yathāvadbhāvikatayā ca yāvadbhāvikatayā ca yo lokottaramārgāvabodhastadāryāṇāṃ pratyātmamananyasādhāraṇaṃ lokottarajñānadarśanamabhipretam /",
  "SA20bsa073_u:256": "tacca samāsato dvābhyāṃ kāraṇābhyāmitaprādeśikajñānadarśanamupanidhāya suviśuddhirityucyate /",
  "SA20bsa073_u:257": "katamābhyāṃ dvābhyām /",
  "SA20bsa073_u:258": "asaṅgatvādapratihatatvācca /",
  "SA20bsa073_u:259": "tatra yathāvadbhāvikatayā sattvadhātuprakṛtiviśuddhaviṣayatvādasaṅgam yāvadbhāvikatayānantejñeyavastuviṣayatvādapratihatam /",
  "SA20bsa073_u:260": "jñānadarśanaśuddhyā buddhajñānādanuttarāt /",
  "SA20bsa073_u:261": "avaivartyādbhavantyāryāḥ śaraṇaṃ sarvadehinām // 18 //",
  "SA20bsa073_u:262_0": "itīyaṃ jñānadarśanaśuddhiravinivartanīyabhūmisamārūḍhānāṃ bodhisattvānāmanuttarāyāstathāgatajñānadarśanaviśuddherupaniṣadgatatvādanuttarā",
  "SA20bsa073_u:262_1": "veditavyā tadanyebhyo vā dāna śīlādibhyo bodhisattvaguṇebhyo madyogādavinivartanīyā",
  "SA20bsa073_u:262_2": "bodhisattvāḥ śaraṇa bhūtā bhavanti sarvasattvānāmiti /",
  "SA20bsa073_u:263": "śrāvakasaṃgharatnāgrahaṇaṃ bodhisattvagaṇaratnānantaraṃ tatpūjānarhatvāt /",
  "SA20bsa073_u:264_0": "na hi jātu paṇḍitā bodhisattvaśrāvakaguṇāntarajñā mahābodhivipulapuṇyajñānasaṃbhārāpūryamāṇajñānakaruṇāmaṇḍalamaprameyasattvadhātugaṇasaṃtānāvabhāsapratyupasthitamanuttaratathāgatapūrṇacandra",
  "SA20bsa073_u:264_1": "gamanānukūlamārgapratipannaṃ (Rgv 17)",
  "SA20bsa073_u:265": "bodhisattvanavacandramutsṛjya prādeśikajñānaniṣṭhāgatamapi tārārūpavat svasaṃtānāvabhāsapratyupasthitaṃ śrāvakaṃ namasyanti /",
  "SA20bsa073_u:266": "parahitakriyāśayaviśuddheḥ saṃniśrayaguṇenaiva hi prathamacittotpādiko 'pi bodhisattvo niranukrośamananyapoṣigaṇyamanāsravaśīlasaṃvaraviśuddhiniṣṭhāgatamāryaśrāvakamabhibhavati /",
  "SA20bsa073_u:267": "prāgeva tadanyairdaśavaśitādibhirbodhisattvaguṇaiḥ /",
  "SA20bsa073_u:268": "vakṣyati hi /",
  "SA20bsa073_u:269": "yaḥ śīlamātmārthakaraṃ vibharti duḥśīlasattveṣu dayāviyukteḥ /",
  "SA20bsa073_u:270": "ātmaṃbhariḥ śīladhanapraśuddho viśuddhaśīlaṃ na tamāhurāryam //",
  "SA20bsa073_u:271": "yaḥ śīlamādāya paropajīvyaṃ karoti tejo 'nilavāribhūvat /",
  "SA20bsa073_u:272": "kāruṇyamutpādya paraṃ pareṣu sa śīlavāṃstatpratirūpako 'nya iti //",
  "SA20bsa073_u:273": "tatra kenārthena kimadhikṛtya bhagavatā śaraṇatrayaṃ prajñaptam //",
  "SA20bsa073_u:274": "śāstṛśāsanaśiṣyārthairadhikṛtya triyānikān /",
  "SA20bsa073_u:275": "kāratrayādhimuktāṃśca prajñaptaṃ śaraṇatrayam // 19 //",
  "SA20bsa073_u:276": "(Rgv 18) buddhaḥ śaraṇamagryatvād dvipadānāmiti śāstṛguṇodbhāvanārthena buddhabhāvāyopagatān bodhisattvān pudgalān buddhe ca paramakārakriyādhimuktānadhikṛtya deśitaṃ prajñaptam /",
  "SA20bsa073_u:277_0": "dharmaḥ śaraṇamagryatvādvirāgāṇāmiti śāstṛḥ śāsana guṇodbhāvanārthena svayaṃ pratītya",
  "SA20bsa073_u:277_1": "gambhīradharmānubodhāyopagatān pratyekabuddhayānikān pudgalān dharme ca paramakārakriyādhimuktānadhikṛtya",
  "SA20bsa073_u:277_2": "deśitaṃ prajñaptam /",
  "SA20bsa073_u:278_0": "saṃghaḥ śaraṇamagryatvādgaṇānāmiti śāstuḥ śāsane supratipannaśiṣyaguṇodbhāvanārthena",
  "SA20bsa073_u:278_1": "parataḥ śravaghoṣasyānugamāyopagatān śrāvakayānikān pudgalān saṃghe ca paramakārākriyādhimuktānadhikṛtya",
  "SA20bsa073_u:278_2": "deśitaṃ prajñaptam /",
  "SA20bsa073_u:279": "ityanena samāsatastrividhenārthena ṣaṭ pudgalānadhikṛtya prabhedayo bhagavatā saṃvṛtipadasthānena sattvānāmanupūrvanayāvatārārthamimāni trīṇi śaraṇāni deśitāni prajñaptāni /",
  "SA20bsa073_u:280": "tyājyatvān moṣadharmatvādabhāvāt sabhayatvataḥ /",
  "SA20bsa073_u:281": "dharmo dvidhāryasaṃghaśca nātyantaṃ śaraṇaṃ param // 20 //",
  "SA20bsa073_u:282": "dvividho dharmaḥ /",
  "SA20bsa073_u:283": "deśanādharmo 'dhigamadharmaśca /",
  "SA20bsa073_u:284": "tatra deśanādharmaḥ sūtrādideśanāyā nāmapadavyañjanakāyasaṃgṛhītaḥ /",
  "SA20bsa073_u:285": "sa ca mārgābhisamayaparyavasānatvāt kolopama ityuktaḥ /",
  "SA20bsa073_u:286": "adhigamadharmo hetuphalabhedena dvividhaḥ /",
  "SA20bsa073_u:287": "yaduta mārgasatyaṃ nirodhasatyaṃ (Rgv 19) ca /",
  "SA20bsa073_u:288": "yena yadadhigamyata iti kṛtvā /",
  "SA20bsa073_u:289": "tatra mārgaḥ saṃskṛtalakṣaṇaparyāpannaḥ /",
  "SA20bsa073_u:290": "yat saṃskṛtalakṣaṇaparyāpannaṃ tan mṛṣāmoṣadharmi /",
  "SA20bsa073_u:291": "yan mṛṣāmoṣadharmi tadasatyam /",
  "SA20bsa073_u:292": "yadasatyaṃ tadanityam /",
  "SA20bsa073_u:293": "yadanityaṃ tadśaraṇam /",
  "SA20bsa073_u:294": "yaśca tena mārgeṇa nirodho 'dhigataḥ so 'pi śrāvakanayena pradīpocchedavat kleśaduḥkhābhāvamātraprabhāvitaḥ /",
  "SA20bsa073_u:295": "na cābhāvaḥ śaraṇamaśaraṇaṃ vā bhavitumarhati /",
  "SA20bsa073_u:296": "saṃgha iti traiyānikasya gaṇasyaitadadhivacanam /",
  "SA20bsa073_u:297": "sa ca nityaṃ sabhayastathāgataśaraṇagato niḥsaraṇaparyeṣī śaikṣaḥ sakaraṇīyaḥ pratipannakaścānuttarāyāṃ samyaksaṃbodhāviti /",
  "SA20bsa073_u:298": "kathaṃ samayaḥ /",
  "SA20bsa073_u:299_0": "yasmādarhatāmapi kṣīṇapunarbhavānāmaprahīṇatvādvāsaṃnāyāḥ satatasamitaṃ sarvāsaṃskāreṣu",
  "SA20bsa073_u:299_1": "tīvrā bhayasaṃjñā pratyupasthitā bhavati syādyathāpi nāmotkṣiptāsike vadhakapuruṣe",
  "SA20bsa073_u:299_2": "tasmātte 'pi nātyantasukhaniḥsaraṇamadhigatāḥ /",
  "SA20bsa073_u:300": "na hi śaraṇaṃ śaraṇaṃ paryeṣate /",
  "SA20bsa073_u:301": "yathaivā śaraṇāḥ sattvā yena tena bhayena bhītāstatastato niḥsaraṇaṃ paryeṣante tadvadarhatāmapyasti tadbhayaṃ yataste bhayādbhītāstathāgatameva śaraṇamupagacchanti /",
  "SA20bsa073_u:302": "yaścaivaṃ sabhayatvāccharaṇamupagacchatyavaśyaṃ bhayānniḥsaraṇaṃ sa paryeṣyate /",
  "SA20bsa073_u:303": "niḥsaraṇaparyeṣitvācca bhayanidānaprahāṇamadhikṛtya śaikṣo bhavati sakaraṇīyaḥ /",
  "SA20bsa073_u:304": "śaikṣatvāt (Rgv 20)",
  "SA20bsa073_u:305": "pratipannako bhavatyabhayamāryabhasthānamanuprāptuṃ yadutānuttarāṃ samyaksaṃbodhim /",
  "SA20bsa073_u:306": "tasmātso 'pi tadaṅgaśaraṇatvānnātyantaṃ śaraṇam /",
  "SA20bsa073_u:307": "evamime dve śaraṇe paryantakāle śaraṇe ityucyete /",
  "SA20bsa073_u:308": "jagaccharaṇamekatra buddhatvaṃ pāramārthikam /",
  "SA20bsa073_u:309": "munerdharmaśarīratvāt tanniṣṭhatvādgaṇasya ca // 21 //",
  "SA20bsa073_u:310_0": "anena tu pūrvoktena vidhinānutpādānirodhaprabhāvitasya munervyavadānasatyadvayavirāgadharmakāyatvād",
  "SA20bsa073_u:310_1": "dharmakāyaviśuddhiniṣṭhādhigamaparyavasānatvācca traiyānikasya gaṇasya pāramārthikamevātrāṇe",
  "SA20bsa073_u:310_2": "'śaraṇe loke 'parāntakoṭisamamakṣayaśaraṇaṃ nityaśaraṇaṃ dhruvaśaraṇaṃ yaduta tathāgatā",
  "SA20bsa073_u:310_3": "arhantaḥ samyaksaṃbuddhāḥ /",
  "SA20bsa073_u:311": "eva ca nityadhruvaśivaśāśvataikaśaraṇanirdeśo vistareṇāryaśrīmālāsūtrānusāreṇānugantavyaḥ /",
  "SA20bsa073_u:312": "ratnāni durlabhotpādāna nirmalatvāt prabhāvataḥ /",
  "SA20bsa073_u:313": "lokālaṃkārabhūtatvādagratvān nirvikārataḥ // 22 //",
  "SA20bsa073_u:314": "samāsataḥ ṣaḍvidhena ratnasādharmyeṇaitāni buddhadharmasaṃghākhyāni trīṇi ratnānyucyante /",
  "SA20bsa073_u:315": "yaduta durlabhotpādabhāvasādharmyeṇa bahubhirapi kalpaparivarteranavāptakuśalamūlānāṃ tatsamavadhānāpratilambhāt /",
  "SA20bsa073_u:316": "vaimalyasādharmyeṇa sarvācāramalavigatatvāt /",
  "SA20bsa073_u:317": "prabhāvasādharmyeṇa ṣaḍabhijñādyacintyaprabhāvaguṇayogāt /",
  "SA20bsa073_u:318": "lokālaṃkārasādharmyeṇa sarvajagadāśayaśobhānimittatvāt /",
  "SA20bsa073_u:319": "ratnaprativarṇikāgryasādharmyeṇa lokottaratvāt /",
  "SA20bsa073_u:320": "stutinindādyavikārasādharmyeṇāsaṃskṛtasvabhāvatvāditi /",
  "SA20bsa073_u:321": "(Rgv 21) ratnatrayanirdeśānantaraṃ yasmin satyeva laukikalokottaraviṃśuddhiyoniratnatrayamutpadyate tadadhikṛtya ślokaḥ /",
  "SA20bsa073_u:322": "samalā tathatātha nirmalā vimalāḥ buddhaguṇā jinakriyā /",
  "SA20bsa073_u:323": "viṣayaḥ paramārthadarśināṃ śubharatnatrayasargako yataḥ // 23 //",
  "SA20bsa073_u:324": "anena kiṃ paridīpitam /",
  "SA20bsa073_u:325": "gotraṃ ratnatrayasyāsya viṣayaḥ sarvadarśinām /",
  "SA20bsa073_u:326": "caturvidhaḥ sa cācintyaścaturbhiḥ kāraṇaiḥ kramāt // 24 //",
  "SA20bsa073_u:327": "tatra samalā tathatā yo dhāturavinirmuktakleśakośastathāgatagarbha ityucyate /",
  "SA20bsa073_u:328": "nirmalā tathatā sa eva buddhabhūmāvāśrayaparivṛttilakṣaṇo yastathāgatadharmakāye ityucyate /",
  "SA20bsa073_u:329": "vimalabuddhaguṇā ye tasminnevāśrayaparivṛttilakṣaṇe tathāgatadharmakāye lokottarā daśabalādayo buddhadharmāḥ /",
  "SA20bsa073_u:330": "jinakriyā teṣāmeva daśabalādīnāṃ buddhadharmāṇāṃ pratisvamanuttaraṃ karma yadaniṣṭhitamaviratamapratipraśrabdhaṃ bodhisattvavyākaraṇakathāṃ nopacchinatti /",
  "SA20bsa073_u:331": "tāni punarimāni catvāri sthānāni yathāsaṃkhyameva caturbhiḥ kāraṇairacintyatvāt sarvajñaviṣayā ityucyante /",
  "SA20bsa073_u:332": "katamaiścaturbhiḥ /",
  "SA20bsa073_u:333": "śuddhyupakliṣṭatāyogāt niḥsaṃkleśaviśuddhitaḥ /",
  "SA20bsa073_u:334": "avinirbhāgadharmatvādanābhogāvikalpataḥ // 25 //",
  "SA20bsa073_u:335": "tatra samalā tathatā yugapadekakālaṃ viśuddhā ca saṃkliṣṭā cetyacintyametat sthānaṃ gambhīradharmanayādhimuktānāmapi pratyekabuddhānāmagocaraviṣatvāt /",
  "SA20bsa073_u:336": "yata (Rgv 22) āha /",
  "SA20bsa073_u:337": "dvāvimau devi dharmau duṣprativedhyau /",
  "SA20bsa073_u:338": "prakṛtipariśuddhicittaṃ duṣprativedhyam /",
  "SA20bsa073_u:339": "tasyaiva cittasyopakliṣṭatā duṣprativedhyā /",
  "SA20bsa073_u:340": "anayordevi dharmayoḥ śrotā tvaṃ vā bhaverathavā mahādharmasamanvāgatā bodhisattvāḥ /",
  "SA20bsa073_u:341": "śeṣāṇāṃ devi sarvaśrāvakapratyekabuddhānāṃ tathāgataśraddhāgamanīyā vevaito dharmāviti /",
  "SA20bsa073_u:342": "tatra nirmalā tathatā pūrvamalāsaṃkliṣṭā paścādviśuddhetyacintyametat sthānam /",
  "SA20bsa073_u:343": "yat āha /",
  "SA20bsa073_u:344": "prakṛtiprabhāsvaraṃ cittam /",
  "SA20bsa073_u:345": "tattathaiva jñānam /",
  "SA20bsa073_u:346": "tata ucyate /",
  "SA20bsa073_u:347": "ekakṣaṇalakṣaṇasamāyuktayā prajñayā samyaksaṃbodhirabhisaṃbuddheti /",
  "SA20bsa073_u:348": "tatra vimalā buddhaguṇāḥ paurvāparyeṇaikāntasaṃkliṣṭāyāmapi pṛthagjanabhūmāvavinirbhāgadharmatayā nirviśiṣṭā vidyanta ityacintyametat sthānam / yat āha /",
  "SA20bsa073_u:349": "na sa kaścitsattvaḥ sattvanikāye saṃvidyate yatra tathāgatajñānaṃ na sakalamanupraviṣṭam /",
  "SA20bsa073_u:350": "api tu saṃjñāgrāhatastathāgatajñānaṃ na prajñāyate /",
  "SA20bsa073_u:351": "saṃjñāgrāhavigamāt punaḥ sarvajñajñānaṃ svayaṃbhūjñānamasaṅgataḥ prabhavati /",
  "SA20bsa073_u:352": "tadyathāpi nāma bho jinaputra trisāhasramahāsahasralokadhātupramāṇaṃ mahāpustaṃ bhavet /",
  "SA20bsa073_u:353": "tasmin khalu punarmahāpuste trisāhasramahāsāhasralokadhātuḥ sakalasamāpta ālikhito bhavet /",
  "SA20bsa073_u:354": "mahāpṛthivīpramāṇena mahāpṛthivī /",
  "SA20bsa073_u:355": "dvisāhasralokadhātupramāṇena dvisāhasralokadhātuḥ /",
  "SA20bsa073_u:356": "sāhasralokadhātupramāṇena sāhasralokadhātuḥ /",
  "SA20bsa073_u:357": "cāturdvīpikapramāṇena cāturdvīpikāḥ /",
  "SA20bsa073_u:358": "mahāsamudrapramāṇena mahāsamudrāḥ /",
  "SA20bsa073_u:359": "jambūdvīpapramāṇena jambūdvīpāḥ /",
  "SA20bsa073_u:360": "pūrvavidehadvīpapramāṇena pūrvavidehadvīpāḥ /",
  "SA20bsa073_u:361": "godāvarīdvīpapramāṇena godāvarīdvīpāḥ /",
  "SA20bsa073_u:362": "uttarakurudvīpapramāṇenottarakurudvīpāḥ /",
  "SA20bsa073_u:363": "sūmerupramāṇena sumeravaḥ /",
  "SA20bsa073_u:364": "(Rgv 23) bhūmyavacaradevavimānapramāṇena bhūmyavacaradevavimānāni /",
  "SA20bsa073_u:365": "kāmāvacaradevavimānapramāṇena kāmāvacaradevavimānāni /",
  "SA20bsa073_u:366": "rūpāvacaradevavimānapramāṇena rūpāvacaradevavimānāni /",
  "SA20bsa073_u:367": "tacca mahāpustaṃ trisāhasramahāsāhasralokadhātvāyāmavistarapramāṇaṃ bhavet /",
  "SA20bsa073_u:368": "tatkhālu punarmahāpustamekasmin paramāṇurajasi prakṣiptaṃ bhavet /",
  "SA20bsa073_u:369": "yathā caikaparamāṇurajasi tanmahāpustaṃ prakṣiptaṃ bhavet tathānyeṣu sarvaparamāṇurajaḥsu tatpramāṇānyeva mahāpustānyabhyantarapraviṣṭāni bhaveyuḥ /",
  "SA20bsa073_u:370": "atha kaścideva puruṣa utpadyate paṇḍito nipuṇo vyakto medhāvī tatropagamikayā mīmāṃsayā samanvāgataḥ divyaṃ cāsya cakṣuḥ samantapariśuddhaṃ prabhāsvaraṃ bhavet /",
  "SA20bsa073_u:371": "sa divyena cakṣuṣā vyavalokayati /",
  "SA20bsa073_u:372": "idaṃ mahāpustamevaṃbhūtamihaiva parītte paramāṇurajasyanitiṣṭhataṃ /",
  "SA20bsa073_u:373": "na kasyacidapi sattvasyopakāritbhūtaṃ bhavati /",
  "SA20bsa073_u:374": "tasyaivaṃ syāt /",
  "SA20bsa073_u:375": "yannvahaṃ mahāvīryabalasthāmnā etatparamāṇurajo bhittvā etanmahāpustaṃ sarvajagadupajīvyaṃ kuryām /",
  "SA20bsa073_u:376": "sa mahāvīryabalasthāma saṃjanayitvā sūkṣmeṇa vajreṇa tatparamāṇurajo bhittvā yathābhiprāyaṃ tanmahāpustaṃ sarvajagadupajīvyaṃ kuryāt /",
  "SA20bsa073_u:377": "yathā caikasmāt tathāśeṣebhyaḥ paramāṇubhyastathaiva kuryāt /",
  "SA20bsa073_u:378": "evameva bho jinaputra tathāgatajñānamapramāṇajñānaṃ sarvasattvopajīvyajñānaṃ sarvasattvacittasaṃtāneṣu sakalamanupraviṣṭam /",
  "SA20bsa073_u:379": "sarvāṇi ca tāni sattvacittasaṃtānānyapi tathāgatajñānapramāṇāni /",
  "SA20bsa073_u:380": "atha ca punaḥ saṃjñāgrāhavinivaddhā (Rgv 24)",
  "SA20bsa073_u:381": "bālā na jānanti na prajānanti nānubhavanti na sākṣātkurvanti tathāgatajñānam /",
  "SA20bsa073_u:382": "tatastathāgato 'saṅgeṇa tathāgatajñānena sarvadharmadhātusattvabhavanāni vyavalokyācāryasaṃjñī bhavati /",
  "SA20bsa073_u:383": "aho bata ime sattvā yathāvat tathāgatajñānaṃ na prajānanti /",
  "SA20bsa073_u:384": "tathāgatajñānānupraviṣṭāśca /",
  "SA20bsa073_u:385_0": "yannvahameṣā sattvānāmāryeṇa mārgopadeśena sarvasaṃjñākṛtabandhanāpanayanaṃ kuryā",
  "SA20bsa073_u:385_1": "yathā svayamevāryamārgabalādhānena mahatīṃ saṃjñāgranthiṃ vinivartya tathāgatajñānaṃ pratyabhijānīran /",
  "SA20bsa073_u:386": "tathāgatasamatāṃ cānuprāpnuyaḥ /",
  "SA20bsa073_u:387": "te tathāgatamārgopadeśena sarvasaṃjñākṛtabandhanāni vyapanayanti /",
  "SA20bsa073_u:388": "apanīteṣu ca sarvasaṃjñākṛtabandhaneṣu tat tathāgatajñānama pramāṇaṃ bhavati sarvajagadupajīvyamiti /",
  "SA20bsa073_u:389": "tatra jinakriyā yugapatsarvatra sarvakālamanābhogenāvikalpato yathāśayeṣu yathāvainayikeṣu sattveṣvakṣūṇamanuguṇaṃ pravartata ityacintyametat sthānam /",
  "SA20bsa073_u:390": "yata āha /",
  "SA20bsa073_u:391": "saṃkṣepamātrakeṇāvatāraṇārthaṃ sattvānāmapramāṇamapi tathāgatakarma pramāṇato nirdiṣṭam /",
  "SA20bsa073_u:392": "api tu kulaputra yattathāgatasya bhūtaṃ tathāgatakarma tadapramāṇamacintyamavijñeyaṃ sarvalokena /",
  "SA20bsa073_u:393": "anudāharaṇamakṣaraiḥ /",
  "SA20bsa073_u:394": "duḥsaṃpādaṃ parebhyaḥ /",
  "SA20bsa073_u:395": "adhiṣṭhitaṃ sarvabuddhakṣetreṣu /",
  "SA20bsa073_u:396": "samatānugataṃ sarvabuddhaiḥ /",
  "SA20bsa073_u:397": "samatikrāntaṃ sarvābhogakriyābhyaḥ /",
  "SA20bsa073_u:398": "nirvikalpamākāśasamatayā /",
  "SA20bsa073_u:399": "nirnītākāraṇaṃ dharmadhātukriyayā /",
  "SA20bsa073_u:400": "iti vistareṇa yāvadviśuddhavaiḍūryamaṇiduṣṭāntaṃ kṛtvā nirdiśati /",
  "SA20bsa073_u:401": "tadanena kulaputra paryāyeṇaivaṃ veditavyamacintyaṃ tathāgatakarma samatānugataṃ ca sarvato 'navadyaṃ ca triratnavaṃśanupacchettṛ ca /",
  "SA20bsa073_u:402": "yatrācintye tathāgatakarmaṇi pratiṣṭhitastathāgata ākāśasvabhāvatāṃ ca kāyasya na vijahāti (Rgv 25)",
  "SA20bsa073_u:403": "sarvabuddhakṣetreṣu ca darśanaṃ dadāti /",
  "SA20bsa073_u:404": "anabhilāpyadharmatāṃ ca vāco na vijahāti yathārutavijñaptyā ca sattvebhyo dharmaṃ deśayati /",
  "SA20bsa073_u:405": "sarvacittārambaṇavigataśca sarvasattvacittacaritāśayāṃśca prajānātiti /",
  "SA20bsa073_u:406": "bodhyaṃ bodhistadaṅgāni bodhaneti yathākramam /",
  "SA20bsa073_u:407": "heturekaṃ padaṃ trīṇi pratyayastadviśuddhaye // 26 //",
  "SA20bsa073_u:408": "eṣāṃ khalvapi caturṇāmarthapadānāṃ sarvajñeyasaṃgrahamupādāya prathamaṃ boddhavyapadaṃ draṣṭavyam /",
  "SA20bsa073_u:409": "tadanubodho bodhiriti dvitīyaṃ bodhipadam /",
  "SA20bsa073_u:410": "bodheraṅgabhūtā buddhaguṇā iti tritīyaṃ bodhyaṅgapadam /",
  "SA20bsa073_u:411": "bodhyaṅgaireva bodhanaṃ pareṣāmiti caturtha bodhanāpadam /",
  "SA20bsa073_u:412": "itīmāni catvāri padānyadhikṛtya hetupratyayabhāvena ratnatrayagotravyavasthānaṃ veditavyam /",
  "SA20bsa073_u:413": "tatraiṣāṃ caturṇāṃ padānāṃ prathamaṃ lokottaradharmavijatvāt pratyātmayoniśomanasikārasaṃniśrayeṇa tadviśuddhimupādāya triratnotpattiheturanugantavyaḥ /",
  "SA20bsa073_u:414": "ityevamekaṃ padaṃ hetuḥ /",
  "SA20bsa073_u:415": "kathaṃ trīṇi pratyayaḥ /",
  "SA20bsa073_u:416_0": "tathāgato 'nuttarāṃ samyaksaṃbodhimabhisaṃbudhya daśabalādibhirbuddhadharmerdvātriśadākāraṃ",
  "SA20bsa073_u:416_1": "tathāgatakarma kurvan parato ghoṣasaṃniśrayeṇa tadviśuddhimupādāya triratnotpattipratyayo 'nugantavyaḥ /",
  "SA20bsa073_u:417": "ityevaṃ trīṇi pratyayaḥ /",
  "SA20bsa073_u:418": "ataḥ parameṣāmeva caturṇā padānāmanupūrvamavaśiṣṭena granthena vistaravibhāganirdeśo veditavyaḥ /",
  "SA20bsa073_u:419": "tatra samalāṃ tathatāmadhikṛtya yaduktaṃ sarvasattvāstathāgatagarbhā iti tat kenārthena /",
  "SA20bsa073_u:420": "(Rgv 26) buddhajñānāntargamāt sattvarāśestannairmalyasyādvayatvāt prakṛtyā /",
  "SA20bsa073_u:421": "bauddhe gotre tatphalasyopacārāduktāḥ sarve dehino buddhagarbhāḥ // 27 //",
  "SA20bsa073_u:422": "saṃbuddhakāyaspharaṇāt tathatāvyatibhedataḥ /",
  "SA20bsa073_u:423": "gotrataśca sadā sarve buddhagarbhāḥ śarīriṇaḥ // 28 //",
  "SA20bsa073_u:424": "samāsatastrividhenārthena sadā sarvasattvāstathāgatagarbhā ityuktaṃ bhagavatā /",
  "SA20bsa073_u:425": "yaduta sarvasattveṣu tathāgatadharmakāyaparispharaṇārthena tathāgatatathatāvyatibhedārthena tathāgatagotrasaṃbhavārthena ca /",
  "SA20bsa073_u:426": "eṣāṃ punastrayāṇāmarthapadānāmutaratra tathāgatagarbhasūtrānusāreṇa nirdeśo bhaviṣyati /",
  "SA20bsa073_u:427": "pūrvataraṃ tu yenārthena sarvatrāviśeṣeṇa pravacane sarvākāraṃ tadarthasūcanaṃ bhavati tadapyādhikṛtya nirdekṣyāmi / uddānam /",
  "SA20bsa073_u:428": "svabhāvahetvo phalakarmayogavṛttiṣvavasthāsvatha sarvagatve /",
  "SA20bsa073_u:429": "sadāvikāritvaguṇeṣvabhede jñeyo 'rthasaṃdhiḥ paramārthadhāto // 29 //",
  "SA20bsa073_u:430": "samāsato daśavidhamarthamabhisaṃdhāya paramatattvajñānāviṣayasya tathāgatadhātorvyavasthānamanugantavyam /",
  "SA20bsa073_u:431": "daśavidho 'rthaḥ katamaḥ /",
  "SA20bsa073_u:432": "tadyathā svabhāvārtho hetvarthaḥ phalārthaḥ karmārtho yogārtho vṛtyartho 'vasthāprabhedārthaḥ sarvatragārtho 'vikārārtho 'bhedārthaśca /",
  "SA20bsa073_u:433": "tatra svabhāvarthaṃ hetvartha cārabhya ślokaḥ /",
  "SA20bsa073_u:434": "sadā prakṛtyasaṃkliṣṭaḥ śuddharatnāmvarāmbuvat /",
  "SA20bsa073_u:435": "dharmādhimuktyadhiprajñāsamādhikaruṇānvayaḥ // 30 //",
  "SA20bsa073_u:436": "(Rgv 27) tatra pūrveṇaṃ ślokārthena kiṃ darśayati /",
  "SA20bsa073_u:437": "prabhāvānanyathābhāvasnigdhabhāvasvabhāvataḥ /",
  "SA20bsa073_u:438": "cintāmaṇinabhovāriguṇasādharmyameṣu hi // 31 //",
  "SA20bsa073_u:439": "ya ete trayo 'tra pūrvamuddiṣṭā eṣu triṣu yathāsaṃkhyameva svalakṣaṇaṃ sāmānyalakṣaṇaṃ cārabhya tathāgatadhātościntāmaṇinabhovāriviśuddhiguṇasādharmyaṃ veditavyam /",
  "SA20bsa073_u:440": "tatra tathāgatadharmakāye tāvaccintitārthasamuddhayādi prabhāvasvabhāvatāṃ svalakṣaṇamārabhya cintāmaṇiratnasādharmyaṃ veditavyam /",
  "SA20bsa073_u:441": "tathatāyāmananyathābhāvasvabhāvatāṃ svalakṣaṇamārabhyākāśasādharmyaṃ veditavyam /",
  "SA20bsa073_u:442": "tathāgatagotre sattvakaruṇāsnigdhasvabhāvatāṃ svalakṣaṇamārabhya vārisādharmya veditavyam /",
  "SA20bsa073_u:443": "sarveṣāṃ cātra sadātyantaprakṛtyanupakliṣṭatāṃ prakṛtipariśuddhiṃ sāmānyalakṣaṇāmārabhya tadeva cintāmaṇinabhovāriviśuddhiguṇasādharmyaṃ veditavyam /",
  "SA20bsa073_u:444": "tatra pareṇa ślokārdhena kiṃ darśitam /",
  "SA20bsa073_u:445": "caturdhāvaraṇaṃ dharmapratibho 'pyātmadarśanam /",
  "SA20bsa073_u:446": "saṃsāraduḥkhabhīrūtvaṃ sattvārthaṃ nirapekṣatā // 32 //",
  "SA20bsa073_u:447": "icchantikānāṃ tīrthyānāṃ śrāvakāṇāṃ svayaṃbhuvām /",
  "SA20bsa073_u:448": "adhimuktyātayo dharmāścatvāraḥ śuddhihetavaḥ // 33 //",
  "SA20bsa073_u:449": "samāsata ime trividhāḥ sattvāḥ sattvarāśau saṃvidyante /",
  "SA20bsa073_u:450": "bhavābhilāṣiṇo vibhavābhilāṣiṇastadubhayānabhilāṣiṇaśca /",
  "SA20bsa073_u:451": "tatra bhavābhilāṣiṇo dvividhā veditavyāḥ /",
  "SA20bsa073_u:452": "(Rgv 28) mokṣamārgapratihatāśa aparinirvāṇagotrakāḥ sattvā ye saṃsāramevecchanti na nirvāṇaṃ tanniyatipatitāścehadhārmikā eva /",
  "SA20bsa073_u:453": "tadekatyā mahāyānadharmavidviṣo yānadhikṛtyataduktaṃ bhagavatā /",
  "SA20bsa073_u:454": "nāhaṃ teṣāṃ śāstā na te mama śrāvakāḥ /",
  "SA20bsa073_u:455": "tānahaṃ śāriputra tamasastamo 'ntaramandhakārān mahāndhakāragāminastamobhūyiṣṭhā iti vadāmi /",
  "SA20bsa073_u:456": "tatra vibhavābhilāṣiṇo dvividhāḥ /",
  "SA20bsa073_u:457": "anupāyapatitā upāyapatitāśca /",
  "SA20bsa073_u:458": "tatrānupāyapatitāḥ api trividhāḥ /",
  "SA20bsa073_u:459": "itobāhyā bahunānāprakārāścakaparibrājakanigranthiputraprabhṛtayo 'nyatīrthyāḥ /",
  "SA20bsa073_u:460": "ihadhārmikāśca tatsabhāgacaritā eva śrāddhā api durgṛhītagrāhiṇaḥ /",
  "SA20bsa073_u:461": "te ca punaḥ katame /",
  "SA20bsa073_u:462": "yaduta pudgaladṛṣṭayaśca paramārthānadhimuktā yān prati bhagavatā śūnyatānadhimukto nirviśiṣṭo bhavati tīrthikairityuktam /",
  "SA20bsa073_u:463": "śūnyatādṛṣṭayaścābhimānikā yeṣāmiha tadvimokṣamukhe 'pi śūnyatāyāṃ mādyamānānāṃ śūnyataiva dṛṣṭirbhavati yānadhikṛtyāha /",
  "SA20bsa073_u:464": "varaṃ khalu kāśyapa sumerumātrā pudgaladṛṣṭirna tvevābhimānikasya śūnyatādṛṣṭiriti /",
  "SA20bsa073_u:465": "tatropāyapatitā api dvividhāḥ /",
  "SA20bsa073_u:466": "śrāvakayānīyāśca samyaktvaniyāmamavakrāntāḥ pratyekabuddhayānīyāśca /",
  "SA20bsa073_u:467_0": "tadubhayānābhilāṣiṇaḥ punarmahāyānasaṃprasthitāḥ paramatīkṣṇendriyāḥ sattvā ye nāpi",
  "SA20bsa073_u:467_1": "saṃsāramicchanti yathecchantikā nānupāyapatitāstīrthikādivan nāpyupāyapatitāḥ śrāvakapratyekabuddhavat /",
  "SA20bsa073_u:468": "api tu saṃsāranirvāṇasamatāpatti mārgapratipannāste bhavantyapratiṣṭhitanirvāṇāśayā nirupakliṣṭasaṃsāragataprayogā dṛḍhakaruṇādhyāśayapratiṣṭhitamūlapariśuddhā iti /",
  "SA20bsa073_u:469": "(Rgv 29) tatra ye sattvā bhavābhilāṣiṇa icchantikāstanniyatipatitā ihadhārmikā evocyante mithyātvaniyataḥ sattvarāśiriti /",
  "SA20bsa073_u:470": "ye vibhavābhilāṣiṇo 'pyanupāyapatitā ucyante 'niyataḥ sattvarāśiriti /",
  "SA20bsa073_u:471": "ye vibhavābhilāṣiṇa upāyapatitāstadubhayānabhilāṣiṇaśca samatāptimārgapratipannāsta ucyatte samyaktvaniyataḥ sattvarāśiriti /",
  "SA20bsa073_u:472": "tatra mahāyānasaṃprasthitān sattvānanāvaraṇagāminaḥ sthāpayitvā ya ito 'nye sattvāstadyathā /",
  "SA20bsa073_u:473": "icchantikāstīrthyāḥ śrāvakāḥ pratyekabuddhāśca /",
  "SA20bsa073_u:474": "teṣāmimāni catvāryāvaraṇāni tathāgatadhātoranadhigamāyāsākṣātkriyāyaisaṃvartante /",
  "SA20bsa073_u:475": "katamāni ca catvāri /",
  "SA20bsa073_u:476": "tadyathā mahāyānadharmapratigha icchantikānāmāvaraṇa yasya pratipakṣo mahāyānadharmādhimuktibhāvanā bodhisattvānām /",
  "SA20bsa073_u:477": "dharmeṣvātmadarśanamanyatīrthānāmāvaraṇaṃ yasya pratipakṣaḥ prajñāpāramitābhāvanā bodhisattvānām /",
  "SA20bsa073_u:478": "saṃsāre duḥkhasaṃjñā duḥkhabhīrutva śrāvakayānikānāmavaraṇaṃ yasya pratipakṣo gaganagañjādisamādhibhāvanā bodhisattvānām /",
  "SA20bsa073_u:479": "sattvārthavimukhatā sattvārthanirapekṣatā pratyekabuddhayānikānāmāvaraṇaṃ yasya pratipakṣo mahākaruṇābhāvanā bodhisattvānāmiti /",
  "SA20bsa073_u:480_0": "etaccaturvidhamāvaraṇameṣāṃ caturvidhānāṃ sattvānāṃ yasya pratipakṣānimāṃścaturo",
  "SA20bsa073_u:480_1": "'dhimuktyādīn bhāvayitvā bodhisattvā niruttarārthadharmakāyaviśuddhiparamatāmadhigacchantyebhiśca",
  "SA20bsa073_u:480_2": "viśuddhisamudāgamakāraṇaiścaturbhiranugatā dharmarājaputrā bhavanti tathāgatakule / kathamiti /",
  "SA20bsa073_u:481": "bījaṃ yeṣāmagrayānādhimuktirmātā prajñā buddhadharmaprasūtyai /",
  "SA20bsa073_u:482": "(Rgv 30) garbhasthānaṃ dhyānasaukhyaṃ kṛpoktā dhātrī putrāste 'nujātā munīnām // 34 //",
  "SA20bsa073_u:483": "tatra phalārtha karmārtha cārabhya ślokaḥ /",
  "SA20bsa073_u:484": "śubhātmasukhanityatvaguṇapāramitā phalam /",
  "SA20bsa073_u:485": "duḥkhanirvicchamaprāpticchandapranidhikarmakaḥ // 35 //",
  "SA20bsa073_u:486": "tatra pūrveṇa ślokārdhena kiṃ darśitam /",
  "SA20bsa073_u:487": "phalameṣāṃ samāsena dharmakāye viparyayāt /",
  "SA20bsa073_u:488": "caturvidhaviparyāsapratipakṣaprabhāvitam // 36 //",
  "SA20bsa073_u:489_0": "ya ete 'dhimuktyādayaścatvāro dharmāstathāgatadhātorviśuddhihetava eṣāṃ yathāsaṃkhyameva",
  "SA20bsa073_u:489_1": "samāsataścaturvidhaviparyāsaviparyayapratipakṣeṇa caturākārā tathāgatadharmakāyaguṇapāramitā phalaṃ draṣṭavyam /",
  "SA20bsa073_u:490": "tatra yā rūpādike vastunyanitye nityamiti saṃjñā /",
  "SA20bsa073_u:491": "duḥkhe sukhamiti /",
  "SA20bsa073_u:492": "anātmanyātmeti /",
  "SA20bsa073_u:493": "aśubhe śubhamiti saṃjñā /",
  "SA20bsa073_u:494": "ayamucyate caturvidho viparyāsaḥ /",
  "SA20bsa073_u:495": "etadviparyayeṇa caturvidha evāviparyāso veditavyaḥ /",
  "SA20bsa073_u:496": "katamaścaturvidhaḥ /",
  "SA20bsa073_u:497": "yā tasminneva rūpādike vastunyanityasaṃjñā /",
  "SA20bsa073_u:498": "duḥkhasaṃjñā /",
  "SA20bsa073_u:499": "anātmasaṃjñā /",
  "SA20bsa073_u:500": "aśubhasaṃjñā /",
  "SA20bsa073_u:501": "ayamucyate caturvidhaviparyāsaviparyayaḥ /",
  "SA20bsa073_u:502": "sa khalveṣa nityādilakṣaṇaṃ tathāgatadharmakāyamadhikṛtyeha viparyāso 'bhipreto yasya pratipakṣeṇa caturākārā tathāgatadharmakāyaguṇapāramitā vyavasthāpitā /",
  "SA20bsa073_u:503": "tadyathā nityapāramitā sukhapāramitātmapāramitā subhapāramiteti /",
  "SA20bsa073_u:504": "eṣa ca grantho vistareṇa yathāsūtramanugantavyaḥ /",
  "SA20bsa073_u:505": "viparyastā bhagavan sattvā upātteṣu pañcasūpādānaskandheṣu /",
  "SA20bsa073_u:506": "te bhavantyanitye nityasaṃjñinaḥ /",
  "SA20bsa073_u:507": "duḥkhe sukhasaṃjñinaḥ /",
  "SA20bsa073_u:508": "anātmanyātmasaṃjñinaḥ /",
  "SA20bsa073_u:509": "aśubhe subhasaṃjñinaḥ /",
  "SA20bsa073_u:510": "sarvaśrāvakapratyekabuddhā api bhagavan śūnyatājñānenādṛṣṭapūrve sarvajñajñānaviṣaye tathāgatadharmakāye (Rgv 31)",
  "SA20bsa073_u:511": "viparyastāḥ /",
  "SA20bsa073_u:512": "ye bhagavan sattvāḥ syurbhagavataḥ putrā aurasā nityasaṃjñina ātmasaṃjñinaḥ sukhasaṃjñinaḥ śubhasaṃjñinaste bhagavan sattvāḥ syuraviparyastāḥ /",
  "SA20bsa073_u:513": "syuste bhagavan samyagdarśinaḥ /",
  "SA20bsa073_u:514": "tat kasmāddhetoḥ /",
  "SA20bsa073_u:515": "tathāgatadharmakāya eva bhagavan nityapāramitā sukhapāramitā ātmapāramitā śubhapāramitā /",
  "SA20bsa073_u:516": "ye bhagavan sattvāstathāgatadharmakāyamevaṃ paśyanti te samyak paśyanti /",
  "SA20bsa073_u:517": "ye samyaka paśyanti te bhagavataḥ putrā aurasā iti vistaraḥ /",
  "SA20bsa073_u:518": "āsāṃ punaścatasṛṇāṃ tathāgatadharmakāyaguṇapāramitāyāṃ hetvānupūrvyā pratilomakramo veditavyaḥ /",
  "SA20bsa073_u:519": "tatra mahāyānadharmapratihatānāmicchantikānāmaśucisaṃsārābhirativiparyayeṇa bodhisattvānāṃ mahāyānadharmādhimuktibhāvanāyāḥ śubhapāramitādhigamaḥ phalaṃ draṣṭavyam /",
  "SA20bsa073_u:520": "pañcasūpādānaskandheṣvātmadarśināmanyatīrthyānāmasadātmagrahābhirativiparyayeṇa prajñāpāramitābhāvanāyāḥ paramātmapāramitādhigamaḥ phalaṃ draṣṭavyam /",
  "SA20bsa073_u:521": "sarve hyanyatīrthyā rūpādikamatatsvabhāvaṃ vastvātmetyupagatāḥ /",
  "SA20bsa073_u:522": "taccaiṣāṃ vastu yathāgrahamātmalakṣaṇena visaṃvāditvāt sarvakālamanātmā /",
  "SA20bsa073_u:523": "tathāgataḥ punaryathābhūtajñānena sarvadharmanairātmyaparapā ramabhiprāptaḥ /",
  "SA20bsa073_u:524": "taccāsya nairātmyamanātmalakṣaṇena yathādarśanamavisaṃvāditvāt sarvakālamātmābhipreto nairātmyaṃmevātmani kṛtvā /",
  "SA20bsa073_u:525": "yathoktaṃ sthito 'sthānayogeneti /",
  "SA20bsa073_u:526": "saṃsāraduḥkhabhīrūṇāṃ śrāvakayānikānāṃ (Rgv 32)",
  "SA20bsa073_u:527": "saṃsāraduḥkhopaśamamātrābhirativiparyayeṇa gaganagañjādisamādhibhavanāyāḥ sarvalaukikalokottarasukhapāramitādhigamaḥ phalaṃ draṣṭavyam /",
  "SA20bsa073_u:528_0": "sattvārthanirapekṣāṇāṃ pratyekabuddhayānīyānāyamasaṃsargavihārābhirativiṣaparyayeṇa",
  "SA20bsa073_u:528_1": "mahākaruṇābhāvanāyāḥ satatasamitamā saṃsārāt sattvārthaphaligodhapariśuddhatvān nityapāramitādhigamaḥ phalaṃ draṣṭavyam /",
  "SA20bsa073_u:529_0": "ityetāsāṃ catasṛṇāmadhimuktiprajñāsamādhikaruṇābhāvanānāṃ yathāsaṃkhyameva caturākāraṃ",
  "SA20bsa073_u:529_1": "tathāgatadharmakāye śubhātmasukhanityatvaguṇāpāramitākhyaṃ phalaṃ nirvartyate bodhisattvānām /",
  "SA20bsa073_u:530": "ābhiśca tathāgato dharmadhātuparama ākāśadhātuparyavasāno 'parāntakoṭīniṣṭha ityucyate /",
  "SA20bsa073_u:531": "mahāyānaparamadharmādhimuktibhāvanāyā hi tathāgato 'tyantaśubhadharmadhātuparamatādhigamāddharmadhātuparamaḥ saṃvṛttaḥ /",
  "SA20bsa073_u:532": "prajñāpāramitābhāvanayākāśopamasattvabhājanalokanairātmyaniṣṭhāgamanād gaganagañjādisamādhibhāvanayā ca sarvatra paramadharmeśvaryavibhutvasaṃdarśanādākāśadhātuparyavasānaḥ /",
  "SA20bsa073_u:533": "mahākaruṇābhāvanayā sarvasattveṣvaparyantakālakāruṇikatāmupādāyāparāntakoṭiniṣṭha iti /",
  "SA20bsa073_u:534_0": "āsāṃ punaścatasṛṇāṃ tathāgatadharmakāyaguṇapāramitānāmadhigamāyānāsravadhātusthitānāmapyarhatāṃ",
  "SA20bsa073_u:534_1": "pratyekabuddhānāṃ vaśitāprāptānāṃ ca bodhisattvānāmime catvāraḥ paripanthā bhavanti /",
  "SA20bsa073_u:535": "tadyathā pratyayalakṣaṇaṃ hetulakṣaṇaṃ saṃbhavalakṣaṇaṃ vibhavalakṣaṇamiti /",
  "SA20bsa073_u:536": "tatra pratyayalakṣaṇamavidyāvāsabhūmiravidyeva saṃskārāṇām /",
  "SA20bsa073_u:537": "hetulakṣaṇamavidyāvāsabhūmipratyayameva saṃskāravadanāsravaṃ karma /",
  "SA20bsa073_u:538": "saṃbhavalakṣaṇamavidyāvāsabhūmipratyayānāsravakarmahetukī ca trividhā manomayātmabhāvanirvṛttiścaturupādānapratyayā (Rgv 33)",
  "SA20bsa073_u:539": "sāsravakarmahetukīva tribhavābhinirvṛttiḥ /",
  "SA20bsa073_u:540": "vibhavalakṣaṇaṃ trividhamanomayātmabhāvanirvṛttipratyayā jātipratyayamiva jarāmaraṇamacintyā pāriṇāmikī cyutiriti /",
  "SA20bsa073_u:541_0": "tatra sarvopakleśasaṃniśrayabhūtāyā avidyāvāsabhūmeraprahīṇātvādarhantaḥ pratyekabuddhā",
  "SA20bsa073_u:541_1": "vaśitāprāptāśca bodhisattvāḥ sarvakleśamaladaurgandhyavāsanāpakarṣaparyantaśubhapāramitāṃ nādhigacchanti /",
  "SA20bsa073_u:542": "tāmeva cāvi dyāvāsabhūmiṃ pratītya sūkṣmanimittaprapañcasamudācārayogādatyantamanabhisaṃskāramātmapāramitāṃ nādhigacchanti /",
  "SA20bsa073_u:543_0": "tāṃ cāvidyāvāsabhūmimavidyāvāsabhūmipratyayaṃ ca sūkṣmanimittaprapañcasamudācārasamutthāpitamanāsravaṃ",
  "SA20bsa073_u:543_1": "karma pratītya manomayaskandhasamudayāt tannirodhamatyantasukhapāramitāṃ nādhigacchanti /",
  "SA20bsa073_u:544_0": "yāvacca nirayaśeṣakleśakarmajanmasaṃkleśanirodhasamudbhūtaṃ tathāgatadhātuṃ na sākṣātkurvanti",
  "SA20bsa073_u:544_1": "tāvadacintyapāriṇāmikyāścyu teravigamādatyantānanyathābhāvāṃ nityapāramitāṃ nādhigacchanti /",
  "SA20bsa073_u:545": "tatra kleśasaṃkleśavadavidyāvāsabhūmiḥ /",
  "SA20bsa073_u:546": "karmasaṃkleśavadanāsravakarmābhisaṃskāraḥ /",
  "SA20bsa073_u:547": "janmasaṃkleśavat trividhā manomayātmabhāvanirvṛttiracintyapāriṇāmikī ca cyutiriti /",
  "SA20bsa073_u:548": "eṣa ca grantho vistareṇa yathāsūtramanugantavyaḥ /",
  "SA20bsa073_u:549": "syādyathāpi nāma bhagavannupādānapratyayāḥ sāsravakarmahetukāstrayo bhavāḥ saṃbhavanti /",
  "SA20bsa073_u:550": "evameva bhagavannavidyāvāsabhūmipratyayā (Rgv 34)",
  "SA20bsa073_u:551": "anāsravakarmahetukā arhatāṃ pratyekabuddhānāṃ vaśitāprāptānāṃ ca bodhisattvānāṃ manomayāstrayaḥ kāyāḥ saṃbhavanti /",
  "SA20bsa073_u:552": "āsu bhagavan tisṛṣu bhūmipveṣāṃ trayāṇāṃ manomayānāṃ kāyānāṃ saṃbhavāyānāsravasya ca karmaṇo 'bhinirvṛttaye pratyayobhavatyavidyāvāsabhūmiriti vistaraḥ /",
  "SA20bsa073_u:553_0": "yata eteṣu triṣu manomayeṣvarhatpratyekabuddhabodhisattvakāyeṣu subhātmasukhanityatvaguṇapāramitā",
  "SA20bsa073_u:553_1": "na saṃvidyante tasmāt tathāgatadharmakāya eva nityapāramitā sukhapāramitātmapāramitā",
  "SA20bsa073_u:553_2": "śubhapāramitetyukatam /",
  "SA20bsa073_u:554": "sa hi prakṛtiśuddhatvādvāsanāpagamācchuciḥ",
  "SA20bsa073_u:555": "paramātmātmanairātmyaprapañcakṣayaśāntitaḥ // 37 //",
  "SA20bsa073_u:556": "sukho manomayaskandhataddhetuvinivṛttitaḥ /",
  "SA20bsa073_u:557": "nityaḥ saṃsāranirvāṇasamatāprativedhataḥ // 38 //",
  "SA20bsa073_u:558": "samasato dvābhyāṃ kāraṇābhyāṃ tathāgatadharmakāye śubhapāramitā veditavyā /",
  "SA20bsa073_u:559": "prakṛtipariśuddhyā sāmānyalakṣaṇena /",
  "SA20bsa073_u:560": "vaimalyapariśuddhyā viśeṣalakṣaṇena /",
  "SA20bsa073_u:561": "dvābhyāṃ kāraṇābhyāmātmapāramitā veditavyā /",
  "SA20bsa073_u:562": "tīrthikāntavivarjanatayā cātmaprapañcavigamācchrāvakāntavivarjanatayā ca nairātmyaprapañcavigamāt /",
  "SA20bsa073_u:563": "dvābhyāṃ kāraṇābhyāṃ sukhapāramitāṃ veditavyā /",
  "SA20bsa073_u:564": "sarvākāraduḥkhasamudayaprahāṇataśca vāsanānusaṃdhisamudghātāt sarvākāraduḥkhanirodhasākṣātkaraṇataśca manomayaskandhanirodhasākṣātkāraṇāt /",
  "SA20bsa073_u:565": "dvābhyāṃ kāraṇābhyāṃ nityapāramitā veditavyā /",
  "SA20bsa073_u:566": "anityasaṃsārānapakarṣaṇāta ścocchedāntā patanān nityanirvāṇasamāropaṇataśca śāśvatāntāpatanāt /",
  "SA20bsa073_u:567": "yathoktam /",
  "SA20bsa073_u:568": "anītyāḥ saṃskārā iti ced bhagavan paśyeta sāsya syāducchedadṛṣṭiḥ /",
  "SA20bsa073_u:569": "(Rgv 35) sāsya syānna samyagdṛṣṭiḥ /",
  "SA20bsa073_u:570": "nityaṃ nirvāṇamiti ced bhagavan paśyeta sāsya syācchāśvatadṛṣṭiḥ /",
  "SA20bsa073_u:571": "sāsya syānna samyagdṛṣṭiriti /",
  "SA20bsa073_u:572": "tadanena dharmadhātunayamukhena paramārthataḥ saṃsāra eva nirvāṇamityuktam /",
  "SA20bsa073_u:573": "ubhayathāvikalpanāpratiṣṭhitanirvāṇasākṣātkaraṇataḥ /",
  "SA20bsa073_u:574": "api khalu dvābhyāṃ kāraṇābhyāmaviśeṣeṇa sarvasattvānāmāsannadūrībhāvavigamādapratiṣṭhitapadaprāptimātraparidīpanā bhavati /",
  "SA20bsa073_u:575": "katamābhyāṃ dvābhyām /",
  "SA20bsa073_u:576": "iha bodhisattvo 'viśeṣeṇa sarvasattvānāṃ nāsannībhavati prajñayāśeṣatṛṣṇānuśayaprahāṇāt /",
  "SA20bsa073_u:577": "na dūrībhavati mahākaruṇayā tadaparityāgāditi /",
  "SA20bsa073_u:578": "ayamupāyo 'pratiṣṭhitasvabhāvāyāḥ samyaksaṃbodheranuprāptaye /",
  "SA20bsa073_u:579": "prajñayā hi bodhisattvo 'śeṣatṛṣṇānuśayaprahāṇādātmahitāya nirvāṇagatādhyāśayaḥ saṃsāre na pratiṣṭhate 'parinirvāṇagotravat /",
  "SA20bsa073_u:580": "mahākaruṇayā duḥkhitasattvāparityāgāt parihītāya saṃsāragataprayogo nirvāṇe na pratiṣṭhate śamaikayānagotravat /",
  "SA20bsa073_u:581": "evamidaṃ dharmadvayamanuttarāyā bodhermūlaṃ pratiṣṭhānamiti /",
  "SA20bsa073_u:582": "chittvā snehaṃ prajñayātmanyaśeṣaṃ sattvasnehān naiti śāntiṃ kṛpāvān /",
  "SA20bsa073_u:583": "niḥśrityaivaṃ dhīkṛpe bodhyupāyau nopaityāryaḥ saṃvṛtiṃ nirvṛtiṃ vā // 39 //",
  "SA20bsa073_u:584": "tatra purvādhikṛtaṃ karmārthamārabhya pareṇa ślokārdhena kiṃ darśitam /",
  "SA20bsa073_u:585": "buddhadhātuḥ sacenna syānnirvidduḥkhe 'pi no bhavet /",
  "SA20bsa073_u:586": "necchā na prārthanā nāpi prāṇidhirnivṛtau bhavet // 40 //",
  "SA20bsa073_u:587": "(Rgv 36) tathā coktam /",
  "SA20bsa073_u:588": "tathāgatagarbhaścedbhagavanna syānna syādduḥkhe 'pi nirvinna nirvāṇa icchā vā prārthanā vā praṇidhirveti /",
  "SA20bsa073_u:589": "tatra samāsato buddhadhātuviśuddhigotraṃ mithyātvaniyatānāmapi sattvānāṃ dvividhakāryapratyupasthāpanaṃ bhavati /",
  "SA20bsa073_u:590": "saṃsāre ca duḥkhadoṣadarśananiḥśrayeṇa nirvidamutpādayati /",
  "SA20bsa073_u:591": "nirvāṇe sukhanuśaṃsadarśananiḥśrayeṇa cchandaṃ janayati /",
  "SA20bsa073_u:592": "icchāṃ prārthanāṃ praṇidhimiti /",
  "SA20bsa073_u:593": "icchābhilaṣitārthaprāptāvasaṃkocaḥ /",
  "SA20bsa073_u:594": "prārthanābhilaṣitārthaprāptyupāyaparimārgaṇā /",
  "SA20bsa073_u:595": "praṇidhiryābhilaṣitārthe cetanā cittābhisaṃskāraḥ /",
  "SA20bsa073_u:596": "bhavanirvāṇatadduḥkhasukhadoṣaguṇekṣaṇam /",
  "SA20bsa073_u:597": "gotre sati bhavatyetadagotrāṇāṃ na vidyate // 41 //",
  "SA20bsa073_u:598": "yadapi tat saṃsāre ca duḥkhadoṣadarśanaṃ bhavati nirvāṇe ca sukhānuśaṃsadarśanametadapi śuklāṃśasya pudgalasya gotre sati bhavati nāhetukaṃ nāpratyayamiti /",
  "SA20bsa073_u:599": "yadi hi tadgotramantareṇa syādahetukamapratyayaṃ pāpasamucchedayogena tadicchāntikānāmapyaparinirvāṇagotrāṇāṃ syāt /",
  "SA20bsa073_u:600": "na ca bhavati tāvadyāvadāgantukamalaviśuddhigotraṃ trayāṇāmanyatamadharmādhimuktiṃ na sa mudānayati satpuruṣasaṃsargādicatuḥśuklasamavadhānayogena /",
  "SA20bsa073_u:601": "yatra hyāha /",
  "SA20bsa073_u:602": "tatra paścādantaśo mithyātvaniyatasaṃtānānāmapi sattvānāṃ kāyeṣu tathāgatasūryamaṇḍalaraśmayo nipatanti * * * anāgatahetusaṃjananatayā (Rgv 37)",
  "SA20bsa073_u:603": "saṃvardhayanti ca kuśalairdharmeriti /",
  "SA20bsa073_u:604": "yatpunaridamuktamicchantiko 'tyantamaparinirvāṇadharmeti tan mahāyānadharmapratigha icchantikatve heturiti mahāyānadharmapratighanivartanārthamuktaṃ kālāntarābhiprāyeṇa /",
  "SA20bsa073_u:605": "na khalu kaścitprakṛtiviśuddhagotrasaṃbhavādatyantāviśuddhidharmā bhavitumarhasi /",
  "SA20bsa073_u:606": "yasmādaviśeṣeṇa punarbhagavatā sarvasattveṣu viśuddhibhavyatāṃ saṃdhāyoktam /",
  "SA20bsa073_u:607": "anādibhūto 'pi hi cāvasānikaḥ svabhāvaśuddho dhruvadharmasaṃhitaḥ /",
  "SA20bsa073_u:608": "anādikośairbahirvṛto na dṛśyate suvarṇabimbaṃ paricchāditaṃ yathā //",
  "SA20bsa073_u:609": "tatra yogārthamārabhya ślokaḥ /",
  "SA20bsa073_u:610": "mahodadhirivāmeyaguṇaratnākṣayākaraḥ /",
  "SA20bsa073_u:611": "pradīpavadanirbhāgaguṇayuktasvabhāvataḥ // 42 //",
  "SA20bsa073_u:612": "tatra pūrveṇa ślokārthena ki darśitam /",
  "SA20bsa073_u:613": "dharmakāyajinajñānakaruṇādhātusaṃgrahāt /",
  "SA20bsa073_u:614": "pātraratnāmbubhiḥ sāmyamudherasya darśitam // 43 //",
  "SA20bsa073_u:615": "trayāṇāṃ sthānānāṃ yathāsaṃkhyameva trividhena mahāsamudrasādharmyeṇa tathāgatadhātorhetusamanvāgamamadhikṛtya yogārtho veditavyaḥ /",
  "SA20bsa073_u:616": "katamāni trīṇi sthānāni /",
  "SA20bsa073_u:617": "tadyathā dharmakāyaviśuddhihetuḥ /",
  "SA20bsa073_u:618": "buddhajñānasamudāgamahetuḥ /",
  "SA20bsa073_u:619": "tathāgatamahākaruṇāvṛttiheturiti /",
  "SA20bsa073_u:620": "(Rgv 38) tatra dharmakāyaviśuddhiheturmahāyānādhimuktibhāvanā draṣṭavyā /",
  "SA20bsa073_u:621": "buddhajñānasamudāgamahetuḥ prajñāsamādhimukhabhavanā /",
  "SA20bsa073_u:622": "tathāgatamahākaruṇāpravṛttiheturbodhisattvakaruṇābhāvaneti /",
  "SA20bsa073_u:623": "tatra mahāyānādhimuktibhāvanāyā bhājanasādharmyaṃ tasyāmaparimeyākṣayaprajñāsamādhiratnakaruṇāvārisamavasaraṇāt /",
  "SA20bsa073_u:624": "prajñāsamādhimukhabhāvanāyā ratnāsādharmyaṃ tasya nirvikalpatvādacintyaprabhāvaguṇayogācca /",
  "SA20bsa073_u:625": "bodhisattvakaruṇābhāvanāyā vārisādharmyaṃ tasyāḥ sarvajagati paramasnigdhabhāvaikarasalakṣaṇaprayogāditi /",
  "SA20bsa073_u:626": "eṣāṃ trayāṇāṃ dharmāṇāmanena trividhena hetunā tatsaṃbaddhaḥsamanvāgamo yoga ityucyate /",
  "SA20bsa073_u:627": "tatrāpareṇa ślokārdhena kiṃ darśayati /",
  "SA20bsa073_u:628": "abhijñājñānavaimalyatathatāvyatirekataḥ /",
  "SA20bsa073_u:629": "dīpālokoṣṇavarṇasya sādharmyaṃ vimalāśraye // 44 //",
  "SA20bsa073_u:630": "trayāṇāṃ sthānānāṃ yathāsaṃkhyameva trividhena dīpasādharmyeṇa tathāgatadhātoḥ phalasamanvāgamamadhikṛtya yogārtho veditavyaḥ /",
  "SA20bsa073_u:631": "katamani trīṇi sthānāni /",
  "SA20bsa073_u:632": "tadyathā /",
  "SA20bsa073_u:633": "abhijñā āsravakṣayajñānamāsravakṣayaśceti /",
  "SA20bsa073_u:634": "tatra pañcānāmabhijñānāṃ jvālāsādharmyaṃ tāsāmarthānubhavajñānavipakṣāndhakāravidhamanapratyupasthānalakṣaṇatvāt /",
  "SA20bsa073_u:635": "āsravakṣayajñānasyoṣṇasādharmya tasya niravaśeṣakarmakleśendhanadahanapratyupasthānalakṣaṇatvāt /",
  "SA20bsa073_u:636": "āśrayaparivṛtterāsravakṣayasya varṇasādharmya tasyātyantavimalaviśuddhaprabhāsvaralakṣaṇatvāt /",
  "SA20bsa073_u:637": "(Rgv 39) tatra vimalaḥ kleśāvaraṇaprahāṇāt /",
  "SA20bsa073_u:638": "viśuddho jñeyāvaraṇaprahāṇāt /",
  "SA20bsa073_u:639": "prabhāsvarastadubhayāgantukatāprakṛtitaḥ /",
  "SA20bsa073_u:640": "ityeṣāṃ samāsataḥ saptānāmabhijñājñānaprahāṇasaṃgṛhītānāmaśaikṣasāntānikānāṃ dharmāṇāmanāsravadhātāvanyonyamavinirbhagatvamapṛthagbhāvo dharmadhātusamanvāgamo yoga ityucyate /",
  "SA20bsa073_u:641": "eṣa ca yogārthamārabhya pradīpadṛṣṭānto vistareṇa yathāsūtramanugantavyaḥ /",
  "SA20bsa073_u:642": "tadyathā śāriputra pradīpaḥ /",
  "SA20bsa073_u:643": "avinirbhagadharmā /",
  "SA20bsa073_u:644": "avinirmuktaguṇaḥ /",
  "SA20bsa073_u:645": "yaduta ālokoṣṇavarṇatābhiḥ /",
  "SA20bsa073_u:646": "maṇirvālokavarṇasaṃsthānaiḥ /",
  "SA20bsa073_u:647": "evameva śāriputra tathagatanirdiṣṭo dharmakāyo 'vinirbhāgadharmāvinirmuktajñānaguṇo yaduta gaṅgānadīvālikāvyativṛttaistathāgatadharmairiti /",
  "SA20bsa073_u:648": "tatra vṛttyarthamārabhya ślokaḥ /",
  "SA20bsa073_u:649": "pṛthagjanāryasaṃbuddhatathatāvyatirekataḥ /",
  "SA20bsa073_u:650": "sattveṣu jigarbho 'yaṃ deśitastattvadarśibhiḥ // 45 //",
  "SA20bsa073_u:651": "anena kiṃ darśitam /",
  "SA20bsa073_u:652": "pṛthagjanā viparyastā dṛṣṭasatyā viparyayāt /",
  "SA20bsa073_u:653": "yathāvadaviparyastā niṣprapañcāstathāgatāḥ // 46 //",
  "SA20bsa073_u:654_0": "yadidaṃ tathāgatadhātoḥ sarvadharmatathatāviśuddhisāmānyalakṣaṇamupadiṣṭaṃ prajñāpāramitādiṣu",
  "SA20bsa073_u:654_1": "nirvikalpajñānamukhāvavādamārabhya bodhisattvānāmasmin samāsatastrayāṇāṃ pudgalānāṃ",
  "SA20bsa073_u:654_2": "pṛthagjanasyātattvadarśina āryasya tattvadarśino viśuddhiniṣṭhāgatasya tathāgatasya",
  "SA20bsa073_u:654_3": "tridhā bhinnā pravṛttirveditavyā /",
  "SA20bsa073_u:655": "yaduta viparyastāviparyastā (Rgv 40)",
  "SA20bsa073_u:656": "samyagaviparyastā niṣprapañcā ca yathākramam /",
  "SA20bsa073_u:657": "tatra viparyastā saṃjñācittadṛṣṭiviparyāsād vālānām /",
  "SA20bsa073_u:658": "aviparyastā viparyayeṇa tatprahāṇādāryāṇām /",
  "SA20bsa073_u:659": "samyagaviparyastā niṣprapañcā ca savāsanakleśajñeyāvaraṇasamudghātāt samyaksambuddhānām /",
  "SA20bsa073_u:660": "ataḥ parametameva vṛttyarthamārabhya tadanye catvāro 'rthāḥ prabhedanirdeśādeva veditavyāḥ /",
  "SA20bsa073_u:661": "tatraiṣāṃ trayāṇāṃ pudgalānāmavasthāprabhedārthamārabhya ślokaḥ /",
  "SA20bsa073_u:662": "aśuddho 'śuddhaśuddho 'tha suviśuddho yathākramam /",
  "SA20bsa073_u:663": "sattvadhāturiti prokto bodhisattvastathāgataḥ // 47 //",
  "SA20bsa073_u:664": "anena kiṃ darśitam /",
  "SA20bsa073_u:665": "svabhāvādibhirityebhiḥ ṣaḍbhirartheḥ samāsataḥ /",
  "SA20bsa073_u:666": "dhātustisṛṣvavasthāsu vidito nāmabhistribhiḥ // 48 //",
  "SA20bsa073_u:667_0": "iti ye kecidanāsravadhātunirdeśā nānādharmaparyāyamukheṣu bhagavatā vistareṇa nirdiṣṭāḥ",
  "SA20bsa073_u:667_1": "sarveta ebhireva samāsataḥ ṣaḍbhiḥ svabhāvahetuphalakarmayogavṛttyarthaḥ saṃgṛhītāstisṛṣvavasthāsu",
  "SA20bsa073_u:667_2": "yathākramaṃ trināmanirdeśato nirdiṣṭā veditavyāḥ /",
  "SA20bsa073_u:668": "yadutāśuddhāvasthāyāṃ sattvadhāturiti /",
  "SA20bsa073_u:669": "aśuddhaśuddhāvasthāyāṃ bodhisattva iti /",
  "SA20bsa073_u:670": "suviśuddhāvasthāyāṃ tathāgata iti /",
  "SA20bsa073_u:671": "yathoktaṃ bhagavatā /",
  "SA20bsa073_u:672": "ayameva śāriputra dharmakāyo 'paryantakleśakośakoṭigūḍhaḥ /",
  "SA20bsa073_u:673": "saṃsārastrotasā uhmamāno 'navarāgrasaṃsāragaticyutyupapattiṣu saṃcaran sattvadhāturityucyate /",
  "SA20bsa073_u:674": "sa eva śāriputra dharmakāyaḥ saṃsārastrotoduḥkhanirviṣṇo viraktaḥ sarvakāmaviṣayebhyo daśapāramitāntargataiścaturaśītyā (Rgv 41)",
  "SA20bsa073_u:675": "dharmaskandhasahasrairbodhāya caryā caran bodhisattva ityucyate /",
  "SA20bsa073_u:676_0": "sa eva punaḥ śāriputra dharmakāyaḥ sarvakleśakośaparimuktaḥ sarvaduḥkhatikrāntaḥ",
  "SA20bsa073_u:676_1": "sarvopakleśamalāpagataḥ śuddho viśuddhaḥ paramapariśuddhadharmatāyāṃ sthitaḥ sarvasattvālokanīyāṃ",
  "SA20bsa073_u:676_2": "bhūmimārūḍhaḥ sarvasyāṃ jñeyabhūmāvadvitīyaṃ pauruṣaṃ sthāma prāpto 'nāvaraṇadharmāpratihatasarvadharmaiśvaryabalatāmadhigatastathāgato",
  "SA20bsa073_u:676_3": "'rhan samyaksaṃbuddha ityucyate /",
  "SA20bsa073_u:677": "tāsteva tisṛṣvavasthāsu tathāgatadhātoḥ sarvatragārthamārabhya ślokaḥ /",
  "SA20bsa073_u:678": "sarvatrānugataṃ yadvannirvikalpātmakaṃ nabhaḥ /",
  "SA20bsa073_u:679": "cittaprakṛtivaimalyadhātuḥ sarvatragastathā // 49 //",
  "SA20bsa073_u:680": "anena kiṃ darśitam /",
  "SA20bsa073_u:681": "taddoṣaguṇaniṣṭhāsu vyāpi sāmānyalakṣaṇam /",
  "SA20bsa073_u:682": "hīnamadhyaviśiṣṭeṣu vyoma rūpagateṣviva // 50 //",
  "SA20bsa073_u:683_0": "yāsau pṛthagjanāryasaṃbuddhānāmavikalpacittaprakṛtiḥ sā tisṛṣvavasthāsu yathākramaṃ",
  "SA20bsa073_u:683_1": "doṣeṣvapi guṇeṣvapi guṇaviśuddhiniṣṭhāyāmapi sāmānyalakṣaṇatvādākāśamiva mṛdrajatasuvarṇabhājaneṣvanugatānupraviṣṭā",
  "SA20bsa073_u:683_2": "samā nirviśiṣṭā prāptā sarvakālam /",
  "SA20bsa073_u:684": "ata evāvasthānirdeśānantaramāha /",
  "SA20bsa073_u:685": "tasmācchāriputra nānyaḥ sattvadhāturnānyo dharmakāyaḥ /",
  "SA20bsa073_u:686": "sattvadhātureva dharmakāyaḥ /",
  "SA20bsa073_u:687": "dharmakāya eva sattvadhātuḥ /",
  "SA20bsa073_u:688": "advayametadarthena /",
  "SA20bsa073_u:689": "vyañjanamātrabheda iti",
  "SA20bsa073_u:690": "etāsteva tisṛṣvavasthāsu tathāgatadhātoḥ sarvatragasyāpi tatsaṃkleśavyavadānābhyāmavikārārthamārabhya caturdaśa ślokāḥ /",
  "SA20bsa073_u:691": "ayaṃ ca teṣāṃ piṇḍārtho veditavyaḥ /",
  "SA20bsa073_u:692": "doṣāgantukatāyogād guṇaprakṛtiyogataḥ /",
  "SA20bsa073_u:693": "yathā pūrvaṃ tathā paścādavikāritvadharmatā // 51 //",
  "SA20bsa073_u:694_0": "(Rgv 42) dvādaśabhirekena ca ślokena yathākramamaśuddhāvasthāyāmaśuddhaśuddhāvasthāyāṃ",
  "SA20bsa073_u:694_1": "ca kleśopakleśadoṣayorāgantukayogāṃccaturdaśamena ślokena suviśuddhāvasthāyāṃ gaṅgānadīvālukāvyativṛttairavinirbhāgairamuktaśiracintyairbuddhaguṇaiḥ",
  "SA20bsa073_u:694_2": "prakṛtiyogādākāśadhātoriva paurvāparyeṇa tathāgatadhātoratyantāvikāradharmatā paridīpitā /",
  "SA20bsa073_u:695": "tatrāśuddhāvasthāyāmavikārārthamārabhya katame dvādaśa ślokāḥ",
  "SA20bsa073_u:696": "yathāsarvagataṃ saukṣmyādākāśaṃ nopalipyate /",
  "SA20bsa073_u:697": "sarvatrāvasthitaḥ sattve tathāyaṃ nopalipyate // 52 //",
  "SA20bsa073_u:698": "yathā sarvatra lokānāmākāśa ubayavyayaḥ /",
  "SA20bsa073_u:699": "tathaivāsaṃskṛte dhātāvindriyāṇāṃ vyayodayaḥ // 53 //",
  "SA20bsa073_u:700": "yathā nāgnibhirākāśaṃ dagdhapūrvaṃ kadācana /",
  "SA20bsa073_u:701": "tathā na pradahatyenaṃ mṛtyuvyādhijarāgnayaḥ // 54 //",
  "SA20bsa073_u:702": "pṛthivyambau jalaṃ vāyau vāyurvyomni pratiṣṭhitaḥ /",
  "SA20bsa073_u:703": "apratiṣṭhitamākāśaṃ vāyvambukṣitidhātuṣu // 55 //",
  "SA20bsa073_u:704": "skandhadhātvindriyaṃ tadvatkarmakleśapratiṣṭhitam /",
  "SA20bsa073_u:705": "karmakleśāḥ sadāyonimanaskārapratiṣṭhitāḥ // 56 //",
  "SA20bsa073_u:706": "ayoniśomanaskāraścittaśuddhipratiṣṭhitaḥ /",
  "SA20bsa073_u:707": "sarvadharmeṣu cittasya prakṛtistvapratiṣṭhitā // 57 //",
  "SA20bsa073_u:708": "pṛthivīdhātuvajjñeyāḥ skandhāyatanadhātavaḥ /",
  "SA20bsa073_u:709": "abdhātusadṛśā jñeyāḥ karmakleśāḥ śarīriṇām // 58 //",
  "SA20bsa073_u:710": "(Rgv 43) ayoniśomanaskāro vijñeyo vāyudhātuvat /",
  "SA20bsa073_u:711": "tadamūlāpratiṣṭhānā prakṛtirvyomadhātuvat // 59 //",
  "SA20bsa073_u:712": "cittaprakṛtimālīnāyoniśo manasaḥ kṛtiḥ /",
  "SA20bsa073_u:713": "ayoniśomanaskāraprabhave kleśakarmaṇī // 60 //",
  "SA20bsa073_u:714": "karmakleśāmbusaṃbhūtāḥ skandhāyatanadhātavaḥ /",
  "SA20bsa073_u:715": "utpadyante nirudhyante tatsaṃvartavivartavat // 61 //",
  "SA20bsa073_u:716": "na hetuḥ pratyayo nāpi na sāmagrī na codayaḥ /",
  "SA20bsa073_u:717": "na vyayo na sthitiścittaprakṛtervyomadhātuvat // 62 //",
  "SA20bsa073_u:718": "cittasya yāsau prakṛtiḥ prabhāsvarā na jātu sā dyauriva yāti vikriyām /",
  "SA20bsa073_u:719": "āgantukai rāgamalādibhistvasā - - vupaiti saṃkleśamabhūtakalpajaiḥ // 63 //",
  "SA20bsa073_u:720": "kathamanenākāśadṛṣṭāntena tathāgatadhātoraśuddhāvasthāyāmavikāradharmatā paridīpitā /",
  "SA20bsa073_u:721": "taducyate /",
  "SA20bsa073_u:722": "nābhinirvartayatyenaṃ karmakleśāmbusaṃcayaḥ",
  "SA20bsa073_u:723": "na nirdahatyudīrṇo 'pi mṛtyuvyādhijarānalaḥ // 64 //",
  "SA20bsa073_u:724": "(Rgv 44) yadvadayoniśomanaskāravātamaṇḍalasaṃbhūta karmakleśodakarāśiṃ pratītya skandhadhātvāyatanalokanirvṛttyā cittaprakṛtivyomadhātorvivarto na bhavati /",
  "SA20bsa073_u:725": "tadvadayoniśomanaskārakarmakleśavāyvapskandhapratiṣṭhitasya skandhadhātvāyatanalokasyāstaṃgamāya mṛtyuvyādhijarāgniskandhasamudayādapi tadasaṃvarto veditavyaḥ /",
  "SA20bsa073_u:726": "ityevamaśuddhāvasthāyāṃ bhājanalokavadaśeṣakleśakarmajanmasaṃkleśasamudayāstagamaṃ'pyākāśavadasaṃskṛtasya tathāgatadhātoranutpādānirodhādatyantamavikāradharmatā paridīpitā /",
  "SA20bsa073_u:727": "eṣa ca prakṛtiviśuddhimukhaṃ dharmālokamukhamārabhyākāśadṛṣṭānto vistareṇa yathāsūtramanugantavyaḥ /",
  "SA20bsa073_u:728": "kavirmārṣā kleśāḥ /",
  "SA20bsa073_u:729": "āloko viśuddhiḥ /",
  "SA20bsa073_u:730": "durbalāḥ kleśāḥ /",
  "SA20bsa073_u:731": "balavatī vipaśyanā /",
  "SA20bsa073_u:732": "āgantukāḥ kleśāḥ /",
  "SA20bsa073_u:733": "mūlaviśuddhā prakṛtiḥ /",
  "SA20bsa073_u:734": "parikalpāḥ kleśāḥ /",
  "SA20bsa073_u:735": "aparikalpā prakṛtiḥ /",
  "SA20bsa073_u:736": "tadyathā mārṣā iyaṃ mahāpṛthivyapsu pratiṣṭhitā /",
  "SA20bsa073_u:737": "āpo vāyau pratiṣṭhitāḥ /",
  "SA20bsa073_u:738": "vāyurākāśe pratiṣṭhitaḥ /",
  "SA20bsa073_u:739": "apratiṣṭhitaṃ cākāśama /",
  "SA20bsa073_u:740": "evameṣāṃ caturṇā dhātūnāṃ pṛthivīdhātorabdhātorvāyudhātorākāśadhātureva balī yo dṛḍho 'calo 'nupacayo 'napacayo 'nutpanno 'niruddhaḥ sthitaḥ svarasayogena /",
  "SA20bsa073_u:741": "tatra ya ete trayo dhātavasta utpādabhaṅgayuktā anavasthitā acirasthāyinaḥ /",
  "SA20bsa073_u:742": "dṛśyata eṣāṃ vikāro na punarākāśadhātoḥ kaścidvikāraḥ /",
  "SA20bsa073_u:743": "evameva (Rgv 45) skandhadhātvāyatanāni karmakleśapratiṣṭhitāni /",
  "SA20bsa073_u:744": "karmakleśā ayoniśomanaskārapratiṣṭhitāḥ /",
  "SA20bsa073_u:745": "ayoniśomanaskāraḥ prakṛtipariśuddhipratiṣṭhitaḥ /",
  "SA20bsa073_u:746": "tata ucyate prakṛtiprabhāsvaraṃ cittamāgantukairupakleśairupakliśyata iti /",
  "SA20bsa073_u:747": "tatra paścādyo 'yoniśomanaskāro ye ca karmakleśā yāni ca skandhadhātvāyatanāni sarva ete dharmā hetupratyayasaṃgṛhītā utpadyante hetupratyayavisāmagrayā nirudhyante /",
  "SA20bsa073_u:748": "yā punaḥ sā prakṛtistasyā na heturna pratyayo na sāmagrī notpādo na nirodhaḥ /",
  "SA20bsa073_u:749": "tatra yathākāśadhātustathā prakṛtiḥ /",
  "SA20bsa073_u:750": "yathā vāyudhātustathāyoniśomanasikāraḥ /",
  "SA20bsa073_u:751": "yathābdhātustathā karmakleśāḥ /",
  "SA20bsa073_u:752": "yathā pṛthivīdhātustathā skandhadhātvāyatanāni /",
  "SA20bsa073_u:753": "tata ucyante sarvadharmā asāramūlā apratiṣṭhānamūlāḥ śuddhamūlā amūlamūlā iti /",
  "SA20bsa073_u:754_0": "uktamaśuddhāvasthāyāmavikāralakṣaṇamārabhya prakṛterākāśadhātusādharmya tadāśritasyāyoniśomanasikārasya",
  "SA20bsa073_u:754_1": "karmakleśānāṃ ca hetulakṣaṇamārabhya vāyudhātusādharmyamabdhātusādharmya ca tatprabhavasya",
  "SA20bsa073_u:754_2": "skandhadhātvāyatanasya vipākalakṣaṇamārabhya pṛthivīdhātusādharmyam /",
  "SA20bsa073_u:755": "tadvibhavakāraṇasya tu mṛtyuvyādhijarāgnerupasargalakṣaṇamārabhya tejodhātusādharmya noktamiti taducyate /",
  "SA20bsa073_u:756": "trayo 'gnayo yugānte 'gnirnārakaḥ prākṛtaḥ kramāt /",
  "SA20bsa073_u:757": "trayastra upamā teyā mṛtyuvyādhijarāgnayaḥ // 65 //",
  "SA20bsa073_u:758": "tribhiḥ kāraṇairyathākramaṃ mṛtyuvyādhijarāṇāmagnisādharmya veditavyam /",
  "SA20bsa073_u:759": "ṣaḍāyatananirmamīkaraṇato vicitrakāraṇānubhavanataḥ saṃskāraparipākopanayanataḥ /",
  "SA20bsa073_u:760": "ebhirapi mṛtyuvyādhijarāgnibhiravikāratvamārabhya tathāgatadhātoraśuddhāvasthāyāmidamuktam /",
  "SA20bsa073_u:761": "lokavyavahāra epa bhagavan mṛta iti vā jāta iti (Rgv 46) vā /",
  "SA20bsa073_u:762": "mṛta iti bhagavannindriyoparodha eṣaḥ /",
  "SA20bsa073_u:763": "jāta iti bhagavan navānāmindriyāṇāṃ prādurbhāva eṣa /",
  "SA20bsa073_u:764": "na kṣunarbhagavaṃstathāgatagarbho jāyate vā jīryati vā mriyate vā cyavate votpadyate vā /",
  "SA20bsa073_u:765": "tatkasmāddheto /",
  "SA20bsa073_u:766": "saṃskṛtalakṣaṇaviṣayavyativṛtto bhagavaṃstathāgatagarbho nityo dhruvaḥ śivaḥ śāśvata iti /",
  "SA20bsa073_u:767": "tatrāśuddhaśuddhāvasthāyāmavikārārthamārabhya ślokaḥ /",
  "SA20bsa073_u:768": "nirvṛttivyuparamarugjarāvimuktā asyaiva prakṛtimananyathāvagamya /",
  "SA20bsa073_u:769": "janmādivyasanamṛte 'pi tannidānaṃ dhīmanto jagati kṛpodayādbhajante // 66 //",
  "SA20bsa073_u:770": "anena kiṃ darśayati /",
  "SA20bsa073_u:771": "mṛtyuvyādhijarāduḥkhamūlamāryairapoddhṛtam /",
  "SA20bsa073_u:772": "karmakleśavaśājjātistadabhāvānna teṣu tat // 67 //",
  "SA20bsa073_u:773": "asya khalu mṛtyuvyādhijarāduḥkhavahreraśuddhāvasthāyāmayoniśomanasikārakarmakleśapūrvikā jātirindhanamivopādānaṃ bhavati /",
  "SA20bsa073_u:774": "yasya manomayātmabhāvapratilabdheṣu bodhisattveṣu śuddhāśuddhāvasthāyāmatyantamanābhāsagamanāditarasyātyantamanujjvalanaṃ prajñāyate /",
  "SA20bsa073_u:775": "(Rgv 47) janmamṛtyujarāvyādhīn darśayanti kṛpātmakāḥ /",
  "SA20bsa073_u:776": "jātyādivi nivṛttāśca yathābhūtasya darśanāt // 68 //",
  "SA20bsa073_u:777": "kuśalamūlasaṃyojanāddhi bodhisattvoḥ saṃcintyopapattivaśitāsaṃniḥśrayeṇa karuṇayā traidhātuke saṃśliṣyante /",
  "SA20bsa073_u:778": "jātimapyupadarśayanti jarāmapi vyādhimapi maraṇamapyupadarśayanti /",
  "SA20bsa073_u:779": "na ca teṣāmime jātyādayo dharmāḥ saṃvidyante /",
  "SA20bsa073_u:780": "yathāpi tadasyaiva dhātoryathābhūtamajātyanutpattidarśanāt /",
  "SA20bsa073_u:781": "sā punariyaṃ bodhisattvavasthā vistareṇa yathāsūtramanugantavyā /",
  "SA20bsa073_u:782": "yadāha /",
  "SA20bsa073_u:783": "katame ca te saṃsārapravartakāḥ kuśalamūlasaṃprayuktāḥ kleśāḥ /",
  "SA20bsa073_u:784": "yaduta puṇyasaṃbhāraparyeṣṭyatṛptatā /",
  "SA20bsa073_u:785": "saṃcintyabhavopapattiparigrahaḥ /",
  "SA20bsa073_u:786": "buddhasamavadhānaprārthanā /",
  "SA20bsa073_u:787": "sattvaparipākāparikhedaḥ /",
  "SA20bsa073_u:788": "saddharmaparigrahodyogaḥ /",
  "SA20bsa073_u:789": "sattvakiṃkaraṇīyotsukatā /",
  "SA20bsa073_u:790": "dharmarāgānuśayānutsargaḥ /",
  "SA20bsa073_u:791": "pāramitāsaṃyojanānāmaparityāgaḥ /",
  "SA20bsa073_u:792": "ityete sāgaramate kuśalamūlasaṃprayuktāḥ kleśā yairbodhisattvāḥ saṃśliṣyante /",
  "SA20bsa073_u:793": "na khalu kleśadoṣairlipyante /",
  "SA20bsa073_u:794": "āha punaḥ /",
  "SA20bsa073_u:795": "yadā bhagavan kuśalamūlāni tatkena kāraṇena kleśā ityucyante /",
  "SA20bsa073_u:796": "āha /",
  "SA20bsa073_u:797": "tathā hi sāgaramate ebhirevaṃrūpaiḥ kleśairbodhisattvāstraidhātuke śliṣyante /",
  "SA20bsa073_u:798": "kleśasaṃbhūtaṃ ca traidhātukam /",
  "SA20bsa073_u:799": "tatra bodhisattvā upāyakauśalena ca kuśalamūlavalānvādhānena ca saṃcintya traidhātuke śliṣyante /",
  "SA20bsa073_u:800": "tenocyante kuśalamūlasaṃprayuktāḥ kleśā iti /",
  "SA20bsa073_u:801": "yāvadeva traidhātuke śleṣatayā na punaścittopakleśatayā /",
  "SA20bsa073_u:802": "syādyathāpi nāma sāgaramate śreṣṭhino gṛhapatereka putraka iṣṭaḥ kāntaḥ priyo manāpo 'prakṛtikūlo darśanena sa ca dārako bālabhāvena nṛtyanneva mīḍhakūpe prapateta /",
  "SA20bsa073_u:803": "atha te tasya dārakasya mātṛjñātayaḥ paśyeyustaṃ dārakaṃ mīḍhakūpe prapatitam /",
  "SA20bsa073_u:804": "dṛṣṭvā ca gambhīraṃ niśvaseyuḥ śoceyuḥ parideveran /",
  "SA20bsa073_u:805": "na punastaṃ mīḍhakūpamavaruhya (Rgv 48)",
  "SA20bsa073_u:806": "taṃ dārakamadhyālamberan /",
  "SA20bsa073_u:807": "atha tasya dārakasya pitā taṃ pradeśamāgacchet /",
  "SA20bsa073_u:808": "sa paśyetaikaputrakaṃ mīḍhakūpe prapatitaṃ dṛṣṭvā ca śīghraśīghraṃ tvaramāṇarūpa ekaputrakādhyāśayapremānunoto 'jugupsamānastaṃ mīḍhakūpamavaruhyaikaputrakamabhyutkṣipet /",
  "SA20bsa073_u:809": "iti hi sāgaramate upamaiṣā kṛtā yāvadevārthasya vijñaptaye /",
  "SA20bsa073_u:810": "kaḥ prabandho draṣṭavyaḥ /",
  "SA20bsa073_u:811": "mīḍhakūpa iti sāgaramate traidhātukasyaitadadhivacanam /",
  "SA20bsa073_u:812": "ekaputraka iti sattvānāmetadadhivacanam /",
  "SA20bsa073_u:813": "sarvasattveṣu hi bodhisattvasyaikaputrasaṃjñā pratyupasthitā bhavati /",
  "SA20bsa073_u:814": "mātṛjñātaya iti śrāvakapratyekabuddhayānīyānāṃ pudgalānāmetadadhivacanaṃ ye saṃsāraprapatitān sattvān dṛṣṭvā śocanti paridevante na punaḥ śamarthā bhavantyabhyutkṣeptum /",
  "SA20bsa073_u:815": "śreṣṭhī gṛhapatiriti bodhisattvasyaitadadhivacanaṃ yaḥ śucirvimalo nirmalacitto 'saṃskṛtadharmapratyakṣagataḥ saṃcintya traidhātuke pratisaṃdadhāti sattvaparipākārtham /",
  "SA20bsa073_u:816": "seyaṃ sāgaramate bodhisattvasya mahākaruṇā yadatyantaparimuktaḥ sarvabandhanebhyaḥ punareva bhavopapattimupādadāti /",
  "SA20bsa073_u:817": "upāyakauśalyaprajñāparigṛhītaśca saṃkleśairna lipyate /",
  "SA20bsa073_u:818": "sarva kleśabandhaprahāṇāya ca sattvebhyo dharma deśayatīti /",
  "SA20bsa073_u:819_0": "tadanena sūtrapadanirdeśena parahītakriyārtha vaśino bodhisattvasya saṃcintyabhavopapattau",
  "SA20bsa073_u:819_1": "kuśalamūlakaruṇāvalābhyāmupaśleṣādupāyaprajñābalābhyāṃ ca tadasaṃkleśādaśuddhaśuddhāvasthā paridīpitā /",
  "SA20bsa073_u:820": "tatra yadā bodhisattvo yathābhūtājātyanutpattidarśanamāgamya tathāgatadhatorimāṃ bodhisattvadharmatāmanuprāpnoti tathā vistareṇa yathāsūtramanugantavyam /",
  "SA20bsa073_u:821": "yadāha /",
  "SA20bsa073_u:822": "paśya sāgaramate dharmāṇāmasāratāmakārakatāṃ nirātmatāṃ niḥsattvatāṃ (Rgv 49)",
  "SA20bsa073_u:823": "nirjīvatāṃ niḥpudgalatāmasvāmikatām /",
  "SA20bsa073_u:824": "yatra hi nāma yatheṣyante tathā viṭhapyante viṭhapitāśca samānā na cetayanti na prakalpayanti /",
  "SA20bsa073_u:825": "imāṃ sāgaramate dharmaviṭhapanāmadhimucya bodhisattvo na kasmiṃściddharme parikhedamutpādayati /",
  "SA20bsa073_u:826": "tasyaiva jñānadarśanaṃ śuci śuddhaṃ bhavati /",
  "SA20bsa073_u:827": "nātra kaścidupakāro vāpakāro vā kriyata iti /",
  "SA20bsa073_u:828": "evaṃ ca dharmāṇāṃ dharmatāṃ yathābhūtaṃ prajānāti /",
  "SA20bsa073_u:829": "evaṃ ca mahākaruṇāsaṃnāhaṃ na tyajati /",
  "SA20bsa073_u:830": "syādyathāpi nāma sāgaramata'nargha viḍūryamaṇiratnaṃ svavadāpitaṃ supariśuddhaṃ suvimalaṃ kardamaparikṣiptaṃ varṣasahasramavatiṣṭheta /",
  "SA20bsa073_u:831": "tadvarṣasahasrātyayena tataḥ kardamādabhyutkṣipya loḍyeta payavadāyeta /",
  "SA20bsa073_u:832": "tatsudhautaṃ pariśodhitaṃ paryavadāpitaṃ samānaṃ tameva śuddhavimalamaṇiratnasvabhāvaṃ na jahyāt /",
  "SA20bsa073_u:833": "evameva sāgaramate bodhisattvaḥ sattvānāṃ prakṛtiprabhāsvaratāṃ cittasya prajānāti /",
  "SA20bsa073_u:834": "tāṃ punarāgantuko pakleśopakliṣṭāṃ paśyati /",
  "SA20bsa073_u:835": "tatra bodhisattvasyaivaṃ bhavati /",
  "SA20bsa073_u:836": "naite kleśāḥ sattvānāṃ cittaprakṛtiprabhāsvaratāyāṃ praviṣṭāḥ /",
  "SA20bsa073_u:837": "āgantukā ete kleśā abhūtaparikalpasamutthitāḥ /",
  "SA20bsa073_u:838": "śaknuyāmahaṃ punareṣāṃ sattvānāmāgantukleśāpanayanāya dharma deśayitumiti /",
  "SA20bsa073_u:839": "evamasya nāvalīyanācittamutpadyate /",
  "SA20bsa073_u:840": "tasya bhūyasyā mātrayā sarvasattvānāmantike pramokṣacittotpāda utpadyate /",
  "SA20bsa073_u:841": "evaṃ cāsya bhavati /",
  "SA20bsa073_u:842": "naiteṣāṃ kleśānāṃ kiṃcidvalaṃ sthāma vā /",
  "SA20bsa073_u:843": "abalā durbalā ete kleśāḥ /",
  "SA20bsa073_u:844": "naiteṣāṃ kiṃcidbhūtapratiṣṭhānam /",
  "SA20bsa073_u:845": "abhūtaparikalpita (Rgv 50) ete kleśāḥ /",
  "SA20bsa073_u:846": "te yathābhūtayoniśomanasikāranirīkṣitā na kupyanti /",
  "SA20bsa073_u:847": "te 'smābhistathā pratyavekṣitavyā yathā na bhūyaḥ śliṣyeyuḥ /",
  "SA20bsa073_u:848": "aśleṣo hi kleśānāṃ sādhurna punaḥ śleṣaḥ /",
  "SA20bsa073_u:849": "yadyahaṃ kleśānāṃ ślipyeya tatkathaṃ kleśabandhanabaddhānāṃ sattvānāṃ kleśabandhanaprahāṇaya dharma deśayeyam /",
  "SA20bsa073_u:850": "hanta vayaṃ kleśānāṃ ca na śliṣyāmahe kleśabandhanaprahāṇāya ca sattvebhyo dharma śayiṣyāmaḥ /",
  "SA20bsa073_u:851": "ye punaste saṃsāraprabandhakāḥ kuśalanasaṃprayuktāḥ kleśāsteṣvasmābhiḥ sattvaparipākāya śleṣṭavyamiti /",
  "SA20bsa073_u:852": "saṃsāraḥ punariha traidhātukapratibimbakamanāsravadhātau manomayaṃ kāyatrayamabhipretam /",
  "SA20bsa073_u:853": "taddhyanāsravakuśalamūlābhisaṃskṛtatvāt saṃsāraḥ /",
  "SA20bsa073_u:854": "sāsravakarmakleśānabhisaṃskṛtatvānnirvāṇamapi tat /",
  "SA20bsa073_u:855": "yadadhikṛtyāha /",
  "SA20bsa073_u:856": "tasmādbhagavannasti saṃskṛto 'pyasaṃskṛto 'pi saṃsāraḥ /",
  "SA20bsa073_u:857": "asti saṃskṛtamapyasaṃskṛtamapi nirvāṇamiti /",
  "SA20bsa073_u:858": "tatra saṃskṛtā saṃskṛtasaṃsṛṣṭacittacaitasikasamudācārayogādiyamaśuddhaśuddhāvasthetyucyate /",
  "SA20bsa073_u:859_0": "sā punarāsravakṣayābhijñābhimukhyasaṅgaprajñāpāramitabhāvanayā mahākaruṇābhāvanayā",
  "SA20bsa073_u:859_1": "ca sarvasattvadhātuparitrāṇāya tadasākṣātkaraṇādābhimukhyāṃ bodhisattvabhūmau prādhānyena vyavasthāpyate /",
  "SA20bsa073_u:860": "yathoktamātravakṣayajñānamārabhya nagarodāharaṇam /",
  "SA20bsa073_u:861": "evameva kulaputra bodhisattvo manatā yatnena mahata vīryeṇa dṛḍhayādhyāśayapratipattyā pañcābhijñā utpādayati /",
  "SA20bsa073_u:862": "tasya dhyānābhijñaparikarmakṛtacittasyāsravakṣayo 'bhimukhībhavati /",
  "SA20bsa073_u:863": "sa mahākaruṇācittotpādena sarvasattvaparitrāṇāyāsravakṣayajñāne parijayaṃ kṛtvā punarapi (Rgv 51)",
  "SA20bsa073_u:864": "suparikarmakṛtacetāḥ ṣaṣṭhyāmasaṅgaprajñotpādādāsravakṣaye 'bhimukhībhavati /",
  "SA20bsa073_u:865": "evamasyāmābhimukhyāṃ bodhisattvabhūmāvāsravakṣayasākṣātkaraṇavaśitvalābhino bodhisattvasya viśuddhāvasthā /",
  "SA20bsa073_u:866": "paridīpitā /",
  "SA20bsa073_u:867_0": "tasyaivamātmanā samyakpratipannasya parānapi cāsyāmeva samyakpratipattau sthāpayiṣyāmīti",
  "SA20bsa073_u:867_1": "mahākaruṇayā vipratipannasattvaparitrāṇābhiprāyasya śamasukhānāsvādanatayā tadupāyakṛtaparijayasya",
  "SA20bsa073_u:867_2": "saṃsārābhimukhasattvāpekṣayā nirvāṇavimukhasya bodhyaṅgaparipūraṇāya dhyānairvihṛtya",
  "SA20bsa073_u:867_3": "punaḥ kāmadhātau saṃcintyopapattiparigrahaṇato yāvadāśu sattvānāmarthaṃ kartukāmasya",
  "SA20bsa073_u:867_4": "vicitratiryagyonigatajātakaprabhedena pṛthagjanātmabhāvasaṃdarśanavibhutvalābhino",
  "SA20bsa073_u:867_5": "'viśuddhāvasthā paridīpitā /",
  "SA20bsa073_u:868": "aparaḥ ślokārthaḥ",
  "SA20bsa073_u:869": "dharmatāṃ prativicyemāmavikārāṃ jinātmajaḥ /",
  "SA20bsa073_u:870": "dṛśyate yadavidyāndhairjātyādiṣu tadadbhūtam // 69 //",
  "SA20bsa073_u:871": "ata eva jagadvandhorupāyakaruṇe pare /",
  "SA20bsa073_u:872": "yadāryagocaraprāpto dṛśyate bālagocare // 70 //",
  "SA20bsa073_u:873": "sarvalokavyatīto 'sau na ca lokādviniḥsṛtaḥ /",
  "SA20bsa073_u:874": "loke carati lokārthamalipto laukikairmalaiḥ // 71 //",
  "SA20bsa073_u:875": "yathaiva nāmbhasā padmaṃ lipyate jātamambhasi /",
  "SA20bsa073_u:876": "tathā loke 'pi jāto 'sau lokadharmairna lipyate // 72 //",
  "SA20bsa073_u:877": "(Rgv 52) nityojjvalitabuddhiśca kṛtyasaṃpādane 'gnivat /",
  "SA20bsa073_u:878": "śāntadhyānasamāpattipratipannaśca sarvadā // 73 //",
  "SA20bsa073_u:879": "pūrvāvedhavaśāt sarvavikalpāpagamācca saḥ /",
  "SA20bsa073_u:880": "na punaḥ kurute yatnaṃ paripākāya dehinām // 74 //",
  "SA20bsa073_u:881": "yo yathā yena vaineyo manyate 'sau tathaiva tat /",
  "SA20bsa073_u:882": "deśanyā rūpakāyābhyāṃ caryayeryāpathena vā // 75 //",
  "SA20bsa073_u:883": "anābhogena tasyaivamavyāhatadhiyaḥ sadā /",
  "SA20bsa073_u:884": "jagatyākāśaparyante sattvārthaḥ saṃpravartate // 76 //",
  "SA20bsa073_u:885": "etāṃ gatimanuprāpto bodhisattvastathāgataiḥ /",
  "SA20bsa073_u:886": "samatāmeti lokeṣu sattvasaṃtāraṇaṃ prati // 77 //",
  "SA20bsa073_u:887": "atha cāṇoḥ pṛthivyāśca gospadasyodadheśca yat /",
  "SA20bsa073_u:888": "antaraṃ bodhisattvānāṃ buddhasya ca tadantaram // 78 //",
  "SA20bsa073_u:889_0": "eṣāṃ daśānāṃ ślokānāṃ yathākramaṃ navabhiḥ ślokaiḥ pramuditāyā bodhisattvabhūmeradhaśca",
  "SA20bsa073_u:889_1": "saṃkleśaparamatāṃ daśamena ślokena dharmameghāyā bodhisattvabhūmerūrdhvaṃ viśuddhiparamatāmupanidhāya",
  "SA20bsa073_u:889_2": "samāsataścaturṇāṃ bodhisattvānāṃ daśasu bodhisattvabhūmiṣu viśuddhiraviśuddhiśca parīdīpitā /",
  "SA20bsa073_u:890": "catvāro bodhisattvāḥ prathamacittotpādikaḥ /",
  "SA20bsa073_u:891": "caryāpratipannaḥ /",
  "SA20bsa073_u:892": "avaivartikaḥ /",
  "SA20bsa073_u:893": "ekajātipratibaddha iti /",
  "SA20bsa073_u:894_0": "tatra prathamadvitīyābhyāṃ ślokābhyāmanādikālikamadṛṣṭapūrvaprathamalokottaradharmatāprativedhāta",
  "SA20bsa073_u:894_1": "pramuditāyāṃ bhūmau prathamacittotpādikabodhisattvagaṇaviśuddhi lakṣaṇaṃ paridīpitam /",
  "SA20bsa073_u:895": "tritīyacaturthābhyāṃ ślokābhyāmanupaliptacaryācaraṇādvimalāṃ (Rgv 53)",
  "SA20bsa073_u:896": "bhūmimupādāya yāvadadūraṃgamāyāṃ bhūmau caryāpratipannabodhisattvaguṇaviśuddhilakṣaṇaṃ paridīpitam /",
  "SA20bsa073_u:897": "pañcamena ślokena nirantaramahabodhisamudāgamaprayogasamādhiṣu vyavasthitatvādacalāyāṃ bhūmāvavaivartikabodhisattvaguṇaviśuddhilakṣaṇaṃ paridīpitam /",
  "SA20bsa073_u:898_0": "ṣaṣṭhena saptamenāṣṭamena ca ślokena sakalasvaparārthasaṃpādanopāyaniṣṭhāgatasya",
  "SA20bsa073_u:898_1": "buddhabhūmyekacaramajanmapratibaddhatvādanuttaraparamābhisaṃbodhiprāpterdharmameghāyāṃ",
  "SA20bsa073_u:898_2": "bodhisattvabhūmāvekajātipratibaddhabodhisattvaguṇaviśuddhilakṣaṇaṃ paridīpitam /",
  "SA20bsa073_u:899": "navamena daśamena ca ślokena parārthamātmārtha cārabhya niṣṭhāgatabodhisattvatathāgatayorguṇaviśuddheraviśeṣo viśeṣaśca paridīpitaḥ /",
  "SA20bsa073_u:900": "tatra suviśuddhā vasthāyāmavikārārthamārabhya ślokaḥ /",
  "SA20bsa073_u:901": "ananyathātmākṣayadharmayogato jagaccharaṇyo 'naparāntakoṭitaḥ /",
  "SA20bsa073_u:902": "sadādvayo 'sāvavikalpakatvato 'vināśadharmāpyakṛtasvabhāvataḥ // 79 //",
  "SA20bsa073_u:903": "anena kiṃ darśayati /",
  "SA20bsa073_u:904": "na jāyate na mriyate bodhyate no na jīryate /",
  "SA20bsa073_u:905": "sa nityatvāddhruvatvācca śivatvācchāśvatatvataḥ // 80 //",
  "SA20bsa073_u:906": "na jāyate sa nityatvādātmabhāvairmanomayaiḥ /",
  "SA20bsa073_u:907": "acintyapariṇāmena dhruvatvān mriyate na saḥ // 81 //",
  "SA20bsa073_u:908": "(Rgv 54) vāsanāvyādhibhiḥ sūkṣmairbādhyate na śivatvataḥ /",
  "SA20bsa073_u:909": "anāsravābhisaṃskāraiḥ śāśvatatvānna jīryate // 82 //",
  "SA20bsa073_u:910": "sakha lveṣa tathāgatathāturbuddhabhūmāvatyantavimalaviśuddhaprabhāsvaratāyāṃ svaprakṛtau sthitaḥ pūrvāntamupādāya nityatvānna punarjāyate manomayairātmabhāvaiḥ /",
  "SA20bsa073_u:911": "aparāntamupādāya dhruvatvānna punarmriyate 'cintyapāriṇāmikyā cyutyā /",
  "SA20bsa073_u:912": "pūrvāparāntamupādāya śivatvānna punarvādhyate 'vidyāvāsabhūmiparigraheṇa /",
  "SA20bsa073_u:913": "yaścaivamanarthāpatitaḥ sa śāśvatatvānna punarjīryatyanāsravakarmaphalapariṇāmena /",
  "SA20bsa073_u:914": "tatra dvābhyāmatha dvābhyāṃ dvābhyāṃ dvābhyāṃ yathākramam /",
  "SA20bsa073_u:915": "padābhyāṃ nityatādyartho vijñeyo 'saṃskṛte pade // 83 //",
  "SA20bsa073_u:916": "tadeṣāmasaṃskṛtadhātau caturṇā nityadhruvaśivaśāśvapadānāṃ yathākramamekaikasya padasya dvābhyāṃ dvābhyāmuddeśanirdeśapadābhyāmarthapravibhāgo yathāsūtramanugantavyaḥ /",
  "SA20bsa073_u:917": "yadāha /",
  "SA20bsa073_u:918": "nityo 'yaṃ śāriputra dharmakāyo 'nanyatvadharmākṣayadharmatayā /",
  "SA20bsa073_u:919": "dhruvo 'yaṃ śāriputradharmakāyo dhruvaśaraṇo 'parāntakoṭīsamatayā /",
  "SA20bsa073_u:920": "śivo 'yaṃ śāriputra dharmakāyo 'dvayadharmāvikalpadharmatayā /",
  "SA20bsa073_u:921": "śāśvato 'yaṃ śāriputra dharmakāyo 'vināśadharmākṛtrimadharmatayeti /",
  "SA20bsa073_u:922": "(Rgv 55) asyāmeva viśuddhāvasthāyāmatyantavyavadā naniṣṭhāgamanalakṣaṇasya tathāgatagarbhasyā saṃbhedārthamārabhya ślokaḥ /",
  "SA20bsa073_u:923": "sa dharmakāyaḥ sa tathāgato yatastadāryasatyaṃ paramārthanirvṛtiḥ /",
  "SA20bsa073_u:924": "ato na buddhatvamṛte 'rkaraśmivad guṇāvinirbhāgatayāsti nirvṛtiḥ // 84 //",
  "SA20bsa073_u:925": "tatra pūrvaślokārdhena ki darśayati /",
  "SA20bsa073_u:926": "dharmakāyādiparyāyā veditavyāḥ samāsataḥ /",
  "SA20bsa073_u:927": "catvāro 'nāsrave dhātau caturarthaprabhedataḥ // 85 //",
  "SA20bsa073_u:928": "samāsato 'nāsrave dhātau tathāgatagarbhe caturo 'rthānadhikṛtya catvāro nāmaparyāyā veditavyāḥ /",
  "SA20bsa073_u:929": "catvāro 'rthāḥ katame /",
  "SA20bsa073_u:930": "buddhadharmāvinirbhāgastadgotrasya tathāgamaḥ /",
  "SA20bsa073_u:931": "amṛṣāmoṣadharmitvamādiprakṛtiśāntatā // 86 //",
  "SA20bsa073_u:932": "buddhadharmāvinirbhāgārthaḥ /",
  "SA20bsa073_u:933": "yamadhikṛtyoktam /",
  "SA20bsa073_u:934": "aśūnyo bhagavaṃstathāgatagarbho gaṅgāanadīvālukāvyativṛttairavinirbhāgairamuktajñairacintyairbuddhadharmairiti /",
  "SA20bsa073_u:935": "tadgotrasya prakṛteracintyaprakārasamudāgamārthaḥ /",
  "SA20bsa073_u:936": "yamadhikṛtyoktam /",
  "SA20bsa073_u:937": "ṣaḍāyatanaviśeṣaḥ sa tādṛśaḥ paraṃparāgato 'nādikāliko dharmatāpratilabdha iti /",
  "SA20bsa073_u:938": "amṛṣāmopārthaḥ /",
  "SA20bsa073_u:939": "yamadhikṛtyoktam /",
  "SA20bsa073_u:940": "tatra paramārthasatyaṃ yadidamamoṣadharmi nirvāṇam /",
  "SA20bsa073_u:941": "tatkasmāddhetoḥ /",
  "SA20bsa073_u:942": "nityaṃ tadgotraṃ samadharmatayeti /",
  "SA20bsa073_u:943": "atyantopaśamārthaḥ /",
  "SA20bsa073_u:944": "yamadhikṛtyoktam /",
  "SA20bsa073_u:945": "ādiparinirvṛta eva tathāgato 'rhan samyaksaṃbuddho 'nutpanno 'niruddha (Rgv 56) iti /",
  "SA20bsa073_u:946": "eṣu caturṣvartheṣu yathāsaṃkhyāmima catvāro nāmaparyāyā bhavanti /",
  "SA20bsa073_u:947": "tadyathā dharmakāyastathāgata paramārthasatyaṃ nirvāṇamiti /",
  "SA20bsa073_u:948": "yata evamāha /",
  "SA20bsa073_u:949": "tathāgatagarbha iti śāriputra dharmakāyasyaitadadhivacanamiti /",
  "SA20bsa073_u:950": "nānyo bhagavaṃstathāgato 'nyo dharmakāyaḥ /",
  "SA20bsa073_u:951": "dharmakāya eva bhagavaṃstathāgata iti /",
  "SA20bsa073_u:952": "duḥkhanirodhanāmnā bhagavannevaṃguṇasamanvāgatastathāgatadharmakāyo deśita iti /",
  "SA20bsa073_u:953": "nirvāṇadhāturiti bhagavaṃstathāgatadharmakāyasyaitadadhivacanamiti /",
  "SA20bsa073_u:954": "tatrāpareṇa ślokārdhena kiṃ darśayati /",
  "SA20bsa073_u:955": "sarvākārābhisaṃbodhiḥ savāsanamalloddhṛtiḥ /",
  "SA20bsa073_u:956": "buddhatvamatha nirvāṇamadvayaṃ paramārthataḥ // 87 //",
  "SA20bsa073_u:957": "yata ete catvāro 'nāsravadhātuparyāyāstathāgatadhātāvekasminnabhinne 'rthe samavasaranti /",
  "SA20bsa073_u:958_0": "ata eṣāmekārthatvādadvayadharmanayamukhena yacca sarvākārasarvadharmābhisaṃbodhādruddhatvamityuktaṃ",
  "SA20bsa073_u:958_1": "yacca mahābhisaṃbodhāt savāsanamalaprahāṇānnirvāṇamityuktametadubhayamanāsrave dhātāvadvayamiti",
  "SA20bsa073_u:958_2": "draṣṭavyamabhinnamacchinnam /",
  "SA20bsa073_u:959": "sarvākārairasaṃkhyeyairacintyairamalairguṇaiḥ /",
  "SA20bsa073_u:960": "abhinnalakṣaṇo mokṣo yo mokṣaḥ sa tathāgata iti //",
  "SA20bsa073_u:961": "yaduktamarhatpratyekabuddhaparinirvāṇamadhikṛtya /",
  "SA20bsa073_u:962": "nirvāṇamiti bhagavannupāya eṣa tathā gatānāmiti /",
  "SA20bsa073_u:963": "anena dīrghādhvapariśrāntānāmaṭavīmadhye nagaranirmāṇavadavivartanopāya eṣa dharmaparameśvarāṇāṃ samyaksaṃbuddhānāmiti paridīpitam /",
  "SA20bsa073_u:964": "nirvāṇādhigamād (Rgv 57)",
  "SA20bsa073_u:965": "bhagavaṃstathāgatā bhavantyarhantaḥ samyaksaṃbuddhāḥ sarvāprameyācintyaviśuddhiniṣṭhāgataguṇasamanvāgatā iti /",
  "SA20bsa073_u:966": "anena caturākāraguṇaniṣpatsvasaṃbhinnalakṣaṇaṃ nirvāṇamadhigamya tadātmakāḥ samyaksaṃbuddhā bhavantīti /",
  "SA20bsa073_u:967": "buddhatvanirvāṇayoravinirbhāgaguṇayogāduddhatvamantareṇa kasyacinnirvāṇādhigamo nāstīti paridīpitam /",
  "SA20bsa073_u:968": "tatra tathāgatānāmanāsrave dhātau sarvākāravaropetaśūnyatābhinirhārataścitrakaradṛṣṭāntena guṇasarvatā veditavyā /",
  "SA20bsa073_u:969": "anyonyakuśalā yadvadbhaveyuścitralekhakāḥ /",
  "SA20bsa073_u:970": "yo yadaṅgaṃ prajānīyāttadanyo nāvadhārayet // 88 //",
  "SA20bsa073_u:971": "athe tebhyaḥ prabhū rājā prayacchedduṣyamājñayā /",
  "SA20bsa073_u:972": "sarvairevātra yuṣmābhiḥ kāryā pratikṛtirmama // 89 //",
  "SA20bsa073_u:973": "tatastasya pratiśrutya yuñjeraṃścitrakarmaṇi /",
  "SA20bsa073_u:974": "tatraiko vyabhiyuktānāmanyadeśagato bhavet // 90 //",
  "SA20bsa073_u:975": "deśāntaragate tasmin pratimā tadviyogataḥ /",
  "SA20bsa073_u:976": "na sā sarvāṅgasaṃpūrṇā bhavedityupamā kṛtā // 91 //",
  "SA20bsa073_u:977": "lekhakā ye tadākārā dānaśīlakṣamādayaḥ /",
  "SA20bsa073_u:978": "sarvākāravaropetā śūnyatā pratimocyate // 92 //",
  "SA20bsa073_u:979": "tatraiṣāmeva dānādīnāmekaikasya buddhaviṣayāparyantaprakārabhedabhinnatvādaparimitatvaṃ veditavyam /",
  "SA20bsa073_u:980": "saṃkhyāprabhāvābhyāmacintyatvam /",
  "SA20bsa073_u:981": "mātsaryādivipakṣamalavāsanāpakarṣitatvādviśuddhiparamatvamiti /",
  "SA20bsa073_u:982": "tatra sarvākāravaropetaśūnyatāsamādhimukhabhāvanayānutpattikadharmalābhādacalāyāṃ bodhisattvabhūmāvavikalpāniśchidranirantarasvarasavāhimārgajñānasaṃniśrayeṇa (Rgv 58)",
  "SA20bsa073_u:983": "tathāgatānāmanāsrave dhātau guṇasarvatā samudāgacchati /",
  "SA20bsa073_u:984": "sādhumatyāṃ bodhisattvabhūmāvasaṃkhyeyasamādhidhāraṇīmukhasamudrairaparimāṇabuddhadharmaparigrahajñānasaniśrayeṇa guṇāprameyatā samudāgacchati /",
  "SA20bsa073_u:985": "dharmameghāyāṃ bodhisattvabhūmau sarvatathāgatagṛhyasthānāviparokṣajñānasaṃniśrayeṇa guṇācintyatā samudāgacchati /",
  "SA20bsa073_u:986": "tadanantaraṃ buddhabhūbhyadhigamāya sarvasavāsanakleśajñeyāvaraṇavimokṣajñānasaṃniśrayeṇa guṇaviśuddhiparamatā samudāgacchati /",
  "SA20bsa073_u:987": "yat eṣu caturṣu bhūmijñānasaṃniśrayeṣvarhatpratyekabuddhā na saṃdṛśyante tasmātte dūrībhavanti caturākāraguṇapariniṣpattyasaṃbhinnalakṣaṇān nirvāṇadhātorityuktam /",
  "SA20bsa073_u:988": "prajñājñānavimuktīnāṃ dīptispharaṇaśuddhitaḥ /",
  "SA20bsa073_u:989": "abhedataśca sādharmyaṃ prabhāraśmyarkamaṇḍalaiḥ // 93 //",
  "SA20bsa073_u:990_0": "yayā prajñayā yena jñānena yayā vimuktyā sa caturākāraguṇaniṣpattyasaṃbhinnalakṣaṇo",
  "SA20bsa073_u:990_1": "nirvāṇadhātuḥ sūcyate tāsāṃ yathākramaṃ tribhirekena ca kāraṇena caturvidhamādityasādharmya paridīpitam /",
  "SA20bsa073_u:991": "tatra buddhasāntānikyā lokottaranirvikalpāyāḥ paramajñeyatattvāndhakāravidhamanapratyupasthānatayā prajñāyā dīptisādharmyam /",
  "SA20bsa073_u:992": "tatpṛṣṭhalabdhasya sarvajñajñānasya sarvākāraniravaśeṣajñeyavastupravṛttatayā raśmijālaspharaṇasādharmyam /",
  "SA20bsa073_u:993": "tadubhayāśrayasya cittaprakṛtivimukteratyantavimalaprabhāsvaratayārkamaṇḍalaviśuddhisādharmyam /",
  "SA20bsa073_u:994": "tisṛṇāmapi dharmadhātvasaṃbhedesvabhāvatayā tattrayāvinirbhāgasādharmyamiti /",
  "SA20bsa073_u:995": "ato 'nāgamya buddhatvaṃ nirvāṇaṃ nādhigamyate //",
  "SA20bsa073_u:996": "na hi śakyaḥ prabhāraśmī nirvṛjya prekṣituṃ raviḥ // 94 //",
  "SA20bsa073_u:997_0": "(Rgv 59) yata evamanādi sāṃnidhyasvabhāvaśubhadharmopahite dhātau tathāgatānāmavinirbhāgaguṇadharmatvamato",
  "SA20bsa073_u:997_1": "na tathāgatatvamasaṅgāpratihataprajñājñānadarśanamanāgamya sarvāvaraṇavimuktilakṣaṇasya",
  "SA20bsa073_u:997_2": "nirvāṇadhātoradhigamaḥ sākṣātkaraṇamupapadyate prabhāraśmyadarśina iva sūryamaṇḍaladarśanam /",
  "SA20bsa073_u:998": "ata evamāha /",
  "SA20bsa073_u:999": "na hi bhagavan hīnapraṇītadharmāṇāṃ nirvāṇādhigamaḥ /",
  "SA20bsa073_u:1000": "samadharmāṇāṃ bhagavan nirvāṇādhigamaḥ /",
  "SA20bsa073_u:1001": "samajñānānāṃ samavimuktīnāṃ samavimuktijñānadarśanānāṃ bhagavan nirvāṇādhigamaḥ /",
  "SA20bsa073_u:1002": "tasmādbhagavan nirvāṇadhāturekarasaḥ samarasa ityucyate /",
  "SA20bsa073_u:1003": "yaduta vidyāvimuktiraseneti /",
  "SA20bsa073_u:1004": "jinagarbhavyasthānamityevaṃ daśaṃdhoditam /",
  "SA20bsa073_u:1005": "tatkleśakośagarbhatvaṃ punarjñeyaṃ nidarśanaiḥ // 95 //",
  "SA20bsa073_u:1006": "ityetadaparāntakoṭisamadhruvadharmatāsaṃvidyamānatāmadhikṛtya daśavidhenārthena tathāgata garbhavyavasthānamuktam /",
  "SA20bsa073_u:1007_0": "punaranādisāṃnidhyāsaṃbaddha svabhāvakleśakośatāmanādisāṃnidhyasaṃbaddha svabhāvaśubhadharmatāṃ",
  "SA20bsa073_u:1007_1": "cādhikṛtya navabhirudāharaṇairaparyantakleśakośakoṭīgūḍhastathāgatagarbha iti yathāsūtramanugantavyam /",
  "SA20bsa073_u:1008": "navodāharaṇāni katamāni /",
  "SA20bsa073_u:1009": "buddhaḥ kupadme madhu makṣikāsu tuṣesu sārāṇya śucau suvarṇam /",
  "SA20bsa073_u:1010": "(Rgv 60) nidhiḥ kṣitāvalpaphale 'ṅkurādi praklinnavastreṣu jinātmabhāvaḥ // 96 //",
  "SA20bsa073_u:1011": "jaghanyanārījaṭhare nṛpatvaṃ yathā bhavenmṛtsu ca ratnabimbam /",
  "SA20bsa073_u:1012": "āgantukakleśamalāvṛteṣu sattveṣu tadvat sthita eṣa dhātuḥ // 97 //",
  "SA20bsa073_u:1013": "padmaprāṇituṣāśu cikṣitiphalatvakpūtivastrāvaras",
  "SA20bsa073_u:1014": "trīduḥkhajvalanābhitaptapṛthivīdhātuprakāśā malāḥ /",
  "SA20bsa073_u:1015": "buddhakṣaudrasusārakāñcananidhinyagrodharatnākṛti-",
  "SA20bsa073_u:1016": "dvīpāgrādhiparatnabimbavimalaprakhyaḥ sa dhātuḥ paraḥ // 98 //",
  "SA20bsa073_u:1017": "kutsitapadmakośasadṛśāḥ kleśāḥ /",
  "SA20bsa073_u:1018": "buddhavattathāgatadhāturiti /",
  "SA20bsa073_u:1019": "yathā vivarṇāmbujagarbhaveṣṭitaṃ tathāgataṃ dīptasahasralakṣaṇam /",
  "SA20bsa073_u:1020": "naraḥ samīkṣyāmaladivyalocano vimocayedambujapattrakośataḥ // 99 //",
  "SA20bsa073_u:1021": "vilokya tadvat sugataḥ svadharmatāmavīcisaṃstheṣvapi buddhacakṣuṣā /",
  "SA20bsa073_u:1022": "vimocayatyāvaraṇādanāvṛto 'parāntakoṭīsthitakaḥ kṛpātmakaḥ // 100 //",
  "SA20bsa073_u:1023": "yadvat syādvijugupsitaṃ jalaruhaṃ saṃmiñji taṃ divyadṛk tadgarbhasthitamabhyudīkṣya sugataṃ patrāṇi saṃchedayet /",
  "SA20bsa073_u:1024": "(Rgv 61) rāgadveṣamalādikośanivṛtaṃ saṃbuddhagarbhaṃ jagat",
  "SA20bsa073_u:1025": "kāruṇyādavalokya tannivaraṇaṃ nirhanti tadvanmuniḥ // 101 //",
  "SA20bsa073_u:1026": "kṣudraprāṇākasadṛśāḥ kleśāḥ /",
  "SA20bsa073_u:1027": "kṣaudravattathāgatadhāturiti /",
  "SA20bsa073_u:1028": "yathā madhu prāṇigaṇopagūḍhaṃ vilokya vidvān puruṣastadarthī /",
  "SA20bsa073_u:1029": "samantataḥ prāṇigaṇasya tasmādupāyato 'pakramaṇaṃ prakuryāt // 102 //",
  "SA20bsa073_u:1030": "sarvajñacakṣurviditaṃ maharṣirmadhūpamaṃ dhātumimaṃ vilokya /",
  "SA20bsa073_u:1031": "tadāvṛtīnāṃ bhramaropamānāmaśleṣamātyantikamādadhāti // 103 //",
  "SA20bsa073_u:1032": "yadvat prāṇisahasrakoṭīniyutairmadhvāvṛtaṃ syānnaro",
  "SA20bsa073_u:1033": "madhvarthī vinihatya tānmadhukarānmadhvā yathākāmataḥ /",
  "SA20bsa073_u:1034": "kuryātkāryamanāsravaṃ madhunibhaṃ jñānaṃ tathā dehiṣu",
  "SA20bsa073_u:1035": "kleśāḥ kṣudranibhā jinaḥ puruṣavat tadghātane kovidaḥ // 104 //",
  "SA20bsa073_u:1036": "bahistuṣasadṛśāḥ kleśāḥ /",
  "SA20bsa073_u:1037": "antaḥsāravattathā gatadhāturiti /",
  "SA20bsa073_u:1038": "dhānyeṣu sāraṃ tuṣasaṃprayuktaṃ nṛṇāṃ na ya[dva]tparibhogameti /",
  "SA20bsa073_u:1039": "bhavanti ye 'nnādibhirarthinastu te tattuṣebhyaḥ parimocayanti // 105 //",
  "SA20bsa073_u:1040": "(Rgv 62) sattveṣvapi kleśamalopasṛṣṭamevaṃ na tāvatkurute jinatvam /",
  "SA20bsa073_u:1041": "saṃbuddhakāryaṃ tribhave na yāvadvimucyate kleśamalopasargāt // 106 //",
  "SA20bsa073_u:1042": "yadvat kaṅgukaśālikodravayavavrīhiṣvamuktaṃ tuṣāt",
  "SA20bsa073_u:1043": "sāraṃ khāḍyasusaṃskṛtaṃ na bhavati svādūpabhojyaṃ nṛṇām //",
  "SA20bsa073_u:1044": "tadvat kleśatuṣādaniḥsṛtavapuḥ sattveṣu dharmeśvaro",
  "SA20bsa073_u:1045": "dharmaprītirasaprado na bhavati kleśakṣudhārte jane // 107 //",
  "SA20bsa073_u:1046": "aśucisaṃkāradhānasadṛśāḥ kleśāḥ /",
  "SA20bsa073_u:1047": "suvarṇavattathāgatadhāturiti /",
  "SA20bsa073_u:1048": "yathā suvarṇaṃ vrajato narasya cyutaṃ bhavetsaṃkarapūtidhāne /",
  "SA20bsa073_u:1049": "bahūni tadvarṣaśatāni tasmin tathaiva tiṣṭhedavināśadharmi // 108 //",
  "SA20bsa073_u:1050": "taddevatā divyaviśuddhacakṣurvilokya tatra pravadennarasya /",
  "SA20bsa073_u:1051": "suvarṇamasminnavamagraratnaṃ viśodhya ratnena kuruṣva kāryam // 109 //",
  "SA20bsa073_u:1052": "dṛṣṭvā muniḥ sattvaguṇaṃ tathaiva kleśeṣvamekṣyapratimeṣu magnam /",
  "SA20bsa073_u:1053": "(Rgv 63) tatkleśapaṅkavyavadānahetordharmāmbuvarṣaṃ vyasṛjat prajāsu // 110 //",
  "SA20bsa073_u:1054": "yadvat saṃkarapūtidhānapatitaṃ cāmīkaraṃ devatā",
  "SA20bsa073_u:1055": "dṛṣṭvā dṛśyatamaṃ nṛṇāmupadiśet saṃśodhanārthaṃ malāt /",
  "SA20bsa073_u:1056": "tadvat kleśamahāśuciprapatitaṃ saṃbuddharatnaṃ jinaḥ",
  "SA20bsa073_u:1057": "sattveṣu vyavalokya dharmamadiśa[tta]cchuddhaye dehinām // 111 //",
  "SA20bsa073_u:1058": "pṛthivītalasadṛśāḥ kleśāḥ /",
  "SA20bsa073_u:1059": "ratnanidhāna vattathāgatadhāturiti /",
  "SA20bsa073_u:1060": "yathā daridrasya narasya veśmanyantaḥ pṛthivyāṃ nidhirakṣayaḥ syāt /",
  "SA20bsa073_u:1061": "vidyānna cainaṃ sa naro na cāsminneṣo 'hamasmīti vadennidhistam // 112 //",
  "SA20bsa073_u:1062": "tadvanmano 'ntargatamapya cintyamakṣayyadharmāmalaratnakośam /",
  "SA20bsa073_u:1063": "abudhyamānānubhavatyajasraṃ dāridrayaduḥkhaṃ bahudhā prajeyam // 113 //",
  "SA20bsa073_u:1064": "yadvadratnanidhirdaridrabhavanābhyantargataḥ syānnaraṃ",
  "SA20bsa073_u:1065": "na brūyādahamasmi ratnanidhirityevaṃ na vidyānnaraḥ /",
  "SA20bsa073_u:1066": "tadvaddharmanidhirmanogṛhagataḥ sattvā daridropamās",
  "SA20bsa073_u:1067": "teṣāṃ tatpratilambhakāraṇamṛṣirloke samutpadyate // 114 //",
  "SA20bsa073_u:1068": "tvakkośasadṛśāḥ kleśāḥ /",
  "SA20bsa073_u:1069": "bījāṅkuravattathāgatadhāturiti /",
  "SA20bsa073_u:1070": "yathāmratālādiphale drumāṇāṃ bījāṅkuraḥ sannavināśadharmī /",
  "SA20bsa073_u:1071": "(Rgv 64) uptaḥ pṛthivyāṃ salilādiyogāt kramādupaiti drumarājabhāvam // 115 //",
  "SA20bsa073_u:1072": "sattveṣvavidyā diphalatvagantaḥkośāvanaddhaḥ śubhadharmadhātuḥ /",
  "SA20bsa073_u:1073": "upaiti tattatkuśalaṃ pratītya krameṇa tadvanmunirājabhāva // 116 //",
  "SA20bsa073_u:1074": "ambvādityāgabhastivāyupṛthivīkālāmbarapratyayair",
  "SA20bsa073_u:1075": "yadvat tālaphalāmrakośavivarādutpadyate pādapaḥ /",
  "SA20bsa073_u:1076": "sattvakleśaphalatvagantaragataḥ saṃbuddhabījāṅkuras",
  "SA20bsa073_u:1077": "tadvadvṛddhimupaiti dharmaviṭapastaistaiḥ śubhapratyayaiḥ // 117 //",
  "SA20bsa073_u:1078": "pūtivastrasadṛśaḥ kleśāḥ /",
  "SA20bsa073_u:1079": "ratnavigrahavattathāgatadhāturiti /",
  "SA20bsa073_u:1080": "bimbaṃ yathā ratnamayaṃ jinasya durgandhapūtyambarasaṃniruddham /",
  "SA20bsa073_u:1081": "dṛṣṭvavojjhitaṃ vartmani devatāsya muktyai vadedadhvagametamartham // 118 //",
  "SA20bsa073_u:1082": "nānāvidhakleśamalopagūḍhamasaṅgacakṣuḥ sugatātmabhāvam /",
  "SA20bsa073_u:1083": "vilokya tiryakṣvapi advimuktiṃ pratyabhyupāyaṃ vidadhāti tadvat // 119 //",
  "SA20bsa073_u:1084": "yadvadratnamayaṃ tathāgatavapurdurgandhavastrāvṛtaṃ",
  "SA20bsa073_u:1085": "vartmanyujjñitamekṣya divyanayano muktyai nṛṇāṃ darśayet /",
  "SA20bsa073_u:1086": "(Rgv 65) tadvat kleśavipūtivastranivṛtaṃ saṃsāravartmojjhitaṃ",
  "SA20bsa073_u:1087": "tiryakṣu vyavalokya dhātumavadaddharmaṃ vimuktyai jinaḥ // 120 //",
  "SA20bsa073_u:1088": "āpannasattvanārisadṛśāḥ kleśāḥ /",
  "SA20bsa073_u:1089": "kalalamahābhūtagatacakravartivattathāgatadhāturiti /",
  "SA20bsa073_u:1090": "nārī yathā kācidanāthabhūtā vasedanāthāvasathe virūpā /",
  "SA20bsa073_u:1091": "garbheṇa rājaśriyamudvahantī na sāvabudhyeta nṛpaṃ svakukṣau // 121 //",
  "SA20bsa073_u:1092": "anāthaśāleva bhavopapattirantarvatīstrīvadaśuddhasattvāḥ /",
  "SA20bsa073_u:1093": "tadgarbhavatteṣvamalaḥ sa dhāturbhavanti yasminsati te sanāthāḥ // 122 //",
  "SA20bsa073_u:1094": "yadvat strī malināmvarāvṛtatanurbībhatsarūpānvitā",
  "SA20bsa073_u:1095": "vindedduḥkhamanāthaveśmani paraṃ garbhāntarasthe nṛpe /",
  "SA20bsa073_u:1096": "tadvat kleśavaśādaśāntamanaso duḥkhālayasthā janāḥ",
  "SA20bsa073_u:1097": "sannātheṣu ca satsvanāthamatayaḥ svātmāntarastheṣvapi // 123 //",
  "SA20bsa073_u:1098": "mṛtpaṅkalepasadṛśāḥ kleśāḥ /",
  "SA20bsa073_u:1099": "kanakabimbavattathāgatadhāturiti /",
  "SA20bsa073_u:1100": "hemno yathāntaḥkvathitasya pūrṇaṃ bimbaṃ bahirmṛnmayamekṣya śāntam /",
  "SA20bsa073_u:1101": "(Rgv 66) antarviśuddhyai kanakasya tajjñaḥ saṃcodayedāvaraṇaṃ bahirdhā // 124 //",
  "SA20bsa073_u:1102": "prabhāsvaratvaṃ prakṛtermalānāmāgantukatvaṃ ca sadāvalokya /",
  "SA20bsa073_u:1103": "ratnākarābhaṃ jagadagrabodhirviśodhayatyāvaraṇebhya evam // 125 //",
  "SA20bsa073_u:1104": "yadvannirmaladīptakāñcanamayaṃ bimbaṃ mṛdantargataṃ",
  "SA20bsa073_u:1105": "syācchānta tadavetya ratnakuśalaḥ saṃcodayenmṛttikām /",
  "SA20bsa073_u:1106": "tadvacchāntamavetya śuddhakanakaprakhyaṃ manaḥ sarvavid",
  "SA20bsa073_u:1107": "dharmākhyānanayaprahāravidhitaḥ saṃcodayatyāvṛtim // 126 //",
  "SA20bsa073_u:1108": "udāharaṇānāṃ piṇḍārthaḥ /",
  "SA20bsa073_u:1109": "ambujabhramaraprāṇituṣoccārakṣitiṣvatha /",
  "SA20bsa073_u:1110": "phalatvakpūtivastrastrīgarbhamṛtkośakeṣvapi // 127 //",
  "SA20bsa073_u:1111": "buddhavanmadhuvatsārasuvarṇanidhivṛkṣavat /",
  "SA20bsa073_u:1112": "ratnavigrahavaccakravartivaddhemabimba vat // 128 //",
  "SA20bsa073_u:1113": "sattvadhātorasaṃbaddhaṃ kleśakośeṣvanādiṣu /",
  "SA20bsa073_u:1114": "cittaprakṛtivaimalyamanādimadudāhṛtam // 129 //",
  "SA20bsa073_u:1115": "samāsato 'nena tathāgatagarbhasūtrodāharaṇanirdeśena kṛtsnasya sattvadhātoranādicittasaṃkleśadharmāgantukatvamanādicittavyavadānadharmasahajāvinirbhāgatā ca (Rgv 67)",
  "SA20bsa073_u:1116": "paridīpitā /",
  "SA20bsa073_u:1117": "tata ucyate /",
  "SA20bsa073_u:1118": "cittasaṃkleśāt sattvāḥ saṃkliṣyante cittavyavadānādviśudhyanta iti /",
  "SA20bsa073_u:1119": "tatra katamaścittasaṃkleśo yamadhikṛtya navadhā padmakośādidṛṣṭāntadeśanā /",
  "SA20bsa073_u:1120": "rāgadviḍ mohatattīvraparyavasthāna vāsanāḥ /",
  "SA20bsa073_u:1121": "dṛṅmārgabhāvanāśuddhaśuddhabhūmigatā malāḥ // 130 //",
  "SA20bsa073_u:1122": "padmakośādidṛṣṭāntairnavadhā saṃprakāśitāḥ /",
  "SA20bsa073_u:1123": "aparyantopasaṃkleśakośakoṭyastu bhedataḥ // 131 //",
  "SA20bsa073_u:1124": "samāsata ime na va kleśāḥ prakṛtipariśuddhe 'pi tathāgatadhātau padmakośādaya iva buddhabimbādiṣu sadāgantukatayā saṃvidyante /",
  "SA20bsa073_u:1125": "katame nava /",
  "SA20bsa073_u:1126": "tadyathā rāgānuśayalakṣaṇaḥ kleśaḥ /",
  "SA20bsa073_u:1127": "dveṣānuśayalakṣaṇaḥ /",
  "SA20bsa073_u:1128": "mohānuśayalakṣaṇaḥ /",
  "SA20bsa073_u:1129": "tīvrarāgadveṣamohaparyavasthānalakṣaṇaḥ /",
  "SA20bsa073_u:1130": "avidyāvāsabhūmisaṃgṛhītaḥ /",
  "SA20bsa073_u:1131": "darśanaprahātavyaḥ /",
  "SA20bsa073_u:1132": "bhāvanāprahātavyaḥ /",
  "SA20bsa073_u:1133": "aśuddhabhūmigataḥ /",
  "SA20bsa073_u:1134": "śuddhabhūmigataśca /",
  "SA20bsa073_u:1135": "tatra ye laukikavītarāgasāntānikāḥ kleśā āniñjyasaṃskāropacayahetavo rūpārūpyadhātunirvartakā lokottarajñānavadhyāsta ucyante rāgadveṣamohānuśayalakṣaṇā iti /",
  "SA20bsa073_u:1136": "ye rāgādicaritasattvasāntānikāḥ puṇyāpuṇyasaṃskāropacayahetavaḥ kevalakāmadhātunirvartakā aśubhādibhāvajñānavadhyāsta ucyante tīvrarāgadveṣamohaparyavasthānalakṣaṇā iti /",
  "SA20bsa073_u:1137": "ye 'rhatsāntānikā anāsravakarmapravṛttihetavo vimalamanomayātmabhāvanirvartakāstathāgatabodhijñānavadhyāsta ucyante 'vidyāvāsabhūmisaṃgṛhītā iti /",
  "SA20bsa073_u:1138": "dvividhaḥ śaikṣaḥ pṛthagjana āryaśca /",
  "SA20bsa073_u:1139": "tatra ye pṛthagjanaśaikṣasāṃtānikāḥ prathamalokottaradharmadarśanajñānavadhyāsta ucyante darśanaprahātavyā (Rgv 68) iti /",
  "SA20bsa073_u:1140": "ya āryapudgalaśaikṣasāntānikā yathādṛṣṭalokottaradharmabhāvanājñānavadhyāsta ucyante bhāvanāprahātavyā iti /",
  "SA20bsa073_u:1141": "ye 'niṣṭhāgatabodhisattvasāntānikāḥ saptavidhajñānabhūmivipakṣā aṣṭāmyādibhūmitrayabhāvanājñānavadhyāsta ucyante 'śuddhabhūmigatā iti /",
  "SA20bsa073_u:1142": "ye niṣṭhāgatabodhisattvasāntānikā aṣṭamyādibhūmitrayabhāvanājñānavipakṣā vajropamasamādhijñānavadhyāsta ucyante śuddhabhūmigatā iti / ete",
  "SA20bsa073_u:1143": "nava rāgādayaḥ kleśāḥ saṃkṣepeṇa yathākramam /",
  "SA20bsa073_u:1144": "navabhiḥ padmakośādidṛṣṭāntaiḥ saṃprakāśitāḥ // 132 //",
  "SA20bsa073_u:1145": "vistareṇa punareta eva caturaśītisahasraprakārabhedena tathāgatajñānavadaparyantā bhavanti yairaparyantakleśakośakoṭigūḍhastathāgatagarbha ucyate /",
  "SA20bsa073_u:1146": "bālānāmarhatāmebhiḥ śaikṣāṇāṃ dhīmatāṃ kramāt /",
  "SA20bsa073_u:1147": "malaiścaturbhirekena dvābhyāṃ dvābhyāmaśuddhatā // 133 //",
  "SA20bsa073_u:1148": "yaduktaṃ bhagavatā /",
  "SA20bsa073_u:1149": "sarvasattvāstathāgatagarbha iti /",
  "SA20bsa073_u:1150": "tatra sarvasattvāḥ saṃkṣepeṇocyante caturvidhāstadyathā pṛthagjanā arhantaḥ śaikṣā bodhisattvāśceti /",
  "SA20bsa073_u:1151": "tatraiṣāmanāsrave dhātau yathākramaṃ caturbhirekena dvābhyāṃ dvābhyāṃ ca kleśamalābhyāmaśuddhiḥ paridīpitā /",
  "SA20bsa073_u:1152": "kathaṃ punarime nava rāgādayaḥ kleśāḥ padmakośādisadṛśā veditavyāḥ /",
  "SA20bsa073_u:1153": "kathaṃ ca tathāgatadhātorbuddhabimbādisādharmyamanugantavyamiti /",
  "SA20bsa073_u:1154": "tatpadmaṃ mṛdi saṃbhūtaṃ purā bhūtvā manoramam /",
  "SA20bsa073_u:1155": "aramyamabhavat paścādyathā rāgaratistathā // 134 //",
  "SA20bsa073_u:1156": "bhramarāḥ prāṇīno yadvaddaśanti kupitā bhṛśam /",
  "SA20bsa073_u:1157": "duḥkha janayati dveṣo jāyamānastathā hṛdi // 135 //",
  "SA20bsa073_u:1158": "(Rgv 69) śālyādīnāṃ yathā sāramavacchannaṃ bahistuṣaiḥ /",
  "SA20bsa073_u:1159": "mohāṇḍakośasaṃchannamevaṃ sārārthadarśanam // 136 //",
  "SA20bsa073_u:1160": "pratikūlaṃ yathāmedhyamevaṃ kāmā virāgiṇām /",
  "SA20bsa073_u:1161": "kāmasevānimittatvāt paryutthānānyamedhyavat // 137 //",
  "SA20bsa073_u:1162": "vasudhāntaritaṃ yadvadajñānānnāpnuyurnidhim /",
  "SA20bsa073_u:1163": "svayaṃbhūtvaṃ tathāvidyāvāsabhūmyāvṛtā janāḥ // 138 //",
  "SA20bsa073_u:1164": "yathā bījatvagucchittiraṅkurādikramodayāt /",
  "SA20bsa073_u:1165": "tathā darśanaheyānāṃ vyāvṛttistattvadarśanāt // 139 //",
  "SA20bsa073_u:1166": "hatasatkāyasārāṇāmāryamārgānuṣaṅgataḥ /",
  "SA20bsa073_u:1167": "bhāvanājñānaheyānāṃ pūtivastranidarśanam // 140 //",
  "SA20bsa073_u:1168": "garbhakośamalaprakhyāḥ saptabhūmigatā malā /",
  "SA20bsa073_u:1169": "vikośagarbhavajjñānamavikalpaṃ vipākavat // 141 //",
  "SA20bsa073_u:1170": "mṛtpaṅkalepavajjñeyāstribhūmyanugatā malāḥ /",
  "SA20bsa073_u:1171": "vajropamasamādhānajñānavadhyā mahātmanām // 142 //",
  "SA20bsa073_u:1172": "evaṃ padmādibhistulyā nava rāgādayo malāḥ /",
  "SA20bsa073_u:1173": "dhātorbuddhādisādharmyaṃ svabhāvatrayasaṃgrahāt // 143 //",
  "SA20bsa073_u:1174": "trividhaṃ svabhāvamadhikṛtya cittavyavadānahetostathāgatagarbhasya navadhā buddhābimbādisādharmyamanugantavyam /",
  "SA20bsa073_u:1175": "trividhaḥ svabhāvaḥ katamaḥ /",
  "SA20bsa073_u:1176": "svabhāvo dharmakāyo 'sya tathatā gotramityapi /",
  "SA20bsa073_u:1177": "tribhirekena sa jñeyaḥ pañcabhiśca nidarśanaiḥ // 144 //",
  "SA20bsa073_u:1178": "tribhirbuddhabimbamadhusāradṛṣṭāntairdharmakāyasvabhāvaḥ sa dhāturavagantavyaḥ /",
  "SA20bsa073_u:1179": "ekena suvarṇadṛṣṭāntena tathatāsvabhāvaḥ /",
  "SA20bsa073_u:1180": "pañcabhirnidhitarutnavigrahacakravartikanakabimbadṛṣṭāntaistrividhabuddhakāyotpattigotrasvabhāva (Rgv 70) iti /",
  "SA20bsa073_u:1181": "tatra dharma kāyaḥ katamaḥ /",
  "SA20bsa073_u:1182": "dharmakāyo dvidhā jñeyo dharmadhātuḥ sunirmalaḥ /",
  "SA20bsa073_u:1183": "tanniṣyandaśca gāmbhīryavaicitryanayadeśanā // 145 //",
  "SA20bsa073_u:1184": "dvividho buddhānāṃ dharmakāyo 'nugantavyaḥ /",
  "SA20bsa073_u:1185": "suviśuddhśca dharmadhātoravikalpajñānagocaraviṣayaḥ /",
  "SA20bsa073_u:1186": "sa ca tathāgatānāṃ pratyātmamadhigamadharmamadhikṛtya veditavyaḥ /",
  "SA20bsa073_u:1187": "tatprāptihetuśca suviśuddhadharmadhātuniṣyando yathāvainayikaparasattveṣu vijñaptiprabhavaḥ /",
  "SA20bsa073_u:1188": "sa ca deśanādharmamadhikṛtya veditavyaḥ /",
  "SA20bsa073_u:1189": "deśanā punardvividhā sūkṣmaudārikadharmavyavasthānanayabhedāt /",
  "SA20bsa073_u:1190_0": "yaduta gambhīrabodhisattvapiṭakadharmavyavasthāna nayadeśanā ca paramārthasatyamadhikṛtya",
  "SA20bsa073_u:1190_1": "vicitrasūtrageyavyākaraṇagāthodānanidānādivividhadharmavyavasthānanayadeśanā ca saṃvṛtisatyamadhikṛtya /",
  "SA20bsa073_u:1191": "lokottaratvālloke 'sya dṛṣṭāntānupalabdhitaḥ /",
  "SA20bsa073_u:1192": "dhātostathāgatenaiva sādṛśyamupapapāditam // 146 //",
  "SA20bsa073_u:1193": "madhvekarasavat sūkṣmagambhīranayadeśanā /",
  "SA20bsa073_u:1194": "nānāṇḍasāravajjñeyā vicitranayadeśanā // 147 //",
  "SA20bsa073_u:1195": "ityevamebhistribhirbuddhabimbamadhusāradṛṣṭāntaistathāgatadharmakāyena niravaśeṣasattvadhātuparispharaṇārthamadhikṛtya tathāgatasyeme garbhāḥ sarvasattvā itiparidīpitam /",
  "SA20bsa073_u:1196": "na hi sa kaścitsattvaḥ sattvadhātau saīvidyate yastathāgatadharmakāyādvahirākāśadhātoriva rūpam / evaṃ hyāha /",
  "SA20bsa073_u:1197": "(Rgv 71) yathāmbaraṃ sarvagataṃ sada mataṃ tathaiva tatsarvagataṃ sadā matam /",
  "SA20bsa073_u:1198": "yathāmbaraṃ rūpagateṣu sarvagaṃ tathaiva tatsattvagaṇeṣu sarvagamiti //",
  "SA20bsa073_u:1199": "prakṛteravikāritvāt kalyāṇatvādviśuddhitaḥ /",
  "SA20bsa073_u:1200": "hemamaṇḍalakaupamyaṃ tathatāyāmudāhṛtam // 148 //",
  "SA20bsa073_u:1201": "yaccittamaparyantakleśaduḥkhadharmānugatamapi prakṛtiprabhāsvaratayā vikārānudāhṛterataḥ kalyāṇasuvarṇavadananyathābhāvārthena tathatetyucyate /",
  "SA20bsa073_u:1202": "sa ca sarveṣāmapi mithyātvaniyatasaṃtānānāṃ sattvānāṃ prakṛtinirviśiṣṭānāṃ sarvāgantukamalaviśuddhimāgatastathāgata iti saṃkhyāṃ gacchati /",
  "SA20bsa073_u:1203": "evamekena suvarṇadṛṣṭāntena tathatāvyatibhedārthamadhikṛtya tathāgatastathataiṣāṃ garbhaḥ sarvasattvānāmiti paridīpitam /",
  "SA20bsa073_u:1204": "cittaprakṛtiviśuddhyadvayadharmatāmupādāya yathoktaṃ bhagavatā /",
  "SA20bsa073_u:1205": "tatramañjuśrīstathāgata ātmopādānamūlaparijñātāvī /",
  "SA20bsa073_u:1206": "ātmaṃviśuddhyā sarvasattvaviśuddhimanugataḥ /",
  "SA20bsa073_u:1207": "yā cātmaviśuddhiryā ca sattvaviśuddhiradvayaiṣādvaidhikāro ti / evaṃ hyāha /",
  "SA20bsa073_u:1208": "sarveṣāmaviśiṣṭāpi tathatā śuddhimāgatā /",
  "SA20bsa073_u:1209": "tathāgatatvaṃ tasmācca tadgarbhāḥ sarvadehina iti //",
  "SA20bsa073_u:1210": "gotraṃ tad dvividhaṃ jñeyaṃ nidhānaphalavṛkṣavat /",
  "SA20bsa073_u:1211": "anādiprakṛtisthaṃ ca samudānītamuttaram // 149 //",
  "SA20bsa073_u:1212": "(Rgv 72) buddhakāyatrayāvāptirasmādgotradvayānmatā /",
  "SA20bsa073_u:1213": "prathamātprathamaḥ kāyo dvitī yāddvau tu paścimau // 150 //",
  "SA20bsa073_u:1214": "ratnavigrahavajjñeyaḥ kāyaḥ svābhāvikaḥ śubhaḥ /",
  "SA20bsa073_u:1215": "akṛtrimatvāt prakṛterguṇaratnāśrayatvataḥ // 151 //",
  "SA20bsa073_u:1216": "mahādharmādhirājatvāt sāmbhogaścakravartivat /",
  "SA20bsa073_u:1217": "pratibimbasvabhāvatvānnirmāṇaṃ hemabimbavat // 152 //",
  "SA20bsa073_u:1218_0": "ityevamebhiravaśiṣṭaiḥ pañcabhirnidhitaruratnavigrahacakravartikanakabimbadṛṣṭāntaistri",
  "SA20bsa073_u:1218_1": "vidhabuddhakāyotpattigotrasvabhāvārthamadhikṛtya tathāgatadhātureṣāṃ garbhaḥ sarvasattvānāmiti paridīpitam /",
  "SA20bsa073_u:1219": "trividhabuddhakāyaprabhāvitatvaṃ hi tathāgatatvam /",
  "SA20bsa073_u:1220": "atastatprāptaye hetustathāgatadhāturiti /",
  "SA20bsa073_u:1221": "hetvartho 'tra dhātvarthaḥ /",
  "SA20bsa073_u:1222": "yata āha /",
  "SA20bsa073_u:1223": "tatra ca sattve sattve tathāgatadhāturutpanno garbhagataḥ saṃvidyate na ca te sattvā budhyante iti / evaṃ hyāha /",
  "SA20bsa073_u:1224": "anādikāliko dhātuḥ sarvadharmasamāśrayaḥ /",
  "SA20bsa073_u:1225": "tasmin sati gatiḥ sarvā nirvāṇādhigamo 'pi ca //",
  "SA20bsa073_u:1226": "tatra kathamanādikālikaḥ /",
  "SA20bsa073_u:1227": "yattathāgatagarbhamevādhikṛtya bhagavatā pūrva koṭirna prajñāyata iti deśitaṃ prajñaptam /",
  "SA20bsa073_u:1228": "dhāturiti /",
  "SA20bsa073_u:1229": "yadāha /",
  "SA20bsa073_u:1230": "yo 'yaṃ bhagavaṃstathāgatagarbho (Rgv 73)",
  "SA20bsa073_u:1231": "lokottaragarbhaḥ prakṛtipariśuddhagarbha iti /",
  "SA20bsa073_u:1232": "sarvadharmasamāśraya iti /",
  "SA20bsa073_u:1233": "yadāha /",
  "SA20bsa073_u:1234": "tasmādbhagavaṃstathāgatagarbho niśraya ādhāraḥ pratiṣṭhāsaṃbaddhānāmavinirbhāgānāmamuktajñānānāmasaṃskṛtānāṃ dharmāṇām /",
  "SA20bsa073_u:1235": "asaṃbaddhānāmapi bhagavan vinirbhāgadharmāṇāṃ muktajñānānāṃ saṃskṛtānāṃ dharmāṇāṃ niśraya ādhāraḥ pratiṣṭhā tathāgatagarbha iti /",
  "SA20bsa073_u:1236": "tasmin sati gatiḥ sarveti /",
  "SA20bsa073_u:1237": "yadāha /",
  "SA20bsa073_u:1238": "sati bhagavaṃstathāgarbhe saṃsāra iti parikalpamasya vacanāyeti /",
  "SA20bsa073_u:1239": "nirvāṇādhigamo 'pi ceti /",
  "SA20bsa073_u:1240": "yadāha /",
  "SA20bsa073_u:1241": "tathāgatagarbhaśced bhagavanna syānna syādduḥkhe 'pi nirvinna nirvāṇecchā prārthanā praṇidhirveti vistaraḥ /",
  "SA20bsa073_u:1242_0": "sa khalveṣa tathāgatagarbho dharmakāyāṃvipralambhastathatāsaṃbhinnalakṣaṇo niyatagotrasvabhāvaḥ",
  "SA20bsa073_u:1242_1": "sarvadā ca sarvatra ca niravaśeṣayogena sattvadhātāviti draṣṭavyaṃ dharmatāṃ pramāṇīkṛtya /",
  "SA20bsa073_u:1243": "yathoktam /",
  "SA20bsa073_u:1244": "eṣā kulaputra dharmāṇāṃ dharmatā /",
  "SA20bsa073_u:1245": "utpādādvā tathāgatānāmanutpādādvā sadaivaite sattvāstathāgatagarbhā iti /",
  "SA20bsa073_u:1246": "yaiva cāsau dharmatā saivātra yuktiryoga upāyaḥ paryāyaḥ /",
  "SA20bsa073_u:1247": "evameva tatsyāt /",
  "SA20bsa073_u:1248": "anyathā naiva tatsyāditi /",
  "SA20bsa073_u:1249": "sarvatra dharmataiva pratiśaraṇam /",
  "SA20bsa073_u:1250": "dharmataiva yuktiścittanidhyāpanāya cittasaṃjñāpanāya /",
  "SA20bsa073_u:1251": "sā na cintayitavyā na vikalpayitavyādhimoktavyeti /",
  "SA20bsa073_u:1252": "(Rgv 74) śraddhayaivānugantavyaṃ paramārthe svayaṃbhuvām /",
  "SA20bsa073_u:1253": "na hyacakṣuḥ prabhādīptamīkṣate sūryamaṇḍalam // 153 //",
  "SA20bsa073_u:1254": "samāsata ime catvāraḥ pudgalāstathāgatagarbhadarśanaṃ pratyacakṣuṣmanto vyavasthitāḥ /",
  "SA20bsa073_u:1255": "katame catvāraḥ /",
  "SA20bsa073_u:1256": "yaduta pṛthagjanaḥ śrāvakaḥ pratyekabuddho navayānasaṃprasthitaśca bodhisattvaḥ /",
  "SA20bsa073_u:1257": "yathoktam /",
  "SA20bsa073_u:1258": "agocaro 'yaṃ bhagavaṃstathāgatagarbhaḥ satkāyadṛṣṭipatitānāṃ viparyāsābhiratānāṃ śūnyatāvikṣiptacittānāmiti /",
  "SA20bsa073_u:1259": "tatra satkāyadṛṣṭipatitā ucyante bālapṛthagjanāḥ /",
  "SA20bsa073_u:1260": "tathā hi te 'tyantasāsravaskandhādīndharmānātmata ātmīyataścopagamyāhakāramamakārābhiniviṣṭāḥ satkāyanirodhamanāsravadhātumadhimoktumapi nālam /",
  "SA20bsa073_u:1261": "kutaḥ punaḥ sarvajñaviṣayaṃ tathāgatagarbhamavabhotsyanta iti /",
  "SA20bsa073_u:1262": "nedaṃ sthānaṃ vidyate /",
  "SA20bsa073_u:1263": "tatra viparyāsābhiratā ucyante śrāvakapratyekabuddhāḥ /",
  "SA20bsa073_u:1264": "tatkasmāt /",
  "SA20bsa073_u:1265": "te 'pi hi nitye tathāgatagarbhe satyuttaribhāvayitavye tannityasaṃjñābhāvanāviparyayeṇānityasaṃjñābhāvanābhiratāḥ /",
  "SA20bsa073_u:1266": "sukhe tathāgatagarbhe satyuttaribhāvayitavye tatsukhasaṃjñābhāvanāviparyayeṇa duḥkhasaṃjñābhāvanābhiratāḥ /",
  "SA20bsa073_u:1267": "ātmani tathāgatagarbhe satyuttaribhāvayitavye tadātmasaṃjñābhāvanāviparyayeṇānātmasaṃjñābhāvanābhiratāḥ /",
  "SA20bsa073_u:1268": "śubhe tathāgatagarbheḥ satyuttaribhāvayitavye tacchubhasaṃjñābhāvanāviparyayeṇāśubhasaṃjñābhāvanā bhiratāḥ /",
  "SA20bsa073_u:1269": "evamanena paryāyeṇa sarvaśrāvakapratyekabuddhānāmapi dharmakāyaprāptividhuramārgābhiratatvādagocaraḥ sa paramanityasukhātmaśubhalakṣaṇo dhāturityuktam /",
  "SA20bsa073_u:1270": "yathā ca sa vipayāsābhiratānāmanityaduḥkhānātmāśubhasaṃjñānāmagocarastathā vistareṇa mahāparinirvāṇasūtre bhagavatā vāpītoyamaṇidṛṣṭāntena prasādhitaḥ /",
  "SA20bsa073_u:1271": "tadyathāpi nāma bhikṣavo grīṣmakāle vartamāne salilabandhanaṃ baddhvā svaiḥ svairmaṇḍanakoparbhogairjanāḥ salile krīḍeyuḥ /",
  "SA20bsa073_u:1272": "atha tatraiko jātyaṃ vaiḍūryamaṇimantarudake (Rgv 75) sthāpayet /",
  "SA20bsa073_u:1273": "tatastasya vaiḍūryasyārthe sarve te maṇḍanakāni tyaktvā nimajjeyuḥ /",
  "SA20bsa073_u:1274": "atha yattatrāsti śarkaraṃ kaṭhalyaṃ vā tatte maṇiriti manyamānā gṛhītvā mayā labdho maṇirityutsṛjyotsṛjya vāpītire sthitvā nāyaṃ maṇiriti saṃjñāṃ pravarteyuḥ /",
  "SA20bsa073_u:1275": "tacca vāpyudakaṃ maṇiprabhāvena tatprabheva bhrājeta /",
  "SA20bsa073_u:1276": "evaṃ teṣāṃ tadudakaṃ bhrājamānaṃ dṛṣṭvāho maṇiriti guṇasaṃjñā pravarteta /",
  "SA20bsa073_u:1277": "atha tatraika upāyakuśalo medhāvī maṇiṃ tattvataḥ pratilabheta /",
  "SA20bsa073_u:1278_0": "evameva bhikṣavo yuṣmābhiḥ sarvamanityaṃ sarva duḥkhaṃ sarvamanātmakaṃ sarvamaśubha",
  "SA20bsa073_u:1278_1": "miti sarvagrahaṇena bhāvitabhāvitaṃ bahulīkṛtabahulīkṛtaṃ dharmatattvama jānadbhistatsarva",
  "SA20bsa073_u:1278_2": "ghaṭitaṃ nirarthakam /",
  "SA20bsa073_u:1279": "tasmād bhikṣavo vāpīśarkarakaṭhalyavyavasthitā iva mā bhūtā upāyakuśalā yūyaṃ bhavata /",
  "SA20bsa073_u:1280_0": "yadyad bhikṣavo yuṣmābhiḥ sarvamanityaṃ sarva duḥkhaṃ sarvamanātmakaṃ sarvamaśubhamiti",
  "SA20bsa073_u:1280_1": "sarvagrahaṇena bhāvitabhāvitaṃ bahulīkṛtabahulīkṛtaṃ tatra tatraiva nityasukhaśabhātmakāni",
  "SA20bsa073_u:1280_2": "santīti vistareṇa paramadharmatattvavyavasthānamārabhya viparyāsabhūtanirdeśo yathāsūtramanugantavyaḥ /",
  "SA20bsa073_u:1281": "tatra śūnyatāvikṣiptacittā ucyante navayāna saṃprasthitā bodhisattvastathāgatagarbhaśūnyatārthanayavipranaṣṭāḥ /",
  "SA20bsa073_u:1282": "ye bhāvavināśāya śūnyatāvimokṣamukhamicchanti sata eva dharmasyottarakālamucchedo vināśaḥ parinirvāṇamiti /",
  "SA20bsa073_u:1283": "ye vā punaḥ śūnyatopalambhena śūnyatāṃ pratisaranti śūnyatā nāma rūpādivyatirekeṇa kaścidbhā vo 'sti yamadhigamiṣyāmo bhāvayiṣyāma iti /",
  "SA20bsa073_u:1284": "tatra katamaḥ sa tathāgatagarbhaśūnyatārthanaya ucyate /",
  "SA20bsa073_u:1285": "(Rgv 76) nāpaneyamataḥ kiṃcidupaneyaṃ na kiṃcana /",
  "SA20bsa073_u:1286": "draṣṭavyaṃ bhūtato bhūtaṃ bhūtadarśī vimucyate // 154 //",
  "SA20bsa073_u:1287": "śūnya āgantukairdhātuḥ savinirbhāgalakṣaṇaiḥ /",
  "SA20bsa073_u:1288": "aśūnyo 'nuttarairdharmairavinirbhāgalakṣaṇaiḥ // 155 //",
  "SA20bsa073_u:1289": "kimanena paridīpitam /",
  "SA20bsa073_u:1290": "yato na kiṃcidapaneyamastyataḥ prakṛtipariśuddhāt tathāgatadhātoḥ saṃkleśanimittamāgantukamalaśūnyatāprakṛtitvādasya /",
  "SA20bsa073_u:1291": "nāpyatrakiṃcidupaneyamasti vyavadānanimittamavinirbhāgaśuddhadharmaprakṛtitvāt /",
  "SA20bsa073_u:1292": "tata ucyate /",
  "SA20bsa073_u:1293": "śūnyastathāgatagarbho vinirbhāgairmuktajñaiḥ sarvakleśakośaiḥ /",
  "SA20bsa073_u:1294": "aśūnyo gaṅgānadīvālikāvyativṛttairavinirbhāgairamuktajñairacintyairbuddhadharmairiti /",
  "SA20bsa073_u:1295": "evaṃ yadyatra nāsti tattena śūnyamiti samanupaśyati /",
  "SA20bsa073_u:1296": "yatpunaratrāvaśiṣṭaṃ bhavati tatsadihāstīti yathābhūtaṃ prajānāti /",
  "SA20bsa073_u:1297": "samāropāpavādāntaparivarjanādaparyantaṃ śūnyatālakṣaṇamanena ślokadvayena paridīpitam /",
  "SA20bsa073_u:1298": "tatra yeṣāmitaḥ śūnyatārthanayādvahiścittaṃ vikṣipyate visarati na samādhīyate naikāgrībhavati tena te śūnyatāvikṣiptacittā ucyante /",
  "SA20bsa073_u:1299": "na hi paramārthaśūnyatājñānamukhamantareṇa śakyate 'vikalpo dhāturadhigantuṃ sākṣātkartum /",
  "SA20bsa073_u:1300": "idaṃ ca saṃdhāyoktam /",
  "SA20bsa073_u:1301": "tathāgatagarbhajñānameva tathāgatānāṃ śūnyatājñānam /",
  "SA20bsa073_u:1302": "tathāgatagarbhaśca sarvaśrāvakapratyekabuddhairadṛṣṭapūrvo 'nadhigatapūrva iti vistaraḥ /",
  "SA20bsa073_u:1303": "sa khalveṣa tathāgatagarbho yathā dharmadhātugarbhastathā satkāyadṛṣṭipatitānāmagocara ityuktaṃ dṛṣṭipratipakṣatvāddharmadhātoḥ /",
  "SA20bsa073_u:1304": "yathā dharmakāyo lokottaradharma garbhastathā viparyāsābhiratānāmagocara ityuktamanityādilokadharmapratipakṣeṇa lokottaradharmaparidīpanāt /",
  "SA20bsa073_u:1305": "yathā prakṛtipariśuddhadharmagarbhastathā śūnyatāvikṣiptānāmagocara ityuktamāgantukamalaśūnyatāprakṛtitvādviśuddhiguṇadharmāṇāmavinirbhāgalokottaradharmakāyaprabhāvitānāmiti /",
  "SA20bsa073_u:1306_0": "(Rgv 77) tatra yadekanayadharmadhātvasaṃbhedajñānamukhamāgamya lokottaradharmakāyaprakṛtipariśuddhivyavalokanamidamatra",
  "SA20bsa073_u:1306_1": "yathābhūtajñānadarśanamabhipretaṃ yena daśabhūmisthitā bodhisattvāstathāgatagarbhamīṣatpaśyantītyuktam / evaṃ hyāha /",
  "SA20bsa073_u:1307": "chidrābhre nabhasīva bhāskara iha tvaṃ śuddhabuddhīkṣaṇair",
  "SA20bsa073_u:1308": "āryerapyavalokyase na sakalaḥ prādeśikībuddhibhiḥ /",
  "SA20bsa073_u:1309": "jñeyānantanabhastalapravisṛtaṃ te dharmakāyaṃ tu te",
  "SA20bsa073_u:1310": "sākalyena vilokayanti bhagavan yeṣāmanantā matiriti //",
  "SA20bsa073_u:1311": "yadyevamasaṅganiṣṭhābhūmipratiṣṭhitānāmapi paramāryāṇāmasarvaviṣaya eṣa durdṛśo dhātuḥ /",
  "SA20bsa073_u:1312": "tatkimanena bālapṛthagjanamārabhya deśiteneti /",
  "SA20bsa073_u:1313": "deśanāprayojanasaṃgrahe ślokau /",
  "SA20bsa073_u:1314": "ekena praśno dvitīyena vyākaraṇam /",
  "SA20bsa073_u:1315": "śūnyaṃ sarvaṃ sarvathā tatra tatra jñeyaṃ meghasvapnamāyākṛtābham /",
  "SA20bsa073_u:1316": "ityuktvaivaṃ buddhadhātuḥ punaḥ kiṃ sattve sattve 'stīti buddhairihoktam // 156 //",
  "SA20bsa073_u:1317": "līnaṃ cittaṃ hīnasattveṣvavajñābhūtagrāho bhūtadharmāpavādaḥ /",
  "SA20bsa073_u:1318": "ātmasnehaścādhikaḥ pañca doṣā yeṣāṃ teṣāṃ tatprahāṇārthamuktam // 157 //",
  "SA20bsa073_u:1319": "asya khalu ślokadvayasyārthaḥ samāsena daśabhiḥ ślokairveditavyaḥ /",
  "SA20bsa073_u:1320": "(Rgv 78) viviktaṃ saṃskṛtaṃ sarvaprakāraṃ bhūtakoṭiṣu /",
  "SA20bsa073_u:1321": "kleśakarmavipākārthaṃ meghādivadudāhṛtam // 158 //",
  "SA20bsa073_u:1322": "kleśā meghopamāḥ kṛtyakriyā svapnopabhogavat /",
  "SA20bsa073_u:1323": "māyānirmitavat skandhā vipākāḥ kleśakarmaṇām // 159 //",
  "SA20bsa073_u:1324": "pūrvamevaṃ vyavasthāpya tantre punarihottare /",
  "SA20bsa073_u:1325": "pañcadoṣaprahāṇāya dhātvastitvaṃ prakāśitam // 160 //",
  "SA20bsa073_u:1326": "tathā hyaśravaṇādasya bodhau cittaṃ na jāyate /",
  "SA20bsa073_u:1327": "keṣāṃcinnīcacittānāmātmāvajñānadoṣataḥ // 161 //",
  "SA20bsa073_u:1328": "bodhicittodaye 'pyasya śreyānasmīti manyataḥ",
  "SA20bsa073_u:1329": "bodhyanutpannacitteṣu hīnasaṃjñā pravartate // 162 //",
  "SA20bsa073_u:1330": "tasyaivaṃmatinaḥ samyagjñānaṃ notpadyate tataḥ /",
  "SA20bsa073_u:1331": "abhūtaṃ parigṛhṇāti bhūtamarthaṃ na vindate // 163 //",
  "SA20bsa073_u:1332": "abhūtaṃ sattvadoṣāste kṛtrimāgantukatvataḥ /",
  "SA20bsa073_u:1333": "bhūtaṃ taddoṣanairātmyaṃ śuddhiprakṛtayo guṇāḥ // 164 //",
  "SA20bsa073_u:1334": "gṛhṇan doṣānasadbhūtān bhūtānapavadanu guṇān /",
  "SA20bsa073_u:1335": "maitrīṃ na labhate dhīmān sattvātmasamadarśikām // 165 //",
  "SA20bsa073_u:1336": "tacchravājjāyate tvasya protsāhaḥ śāstṛgauravam /",
  "SA20bsa073_u:1337": "prajñā jñānaṃ mahāmaitrī pañcadharmodayāttataḥ // 166 //",
  "SA20bsa073_u:1338": "niravajñaḥ samaprekṣī nirdoṣo guṇavānasau /",
  "SA20bsa073_u:1339": "ātmasattvasamasnehaḥ kṣipramāpnoti buddhatām // 167 //",
  "SA20bsa073_u:1340": "iti ratnagotravibhāge mahāyānottaratantraśāstre tathāgatagarbhādhikāraḥ prathama paricchedaḥ ślokārthasaṃgrahavyākhyānataḥ samāptaḥ // 1 //",
  "SA20bsa073_u:1341": "(Rgv 79)",
  "SA20bsa073_u:1342": "2. dvitīya pariccheda",
  "SA20bsa073_u:1343": "uktā samalā tathatā /",
  "SA20bsa073_u:1344": "nirmalā tathatedānīṃ vaktavyā /",
  "SA20bsa073_u:1345": "tatra katamā nirmalā tathatā yāsau buddhānāṃ bhagavatāmanāsravadhātau sarvākāramalavigamādāśrayaparivṛttirvyavasthāpyate /",
  "SA20bsa073_u:1346": "sā punaraṣṭau padārthānadhikṛtya samāsato veditavyā /",
  "SA20bsa073_u:1347": "aṣṭau padārthāḥ katame /",
  "SA20bsa073_u:1348": "śuddhiḥ prāptirvisaṃyogaḥ svaparārthastadāśrayaḥ /",
  "SA20bsa073_u:1349": "gambhīryaudāryamāhātmyaṃ yāvatkālaṃ yathā ca tat // 1 //",
  "SA20bsa073_u:1350": "ityete 'ṣṭau padārthā yathāsaṃkhyamanena ślokena paridīpitāḥ /",
  "SA20bsa073_u:1351": "tadyathā svabhāvārtho hetvarthaḥ phalārthaḥ karmārtho yogārtho vṛttyartho nityārtho 'cintyārthaḥ /",
  "SA20bsa073_u:1352": "tatra yo 'sau dhāturavinirmuktakleśakośastathāgatagarbha ityukto bhagavatā /",
  "SA20bsa073_u:1353": "tadviśuddhirāśrayaparivṛtteḥ svabhāvo veditavyaḥ /",
  "SA20bsa073_u:1354": "yata āha /",
  "SA20bsa073_u:1355": "yo bhagavan sarvakleśakośakoṭigūḍhe tathāgatagarbhe niṣkāṅkṣaḥ sarvakleśakośavinirmuktestathāgatadharmakāye 'pi sa niṣkāṅkṣa iti /",
  "SA20bsa073_u:1356": "dvividhaṃ jñānaṃ lokottaramavikalpaṃ tatpṛṣṭhalabdhaṃ ca /",
  "SA20bsa073_u:1357": "laukikalokottarajñānamāśrayaparivṛttihetuḥ prāptiśabdena paridīpitaḥ /",
  "SA20bsa073_u:1358": "prāpyate 'neneti prāptiḥ /",
  "SA20bsa073_u:1359": "tatphalaṃ dvividham /",
  "SA20bsa073_u:1360": "dvividho visaṃyogaḥ kleśāvaraṇavisaṃyogo jñeyāvaraṇavisaṃyogaśca /",
  "SA20bsa073_u:1361": "yathākramaṃ svaparārthasaṃpādanaṃ karma /",
  "SA20bsa073_u:1362": "tadadhiṣṭhānasamanvāgamo yogaḥ /",
  "SA20bsa073_u:1363": "tribhirgāmbhīryaudāryamāhātmyaprabhavitairbuddhakāyairnityamā bhavagateracintyena prakāreṇa vartanaṃ vṛttiriti / uddānam /",
  "SA20bsa073_u:1364": "svabhāvahetuphalataḥ karmayogapravṛttitaḥ /",
  "SA20bsa073_u:1365": "tannityācintyataścaiva buddhabhūmiṣvavasthitiḥ // 2 //",
  "SA20bsa073_u:1366": "(Rgv 80) tatra svabhāvārthe hetvarthe cārabhya buddhatve tatprāptyupāye ca ślokaḥ /",
  "SA20bsa073_u:1367": "buddhatvaṃ prakṛtiprabhāsvaramiti proktaṃ yadāgantuka- kleśajñeyaghanābhrajālapaṭalacchannaṃ ravivyomavat /",
  "SA20bsa073_u:1368": "sarvairbuddhaguṇairupetamamalairnityaṃ dhruvaṃ śāśvataṃ",
  "SA20bsa073_u:1369": "dharmāṇāṃ tadakalpanapravicayajñānāśrayādāpyate // 3 //",
  "SA20bsa073_u:1370": "asya ślokasyārthaḥ samāsena caturbhiḥ ślokairveditavyaḥ /",
  "SA20bsa073_u:1371": "buddhatvamavinirbhāgaśukladharmaprabhāvitam /",
  "SA20bsa073_u:1372": "ādityākāśavajjñānaprahāṇadvayalakṣaṇam // 4 //",
  "SA20bsa073_u:1373": "gaṅgātīrarajo 'tītairbuddhadharmaiḥ prabhāsvaraiḥ /",
  "SA20bsa073_u:1374": "sarvairakṛtakairyuktamavinirbhāgavṛtibhiḥ // 5 //",
  "SA20bsa073_u:1375": "svabhāvāpariniṣpattivyāpitvāgantukatvataḥ /",
  "SA20bsa073_u:1376": "kleśajñeyāvṛtistasmānmeghavat samudāhṛtā // 6 //",
  "SA20bsa073_u:1377": "dvayāvaraṇaviśleṣaheturjñānadvayaṃ punaḥ /",
  "SA20bsa073_u:1378": "nirvikalpa ca tatpṛṣṭhalabdhaṃ tajjñānamiṣyate // 7 //",
  "SA20bsa073_u:1379": "yaduktamāśrayaparivṛtteḥ svabhāvo viśuddhiriti tatra viśuddhiḥ samāsato dvividhā /",
  "SA20bsa073_u:1380": "prakṛtiviśuddhirvaimalyaviśuddhiśca /",
  "SA20bsa073_u:1381": "tatra prakṛtiviśuddhiryā vimuktirna ca visaṃyogaḥ prabhāsvarāyāścittaprakṛterāgantukamalāvisaṃyogāt /",
  "SA20bsa073_u:1382": "vaimalyaviśuddhirvimuktirvisaṃyogaśca vāryādīnāmiva rajojalādibhyaḥ prabhāsvarāyāścittaprakṛteranavaśeṣamāgantukamalebhyo visaṃyogāt /",
  "SA20bsa073_u:1383": "tatra vaimalyaviśuddhau phalārthamārabhya dvau ślokau /",
  "SA20bsa073_u:1384": "(Rgv 81) hrada iva vimalāmbuḥ phullapadmakramāḍhyaḥ",
  "SA20bsa073_u:1385": "sakala eva śaśāṅko rāhuvaktrādvimuktaḥ /",
  "SA20bsa073_u:1386": "raviriva jaladādikleśanirmuktaraśmir",
  "SA20bsa073_u:1387": "vimalaguṇayutatvādbhāti muktaṃ tadeva // 8 //",
  "SA20bsa073_u:1388": "munivṛṣamadhusārahemaratnapravaranidhānamahāphaladrumābham /",
  "SA20bsa073_u:1389": "sugatavimalaratnavigrahāgrakṣitipatikāñcanabimbavajjinatvam // 9 //",
  "SA20bsa073_u:1390": "asya khalu ślokadvayasyārthaḥ samāsato 'ṣṭābhiḥ ślokairveditavyaḥ /",
  "SA20bsa073_u:1391": "rāgādyāgantukakleśaśuddhirambuhradādivat /",
  "SA20bsa073_u:1392": "jñānasya nirvikalpasya phalamuktaṃ samāsataḥ // 10 //",
  "SA20bsa073_u:1393": "sarvākāravaropetabuddhabhāvanidarśanam /",
  "SA20bsa073_u:1394": "phalaṃ tatpṛṣṭhalabdhasya jñānasya paridīpitam // 11 //",
  "SA20bsa073_u:1395": "svacchāmbuhradavadrāgarajaḥkāluṣyahānitaḥ /",
  "SA20bsa073_u:1396": "vineyāmburuhadhyānavāryabhiṣyandanācca tat // 12 //",
  "SA20bsa073_u:1397": "dveṣarāhupramuktatvā nmahāmaitrīkṛpāṃśubhiḥ /",
  "SA20bsa073_u:1398": "jagatspharaṇataḥ pūrṇavimalendūpamaṃ ca tat // 13 //",
  "SA20bsa073_u:1399": "mohābhrajālanirmokṣājjagati jñānaraśmibhiḥ /",
  "SA20bsa073_u:1400": "tamovidhamanāttacca buddhatvamamalārkavat // 14 //",
  "SA20bsa073_u:1401": "atulyatulyadharmatvāt saddharmarasadānataḥ /",
  "SA20bsa073_u:1402": "phalguvyapagamāttacca sugatakṣaudrasāravat // 15 //",
  "SA20bsa073_u:1403": "(Rgv 82) pavitratvādguṇadravyadāridrayavinivartanāt /",
  "SA20bsa073_u:1404": "vimuktiphaladānācca suvarṇanidhivṛkṣavat // 16 //",
  "SA20bsa073_u:1405": "dharmaratnātmabhāvatvād dvipadāgrādhipatyataḥ /",
  "SA20bsa073_u:1406": "rūparatnākṛtitvācca tadratnanṛpa bimbavat // 17 //",
  "SA20bsa073_u:1407": "yattu dvividhaṃ lokottaramavikalpaṃ tatpṛṣṭhalabdhaṃ ca jñānamāśrayaparivṛtterheturvisaṃyogaphalasaṃjñitāyāḥ /",
  "SA20bsa073_u:1408": "tatkarma svaparārthasaṃpādanamityuktam /",
  "SA20bsa073_u:1409": "tatra katamā svaparārthasaṃpat /",
  "SA20bsa073_u:1410": "yā savāsanakleśajñeyāvaraṇavimokṣādanāvaraṇadharmakāyaprāptiriyamucyate svārthasaṃpattiḥ /",
  "SA20bsa073_u:1411": "yā tadūrdhvamā lokādanābhogataḥ kāyadvayena saṃdarśanadeśanāvibhutvadvayapravṛttiriyamucyate parārthasaṃpattiriti /",
  "SA20bsa073_u:1412": "tasyāṃ svaparārthasaṃpattau karmārthamārabhya trayaḥ ślokāḥ /",
  "SA20bsa073_u:1413": "anāsravaṃ vyāpyavināśadharmi ca dhruvaṃ śivaṃ śāśvatamacyutaṃ padam /",
  "SA20bsa073_u:1414": "tathāgatatvaṃ gaganopamaṃ satām ṣaḍindiyārthānubhaveṣu kāraṇam // 18 //",
  "SA20bsa073_u:1415": "vibhūtirūpārthavidarśane sadā nimittabhūtaṃ sukathāśuciśrave /",
  "SA20bsa073_u:1416": "tathāgatānāṃ śuciśīlajighraṇe mahāryasaddharmarasāgravindane // 19 //",
  "SA20bsa073_u:1417": "(Rgv 83) samādhisaṃsparśasukhānubhūtiṣu svabhāvagāmbhīryanayāvabodhane /",
  "SA20bsa073_u:1418": "susūkṣmacintāparamārthagavharaṃ tathāgatavyoma nimittavarjitam // 20 //",
  "SA20bsa073_u:1419": "asya khalu ślokatrayasyārthaḥ samāsato 'ṣṭabhiḥ ślokairveditavyaḥ /",
  "SA20bsa073_u:1420": "karma jñānadvayasyatadveditavyaṃ samāsataḥ /",
  "SA20bsa073_u:1421": "pūraṇaṃ muktikāyasya dharmakāyasya śodhanam // 21 //",
  "SA20bsa073_u:1422": "vimuktidharmakāyau ca veditavyau dvirekadhā /",
  "SA20bsa073_u:1423": "anāsravatvādvyāpitvādasaṃskṛtapadatvataḥ // 22 //",
  "SA20bsa073_u:1424": "anāsravatvaṃ kleśānāṃ savāsanani rodhataḥ /",
  "SA20bsa073_u:1425": "asaṅgāpratighātatvājjñānasya vyāpitā matā // 23 //",
  "SA20bsa073_u:1426": "asaṃskṛtatvamatyantamavināśasvabhāvataḥ /",
  "SA20bsa073_u:1427": "avināśitvamuddeśastannirdeśo dhruvādibhiḥ // 24 //",
  "SA20bsa073_u:1428": "nāśaścaturvidho jñeyo dhruvatvādiviparyayāt /",
  "SA20bsa073_u:1429": "pūrtirvikṛtirucchittiracintyanamanacyutiḥ // 25 //",
  "SA20bsa073_u:1430": "tadabhāvāddhruvaṃ jñeyaṃ śivaṃ śāśvatamacyutam /",
  "SA20bsa073_u:1431": "padaṃ tadamalajñānaṃ śukladharmāspadatvataḥ // 26 //",
  "SA20bsa073_u:1432": "yathānimittamākāśaṃ nimittaṃ rūpadarśane /",
  "SA20bsa073_u:1433": "śabdagandharaspṛśyadharmāṇāṃ ca śravādiṣu // 27 //",
  "SA20bsa073_u:1434": "(Rgv 84) indriyārtheṣu dhīrāṇāmanāsravaguṇodaye /",
  "SA20bsa073_u:1435": "hetuḥ kāyadvayaṃ tadvadanāvaraṇayogataḥ // 28 //",
  "SA20bsa073_u:1436": "yaduktamākāśalakṣaṇo buddha iti tatpāramārthikamāveṇikaṃ tathāgatānāṃ buddhalakṣaṇamabhisaṃdhāyoktam /",
  "SA20bsa073_u:1437": "evaṃ hyāha /",
  "SA20bsa073_u:1438": "saṃceddvātriṃśanmahāpuruṣalakṣaṇaistathāgato draṣṭavyo 'bhaviṣyattadrājāpi cakravartī tathāgato 'bhaviṣyaditi /",
  "SA20bsa073_u:1439": "tatra paramārthalakṣaṇe yogārthamārabhya ślokaḥ /",
  "SA20bsa073_u:1440": "acintyaṃ nityaṃ ca dhruvamatha śivaṃ śāśvatamatha",
  "SA20bsa073_u:1441": "praśāntaṃ ca vyāpi vyapagatavikalpaṃ gaganavat /",
  "SA20bsa073_u:1442": "asaktaṃ sarvatrāparatighaparuṣasparśavigataṃ",
  "SA20bsa073_u:1443": "na dṛśyaṃ na grāhyaṃ śubhamapi ca buddhatvamamalam // 29 //",
  "SA20bsa073_u:1444": "atha khalvasya ślokasyārthaḥ samāsato 'ṣṭābhiḥ ślokairveditavyaḥ /",
  "SA20bsa073_u:1445": "vimuktidharmakāyābhyāṃ svaparārtho nidarśitaḥ /",
  "SA20bsa073_u:1446": "svaparārthāśraye tasmin yogo 'cintyādibhirguṇaiḥ // 30 //",
  "SA20bsa073_u:1447": "acintyamanugantavyaṃ trijñānāviṣayatvataḥ /",
  "SA20bsa073_u:1448": "sarvajñajñānaviṣayaṃ buddhatvaṃ jñānadehibhiḥ // 31 //",
  "SA20bsa073_u:1449": "śrutasyāviṣayaḥ saukṣmyāccintāyāḥ paramārthataḥ /",
  "SA20bsa073_u:1450": "laukyādibhāvanāyāśca dharmatāgavharatvataḥ // 32 //",
  "SA20bsa073_u:1451": "dṛṣṭapūrvaṃ na tadyasmādvālairjātyandhakāyavat /",
  "SA20bsa073_u:1452": "āryaiśca sūtikāmadhyasthita bālārkabimbavat // 33 //",
  "SA20bsa073_u:1453": "utpādavigamānnityaṃ nirodhavigamāddhruvam /",
  "SA20bsa073_u:1454": "śivametaddvayābhāvācchāśvataṃ dharmatāsthiteḥ // 34 //",
  "SA20bsa073_u:1455": "(Rgv 85) śāntaṃ nirodhasatyatvādvyāpi sarvāvabodhataḥ /",
  "SA20bsa073_u:1456": "akalpamapratiṣṭhānādasaktaṃ kleśahānitaḥ // 35 //",
  "SA20bsa073_u:1457": "sarvatrāpratighaṃ sarvajñeyāvaraṇaśuddhitaḥ /",
  "SA20bsa073_u:1458": "paruṣasparśanirmuktaṃ mṛdukarmaṇyabhāvataḥ // 36 //",
  "SA20bsa073_u:1459": "adṛśyaṃ tadarūpitvādagrāhyamanimittataḥ /",
  "SA20bsa073_u:1460": "śubhaṃ prakṛtiśuddhatvādamalaṃ malahānitaḥ // 37 //",
  "SA20bsa073_u:1461_0": "yatpunaretadākāśavadasaṃskṛtaguṇāvinirbhāgavṛttyāpi tathāgatatvāmā bhavagateracintyamahopāyakruṇājñānaparikarmaviśeṣeṇa",
  "SA20bsa073_u:1461_1": "jagaddhitasukhādhānanimittamamalai stribhiḥ svabhāvikasāṃbhogikanairmāṇikaiḥ kāyairanuparatamanucchinnamanābhogena",
  "SA20bsa073_u:1461_2": "pravartata iti draṣṭavyamāveṇīkadharmayutatvāditi /",
  "SA20bsa073_u:1462": "tatra vṛttyarthamārabhya buddhakāyavibhāge catvāraḥ ślokāḥ /",
  "SA20bsa073_u:1463": "anādimadhyāntamabhinnamadvayaṃ tridhā vimuktaṃ vimalāvikalpakam /",
  "SA20bsa073_u:1464": "samāhitā yoginastatprayatnāḥ paśyanti yaṃ dharmadhātusvabhāvam // 38 //",
  "SA20bsa073_u:1465": "ameyagaṅgāsikatātivṛttairguṇairacintyairasamairupetaḥ /",
  "SA20bsa073_u:1466": "(Rgv 86) savāsanonmūlitasarvadoṣastathāgatānāmamalaḥ sa dhātuḥ // 39 //",
  "SA20bsa073_u:1467": "vicitrasaddharmamayūkhavigrahairjagadvimokṣārthasamāhṛtodyamaḥ /",
  "SA20bsa073_u:1468": "kriyāsu cintāmaṇirājaratnavadvicitrabhāvo na ca tatsvabhavavān // 40 //",
  "SA20bsa073_u:1469": "lokeṣu yacchāntipathāvatāraprapācanāvyākaraṇe nidānam /",
  "SA20bsa073_u:1470": "bimbaṃ tadapyatra sadāvaruddhamākāśadhātāviva rūpadhātuḥ // 41 //",
  "SA20bsa073_u:1471": "eṣāṃ khalu caturṇāṃ ślokānāṃ piṇḍārtho viṃśatiślokairveditavyaḥ /",
  "SA20bsa073_u:1472": "yattadbuddhatvamityuktaṃ sarvajñatvaṃ svayaṃbhuvām /",
  "SA20bsa073_u:1473": "nirvṛtiḥ paramācintyaprāptiḥ pratyātmaveditā // 42 //",
  "SA20bsa073_u:1474": "tatprabhedastribhiḥ kāyairvṛttiḥ svābhāvikādibhiḥ /",
  "SA20bsa073_u:1475": "gāmbhīryaidāryamāhātmyaguṇadharmaprabhāvitaiḥ // 43 //",
  "SA20bsa073_u:1476": "tatra svabhāvikaḥ kāyo buddhānāṃ pañcalakṣaṇaḥ /",
  "SA20bsa073_u:1477": "pañcākāraguṇopeto veditavyaḥ samāsataḥ // 44 //",
  "SA20bsa073_u:1478": "asaṃskṛtamasaṃbhinnamantadvayavivarjitam /",
  "SA20bsa073_u:1479": "kleśajñeyasamāpattitrayāvaraṇaniḥsṛtam // 45 //",
  "SA20bsa073_u:1480": "(Rgv 87) vaimalyādavikalpatvādyogināṃ gocaratvataḥ /",
  "SA20bsa073_u:1481": "prabhāsvaraṃ viśuddhaṃ ca dharmadhātoḥ svabhāvataḥ // 46 //",
  "SA20bsa073_u:1482": "aprameyairasaṃkhyeyairacintyairasamairguṇaiḥ /",
  "SA20bsa073_u:1483": "viśuddhipāramīprāptairyuktaṃ svābhāvikaṃ vapuḥ // 47 //",
  "SA20bsa073_u:1484": "udāratvādagaṇyatvāt tarkasyāgocaratvataḥ /",
  "SA20bsa073_u:1485": "kaivalyādvāsanocchitteraprameyādayaḥ kramāt // 48 //",
  "SA20bsa073_u:1486": "vicitradharmasaṃbhogarūpadharmāvabhāsataḥ /",
  "SA20bsa073_u:1487": "karuṇāśuddhiniṣyandasattvārthāsraṃsanatvataḥ // 49 //",
  "SA20bsa073_u:1488": "nirvikalpaṃ nirābhogaṃ yathābhiprāyapūritaḥ /",
  "SA20bsa073_u:1489": "cintāmaṇiprabhāvarddheḥ sāṃbhogasya vyavasthitiḥ // 50 //",
  "SA20bsa073_u:1490": "deśane darśane kṛtyāsraṃsane 'nabhisaṃskṛtau /",
  "SA20bsa073_u:1491": "atatsvabhāvākhyāne ca citratoktā ca pañcadhā // 51 //",
  "SA20bsa073_u:1492": "raṅgapratyayavaicitryādatadbhāvo yathā maṇeḥ /",
  "SA20bsa073_u:1493": "sattvapratyayavaicitryādatadbhāvastathā vibhoḥ // 52 //",
  "SA20bsa073_u:1494": "mahākaruṇayā kṛtsnaṃ lokamālokya lokavit /",
  "SA20bsa073_u:1495": "dharmakāyādaviralaṃ nirmāṇaiścitrarūpibhiḥ // 53 //",
  "SA20bsa073_u:1496": "jātakānyupapattiṃ ca tuṣiteṣu cyutiṃ tataḥ /",
  "SA20bsa073_u:1497": "garbhā[va]kramaṇaṃ janma śilpasthānāni kauśalam // 54 //",
  "SA20bsa073_u:1498": "(Rgv 88) antaḥpuraratikrīḍāṃ naiṣkramyaṃ duḥkhacārikām /",
  "SA20bsa073_u:1499": "bodhimaṇḍopasaṃkrāntiṃ mārasainyapramardanam // 55 //",
  "SA20bsa073_u:1500": "saṃbodhiṃ dharmacakraṃ ca nirvāṇādhigamakriyām /",
  "SA20bsa073_u:1501": "kṣetreṣvapariśuddheṣu darśayatyā bhavasthite // 56 //",
  "SA20bsa073_u:1502": "anityaduḥkhanairātmyaśāntiśabdairupāyavit /",
  "SA20bsa073_u:1503": "udvejya tribhavāt sattvān pratārayati nirvṛttau // 57 //",
  "SA20bsa073_u:1504": "śāntimārgāvatīrṇāśca prāpyanirvāṇasaṃjñinaḥ /",
  "SA20bsa073_u:1505": "saddharmapuṇḍarīkādidharmatattvaprakāśanaiḥ // 58 //",
  "SA20bsa073_u:1506": "pūrvagrahānnivartyaitān prajñopāyaparigrahāt /",
  "SA20bsa073_u:1507": "paripācyottame yāne vyākarotyagrabodhaye // 59 //",
  "SA20bsa073_u:1508": "saukṣmyāt prabhāvasaṃpatterbālasārthātivāhanāt /",
  "SA20bsa073_u:1509": "gāmbhīryau dāryamāhatmyameṣu jñeyaṃ yathākramam // 60 //",
  "SA20bsa073_u:1510": "prathamo dharmakāyo 'tra rūpakāyau tu paścimau /",
  "SA20bsa073_u:1511": "vyomni rūpagatasyeva prathame 'ntyasya vartanam // 61 //",
  "SA20bsa073_u:1512": "tasyaiva kāyatrayasya jagaddhitasukhādhānavṛttau nityārthamārabhya ślokaḥ /",
  "SA20bsa073_u:1513": "hetvānantyāt sattvadhātvakṣayatvāt kāruṇyaddhirjñānasaṃpattiyogāt /",
  "SA20bsa073_u:1514": "(Rgv 89) dharmaiśvaryānmṛtyumārāvabhaṅgān naiḥsvā bhāvyācchāśvato lokanāthaḥ // 62 //",
  "SA20bsa073_u:1515": "asya piṇḍārthaḥ ṣaḍbhiḥ ślokairveditavyaḥ /",
  "SA20bsa073_u:1516": "kāyajīvitabhogānāṃ tyāgaiḥ saddharmasaṃgrahāt /",
  "SA20bsa073_u:1517": "sarvasattvahitāyādipratijñottaraṇatvataḥ // 63 //",
  "SA20bsa073_u:1518": "buddhatve suviśuddhāyāḥ karuṇāyāḥ pravṛttitaḥ /",
  "SA20bsa073_u:1519": "ṛddhipādaprakāśācca tairavasthānaśaktitaḥ // 64 //",
  "SA20bsa073_u:1520": "jñānena bhavanirvāṇadvayagrahavimuktitaḥ /",
  "SA20bsa073_u:1521": "sadācintyasamādhānasukhasaṃpattiyogataḥ // 65 //",
  "SA20bsa073_u:1522": "loke vicarato lokadharmairanupalepataḥ /",
  "SA20bsa073_u:1523": "śamāmṛtapadaprāptau mṛtyumārāpracārataḥ // 66 //",
  "SA20bsa073_u:1524": "asaṃskṛtasvabhāvasya munerādipraśāntitaḥ /",
  "SA20bsa073_u:1525": "nityamaśaraṇānāṃ ca śaraṇābhyupapattitaḥ // 67 //",
  "SA20bsa073_u:1526": "saptabhiḥ kāraṇairādyairnityatā rūpakāyataḥ /",
  "SA20bsa073_u:1527": "paścimaiśca tribhiḥ śāsturnityatā dharmakāyataḥ // 68 //",
  "SA20bsa073_u:1528": "sa cāyamāśrayaparivṛttiprabhāvitastathāgatānāṃ prāptinayo 'cintyanayenānugantavya iti /",
  "SA20bsa073_u:1529": "acintyārthamārabhya ślokaḥ /",
  "SA20bsa073_u:1530": "avākyavattvāt paramārthasaṃgrahādatarkabhūmerupamanivṛttitaḥ /",
  "SA20bsa073_u:1531": "(Rgv 90) niruttaratvādbhavaśāntyanudgrahādacintya āryairapi buddhagocaraḥ // 69 //",
  "SA20bsa073_u:1532": "asya piṇḍārthaścaturbhiḥ ślokairveditavyaḥ /",
  "SA20bsa073_u:1533": "acintyo 'nabhilāpyatvādalāpyaḥ paramārthataḥ /",
  "SA20bsa073_u:1534": "paramārtho 'pratavaryatvādatarkyo vyanumeyataḥ // 70 //",
  "SA20bsa073_u:1535": "vyanumeyo 'nuttaratvādānuttaryamanudgrahāt /",
  "SA20bsa073_u:1536": "anudgraho 'pratiṣṭhānādaguṇadoṣāvikalpanāt // 71 //",
  "SA20bsa073_u:1537": "pañcabhiḥ kāraṇaiḥ saukṣmyādicintyo dharmakāyataḥ /",
  "SA20bsa073_u:1538": "ṣaṣṭhenātattvabhāvitvādacintyo rūpakāyataḥ // 72 //",
  "SA20bsa073_u:1539": "anuttarajñānamahākṛpādibhirguṇairacintyā guṇapāragā jināḥ /",
  "SA20bsa073_u:1540": "ataḥ kramo 'ntyo 'yamapi svayaṃbhuvo 'bhiṣekalabdhā na maharṣayo viduriti // 73 //",
  "SA20bsa073_u:1541": "iti ratnagotravibhāge mahāyānottaratantraśāstre bodhyadhikāro nāma dvitīyaḥ paricchedaḥ // 2 //",
  "SA20bsa073_u:1542": "(Rgv 91)",
  "SA20bsa073_u:1543": "3. tṛtīya pariccheda",
  "SA20bsa073_u:1544": "uktā nirmalā tathatā /",
  "SA20bsa073_u:1545": "ye tadāśritā maṇiprabhāvarṇasaṃsthānavadabhinnaprakṛtayo 'śāntarnimalā guṇāsta idānīṃ vaktavyā iti /",
  "SA20bsa073_u:1546": "anantaraṃ buddhaguṇavibhāgamārabhya ślokaḥ /",
  "SA20bsa073_u:1547": "svārthaḥ parārthaḥ paramārthakāyastadāśritā saṃvṛtikāyatā ca /",
  "SA20bsa073_u:1548": "phalaṃ visaṃyogavipākabhāvādetaccatuḥ ṣaṣṭiguṇaprabhedam // 1 //",
  "SA20bsa073_u:1549": "kimuktaṃ bhavati /",
  "SA20bsa073_u:1550": "ātmasaṃpattyadhiṣṭhānaṃ śarīraṃ pāramārthikam /",
  "SA20bsa073_u:1551": "parasaṃpattyadhiṣṭhānamṛṣeḥ sāṃketikaṃ vapuḥ // 2 //",
  "SA20bsa073_u:1552": "visaṃyogaguṇaryuktaṃ vapurādyaṃ balādibhiḥ /",
  "SA20bsa073_u:1553": "vaipākikairdvitīyaṃ tu mahāpuruṣalakṣaṇaiḥ // 3 //",
  "SA20bsa073_u:1554": "ataḥ paraṃ ye ca balādayo yathā cānugantavyāstathatāmadhikṛtya granthaḥ /",
  "SA20bsa073_u:1555": "balatvamajñānavṛteṣu vajravadviśāradatvaṃ pariṣatsu siṃhavat /",
  "SA20bsa073_u:1556": "tathāgatāveṇikatāntarīkṣavan munerdvidhādarśanamambucandravat // 4 //",
  "SA20bsa073_u:1557": "balānvita iti /",
  "SA20bsa073_u:1558": "sthānāsthāne vipāke ca karmaṇāmindriyeṣu ca /",
  "SA20bsa073_u:1559": "dhātuṣvapyadhimuktau ca mārge sarvatragāmini // 5 //",
  "SA20bsa073_u:1560": "(Rgv 92) dhyānādikleśavaimalye nivāsānusmṛtāvapi /",
  "SA20bsa073_u:1561": "divye cakṣuṣi śāntau ca jñānaṃ daśavidhaṃ balam // 6 //",
  "SA20bsa073_u:1562": "vajravaditi /",
  "SA20bsa073_u:1563": "sthānāsthānavipākadhātuṣu jagannānādhumuktau naye",
  "SA20bsa073_u:1564": "saṃkleśavyavadāna indriyagaṇe pūrve nivāsasmṛtau /",
  "SA20bsa073_u:1565": "divye cakṣuṣi cāsravakṣayavidhāvajñānavarmācala-",
  "SA20bsa073_u:1566": "prākāradrumabhedanaprakiraṇacchedādvalaṃ vajravat // 7 //",
  "SA20bsa073_u:1567": "caturveśāradyaprāpta iti /",
  "SA20bsa073_u:1568": "sarvadharmābhisaṃbodhe vivandhapratiṣedhane /",
  "SA20bsa073_u:1569": "mārgākhyāne nirodhāptau vaiśāradyaṃ caturvidham // 8 //",
  "SA20bsa073_u:1570": "jñeye vastuni sarvathātmaparayorjñānāt svayaṃjñāpanād",
  "SA20bsa073_u:1571": "dheye vastuni hānikāraṇakṛteḥ sevye vidhau sevanāt /",
  "SA20bsa073_u:1572": "prāptavye ca niruttare 'tivimale prāpteḥ paraprāpaṇād",
  "SA20bsa073_u:1573": "āryāṇāṃ svaparārthasatyakathanādastambhitatvaṃ kvacit // 9 //",
  "SA20bsa073_u:1574": "siṃhavaditi /",
  "SA20bsa073_u:1575": "nityaṃ vanānteṣu yathā mṛgendro nirbhīranuttastagatirmṛgebhyaḥ /",
  "SA20bsa073_u:1576": "(Rgv 93) munīndrasiṃho 'pi tathā gaṇeṣu svastho nirāsthaḥ sthiravikramasthaḥ // 10 //",
  "SA20bsa073_u:1577": "aṣṭadaśāveṇikabuddhadharmasamanvāgata iti /",
  "SA20bsa073_u:1578": "skhalitaṃ ravitaṃ nāsti śāsturna muṣitā smṛtiḥ /",
  "SA20bsa073_u:1579": "na cāsamāhitaṃ cittaṃ nāpi nānatvasaṃjñitā // 11 //",
  "SA20bsa073_u:1580": "nopekṣāpratisaṃkhyāya hānirna cchandavīryataḥ /",
  "SA20bsa073_u:1581": "smṛtiprajñāvimuktibhyo vimuktijñānadarśanāt // 12 //",
  "SA20bsa073_u:1582": "jñānapūrvaṃgamaṃ karma tryadhvajñānamanāvṛtam /",
  "SA20bsa073_u:1583": "ityete 'ṣṭādaśānye ca gurorāveṇikā guṇāḥ // 13 //",
  "SA20bsa073_u:1584": "nāsti praskhalitaṃ ravo muṣitatā citte na saṃbhedataḥ",
  "SA20bsa073_u:1585": "saṃjñā na svarasādhyupekṣaṇamṛṣerhānirna ca cchandataḥ /",
  "SA20bsa073_u:1586": "vīryācca smṛtito viśuddhavimalaprajñāvimukteḥ sadā",
  "SA20bsa073_u:1587": "mukti jñānanirdaśanācca nikhilajñeyārthasaṃdarśanāt // 14 //",
  "SA20bsa073_u:1588": "sarvajñānupurojavānuparivartyartheṣu karmatrayaṃ",
  "SA20bsa073_u:1589": "triṣvadhvasvaparāhata suvipulajñānapravṛttirdhruvam /",
  "SA20bsa073_u:1590": "(Rgv 94) ityeṣā jinatā mahākaruṇayā yuktāvabuddhā jinair",
  "SA20bsa073_u:1591": "yadbodhājjagati pravṛttamabhayadaṃ saddharmacakraṃ mahat // 15 //",
  "SA20bsa073_u:1592": "ākāśavaditi /",
  "SA20bsa073_u:1593": "yā kṣityādiṣu dharmatā na nabhasaḥ sā dharmatā vidyate",
  "SA20bsa073_u:1594": "ye cānāvaraṇādilakṣaṇaguṇā vyomno na te rūpiṣu /",
  "SA20bsa073_u:1595": "kṣityambujvalanānilāmbarasamā lokeṣu sādhāraṇā",
  "SA20bsa073_u:1596": "buddhāveṇikatā na cāśvapi punarlokeṣu sādhāraṇā // 16 //",
  "SA20bsa073_u:1597": "dvātriṃśanmahāpuruṣalakṣaṇarūpadhārīti /",
  "SA20bsa073_u:1598": "supratiṣṭhitacakrāṅkavyāyatotsaṅgapādatā /",
  "SA20bsa073_u:1599": "dīrghāṅgulikatā jālapāṇipādāvanaddhatā // 17 //",
  "SA20bsa073_u:1600": "tvaṅ mṛduśrītaruṇatā saptotsadaśarīratā /",
  "SA20bsa073_u:1601": "eṇeyajaṅghatā nāgakośavadvastiguhyata // 18 //",
  "SA20bsa073_u:1602": "siṃhapūrvārdhakāyatvaṃ nirantaracitāṃśatā /",
  "SA20bsa073_u:1603": "saṃvṛttaskandhatā vṛttaślakṣṇānunnāmabāhutā // 19 //",
  "SA20bsa073_u:1604": "(Rgv 95) pralambabāhutā śuddhaprabhāmaṇḍalagātratā /",
  "SA20bsa073_u:1605": "kambugrīvatvamamalaṃ mṛgendrahanutā samā // 20 //",
  "SA20bsa073_u:1606": "catvāriṃśaddaśanatā svacchāviraladantatā /",
  "SA20bsa073_u:1607": "viśuddhasamadantatvaṃ śuklapravaradaṃṣṭratā // 21 //",
  "SA20bsa073_u:1608": "prabhūtajivhatānantācintyarasarasāgratā /",
  "SA20bsa073_u:1609": "kalaviṅkarutaṃ brahmasvaratā ca svayaṃbhuvaḥ // 22 //",
  "SA20bsa073_u:1610": "nīlotpalaśrīvṛṣapakṣmanetrasitāmalorṇoditacāruvaktraḥ /",
  "SA20bsa073_u:1611": "uṣṇīṣaśīrṣavyavadātasūkṣmasuvarṇavarṇacchaviragrasattvaḥ // 23 //",
  "SA20bsa073_u:1612": "ekaikaviśliṣṭamṛdūrdhvadehapradakṣiṇāvartasusūkṣmaromā /",
  "SA20bsa073_u:1613": "mahendranīlāmalaratnakeśo nyagrodhapūrṇadrumamaṇḍalābhaḥ // 24 //",
  "SA20bsa073_u:1614": "nārāyaṇasthāmadṛḍhātmabhāvaḥ samantabhadro 'pratimo maharṣiḥ /",
  "SA20bsa073_u:1615": "dvātriṃśadetānyamitadyutīni narendracinhāni vadanti śāstuḥ // 25 //",
  "SA20bsa073_u:1616": "dakacandravaditi /",
  "SA20bsa073_u:1617": "vyabhre yathā nabhasi candramaso vibhūtiṃ",
  "SA20bsa073_u:1618": "paśyanti nīlaśaradambumahāhrade ca /",
  "SA20bsa073_u:1619": "(Rgv 96) saṃbuddhamaṇḍalataleṣu vibhorvibhūtiṃ",
  "SA20bsa073_u:1620": "tadvijjinātmajagaṇā vyavalokayanti // 26 //",
  "SA20bsa073_u:1621": "itīmāni daśa tathāgatabalāni catvāri vaiśāradyānyaṣṭādaśāveṇikā buddhadharmā dvātriṃśacca mahāpuruṣalakṣaṇānyakenābhisaṃkṣipya catuḥṣaṣṭirbhavanti /",
  "SA20bsa073_u:1622": "guṇāścaite catuḥṣaṣṭiḥ sanidānāḥ pṛthak pṛthak /",
  "SA20bsa073_u:1623": "veditavyā yathāsaṃkhyaṃ ratnasūtrānusārataḥ // 27 //",
  "SA20bsa073_u:1624": "eṣāṃ khalu yathoddiṣṭānāmeva catuḥṣaṣṭestathāgataguṇānāmapi yathānupūrvyā vistaravibhāge nirdeśo ratnadārikāsūtrānusāreṇa veditavyaḥ /",
  "SA20bsa073_u:1625": "yatpunareṣu sthāneṣu caturvidhameva yathākramaṃ vajrasiṃhāmvaradakacandrodāharaṇamudāhṛtamasyāpi piṇḍārtho dvādaśabhiḥ ślokairveditavyaḥ /",
  "SA20bsa073_u:1626": "nirvedhikatvanirdainyaniṣkaivalyanirīhataḥ /",
  "SA20bsa073_u:1627": "vajrasiṃhāmbarasvacchadakacandranidarśanam // 28 //",
  "SA20bsa073_u:1628": "balādiṣu balaiḥ ṣaḍbhistribhirekena ca kramāt /",
  "SA20bsa073_u:1629": "sarvajñeyasamāpattisavāsanamaloddhṛteḥ // 29 //",
  "SA20bsa073_u:1630": "bhedādvikaraṇācchedādvarmaprākāravṛkṣavat /",
  "SA20bsa073_u:1631": "gurusāradṛḍhābhedyaṃ vajraprakhyamṛṣerbalam // 30 //",
  "SA20bsa073_u:1632": "guru kasmādyataḥ sāraṃ sāraṃ kasmādyato dṛḍham /",
  "SA20bsa073_u:1633": "dṛḍhaṃ kasmādyato 'bhedyamabhedyatvācca vajravat // 31 //",
  "SA20bsa073_u:1634": "nirbhayatvānnirāsthatvātsthairyādvikramasaṃpadaḥ /",
  "SA20bsa073_u:1635": "parṣadgaṇeṣvaśāradyaṃ munisiṃhasya siṃhavat // 32 //",
  "SA20bsa073_u:1636": "(Rgv 97) sarvābhijñatayā svastho viharatyakutobhayaḥ /",
  "SA20bsa073_u:1637": "nirāsthaḥ śuddhasattvebhyo 'pyātmano 'samadarśanāt // 33 //",
  "SA20bsa073_u:1638": "sthiro nityasamādhānāt sarvadharmeṣu cetasaḥ /",
  "SA20bsa073_u:1639": "vikrāntaḥ paramāvidyāvāsabhūmivyatikramāt // 34 //",
  "SA20bsa073_u:1640": "laukikaśrāvakaikāntacāridhīmatsvayaṃbhuvām /",
  "SA20bsa073_u:1641": "uttarottaradhīsaukṣmyāt pañcadhā tu nidarśanam // 35 //",
  "SA20bsa073_u:1642": "sarvalokopajīvyatvādbhūmyambvagnyanilopamāḥ /",
  "SA20bsa073_u:1643": "laukyalokottarātītalakṣaṇatvānnabhonibhāḥ // 36 //",
  "SA20bsa073_u:1644": "guṇā dvātriṃśadityete dharmakāyaprabhāvitāḥ /",
  "SA20bsa073_u:1645": "maṇiratnaprabhāvarṇasaṃsthānavadabhedataḥ // 37 //",
  "SA20bsa073_u:1646": "dvātriṃśallakṣaṇāḥ kāye darśanāhlādakā guṇāḥ /",
  "SA20bsa073_u:1647": "nirmāṇadharmasaṃbhogarūpakāyadvayāśritāḥ // 38 //",
  "SA20bsa073_u:1648": "śuddherdurāntikasthānāṃ loke 'tha jinamaṇḍale /",
  "SA20bsa073_u:1649": "dvidhā taddarśanaṃ śuddhaṃ vārivyomendubimbavat // 39 //",
  "SA20bsa073_u:1650": "iti ratnagotravibhāge mahāyānottaratnatraśāstre guṇādhikāro nāma tritīyaḥ paricchedaḥ // 3 //",
  "SA20bsa073_u:1651": "(Rgv 98)",
  "SA20bsa073_u:1652": "4. caturthaḥ paricchedaḥ",
  "SA20bsa073_u:1653": "uktā vimalā buddhaguṇāḥ /",
  "SA20bsa073_u:1654": "tatkarma jinakriyedānīṃ vaktavyā /",
  "SA20bsa073_u:1655": "sā punaranābhogataścāpraśrabdhitaśca samāsato dvābhyāmākarābhyā pravartata iti /",
  "SA20bsa073_u:1656": "anantaramanābhogāpraśrabdha buddhakāryamārabhya dvau ślokau /",
  "SA20bsa073_u:1657": "vineyadhātau vinayābhyupāye vineyadhātorvinayakriyāyām /",
  "SA20bsa073_u:1658": "taddeśakāle gamane ca nityaṃ vibhoranābhogata eva vṛttiḥ // 1 //",
  "SA20bsa073_u:1659": "kṛtsnaṃ niṣpādya yānaṃ pravaraguṇagaṇajñānaratnasvagarbhaṃ",
  "SA20bsa073_u:1660": "puṇyajñānārkaraśmipravisutavipulānantamadhyāmbarābham /",
  "SA20bsa073_u:1661": "buddhatvaṃ sarvasattve vimalaguṇanidhiṃ nirviśiṣṭaṃ vilokya",
  "SA20bsa073_u:1662": "kleśajñeyābhrajālaṃ vidhamati karuṇā vāyubhūtā jinānām // 2 //",
  "SA20bsa073_u:1663": "etayoryathākramaṃ dvābhyāmaṣṭābhiśca ślokaiḥ piṇḍārtho veditavyaḥ /",
  "SA20bsa073_u:1664": "yasya yena ca yāvacca yadā ca vinayakriyā /",
  "SA20bsa073_u:1665": "tadvikalpodayābhāvādanābhogaḥ sadā muneḥ // 3 //",
  "SA20bsa073_u:1666": "yasya dhātorvineyasya yenopāyena bhūriṇā /",
  "SA20bsa073_u:1667": "yā vinītikriyā yatra yadā taddeśakālayoḥ // 4 //",
  "SA20bsa073_u:1668": "niryāṇe tadupastambhe tatphale tatparigrahe /",
  "SA20bsa073_u:1669": "tadāvṛttau taducchittipratyaye cāvikalpataḥ // 5 //",
  "SA20bsa073_u:1670": "(Rgv 99) bhūmayo daśa niryāṇaṃ taddhetuḥ saṃbhṛtidvayam /",
  "SA20bsa073_u:1671": "tatphalaṃ paramā bodhirbodheḥ sattvaḥ parigrahaḥ // 6 //",
  "SA20bsa073_u:1672": "tadāvṛtiraparyantakleśopakleśavāsanāḥ /",
  "SA20bsa073_u:1673": "karuṇā tatsamudghātapratyayaḥ sārvakālikaḥ // 7 //",
  "SA20bsa073_u:1674": "sthānāni veditavyāni ṣaḍetāni yathākramam /",
  "SA20bsa073_u:1675": "mahodadhiravivyomanidhānāmbudavāyuvat // 8 //",
  "SA20bsa073_u:1676": "jñānāmbuguṇaratnatvādagrayānaṃ samudravat /",
  "SA20bsa073_u:1677": "sarvasattvopajīvyatvāt saṃbhāradvayamarkavat // 9 //",
  "SA20bsa073_u:1678": "vipulānantamadhyatvādbodhirākāśadhatuvat /",
  "SA20bsa073_u:1679": "samyaksaṃbuddhadharmatvāt sattvadhāturnidhānavat // 10 //",
  "SA20bsa073_u:1680": "āgantuvyāptyaniṣpa ttestatsaṃkleśo 'bhrarāśivat /",
  "SA20bsa073_u:1681": "tatkṣiṃptipratyupasthānāt karuṇodvṛttavāyuvat // 11 //",
  "SA20bsa073_u:1682": "parādhikāraniryāṇāt sattvātmasamadarśanāt /",
  "SA20bsa073_u:1683": "kṛtyāparisamāpteśca kriyāpraśrabdhirā bhavāt // 12 //",
  "SA20bsa073_u:1684": "yadanutpādānirodhaprabhāvitaṃ buddhatvamityuktaṃ tatkathamihāsaṃskṛtādapravṛttilakṣaṇādbuddhatvādanābhogāpratipraśrabdhamā lokādavikalpaṃ buddhakārya pravartata iti /",
  "SA20bsa073_u:1685": "buddhamāhātmyadharmatāmārabhya vimatisaṃdehajātānāmacintyabuddhaviṣayādhimuktisaṃjananārtha tasya māhātmye ślokaḥ /",
  "SA20bsa073_u:1686": "śakradundubhivan meghabrahmārkamaṇiratnavat /",
  "SA20bsa073_u:1687": "pratiśrutirivākāśapṛthivīvat tathāgataḥ // 13 //",
  "SA20bsa073_u:1688": "(Rgv 100) asya khalu sūtrasthānīyasya ślokasya yathākramaṃ pariśiṣṭena granthena vistaravibhāganirdeśo veditavyaḥ /",
  "SA20bsa073_u:1689": "śakrapratibhāsatvāditi /",
  "SA20bsa073_u:1690": "viśuddhavaiḍūryamayaṃ yathedaṃ syānmahītalam /",
  "SA20bsa073_u:1691": "svacchatvāttatra dṛśyeta devendraḥ sāpsarogaṇaḥ // 14 //",
  "SA20bsa073_u:1692": "prāsādo vaijayantaśca tadanye ca divaukasaḥ /",
  "SA20bsa073_u:1693": "tadvimānāni citrāṇi tāśca divyā vibhūtayaḥ // 15 //",
  "SA20bsa073_u:1694": "atha nārīnaragaṇā mahītalanivāsinaḥ /",
  "SA20bsa073_u:1695": "pratibhāsaṃ tamālokya praṇidhiṃ kuryurīdṛśam // 16 //",
  "SA20bsa073_u:1696": "adyaiva na cirādevaṃ bhavemastridaśeśvarāḥ /",
  "SA20bsa073_u:1697": "kuśalaṃ ca samādāya varteraṃstadavāptaye // 17 //",
  "SA20bsa073_u:1698": "pratibhāso 'yamityevamavijñāyāpi te bhuvaḥ /",
  "SA20bsa073_u:1699": "cyutvā divyupapadyeraṃstena śuklena karmaṇā // 18 //",
  "SA20bsa073_u:1700": "pratibhāsaḥ sa cātyantamavikalpo nirīhakaḥ /",
  "SA20bsa073_u:1701": "evaṃ ca mahatārthena bhuvi syātpratyupasthitaḥ // 19 //",
  "SA20bsa073_u:1702": "tathā śraddhādivimale śraddhādiguṇabhāvite /",
  "SA20bsa073_u:1703": "sattvāḥ paśyanti saṃbuddhaṃ pratibhāsa svacetasi // 20 //",
  "SA20bsa073_u:1704": "lakṣaṇavyañjanopetaṃ vicitreryāpathakriyam /",
  "SA20bsa073_u:1705": "caṅkramyamāṇaṃ tiṣṭhantaṃ niṣaṇṇaṃ śayanasthitam // 21 //",
  "SA20bsa073_u:1706": "(Rgv 101) bhāṣamāṇaṃ śivaṃ dharma tūṣṇīṃbhūtaṃ samāhitam /",
  "SA20bsa073_u:1707": "citrāṇi prātihāryāṇi darśayantaṃ mahādyutim // 22 //",
  "SA20bsa073_u:1708": "taṃ ca dṛṣṭvābhiyujyante buddhatvāya spṛhānvitāḥ /",
  "SA20bsa073_u:1709": "taddhetuṃ ca samādāya prāpnuvantīpsitaṃ padam // 23 //",
  "SA20bsa073_u:1710": "pratibhāsaḥ sa cātyantamavikalpo nirīhakaḥ /",
  "SA20bsa073_u:1711": "evaṃ ca mahatārthena lokeṣu pratyupasthitaḥ // 24 //",
  "SA20bsa073_u:1712": "svacittapratibhāso 'yamiti naivaṃ pṛthagjanāḥ /",
  "SA20bsa073_u:1713": "jānantyatha ca tatteṣāmavandhyaṃ bimbadarśanam // 25 //",
  "SA20bsa073_u:1714": "taddhi darśanamāgamya kramādasminnaye sthitāḥ /",
  "SA20bsa073_u:1715": "saddharmakāyaṃ madhyasthaṃ paśyanti jñānacakṣuṣā // 26 //",
  "SA20bsa073_u:1716": "bhūryadvatsyāt samantavyapagataviṣamasthānāntaramalā",
  "SA20bsa073_u:1717": "vaiḍūryaspaṣṭaśubhrā vimalamaṇiguṇā śrīmatsamatalā /",
  "SA20bsa073_u:1718": "śuddhatvāttatra bimbaṃ surapatibhavanaṃ māhendramarutām",
  "SA20bsa073_u:1719": "utpadyeta krameṇa kṣitiguṇavigamādastaṃ punariyāt // 27 //",
  "SA20bsa073_u:1720": "tadbhāvāyopavāsavrataniyamatayā dānādyabhimukhāḥ",
  "SA20bsa073_u:1721": "puṣpādīni kṣipeyuḥ praṇihitamanaso nārīnaragaṇāḥ /",
  "SA20bsa073_u:1722": "vaiḍūryasvacchabhute manasi munipaticchāyādhigamane",
  "SA20bsa073_u:1723": "citrāṇyutpādayanti pramuditamanasastadvajjinasutāḥ // 28 //",
  "SA20bsa073_u:1724": "yathaiva vaiḍūryamahītale śucau surendrakāyapratibimbasaṃbhavaḥ /",
  "SA20bsa073_u:1725": "tathā jagaccittamahītale śucau munīndrakāyapratibimbasaṃbhavaḥ // 29 //",
  "SA20bsa073_u:1726": "(Rgv 102) bimbodayavyayamanāvilatāvilasvacittapravartanavaṃśājjagati pravṛttam /",
  "SA20bsa073_u:1727": "lokeṣu yadvadavabhāsamupaiti bimbaṃ tadvanna tatsaditi nāsaditi prapaśyet // 30 //",
  "SA20bsa073_u:1728": "devadundubhivaditi /",
  "SA20bsa073_u:1729": "yathaiva divi devānāṃ pūrvaśuklānubhāvataḥ /",
  "SA20bsa073_u:1730": "yatnasthānamanorūpavikalparahitā satī // 31 //",
  "SA20bsa073_u:1731": "anityaduḥkhānairātmyaśāntaśabdaiḥ pramādinaḥ /",
  "SA20bsa073_u:1732": "codayatyamarān sarvānasakṛddevadundubhiḥ // 32 //",
  "SA20bsa073_u:1733": "vyāpya buddhasvaraṇaivaṃ vibhurjagadaśeṣataḥ /",
  "SA20bsa073_u:1734": "dharma diśati bhavyebhyo yatnādirahito 'pi san // 33 //",
  "SA20bsa073_u:1735": "devānāṃ divi divyadundubhiravo yaidvat svakarmodbhavo",
  "SA20bsa073_u:1736": "dharmodāharaṇaṃ munerapi tathā loke svakarmodbhavam /",
  "SA20bsa073_u:1737": "yatnasthānaśarīracittarahitaḥ śabdaḥ sa śāntyāvaho",
  "SA20bsa073_u:1738": "yadvat tadvadṛte catuṣṭayamayaṃ dharmaḥ sa śāntyāvahaḥ // 34 //",
  "SA20bsa073_u:1739": "saṃgrāmakleśavṛttāvasurabalajayakrīḍāpraṇudanaṃ",
  "SA20bsa073_u:1740": "dundubhyāḥ śabdahetuprabhavamabhayadaṃ yadvat surapure /",
  "SA20bsa073_u:1741": "sattveṣu kleśaduḥkhapramathanaśamanaṃ mārgottamavidhau",
  "SA20bsa073_u:1742": "dhyānārūpyādihetuprabhavamapi tathā loke nigaditam // 35 //",
  "SA20bsa073_u:1743": "kasmādiha dharmadundubhirevādhikṛtā na tadanye divyāstūryaprakārāḥ /",
  "SA20bsa073_u:1744": "te 'pi hi divaukasāṃ pūrvakṛtakuśalakarmavaśādaghaṭṭitā eva divyaśravaṇamanoharaśabdamanuruvanti /",
  "SA20bsa073_u:1745": "(Rgv 103) taistathāgataghoṣasya catuḥprakāraguṇavaidharmyāt /",
  "SA20bsa073_u:1746": "tatpunaḥ katamat /",
  "SA20bsa073_u:1747": "tadyathā prādeśikatvamahitatvamasukhatvamanairyāṇikatvamiti /",
  "SA20bsa073_u:1748": "dharmadundubhyāḥ punaraprādeśikatvamaśeṣapramattadevagaṇasaṃcodanatayā ca tatkālānatikramaṇatayā ca paridīpitam /",
  "SA20bsa073_u:1749": "hitatvamasurādiparacakropadravabhayaparitrāṇatayā cāpramādasaṃniyojanatayā ca /",
  "SA20bsa073_u:1750": "sukhatvamasatkāmaratisukhavivecanatayā ca dharmārāmaratisukhopasaṃharaṇatayā ca /",
  "SA20bsa073_u:1751": "nairyāṇikatvamanityaduḥkhaśūnyānātmaśabdoccāraṇatayā ca sarvopadravopāyāsopaśāntikaraṇatayā ca paridīüpitam /",
  "SA20bsa073_u:1752": "ebhiḥ samāsataścaturbhirākārairdharmadundubhisādharmyeṇa buddhasvaramaṇḍalaṃ viśiṣyata iti /",
  "SA20bsa073_u:1753": "buddhasvaramaṇḍalaviśeṣaṇaślokaḥ /",
  "SA20bsa073_u:1754": "sārvajanyo hitasukhaḥ prātihāryatrayānvitaḥ /",
  "SA20bsa073_u:1755": "munerghoṣo yato divyatūryebhyo 'to viśiṣyate // 36 //",
  "SA20bsa073_u:1756": "eṣāṃ khalu caturṇāmākārāṇāṃ yathāsaṃkhyameva caturbhiḥ ślokaḥ samāsanirdeśo veditavyaḥ /",
  "SA20bsa073_u:1757": "śabdā mahānto divi dundubhīnāṃ kṣitisthiteṣu śravaṇaṃ na yānti /",
  "SA20bsa073_u:1758": "saṃsārapātālagateṣu loke saṃbuddhatūryasya tu yāti śabdaḥ // 37 //",
  "SA20bsa073_u:1759": "bahvyo 'marāṇāṃ divi tūryakoṭyo nadanti kāmajvalanābhivṛddhau /",
  "SA20bsa073_u:1760": "ekastu ghoṣaḥ karuṇātmakānāṃ duḥkhāgnihetupraśampravṛttaḥ // 38 //",
  "SA20bsa073_u:1761": "śubhā manojñā divi tūryanisvanā bhavanti cittoddhativṛddhihetavaḥ /",
  "SA20bsa073_u:1762": "(Rgv 104) tathāgatānāṃ tu rutaṃ mahātmanāṃ samādhicittārpaṇabhāvavācakam // 39 //",
  "SA20bsa073_u:1763": "samāsato yatsukhakāraṇaṃ divi kṣitāvanantāsvapi lokadhātuṣu /",
  "SA20bsa073_u:1764": "aśeṣalokaspharaṇāvabhāsanaṃ praghoṣamāgamya tadapyudāhṛtam // 40 //",
  "SA20bsa073_u:1765": "kāyavikurvitena daśadigaśeṣalokadhātuspharaṇamṛddhiprātihāryamiti sūcitam /",
  "SA20bsa073_u:1766": "cetaḥparyāyajñānena tatparyāpannaṃ sarvasattvacittacaritagahanāvabhāsanamādeśanāprātihāryam /",
  "SA20bsa073_u:1767": "vāgghoṣodāharaṇena nairyāṇikīṃ pratipadamārabhya tadavavādānuśāsanamanuśāsti prātihāryam /",
  "SA20bsa073_u:1768": "ityevamavyāhatagaterākāśadhātuvadaparicchinnavartino 'pi buddhasvaramaṇḍalasya yanna sarvatra sarvaghoṣopalabdhiḥ prajāyate na tatra buddhasvaramaṇḍalasyāparādha iti /",
  "SA20bsa073_u:1769": "pratyāyanārthamatatprahitānāmātmāparādhe ślokaḥ /",
  "SA20bsa073_u:1770": "yathā sūkṣmān śabdānanubhavati na śrotravikalo",
  "SA20bsa073_u:1771": "na divyaśrotro 'pi śravaṇapathamāyānti nikhilam /",
  "SA20bsa073_u:1772": "tathā dharmaḥ sūkṣmaḥ paramanipuṇajñānaviṣayaḥ",
  "SA20bsa073_u:1773": "prayātyekeṣāṃ tu śravaṇapathamavilaṣṭamanasām // 41",
  "SA20bsa073_u:1774": "meghavaditi /",
  "SA20bsa073_u:1775": "prāvṛṭkāle yathā meghaḥ pṛthivyāmabhivarṣati /",
  "SA20bsa073_u:1776": "vāriskandhaṃ nirābhogo nimittaṃ sasyasaṃpadaḥ // 42 //",
  "SA20bsa073_u:1777": "(Rgv 105) karuṇāmbudatastadvat saddharmasalilaṃ jinaḥ /",
  "SA20bsa073_u:1778": "jagatkuśalasasyeṣu nirvikalpaṃ pravarṣati // 43 //",
  "SA20bsa073_u:1779": "loke yathā kuśalakarmapathapravṛtte varṣanti vāyujanitaṃ salilaṃ payodāḥ /",
  "SA20bsa073_u:1780": "tadvat kṛpānilajagatkuśalābhivṛddheḥ saddharmavarṣamabhivarṣati buddhameghaḥ // 44 //",
  "SA20bsa073_u:1781": "bhaveṣu saṃvitkaruṇāvabhṛtkaḥ kṣarākṣarāsaṅganabhastalasthaḥ /",
  "SA20bsa073_u:1782": "samādhidhāraṇyamalāmbugarbho munīndrameghaḥ śubhasasyahetuḥ // 45 //",
  "SA20bsa073_u:1783": "bhājanavimātratāyām /",
  "SA20bsa073_u:1784": "śītaṃ svādu prasannaṃ mṛdu laghu ca payastatpayodayādvimuktaṃ",
  "SA20bsa073_u:1785": "kṣārādisthānayogādatibahurasatāmeti yadvat pṛthivyām /",
  "SA20bsa073_u:1786": "āryāṣtāṅgāmbuvarṣaṃ suvipulakaruṇāmeghagarbhādvimuktaṃ",
  "SA20bsa073_u:1787": "santānasthānabhedādbahuvidharasatāmeti tadvat prajāsu // 46 //",
  "SA20bsa073_u:1788": "nirapekṣapravṛttau /",
  "SA20bsa073_u:1789": "yānāgre 'bhiprasannānāṃ madhyānāṃ pratighātinām /",
  "SA20bsa073_u:1790": "manuṣyacātakapretasadṛśāṃ rāśayastrayaḥ // 47 //",
  "SA20bsa073_u:1791": "grīṣmānte 'mbudhareṣvasatsu manujā vyomnyapracārāḥ khagā",
  "SA20bsa073_u:1792": "varṣāsvapyativarṣaṇaprapatanātpretāḥ kṣiptau duḥkhitāḥ /",
  "SA20bsa073_u:1793": "(Rgv 106) aprādurbhavanodaye 'pi karuṇāmeghābhradharmāmbhaso",
  "SA20bsa073_u:1794": "dharmākāṅkṣiṇi dharmatāpratihate loke ca saivopamā // 48 //",
  "SA20bsa073_u:1795": "sthūlairbindunipātanairaśanibhirvajrāgnisaṃpātanaiḥ",
  "SA20bsa073_u:1796": "sūkṣmaprāṇakaśailadeśagamikānnāpekṣate toyadaḥ /",
  "SA20bsa073_u:1797": "sūkṣmaudārikayuktyupāyavidhibhiḥ prajñākṛpāmbhodharas",
  "SA20bsa073_u:1798": "tadvat kleśagatāndṛṣtyanuśayānnāpekṣate sarvathā // 49 //",
  "SA20bsa073_u:1799": "duḥkhāgnipraśamane /",
  "SA20bsa073_u:1800": "saṃsāro 'navarāgrajātimaraṇastatsaṃsṛtau pañcadhā",
  "SA20bsa073_u:1801": "mārgaḥ pañcavidhe ca vartmani sukhaṃ noccārasaugandhyavat /",
  "SA20bsa073_u:1802": "tadduḥkhaṃ dhruvamagniśastraśiśirakṣārādisaṃsparśajaṃ",
  "SA20bsa073_u:1803": "tacchāntyai ca sṛjan kṛpājaladharaḥ saddharmavarṣaṃ mahat // 50 //",
  "SA20bsa073_u:1804": "deveṣu cyutiduḥkhamityavagamāt paryeṣṭiduḥkhaṃ nṛṣu",
  "SA20bsa073_u:1805": "prājñā nābhilaṣanti devamanujeṣvaiśvaryamapyuttamam /",
  "SA20bsa073_u:1806": "prajñāyāśca tathāgatapravacanaśraddhānumānyādidaṃ",
  "SA20bsa073_u:1807": "duḥkhaṃ heturayaṃ nirodha iti ca jñānena saṃprekṣaṇāt // 51 //",
  "SA20bsa073_u:1808": "vyādhirjñeyo vyādhihetuḥ praheyaḥ svāsthyaṃ prāpyaṃ bheṣajaṃ sevyamevam /",
  "SA20bsa073_u:1809": "duḥkhaṃ hetustannirodho 'tha mārgo jñeyaṃ heyaḥ sparśitavyo niṣevyaḥ // 52 //",
  "SA20bsa073_u:1810": "(Rgv 107) mahābrahmavaditi /",
  "SA20bsa073_u:1811": "sarvatra devabhavane brāhmyādavicalan padāt /",
  "SA20bsa073_u:1812": "pratibhāsaṃ yathā brahmā darśayatyaprayatnataḥ // 53 //",
  "SA20bsa073_u:1813": "tadvanmuniranābhogānnirmāṇaiḥ sarvadhātuṣu /",
  "SA20bsa073_u:1814": "dharmakāyādavicalan bhavyānāmeti darśanam // 54",
  "SA20bsa073_u:1815": "yadvad brahmā vimānānna calati satataṃ kāmadhātupraviṣṭaṃ",
  "SA20bsa073_u:1816": "devāḥ paśyanti cainaṃ viṣayaratiharaṃ darśanaṃ tacca teṣām /",
  "SA20bsa073_u:1817": "tadvat saddharmakāyānna calati sugataḥ sarvalokeṣu cainaṃ",
  "SA20bsa073_u:1818": "bhavyāḥ paśyanti śaśvatsakalamalaharaṃ darśanaṃ tacca teṣām // 55 //",
  "SA20bsa073_u:1819": "tasyaiva pūrvapraṇidhānayogān marudgaṇānāṃ ca śubhānubhāvāt /",
  "SA20bsa073_u:1820": "brahmā yathā bhāsamupaityayatnān nirmāṇakāyena tathā svayaṃbhūḥ // 56 //",
  "SA20bsa073_u:1821": "anābhāsagamane /",
  "SA20bsa073_u:1822": "cyutiṃ garbhākrāntiṃ jananapitṛveśmapraviśanaṃ",
  "SA20bsa073_u:1823": "ratikrīḍāraṇyapravicaraṇamārapramathanam /",
  "SA20bsa073_u:1824": "mahābodhiprāptiṃ praśamapuramārgapraṇayanaṃ",
  "SA20bsa073_u:1825": "nidarśyādhanyānāṃ nayanapathamabhyeti na muniḥ // 57 //",
  "SA20bsa073_u:1826": "sūryavaditi /",
  "SA20bsa073_u:1827": "sūrye yathā tapati padmagaṇaprabuddhirekatra kālasamaye kumudaprasuptiḥ / (Rgv 108)",
  "SA20bsa073_u:1828": "buddhiprasuptiguṇadoṣavidhāvakalpaḥ sūryo 'mbujeṣvatha ca tadvadihāryasūryaḥ // 58 //",
  "SA20bsa073_u:1829": "dvividhaḥ sattvadhāturavineyo vineyaśca /",
  "SA20bsa073_u:1830": "tatra yo vineyastamadhikṛtya padmopamatā svacchajalabhājanopamatā ca /",
  "SA20bsa073_u:1831": "nirvikalpo yathādityaḥ kamalāni svaraśmibhiḥ /",
  "SA20bsa073_u:1832": "bodhatyekamuktābhiḥ pācayatyaparāṇyapi // 59 //",
  "SA20bsa073_u:1833": "saddharmakiraṇairevaṃ tathāgatadivākaraḥ /",
  "SA20bsa073_u:1834": "vineyajanapadmeṣu nirvikalpaḥ pravartate // 60 //",
  "SA20bsa073_u:1835": "dharmarūpaśarīrābhyāṃ bodhimaṇḍāmbaroditaḥ /",
  "SA20bsa073_u:1836": "jagatspharati sarvajñadinakṛjjñānaraśmibhiḥ // 61 //",
  "SA20bsa073_u:1837": "yataḥ śucini sarvatra vineyasalilāśaye /",
  "SA20bsa073_u:1838": "ameyasugatādityapratibimbodayaḥ sakṛt // 62 //",
  "SA20bsa073_u:1839": "evamavikalpatve 'pi sati buddhānāṃ trividhe sattvarāśau darśanādeśanāpravṛttikramamadhikṛtya śailopamatā /",
  "SA20bsa073_u:1840": "sadā sarvatra visṛte dharmadhātunabhastale /",
  "SA20bsa073_u:1841": "buddhasūrye vineyādritannipāto yathārhataḥ //",
  "SA20bsa073_u:1842": "63 /// (Rgv 109)",
  "SA20bsa073_u:1843": "udita iha samantāllokamābhāsya yadvat pratatadaśaśatāṃśuḥ saptasaptiḥ krameṇa /",
  "SA20bsa073_u:1844": "pratapati varamadhyanyūnaśaileṣu tadvat pratipati jinasūryaḥ sattvarāśau krameṇa // 64 //",
  "SA20bsa073_u:1845": "prabhāmaṇḍalaviśeṣaṇe /",
  "SA20bsa073_u:1846": "sarvakṣetranabhastalaspharaṇatā bhānorna saṃvidyate",
  "SA20bsa073_u:1847": "nāpyajñānatamo'ndhakāragahanajñeyārthasaṃdarśanam /",
  "SA20bsa073_u:1848": "nānāvarṇavikīrṇaraśmivisarairekaikaromodbhavair",
  "SA20bsa073_u:1849": "bhāsante karuṇātmakā jagati tu jñeyārthasaṃdarśakāḥ // 65 //",
  "SA20bsa073_u:1850": "buddhānāṃ nagarapraveśasamaye cakṣurvihīnā janāḥ",
  "SA20bsa073_u:1851": "paśyantyarthamanarthajālavigamaṃ vindanti taddarśanāt /",
  "SA20bsa073_u:1852": "mohāndhāśca bhavārṇavāntaragatā dṛṣṭyandhakārāvṛtā",
  "SA20bsa073_u:1853": "buddhārkaprabhayāvabhāsitadhiyaḥ paśyantyadṛṣṭaṃ padam // 66 //",
  "SA20bsa073_u:1854": "cintāmaṇivaditi /",
  "SA20bsa073_u:1855": "yugapadgocarasthānāṃ sarvābhiprāyapūraṇam /",
  "SA20bsa073_u:1856": "kurute nirvikalpo 'pi pṛthak cintāmaṇiryathā // 67 //",
  "SA20bsa073_u:1857": "buddhacintāmaṇiṃ tadvat sametya pṛthagāśayāḥ /",
  "SA20bsa073_u:1858": "śṛṇvanti dharmatāṃ citrāṃ na kalpayati tāṃśca saḥ // 68 //",
  "SA20bsa073_u:1859": "yathāvikalpaṃ maṇiratnamīpsitaṃ dhanaṃ parebhyo visṛjatyayatnataḥ / (Rgv 110)",
  "SA20bsa073_u:1860": "tathā muniryatnamṛte yathārhataḥ parārthamātiṣṭhati nityamā bhavāt // 69 //",
  "SA20bsa073_u:1861": "durlabhaprāptabhāvāstathāgatā iti /",
  "SA20bsa073_u:1862": "iha śubhamaṇiprāptiryadvajjagatyatidurlabhā",
  "SA20bsa073_u:1863": "jalanidhigataṃ pātālasthaṃ yataḥ spṛhayanti tam /",
  "SA20bsa073_u:1864": "na sulabhamiti jñeyaṃ tadvajjagatyatidurlabhage",
  "SA20bsa073_u:1865": "manasi vividhakleśagraste tathāgatadarśanam // 70 //",
  "SA20bsa073_u:1866": "pratiśrutkāśabdavaditi /",
  "SA20bsa073_u:1867": "pratiśrutkārutaṃ yadvat paravijñaptisaṃbhavam /",
  "SA20bsa073_u:1868": "nirvikalpamanābhogaṃ nādhyātmaṃ na bahiḥ sthitam // 71 //",
  "SA20bsa073_u:1869": "tathāgatarutaṃ tadvat paravijñaptisaṃbhavam /",
  "SA20bsa073_u:1870": "nirvikalpamanābhogaṃ nādhyātmaṃ na bahiḥ sthitam // 72 //",
  "SA20bsa073_u:1871": "ākāśavaditi /",
  "SA20bsa073_u:1872": "niṣkiṃcane nirābhāse nirālambe nirāśraye /",
  "SA20bsa073_u:1873": "cakṣuṣpathavyatikrānte 'pyarūpiṇyanidarśane // 73 //",
  "SA20bsa073_u:1874": "yathā nimnonnataṃ vyomni dṛśyate na ca tattathā /",
  "SA20bsa073_u:1875": "buddheṣvapi tathā sarva dṛśyate na ca tattathā // 74 //",
  "SA20bsa073_u:1876": "pṛthivīvaditi /",
  "SA20bsa073_u:1877": "sarve mahīruhā yadvadavikalpāṃ vasuṃdharām /",
  "SA20bsa073_u:1878": "niśritya vṛddhiṃ vairūḍhiṃ vaipulyamupayānti ca // 75 //",
  "SA20bsa073_u:1879": "saṃbuddhapṛthivīmevamavikalpāmaśeṣataḥ /",
  "SA20bsa073_u:1880": "jagatkuśalamūlāni vṛddhimāśritya yānti hi // 76 //",
  "SA20bsa073_u:1881": "(Rgv 111) udāharaṇānāṃ piṇḍārthaḥ /",
  "SA20bsa073_u:1882": "na prayatnamṛte keściddṛṣṭaḥ kurvan kriyāmataḥ /",
  "SA20bsa073_u:1883": "vineyasaṃśayacchittyai navadhoktaṃ nidarśanam // 77 //",
  "SA20bsa073_u:1884": "sūtrasya tasya nāmnaiva dipitaṃ tatprayojanam /",
  "SA20bsa073_u:1885": "yatraite nava dṛṣṭāntā vistareṇa prakāśitāḥ // 78 //",
  "SA20bsa073_u:1886": "etacchratamayodārajñānālokādyalaṃkṛtāḥ /",
  "SA20bsa073_u:1887": "dhīmanto 'vatarantyāśu sakalaṃ buddhagocaram // 79 //",
  "SA20bsa073_u:1888": "ityartha śakravaiḍūryapratibimbādyudāhṛtiḥ /",
  "SA20bsa073_u:1889": "navadhodāhṛtā tasmintatpiṇḍārtho 'vadhāryate // 80 //",
  "SA20bsa073_u:1890": "darśanādeśanā vyāptirvikṛtirjñānaniḥsṛtiḥ /",
  "SA20bsa073_u:1891": "manovākkāyaguhyāni prāptiśca karuṇātmanām // 81 //",
  "SA20bsa073_u:1892": "sarvābhogaparispandapraśāntā nirvikalpikāḥ /",
  "SA20bsa073_u:1893": "dhiyo vimalavaiḍūryaśakrabimbodayādivat // 82 //",
  "SA20bsa073_u:1894": "pratijñābhogaśāntatvaṃ heturdhīnirvikalpatā /",
  "SA20bsa073_u:1895": "dṛṣṭāntaḥ śakrabimbādiḥ prakṛtārthasusiddhaye // 83 //",
  "SA20bsa073_u:1896": "ayaṃ ca prakṛto 'trārtho navadhā darśanādikam /",
  "SA20bsa073_u:1897": "janmāntardhimṛte śāsturanābhogāt pravartate // 84 //",
  "SA20bsa073_u:1898": "(Rgv 112) etamevārthamadhikṛtyodāharaṇasaṃgrahe catvāraḥ ślokāḥ /",
  "SA20bsa073_u:1899": "yaḥ śakravaddundubhivat payodavad brahmārkacintāmaṇirājaratnavat /",
  "SA20bsa073_u:1900": "pratiśrutivyomamahīvadā bhavāt parārthakṛdyatnamṛte sa yogavit // 85 //",
  "SA20bsa073_u:1901": "surendraratnapratibhāsadarśanaḥ sudaiśiko dundubhivad vibho rutam /",
  "SA20bsa073_u:1902": "vibhurmahājñānakṛpābhramaṇḍalaḥ spharatyanantaṃ jagadā bhavāgrataḥ // 86 //",
  "SA20bsa073_u:1903": "anāsravādbrahmavadacyutaḥ padādanekadhā darśanameti nirmitaiḥ /",
  "SA20bsa073_u:1904": "sadārkavajjñānaviniḥsṛtadyutirviśuddhacintāmaṇiratnamānasaḥ // 87 //",
  "SA20bsa073_u:1905": "pratirava iva ghoṣo 'nakṣarokto jinānāṃ",
  "SA20bsa073_u:1906": "gaganamiva śarīraṃ vyāpyarūpi dhruvaṃ ca /",
  "SA20bsa073_u:1907": "kṣitiriva nikhilānāṃ śukladharmauṣadhīnāṃ",
  "SA20bsa073_u:1908": "jagata iha samantādāspa daṃ buddhabhūmiḥ // 88 //",
  "SA20bsa073_u:1909_0": "kathaṃ punaranenodāharaṇanirdeśena satatamanutpannā aniruddhāśca buddhā bhagavanta",
  "SA20bsa073_u:1909_1": "utpadyamānā nirudhyamānāśca saṃdṛśyante sarvajagati caiṣāmanābhogena buddhakāryāpratipraśrabdhieriti paridīpitam /",
  "SA20bsa073_u:1910": "śubhaṃ vaiḍūryavaccitte buddhadarśanahetukam /",
  "SA20bsa073_u:1911": "tadviśuddhirasaṃhāryaśraddhendriyavirūḍhitā // 89 //",
  "SA20bsa073_u:1912": "(Rgv 113) śubhodayavyayāddhuddhaṃpratibimbodayavyayaḥ /",
  "SA20bsa073_u:1913": "munirnodeti na vyeti śakravaddharmakāyataḥ // 90 //",
  "SA20bsa073_u:1914": "ayatnāt kṛtyamityevaṃ darśanādi pravartate /",
  "SA20bsa073_u:1915": "dharmakāyādanutpādānirodhādā bhavasthiteḥ // 91 //",
  "SA20bsa073_u:1916": "ayameṣāṃ samāsārtha aupamyānāṃ kramaḥ punaḥ /",
  "SA20bsa073_u:1917": "pūrvakasyottareṇokto vaidharmyaparihārataḥ // 92 //",
  "SA20bsa073_u:1918": "buddhatvaṃ pratibimbābhaṃ tadvanna ca na ghoṣavat /",
  "SA20bsa073_u:1919": "devadundubhivat tadvanna ca no sarvathārthakṛt // 93 //",
  "SA20bsa073_u:1920": "mahāmeghopamaṃ tadvanna ca no sārthabījavat /",
  "SA20bsa073_u:1921": "mahābrahmopamaṃ tadvanna ca nātyantapācakam // 94 //",
  "SA20bsa073_u:1922": "sūryamaṇḍalavat tadvanna nātyanta tamo 'paham /",
  "SA20bsa073_u:1923": "cintāmaṇinibhaṃ tadvanna ca no durlabhodayam // 95 //",
  "SA20bsa073_u:1924": "pratiśrutkopamaṃ tadvanna ca pratyayasaṃbhavam /",
  "SA20bsa073_u:1925": "ākāśasadṛśaṃ tadvanna ca śuklāspadaṃ ca tat // 96 //",
  "SA20bsa073_u:1926": "pṛthivīmaṇḍalaprakhyaṃ tatpratiṣṭhāśrayatvataḥ /",
  "SA20bsa073_u:1927": "laukyalokottarāśeṣajagatkuśalasaṃpadam // 97 //",
  "SA20bsa073_u:1928": "(Rgv 114) buddhānāṃ bodhimāgamya lokottarapathodayāt /",
  "SA20bsa073_u:1929": "śuklakarmapathadhyānāpramāṇārūpyasaṃbhava iti // 98 //",
  "SA20bsa073_u:1930": "iti ratnagotravibhāge mahāyānottaratantraśāstre tathāgatakṛtyakriyādhikāraścaturthaḥ paricchedaḥ ślokārthasaṃgrahavyākhyānataḥ samāptaḥ // 4 //",
  "SA20bsa073_u:1931": "(Rgv 115)",
  "SA20bsa073_u:1932": "5. paṃcamaḥ paricchedaḥ",
  "SA20bsa073_u:1933": "ataḥ parameṣveva yathāparikīrtiteṣu sthāneṣvadhimuktānāmadhimuktyanuśaṃse ṣaṭ ślokāḥ",
  "SA20bsa073_u:1934": "buddhadhāturbuddhabodhirbuddhadharmā buddhakṛtyam /",
  "SA20bsa073_u:1935": "gocaro 'yaṃ nāyakānāṃ śuddhasattvairapyacintyaḥ // 1 //",
  "SA20bsa073_u:1936": "iha jinaviṣaye 'dhimuktabuddhirguṇagaṇabhājanatāmupaiti dhīmān /",
  "SA20bsa073_u:1937": "abhibhavati sa sarvasattvapuṇyaprasavamacintyaguṇābhilāṣayogāt // 2 //",
  "SA20bsa073_u:1938": "yo dadyānmaṇisaṃskṛtāni kanakakṣetrāṇi bodhyarthiko",
  "SA20bsa073_u:1939": "buddhakṣetrarajaḥsamānyaharaho dharmeśvarebhyaḥ sadā /",
  "SA20bsa073_u:1940": "yaścānyaḥ śṛṇuyāditaḥ padamapi śrutvādhimucyedayaṃ",
  "SA20bsa073_u:1941": "tasmāddānamayācchuṃbhādbahutaraṃ puṇyaṃ samāsādayet // 3 //",
  "SA20bsa073_u:1942": "yaḥ śīlaṃ tanuvāṅmanobhiramalaṃ rakṣedanābhogavad",
  "SA20bsa073_u:1943": "dhīmān bodhimanuttarāmabhilaṣan kalpānanekānapi /",
  "SA20bsa073_u:1944": "yaścānyaḥ śṛṇuyāditaḥ padamapi śrutvādhimucyedayaṃ",
  "SA20bsa073_u:1945": "tasmācchīlamayācchubhādbahutaraṃ puṇyaṃ samāsādayet // 4 //",
  "SA20bsa073_u:1946": "dhyāyeddhyānamapīha yastribhuvanakleśāgninirvāpakaṃ",
  "SA20bsa073_u:1947": "divyabrahma vihārapāramigataḥ saṃbodhyupāyācyutaḥ /",
  "SA20bsa073_u:1948": "yaścānyaḥ śrṛṇuyāditaḥ padamapi śrutvādhimucyedayaṃ",
  "SA20bsa073_u:1949": "tasmāddhyānamayācchubhādbahutaraṃ puṇyaṃ samāsādayet // 5 //",
  "SA20bsa073_u:1950": "(Rgv 116) dānaṃ bhogānāvahatyevaḥ yasmācchīlaṃ svargaṃ bhāvanā kleśahānim /",
  "SA20bsa073_u:1951": "prajñā kleśajñeyasarvaprahāṇaṃ sātaḥ śreṣṭhā heturasyāḥ śravo 'yam // 6 //",
  "SA20bsa073_u:1952": "eṣā ślokānāṃ piṇḍārtho navabhiḥ ślokairveditavyaḥ /",
  "SA20bsa073_u:1953": "āśraye tatparāvṛttau tadguṇeṣvarthasādhane /",
  "SA20bsa073_u:1954": "caturvidhe jinajñānaviṣaye 'smin yathodite // 7 //",
  "SA20bsa073_u:1955": "dhimānastitvaśaktatvaguṇavattvā dhimuktitaḥ /",
  "SA20bsa073_u:1956": "tathāgatapadaprāptibhavyatāmāśu gacchati // 8 //",
  "SA20bsa073_u:1957": "astyasau viṣayo 'cintyaḥ śakyaḥ prāptuṃ sa mādṛśaiḥ /",
  "SA20bsa073_u:1958": "prāpta evaṃguṇaścāsāviti śraddhādhimuktitaḥ // 9 //",
  "SA20bsa073_u:1959": "chandavīryasmṛtidhyānaprajñādiguṇabhājanam /",
  "SA20bsa073_u:1960": "bodhicittaṃ bhavatyasya satataṃ pratyapasthitam // 10 //",
  "SA20bsa073_u:1961": "taccittapratyupasthānādavivartyo jinātmajaḥ /",
  "SA20bsa073_u:1962": "puṇyapāramitāpūripariśuddhiṃ nigacchati // 11 //",
  "SA20bsa073_u:1963": "puṇyaṃ pāramitāḥ pañca tredhā tadavikalpanāt /",
  "SA20bsa073_u:1964": "tatpūriḥ pariśuddhistu tad vipakṣaprahāṇataḥ // 12 //",
  "SA20bsa073_u:1965": "dānaṃ dānamayaṃ puṇyaṃ śīlaṃ śīlamayaṃ smṛtam /",
  "SA20bsa073_u:1966": "dve bhāvanāmayaṃ kṣāntidhyāne vīryaṃ tu sarvagam // 13 //",
  "SA20bsa073_u:1967": "(Rgv 117) trimaṇḍalavikalpo yastajjñeyāvaraṇaṃ matam /",
  "SA20bsa073_u:1968": "mātsaryādivipakṣo yastat kleśāvaraṇaṃ matam // 14 //",
  "SA20bsa073_u:1969": "etatprahāṇahetuśca nānyaḥ prajñāmṛte tataḥ /",
  "SA20bsa073_u:1970": "śreṣṭhā prajñā śrutaṃ cāsya mūlaṃ tasmācchrutaṃ param // 15 //",
  "SA20bsa073_u:1971": "itīdamāptāgamayuktisaṃśrayādudāhṛtaṃ kevalamātmaśuddhaye /",
  "SA20bsa073_u:1972": "dhiyādhimuktyā kuśalopasaṃpadā samanvitā ye tadanugrahāya ca // 16 //",
  "SA20bsa073_u:1973": "pradīpavidyunmaṇicandrabhāskarān pratītya paśyanti yathā sacakṣuṣaḥ /",
  "SA20bsa073_u:1974": "mahārthadharmapratibhāprabhākaraṃ muniṃ pratītyedamudāhṛtaṃ tathā // 17 //",
  "SA20bsa073_u:1975": "yadarthavaddharmapadopasaṃhitaṃ tridhātusaṃkleśani barhaṇa vacaḥ /",
  "SA20bsa073_u:1976": "bhavecca yacchāntyanuśaṃsadarśakaṃ taduktamārṣaṃ viparītamanyathā // 18 //",
  "SA20bsa073_u:1977": "yatsyādavikṣiptamanobhiruktaṃ śāstāramekaṃ jinamuddiśadbhiḥ /",
  "SA20bsa073_u:1978": "(Rgv 118) mokṣāptisaṃbhārapathānukūlaṃ mūrdhnā tadapyārṣamiva pratīcchet // 19 //",
  "SA20bsa073_u:1979": "yasmānneha jināt supaṇḍitatamo loke 'sti kaścitkvacit",
  "SA20bsa073_u:1980": "sarvajñaḥ sakalaṃ sa veda vidhivattattvaṃ paraṃ nāparaḥ /",
  "SA20bsa073_u:1981": "tasmādyatsvayameva nītamṛṣiṇā sūtraṃ vicālyaṃ na tat",
  "SA20bsa073_u:1982": "saddharmapratibādhanaṃ hi tadapi syānnīti bhedānmuneḥ // 20 //",
  "SA20bsa073_u:1983": "āryāṃścāpavadanti tannigaditaṃ dharmaṃ ca garhanti yat",
  "SA20bsa073_u:1984": "sarvaḥ so 'bhiniveśadarśanakṛtaḥ kleśo vimūḍhātmanām /",
  "SA20bsa073_u:1985": "tasmānnābhiniveśadṛṣṭimaline tasminniveśyā matiḥ",
  "SA20bsa073_u:1986": "śuddhaṃ vastramupaiti raṅgavikṛtiṃ na snehapaṅkāṅkitam // 21 //",
  "SA20bsa073_u:1987": "dhīmāndyādadhimuktiśuklavirahān mithyābhimānāśrayāt",
  "SA20bsa073_u:1988": "saddharmavyasanāvṛtātmakatayā neyārthatattvagrahāt /",
  "SA20bsa073_u:1989": "lobhagredhatayā ca darśanavaśāddharmadvipāṃ sevanād",
  "SA20bsa073_u:1990": "ārāddharmabhṛtāṃ ca hīnarucayo dharmān kṣipantyarhatām // 22 //",
  "SA20bsa073_u:1991": "nāgnernograviṣādaherna vadhakānnaivāśanibhyastathā",
  "SA20bsa073_u:1992": "bhetavyaṃ viduṣāmatīva tu yathā gambhīradharmakṣateḥ /",
  "SA20bsa073_u:1993": "kuryurjīvitaviprayogamanalavyālārivajrāgnayas",
  "SA20bsa073_u:1994": "taddhetorna punarvrajedatibhayāmāvīcikānāṃ gatim // 23 //",
  "SA20bsa073_u:1995": "(Rgv 119) yo 'bhīkṣṇaṃ pratisevya pāpasuhṛdaḥ syādvuddhaduṣṭāśayo",
  "SA20bsa073_u:1996": "mātāpitrarihadvadhācaraṇakṛt saṃghāgrabhettā naraḥ /",
  "SA20bsa073_u:1997": "syāttasyāpi tato vimuktiraciraṃ dharmārthanidhyānato",
  "SA20bsa073_u:1998": "dharme yasya tu mānasaṃ pratihataṃ tasmai vimuktiḥ kutaḥ // 24 //",
  "SA20bsa073_u:1999": "ratnāni vyavadānadhātumamalāṃ bodhiṃ guṇān karma ca",
  "SA20bsa073_u:2000": "vyākṛtyārthapadāni sapta vidhivadyat puṇyamāptaṃ mayā /",
  "SA20bsa073_u:2001": "teneyaṃ janatāmitāyuṣamṛṣiṃ paśyedanantadyutiṃ",
  "SA20bsa073_u:2002": "dṛṣṭvā cāmaladharmacakṣurudayādbodhiṃ parāmāpnuyāt // 25 //",
  "SA20bsa073_u:2003": "eṣāmapi daśānāṃ ślokānāṃ piṇḍārthastribhiḥ ślokairveditavyaḥ /",
  "SA20bsa073_u:2004": "yataśca yannimittaṃ ca yathā ca yadudāhṛtam /",
  "SA20bsa073_u:2005": "yanniṣyandaphalaṃ ślokaiścaturbhiḥ paridīpitam // 26 //",
  "SA20bsa073_u:2006": "ātmasaṃrakṣaṇopāyo dvābhyāmekena ca kṣateḥ /",
  "SA20bsa073_u:2007": "hetuḥ phalamatha dvābhyāṃ ślokābhyāṃ paridīpitam // 27 //",
  "SA20bsa073_u:2008": "saṃsāramaṇḍalakṣāntirbodhiprāptiḥ samāsataḥ /",
  "SA20bsa073_u:2009": "dvidhā dharmārthavādasya phalamantena darśitam // 28 //",
  "SA20bsa073_u:2010": "iti ratnagotravibhāge mahāyānottaratantraśāstre 'nuśaṃsādhikāro nāma pañcamaḥ paricchedaḥ ślokārthasaṃgrahavyākhyānataḥ samāptaḥ // 5 //"
}