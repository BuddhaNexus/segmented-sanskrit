{
  "SA10bsa027_u:0_0": "Nāgārjuna kṛta madhyamakaśāstram / (Mś)",
  "SA10bsa027_u:1_0": "1 pratyayaparīkṣā nāma prathamaṃ prakaraṇam",
  "SA10bsa027_u:ms_1.1_0": "anirodhamanutpādamanucchedamaśāśvatam /",
  "SA10bsa027_u:ms_1.1_1": "anekārthamanānārthamanāgamamanirgamam //",
  "SA10bsa027_u:ms_1.2_0": "yaḥ pratītyasamutpādaṃ prapañcopaśamaṃ śivam /",
  "SA10bsa027_u:ms_1.2_1": "deśayāmāsa saṃbuddhastaṃ vande vadatāṃ varam //",
  "SA10bsa027_u:ms_1.3_0": "na svato nāpi parato na dvābhyāṃ nāpyahetutaḥ /",
  "SA10bsa027_u:ms_1.3_1": "utpannā jātu vidyante bhāvāḥ kkacana kecana //",
  "SA10bsa027_u:ms_1.4_0": "catvāraḥ pratyayā hetuścālambanamanantaram /",
  "SA10bsa027_u:ms_1.4_1": "tathaivādhipateyaṃ ca pratyayo nāsti pañcamaḥ //",
  "SA10bsa027_u:ms_1.5_0": "na hi svabhāvo bhāvānāṃ pratyayādiṣu vidyate /",
  "SA10bsa027_u:ms_1.5_1": "avidyamāne svabhāve parabhāvo na vidyate //",
  "SA10bsa027_u:ms_1.6_0": "kriyā na pratyayavatī nāpratyayavatī kriyā /",
  "SA10bsa027_u:ms_1.6_1": "pratyayā nākriyāvantaḥ kriyāvantaśca santyuta //",
  "SA10bsa027_u:ms_1.7_0": "utpadyate pratītyemānitīme pratyayāḥ kila /",
  "SA10bsa027_u:ms_1.7_1": "yāvannotpadyata ime tāvannāpratyayāḥ katham //",
  "SA10bsa027_u:ms_1.8_0": "naivāsato naiva sataḥ pratyayo 'rthasya yujyate /",
  "SA10bsa027_u:ms_1.8_1": "asataḥ pratyayaḥ kasya sataśca pratyayena kim //",
  "SA10bsa027_u:ms_1.9_0": "na sannāsanna sadasan dharmo nirvartate yadā /",
  "SA10bsa027_u:ms_1.9_1": "kathaṃ nirvartako heturevaṃ sati hi yujyate //",
  "SA10bsa027_u:ms_1.10_0": "anālambana evāyaṃ san dharma upadiśyate /",
  "SA10bsa027_u:ms_1.10_1": "athānālambane dharme kuta ālambanaṃ punaḥ //",
  "SA10bsa027_u:ms_1.11_0": "anutpanneṣu dharmeṣu nirodho nopapadyate /",
  "SA10bsa027_u:ms_1.11_1": "nānantaramato yuktaṃ niruddhe pratyayaśca kaḥ //",
  "SA10bsa027_u:ms_1.12_0": "bhāvānāṃ niḥsvabhāvānāṃ na sattā vidyate yataḥ /",
  "SA10bsa027_u:ms_1.12_1": "satīdamasmin bhavatītyetannaivopapadyate //",
  "SA10bsa027_u:ms_1.13_0": "na ca vyastasamasteṣu pratyayeṣvasti tatphalam /",
  "SA10bsa027_u:ms_1.13_1": "pratyayebhyaḥ kathaṃ tacca bhavenna pratyayeṣu yat //",
  "SA10bsa027_u:ms_1.14_0": "athāsadapi tattebhyaḥ pratyayebhyaḥ pravartate /",
  "SA10bsa027_u:ms_1.14_1": "apratyayebhyo 'pi kasmātphalaṃ nābhipravartate //",
  "SA10bsa027_u:ms_1.15_0": "phalaṃ ca pratyayamayaṃ pratyayāścāsvayaṃmayāḥ /",
  "SA10bsa027_u:ms_1.15_1": "phalamasvamayebhyo yattatpratyayamayaṃ katham //",
  "SA10bsa027_u:ms_1.16_0": "tasmānna pratyayamayaṃ nāpratyayamayaṃ phalam /",
  "SA10bsa027_u:ms_1.16_1": "saṃvidyate phalābhāvātpratyayāpratyayāḥ kutaḥ //",
  "SA10bsa027_u:3_0": "2 Gatāgataparīkṣā dvitīyaṃ prakaraṇam /",
  "SA10bsa027_u:ms_2.1_0": "gataṃ na gamyate tāvadagataṃ naiva gamyate /",
  "SA10bsa027_u:ms_2.1_1": "gatāgatavinirmuktaṃ gamyamānaṃ na gamyate //",
  "SA10bsa027_u:ms_2.2_0": "ceṣṭā yatra gatistatra gamyamāne ca sā yataḥ /",
  "SA10bsa027_u:ms_2.2_1": "na gate nāgate ceṣṭā gamyamāne gatistataḥ //",
  "SA10bsa027_u:ms_2.3_0": "gamyamānasya gamanaṃ kathaṃ nāmopapatsyate /",
  "SA10bsa027_u:ms_2.3_1": "gamyamāne dvigamanaṃ yadā naivopapadyate //",
  "SA10bsa027_u:ms_2.4_0": "gamyamānasya gamanaṃ yasya tasya prasajyate /",
  "SA10bsa027_u:ms_2.4_1": "ṛte gatergamyamānaṃ gamyamānaṃ hi gamyate //",
  "SA10bsa027_u:ms_2.5_0": "gamyamānasya gamane prasaktaṃ gamanadvayam /",
  "SA10bsa027_u:ms_2.5_1": "yena tadgamyamānaṃ ca yaccātra gamanaṃ punaḥ //",
  "SA10bsa027_u:ms_2.6_0": "dvau gantārau prasajyete prasakte gamanadvaye /",
  "SA10bsa027_u:ms_2.6_1": "gantāraṃ hi tiraskṛtya gamanaṃ nopapadyate //",
  "SA10bsa027_u:ms_2.7_0": "gantāraṃ cettiraskṛtya gamanaṃ nopapadyate /",
  "SA10bsa027_u:ms_2.7_1": "gamane 'sati gantātha kuta eva bhaviṣyati //",
  "SA10bsa027_u:ms_2.8_0": "gantā na gacchati tāvadagantā naiva gacchati /",
  "SA10bsa027_u:ms_2.8_1": "anyo ganturagantuśca kastṛtīyo hi gacchati //",
  "SA10bsa027_u:ms_2.9_0": "gantā tāvadgacchatīti kathamevopapatsyate /",
  "SA10bsa027_u:ms_2.9_1": "gamanena vinā gantā yadā naivopapadyate //",
  "SA10bsa027_u:ms_2.10_0": "pakṣo gantā gacchatīti yasya tasya prasajyate /",
  "SA10bsa027_u:ms_2.10_1": "gamanena vinā gantā ganturgamanamicchataḥ //",
  "SA10bsa027_u:ms_2.11_0": "gamane dve prasajyete gantā yadyuta gacchati /",
  "SA10bsa027_u:ms_2.11_1": "ganteti cocyate yena gantā san yacca gacchati //",
  "SA10bsa027_u:ms_2.12_0": "gate nārabhyate gantuṃ gataṃ nārabhyate 'gate /",
  "SA10bsa027_u:ms_2.12_1": "nārabhyate gamyamāne gantumārabhyate kuha //",
  "SA10bsa027_u:ms_2.13_0": "na pūrvaṃ gamanārambhādgamyamānaṃ na vā gatam /",
  "SA10bsa027_u:ms_2.13_1": "yatrārabhyeta gamanamagate gamanaṃ kutaḥ //",
  "SA10bsa027_u:ms_2.14_0": "gataṃ kiṃ gamyamānaṃ kimagataṃ kiṃ vikalpyate /",
  "SA10bsa027_u:ms_2.14_1": "adṛśyamāna ārambhe gamanasyaiva sarvathā //",
  "SA10bsa027_u:ms_2.15_0": "gantā na tiṣṭhati tāvadagantā naiva tiṣṭhati /",
  "SA10bsa027_u:ms_2.15_1": "anyo ganturagantuśca kastṛtīyo 'tha tiṣṭhati //",
  "SA10bsa027_u:ms_2.16_0": "gantā tāvattiṣṭhatīti kathamevopapatsyate /",
  "SA10bsa027_u:ms_2.16_1": "gamanena vinā gantā yadā naivopapadyate //",
  "SA10bsa027_u:ms_2.17_0": "na tiṣṭhati gamyamānānna gatānnāgatādapi /",
  "SA10bsa027_u:ms_2.17_1": "gamanaṃ saṃpravṛttiśca nivṛttiśca gateḥ samā //",
  "SA10bsa027_u:ms_2.18_0": "yadeva gamanaṃ gantā sa eveti na yujyate /",
  "SA10bsa027_u:ms_2.18_1": "anya eva punargantā gateriti na yujyate //",
  "SA10bsa027_u:ms_2.19_0": "yadeva gamanaṃ gantā sa eva hi bhavedyadi /",
  "SA10bsa027_u:ms_2.19_1": "ekībhāvaḥ prasajyeta kartuḥ karmaṇa eva ca //",
  "SA10bsa027_u:ms_2.20_0": "anya eva punargantā gateryadi vikalpyate /",
  "SA10bsa027_u:ms_2.20_1": "gamanaṃ syādṛte ganturgantā syādgamanādṛte //",
  "SA10bsa027_u:ms_2.21_0": "ekībhāvena vā siddhirnānābhāvena vā yayoḥ /",
  "SA10bsa027_u:ms_2.21_1": "na vidyate, tayoḥ siddhiḥ kathaṃ nu khalu vidyate //",
  "SA10bsa027_u:ms_2.22_0": "gatyā yayocyate gantā gatiṃ tāṃ sa na gacchati /",
  "SA10bsa027_u:ms_2.22_1": "yasmānna gatipūrvo 'sti kaścitkiṃciddhi gacchati //",
  "SA10bsa027_u:ms_2.23_0": "gatyā yayocyate gantā tato 'nyāṃ sa na gacchati /",
  "SA10bsa027_u:ms_2.23_1": "gatī dve nopapadyete yasmādeke pragacchati //",
  "SA10bsa027_u:ms_2.24_0": "sadbhūto gamanaṃ gantā triprakāraṃ na gacchati /",
  "SA10bsa027_u:ms_2.24_1": "nāsadbhūto 'pi gamanaṃ triprakāraṃ sa gacchati //",
  "SA10bsa027_u:ms_2.25_0": "gamanaṃ sadasadbhūtastriprakāraṃ na gacchati /",
  "SA10bsa027_u:ms_2.25_1": "tasmādgatiśca gantā ca gantavyaṃ ca na vidyate //",
  "SA10bsa027_u:5_0": "3 cakṣurādīndriyaparīkṣā tṛtīyaṃ prakaraṇam /",
  "SA10bsa027_u:ms_3.1_0": "darśanaṃ śravaṇaṃ ghrāṇaṃ rasanaṃ sparśanaṃ manaḥ /",
  "SA10bsa027_u:ms_3.1_1": "indriyāṇi ṣaḍeteṣāṃ draṣṭavyādīni gocaraḥ //",
  "SA10bsa027_u:ms_3.2_0": "svamātmānaṃ darśanaṃ hi tattameva na paśyati /",
  "SA10bsa027_u:ms_3.2_1": "na paśyati yadātmānaṃ kathaṃ drakṣyati tatparān //",
  "SA10bsa027_u:ms_3.3_0": "na paryāpto 'gnidṛṣṭānto darśanasya prasiddhaye /",
  "SA10bsa027_u:ms_3.3_1": "sadarśanaḥ sa pratyukto gamyamānagatāgataiḥ //",
  "SA10bsa027_u:ms_3.4_0": "nāpaśyamānaṃ bhavati yadā kiṃcana darśanam /",
  "SA10bsa027_u:ms_3.4_1": "darśanaṃ paśyatītyevaṃ kathametattu yujyate //",
  "SA10bsa027_u:ms_3.5_0": "paśyati darśanaṃ naiva naiva paśyatyadarśanam /",
  "SA10bsa027_u:ms_3.5_1": "vyākhyāto darśanenaiva draṣṭā cāpyupagamyatām //",
  "SA10bsa027_u:ms_3.6_0": "tiraskṛtya draṣṭā nāstyatiraskṛtya ca darśanam /",
  "SA10bsa027_u:ms_3.6_1": "draṣṭavyaṃ darśanaṃ caiva draṣṭaryasati te kutaḥ //",
  "SA10bsa027_u:ms_3.7_0": "pratītya mātāpitarau yathoktaḥ putrasaṃbhavaḥ /",
  "SA10bsa027_u:ms_3.7_1": "cakṣūrūpe pratītyaivamukto vijñānasaṃbhavaḥ //",
  "SA10bsa027_u:ms_3.8_0": "draṣṭavyadarśanābhāvādvijñānādicatuṣṭayam /",
  "SA10bsa027_u:ms_3.8_1": "nāstīti upādānādīni bhaviṣyanti punaḥ katham //",
  "SA10bsa027_u:ms_3.9_0": "vyākhyātaṃ śravaṇaṃ ghrāṇaṃ rasanaṃ sparśanaṃ manaḥ /",
  "SA10bsa027_u:ms_3.9_1": "darśanenaiva jānīyācchrotṛśrotavyakādi ca //",
  "SA10bsa027_u:7_0": "4 Skandhaparīkṣā caturthaṃ prakaraṇam /",
  "SA10bsa027_u:ms_4.1_0": "rūpakāraṇanirmuktaṃ na rūpamupalabhyate /",
  "SA10bsa027_u:ms_4.1_1": "rūpeṇāpi na nirmuktaṃ dṛśyate rūpakāraṇam //",
  "SA10bsa027_u:ms_4.2_0": "rūpakāraṇanirmukte rūpe rūpaṃ prasajyate /",
  "SA10bsa027_u:ms_4.2_1": "āhetukaṃ, na cāstyarthaḥ kaścidāhetukaḥ kvacit //",
  "SA10bsa027_u:ms_4.3_0": "rūpeṇa tu vinirmuktaṃ yadi syādrūpakāraṇam /",
  "SA10bsa027_u:ms_4.3_1": "akāryakaṃ kāraṇaṃ syāt nāstyakāryaṃ ca kāraṇam //",
  "SA10bsa027_u:ms_4.4_0": "rūpe satyeva rūpasya kāraṇaṃ nopapadyate /",
  "SA10bsa027_u:ms_4.4_1": "rūpe 'satyeva rūpasya kāraṇaṃ nopapadyate //",
  "SA10bsa027_u:ms_4.5_0": "niṣkāraṇaṃ punā rūpaṃ naiva naivopapadyate /",
  "SA10bsa027_u:ms_4.5_1": "tasmāt rūpagatān kāṃścinna vikalpān vikalpayet //",
  "SA10bsa027_u:ms_4.6_0": "na kāraṇasya sadṛśaṃ kāryamityupapadyate /",
  "SA10bsa027_u:ms_4.6_1": "na kāraṇasyāsadṛśaṃ kāryamityupapadyate //",
  "SA10bsa027_u:ms_4.7_0": "vedanācittasaṃjñānāṃ saṃskārāṇāṃ ca sarvaśaḥ /",
  "SA10bsa027_u:ms_4.7_1": "sarveṣāmeva bhāvānāṃ rūpeṇaiva samaḥ kramaḥ //",
  "SA10bsa027_u:ms_4.8_0": "vigrahe yaḥ parīhāraṃ kṛte śūnyatayā vadet /",
  "SA10bsa027_u:ms_4.8_1": "sarvaṃ tasyāparihṛtaṃ samaṃ sādhyena jāyate //",
  "SA10bsa027_u:ms_4.9_0": "vyākhyāne ya upālambhaṃ kṛte śūnyatayā vadet /",
  "SA10bsa027_u:ms_4.9_1": "sarvaṃ tasyānupālabdhaṃ samaṃ sādhyena jāyate //",
  "SA10bsa027_u:9_0": "5 Dhātuparīkṣā pañcamaṃ prakaraṇam /",
  "SA10bsa027_u:ms_5.1_0": "nākāśaṃ vidyate kiṃcitpūrvamākāśalakṣaṇāt /",
  "SA10bsa027_u:ms_5.1_1": "alakṣaṇaṃ prasajyeta syātpūrvaṃ yadi lakṣaṇāt //",
  "SA10bsa027_u:ms_5.2_0": "alakṣaṇo na kaścicca bhāvaḥ saṃvidyate kkacit /",
  "SA10bsa027_u:ms_5.2_1": "asatyalakṣaṇe bhāve kramatāṃ kuha lakṣaṇam //",
  "SA10bsa027_u:ms_5.3_0": "nālakṣaṇe lakṣaṇasya pravṛttirna salakṣaṇe /",
  "SA10bsa027_u:ms_5.3_1": "salakṣaṇālakṣaṇābhyāṃ nāpyanyatra pravartate //",
  "SA10bsa027_u:ms_5.4_0": "lakṣaṇāsaṃpravṛttau ca na lakṣyamupapadyate /",
  "SA10bsa027_u:ms_5.4_1": "lakṣyasyānupapattau ca lakṣaṇasyāpyasaṃbhavaḥ //",
  "SA10bsa027_u:ms_5.5_0": "tasmānna vidyate lakṣyaṃ lakṣaṇaṃ naiva vidyate /",
  "SA10bsa027_u:ms_5.5_1": "lakṣyalakṣaṇanirmukto naiva bhāvo 'pi vidyate //",
  "SA10bsa027_u:ms_5.6_0": "avidyamāne bhāve ca kasyābhāvo bhaviṣyati /",
  "SA10bsa027_u:ms_5.6_1": "bhāvābhāvavidharmā ca bhāvābhāvamavaiti kaḥ //",
  "SA10bsa027_u:ms_5.7_0": "tasmānna bhāvo nābhāvo na lakṣyaṃ nāpi lakṣaṇam /",
  "SA10bsa027_u:ms_5.7_1": "ākāśam ākāśasamā dhātavaḥ pañca ye pare //",
  "SA10bsa027_u:ms_5.8_0": "astitvaṃ ye tu paśyanti nāstitvaṃ cālpabuddhayaḥ /",
  "SA10bsa027_u:ms_5.8_1": "bhāvānāṃ te na paśyanti draṣṭavyopaśamaṃ śivam //",
  "SA10bsa027_u:11_0": "6 Rāgaraktaparīkṣā ṣaṣṭhaṃ prakaraṇam /",
  "SA10bsa027_u:ms_6.1_0": "rāgādyadi bhavetpūrvaṃ rakto rāgatiraskṛtaḥ /",
  "SA10bsa027_u:ms_6.1_1": "taṃ pratītya bhavedrāgo rakte rāgo bhavetsati //",
  "SA10bsa027_u:ms_6.2_0": "rakte 'sati punā rāgaḥ kuta eva bhaviṣyati /",
  "SA10bsa027_u:ms_6.2_1": "sati vāsati vā rāge rakte 'pyeṣa samaḥ kramaḥ //",
  "SA10bsa027_u:ms_6.3_0": "sahaiva punarudbhūtirna yuktā rāgaraktayoḥ /",
  "SA10bsa027_u:ms_6.3_1": "bhavetāṃ rāgaraktau hi nirapekṣau parasparam //",
  "SA10bsa027_u:ms_6.4_0": "naikatve sahabhāvo 'sti na tenaiva hi tatsaha /",
  "SA10bsa027_u:ms_6.4_1": "pṛthaktve sahabhāvo 'tha kuta eva bhaviṣyati //",
  "SA10bsa027_u:ms_6.5_0": "ekatve sahabhāvaścetsyātsahāyaṃ vināpi saḥ /",
  "SA10bsa027_u:ms_6.5_1": "pṛthaktve sahabhāvaścetsyātsahāyaṃ vināpi saḥ //",
  "SA10bsa027_u:ms_6.6_0": "pṛthaktve sahabhāvaśca yadi kiṃ rāgaraktayoḥ /",
  "SA10bsa027_u:ms_6.6_1": "siddhaḥ pṛthakpṛthagbhāvaḥ sahabhāvo yatastayoḥ //",
  "SA10bsa027_u:ms_6.7_0": "siddhaḥ pṛthakpṛthagbhāvo yadi vā rāgaraktayoḥ /",
  "SA10bsa027_u:ms_6.7_1": "sahabhāvaṃ kimarthaṃ tu parikalpayase tayoḥ //",
  "SA10bsa027_u:ms_6.8_0": "pṛthaṅ na sidhyatītyevaṃ sahabhāvaṃ vikāṅkṣasi /",
  "SA10bsa027_u:ms_6.8_1": "sahabhāvaprasiddhyarthaṃ pṛthaktvaṃ bhūya icchasi //",
  "SA10bsa027_u:ms_6.9_0": "pṛthagbhāvāprasiddheśca sahabhāvo na sidhyati /",
  "SA10bsa027_u:ms_6.9_1": "katamasmin pṛthagbhāve sahabhāvaṃ satīcchasi //",
  "SA10bsa027_u:ms_6.10_0": "evaṃ raktena rāgasya siddhirna saha nāsaha /",
  "SA10bsa027_u:ms_6.10_1": "rāgavatsarvadharmāṇāṃ siddhirna saha nāsaha //",
  "SA10bsa027_u:13_0": "7 Saṃskṛtaparīkṣā saptamaṃ prakaraṇam /",
  "SA10bsa027_u:ms_7.1_0": "yadi saṃskṛta utpādastatra yuktā trilakṣaṇī /",
  "SA10bsa027_u:ms_7.1_1": "athāsaṃskṛta utpādaḥ kathaṃ saṃskṛtalakṣaṇam //",
  "SA10bsa027_u:ms_7.2_0": "utpādādyāstrayo vyastā nālaṃ lakṣaṇakarmaṇi /",
  "SA10bsa027_u:ms_7.2_1": "saṃskṛtasya samastāḥ syurekatra kathamekadā //",
  "SA10bsa027_u:ms_7.3_0": "utpādasthitibhaṅgānāmanyatsaṃskṛtalakṣaṇam /",
  "SA10bsa027_u:ms_7.3_1": "asti cedanavasthaivaṃ nāsti cette na saṃskṛtāḥ //",
  "SA10bsa027_u:ms_7.4_0": "utpādotpāda utpādo mūlotpādasya kevalam /",
  "SA10bsa027_u:ms_7.4_1": "utpādotpādamutpādo maulo janayate punaḥ //",
  "SA10bsa027_u:ms_7.5_0": "utpādotpāda utpādo mūlotpādasya te yadi /",
  "SA10bsa027_u:ms_7.5_1": "maulenājanitastaṃ te sa kathaṃ janayiṣyati //",
  "SA10bsa027_u:ms_7.6_0": "sa te maulena janito maulaṃ janayate yadi /",
  "SA10bsa027_u:ms_7.6_1": "maulaḥ sa tenājanitastamutpādayate katham //",
  "SA10bsa027_u:ms_7.7_0": "ayamutpadyamānaste kāmamutpādayedimam /",
  "SA10bsa027_u:ms_7.7_1": "yadīmamutpādayitumajātaḥ śaknuyādayam //",
  "SA10bsa027_u:ms_7.8_0": "pradīpaḥ svaparātmānau saṃprakāśayitā yathā /",
  "SA10bsa027_u:ms_7.8_1": "utpādaḥ svaparātmānāvubhāvutpādayettathā //",
  "SA10bsa027_u:ms_7.9_0": "pradīpe nāndhakāro 'sti yatra cāsau pratiṣṭhitaḥ /",
  "SA10bsa027_u:ms_7.9_1": "kiṃ prakāśayati dīpaḥ prakāśo hi tamovadhaḥ //",
  "SA10bsa027_u:ms_7.10_0": "kathamutpadyamānena pradīpena tamo hatam /",
  "SA10bsa027_u:ms_7.10_1": "notpadyamāno hi tamaḥ pradīpaḥ prāpnute yadā //",
  "SA10bsa027_u:ms_7.11_0": "aprāpyaiva pradīpena yadi vā nihataṃ tamaḥ /",
  "SA10bsa027_u:ms_7.11_1": "ihasthaḥ sarvalokasthaṃ sa tamo nihaniṣyati //",
  "SA10bsa027_u:ms_7.12_0": "pradīpaḥ svaparātmānau saṃprakāśayate yadi /",
  "SA10bsa027_u:ms_7.12_1": "tamo 'pi svaparātmānau chādayiṣyatyasaṃśayam //",
  "SA10bsa027_u:ms_7.13_0": "anutpanno 'yamutpādaḥ svātmānaṃ janayetkatham /",
  "SA10bsa027_u:ms_7.13_1": "athotpanno janayate jāte kiṃ janyate punaḥ //",
  "SA10bsa027_u:ms_7.14_0": "notpadyamānaṃ notpannaṃ nānutpannaṃ kathaṃcana /",
  "SA10bsa027_u:ms_7.14_1": "utpadyate tathākhyātaṃ gamyamānagatāgataiḥ //",
  "SA10bsa027_u:ms_7.15_0": "utpadyamānamutpattāvidaṃ na kramate yadā /",
  "SA10bsa027_u:ms_7.15_1": "kathamutpadyamānaṃ tu pratītyotpattimucyate //",
  "SA10bsa027_u:ms_7.16_0": "pratītya yadyadbhavati tattacchāntaṃ svabhāvataḥ /",
  "SA10bsa027_u:ms_7.16_1": "tasmādutpadyamānaṃ ca śāntamutpattireva ca //",
  "SA10bsa027_u:ms_7.17_0": "yadi kaścidanutpanno bhāvaḥ saṃvidyate kvacit /",
  "SA10bsa027_u:ms_7.17_1": "utpadyeta sa kiṃ tasmin bhāva utpadyate 'sati //",
  "SA10bsa027_u:ms_7.18_0": "utpadyamānamutpādo yadi cotpādayatyayam /",
  "SA10bsa027_u:ms_7.18_1": "utpādayettamutpādamutpādaḥ katamaḥ punaḥ //",
  "SA10bsa027_u:ms_7.19_0": "anya utpādatyenaṃ yadyutpādo 'navasthitiḥ /",
  "SA10bsa027_u:ms_7.19_1": "athānutpāda utpannaḥ sarvamutpadyate tathā //",
  "SA10bsa027_u:ms_7.20_0": "sataśca tāvadutpattirasataśca na yujyate /",
  "SA10bsa027_u:ms_7.20_1": "na sataścāsataśceti pūrvamevopapāditam //",
  "SA10bsa027_u:ms_7.21_0": "nirudhyamānasyotpattirna bhāvasyopapadyate /",
  "SA10bsa027_u:ms_7.21_1": "yaścānirudhyamānastu sa bhāvo nopapadyate //",
  "SA10bsa027_u:ms_7.22_0": "na sthitabhāvastiṣṭhatyasthitabhāvo na tiṣṭhati /",
  "SA10bsa027_u:ms_7.22_1": "na tiṣṭhati tiṣṭhamānaḥ ko 'nutpannaśca tiṣṭhati //",
  "SA10bsa027_u:ms_7.23_0": "sthitirnirudhyamānasya na bhāvasyopapadyate /",
  "SA10bsa027_u:ms_7.23_1": "yaścānirudhyamānastu sa bhāvo nopapadyate //",
  "SA10bsa027_u:ms_7.24_0": "jarāmaraṇadharmeṣu sarvabhāveṣu sarvadā /",
  "SA10bsa027_u:ms_7.24_1": "tiṣṭhanti katame bhāvā ye jarāmaraṇaṃ vinā //",
  "SA10bsa027_u:ms_7.25_0": "sthityānyayā sthiteḥ sthānaṃ tayaiva ca na yujyate /",
  "SA10bsa027_u:ms_7.25_1": "utpādasya yathotpādo nātmanā na parātmanā //",
  "SA10bsa027_u:ms_7.26_0": "nirudhyate nāniruddhaṃ na niruddhaṃ nirudhyate /",
  "SA10bsa027_u:ms_7.26_1": "tathāpi nirudhyamānaṃ kimajātaṃ nirudhyate //",
  "SA10bsa027_u:ms_7.27_0": "sthitasya tāvadbhāvasya nirodho nopapadyate /",
  "SA10bsa027_u:ms_7.27_1": "nāsthitasyāpi bhāvasya nirodha upapadyate //",
  "SA10bsa027_u:ms_7.28_0": "tayaivāvasthayāvasthā na hi saiva nirudhyate /",
  "SA10bsa027_u:ms_7.28_1": "anyayāvasthayāvasthā na cānyaiva nirudhyate //",
  "SA10bsa027_u:ms_7.29_0": "yadaivaṃ sarvadharmāṇāmutpādo nopapadyate /",
  "SA10bsa027_u:ms_7.29_1": "tadaivaṃ sarvadharmāṇāṃ nirodho nopapadyate //",
  "SA10bsa027_u:ms_7.30_0": "sataśca tāvadbhāvasya nirodho nopapadyate /",
  "SA10bsa027_u:ms_7.30_1": "ekatve na hi bhāvaśca nābhāvaścopapadyate //",
  "SA10bsa027_u:ms_7.31_0": "asato 'pi na bhāvasya nirodha upapadyate /",
  "SA10bsa027_u:ms_7.31_1": "na dvitīyasya śirasacchedanaṃ vidyate yathā //",
  "SA10bsa027_u:ms_7.32_0": "na svātmanā nirodho 'sti nirodho na parātmanā /",
  "SA10bsa027_u:ms_7.32_1": "utpādasya yathotpādo nātmanā na parātmanā //",
  "SA10bsa027_u:ms_7.33_0": "utpādasthitibhaṅgānāmasiddhernāsti saṃskṛtam /",
  "SA10bsa027_u:ms_7.33_1": "saṃskṛtasyāprasiddhau ca kathaṃ setsyatyasaṃskṛtam //",
  "SA10bsa027_u:ms_7.34_0": "yathā māyā yathā svapno gandharvanagaraṃ yathā /",
  "SA10bsa027_u:ms_7.34_1": "tathotpādastathā sthānaṃ tathā bhaṅga udāhṛtam //",
  "SA10bsa027_u:15_0": "8 Karmakārakaparīkṣā aṣṭamaṃ prakaraṇam /",
  "SA10bsa027_u:ms_8.1_0": "sadbhūtaḥ kārakaḥ karma sadbhūtaṃ na karotyayam /",
  "SA10bsa027_u:ms_8.1_1": "kārako nāpyasadbhūtaḥ karmāsadbhūtamīhate //",
  "SA10bsa027_u:ms_8.2_0": "sadbhūtasya kriyā nāsti karma ca syādakartṛkam /",
  "SA10bsa027_u:ms_8.2_1": "sadbhūtasya kriyā nāsti kartā ca syādakarmakaḥ //",
  "SA10bsa027_u:ms_8.3_0": "karoti yadyasadbhūto 'sadbhūtaṃ karma kārakaḥ /",
  "SA10bsa027_u:ms_8.3_1": "ahetukaṃ bhavetkarma kartā cāhetuko bhavet //",
  "SA10bsa027_u:ms_8.4_0": "hetāvasati kāryaṃ ca kāraṇaṃ ca na vidyate /",
  "SA10bsa027_u:ms_8.4_1": "tadabhāve kriyā kartā karaṇaṃ ca na vidyate //",
  "SA10bsa027_u:ms_8.5_0": "dharmādharmau na vidyete kriyādīnāmasaṃbhave /",
  "SA10bsa027_u:ms_8.5_1": "dharme cāsatyadharme ca phalaṃ tajjaṃ na vidyate //",
  "SA10bsa027_u:ms_8.6_0": "phale 'sati na mokṣāya na svargāyopapadyate /",
  "SA10bsa027_u:ms_8.6_1": "mārgaḥ sarvakriyāṇāṃ ca nairarthakyaṃ prasajyate //",
  "SA10bsa027_u:ms_8.7_0": "kārakaḥ sadasadbhūtaḥ sadasatkurute na tat /",
  "SA10bsa027_u:ms_8.7_1": "parasparaviruddhaṃ hi saccāsaccaikataḥ kutaḥ //",
  "SA10bsa027_u:ms_8.8_0": "satā ca kriyate nāsannāsatā kriyate ca sat /",
  "SA10bsa027_u:ms_8.8_1": "kartrā sarve prasajyante doṣāstatra ta eva hi //",
  "SA10bsa027_u:ms_8.9_0": "nāsadbhūtaṃ na sadbhūtaḥ sadasadbhūtameva vā /",
  "SA10bsa027_u:ms_8.9_1": "karoti kārakaḥ karma pūrvoktaireva hetubhiḥ //",
  "SA10bsa027_u:ms_8.10_0": "nāsadbhūto 'pi sadbhūtaṃ sadasadbhūtameva vā /",
  "SA10bsa027_u:ms_8.10_1": "karoti kārakaḥ karma purvoktaireva hetubhiḥ //",
  "SA10bsa027_u:ms_8.11_0": "karoti sadasadbhūto na sannāsacca kārakaḥ /",
  "SA10bsa027_u:ms_8.11_1": "karma tattu vijānīyātpūrvoktaireva hetubhiḥ //",
  "SA10bsa027_u:ms_8.12_0": "pratītya kārakaḥ karma taṃ pratītya ca kārakam /",
  "SA10bsa027_u:ms_8.12_1": "karma pravartate, nānyatpaśyāmaḥ siddhikāraṇam //",
  "SA10bsa027_u:ms_8.13_0": "evaṃ vidyādupādānaṃ vyutsargāditi karmaṇaḥ /",
  "SA10bsa027_u:ms_8.13_1": "kartuśca karmakartṛbhyāṃ śeṣān bhāvān vibhāvayet //",
  "SA10bsa027_u:17_0": "9 Pūrvaparīkṣā navamaṃ prakaraṇam /",
  "SA10bsa027_u:ms_9.1_0": "darśanaśravaṇādīni vedanādīni cāpyatha /",
  "SA10bsa027_u:ms_9.1_1": "bhavanti yasya prāgebhyaḥ so 'stītyeke vadantyuta //",
  "SA10bsa027_u:ms_9.2_0": "kathaṃ hyavidyamānasya darśanādi bhaviṣyati /",
  "SA10bsa027_u:ms_9.2_1": "bhāvasya tasmātprāgebhyaḥ so 'sti bhāvo vyavasthitaḥ //",
  "SA10bsa027_u:ms_9.3_0": "darśanaśravaṇādibhyo vedanādibhya eva ca /",
  "SA10bsa027_u:ms_9.3_1": "yaḥ prāgvyavasthito bhāvaḥ kena prajñapyate 'tha saḥ //",
  "SA10bsa027_u:ms_9.4_0": "vināpi darśanādīni yadi cāsau vyavasthitaḥ /",
  "SA10bsa027_u:ms_9.4_1": "amūnyapi bhaviṣyanti vinā tena na saṃśayaḥ //",
  "SA10bsa027_u:ms_9.5_0": "ajyate kenacitkaścit kiṃcitkenacidajyate /",
  "SA10bsa027_u:ms_9.5_1": "kutaḥ kiṃcidvinā kaścit kiṃcitkaṃcidvinā kutaḥ //",
  "SA10bsa027_u:ms_9.6_0": "sarvebhyo darśanādibhyaḥ kaścitpūrvo na vidyate /",
  "SA10bsa027_u:ms_9.6_1": "ajyate darśanādīnāmanyena punaranyadā //",
  "SA10bsa027_u:ms_9.7_0": "sarvebhyo darśanādibhyo yadi pūrvo na vidyate /",
  "SA10bsa027_u:ms_9.7_1": "ekaikasmātkathaṃ pūrvo darśanādeḥ sa vidyate //",
  "SA10bsa027_u:ms_9.8_0": "draṣṭā sa eva sa śrotā sa eva yadi vedakaḥ /",
  "SA10bsa027_u:ms_9.8_1": "ekaikasmādbhavetpūrvaṃ evaṃ caitanna yujyate //",
  "SA10bsa027_u:ms_9.9_0": "draṣṭānya eva śrotānyo vedako 'nyaḥ punaryadi /",
  "SA10bsa027_u:ms_9.9_1": "sati syād draṣṭari śrotā bahutvaṃ cātmanāṃ bhavet //",
  "SA10bsa027_u:ms_9.10_0": "darśanaśravaṇādīni vedanādīni cāpyatha /",
  "SA10bsa027_u:ms_9.10_1": "bhavanti yebhyasteṣveṣa bhūteṣvapi na vidyate //",
  "SA10bsa027_u:ms_9.11_0": "darśanaśravaṇādīni vedanādīni cāpyatha /",
  "SA10bsa027_u:ms_9.11_1": "na vidyate cedyasya sa na vidyanta imānyapi //",
  "SA10bsa027_u:ms_9.12_0": "prāk ca yo darśanādibhyaḥ sāṃprataṃ cordhvameva ca /",
  "SA10bsa027_u:ms_9.12_1": "na vidyate 'sti nāstīti nivṛttāstatra kalpanāḥ //",
  "SA10bsa027_u:19_0": "10 Agnīndhanaparīkṣā daśamaṃ prakaraṇam /",
  "SA10bsa027_u:ms_10.1_0": "yadindhanaṃ sa cedagnirekatvaṃ kartṛkarmaṇoḥ /",
  "SA10bsa027_u:ms_10.1_1": "anyaścedindhanādagnirindhanādapyṛte bhavet //",
  "SA10bsa027_u:ms_10.2_0": "nityapradīpta eva syādapradīpanahetukaḥ /",
  "SA10bsa027_u:ms_10.2_1": "punarārambhavaiyarthyamevaṃ cākarmakaḥ sati //",
  "SA10bsa027_u:ms_10.3_0": "paratra nirapekṣatvādapradīpanahetukaḥ /",
  "SA10bsa027_u:ms_10.3_1": "punarārambhavaiyarthyaṃ nityadīptaḥ prasajyate //",
  "SA10bsa027_u:ms_10.4_0": "tatraitasmādidhyamānamindhanaṃ bhavatīti cet /",
  "SA10bsa027_u:ms_10.4_1": "kenedhyatāmindhanaṃ tattāvanmātramidaṃ yadā //",
  "SA10bsa027_u:ms_10.5_0": "anyo na prāpsyate 'prāpto na dhakṣyatyadahan punaḥ /",
  "SA10bsa027_u:ms_10.5_1": "na nirvāsyatyanirvāṇaḥ sthāsyate vā svaliṅgavān //",
  "SA10bsa027_u:ms_10.6_0": "anya evendhanādagnirindhanaṃ prāpnuyādyadi /",
  "SA10bsa027_u:ms_10.6_1": "strī saṃprāpnoti puruṣaṃ puruṣaśca striyaṃ yathā //",
  "SA10bsa027_u:ms_10.7_0": "anya evendhanādagnirindhanaṃ kāmamāpnuyāt /",
  "SA10bsa027_u:ms_10.7_1": "agnīndhane yadi syātāmanyonyena tiraskṛte //",
  "SA10bsa027_u:ms_10.8_0": "yadīndhanamapekṣyāgnirapekṣyāgniṃ yadīndhanam /",
  "SA10bsa027_u:ms_10.8_1": "kataratpūrvaniṣpannaṃ yadapekṣyāgnirindhanam //",
  "SA10bsa027_u:ms_10.9_0": "yadīndhanamapekṣyāgniragneḥ siddhasya sādhanam /",
  "SA10bsa027_u:ms_10.9_1": "evaṃ satīndhanaṃ cāpi bhaviṣyati niragnikam //",
  "SA10bsa027_u:ms_10.10_0": "yo 'pekṣya sidhyate bhāvastamevāpekṣya sidhyati /",
  "SA10bsa027_u:ms_10.10_1": "yadi yo 'pekṣitavyaḥ sa sidhyatāṃ kamapekṣya kaḥ //",
  "SA10bsa027_u:ms_10.11_0": "yo 'pekṣya sidhyate bhāvaḥ so 'siddho 'pekṣate katham /",
  "SA10bsa027_u:ms_10.11_1": "athāpyapekṣate siddhastvapekṣāsya na yujyate //",
  "SA10bsa027_u:ms_10.12_0": "apekṣyendhanamagnirna nānapekṣyāgnirindhanam /",
  "SA10bsa027_u:ms_10.12_1": "apekṣyendhanamagniṃ na nānapekṣyāgnimindhanam //",
  "SA10bsa027_u:ms_10.13_0": "āgacchatyanyato nāgnirindhane 'gnirna vidyate /",
  "SA10bsa027_u:ms_10.13_1": "atrendhane śeṣamuktaṃ gamyamānagatāgataiḥ //",
  "SA10bsa027_u:ms_10.14_0": "indhanaṃ punaragnirna nāgniranyatra cendhanāt /",
  "SA10bsa027_u:ms_10.14_1": "nāgnirindhanavānnāgnāvindhanāni na teṣu saḥ //",
  "SA10bsa027_u:ms_10.15_0": "agnīndhanābhyāṃ vyākhyāta ātmopādānayoḥ kramaḥ /",
  "SA10bsa027_u:ms_10.15_1": "sarvo niravaśeṣeṇa sārdhaṃ ghaṭapaṭādibhiḥ //",
  "SA10bsa027_u:ms_10.16_0": "ātmanaśca satattvaṃ ye bhāvānāṃ ca pṛthakpṛthak /",
  "SA10bsa027_u:ms_10.16_1": "nirdiśanti na tānmanye śāsanasyārthakovidān //",
  "SA10bsa027_u:21_0": "11 Pūrvāparakoṭiparīkṣā ekādaśamaṃ prakaraṇam /",
  "SA10bsa027_u:ms_11.1_0": "pūrvā prajñāyate koṭirnetyuvāca mahāmuniḥ /",
  "SA10bsa027_u:ms_11.1_1": "saṃsāro 'navarāgro hi nāsyādirnāpi paścimam //",
  "SA10bsa027_u:ms_11.2_0": "naivāgraṃ nāvaraṃ yasya tasya madhyaṃ kuto bhavet /",
  "SA10bsa027_u:ms_11.2_1": "tasmānnātropapadyante pūrvāparasahakramāḥ //",
  "SA10bsa027_u:ms_11.3_0": "pūrvaṃ jātiryadi bhavejjarāmaraṇamuttaram /",
  "SA10bsa027_u:ms_11.3_1": "nirjarāmaraṇā jātirbhavejjāyeta cāmṛtaḥ //",
  "SA10bsa027_u:ms_11.4_0": "paścājjātiryadi bhavejjarāmaraṇamāditaḥ /",
  "SA10bsa027_u:ms_11.4_1": "ahetukamajātasya syājjarāmaraṇaṃ katham //",
  "SA10bsa027_u:ms_11.5_0": "na jarāmaraṇenaiva jātiśca saha yujyate /",
  "SA10bsa027_u:ms_11.5_1": "mriyeta jāyamānaśca syāccāhetukatobhayoḥ //",
  "SA10bsa027_u:ms_11.6_0": "yatra na prabhavantyete pūrvāparasahakramāḥ /",
  "SA10bsa027_u:ms_11.6_1": "prapañcayanti tāṃ jātiṃ tajjarāmaraṇaṃ ca kim //",
  "SA10bsa027_u:ms_11.7_0": "kāryaṃ ca kāraṇaṃ caiva lakṣyaṃ lakṣaṇameva ca /",
  "SA10bsa027_u:ms_11.7_1": "vedanā vedakaścaiva santyarthā ye ca kecana //",
  "SA10bsa027_u:ms_11.8_0": "pūrvā na vidyate koṭiḥ saṃsārasya na kevalam /",
  "SA10bsa027_u:ms_11.8_1": "sarveṣāmapi bhāvānāṃ pūrvā koṭirna vidyate //",
  "SA10bsa027_u:23_0": "12 Duḥkhaparīkṣā dvādaśamaṃ prakaraṇam /",
  "SA10bsa027_u:ms_12.1_0": "svayaṃ kṛtaṃ parakṛtaṃ dvābhyāṃ kṛtamahetukam /",
  "SA10bsa027_u:ms_12.1_1": "duḥkhamityeka icchanti tacca kāryaṃ na yujyate //",
  "SA10bsa027_u:ms_12.2_0": "svayaṃ kṛtaṃ yadi bhavetpratītya na tato bhavet /",
  "SA10bsa027_u:ms_12.2_1": "skandhānimānamī skandhāḥ saṃbhavanti pratītya hi //",
  "SA10bsa027_u:ms_12.3_0": "yadyamībhya ime 'nye syurebhyo vāmī pare yadi /",
  "SA10bsa027_u:ms_12.3_1": "bhavetparakṛtaṃ duḥkhaṃ parairebhiramī kṛtāḥ //",
  "SA10bsa027_u:ms_12.4_0": "svapudnalakṛtaṃ duḥkhaṃ yadi duḥkhaṃ punarvinā /",
  "SA10bsa027_u:ms_12.4_1": "svapudgalaḥ sa katamo yena duḥkhaṃ svayaṃ kṛtam //",
  "SA10bsa027_u:ms_12.5_0": "parapudgalajaṃ duḥkhaṃ yadi yasmai pradīyate /",
  "SA10bsa027_u:ms_12.5_1": "pareṇa kṛtvā tadduḥkhaṃ sa duḥkhena vinā kutaḥ //",
  "SA10bsa027_u:ms_12.6_0": "parapudgalajaṃ duḥkhaṃ yadi kaḥ parapudgalaḥ /",
  "SA10bsa027_u:ms_12.6_1": "vinā duḥkhena yaḥ kṛtvā parasmai prahiṇoti tat //",
  "SA10bsa027_u:ms_12.7_0": "svayaṃkṛtasyāprasiddherduḥkhaṃ parakṛtaṃ kutaḥ /",
  "SA10bsa027_u:ms_12.7_1": "paro hi duḥkhaṃ yatkuryāttattasya syātsvayaṃ kṛtam //",
  "SA10bsa027_u:ms_12.8_0": "na tāvatsvakṛtaṃ duḥkhaṃ na hi tenaiva tatkṛtam /",
  "SA10bsa027_u:ms_12.8_1": "paro nātmakṛtaścetsyādduḥkhaṃ parakṛtaṃ katham //",
  "SA10bsa027_u:ms_12.9_0": "syādubhābhyāṃ kṛtaṃ duḥkhaṃ syādekaikakṛtaṃ yadi /",
  "SA10bsa027_u:ms_12.9_1": "parākārāsvayaṃkāraṃ duḥkhamahetukaṃ kutaḥ //",
  "SA10bsa027_u:ms_12.10_0": "na kevalaṃ hi duḥkhasya cāturvidhyaṃ na vidyate /",
  "SA10bsa027_u:ms_12.10_1": "bāhyānāmapi bhāvānāṃ cāturvidhyaṃ na vidyate //",
  "SA10bsa027_u:25_0": "13 Saṃskāraparīkṣā trayodaśamaṃ prakaraṇam /",
  "SA10bsa027_u:ms_13.1_0": "tanmṛṣā moṣadharma yadbhagavānityabhāṣata /",
  "SA10bsa027_u:ms_13.1_1": "sarve ca moṣadharmāṇaḥ saṃskārāstena te mṛṣā //",
  "SA10bsa027_u:ms_13.2_0": "tanmṛṣā moṣadharma yadyadi kiṃ tatra muṣyate /",
  "SA10bsa027_u:ms_13.2_1": "etattūktaṃ bhagavatā śūnyatāparidīpakam //",
  "SA10bsa027_u:ms_13.3_0": "bhāvānāṃ niḥsvabhāvatvamanyathābhāvadarśanāt /",
  "SA10bsa027_u:ms_13.3_1": "asvabhāvo bhāvo nāsti bhāvānāṃ śūnyatā yataḥ //",
  "SA10bsa027_u:ms_13.4_0": "kasya syādanyathābhāvaḥ svabhāvaścenna vidyate /",
  "SA10bsa027_u:ms_13.4_1": "kasya syādanyathābhāvaḥ svabhāvo yadi vidyate //",
  "SA10bsa027_u:ms_13.5_0": "tasyaiva nānyathābhāvo nāpyanyasyaiva yujyate /",
  "SA10bsa027_u:ms_13.5_1": "yuvā na jīryate yasmādyasmājjīrṇo na jīryate //",
  "SA10bsa027_u:ms_13.6_0": "tasya cedanyathābhāvaḥ kṣīrameva bhaveddadhi /",
  "SA10bsa027_u:ms_13.6_1": "kṣīrādanyasya kasyātha dadhibhāvo bhaviṣyati //",
  "SA10bsa027_u:ms_13.7_0": "yadyaśūnyaṃ bhavetkiṃcitsyācchūnyamiti kiṃcana /",
  "SA10bsa027_u:ms_13.7_1": "na kiṃcidastyaśūnyaṃ ca kutaḥ śūnyaṃ bhaviṣyati //",
  "SA10bsa027_u:ms_13.8_0": "śūnyatā sarvadṛṣṭīnāṃ proktā niḥsaraṇaṃ jinaiḥ /",
  "SA10bsa027_u:ms_13.8_1": "yeṣāṃ tu śūnyatā dṛṣṭistānasādhyān babhāṣire //",
  "SA10bsa027_u:27_0": "14 Saṃsargaparīkṣā caturdaśamaṃ prakaraṇam /",
  "SA10bsa027_u:ms_14.1_0": "draṣṭavyaṃ darśanaṃ draṣṭā trīṇyetāni dviśo dviśaḥ /",
  "SA10bsa027_u:ms_14.1_1": "sarvaśaśca na saṃsargamanyonyena vrajantyuta //",
  "SA10bsa027_u:ms_14.2_0": "evaṃ rāgaśca raktaśca rañjanīyaṃ ca dṛśyatām /",
  "SA10bsa027_u:ms_14.2_1": "traidhena śeṣāḥ kleśāśca śeṣāṇyāyatanāni ca //",
  "SA10bsa027_u:ms_14.3_0": "anyenānyasya saṃsargastaccānyatvaṃ na vidyate /",
  "SA10bsa027_u:ms_14.3_1": "draṣṭavyaprabhṛtīnāṃ yanna saṃsargaṃ vrajantyataḥ //",
  "SA10bsa027_u:ms_14.4_0": "na ca kevalamanyatvaṃ draṣṭavyāderna vidyate /",
  "SA10bsa027_u:ms_14.4_1": "kasyacitkenacitsārdhaṃ nānyatvamupapadyate //",
  "SA10bsa027_u:ms_14.5_0": "anyadanyatpratītyānyannānyadanyadṛte 'nyataḥ /",
  "SA10bsa027_u:ms_14.5_1": "yatpratītya ca yattasmāttadanyannopapadyate //",
  "SA10bsa027_u:ms_14.6_0": "yadyanyadanyadanyasmādanyasmādapyṛte bhavet /",
  "SA10bsa027_u:ms_14.6_1": "tadanyadanyadanyasmādṛte nāsti ca nāstyataḥ //",
  "SA10bsa027_u:ms_14.7_0": "nānyasmin vidyate 'nyatvamananyasminna vidyate /",
  "SA10bsa027_u:ms_14.7_1": "avidyamāne cānyatve nāstyanyadvā tadeva vā //",
  "SA10bsa027_u:ms_14.8_0": "na tena tasya saṃsargo nānyenānyasya yujyate /",
  "SA10bsa027_u:ms_14.8_1": "saṃsṛjyamānaṃ saṃsṛṣṭaṃ saṃsraṣṭā ca na vidyate //",
  "SA10bsa027_u:29_0": "15 Svabhāvaparīkṣā pañcadaśamaṃ prakaraṇam /",
  "SA10bsa027_u:ms_15.1_0": "na saṃbhavaḥ svabhāvasya yuktaḥ pratyayahetubhiḥ /",
  "SA10bsa027_u:ms_15.1_1": "hetupratyayasaṃbhūtaḥ svabhāvaḥ kṛtako bhavet //",
  "SA10bsa027_u:ms_15.2_0": "svabhāvaḥ kṛtako nāma bhaviṣyati punaḥ katham /",
  "SA10bsa027_u:ms_15.2_1": "akṛtrimaḥ svabhāvo hi nirapekṣaḥ paratra ca //",
  "SA10bsa027_u:ms_15.3_0": "kutaḥ svabhāvasyābhāve parabhāvo bhaviṣyati /",
  "SA10bsa027_u:ms_15.3_1": "svabhāvaḥ parabhāvasya parabhāvo hi kathyate //",
  "SA10bsa027_u:ms_15.4_0": "svabhāvaparabhāvābhyāmṛte bhāvaḥ kutaḥ punaḥ /",
  "SA10bsa027_u:ms_15.4_1": "svabhāve parabhāve vā sati bhāvo hi sidhyati //",
  "SA10bsa027_u:ms_15.5_0": "bhāvasya cedaprasiddhirabhāvo naiva sidhyati /",
  "SA10bsa027_u:ms_15.5_1": "bhāvasya hyanyathābhāvamabhāvaṃ bruvate janāḥ //",
  "SA10bsa027_u:ms_15.6_0": "svabhāvaṃ parabhāvaṃ ca bhāvaṃ cābhāvameva ca /",
  "SA10bsa027_u:ms_15.6_1": "ye paśyanti na paśyanti te tattvaṃ buddhaśāsane //",
  "SA10bsa027_u:ms_15.7_0": "kātyāyanāvavāde cāstīti nāstīti cobhayam /",
  "SA10bsa027_u:ms_15.7_1": "pratiṣiddhaṃ bhagavatā bhāvābhāvavibhāvinā //",
  "SA10bsa027_u:ms_15.8_0": "yadyastitvaṃ prakṛtyā syānna bhavedasya nāstitā /",
  "SA10bsa027_u:ms_15.8_1": "prakṛteranyathābhāvo na hi jātūpapadyate //",
  "SA10bsa027_u:ms_15.9_0": "prakṛtau kasya cāsatyāmanyathātvaṃ bhaviṣyati /",
  "SA10bsa027_u:ms_15.9_1": "prakṛtau kasya ca satyāmanyathātvaṃ bhaviṣyati //",
  "SA10bsa027_u:ms_15.10_0": "astīti śāśvatagrāho nāstītyucchedadarśanam /",
  "SA10bsa027_u:ms_15.10_1": "tasmādastitvanāstitve nāśrīyeta vicakṣaṇaḥ //",
  "SA10bsa027_u:ms_15.11_0": "asti yaddhi svabhāvena na tannāstīti śāśvatam /",
  "SA10bsa027_u:ms_15.11_1": "nāstīdānīmabhūtpūrvamityucchedaḥ prasajyate //",
  "SA10bsa027_u:31_0": "16 Bandhamokṣaparīkṣā ṣoḍaśamaṃ prakaraṇam /",
  "SA10bsa027_u:ms_16.1_0": "saṃskārāḥ saṃsaranti cenna nityāḥ saṃsaranti te /",
  "SA10bsa027_u:ms_16.1_1": "saṃsaranti ca nānityāḥ sattve 'pyeṣa samaḥ kramaḥ //",
  "SA10bsa027_u:ms_16.2_0": "pudgalaḥ saṃsarati cetskandhāyatanadhātuṣu /",
  "SA10bsa027_u:ms_16.2_1": "pañcadhā mṛgyamāṇo 'sau nāsti kaḥ saṃsariṣyati //",
  "SA10bsa027_u:ms_16.3_0": "upādānādupādānaṃ saṃsaran vibhavo bhavet /",
  "SA10bsa027_u:ms_16.3_1": "vibhavaścānupādānaḥ kaḥ sa kiṃ saṃsariṣyati //",
  "SA10bsa027_u:ms_16.4_0": "saṃskārāṇāṃ na nirvāṇaṃ kathaṃcidupapadyate /",
  "SA10bsa027_u:ms_16.4_1": "sattvasyāpi na nirvāṇaṃ kathaṃcidupapadyate //",
  "SA10bsa027_u:ms_16.5_0": "na badhyante na mucyante udayavyayadharmiṇaḥ /",
  "SA10bsa027_u:ms_16.5_1": "saṃskārāḥ pūrvavatsattvo badhyate na na mucyate //",
  "SA10bsa027_u:ms_16.6_0": "bandhanaṃ cedupādānaṃ sopādāno na badhyate /",
  "SA10bsa027_u:ms_16.6_1": "badhyate nānupādānaḥ kimavastho 'tha badhyate //",
  "SA10bsa027_u:ms_16.7_0": "badhnīyādbandhanaṃ kāmaṃ bandhyātpūrvaṃ bhavedyadi /",
  "SA10bsa027_u:ms_16.7_1": "na cāsti tat śeṣamuktaṃ gamyamānagatāgataiḥ //",
  "SA10bsa027_u:ms_16.8_0": "baddho na mucyate tāvadabaddho naiva mucyate /",
  "SA10bsa027_u:ms_16.8_1": "syātāṃ baddhe mucyamāne yugapadbandhamokṣaṇe //",
  "SA10bsa027_u:ms_16.9_0": "nirvāsyāmyanupādāno nirvāṇaṃ me bhaviṣyati /",
  "SA10bsa027_u:ms_16.9_1": "iti yeṣāṃ grahasteṣāmupādānamahāgrahaḥ //",
  "SA10bsa027_u:ms_16.10_0": "na nirvāṇasamāropo na saṃsārāpakarṣaṇam /",
  "SA10bsa027_u:ms_16.10_1": "yatra kastatra saṃsāro nirvāṇaṃ kiṃ vikalpyate //",
  "SA10bsa027_u:33_0": "17 Karmaphalaparīkṣā saptadaśamaṃ prakaraṇam /",
  "SA10bsa027_u:ms_17.1_0": "ātmasaṃyamakaṃ cetaḥ parānugrāhakaṃ ca yat /",
  "SA10bsa027_u:ms_17.1_1": "maitraṃ sa dharmastadbījaṃ phalasya pretya ceha ca //",
  "SA10bsa027_u:ms_17.2_0": "cetanā cetayitvā ca karmoktaṃ paramarṣiṇā /",
  "SA10bsa027_u:ms_17.2_1": "tasyānekavidho bhedaḥ karmaṇaḥ parikīrtitaḥ //",
  "SA10bsa027_u:ms_17.3_0": "tatra yaccetanetyuktaṃ karma tanmānasaṃ smṛtam /",
  "SA10bsa027_u:ms_17.3_1": "cetayitvā ca yattūktaṃ tattu kāyikavācikam //",
  "SA10bsa027_u:ms_17.4_0": "vāgviṣpando 'viratayo yāścāvijñaptisaṃjñitāḥ /",
  "SA10bsa027_u:ms_17.4_1": "avijñaptaya evānyāḥ smṛtā viratayastathā //",
  "SA10bsa027_u:ms_17.5_0": "paribhogānvayaṃ puṇyamapuṇyaṃ ca tathāvidham /",
  "SA10bsa027_u:ms_17.5_1": "cetanā ceti saptaite dharmāḥ karmāñjanāḥ smṛtāḥ //",
  "SA10bsa027_u:ms_17.6_0": "tiṣṭhatyā pākakālāccetkarma tannityatāmiyāt /",
  "SA10bsa027_u:ms_17.6_1": "niruddhaṃ cennirūddhaṃ satkiṃ phalaṃ janayiṣyati //",
  "SA10bsa027_u:ms_17.7_0": "yo 'ṅkuraprabhṛtirbījātsaṃtāno 'bhipravartate /",
  "SA10bsa027_u:ms_17.7_1": "tataḥ phalamṛte bījātsa ca nābhipravartate //",
  "SA10bsa027_u:ms_17.8_0": "bījācca yasmātsaṃtānaḥ saṃtānācca phalodbhavaḥ /",
  "SA10bsa027_u:ms_17.8_1": "bījapūrvaṃ phalaṃ tasmānnocchinnaṃ nāpi śāśvatam //",
  "SA10bsa027_u:ms_17.9_0": "yastasmāccittasaṃtānaścetaso 'bhipravartate /",
  "SA10bsa027_u:ms_17.9_1": "tataḥ phalamṛte cittātsa ca nābhipravartate //",
  "SA10bsa027_u:ms_17.10_0": "cittācca yasmātsaṃtānaḥ saṃtānācca phalodbhavaḥ /",
  "SA10bsa027_u:ms_17.10_1": "karmapūrvaṃ phalaṃ tasmānnocchinnaṃ nāpi śāśvatam //",
  "SA10bsa027_u:ms_17.11_0": "dharmasya sādhanopāyāḥ śuklāḥ karmapathā daśa /",
  "SA10bsa027_u:ms_17.11_1": "phalaṃ kāmaguṇāḥ pañca dharmasya pretya ceha ca //",
  "SA10bsa027_u:ms_17.12_0": "bahavaśca mahāntaśca doṣāḥ syurapi kalpanā /",
  "SA10bsa027_u:ms_17.12_1": "yadyeṣā tena naivaiṣā kalpanātropapadyate //",
  "SA10bsa027_u:ms_17.13_0": "imāṃ punaḥ pravakṣyāmi kalpanāṃ yātra yojyate /",
  "SA10bsa027_u:ms_17.13_1": "buddhaiḥ pratyekabuddhaiśca śrāvakaiścānuvarṇitām //",
  "SA10bsa027_u:ms_17.14_0": "patraṃ yathāvipraṇāśastatharṇamiva karma ca /",
  "SA10bsa027_u:ms_17.14_1": "caturvidho dhātutaḥ sa prakṛtyāvyākṛtaśca saḥ //",
  "SA10bsa027_u:ms_17.15_0": "prahāṇato na praheyo bhāvanāheya eva vā /",
  "SA10bsa027_u:ms_17.15_1": "tasmādavipraṇāśena jāyate karmaṇāṃ phalam //",
  "SA10bsa027_u:ms_17.16_0": "prahāṇataḥ praheyaḥ syātkarmaṇaḥ saṃkrameṇa vā /",
  "SA10bsa027_u:ms_17.16_1": "yadi doṣāḥ prasajyeraṃstatra karmavadhādayaḥ //",
  "SA10bsa027_u:ms_17.17_0": "sarveṣāṃ viṣabhāgānāṃ sabhāgānāṃ ca karmaṇām /",
  "SA10bsa027_u:ms_17.17_1": "pratisaṃdhau sadhātūnāmeka utpadyate tu saḥ //",
  "SA10bsa027_u:ms_17.18_0": "karmaṇaḥ karmaṇo dṛṣṭe dharma utpadyate tu saḥ /",
  "SA10bsa027_u:ms_17.18_1": "dviprakārasya sarvasya vipakke 'pi ca tiṣṭhati //",
  "SA10bsa027_u:ms_17.19_0": "phalavyatikramādvā sa maraṇādvā nirudhyate /",
  "SA10bsa027_u:ms_17.19_1": "anāsravaṃ sāsravaṃ ca vibhāgaṃ tatra lakṣayet //",
  "SA10bsa027_u:ms_17.20_0": "śūnyatā ca na cocchedaḥ saṃsāraśca na śāśvatam /",
  "SA10bsa027_u:ms_17.20_1": "karmaṇo 'vipraṇāśaśca dharmo buddhena deśitaḥ //",
  "SA10bsa027_u:ms_17.21_0": "karma notpadyate kasmāt niḥsvabhāvaṃ yatastataḥ /",
  "SA10bsa027_u:ms_17.21_1": "yasmācca tadanutpannaṃ na tasmādvipraṇaśyati //",
  "SA10bsa027_u:ms_17.22_0": "karma svabhāvataścetsyācchāśvataṃ syādasaṃśayam /",
  "SA10bsa027_u:ms_17.22_1": "akṛtaṃ ca bhavetkarma kriyate na hi śāśvatam //",
  "SA10bsa027_u:ms_17.23_0": "akṛtābhyāgamabhayaṃ syātkarmākṛtakaṃ yadi /",
  "SA10bsa027_u:ms_17.23_1": "abrahmacaryavāsaśca doṣastatra prasajyate //",
  "SA10bsa027_u:ms_17.24_0": "vyavahārā virudhyante sarva eva na saṃśayaḥ /",
  "SA10bsa027_u:ms_17.24_1": "puṇyapāpakṛtornaiva pravibhāgaśca yujyate //",
  "SA10bsa027_u:ms_17.25_0": "tadvipakvavipākaṃ ca punareva vipakṣyati /",
  "SA10bsa027_u:ms_17.25_1": "karma vyavasthitaṃ yasmāttasmātsvābhāvikaṃ yadi //",
  "SA10bsa027_u:ms_17.26_0": "karma kleśātmakaṃ cedaṃ te ca kleśā na tattvataḥ /",
  "SA10bsa027_u:ms_17.26_1": "na cette tattvataḥ kleśāḥ karma syāttattvataḥ katham //",
  "SA10bsa027_u:ms_17.27_0": "karma kleśāśca dehānāṃ pratyayāḥ samudāhṛtāḥ /",
  "SA10bsa027_u:ms_17.27_1": "karma kleśāśca te śūnyā yadi deheṣu kā kathā //",
  "SA10bsa027_u:ms_17.28_0": "avidyānivṛto jantustṛṣṇāsaṃyojanaśca saḥ /",
  "SA10bsa027_u:ms_17.28_1": "sa bhoktā sa ca na karturanyo na ca sa eva saḥ //",
  "SA10bsa027_u:ms_17.29_0": "na pratyayasamutpannaṃ nāpratyayasamutthitam /",
  "SA10bsa027_u:ms_17.29_1": "asti yasmādidaṃ karma tasmātkartāpi nāstyataḥ //",
  "SA10bsa027_u:ms_17.30_0": "karma cennāsti kartā ca kutaḥ syātkarmajaṃ phalam /",
  "SA10bsa027_u:ms_17.30_1": "asatyatha phale bhoktā kuta eva bhaviṣyati //",
  "SA10bsa027_u:ms_17.31_0": "yathā nirmitakaṃ śāstā nirmimītarddhisaṃpadā /",
  "SA10bsa027_u:ms_17.31_1": "nirmito nirmimītānyaṃ sa ca nirmitakaḥ punaḥ //",
  "SA10bsa027_u:ms_17.32_0": "tathā nirmitakākāraḥ kartā karma ca tatkṛtam /",
  "SA10bsa027_u:ms_17.32_1": "tadyathā nirmitenānyo nirmito nirmitastathā //",
  "SA10bsa027_u:ms_17.33_0": "kleśāḥ karmāṇi dehāśca kartāraśca phalāni ca /",
  "SA10bsa027_u:ms_17.33_1": "gandharvanagarākārā marīcisvapnasaṃnibhāḥ //",
  "SA10bsa027_u:35_0": "18 Ātmaparīkṣā aṣṭādaśamaṃ prakaraṇam /",
  "SA10bsa027_u:ms_18.1_0": "ātmā skandhā yadi bhavedudayavyayabhāgbhavet /",
  "SA10bsa027_u:ms_18.1_1": "skandhebhyo 'nyo yadi bhavedbhavedaskandhalakṣaṇaḥ //",
  "SA10bsa027_u:ms_18.2_0": "ātmanyasati cātmīyaṃ kuta eva bhaviṣyati /",
  "SA10bsa027_u:ms_18.2_1": "nirmamo nirahaṃkāraḥ śamādātmātmanīnayoḥ //",
  "SA10bsa027_u:ms_18.3_0": "nirmamo nirahaṃkāro yaśca so 'pi na vidyate /",
  "SA10bsa027_u:ms_18.3_1": "nirmamaṃ nirahaṃkāraṃ yaḥ paśyati na paśyati //",
  "SA10bsa027_u:ms_18.4_0": "mametyahamiti kṣīṇe bahirdhādhyātmameva ca /",
  "SA10bsa027_u:ms_18.4_1": "nirudhyata upādānaṃ tatkṣayājjanmanaḥ kṣayaḥ //",
  "SA10bsa027_u:ms_18.5_0": "karmakleśakṣayānmokṣaḥ karmakleśā vikalpataḥ /",
  "SA10bsa027_u:ms_18.5_1": "te prapañcātprapañcastu śūnyatāyāṃ nirudhyate //",
  "SA10bsa027_u:ms_18.6_0": "ātmetyapi prajñapitamanātmetyapi deśitam /",
  "SA10bsa027_u:ms_18.6_1": "buddhairnātmā na cānātmā kaścidityapi deśitam //",
  "SA10bsa027_u:ms_18.7_0": "nivṛttamabhidhātavyaṃ nivṛtte cittagocare /",
  "SA10bsa027_u:ms_18.7_1": "anutpannāniruddhā hi nirvāṇamiva dharmatā //",
  "SA10bsa027_u:ms_18.8_0": "sarvaṃ tathyaṃ na vā tathyaṃ tathyaṃ cātathyameva ca /",
  "SA10bsa027_u:ms_18.8_1": "naivātathyaṃ naiva tathyametadbuddhānuśāsanam //",
  "SA10bsa027_u:ms_18.9_0": "aparapratyayaṃ śāntaṃ prapañcairaprapañcitam /",
  "SA10bsa027_u:ms_18.9_1": "nirvikalpamanānārthametattattvasya lakṣaṇam //",
  "SA10bsa027_u:ms_18.10_0": "pratītya yadyadbhavati na hi tāvattadeva tat /",
  "SA10bsa027_u:ms_18.10_1": "na cānyadapi tattasmānnocchinnaṃ nāpi śāśvatam //",
  "SA10bsa027_u:ms_18.11_0": "anekārthamanānārthamanucchedamaśāśvatam /",
  "SA10bsa027_u:ms_18.11_1": "etattallokanāthānāṃ buddhānāṃ śāsanāmṛtam //",
  "SA10bsa027_u:ms_18.12_0": "saṃbuddhānāmanutpāde śrāvakāṇāṃ punaḥ kṣaye /",
  "SA10bsa027_u:ms_18.12_1": "jñānaṃ pratyekabuddhānāmasaṃsargātpravartate //",
  "SA10bsa027_u:37_0": "19 kālaparīkṣā ekonaviṃśatitamaṃ prakaraṇam /",
  "SA10bsa027_u:ms_19.1_0": "pratyutpanno 'nāgataśca yadyatītamapekṣya hi /",
  "SA10bsa027_u:ms_19.1_1": "pratyutpanno 'nāgataśca kāle 'tīte bhaviṣyataḥ //",
  "SA10bsa027_u:ms_19.2_0": "pratyutpanno 'nāgataśca na stastatra punaryadi /",
  "SA10bsa027_u:ms_19.2_1": "pratyutpanno 'nāgataśca syātāṃ kathamapekṣya tam //",
  "SA10bsa027_u:ms_19.3_0": "anapekṣya punaḥ siddhirnātītaṃ vidyate tayoḥ /",
  "SA10bsa027_u:ms_19.3_1": "pratyutpanno 'nāgataśca tasmātkālo na vidyate //",
  "SA10bsa027_u:ms_19.4_0": "etenaivāvaśiṣṭau dvau krameṇa parivartakau /",
  "SA10bsa027_u:ms_19.4_1": "uttamādhamamadhyādīnekatvādīṃśca lakṣayet //",
  "SA10bsa027_u:ms_19.5_0": "nāsthito gṛhyate kālaḥ sthitaḥ kālo na vidyate /",
  "SA10bsa027_u:ms_19.5_1": "yo gṛhyetāgṛhītaśca kālaḥ prajñapyate katham //",
  "SA10bsa027_u:ms_19.6_0": "bhāvaṃ pratītya kālaścetkālo bhāvādṛte kutaḥ /",
  "SA10bsa027_u:ms_19.6_1": "na ca kaścana bhāvo 'sti kutaḥ kālo bhaviṣyati //",
  "SA10bsa027_u:39_0": "20 Sāmagrīparīkṣā viṃśatitamaṃ prakaraṇam /",
  "SA10bsa027_u:ms_20.1_0": "hetośca pratyayānāṃ ca sāmagryā jāyate yadi /",
  "SA10bsa027_u:ms_20.1_1": "phalamasti ca sāmagryāṃ sāmagryā jāyate katham //",
  "SA10bsa027_u:ms_20.2_0": "hetośca pratyayānāṃ ca sāmagryā jāyate yadi /",
  "SA10bsa027_u:ms_20.2_1": "phalaṃ nāsti ca sāmagryāṃ sāmagryā jāyate katham //",
  "SA10bsa027_u:ms_20.3_0": "hetośca pratyayānāṃ ca sāmagryāmasti cetphalam /",
  "SA10bsa027_u:ms_20.3_1": "gṛhyeta nanu sāmagryāṃ sāmagryāṃ ca na gṛhyate //",
  "SA10bsa027_u:ms_20.4_0": "hetośca pratyayānāṃ ca sāmagryāṃ nāsti cetphalam /",
  "SA10bsa027_u:ms_20.4_1": "hetavaḥ pratyayāśca syurahetupratyayaiḥ samāḥ //",
  "SA10bsa027_u:ms_20.5_0": "hetukaṃ phalasya datvā yadi heturnirudhyate /",
  "SA10bsa027_u:ms_20.5_1": "yaddattaṃ yanniruddhaṃ ca hetorātmadvayaṃ bhavet //",
  "SA10bsa027_u:ms_20.6_0": "hetuṃ phalasyādatvā ca yadi heturnirudhyate /",
  "SA10bsa027_u:ms_20.6_1": "hetau niruddhe jātaṃ tatphalamāhetukaṃ bhavet //",
  "SA10bsa027_u:ms_20.7_0": "phalaṃ sahaiva sāmagryā yadi prādurbhavetpunaḥ /",
  "SA10bsa027_u:ms_20.7_1": "ekakālau prasajyete janako yaśca janyate //",
  "SA10bsa027_u:ms_20.8_0": "pūrvameva ca sāmagryāḥ phalaṃ prādurbhavedyadi /",
  "SA10bsa027_u:ms_20.8_1": "hetupratyayanirmuktaṃ phalamāhetukaṃ bhavet //",
  "SA10bsa027_u:ms_20.9_0": "niruddhe cetphalaṃ hetau hetoḥ saṃkramaṇaṃ bhavet /",
  "SA10bsa027_u:ms_20.9_1": "pūrvajātasya hetośca punarjanma prasajyate //",
  "SA10bsa027_u:ms_20.10_0": "janayetphalamutpannaṃ niruddho 'staṃgataḥ katham /",
  "SA10bsa027_u:ms_20.10_1": "tiṣṭhannapi kathaṃ hetuḥ phalena janayedvṛtaḥ //",
  "SA10bsa027_u:ms_20.11_0": "athāvṛtaḥ phalenāsau katamajjanayetphalam /",
  "SA10bsa027_u:ms_20.11_1": "na hyadṛṣṭvā vā dṛṣṭvā vā heturjanayate phalam //",
  "SA10bsa027_u:ms_20.12_0": "nātītasya hyatītena phalasya saha hetunā /",
  "SA10bsa027_u:ms_20.12_1": "nājātena na jātena saṃgatirjātu vidyate //",
  "SA10bsa027_u:ms_20.13_0": "na jātasya hyajātena phalasya saha hetunā /",
  "SA10bsa027_u:ms_20.13_1": "nātītena na jātena saṃgatirjātu vidyate //",
  "SA10bsa027_u:ms_20.14_0": "nājātasya hi jātena phalasya saha hetunā /",
  "SA10bsa027_u:ms_20.14_1": "nājātena na naṣṭena saṃgatirjātu vidyate //",
  "SA10bsa027_u:ms_20.15_0": "asatyāṃ saṃgatau hetuḥ kathaṃ janayate phalam /",
  "SA10bsa027_u:ms_20.15_1": "satyāṃ vā saṃgatau hetuḥ kathaṃ janayate phalam //",
  "SA10bsa027_u:ms_20.16_0": "hetuḥ phalena śūnyaścetkathaṃ janayate phalam /",
  "SA10bsa027_u:ms_20.16_1": "hetuḥ phalenāśūnyaścetkathaṃ janayate phalam //",
  "SA10bsa027_u:ms_20.17_0": "phalaṃ notpatsyate 'śūnyamaśūnyaṃ na nirotsyate /",
  "SA10bsa027_u:ms_20.17_1": "aniruddhamanutpannamaśūnyaṃ tadbhaviṣyati //",
  "SA10bsa027_u:ms_20.18_0": "kathamutpatsyate śūnyaṃ kathaṃ śūnyaṃ nirotsyate /",
  "SA10bsa027_u:ms_20.18_1": "śūnyamapyaniruddhaṃ tadanutpannaṃ prasajyate //",
  "SA10bsa027_u:ms_20.19_0": "hetoḥ phalasya caikatvaṃ na hi jātūpapadyate /",
  "SA10bsa027_u:ms_20.19_1": "hetoḥ phalasya cānyatvaṃ na hi jātūpapadyate //",
  "SA10bsa027_u:ms_20.20_0": "ekatve phalahetvoḥ syādaikyaṃ janakajanyayoḥ /",
  "SA10bsa027_u:ms_20.20_1": "pṛthaktve phalahetvoḥ syāttulyo heturahetunā //",
  "SA10bsa027_u:ms_20.21_0": "phalaṃ svabhāvasadbhūtaṃ kiṃ heturjanayiṣyati /",
  "SA10bsa027_u:ms_20.21_1": "phalaṃ svabhāvāsadbhūtaṃ kiṃ heturjanayiṣyati //",
  "SA10bsa027_u:ms_20.22_0": "na cājanayamānasya hetutvamupapadyate /",
  "SA10bsa027_u:ms_20.22_1": "hetutvānupapattau ca phalaṃ kasya bhaviṣyati //",
  "SA10bsa027_u:ms_20.23_0": "na ca pratyayahetūnāmiyamātmānamātmanā /",
  "SA10bsa027_u:ms_20.23_1": "yā sāmagrī janayate sā kathaṃ janayetphalam //",
  "SA10bsa027_u:ms_20.24_0": "na sāmagrīkṛtaṃ phalaṃ nāsāmagrīkṛtaṃ phalam /",
  "SA10bsa027_u:ms_20.24_1": "asti pratyayasāmagrī kuta eva phalaṃ vinā //",
  "SA10bsa027_u:41_0": "21 Saṃbhavavibhavaparīkṣā ekaviṃśatitamaṃ prakaraṇam /",
  "SA10bsa027_u:ms_21.1_0": "vinā vā saha vā nāsti vibhavaḥ saṃbhavena vai /",
  "SA10bsa027_u:ms_21.1_1": "vinā vā saha vā nāsti saṃbhavo vibhavena vai //",
  "SA10bsa027_u:ms_21.2_0": "bhaviṣyati kathaṃ nāma vibhavaḥ saṃbhavaṃ vinā /",
  "SA10bsa027_u:ms_21.2_1": "vinaiva janma maraṇaṃ vibhavo nodbhavaṃ vinā //",
  "SA10bsa027_u:ms_21.3_0": "saṃbhavenaiva vibhavaḥ kathaṃ saha bhaviṣyati /",
  "SA10bsa027_u:ms_21.3_1": "na janmamaraṇaṃ caivaṃ tulyakālaṃ hi vidyate //",
  "SA10bsa027_u:ms_21.4_0": "bhaviṣyati kathaṃ nāma saṃbhavo vibhavaṃ vinā /",
  "SA10bsa027_u:ms_21.4_1": "anityatā hi bhāveṣu na kadācinna vidyate //",
  "SA10bsa027_u:ms_21.5_0": "saṃbhavo vibhavenaiva kathaṃ saha bhaviṣyati /",
  "SA10bsa027_u:ms_21.5_1": "na janmamaraṇaṃ caiva tulyakālaṃ hi vidyate //",
  "SA10bsa027_u:ms_21.6_0": "sahānyonyena vā siddhirvinānyonyena vā yayoḥ /",
  "SA10bsa027_u:ms_21.6_1": "na vidyate, tayoḥ siddhiḥ kathaṃ nu khalu vidyate //",
  "SA10bsa027_u:ms_21.7_0": "kṣayasya saṃbhavo nāsti nākṣayasyāpi saṃbhavaḥ /",
  "SA10bsa027_u:ms_21.7_1": "kṣayasya vibhavo nāsti vibhavo nākṣayasya ca //",
  "SA10bsa027_u:ms_21.8_0": "saṃbhavo vibhavaścaiva vinā bhāvaṃ na vidyate /",
  "SA10bsa027_u:ms_21.8_1": "saṃbhavaṃ vibhavaṃ caiva vinā bhāvo na vidyate //",
  "SA10bsa027_u:ms_21.9_0": "saṃbhavo vibhavaścaiva na śūnyasyopapadyate /",
  "SA10bsa027_u:ms_21.9_1": "saṃbhavo vibhavaścaiva nāśūnyasyopapadyate //",
  "SA10bsa027_u:ms_21.10_0": "saṃbhavo vibhavaścaiva naika ityupapadyate /",
  "SA10bsa027_u:ms_21.10_1": "saṃbhavo vibhavaścaiva na nānetyupapadyate //",
  "SA10bsa027_u:ms_21.11_0": "dṛśyate saṃbhavaścaiva vibhavaścaiva te bhavet /",
  "SA10bsa027_u:ms_21.11_1": "dṛśyate saṃbhavaścaiva mohādvibhava eva ca //",
  "SA10bsa027_u:ms_21.12_0": "na bhāvājjāyate bhāvo bhāvo 'bhāvānna jāyate /",
  "SA10bsa027_u:ms_21.12_1": "nābhāvājjāyate 'bhāvo 'bhāvo bhāvānna jāyate //",
  "SA10bsa027_u:ms_21.13_0": "na svato jāyate bhāvaḥ parato naiva jāyate /",
  "SA10bsa027_u:ms_21.13_1": "na svataḥ parataścaiva jāyate, jāyate kutaḥ //",
  "SA10bsa027_u:ms_21.14_0": "bhāvamabhyupapannasya śāśvatocchedadarśanam /",
  "SA10bsa027_u:ms_21.14_1": "prasajyate sa bhāvo hi nityo 'nityo 'tha vā bhavet //",
  "SA10bsa027_u:ms_21.15_0": "bhāvamabhyupapannasya naivocchedo na śāśvatam /",
  "SA10bsa027_u:ms_21.15_1": "udayavyayasaṃtānaḥphalahetvorbhavaḥ sa hi //",
  "SA10bsa027_u:ms_21.16_0": "udayavyayasaṃtānaḥ phalahetvorbhavaḥ sa cet /",
  "SA10bsa027_u:ms_21.16_1": "vyayasyāpunarutpatterhetūcchedaḥ prasajyate //",
  "SA10bsa027_u:ms_21.17_0": "sadbhāvasya svabhāvena nāsadbhāvaśca yujyate /",
  "SA10bsa027_u:ms_21.17_1": "nirvāṇakāle cocchedaḥ praśamādbhavasaṃtateḥ //",
  "SA10bsa027_u:ms_21.18_0": "carame na niruddhe ca prathamo yujyate bhavaḥ /",
  "SA10bsa027_u:ms_21.18_1": "carame nāniruddhe ca prathamo yujyate bhavaḥ //",
  "SA10bsa027_u:ms_21.19_0": "nirudhyamāne carame prathamo yadi jāyate /",
  "SA10bsa027_u:ms_21.19_1": "nirudhyamāna ekaḥ syājjāyamāno 'paro bhavet //",
  "SA10bsa027_u:ms_21.20_0": "na cennirudhyamānaśca jāyamānaśca yujyate /",
  "SA10bsa027_u:ms_21.20_1": "sārdhaṃ ca mriyate yeṣu teṣu skandheṣu jāyate //",
  "SA10bsa027_u:ms_21.21_0": "evaṃ triṣvapi kāleṣu na yuktā bhavasaṃtatiḥ /",
  "SA10bsa027_u:ms_21.21_1": "triṣu kāleṣu yā nāsti sā kathaṃ bhavasaṃtatiḥ //",
  "SA10bsa027_u:43_0": "22 Tathāgataparīkṣā dvāviṃśatitamaṃ prakaraṇam /",
  "SA10bsa027_u:ms_22.1_0": "skandhā na nānyaḥ skandhebhyo nāsmin skandhā na teṣu saḥ /",
  "SA10bsa027_u:ms_22.1_1": "tathāgataḥ skandhavānna katamo 'tra tathāgataḥ //",
  "SA10bsa027_u:ms_22.2_0": "buddhaḥ skandhānupādāya yadi nāsti svabhāvataḥ /",
  "SA10bsa027_u:ms_22.2_1": "svabhāvataśca yo nāsti kutaḥ sa parabhāvataḥ //",
  "SA10bsa027_u:ms_22.3_0": "pratītya parabhāvaṃ yaḥ so 'nātmetyupapadyate /",
  "SA10bsa027_u:ms_22.3_1": "yaścānātmā sa ca kathaṃ bhaviṣyati tathāgataḥ //",
  "SA10bsa027_u:ms_22.4_0": "yadi nāsti svabhāvaśca parabhāvaḥ kathaṃ bhavet /",
  "SA10bsa027_u:ms_22.4_1": "svabhāvaparabhāvābhyāmṛte kaḥ sa tathāgataḥ //",
  "SA10bsa027_u:ms_22.5_0": "skandhān yadyanupādāya bhavetkaścittathāgataḥ /",
  "SA10bsa027_u:ms_22.5_1": "sa idānīmupādadyādupādāya tato bhavet //",
  "SA10bsa027_u:ms_22.6_0": "skandhāṃścāpyanupādāya nāsti kaścittathāgataḥ /",
  "SA10bsa027_u:ms_22.6_1": "yaśca nāstyanupādāya sa upādāsyate katham //",
  "SA10bsa027_u:ms_22.7_0": "na bhavatyanupādattamupādānaṃ ca kiṃcana /",
  "SA10bsa027_u:ms_22.7_1": "na cāsti nirupādānaḥ kathaṃcana tathāgataḥ //",
  "SA10bsa027_u:ms_22.8_0": "tattvānyatvena yo nāsti mṛgyamāṇaśca pañcadhā /",
  "SA10bsa027_u:ms_22.8_1": "upādānena sa kathaṃ prajñapyeta tathāgataḥ //",
  "SA10bsa027_u:ms_22.9_0": "yadapīdamupādānaṃ tatsvabhāvatvānna vidyate /",
  "SA10bsa027_u:ms_22.9_1": "svabhāvataśca yannāsti kutastatparabhāvataḥ //",
  "SA10bsa027_u:ms_22.10_0": "evaṃ śūnyamupādānamupādātā ca sarvaśaḥ /",
  "SA10bsa027_u:ms_22.10_1": "prajñapyate ca śūnyena kathaṃ śūnyastathāgataḥ //",
  "SA10bsa027_u:ms_22.11_0": "śūnyamiti na vaktavyamaśūnyamiti vā bhavet /",
  "SA10bsa027_u:ms_22.11_1": "ubhayaṃ nobhayaṃ ceti prajñaptyarthaṃ tu kathyate //",
  "SA10bsa027_u:ms_22.12_0": "śāśvatāśāśvatādyā kutaḥ śānte catuṣṭayam /",
  "SA10bsa027_u:ms_22.12_1": "antānantādi cāpyatra kuntaḥ śānte catuṣṭayam //",
  "SA10bsa027_u:ms_22.13_0": "yena grāho gṛhītastu ghano 'stīti tathāgataḥ /",
  "SA10bsa027_u:ms_22.13_1": "nāstīti sa vikalpayannirvṛtasyāpi kalpayet //",
  "SA10bsa027_u:ms_22.14_0": "svabhāvataśca śūnye 'smiṃścintā naivopapadyate /",
  "SA10bsa027_u:ms_22.14_1": "paraṃ nirodhādbhavati buddho na bhavatīti vā //",
  "SA10bsa027_u:ms_22.15_0": "prapañcayanti ye buddhaṃ prapañcātītamavyayam /",
  "SA10bsa027_u:ms_22.15_1": "te prapañcahatāḥ sarve na paśyanti tathāgatam //",
  "SA10bsa027_u:ms_22.16_0": "tathāgato yatsvabhāvastatsvabhāvamidaṃ jagat /",
  "SA10bsa027_u:ms_22.16_1": "tathāgato niḥsvabhāvo niḥsvabhāvamidaṃ jagat //",
  "SA10bsa027_u:45_0": "23 Viparyāsaparīkṣā trayoviṃśatitamaṃ prakaraṇam /",
  "SA10bsa027_u:ms_23.1_0": "saṃkalpaprabhavo rāgo dveṣo mohaśca kathyate /",
  "SA10bsa027_u:ms_23.1_1": "śubhāśubhaviparyāsān saṃbhavanti pratītya hi //",
  "SA10bsa027_u:ms_23.2_0": "śubhāśubhaviparyāsān saṃbhavanti pratītya ye /",
  "SA10bsa027_u:ms_23.2_1": "te svabhāvānna vidyante tasmāt kleśā na tattvataḥ //",
  "SA10bsa027_u:ms_23.3_0": "ātmano 'stitvanāstitve na kathaṃcicca sidhyataḥ /",
  "SA10bsa027_u:ms_23.3_1": "taṃ vināstitvanāstitve kleśānāṃ sidhyataḥ katham //",
  "SA10bsa027_u:ms_23.4_0": "kasyaciddhi bhavantīme kleśāḥ sa ca na sidhyati /",
  "SA10bsa027_u:ms_23.4_1": "kaścidāho vinā kaṃcitsanti kleśā na kasyacit //",
  "SA10bsa027_u:ms_23.5_0": "svakāyadṛṣṭivat kleśāḥ kliṣṭe santi na pañcadhā /",
  "SA10bsa027_u:ms_23.5_1": "svakāyadṛṣṭivat kliṣṭaṃ kleśeṣvapi na pañcadhā //",
  "SA10bsa027_u:ms_23.6_0": "svabhāvato na vidyante śubhāśubhaviparyayāḥ /",
  "SA10bsa027_u:ms_23.6_1": "pratītya katamān kleśāḥ śubhāśubhaviparyayān //",
  "SA10bsa027_u:ms_23.7_0": "rūpaśabdarasasparśā gandhā dharmāśca ṣaḍvidham /",
  "SA10bsa027_u:ms_23.7_1": "vastu rāgasya dveṣasya mohasya ca vikalpyate //",
  "SA10bsa027_u:ms_23.8_0": "rūpaśabdarasasparśā gandhā dharmāśca kevalāḥ /",
  "SA10bsa027_u:ms_23.8_1": "gandharvanagarākārā marīcisvapnasaṃnibhāḥ //",
  "SA10bsa027_u:ms_23.9_0": "aśubhaṃ vā śubhaṃ vāpi kutasteṣu bhaviṣyati /",
  "SA10bsa027_u:ms_23.9_1": "māyāpuruṣakalpeṣu pratibimbasameṣu ca //",
  "SA10bsa027_u:ms_23.10_0": "anapekṣya śubhaṃ nāstyaśubhaṃ prajñapayemahi /",
  "SA10bsa027_u:ms_23.10_1": "yatpratītya śubhaṃ tasmācchubhaṃ naivopapadyate //",
  "SA10bsa027_u:ms_23.11_0": "anapekṣyāśubhaṃ nāsti śubhaṃ prajñapayemahi /",
  "SA10bsa027_u:ms_23.11_1": "yatpratītyāśubhaṃ tasmādaśubhaṃ naiva vidyate //",
  "SA10bsa027_u:ms_23.12_0": "avidyamāne ca śubhe kuto rāgo bhaviṣyati /",
  "SA10bsa027_u:ms_23.12_1": "aśubhe 'vidyamāne ca kuto dveṣo bhaviṣyati //",
  "SA10bsa027_u:ms_23.13_0": "anitye nityamityevaṃ yadi grāho viparyayaḥ /",
  "SA10bsa027_u:ms_23.13_1": "nānityaṃ vidyate śūnye kuto grāho viparyayaḥ //",
  "SA10bsa027_u:ms_23.14_0": "anitye nityamityevaṃ yadi grāho viparyayaḥ /",
  "SA10bsa027_u:ms_23.14_1": "anityamityapi grāhaḥ śūnye kiṃ na viparyayaḥ //",
  "SA10bsa027_u:ms_23.15_0": "yena gṛṇhāti yo grāho grahītā yacca gṛhyate /",
  "SA10bsa027_u:ms_23.15_1": "upaśāntāni sarvāṇi tasmādgrāho na vidyate //",
  "SA10bsa027_u:ms_23.16_0": "avidyamāne grāhe ca mithyā vā samyageva vā /",
  "SA10bsa027_u:ms_23.16_1": "bhavedviparyayaḥ kasya bhavetkasyāviparyayaḥ //",
  "SA10bsa027_u:ms_23.17_0": "na cāpi viparītasya saṃbhavanti viparyayāḥ /",
  "SA10bsa027_u:ms_23.17_1": "na cāpyaviparītasya saṃbhavanti viparyayāḥ //",
  "SA10bsa027_u:ms_23.18_0": "na viparyasyamānasya saṃbhavanti viparyayāḥ /",
  "SA10bsa027_u:ms_23.18_1": "vimṛśasva svayaṃ kasya saṃbhavanti viparyayāḥ //",
  "SA10bsa027_u:ms_23.19_0": "anutpannāḥ kathaṃ nāma bhaviṣyanti viparyayāḥ /",
  "SA10bsa027_u:ms_23.19_1": "viparyayeṣvajāteṣu viparyayagataḥ kutaḥ //",
  "SA10bsa027_u:ms_23.20_0": "na svato jāyate bhāvaḥ parato naiva jāyate /",
  "SA10bsa027_u:ms_23.20_1": "na svataḥ parataśceti viparyayagataḥ kutaḥ //",
  "SA10bsa027_u:ms_23.21_0": "ātmā ca śuci nityaṃ ca sukhaṃ ca yadi vidyate /",
  "SA10bsa027_u:ms_23.21_1": "ātmā ca śuci nityaṃ ca sukhaṃ ca na viparyayaḥ //",
  "SA10bsa027_u:ms_23.22_0": "nātmā ca śuci nityaṃ ca sukhaṃ ca yadi vidyate /",
  "SA10bsa027_u:ms_23.22_1": "anātmāśucyanityaṃ ca naiva duḥkhaṃ ca vidyate //",
  "SA10bsa027_u:ms_23.23_0": "evaṃ nirudhyate 'vidyā viparyayanirodhanāt /",
  "SA10bsa027_u:ms_23.23_1": "avidyāyāṃ niruddhāyāṃ saṃskārādyaṃ nirudhyate //",
  "SA10bsa027_u:ms_23.24_0": "yadi bhūtāḥ svabhāvena kleśāḥ keciddhi kasyacit /",
  "SA10bsa027_u:ms_23.24_1": "kathaṃ nāma prahīyeran kaḥ svabhāvaṃ prahāsyati //",
  "SA10bsa027_u:ms_23.25_0": "yadyabhūtāḥ svabhāvena kleśāḥ keciddhi kasyacit /",
  "SA10bsa027_u:ms_23.25_1": "kathaṃ nāma prahīyeran ko 'sadbhāvaṃ prahāsyati //",
  "SA10bsa027_u:47_0": "24 Āryasatyaparīkṣā caturviṃśatitamaṃ prakaraṇam /",
  "SA10bsa027_u:ms_24.1_0": "yadi śūnyamidaṃ sarvamudayo nāsti na vyayaḥ /",
  "SA10bsa027_u:ms_24.1_1": "caturṇāmāryasatyānāmabhāvaste prasajyate //",
  "SA10bsa027_u:ms_24.2_0": "parijñā ca prahāṇaṃ ca bhāvanā sākṣikarma ca /",
  "SA10bsa027_u:ms_24.2_1": "caturṇāmāryasatyānāmabhāvānnopapadyate //",
  "SA10bsa027_u:ms_24.3_0": "tadabhāvānna vidyante catvāryāryaphalāni ca /",
  "SA10bsa027_u:ms_24.3_1": "phalābhāve phalasthā no na santi pratipannakāḥ //",
  "SA10bsa027_u:ms_24.4_0": "saṃgho nāsti na cetsanti te 'ṣṭau puruṣapudgalāḥ /",
  "SA10bsa027_u:ms_24.4_1": "abhāvāccāryasatyānāṃ saddharmo 'pi na vidyate //",
  "SA10bsa027_u:ms_24.5_0": "dharme cāsati saṃghe ca kathaṃ buddho bhaviṣyati /",
  "SA10bsa027_u:ms_24.5_1": "evaṃ trīṇyapi ratnāni brūvāṇaḥ pratibādhase //",
  "SA10bsa027_u:ms_24.6_0": "śūnyatāṃ phalasadbhāvamadharmaṃ dharmameva ca /",
  "SA10bsa027_u:ms_24.6_1": "sarvasaṃvyavahārāṃśca laukikān pratibādhase //",
  "SA10bsa027_u:ms_24.7_0": "atra brūmaḥ śūnyatāyāṃ na tvaṃ vetsi prayojanam /",
  "SA10bsa027_u:ms_24.7_1": "śūnyatāṃ śūnyatārthaṃ ca tata evaṃ vihanyase //",
  "SA10bsa027_u:ms_24.8_0": "dve satye samupāśritya buddhānāṃ dharmadeśanā /",
  "SA10bsa027_u:ms_24.8_1": "lokasaṃvṛtisatyaṃ ca satyaṃ ca paramārthataḥ //",
  "SA10bsa027_u:ms_24.9_0": "ye 'nayorna vijānanti vibhāgaṃ satyayordvayoḥ /",
  "SA10bsa027_u:ms_24.9_1": "te tattvaṃ na vijānanti gambhīraṃ buddhaśāsane //",
  "SA10bsa027_u:ms_24.10_0": "vyavahāramanāśritya paramārtho na deśyate /",
  "SA10bsa027_u:ms_24.10_1": "paramārthamanāgamya nirvāṇaṃ nādhigamyate //",
  "SA10bsa027_u:ms_24.11_0": "vināśayati durdṛṣṭā śūnyatā mandamedhasam /",
  "SA10bsa027_u:ms_24.11_1": "sarpo yathā durgṛhīto vidyā vā duṣprasādhitā //",
  "SA10bsa027_u:ms_24.12_0": "ataśca pratyudāvṛttaṃ cittaṃ deśayituṃ muneḥ /",
  "SA10bsa027_u:ms_24.12_1": "dharmaṃ matvāsya dharmasya mandairduravagāhatām //",
  "SA10bsa027_u:ms_24.13_0": "śūnyatāyāmadhilayaṃ yaṃ punaḥ kurute bhavān /",
  "SA10bsa027_u:ms_24.13_1": "doṣaprasaṅgo nāsmākaṃ sa śūnye nopapadyate //",
  "SA10bsa027_u:ms_24.14_0": "sarvaṃ ca yujyate tasya śūnyatā yasya yujyate /",
  "SA10bsa027_u:ms_24.14_1": "sarvaṃ na yujyate tasya śūnyaṃ yasya na yujyate //",
  "SA10bsa027_u:ms_24.15_0": "sa tvaṃ doṣānātmanīnānasmāsu paripātayan /",
  "SA10bsa027_u:ms_24.15_1": "aśvamevābhirūḍhaḥ sannaśvamevāsi vismṛtaḥ //",
  "SA10bsa027_u:ms_24.16_0": "svabhāvādyadi bhāvānāṃ sadbhāvamanupaśyasi /",
  "SA10bsa027_u:ms_24.16_1": "ahetupratyayān bhāvāṃstvamevaṃ sati paśyasi //",
  "SA10bsa027_u:ms_24.17_0": "kāryaṃ ca kāraṇaṃ caiva kartāraṃ karaṇaṃ kriyām /",
  "SA10bsa027_u:ms_24.17_1": "utpādaṃ ca nirodhaṃ ca phalaṃ ca pratibādhase //",
  "SA10bsa027_u:ms_24.18_0": "yaḥ pratītyasamutpādaḥ śūnyatāṃ tāṃ pracakṣmahe /",
  "SA10bsa027_u:ms_24.18_1": "sā prajñaptirupādāya pratipatsaiva madhyamā //",
  "SA10bsa027_u:ms_24.19_0": "apratītya samutpanno dharmaḥ kaścinna vidyate /",
  "SA10bsa027_u:ms_24.19_1": "yasmāttasmādaśūnyo hi dharmaḥ kaścinna vidyate //",
  "SA10bsa027_u:ms_24.20_0": "yadyaśūnyamidaṃ sarvamudayo nāsti na vyayaḥ /",
  "SA10bsa027_u:ms_24.20_1": "caturṇāmāryasatyānāmabhāvaste prasajyate //",
  "SA10bsa027_u:ms_24.21_0": "apratītya samutpannaṃ kuto duḥkhaṃ bhaviṣyati /",
  "SA10bsa027_u:ms_24.21_1": "anityamuktaṃ duḥkhaṃ hi tatsvābhāvye na vidyate //",
  "SA10bsa027_u:ms_24.22_0": "svabhāvato vidyamānaṃ kiṃ punaḥ samudeṣyate /",
  "SA10bsa027_u:ms_24.22_1": "tasmātsamudayo nāsti śūnyatāṃ pratibādhataḥ //",
  "SA10bsa027_u:ms_24.23_0": "na nirodhaḥ svabhāvena sato duḥkhasya vidyate /",
  "SA10bsa027_u:ms_24.23_1": "svabhāvaparyavasthānānnirodhaṃ pratibādhase //",
  "SA10bsa027_u:ms_24.24_0": "svābhāvye sati mārgasya bhāvanā nopapadyate /",
  "SA10bsa027_u:ms_24.24_1": "athāsau bhāvyate mārgaḥ svābhāvyaṃ te na vidyate //",
  "SA10bsa027_u:ms_24.25_0": "yadā duḥkhaṃ samudayo nirodhaśca na vidyate /",
  "SA10bsa027_u:ms_24.25_1": "mārgo duḥkhanirodhatvāt katamaḥ prāpayiṣyati //",
  "SA10bsa027_u:ms_24.26_0": "svabhāvenāparijñānaṃ yadi tasya punaḥ katham /",
  "SA10bsa027_u:ms_24.26_1": "parijñānaṃ nanu kila svabhāvaḥ samavasthitaḥ //",
  "SA10bsa027_u:ms_24.27_0": "prahāṇasākṣātkaraṇe bhāvanā caivameva te /",
  "SA10bsa027_u:ms_24.27_1": "parijñāvanna yujyante catvāryapi phalāni ca //",
  "SA10bsa027_u:ms_24.28_0": "svabhāvenānadhigataṃ yatphalaṃ tatpunaḥ katham /",
  "SA10bsa027_u:ms_24.28_1": "śakyaṃ samadhigantuṃ syātsvabhāvaṃ parigṛhṇataḥ //",
  "SA10bsa027_u:ms_24.29_0": "phalābhāve phalasthā no na santi pratipannakāḥ /",
  "SA10bsa027_u:ms_24.29_1": "saṃgho nāsti na cetsanti te 'ṣṭau puruṣapudgalāḥ //",
  "SA10bsa027_u:ms_24.30_0": "abhāvāccāryasatyānāṃ saddharmo 'pi na vidyate /",
  "SA10bsa027_u:ms_24.30_1": "dharme cāsati saṃghe ca kathaṃ buddho bhaviṣyati //",
  "SA10bsa027_u:ms_24.31_0": "apratītyāpi bodhiṃ ca tava buddhaḥ prasajyate /",
  "SA10bsa027_u:ms_24.31_1": "apratītyāpi buddhaṃ ca tava bodhiḥ prasajyate //",
  "SA10bsa027_u:ms_24.32_0": "yaścābuddhaḥ svabhāvena sa bodhāya ghaṭannapi /",
  "SA10bsa027_u:ms_24.32_1": "na bodhisattvacaryāyāṃ bodhiṃ te 'dhigamiṣyati //",
  "SA10bsa027_u:ms_24.33_0": "na ca dharmamadharmaṃ vā kaścijjātu kariṣyati /",
  "SA10bsa027_u:ms_24.33_1": "kimaśūnyasya kartavyaṃ svabhāvaḥ kriyate na hi //",
  "SA10bsa027_u:ms_24.34_0": "vinā dharmamadharmaṃ ca phalaṃ hi tava vidyate /",
  "SA10bsa027_u:ms_24.34_1": "dharmādharmanimittaṃ ca phalaṃ tava na vidyate //",
  "SA10bsa027_u:ms_24.35_0": "dharmādharmanimittaṃ vā yadi te vidyate phalam /",
  "SA10bsa027_u:ms_24.35_1": "dharmādharmasamutpannamaśūnyaṃ te kathaṃ phalam //",
  "SA10bsa027_u:ms_24.36_0": "sarvasaṃvyavahārāṃśca laukikān pratibādhase /",
  "SA10bsa027_u:ms_24.36_1": "yatpratītyasamutpādaśūnyatāṃ pratibādhase //",
  "SA10bsa027_u:ms_24.37_0": "na kartavyaṃ bhavetkiṃcidanārabdhā bhavetkriyā /",
  "SA10bsa027_u:ms_24.37_1": "kārakaḥ syādakurvāṇaḥ śūnyatāṃ pratibādhataḥ //",
  "SA10bsa027_u:ms_24.38_0": "ajātamaniruddhaṃ ca kūṭasthaṃ ca bhaviṣyati /",
  "SA10bsa027_u:ms_24.38_1": "vicitrābhiravasthābhiḥ svabhāve rahitaṃ jagat //",
  "SA10bsa027_u:ms_24.39_0": "asaṃprāptasya ca prāptirduḥkhaparyantakarma ca /",
  "SA10bsa027_u:ms_24.39_1": "sarvakleśaprahāṇaṃ ca yadyaśūnyaṃ na vidyate //",
  "SA10bsa027_u:ms_24.40_0": "yaḥ pratītyasamutpādaṃ paśyatīdaṃ sa paśyati /",
  "SA10bsa027_u:ms_24.40_1": "duḥkhaṃ samudayaṃ caiva nirodhaṃ mārgameva ca //",
  "SA10bsa027_u:49_0": "25 Nirvāṇaparīkṣā pañcaviṃśatitamaṃ prakaraṇam /",
  "SA10bsa027_u:ms_25.1_0": "yadi śūnyamidaṃ sarvamudayo nāsti na vyayaḥ /",
  "SA10bsa027_u:ms_25.1_1": "prahāṇādvā nirodhādvā kasya nirvāṇamiṣyate //",
  "SA10bsa027_u:ms_25.2_0": "yadyaśūnyamidaṃ sarvamudayo nāsti na vyayaḥ /",
  "SA10bsa027_u:ms_25.2_1": "prahāṇādvā nirodhādvā kasya nirvāṇamiṣyate //",
  "SA10bsa027_u:ms_25.3_0": "aprahīṇamasaṃprāptamanucchinnamaśāśvatam /",
  "SA10bsa027_u:ms_25.3_1": "aniruddhamanutpannametannirvāṇamucyate //",
  "SA10bsa027_u:ms_25.4_0": "bhāvastāvanna nirvāṇaṃ jarāmaraṇalakṣaṇam /",
  "SA10bsa027_u:ms_25.4_1": "prasajyetāsti bhāvo hi na jarāmaraṇaṃ vinā //",
  "SA10bsa027_u:ms_25.5_0": "bhāvaśca yadi nirvāṇaṃ nirvāṇaṃ saṃskṛtaṃ bhavet /",
  "SA10bsa027_u:ms_25.5_1": "nāsaṃskṛto hi vidyate bhāvaḥ kvacana kaścana //",
  "SA10bsa027_u:ms_25.6_0": "bhāvaśca yadi nirvāṇamanupādāya tatkatham /",
  "SA10bsa027_u:ms_25.6_1": "nirvāṇaṃ nānupādāya kaścid bhāvo hi vidyate //",
  "SA10bsa027_u:ms_25.7_0": "yadi bhāvo na nirvāṇamabhāvaḥ kiṃ bhaviṣyati /",
  "SA10bsa027_u:ms_25.7_1": "nirvāṇaṃ yatra bhāvo na nābhāvastatra vidyate //",
  "SA10bsa027_u:ms_25.8_0": "yadyabhāvaśca nirvāṇamanupādāya tatkatham /",
  "SA10bsa027_u:ms_25.8_1": "nirvāṇaṃ na hyabhāvo 'sti yo 'nupādāya vidyate //",
  "SA10bsa027_u:ms_25.9_0": "ya ājavaṃjavībhāva upādāya pratītya va /",
  "SA10bsa027_u:ms_25.9_1": "so 'pratītyānupādāya nirvāṇamupadiśyate //",
  "SA10bsa027_u:ms_25.10_0": "prahāṇaṃ cābravīcchāstā bhavasya vibhavasya ca /",
  "SA10bsa027_u:ms_25.10_1": "tasmānna bhāvo nābhāvo nirvāṇamiti yujyate //",
  "SA10bsa027_u:ms_25.11_0": "bhavedabhāvo bhāvaśca nirvāṇamubhayaṃ yadi /",
  "SA10bsa027_u:ms_25.11_1": "bhavedabhāvo bhāvaśca mokṣastacca na yujyate //",
  "SA10bsa027_u:ms_25.12_0": "bhavedabhāvo bhāvaśca nirvāṇamubhayaṃ yadi /",
  "SA10bsa027_u:ms_25.12_1": "nānupādāya nirvāṇamupādāyobhayaṃ hi tat //",
  "SA10bsa027_u:ms_25.13_0": "bhavedabhāvo bhāvaśca nirvāṇamubhayaṃ katham /",
  "SA10bsa027_u:ms_25.13_1": "asaṃskṛtaṃ ca nirvāṇaṃ bhāvābhāvau ca saṃskṛtau //",
  "SA10bsa027_u:ms_25.14_0": "bhavedabhāvo bhāvaśca nirvāṇe ubhayaṃ katham /",
  "SA10bsa027_u:ms_25.14_1": "[tayorekatra nāstitvamālokatamasoryathā] //",
  "SA10bsa027_u:ms_25.15_0": "naivābhāvo naiva bhāvo nirvāṇamiti yāñjanā /",
  "SA10bsa027_u:ms_25.15_1": "abhāve caiva bhāve ca sā siddhe sati sidhyati //",
  "SA10bsa027_u:ms_25.16_0": "naivābhāvo naiva bhāvo nirvāṇaṃ yadi vidyate /",
  "SA10bsa027_u:ms_25.16_1": "naivābhāvo naiva bhāva iti kena tadajyate //",
  "SA10bsa027_u:ms_25.17_0": "paraṃ nirodhādbhagavān bhavatītyeva nohyate /",
  "SA10bsa027_u:ms_25.17_1": "na bhavatyubhayaṃ ceti nobhayaṃ ceti nohyate //",
  "SA10bsa027_u:ms_25.18_0": "tiṣṭhamāno 'pi bhagavān bhavatītyeva nohyate /",
  "SA10bsa027_u:ms_25.18_1": "na bhavatyubhayaṃ ceti nobhayaṃ ceti nohyate //",
  "SA10bsa027_u:ms_25.19_0": "na saṃsārasya nirvāṇātkiṃcidasti viśeṣaṇam /",
  "SA10bsa027_u:ms_25.19_1": "na nirvāṇasya saṃsārātkiṃcidasti viśeṣaṇam //",
  "SA10bsa027_u:ms_25.20_0": "nirvāṇasya ca yā koṭiḥ koṭiḥ saṃsaraṇasya ca /",
  "SA10bsa027_u:ms_25.20_1": "na tayorantaraṃ kiṃcitsumūkṣmamapi vidyate //",
  "SA10bsa027_u:ms_25.21_0": "paraṃ nirodhādantādyāḥ śāśvatādyāśca dṛṣṭayaḥ /",
  "SA10bsa027_u:ms_25.21_1": "nirvāṇamaparāntaṃ ca pūrvāntaṃ ca samāśritāḥ //",
  "SA10bsa027_u:ms_25.22_0": "śūnyeṣu sarvadharmeṣu kimanantaṃ kimantavat /",
  "SA10bsa027_u:ms_25.22_1": "kimanantamantavacca nānantaṃ nāntavacca kim //",
  "SA10bsa027_u:ms_25.23_0": "kiṃ tadeva kimanyatkiṃ śāśvataṃ kimaśāśvatam /",
  "SA10bsa027_u:ms_25.23_1": "aśāśvataṃ śāśvataṃ ca kiṃ vā nobhayamapyataḥ //",
  "SA10bsa027_u:ms_25.24_0": "sarvopalambhopaśamaḥ prapañcopaśamaḥ śivaḥ /",
  "SA10bsa027_u:ms_25.24_1": "na kvacitkasyacitkaściddharmo buddhena deśitaḥ //",
  "SA10bsa027_u:51_0": "26 Dvādaśāṅgaparīkṣā ṣaḍviṃśatitamaṃ prakaraṇam /",
  "SA10bsa027_u:ms_26.1_0": "punarbhavāya saṃskārānavidyānivṛtastridhā /",
  "SA10bsa027_u:ms_26.1_1": "abhisaṃskurute yāṃstairgatiṃ gacchati karmabhiḥ //",
  "SA10bsa027_u:ms_26.2_0": "vijñānaṃ saṃniviśate saṃskārapratyayaṃ gatau /",
  "SA10bsa027_u:ms_26.2_1": "saṃniviṣṭe 'tha vijñāne nāmarūpaṃ niṣicyate //",
  "SA10bsa027_u:ms_26.3_0": "niṣikte nāmarūpe tu ṣaḍāyatanasaṃbhavaḥ /",
  "SA10bsa027_u:ms_26.3_1": "ṣaḍāyatanamāgamya saṃsparśaḥ saṃpravartate //",
  "SA10bsa027_u:ms_26.4_0": "cakṣuḥ pratītya rūpaṃ ca samanvāhārameva ca /",
  "SA10bsa027_u:ms_26.4_1": "nāmarūpaṃ pratītyaivaṃ vijñānaṃ saṃpravartate //",
  "SA10bsa027_u:ms_26.5_0": "saṃnipātastrayāṇāṃ yo rūpavijñānacakṣuṣām /",
  "SA10bsa027_u:ms_26.5_1": "sparśaḥ saḥ tasmātsparśācca vedanā saṃpravartate //",
  "SA10bsa027_u:ms_26.6_0": "vedanāpratyayā tṛṣṇā vedanārthaṃ hi tṛṣyate /",
  "SA10bsa027_u:ms_26.6_1": "tṛṣyamāṇa upādānamupādatte caturvidham //",
  "SA10bsa027_u:ms_26.7_0": "upādāne sati bhava upādātuḥ pravartate /",
  "SA10bsa027_u:ms_26.7_1": "syāddhi yadyanupādāno mucyeta na bhavedbhavaḥ //",
  "SA10bsa027_u:ms_26.8_0": "pañca skandhāḥ sa ca bhavaḥ bhavājjātiḥ pravartate /",
  "SA10bsa027_u:ms_26.8_1": "jarāmaraṇaduḥkhādi śokāḥ saparidevanāḥ //",
  "SA10bsa027_u:ms_26.9_0": "daurmanasyamupāyāsā jāteretatpravartate /",
  "SA10bsa027_u:ms_26.9_1": "kevalasyaivametasya duḥkhaskandhasya saṃbhavaḥ //",
  "SA10bsa027_u:ms_26.10_0": "saṃsāramūlānsaṃskārānavidvān saṃskarotyataḥ /",
  "SA10bsa027_u:ms_26.10_1": "avidvān kārakastasmānna vidvāṃstattvadarśanāt //",
  "SA10bsa027_u:ms_26.11_0": "avidyāyāṃ niruddhāyāṃ saṃskārāṇāmasaṃbhavaḥ /",
  "SA10bsa027_u:ms_26.11_1": "avidyāyā nirodhastu jñānenāsyaiva bhāvanāt //",
  "SA10bsa027_u:ms_26.12_0": "tasya tasya nirodhena tattannābhipravartate /",
  "SA10bsa027_u:ms_26.12_1": "duḥkhaskandhaḥ kevalo 'yamevaṃ samyaṅ nirudhyate //",
  "SA10bsa027_u:53_0": "27 Dṛṣṭiparīkṣā saptaviṃśatitamaṃ prakaraṇam /",
  "SA10bsa027_u:ms_27.1_0": "abhūmatītamadhvānaṃ nābhūmiti ca dṛṣṭayaḥ /",
  "SA10bsa027_u:ms_27.1_1": "yāstāḥ śāśvatalokādyāḥ pūrvāntaṃ samupāśritāḥ //",
  "SA10bsa027_u:ms_27.2_0": "dṛṣṭayo na bhaviṣyāmi kimanyo 'nāgate 'dhvani /",
  "SA10bsa027_u:ms_27.2_1": "bhaviṣyāmīti cāntādyā aparāntaṃ samāśritāḥ //",
  "SA10bsa027_u:ms_27.3_0": "abhūmatītamadhvānamityetannopapadyate /",
  "SA10bsa027_u:ms_27.3_1": "yo hi janmasu pūrveṣu sa eva na bhavatyayam //",
  "SA10bsa027_u:ms_27.4_0": "sa evātmeti tu bhavedupādānaṃ viśiṣyate /",
  "SA10bsa027_u:ms_27.4_1": "upādānavinirmukta ātmā te katamaḥ punaḥ //",
  "SA10bsa027_u:ms_27.5_0": "upādānavinirmukto nāstyātmeti kṛte sati /",
  "SA10bsa027_u:ms_27.5_1": "syādupādānamevātmā nāsti cātmeti vaḥ punaḥ //",
  "SA10bsa027_u:ms_27.6_0": "na copādānamevātmā vyeti tatsamudeti ca /",
  "SA10bsa027_u:ms_27.6_1": "kathaṃ hi nāmopādānamupādātā bhaviṣyati //",
  "SA10bsa027_u:ms_27.7_0": "anyaḥ punarupādānādātmā naivopapadyate /",
  "SA10bsa027_u:ms_27.7_1": "gṛhyate hyanupādāno yadyanyo na ca gṛhyate //",
  "SA10bsa027_u:ms_27.8_0": "evaṃ nānya upādānānna copādānameva saḥ /",
  "SA10bsa027_u:ms_27.8_1": "ātmā nāstyanupādānaḥ nāpi nāstyeṣa niścayaḥ //",
  "SA10bsa027_u:ms_27.9_0": "nābhūmatītamadhvānamityetannopapadyate /",
  "SA10bsa027_u:ms_27.9_1": "yo hi janmasu pūrveṣu tato 'nyo na bhavatyayam //",
  "SA10bsa027_u:ms_27.10_0": "yadi hyayaṃ bhavedanyaḥ pratyākhyāyāpi taṃ bhavet /",
  "SA10bsa027_u:ms_27.10_1": "tathaiva ca sa saṃtiṣṭhettatra jāyeta vāmṛtaḥ //",
  "SA10bsa027_u:ms_27.11_0": "ucchedaḥ karmaṇāṃ nāśastathānyakṛtakarmaṇām /",
  "SA10bsa027_u:ms_27.11_1": "anyena paribhogaḥ syādevamādi prasajyate //",
  "SA10bsa027_u:ms_27.12_0": "nāpyabhūtvā samudbhūto doṣo hyatra prasajyate /",
  "SA10bsa027_u:ms_27.12_1": "kṛtako vā bhavedātmā saṃbhūto vāpyahetukaḥ //",
  "SA10bsa027_u:ms_27.13_0": "evaṃ dṛṣṭiratīte yā nābhūmahamabhūmaham /",
  "SA10bsa027_u:ms_27.13_1": "ubhayaṃ nobhayaṃ ceti naiṣā samupapadyate //",
  "SA10bsa027_u:ms_27.14_0": "adhvanyanāgate kiṃ nu bhaviṣyāmīti darśanam /",
  "SA10bsa027_u:ms_27.14_1": "na bhaviṣyāmi cetyetadatītenādhvanā samam //",
  "SA10bsa027_u:ms_27.15_0": "sa devaḥ sa manuṣyaścedevaṃ bhavati śāśvatam /",
  "SA10bsa027_u:ms_27.15_1": "anutpannaśca devaḥ syājjāyate na hi śāśvatam //",
  "SA10bsa027_u:ms_27.16_0": "devādanyo manuṣyaścedaśāśvatamato bhavet /",
  "SA10bsa027_u:ms_27.16_1": "devādanyo manuṣyaścetsaṃtatirnopapadyate //",
  "SA10bsa027_u:ms_27.17_0": "divyo yadyekadeśaḥ syādekadeśaśca mānuṣaḥ /",
  "SA10bsa027_u:ms_27.17_1": "aśāśvataṃ śāśvataṃ ca bhavetacca na yujyate //",
  "SA10bsa027_u:ms_27.18_0": "aśāśvataṃ śāśvataṃ ca prasiddhamubhayaṃ yadi /",
  "SA10bsa027_u:ms_27.18_1": "siddhe na śāśvataṃ kāmaṃ naivāśāśvatamityapi //",
  "SA10bsa027_u:ms_27.19_0": "kutaścidāgataḥ kaścitkiṃcidnacchetpunaḥ kvacit /",
  "SA10bsa027_u:ms_27.19_1": "yadi tasmādanādistu saṃsāraḥ syānna cāsti saḥ //",
  "SA10bsa027_u:ms_27.20_0": "nāsti cecchāśvataḥ kaścit ko bhaviṣyatyaśāśvataḥ /",
  "SA10bsa027_u:ms_27.20_1": "śāśvato 'śāśvataścāpi dvābhyāmābhyāṃ tiraskṛtaḥ //",
  "SA10bsa027_u:ms_27.21_0": "antavān yadi lokaḥ syātparalokaḥ kathaṃ bhavet /",
  "SA10bsa027_u:ms_27.21_1": "athāpyanantavāṃllokaḥ paralokaḥ kathaṃ bhavet //",
  "SA10bsa027_u:ms_27.22_0": "skandhānāmeṣa saṃtāno yasmāddīpārciṣāmiva /",
  "SA10bsa027_u:ms_27.22_1": "pravartate tasmānnāntānantavattvaṃ ca yujyate //",
  "SA10bsa027_u:ms_27.23_0": "pūrve yadi ca bhajyerannutpadyeranna cāpyamī /",
  "SA10bsa027_u:ms_27.23_1": "skandhāḥ skandhān pratītyemānatha loko 'ntavān bhavet //",
  "SA10bsa027_u:ms_27.24_0": "pūrve yadi na bhajyerannutpadyeranna cāpyamī /",
  "SA10bsa027_u:ms_27.24_1": "skandhāḥ skandhān pratītyemāṃlloko 'nanto bhavedatha //",
  "SA10bsa027_u:ms_27.25_0": "antavānekadeśaścedekadeśastvanantavān /",
  "SA10bsa027_u:ms_27.25_1": "syādantavānanantaśca lokastacca na yujyate //",
  "SA10bsa027_u:ms_27.26_0": "kathaṃ tāvadupādāturekadeśo vinaṅkṣyate /",
  "SA10bsa027_u:ms_27.26_1": "na naṅkṣyate caikadeśa evaṃ caitanna yujyate //",
  "SA10bsa027_u:ms_27.27_0": "upādānaikadeśaśca kathaṃ nāma vinaṅkṣyate /",
  "SA10bsa027_u:ms_27.27_1": "na naṅkṣyate caikadeśo naitadapyupapadyate //",
  "SA10bsa027_u:ms_27.28_0": "antavaccāpyanantaṃ ca prasiddhamubhayaṃ yadi /",
  "SA10bsa027_u:ms_27.28_1": "siddhe naivāntavatkāmaṃ naivānantavadityapi //",
  "SA10bsa027_u:ms_27.29_0": "athavā sarvabhāvānāṃ śūnyatvācchāśvatādayaḥ /",
  "SA10bsa027_u:ms_27.29_1": "kva kasya katamāḥ kasmātsaṃbhaviṣyanti dṛṣṭayaḥ //",
  "SA10bsa027_u:ms_27.30_0": "sarvadṛṣṭiprahāṇāya yaḥ saddharmamadeśayat /",
  "SA10bsa027_u:ms_27.30_1": "anukampāmupādāya taṃ namasyāmi gautamam //"
}