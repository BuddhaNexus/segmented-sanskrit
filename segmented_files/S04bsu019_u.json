{
    "S04bsu019_u:0_0": "[Vaidya_258]",
    "S04bsu019_u:1_0": "Avalokiteśvaraguṇa-Kāraṇḍavyūhaḥ /",
    "S04bsu019_u:2_0": "oṃ namo ratnatrayāya //",
    "S04bsu019_u:3_0": "śrīāryāvalokiteśvarāya bodhisattvāya mahāsattvāya mahākāruṇikāya //",
    "S04bsu019_u:5_0": "START Kvyu 1,1:",
    "S04bsu019_u:6_0": "1. Jetavanavihāravarṇanaṃ prathamaṃ prakaraṇam /",
    "S04bsu019_u:7_0_0": "evaṃ mayā śrutam / ekasmin samaye bhagavān śrāvastyāṃ viharati sma jetavane 'nāthapiṇḍadasyārāme",
    "S04bsu019_u:7_0_1": "mahatā bhikṣusaṃghena sārdhamardhatrayodaśabhirbhikṣuśataiḥ saṃbahulaiśca bodhisattvaśatasahasraiḥ /",
    "S04bsu019_u:7_1": "tadyathā - vajrapāṇinā ca bodhisattvena mahāsattvena /",
    "S04bsu019_u:7_2": "jñānardaśanena ca bodhisattvena mahāsattvena /",
    "S04bsu019_u:7_3": "vajrasenena ca bodhisattvena mahāsattvena /",
    "S04bsu019_u:7_4": "guhaguptena ca bodhisattvena mahāsattvena /",
    "S04bsu019_u:7_5": "ākāśagarbheṇa ca bodhisattvena mahāsattvena /",
    "S04bsu019_u:7_6": "sūryagarbheṇa ca bodhisattvena mahāsattvena /",
    "S04bsu019_u:7_7": "anikṣiptaghureṇa ca bodhisattvena mahāsattvena /",
    "S04bsu019_u:7_8": "ratnapāṇinā ca bodhisattvena mahāsattvena /",
    "S04bsu019_u:7_9": "samantabhadreṇa ca bodhisattvena mahāsattvena /",
    "S04bsu019_u:7_10": "mahāsthāmaprāptena ca bodhisattvena mahāsattvena /",
    "S04bsu019_u:7_11": "sarvanīvaraṇaviṣkambhinā ca bodhisattvena mahāsattvena /",
    "S04bsu019_u:7_12": "sarvaśūreṇa ca bodhisattvena mahāsattvena /",
    "S04bsu019_u:7_13": "bhaiṣajyasenena ca bodhisattvena mahāsattvena /",
    "S04bsu019_u:7_14": "avalokiteśvareṇa ca bodhisattvena mahāsattvena /",
    "S04bsu019_u:7_15": "vajramatinā ca bodhisattvena mahāsattvena /",
    "S04bsu019_u:7_16": "sāgaramatinā ca bodhisattvena mahāsattvena /",
    "S04bsu019_u:7_17": "dharmadhareṇa ca bodhisattvena mahāsattvena /",
    "S04bsu019_u:7_18": "pṛthivīvaralocanena ca bodhisattvena mahāsattvena /",
    "S04bsu019_u:7_19": "āśvāsahastena ca bodhisattvena mahāsattvena /",
    "S04bsu019_u:7_20": "maitreyeṇa ca bodhisattvena mahāsattvena /",
    "S04bsu019_u:7_21": "evaṃpramukhairaśītikoṭyo bodhisattvāḥ saṃniṣaṇṇāḥ /",
    "S04bsu019_u:7_22": "anye ca dvātriṃśaddevanikāyā devaputrāḥ saṃnipatitā maheśvaranārāyaṇadevaputrapūrvaṃgamāḥ /",
    "S04bsu019_u:7_23": "śakro devānāmindro brahmā ca sahāṃpatiścandrādityavāyuvaruṇādayo devaputrāḥ saṃnipatitāstasmin parṣadi /",
    "S04bsu019_u:7_24": "anekāni ca nāgarājaśatasahasrāṇi saṃnipatitāni /",
    "S04bsu019_u:7_25": "tadyathāùupalālaśca nāgarājaḥ /",
    "S04bsu019_u:7_26_0": "elapatraśca nāgarājaḥ / timiṃgiraśca nāgarājaḥ / gavāṃpatiśca nāgarājaḥ / śataśīrṣaśca",
    "S04bsu019_u:7_26_1": "nāgarājaḥ / hulluraśca nāgarājaḥ / vahūdakaśca nāgarājaḥ / takṣakaśca nāgarājaḥ /",
    "S04bsu019_u:7_26_2": "gośīrṣaśca nāgarājaḥ / mṛgaśīrṣaśca nāgarājaḥ / nandopanandau ca nāgarājau / vātsīputraśca",
    "S04bsu019_u:7_26_3": "nāgarājaḥ / evaṃpramukhāṇyanekāni nāgarājaśatasahasrāṇi saṃnipatitāni /",
    "S04bsu019_u:7_27": "anekāni ca gandharvarājaśatasahasrāṇi saṃnipatitāni /",
    "S04bsu019_u:7_28": "tadyathāùdundubhisvaraśca gandharvarājaḥ /",
    "S04bsu019_u:7_29": "manojñasvaraśca gandharvarājaḥ /",
    "S04bsu019_u:7_30": "sahasrabhujaśca gandharvarājaḥ /",
    "S04bsu019_u:7_31": "sahāṃpatiśca gandharvarājaḥ /",
    "S04bsu019_u:7_32": "śarīraprahlādanaśca gandharvarājaḥ /",
    "S04bsu019_u:7_33": "nirnāditabhūryaśca gandharvarājaḥ /",
    "S04bsu019_u:7_34": "alaṃkārabhūṣitaśca gandharvarājaḥ /",
    "S04bsu019_u:7_35": "kumāradarśanaśca gandharvarājaḥ /",
    "S04bsu019_u:7_36": "subāhuyuktaśca gandharvarājaḥ /",
    "S04bsu019_u:7_37": "dharmapriyaśca gandharvarājaḥ /",
    "S04bsu019_u:7_38": "evaṃpramukhāṇyanekāni gandharvarājaśatasahasrāṇi saṃnipatitāni tasmin parṣadi /",
    "S04bsu019_u:7_39": "anekāni ca kinnararājaśatasahasrāṇi saṃnipatitāni /",
    "S04bsu019_u:7_40": "tadyathā - sumukhaśca kinnararājaḥ /",
    "S04bsu019_u:7_41": "ratnakirīṭī ca kinnararājaḥ /",
    "S04bsu019_u:7_42": "svātimukhaśca kinnararājaḥ / prahasitaśca kinnararājaḥ / [Vaidya_259] cakravyūhaśca kinnararājaḥ /",
    "S04bsu019_u:7_43": "puṣpāvakīrṇaśca kinnararājaḥ /",
    "S04bsu019_u:7_44": "maṇiśca kinnararājaḥ / pralambodaraśca kinnararājaḥ /",
    "S04bsu019_u:7_45_0": "dṛḍhavīryaśca kinnararājaḥ / suyodhanaśca kinnararājaḥ / śatamukhaśca kinnararājaḥ /",
    "S04bsu019_u:7_45_1": "drumaśca kinnararājaḥ / evaṃpramukhāṇi anekāni kinnararājaśatasahasrāṇi saṃnipatitāni",
    "S04bsu019_u:7_45_2": "tasmin parṣadi /",
    "S04bsu019_u:7_46": "anekāścāpsarasaḥśatasahasrāḥ saṃnipatitāḥ /",
    "S04bsu019_u:7_47": "tadyathā - tilottamā nāmāpsarasā /",
    "S04bsu019_u:7_48": "suvyūhā nāmāpsarasā / suvarṇamekhalā nāmāpsarasā / vibhūṣitā nāmāpsarasā / karṇadhārā nāmāpsarasā / amṛtabindurnāmāpsarasā / pariśobhitakāyā nāmāpsarasā /",
    "S04bsu019_u:7_49": "maṇiprasthanāmāpsarasā / cūḍakā nāmāpsarasā / mṛdukā nāmāpsarasā / pañcabhūryābhimukhā nāmāpsarasā /",
    "S04bsu019_u:7_50_0": "ratikarā nāmāpsarasā / kāñcanamālā nāmāpsarasā / nīlotpalā nāmāpsarasā / dharmābhimukhā",
    "S04bsu019_u:7_50_1": "nāmāpsarasā / sakrīḍā nāmāpsarasā / kṛtsnākarā nāmāpsarasā / suvyūhamukhā nāmāpsarasā /",
    "S04bsu019_u:7_50_2": "keyūradharā nāmāpsarasā / dānaṃdadā nāmāpsarasā / śaśī nāmāpsarasā / evaṃpramukhāṇyanekāpsarasaḥśatasahasrāṇi",
    "S04bsu019_u:7_50_3": "saṃnipatitāni tasmin parṣadi /",
    "S04bsu019_u:7_51": "anekāni ca nāgakanyāśatasahasrāṇi saṃnipatitāni /",
    "S04bsu019_u:7_52": "tadyathā - vibhūṣaṇadharā nāma nāgakanyā /",
    "S04bsu019_u:7_53": "svātimukhā nāma nāgakanyā / jayaśrīrnāma nāgakanyā / vijayaśrīrnāma nāgakanyā / mucilindā nāma nāgakanyā / trijaṭā nāma nāgakanyā / vidyullocanā nāma nāgakanyā /",
    "S04bsu019_u:7_54": "svātigirirnāma nāgakanyā / śataparivārā nāma nāgakanyā /",
    "S04bsu019_u:7_55": "vidyutprabhā nāma nāgakanyā /",
    "S04bsu019_u:7_56": "mahauṣadhirnāma nāgakanyā / jalabindurnāma nāgakanyā / ekaśīrṣā nāma nāgakanyā / śatabāhurnāma nāgakanyā / grasatī nāma nāgakanyā / anākṛcchragatā nāma nāgakanyā /",
    "S04bsu019_u:7_57": "subhūṣaṇā nāma nāgakanyā / pāṇḍalameghā nāma nāgakanyā /",
    "S04bsu019_u:7_58": "rathābhiruḍhā nāma nāgakanyā /",
    "S04bsu019_u:7_59": "tyāgagatā nāma nāgakanyā / abhinnaparivārā nāma nāgakanyā /",
    "S04bsu019_u:7_60_0": "pulindā nāma nāgakanyā / sāgarakukṣirnāma nāgakanyā / chatramukhā nāma nāgakanyā /",
    "S04bsu019_u:7_60_1": "dharmapīṭhā nāma nāgakanyā / mukharā nāma nāgakanyā / vīryā nāma nāgakanyā / sāgaragambhīrā",
    "S04bsu019_u:7_60_2": "nāma nāgakanyā /",
    "S04bsu019_u:7_61": "meruśrīrnāma nāgakanyā / evaṃpramukhāṇyanekāni nāgakanyā śatasahasrāṇi saṃnipatitāni tasmin parṣadi /",
    "S04bsu019_u:7_62": "anekāni ca gandharvakanyāśatasahasrāṇi saṃnipatitāni /",
    "S04bsu019_u:7_63": "tadyathā - priyamukhā nāma gandharvakanyā /",
    "S04bsu019_u:7_64": "priyaṃdadā nāma gandharvakanyā /",
    "S04bsu019_u:7_65": "sudarśanā nāma gandharvakanyā /",
    "S04bsu019_u:7_66": "vajraśrīrnāma gandharvakanyā /",
    "S04bsu019_u:7_67": "vajramālā nāma gandharvakanyā /",
    "S04bsu019_u:7_68": "anādarśanā nāma gandharvakanyā /",
    "S04bsu019_u:7_69": "samālinī nāma gandharvakanyā /",
    "S04bsu019_u:7_70": "vanaspatirnāma gandharvakanyā /",
    "S04bsu019_u:7_71": "śatapuṣpā nāma gandharvakanyā /",
    "S04bsu019_u:7_72": "mukulitā nāma gandharvakanyā /",
    "S04bsu019_u:7_73": "ratnamālā nāma gandharvakanyā /",
    "S04bsu019_u:7_74": "muditapuṣpā nāma gandharvakanyā /",
    "S04bsu019_u:7_75": "sukukṣirnāma gandharvakanyā /",
    "S04bsu019_u:7_76": "rājaśrīrnāma gandharvakanyā /",
    "S04bsu019_u:7_77": "dundubhirnāma gandharvakanyā /",
    "S04bsu019_u:7_78": "śubhamālā nāma gandharvakanyā /",
    "S04bsu019_u:7_79": "vibhūṣitālaṃkārā nāma gandharvakanyā /",
    "S04bsu019_u:7_80": "abhinamitā nāma gandharvakanyā /",
    "S04bsu019_u:7_81": "dharmakāṅkṣiṇī nāma gandharvakanyā /",
    "S04bsu019_u:7_82": "dharmaṃdadā nāma gandharvakanyā /",
    "S04bsu019_u:7_83": "audumbarā nāma gandharvakanyā /",
    "S04bsu019_u:7_84": "śatākārā nāma gandharvakanyā /",
    "S04bsu019_u:7_85": "padmāvatī nāma gandharvakanyā /",
    "S04bsu019_u:7_86": "phalaṃdadā nāma gandharvakanyā /",
    "S04bsu019_u:7_87": "padmālaṃkārā nāma gandharvakanyā /",
    "S04bsu019_u:7_88": "pariśobhitakāyā nāma gandharvakanyā /",
    "S04bsu019_u:7_89": "vilāsendragāminī nāma gandharvakanyā /",
    "S04bsu019_u:7_90": "pṛthivīṃdadā nāma [Vaidya_260] gandharvakanyā /",
    "S04bsu019_u:7_91": "siṃhagāminī nāma gandharvakanyā /",
    "S04bsu019_u:7_92": "kumudapuṣpā nāma gandharvakanyā /",
    "S04bsu019_u:7_93": "manoramā nāma gandharvakanyā /",
    "S04bsu019_u:7_94": "dānaṃdadā nāma gandharvakanyā /",
    "S04bsu019_u:7_95": "devavacanā nāma gandharvakanyā /",
    "S04bsu019_u:7_96": "kṣāntipriyā nāma gandharvakanyā /",
    "S04bsu019_u:7_97": "nirvāṇapriyā nāma gandharvakanyā /",
    "S04bsu019_u:7_98": "ratnāṅkurā nāma gandharvakanyā /",
    "S04bsu019_u:7_99": "indraśrīrnāma gandharvakanyā /",
    "S04bsu019_u:7_100": "indramaghaśrīrnāma gandharvakanyā /",
    "S04bsu019_u:7_101": "prajāpatinivāsinī nāma gandharvakanyā /",
    "S04bsu019_u:7_102": "mṛgarājinī nāma gandharvakanyā /",
    "S04bsu019_u:7_103": "sphurantaśrīrnāma gandharvakanyā /",
    "S04bsu019_u:7_104": "jvalantaśikharā nāma gandharvakanyā /",
    "S04bsu019_u:7_105": "rāgaparimuktā nāma gandharvakanyā /",
    "S04bsu019_u:7_106": "dveṣaparimuktā nāma gandharvakanyā /",
    "S04bsu019_u:7_107": "mohaparimuktā nāma gandharvakanyā /",
    "S04bsu019_u:7_108": "sujanaparivārā nāma gandharvakanyā /",
    "S04bsu019_u:7_109": "ratnapīṭhā nāma gandharvakanyā /",
    "S04bsu019_u:7_110": "āgamanagamanā nāma gandharvakanyā /",
    "S04bsu019_u:7_111": "agniprabhā nāma gandharvakanyā /",
    "S04bsu019_u:7_112": "candrabimbaprabhā nāma gandharvakanyā /",
    "S04bsu019_u:7_113": "sūryalocanā nāma gandharvakanyā /",
    "S04bsu019_u:7_114": "suvacā nāma gandharvakanyā / evaṃpramukhāṇyanekāni gandharvakanyāśatasahasrāṇi saṃnipatitāni tasmin parṣadi /",
    "S04bsu019_u:7_115": "anekāni ca kinnarakanyāśatasahasrāṇi saṃnipatitāni /",
    "S04bsu019_u:7_116": "tadyathā - manasā nāma kinnarakanyā /",
    "S04bsu019_u:7_117": "mānasī nāma kinnarakanyā / vāyuvegā nāma kinnarakanyā / varuṇavegā nāma kinnarakanyā /",
    "S04bsu019_u:7_118": "ākāśaplavā nāma kinnarakanyā /",
    "S04bsu019_u:7_119": "vegajavā nāma kinnarakanyā / lakṣmīṃdadā nāma kinnarakanyā /",
    "S04bsu019_u:7_120": "sudaṃṣṭrā nāma kinnarakanyā /",
    "S04bsu019_u:7_121": "acalaśrīrnāma kinnarakanyā / dhātupriyā nāma kinnarakanyā /",
    "S04bsu019_u:7_122": "avalokitalakṣmīrnāma kinnarakanyā /",
    "S04bsu019_u:7_123": "kuṭilā nāma kinnarakanyā / vajramuṣṭirnāma kinnarakanyā /",
    "S04bsu019_u:7_124": "kapilā nāma kinnarakanyā / subhūṣaṇabhūṣitā nāma kinnarakanyā /",
    "S04bsu019_u:7_125": "vistīrṇalalāṭā nāma kinnarakanyā /",
    "S04bsu019_u:7_126": "sujanaparisevitā nāma kinnarakanyā /",
    "S04bsu019_u:7_127": "sahāṃpatirnāma kinnarakanyā /",
    "S04bsu019_u:7_128": "ākāśarakṣitā nāma kinnarakanyā /",
    "S04bsu019_u:7_129": "vyūharājendrā nāma kinnarakanyā /",
    "S04bsu019_u:7_130": "maṇicūḍā nāma kinnarakanyā / maṇidhāriṇī nāma kinnarakanyā /",
    "S04bsu019_u:7_131": "maṇirocanī nāma kinnarakanyā /",
    "S04bsu019_u:7_132": "vidvajjanaparisevitā nāma kinnarakanyā /",
    "S04bsu019_u:7_133": "śatākarā nāma kinnarakanyā / āyurdadā nāma kinnarakanyā / tathāgatakośaparipālitā nāma kinnarakanyā /",
    "S04bsu019_u:7_134": "dharmadhātuparirakṣiṇī nāma kinnarakanyā /",
    "S04bsu019_u:7_135": "satataparigrahadharmakāṅkṣiṇī nāma kinnarakanyā /",
    "S04bsu019_u:7_136": "sadānukāladarśinī nāma kinnarakanyā /",
    "S04bsu019_u:7_137": "nūpurottamā nāma kinnarakanyā /",
    "S04bsu019_u:7_138": "lakṣaṇottamā nāma kinnarakanyā /",
    "S04bsu019_u:7_139": "āśvāsanī nāma kinnarakanyā / vimokṣakarā nāma kinnarakanyā /",
    "S04bsu019_u:7_140": "sadānuvṛttirnāma kinnarakanyā /",
    "S04bsu019_u:7_141": "saṃvegadhāriṇī nāma kinnarakanyā /",
    "S04bsu019_u:7_142": "khaṅgajvalanā nāma kinnarakanyā /",
    "S04bsu019_u:7_143": "pṛthivyupasaṃkramaṇā nāma kinnarakanyā /",
    "S04bsu019_u:7_144": "surendramālā nāma kinnarakanyā /",
    "S04bsu019_u:7_145": "surendrā nāma kinnarakanyā / asurendrā nāma kinnarakanyā /",
    "S04bsu019_u:7_146": "munīndrā nāma kinnarakanyā / gotrakṣāntirnāma kinnarakanyā /",
    "S04bsu019_u:7_147": "yogānugatā nāma kinnarakanyā /",
    "S04bsu019_u:7_148": "bahvāśrayā nāma kinnarakanyā /",
    "S04bsu019_u:7_149": "śatāyudhā nāma kinnarakanyā /",
    "S04bsu019_u:7_150": "vibhūṣitālaṃkārā nāma kinnarakanyā /",
    "S04bsu019_u:7_151": "manoharā nāma kinnarakanyā / evaṃpramukhāṇyanekāni kinnarakanyāśatasahasrāṇi saṃnipatitāni /",
    "S04bsu019_u:7_152": "anekānyupāsakopāsikāśatasahasrāṇi saṃnipatitāni,",
    "S04bsu019_u:7_153": "anekāni ca parivrājakanirgranthaśatasahasrāṇi saṃnipatitāni /",
    "S04bsu019_u:8_0": "yadā mahāsaṃnipātaścābhūta, tadā avīcau mahānarake raśmayo niścaranti sma /",
    "S04bsu019_u:8_1": "niścaritvā jetavanavihāramāgacchanti sma /",
    "S04bsu019_u:8_2": "sarve te vihārapariśobhitā eva dṛśyante sma /",
    "S04bsu019_u:8_3": "divyamaṇiratnopalitpāḥ [Vaidya_261] stambhāḥ pariśobhitā eva dṛśyante sma /",
    "S04bsu019_u:8_4": "kūṭāgārāḥ suvarṇopacitā dṛśyante sma /",
    "S04bsu019_u:8_5": "layane layane suvarṇarūpyamayāni dvārāṇi dṛśyante sma /",
    "S04bsu019_u:8_6": "layane layane suvarṇarūpyamayāni sopānāni dṛśyante sma /",
    "S04bsu019_u:8_7": "suvarṇarūpyamayāni prāsādāni,",
    "S04bsu019_u:8_8": "rūpyamaye prāsāde suvarṇamayāni stambhāni divyaratnopacitāni /",
    "S04bsu019_u:8_9": "suvarṇamaye prasāde rūpyamayāni stambhāni divyaratnopaśobhitāni /",
    "S04bsu019_u:8_10": "suvarṇamaye prāsāde rūpyamayāni stambhāni divyaratnopaśobhitāni /",
    "S04bsu019_u:8_11": "bahirjetavanasya purata udyāne nānāvidhāni kalpavṛkṣāṇi dṛśyante sma /",
    "S04bsu019_u:8_12": "suvarṇadaṇḍāni rūpyapatrāṇi nānāvidhālaṃkārapralambitāni /",
    "S04bsu019_u:8_13": "vicitrāṇi cīvaravastrapralambitāni /",
    "S04bsu019_u:8_14": "kauśikavastrapralambitāni / muktāhāraśatasahasrapralambitāni /",
    "S04bsu019_u:8_15": "vividhamaulīkuṇḍalasragdāmakeyūranūpuraśatasahasrāṇi pralambitāni /",
    "S04bsu019_u:8_16": "karṇapṛṣṭhottaryāṇi stambhāni maṇiratnakaṭakakeyūrakāṇi pralambitāni saṃdṛśyante /",
    "S04bsu019_u:8_17": "sma / tena tatra ca ramyāvabhāse tādṛśāni kalpavṛkṣaśatasahasrāṇi prādurbhūtāni /",
    "S04bsu019_u:8_18": "tasminneva jetavanavihāre vajramayāṇi sopānāni dṛśyante sma,",
    "S04bsu019_u:8_19": "dvārakoṣṭhe ca muktāpaṭakalāpapralambitāni /",
    "S04bsu019_u:8_20": "anekāni puṣkariṇīśatasahasrāṇi prādurbhūtāni /",
    "S04bsu019_u:8_21": "tatra kānicidaṣṭāṅgopetavāriṇā paripūrṇāni /",
    "S04bsu019_u:8_22": "kānicinnānāvidhapuṣpaparipūrṇāni /",
    "S04bsu019_u:8_23": "tadyathā - utpalapadmakumudapuṇḍarīkamāndāravamahāmāndāravavaḍaudumbarapuṣpaparipūrṇāni /",
    "S04bsu019_u:8_24": "anyāni ca punastatra vividhāni kāṣṭhapuṣpāṇyutpadyante /",
    "S04bsu019_u:8_25": "tadyathā - campakāśokakaravīrapāṭalānirmuktakasumanāgandhavārṣikāṇi /",
    "S04bsu019_u:8_26": "etāni manoramāṇi kāṣṭhapuṣpāṇi prādurbhūtāni /",
    "S04bsu019_u:8_27": "ityevaṃ tasmin jetavanavihāre samantataḥ pariśobhitāni dṛśyante sma /",
    "S04bsu019_u:9_0": "iti jetavanavihāravarṇanaṃ nāma prathamaprakaraṇam //",
    "S04bsu019_u:11_0": "START Kvyu 1,2:",
    "S04bsu019_u:12_0": "avīciśoṣaṇaṃ nāma dvitīyaṃ prakaraṇam /",
    "S04bsu019_u:13_0_0": "atha tasminneva parṣanmadhye sarvanīvaraṇaviṣkambhī nāma bodhisattvo mahāsattva utthāyāsanādekāṃsamuttarāsaṅgaṃ",
    "S04bsu019_u:13_0_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya",
    "S04bsu019_u:13_0_2": "bhagavantametadavocat - paramāścaryādbhutaprāpto 'haṃ bhagavan /",
    "S04bsu019_u:13_1": "kuta ime raśmayaḥ samāgacchanti sma? kasyaiṣa tathāgatasya viṣayaprabhāvaḥ? iti /",
    "S04bsu019_u:13_2": "bhagavānāha - naiṣa tathāgataprabhāvaḥ /",
    "S04bsu019_u:13_3": "kulaputro 'vīcau mahānarake āryāvalokiteśvaro bodhisattvo mahāsattvaḥ praviṣṭaḥ /",
    "S04bsu019_u:13_4": "sattvān parimocayitvā ca pretanagaraṃ praviśati /",
    "S04bsu019_u:14_0": "atha sarvanīvaraṇaviṣkambhī bodhisattvo mahāsattvo bhagavantametadavocat - bhagavan,",
    "S04bsu019_u:14_1": "avīcau mahānarake kāni sattvāni saṃvidyante? yatra vīcirna prajñāyate /",
    "S04bsu019_u:14_2": "tatrāsya dharmaṃ deśayati - yasyāḥ kuḍyaprākāraparyantā ayomayī bhūmiḥ samanantaraprajvalitaikajvālībhūtā,",
    "S04bsu019_u:14_3": "visphuradratnakaraṇḍakavat saṃdṛśyate /",
    "S04bsu019_u:14_4": "tasminneva mahānarake ākrandatī kumbhī tiṣṭhati /",
    "S04bsu019_u:14_5": "tasyāmeva kumbhyāmanekāni sattvakoṭīniyutaśatasahasrāṇi prakṣiptāni /",
    "S04bsu019_u:14_6": "yathā bahvayudakāyāṃ sthālyāṃ mudgā vā māṣā vā cordhvaṃ gacchanto 'dho gacchantaḥ svidyante pacyante,",
    "S04bsu019_u:14_7": "evaṃ te sattvā [Vaidya_262] avīcau mahānarake kāyikaṃ duḥkhaṃ pratyanubhavanti /",
    "S04bsu019_u:14_8_0": "tatkathaṃ bhagavan avīcau mahānarake 'valokiteśvaro bodhisattvo mahāsattvaḥ praviśati?",
    "S04bsu019_u:14_8_1": "bhagavānāha - yathā kulaputra rājā cakravartī divyaratnamayodyāne praviśati mahatyā",
    "S04bsu019_u:14_8_2": "cakravartirājyasamṛddhayā,",
    "S04bsu019_u:14_9": "evameva kulaputra avalokiteśvaro bodhisattvo mahāsattvastasminnavīcau mahānarake praviśati /",
    "S04bsu019_u:14_10": "na ca punastasya kāyo 'nyathābhāvaṃ gacchati /",
    "S04bsu019_u:14_11": "yadā avīcimahānarakasamīpamupasaṃkrāmati,",
    "S04bsu019_u:14_12": "tadā avīcirmahānarakaḥ śītībhāvamanugacchati /",
    "S04bsu019_u:14_13_0": "tadā te yamapālapurūṣāḥ saṃvegacittāḥ paramodvignāścintāṃ samāpadyante - kimasminnavīcau",
    "S04bsu019_u:14_13_1": "mahānarake 'śubhanimittaṃ prādurbhūtam? yadāvalokiteśvaro bodhisattvo mahāsattvaḥ",
    "S04bsu019_u:14_13_2": "praviśati,",
    "S04bsu019_u:14_14": "tadā tasmin śakaṭacakrapramāṇamātrāṇi padmāni prādurbhūtāni /",
    "S04bsu019_u:14_15": "sā ca kumbhī visphuṭitā / tasminnevāgnikhadāyāṃ madhoḥ puṣkariṇī prādurbhūtā /",
    "S04bsu019_u:15_0": "atha te yamapālapurūṣā asimusalabhindipālatomaragadācakratriśūlādīnupasaṃgṛhya sarvaṃ cāvīcipariṣkāraṃ gṛhītvā yena sa yamo dharmarājastenopasaṃkrāntāḥ /",
    "S04bsu019_u:15_1": "upasaṃkramya yamaṃ dharmarājametadavocan - yatkhalu devo jānīyāt prathamam - sā cāsmākaṃ karmabhūmirniravaśeṣaṃ parikṣīṇā abhiramaṇīyā saṃvṛttā sarvasukhasamarpitā /",
    "S04bsu019_u:15_2": "yamo dharmarājastānuvāca - kiṃkāraṇaṃ yuṣmākamapi karmabhūmiḥ parikṣīṇā?",
    "S04bsu019_u:16_0": "yamapālapurūṣā ūcuḥ - api ca /",
    "S04bsu019_u:16_1": "yatkhalu devo jānīyāt prathamam - tasminnavīcimahānarake 'śubhanimittaṃ prādurbhūtam /",
    "S04bsu019_u:16_2": "sarvaṃ praśāntaṃ śītībhāvamupagatam /",
    "S04bsu019_u:16_3": "kāmarūpī ca tatra puruṣaḥ praviṣṭo jaṭāmukuṭadharo divyālaṃkārabhūṣitaśarīraḥ paramamaitramānasaḥ suvarṇabimbamiva dṛśyate /",
    "S04bsu019_u:16_4": "sa ca tādṛśaḥ puruṣastatra praviṣṭaḥ /",
    "S04bsu019_u:16_5": "tasya ca praviṣṭamātrācchakaṭacakramātrāṇi padmāni prādurbhūtāni /",
    "S04bsu019_u:16_6": "sā ca kumbhī visphuṭitā / tasminnevāgnikhadāyāṃ madhoḥ puṣkariṇī prādurbhūtā /",
    "S04bsu019_u:17_0": "atha sa yamo dharmarājaścintāmāpede - kasya punardevasyāyaṃ prabhāvaḥ? atha maheśvarasya maharddhikasya,",
    "S04bsu019_u:17_1": "athavā nārāyaṇasya pañcamahāsamudranamaskṛtasya,",
    "S04bsu019_u:17_2_0": "athavā anyeṣāṃ maharddhikadevaputrāṇāmapi varapradānenedṛśaṃ phalaviśeṣaṃ saṃvṛttam?",
    "S04bsu019_u:17_2_1": "te ceha bhūmāvanuprāptāḥ? athavā rākṣasa utpannaḥ eṣa mahārāvaṇapratidvandvī? evaṃ",
    "S04bsu019_u:17_2_2": "sa tataḥ sthitaścintayāmāsa /",
    "S04bsu019_u:17_3": "sa ca divyena cakṣuṣā vyavalokya tacca devanikāyena paśyati sma - īdṛśaṃ varaṃ kasyānyasya? atha sa punarevāvīcau mahānarake vyavalokayati sma /",
    "S04bsu019_u:17_4": "vyavalokya tasminnevāvīcau mahānarake 'valokiteśvaraṃ bodhisattvaṃ mahāsattvameva paśyati sma /",
    "S04bsu019_u:18_0": "atha sa yamo dharmarājo yenāvalokiteśvaro bodhisattvo mahāsattvastenopasaṃkrāntaḥ /",
    "S04bsu019_u:18_1": "upasaṃkramya bhagavataḥ pādau śirasābhivandya stotraviśeṣaṃ kartumārabdhaḥ /",
    "S04bsu019_u:18_2_0": "namo 'stvavalokiteśvarāya, maheśvarāya, padmaśriye, varadāya, vaśaṃkarāya, pṛthivīvaralocanakarāya,",
    "S04bsu019_u:18_2_1": "jagadāśvāsanakarāya, śatasahasrabhujāya, koṭīśatasahasranetrāya, ekādaśaśīrṣāya,",
    "S04bsu019_u:18_2_2": "vaḍavāmukhaparyantāya, dharmapriyāya, sarvasattvaparimokṣaṇakarāya,",
    "S04bsu019_u:18_3": "kūrmamakaramatsyāśvāsanakarāya,",
    "S04bsu019_u:18_4_0": "jñānarāśyuttamakarāya, priyaṃdadāya, [Vaidya_263] ratnaśriye, uttamāya, avīcisaṃśoṣaṇakarāya,",
    "S04bsu019_u:18_4_1": "jñānalakṣmyalaṃkṛtāya, jñānapriyāya, sarvadevapūjitanamaskṛtāya, vanditāya, abhayaṃdadāya,",
    "S04bsu019_u:18_4_2": "dharmadīpaṃkarāya, kāmarūpāya, gandharvarūpayā, kāñcanaparvatasamārūḍhāya, sāgarakukṣigambhīradharmāya,",
    "S04bsu019_u:18_4_3": "paramārthayogamanuprāptāya, saṃmukhasaṃdarśanakarāya, anekasamādhiśatasahasrāvakīrṇāya,",
    "S04bsu019_u:18_5": "abhiratikarāya, vicchuritagātrāya, ṛṣipuṃgavakarāya, haḍinigaḍabandhanabhayatrastamārgaparimokṣaṇakarāya,",
    "S04bsu019_u:18_6": "sarvasattvābhāvasaṃyuktāya, bahuparivārasaṃvartanīyāya, upacitakarāya, cintāmaṇiratnāya, nirvāṇamārgopadarśanakarāya, pretanagarasamucchoṣaṇakarāya,",
    "S04bsu019_u:18_7": "chatrabhūtajagatkarāya, vyādhiparimocanakarāya, nandopanandanāgarājakṛtayajñopavītāya,",
    "S04bsu019_u:18_8": "amoghapāśasaṃdarśanakarāya, anekamantraśatāvakīrṇāya vajrapāṇividrāvaṇakarāya,",
    "S04bsu019_u:18_9": "trilokabhayaṃkarāya, yakṣarākṣasabhūtapretavetālaḍākinīkūṣmāṇḍāpasmārasaṃtrāsanakarāya,",
    "S04bsu019_u:18_10": "nīlotpalacārunetrāya, gambhīradhīrāya, vidyādhipataye, sarvakleśavimokṣaṇakarāya, vividhabodhimārgopacitāya, samārūḍhamokṣamārgapravarāya,",
    "S04bsu019_u:18_11": "āśrayacittabodhimārgopacitāya,",
    "S04bsu019_u:18_12": "pretagatiparimokṣaṇakarāya, paramāṇurajopamasamādhiśatasahasrākīrṇāya /",
    "S04bsu019_u:18_13": "evaṃ yamo dharmarājo viśeṣataraṃ srotāvadhānaṃ kṛtvā punarapi yamo dharmarājaḥ triḥ pradakṣiṇīkṛtya tatraiva prakrānto 'bhūt /",
    "S04bsu019_u:19_0": "iti avīciśoṣaṇaṃ nāma dvitīyaṃ prakaraṇam //",
    "S04bsu019_u:21_0": "START Kvyu 1,3:",
    "S04bsu019_u:22_0": "sattvadhātuparimokṣaṇaṃ tṛtīyaṃ prakaraṇam /",
    "S04bsu019_u:23_0_0": "atha sarvanīvaraṇaviṣkambhī bhagavantametadavocat - kadā bhagavannāgacchati avalokiteśvaro",
    "S04bsu019_u:23_0_1": "bodhisattvo mahāsattvaḥ? bhagavānāha - eṣa kulaputra avīcīmahānarakānniṣkramya pretanagaraṃ",
    "S04bsu019_u:23_0_2": "praviṣṭaḥ /",
    "S04bsu019_u:23_1": "tatrānekāni pretaśatasahasrāṇi purastāddhāvanti sma dagdhasthūṇākṛtibhirasthiyantravaducchritaiḥ parvatodarasaṃnibhaiḥ sūcīcchidropamamukhaiḥ /",
    "S04bsu019_u:23_2": "yadāvalokiteśvaro bodhisattvo mahāsattvaḥ pretanagaramupasaṃkrāmati,",
    "S04bsu019_u:23_3": "tadā sa pretanagaraḥ śītībhāvamanugacchati,",
    "S04bsu019_u:23_4": "sā ca vajrāśanirvyupaśamitā, sa ca dvārapālapurūṣa udbaddhabhiṇḍipālaḥ kālakūṭavyagrahasto lohitākṣaḥ /",
    "S04bsu019_u:23_5": "satatamasyānubhāvena maitracittaṃ saṃbhāvayati - na ca me īdṛśena karmabhūminā kṛtyam /",
    "S04bsu019_u:24_0": "athāryāvalokiteśvaro bodhisattvo mahāsattvastaṃ ca sattvanikāyaṃ dṛṣṭvā mahākaruṇācittamutpādya daśabhyo hastāṅgulībhyo daśa vaitaraṇīrniṣkrāmayati /",
    "S04bsu019_u:24_1": "daśabhyaḥ pādāṅgulībhyo daśa vaitaraṇīrniṣkrāmayati /",
    "S04bsu019_u:24_2": "atikaruṇābhibhūtacetasā avalokiteśvarasya bodhisattvasya mahāsattvasya teṣāṃ sattvānāmantike sarvaromakūpebhyo 'ṣṭāṅgavāriparipūrṇā mahānadyo niṣkrāmanti /",
    "S04bsu019_u:24_3": "yadā ca te pretasattvāstadudakamāsvādayanti,",
    "S04bsu019_u:24_4": "tadā te vipulakaṇṭhā bhavanti,",
    "S04bsu019_u:24_5": "paripūrṇagātrāśca bhavanti / tena caite divyarasarasāgropetenāhāreṇa saṃtarpitāśca bhavanti /",
    "S04bsu019_u:24_6": "tadā mānuṣikīṃ cetanāmupādāyaiva sāṃsārikīṃ cintāṃ vicintayanti - aho bata te jāmbudvīpakā manuṣyāḥ sukhitāḥ,",
    "S04bsu019_u:24_7": "ye śītalāṃ chāyāṃ parisevanti /",
    "S04bsu019_u:24_8": "sukhitāste jāmbudvīpakā manuṣyā [Vaidya_264] ye mātāpitarau satataṃ parigrahamupasthānaṃ kurvanti /",
    "S04bsu019_u:24_9": "sukhitāste satpuruṣā ye kalyāṇamitraṃ satatasamitamanveṣayanti,",
    "S04bsu019_u:24_10": "parigrahaṃ paripālayanti / te satpurūṣāḥ sacetanā ye mahāyānaṃ satatasamitamavagāhayanti /",
    "S04bsu019_u:24_11": "te satpuruṣā ye āryāstān gomārgāya vāsamupavasanti /",
    "S04bsu019_u:24_12": "te satpurūṣā ye dharmadaṇḍikāmākoṭayanti /",
    "S04bsu019_u:24_13": "te satpuruṣāḥ ye truṭitasphuṭitān vihārān pratisaṃskāraṃ kurvanti,",
    "S04bsu019_u:24_14": "pratiṣṭhāpayanti / te satpuruṣā ye pūrvikāni stūpabimbāni truṭitasphuṭitāni viśīrṇabhūtāni pratisaṃskāraṃ kurvanti /",
    "S04bsu019_u:24_15": "te satpuruṣā ye dharmabhāṇakāṃllekhakān dhārakān vācakān sūtrarājasya śrāvakān satatasamitaṃ parisevanti copatiṣṭhanti ca /",
    "S04bsu019_u:24_16": "te satpurūṣā ye tathāgataprātihāryāṇi vividhāni ca tathāgatacaṃkramaṇāni dharmasarāṇi ca paśyanti /",
    "S04bsu019_u:24_17": "te satpurūṣā ye pratyekabuddhacaṃkramaṇāni paśyanti /",
    "S04bsu019_u:24_18": "te satpuruṣā ye 'rhaccaṃkramaṇāni paśyanti /",
    "S04bsu019_u:24_19": "te satpuruṣā ye bodhisattvavikurvitāni caṃkramaṇāni paśyanti /",
    "S04bsu019_u:24_20": "ityevaṃ te pretaviṣayaṃ śarīramanuvicintya mānasānāṃ kāmānāmabhāvopapattiṃ prati parityajanti /",
    "S04bsu019_u:24_21": "tadā tasya sakāśāt 'kāraṇḍavyūha 'mahāyānasūtraratna rājaśabdo niścarati /",
    "S04bsu019_u:24_22": "tadā teṣāṃ viṃśatiśikhara samudgataṃ satkāyadṛṣṭiśailaṃ jñānavajreṇa bhittvā sarve te sukhāvatyāṃ lokadhātāvupapannāḥ ākāṅkṣitamukhā nāma bodhisattvā upapannāḥ /",
    "S04bsu019_u:24_23": "athāvalokiteśvaro yadā te sattvadhātavaḥ parimokṣitāḥ suparimuktāśca,",
    "S04bsu019_u:24_24": "yadā te sarvasattvā bodhisattvabhūmāvupapannāḥ,",
    "S04bsu019_u:24_25": "tadā tataḥ pretanagarātpunarapi niṣkrāmati /",
    "S04bsu019_u:25_0": "iti sattvadhātuparimokṣaṇaṃ nāma tṛtīyaṃ prakaraṇam //",
    "S04bsu019_u:27_0": "START Kvyu 1,4:",
    "S04bsu019_u:28_0": "candrādyutpattirnāma caturthaṃ prakaraṇam /",
    "S04bsu019_u:29_0": "atha sarvanīvaraṇaviṣkambhī bhagavantametadavocat - bhagavana,",
    "S04bsu019_u:29_1": "adyāpi nāgacchatyavalokiteśvaro bodhisattvo mahāsattvaḥ? bhagavānāha - anekāni kulaputra sattvakoṭiniyutaśatasahasrāṇi paripācayati /",
    "S04bsu019_u:29_2": "dine dine sa āgatya paripācayati /",
    "S04bsu019_u:29_3": "nāsti kulaputra īdṛśaṃ pratibhānaṃ tathāgatānāmapi yādṛśamāryāvalokiteśvarasya bodhisattvasya mahāsattvasya /",
    "S04bsu019_u:30_0_0": "atha sarvanīvaraṇaviṣkambhī āha - kena prakāreṇa bhagavan? bhagavānāha - bhūtapūrvaṃ",
    "S04bsu019_u:30_0_1": "kulaputra vipaśyī nāma tathāgato 'rhan samyaksaṃbuddho loka udapādi vidyācaraṇasaṃpannaḥ",
    "S04bsu019_u:30_0_2": "sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho",
    "S04bsu019_u:30_0_3": "bhagavān /",
    "S04bsu019_u:30_1": "tena kālena tena samayenāhaṃ sarvanīvaraṇaniṣkambhin sugandhamukho nāma vaṇikputro 'bhūvam /",
    "S04bsu019_u:30_2": "tadā me śrutā vipaśyinastathāgatasya sakāśādāryāvalokiteśvarasya guṇodbhāvanā /",
    "S04bsu019_u:31_0": "atha sarvanīvaraṇaviṣkambhī bhagavantametadavocat - kīdṛśī tvayā bhagavan guṇodbhāvanā śrutā? etāḥ sarvā pravadatām /",
    "S04bsu019_u:31_1": "vijñarāja bhagavan me prabodhaya,",
    "S04bsu019_u:31_2": "yādṛśī tvayā bhagavan guṇodbhāvanā āryāvalokiteśvarasya bodhisattvasya mahāsattvasya śrutā /",
    "S04bsu019_u:32_0": "[Vaidya_265]",
    "S04bsu019_u:32_1": "bhagavānāha - cakṣuṣoścandrādityāvutpannau,",
    "S04bsu019_u:32_2_0": "lalāṭānmaheśvaraḥ, skandhebhyo brahmādayaḥ, hṛdayānnārāyaṇaḥ, daṃṣṭrābhyāṃ sarasvatī,",
    "S04bsu019_u:32_2_1": "mukhato vāyavo jātāḥ, dharaṇī pādābhyām, varuṇaścodarāt / yadaite devā jātā āryāvalokiteśvarasya",
    "S04bsu019_u:32_2_2": "kāyāt,",
    "S04bsu019_u:32_3": "athāryāvalokiteśvaro bodhisattvo mahāsattvo maheśvaraṃ devaputrametadavocat - bhaviṣyasi tvaṃ maheśvaraḥ kaliyuge pratipanne /",
    "S04bsu019_u:32_4": "kaṣṭasattvadhātusamutpanna ādideva ākhyāyase sraṣṭāraṃ kartāram,",
    "S04bsu019_u:32_5": "te sarvasattvā bodhimārgeṇa viprahīṇā bhaviṣyanti,",
    "S04bsu019_u:32_6": "ya īdṛśapṛthagjaneṣu sattveṣu sāṃkathyaṃ kurvanti /",
    "S04bsu019_u:kvyu_1,4.1_0": "ākāśaṃ liṅgamityāhuḥ pṛthivī tasya pīṭhikā /",
    "S04bsu019_u:kvyu_1,4.1_1": "ālayaḥ sarvabhūtānāṃ līlayā liṅgamucyate //",
    "S04bsu019_u:33_0": "īdṛśaṃ mayā kulaputra vipaśyinastathāgatasya sakāśādāryāvalokiteśvarasya guṇodbhāvanā śrutā //",
    "S04bsu019_u:34_0": "tadapyatikramya śikhī nāma tathāgato 'rhan samyaksaṃbuddho babhūva vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "S04bsu019_u:34_1": "tena kālena tena samayenāhaṃ sarvanīvaraṇaviṣkambhin dānaśūro nāma bodhisattvo mahāsattvo 'bhūvam /",
    "S04bsu019_u:34_2": "tasya śikhinastathāgatasya sakāśādavalokiteśvarasya bodhisattvasya mahāsatvasya guṇodbhāvanā śrutā /",
    "S04bsu019_u:35_0": "iti candrādyutpattirnāma caturthaṃ prakaraṇam //",
    "S04bsu019_u:37_0": "START Kvyu 1,5:",
    "S04bsu019_u:38_0": "vividharaśminiḥsaraṇaṃ pañcamaṃ prakaraṇam /",
    "S04bsu019_u:39_0_0": "atha sarvanīvaraṇaviṣkambhī bhagavantametadavocat - kīdṛśī bhagavaṃstvayā guṇodbhāvanā",
    "S04bsu019_u:39_0_1": "avalokiteśvarasya śrutā? bhagavānāha - yadā sarvadevā nāgā yakṣā gandharvā rākṣasā",
    "S04bsu019_u:39_0_2": "asurā maruto garūḍā gandharvāḥ kinnarā mahoragā manuṣyāḥ saṃnipatitāḥ saṃniṣaṇṇā",
    "S04bsu019_u:39_0_3": "abhūvan,",
    "S04bsu019_u:39_1": "tadā bhagavān / mahāsaṃnipātaṃ dṛṣṭvā tāsāṃ parṣadāṃ madhye dharmasāṃkathyaṃ kartumārabdhaḥ /",
    "S04bsu019_u:39_2": "tadā bhagavato mukhadvārānnānāvarṇā anekaraśmayo niḥsaranti sma /",
    "S04bsu019_u:39_3": "tadyathā - nīlapītalohitāvadātamāñjiṣṭhasphaṭikarajatasuvarṇanānāvidharaśmayo niścaranti sma /",
    "S04bsu019_u:39_4": "niścaritvā ca daśadigvidikṣu sarvān lokān dhātunavabhāsya punarevāgatya taṃ śikhinaṃ bhagavantaṃ triḥpradakṣiṇīkṛtya bhagavato mukhadvāre praviṣṭāḥ /",
    "S04bsu019_u:40_0": "iti vividharaśminiḥsaraṇaṃ nāma pañcamaṃ prakaraṇam /",
    "S04bsu019_u:40_1": "samāpto 'yaṃ sarvanīvaraṇāviṣkambhisaṃvādo nāma prathamaḥ kāṇḍaḥ //",
    "S04bsu019_u:42_0": "START Kvyu 1,6:",
    "S04bsu019_u:43_0": "tathāgatasaṃvādaḥ ṣaṣṭhaṃ prakaraṇam /",
    "S04bsu019_u:44_0_0": "atha tasminneva parṣadi ratnapāṇirnāma bodhisattvo mahāsattva utthāyāsanādekāṃsamuttarāsaṅgaṃ",
    "S04bsu019_u:44_0_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya",
    "S04bsu019_u:44_0_2": "bhagavantametadavocat - [Vaidya_266] kiṃ kāraṇaṃ bhagavan,",
    "S04bsu019_u:44_1": "īdṛśaṃ nimittaṃ prādurbhūtaṃ darśitam? bhagavānāha - eṣa kulaputra avalokiteśvaraḥ sukhāvatyā lokadhātorāgacchati,",
    "S04bsu019_u:44_2": "tasya āgacchamānasyedaṃ mayedṛśaṃ nimittaṃ prādurbhūtaṃ darśitam /",
    "S04bsu019_u:45_0": "atha ratnapāṇirnāma bodhisattva āha - kīdṛśāni tāni nimittāni? darśayatu bhagavān /",
    "S04bsu019_u:45_1": "bhagavānāha - yadā kulaputra avalokiteśvaro bodhisattvo mahāsattva āgacchati,",
    "S04bsu019_u:45_2": "tadā vividhāni kalpavṛkṣā vistaranti,",
    "S04bsu019_u:45_3": "cūtavṛkṣā vistaranti, kundapuṣpāṇi satataṃ jāyante,",
    "S04bsu019_u:45_4": "campakavṛkṣā abhinamanti / atipuṣpāvakīrṇāḥ puṣkariṇyaḥ prādurbhavanti /",
    "S04bsu019_u:45_5": "ratnavṛkṣaśatāni tato dṛśyante /",
    "S04bsu019_u:45_6": "vividhāni puṣpavarṣāṇi patanti,",
    "S04bsu019_u:45_7": "ratnavarṣāṇi ca pravarṣanti, vividhāni ca ratnamaṇimuktāvajravaidūryaśaṅkhaśilāpravālajātarūparajatatāmrāṇi pravarṣanti,",
    "S04bsu019_u:45_8": "divyāni ca vastravarṣāṇi patanti /",
    "S04bsu019_u:45_9": "tasminneva vihārasamīpe sapta ratnāni prādūrbhūtāni /",
    "S04bsu019_u:45_10": "tadyathā - hastiratnaṃ maniratnaṃ aśvaratnaṃ strīratnaṃ gṛhapatiratnaṃ pariṇāyakaratnam /",
    "S04bsu019_u:45_11": "evaṃ sapta ratnāni prādurbhūtāni /",
    "S04bsu019_u:45_12": "bhūmiḥ suvarṇanirbhāsā saṃdṛśyate /",
    "S04bsu019_u:45_13": "yadā āryāvalokiteśvaro bodhisattvo mahāsattvaḥ sukhāvatyā lokadhātorniṣkrāntaḥ,",
    "S04bsu019_u:45_14": "tadā sarvapṛthivī ṣaḍvikāraṃ prakampitā /",
    "S04bsu019_u:46_0": "atha ratnapāṇirbodhisattvo mahāsattvo bhagavantametadavocat - kasya nimittāni bhagavan? bhagavānāha - eṣa kulaputra āryāvalokiteśvaro mahāsattvo bodhisattva āgacchati,",
    "S04bsu019_u:46_1": "tasyaiṣa śubhanimittamīdṛśaṃ prādurbhūtam /",
    "S04bsu019_u:46_2": "yadā sa calati tadā manoramaṃ padmavarṣaḥ patati /",
    "S04bsu019_u:46_3": "tadā avalokiteśvaro sahasrapatrāṇi padmāni suvarṇadaṇḍāni vaidūryanirbhāsāni gṛhītvā yena bhagavāṃstenopasaṃkrāntaḥ /",
    "S04bsu019_u:46_4": "upasaṃkramya bhagavataḥ pādau śirasābhivandya bhagavatastāni padmānyupanāmayati sma - imāni te bhagavannamitābhena tathāgatenārhatā samyaksaṃbuddhena prahitāni /",
    "S04bsu019_u:46_5": "sa tathāgataḥ pṛcchati anātaṅkatāṃ laghutāṃ sukhasparśavihāritāṃ ca /",
    "S04bsu019_u:46_6": "tato bhagavatā padmāni gṛhītvā vāmapārśve sthāpitāni /",
    "S04bsu019_u:46_7": "tadā aryāvalokiteśvarasya guṇodbhāvanāṃ kurute - kīdṛśī tvayā avalokiteśvara karmabhūmirniṣpāditā sadā preteṣu avīcāvupapanneṣu? kālasūtrarauravopapanneṣu sattveṣu,",
    "S04bsu019_u:46_8": "hāhe tapane pretāyane mahānarake,",
    "S04bsu019_u:46_9_0": "agnighaṭe mahānarake, śālmalimahānarake, andhakāle mahānarake, śītodake mahānarake",
    "S04bsu019_u:46_9_1": "- evaṃ cānyeṣvapi? mahānarake ye upapannāḥ sattvāsteṣāṃ ca karmabhūmiṃ dṛṣṭvā tatra",
    "S04bsu019_u:46_9_2": "mayā sattvaparipāko me kṛtaḥ kartavyaśca /",
    "S04bsu019_u:46_10": "kṛtvā sarve ca anuttarāyāṃ samyaksaṃbodhau pratiṣṭhāpayitavyāḥ /",
    "S04bsu019_u:46_11": "na ca tāvat tvayānuttarā samyaksaṃbodhirabhisaṃboddhavyā,",
    "S04bsu019_u:46_12": "yāvatsamantāddaśabhyo digbhyaḥ sarvākṣaṇopapannāḥ sattvā arūpaviśeṣe nirvāṇadhātau na pratiṣṭhāpitā bhaveyuḥ /",
    "S04bsu019_u:47_0": "athāvalokiteśvaro bodhisattva idaṃ praśnavyāhāraṃ kṛtvā bhagavataḥ pādau śirasābhivandya ekānte prakāntaḥ,",
    "S04bsu019_u:47_1": "prakramitvā jvalannivāgnipiṇḍa ākāśe 'ntarhitaḥ /",
    "S04bsu019_u:48_0": "iti tathāgatasaṃvādo nāma ṣaṣṭhaṃ prakaraṇam //",
    "S04bsu019_u:50_0": "START Kvyu 1,7:",
    "S04bsu019_u:51_0": "[Vaidya_267]",
    "S04bsu019_u:51_1": "avalokiteśvarapuṇyaskandhakathanaṃ saptamaṃ prakaraṇam /",
    "S04bsu019_u:52_0_0": "atha ratnapāṇirbodhisattvo bhagavantametadavocat - paripṛccheyamahaṃ bhagavan praśnavyāharaṇamuddeśam",
    "S04bsu019_u:52_0_1": "- kidṛśo 'valokiteśvarasya bodhisattvasya mahāsattvasya puṇyasaṃbhāraḥ? bhagavānāha",
    "S04bsu019_u:52_0_2": "- śṛṇu kulaputra /",
    "S04bsu019_u:52_1": "nirdeśayāmi asyāvalokiteśvarasya bodhisattvasya mahāsattvasya nāmagrahaṇāt puṇyasaṃbhārasya pramāṇam /",
    "S04bsu019_u:52_2_0": "tadyathā - api nāma kulaputra kecideva sattvā gaṅgānadīvālukopamāstathāgatā arhantaḥ",
    "S04bsu019_u:52_2_1": "samyaksaṃbuddhāḥ divyakalpapuṣpadhūpagandhamālyavilepanacūrṇacīvarachatradhvajaghaṇṭāpatākābhirvividhābhiḥ,",
    "S04bsu019_u:52_3": "cīvarapiṇḍapātraśayanāsanaglānapratyayabhaiṣajyapariṣkārairupasthitā bhavanti,",
    "S04bsu019_u:52_4": "yaśca teṣāṃ tathāgatānāṃ puṇyaskandhaḥ prabhavati,",
    "S04bsu019_u:52_5": "avalokiteśvarasyaikavālāgre sa puṇyaskandhaḥ /",
    "S04bsu019_u:52_6": "tadyathā - api nāma kulaputra dvādaśamāsikena saṃvatsareṇa caturmahādvīpeṣu rātriṃdivamavicchinnaṃ devo varṣati,",
    "S04bsu019_u:52_7": "tacchakyamekaikaṃ binduṃ gaṇayitum /",
    "S04bsu019_u:52_8": "na tu kulaputra avalokiteśvarasya śakyaṃ mayā puṇyasaṃbhāraṃ gaṇayitum /",
    "S04bsu019_u:52_9": "tadyathāpi nāma kulaputra mahāsamudraścaturaśītiyojanasahasrāṇi gāmbhīryeṇa,",
    "S04bsu019_u:52_10": "aprameyo vaipulyena, vaḍavāmukhaparyantam, tanmayā śakyamekaikaṃ binduṃ gaṇayitum /",
    "S04bsu019_u:52_11": "na tu kulaputra avalokiteśvarasya bodhisattvasya mahāsattvasya śakyate puṇyasaṃbhāraṃ gaṇayitum /",
    "S04bsu019_u:52_12": "tadyathāpi nāma kulaputra caturmahādvīpeṣu ye keciccatuṣpādā siṃhavyāghraṛkṣatarakṣumṛgoṣṭraśṛgālādayo gogardabhāḥ paśavaḥ hastino 'śvā mahiṣā mārjārādayaḥ,",
    "S04bsu019_u:52_13": "eteṣu catuṣpadeṣu śakyate mayaikaikaṃ romaṃ gaṇayitum /",
    "S04bsu019_u:52_14": "na tu kulaputra avalokiteśvarasya bodhisattvasya mahāsattvasya śakyate puṇyasaṃbhāraṃ gaṇayitum /",
    "S04bsu019_u:52_15": "tadyathāpi nāma kulaputra kaścideva kulaputro vā kuladuhitā vā paramāṇurajopamāstathāgatā arhataḥ samyaksaṃbuddhā divyasauvarṇaratnamayān stūpān kārayeddhastaśatasahasrapramāṇam,",
    "S04bsu019_u:52_16": "kārayitvā caikadine dhyānāvaropaṇaṃ kuryāt,",
    "S04bsu019_u:52_17": "tacchakyaṃ mayā kulaputra teṣāṃ sauvarṇarajatamayānāṃ tathāgatānāṃ karaṇeṣu puṇyaskandhaṃ gaṇayitum /",
    "S04bsu019_u:52_18": "na tu kulaputra avalokiteśvarasya bodhisattvasya śakyate puṇyasaṃbhāraṃ gaṇayitum /",
    "S04bsu019_u:52_19": "tadyathāpi nāma kulaputra śakyate mayā śīrṣavanasyaikaikaṃ patrāṇi gaṇayitum,",
    "S04bsu019_u:52_20": "na tvavalokiteśvarasya śakyate mayā puṇyasaṃbhāraṃ gaṇayitum /",
    "S04bsu019_u:52_21": "tadyathāpi nāma kulaputra caturmahādvīpeṣu strīpuruṣadārakadārikāste sarve srotāpattiphale sakṛdāgāmiphale 'nāgāmiphale 'rhattve pratyekabodhau niyojayeyam /",
    "S04bsu019_u:52_22": "yaścaiteṣu puṇyaskandhaḥ, avalokiteśvarasya pūrvavadbālagre sa puṇyaskandhaḥ /",
    "S04bsu019_u:53_0": "ityavalokiteśvarapuṇyaskandhakathanaṃ nāma saptamaṃ prakaraṇam //",
    "S04bsu019_u:55_0": "START Kvyu 1,8:",
    "S04bsu019_u:56_0": "vaineyadharmopadeśaḥ aṣṭamaṃ prakaraṇam /",
    "S04bsu019_u:57_0": "atha ratnapāṇirbodhisattvo mahāsattvo bhagavantametadavocat - na me bhagavana kvacidīdṛśaḥ acintyastathāgatānāṃ puṇyaskandho dṛṣṭo vā śruto vā prāgeva bodhisattvabhūtasya,",
    "S04bsu019_u:57_1": "yādṛśo bhagavato 'valokiteśvarasya bodhisattvasya puṇyaskandhaḥ /",
    "S04bsu019_u:57_2": "bhagavānāha - yatkhalu kulaputra mama sadṛśāḥ gaṅgānadīvālukopamāstathāgatā arhantaḥ samyaksaṃbuddhā bhaveyuḥ,",
    "S04bsu019_u:57_3": "te caikasthāne [Vaidya_268] dhārayeyuḥ satkārāya divyakalpacīvarapiṇḍapātraśayanāsanaglānapratyayabhaiṣajyapariṣkāraiḥ,",
    "S04bsu019_u:57_4": "te ca tathāgatā arhantaḥ samyaksaṃbuddhāḥ sarvathaikatra saṃnipātyante /",
    "S04bsu019_u:57_5": "sarve avalokiteśvarasya bodhisattvasya mahāsattvasya na śankuvanti puṇyaskandhaṃ gaṇayitum /",
    "S04bsu019_u:57_6": "prāgeva kulaputra ahamekākī asmin lokadhātau viharāmi,",
    "S04bsu019_u:57_7": "tatkathaṃ śaknuyāṃ tasya puṇyaskandhaṃ vācā vyāhartum? api ca kulaputra sarve tathāgatā daśabhyo vāgbhiḥ evaṃ vācamabhāṣanta - te sattvāḥ sukhitā loke bhavanti,",
    "S04bsu019_u:57_8": "ye avalokiteśvarasya bodhisattvasya mahāsattvasya nāmadheyamanusmaranti /",
    "S04bsu019_u:57_9": "te jarāmaraṇavyādhiśokaparidevaduḥkhadaurmanasyebhyaḥ parimuktā bhavanti,",
    "S04bsu019_u:57_10": "te āpaścimasāṃsārikaṃ duḥkhaṃ nānubhavanti,",
    "S04bsu019_u:57_11": "te śuklapāṇḍarapaṭā iva rājahaṃsāḥ plutavāyuvegā iva gacchanti sukhāvatīlokadhātumamitābhasya tathāgatasya saṃmukhaṃ dharmaśravaṇāya /",
    "S04bsu019_u:57_12": "dharmaṃ śrutvā ca sāṃsārikaṃ duḥkhaṃ teṣāṃ kāye na bādhate,",
    "S04bsu019_u:57_13": "na ca rāgadveṣamohena jarāmaraṇam,",
    "S04bsu019_u:57_14": "na ca teṣāṃ kṣutpipāsā duḥkhaṃ kāye na bādhate,",
    "S04bsu019_u:57_15": "na ca te garbhāvāsaduḥkhamanusmaranti,",
    "S04bsu019_u:57_16": "tasminneva padme jāyante / dharmarasena pūryamāṇāḥ satataparigrahaṃ vyavasthāpitāḥ tāvadasmiṃllokadhātau tiṣṭhanti,",
    "S04bsu019_u:57_17": "yāvadavalokiteśvarasya bodhisattvasya dṛḍhapratijñā na paripūritā bhavati - sarvasattvā sarvaduḥkhebhyaḥ parimokṣitāḥ yāvadanuttarāyāḥ samyaksaṃbodhau na pratiṣṭhāpitā bhavanti /",
    "S04bsu019_u:58_0": "atha ratnapāṇirbodhisattvo bhagavantametadavocat - katamena kālena bhagavato 'sya dṛḍhapratijñāṃ paripūrayati,",
    "S04bsu019_u:58_1": "sarvasattvāśca mokṣamārge pratiṣṭhāpitā bhaveyuḥ? bhagavānāha - bahubhiḥ kulaputra kāraṇaiḥ sattvāḥ kāraṇāt saṃsāre saṃsaranti,",
    "S04bsu019_u:58_2": "devatā sattvān paripācayati, teṣāṃ sattvānāṃ bodhimārgamupadarśayati /",
    "S04bsu019_u:58_3": "yena yena rupeṇa vaineyāḥ sattvāḥ,",
    "S04bsu019_u:58_4": "tena tena rupeṇa dharmaṃ deśayati /",
    "S04bsu019_u:58_5": "tathāgatavaineyānāṃ sattvānāṃ tathāgatarupeṇa dharmaṃ deśayati /",
    "S04bsu019_u:58_6": "pratyekabuddhavaineyānāṃ sattvānāṃ pratyekabuddharūpeṇa dharmaṃ deśayati /",
    "S04bsu019_u:58_7": "arhattvavaineyānāṃ sattvānāmarhattvarūpeṇa dharmaṃ deśayati /",
    "S04bsu019_u:58_8": "bodhisattvavaineyānāṃ sattvānāṃ bodhisattvarūpeṇa dharmaṃ deśayati /",
    "S04bsu019_u:58_9": "maheśvaravaineyānāṃ sattvānāṃ maheśvararūpeṇa dharmaṃ deśayati /",
    "S04bsu019_u:58_10": "nārāyaṇavaineyānāṃ sattvānāṃ nārāyaṇarūpeṇa dharmaṃ deśayati /",
    "S04bsu019_u:58_11": "brahmavaineyānāṃ sattvānāṃ brahmarūpeṇa dharmaṃ deśayati /",
    "S04bsu019_u:58_12": "indravaineyānāṃ sattvānāmindrarūpeṇa dharmaṃ deśayati /",
    "S04bsu019_u:58_13": "ādityavaineyānāṃ sattvānāmādityarūpeṇa dharmaṃ deśayati /",
    "S04bsu019_u:58_14": "candravaineyānāṃ sattvānāṃ candrarūpeṇa dharmaṃ deśayati /",
    "S04bsu019_u:58_15": "agnivaineyānāṃ sattvānāmagnirūpeṇa dharmaṃ deśayati /",
    "S04bsu019_u:58_16": "varuṇavaineyānāṃ sattvānāṃ varuṇarūpeṇa dharmaṃ deśayati /",
    "S04bsu019_u:58_17": "vāyuvaineyānāṃ sattvānāṃ vāyurūpeṇa dharmaṃ deśayati /",
    "S04bsu019_u:58_18": "nāgavaineyānāṃ sattvānāṃ nāgarūpeṇa dharmaṃ deśayati /",
    "S04bsu019_u:58_19": "vighnapativaineyānāṃ sattvānāṃ vighnapatirūpeṇa dharmaṃ deśayati /",
    "S04bsu019_u:58_20": "yakṣavaineyānāṃ sattvānāṃ yakṣarūpeṇa dharmaṃ deśayati /",
    "S04bsu019_u:58_21": "vaiśravaṇavaineyānāṃ sattvānāṃ vaiśravaṇarūpeṇa dharmaṃ deśayati /",
    "S04bsu019_u:58_22": "rājavaineyānāṃ sattvānāṃ rājarūpeṇa dharmaṃ deśayati /",
    "S04bsu019_u:58_23": "rājabhaṭavaineyānāṃ sattvānāṃ rājabhaṭarūpeṇa dharmaṃ deśayati /",
    "S04bsu019_u:58_24": "mātṛpitṛvaineyānāṃ sattvānāṃ mātṛpitṛrūpeṇa dharmaṃ deśayati /",
    "S04bsu019_u:58_25": "yathā yathā vaineyānāṃ sattvānāṃ tathā tathā [Vaidya_269] rūpeṇa dharmaṃ deśayati /",
    "S04bsu019_u:58_26": "evaṃ kulaputra avalokiteśvaro bodhisattvo mahāsattvaḥ sattvān dharmaṃ deśayati,",
    "S04bsu019_u:59_0": "iti vaineyadharmopadeśo nāma aṣṭamaṃ prakaraṇam //",
    "S04bsu019_u:61_0": "START Kvyu 1,9:",
    "S04bsu019_u:62_0": "asurāśvāsanaṃ navamaṃ prakaraṇam /",
    "S04bsu019_u:63_0": "atha ratnapāṇirbodhisattvo mahāsattvo bhagavantametadavocat - paramāścaryādbhutaprāpto 'haṃ bhagavan /",
    "S04bsu019_u:63_1": "na ca me kadācidasmābhirīdṛśo viṣayo dṛṣṭo vā śruto vā,",
    "S04bsu019_u:63_2": "yādṛśo 'valokiteśvarasya bodhisattvasya mahāsattvasya viṣayaḥ /",
    "S04bsu019_u:63_3": "tādṛśastathāgatānāmapi na saṃvidyate /",
    "S04bsu019_u:64_0": "bhagavānāha - asti kulaputra asminneva jambudvīpe vajrakukṣirnāma guhā /",
    "S04bsu019_u:64_1": "atra anekānyasurakoṭīniyutaśatasahasrāṇi prativasanti sma /",
    "S04bsu019_u:64_2": "tatra kulaputra avalokiteśvaro bodhisattvo 'surarūpeṇāsurāṇāṃ dharmaṃ deśayati /",
    "S04bsu019_u:64_3": "imaṃ ca kāraṇḍavyūhamahāyānasūtraratnarājamuddeśayati /",
    "S04bsu019_u:64_4": "dharmaśravaṇāyāgatānasurānevaṃ ca kathayati sma - asurāṇāṃ dharmaṃ śṛṇvantu bhavantaḥ /",
    "S04bsu019_u:64_5": "ye cānye 'suraparṣadaste maitracittāḥ śāntacittāḥ dayācittāḥ sattvānāmantike hitasukhacittā bhāvaṃ samanvāhṛtya imaṃ kāraṇḍavyūhaṃ dharmaparyāyaṃ śrotavyam /",
    "S04bsu019_u:65_0": "atha te 'surāḥ kṛtakarapuṭā avalokiteśvarasyāntikamimaṃ dharmaparyāyaṃ śṛṇvanti sma /",
    "S04bsu019_u:65_1": "te sukhitā loke ye īdṛśaṃ cintāmaṇisadṛśaṃ kāraṇḍavyūhaṃ mahāyānasūtraratnarājamabhimukhīkurvanti,",
    "S04bsu019_u:65_2_0": "śṛṇvanti, śrutvā cābhiśraddadhāsyanti, pratīṣyanti, likhiṣyanti, likhāpayiṣyanti,",
    "S04bsu019_u:65_2_1": "dhārayiṣyanti, vācayiṣyanti, pūjayiṣyanti, cintayiṣyanti, parebhyaśca vistareṇa saṃprakāśayiṣyanti,",
    "S04bsu019_u:65_3": "bhāvayiṣyanti, paramaprītyā gauraveṇādhyāśayena ca namaskurvanti /",
    "S04bsu019_u:65_4": "teṣāṃ ca pañcānantaryāṇi karmāṇi kṣapayanti,",
    "S04bsu019_u:65_5": "kṣapayitvā pariśuddhakāyā bhaviṣyanti,",
    "S04bsu019_u:65_6": "jātismarāśca / maraṇakāle dvādaśa tathāgatā upasaṃkramiṣyanti,",
    "S04bsu019_u:65_7": "te ca sarve tathāgatā āśvāsayiṣyanti - mā bhaiṣīḥ kulaputra,",
    "S04bsu019_u:65_8": "tvayā kāraṇḍavyūhaṃ mahāyānasūtraratnarājaṃ śrutam /",
    "S04bsu019_u:65_9": "vividhāste 'rthamārgāḥ sajjīkṛtāḥ sukhāvatī gamanāya ca /",
    "S04bsu019_u:65_10": "tatra sukhāvatyāṃ lokadhātau tavārthe vicitraṃ ca te chatraṃ sihāsanaṃ sajjīkṛtam,",
    "S04bsu019_u:65_11": "divyamaulīkuṇḍalasragdāmamīdṛśasya nimittam,",
    "S04bsu019_u:65_12": "maraṇakālasamayaparipanthita eva sukhāvatīmanugacchati /",
    "S04bsu019_u:65_13": "evaṃ sa ratnapāṇe prativiśiṣṭataraṃ puṇyaphalaṃ darśayannavalokiteśvaro bodhisattvo mahāsattvo nirvāṇikīṃ bhūmimupadarśayati sma /",
    "S04bsu019_u:65_14": "asurāṇāṃ nirvāṇapathamupadarśitaṃ sarvapāpamatinivāraṇārthamanuttare bodhimārge pratiṣṭhāpanārtham /",
    "S04bsu019_u:66_0": "atha ratnapāṇirbodhisattvo mahāsattvo bhagavataḥ pādau śirasābhivandya tatraiva prakrāntaḥ //",
    "S04bsu019_u:67_0": "iti asurāśvāsanaṃ nāma navamaṃ prakaraṇam //",
    "S04bsu019_u:69_0": "START Kvyu 1,10:",
    "S04bsu019_u:70_0": "kāñcanamayabhūmyādyupasthānaṃ daśamaṃ prakaraṇam /",
    "S04bsu019_u:71_0": "athe sarvanīvaraṇaviṣkambhī bhagavantametadavocat - atidurlabhaṃ bhagavan asyāvalokiteśvarasya vikurvitāni śrūyante guṇodbhāvanāni ca /",
    "S04bsu019_u:71_1": "bhagavānāha - api ca kulaputra tasmād [Vaidya_270] vajrakukṣeryadā niṣkrāntaḥ,",
    "S04bsu019_u:71_2": "kāñcanamayyāṃ bhūmyāṃ praviṣṭaḥ,",
    "S04bsu019_u:71_3_0": "tadā guṇodbhāvanāṃ śṛṇu / tadapi pūrvatarapravacanam / tadapi samatikramya viśvabhūrnāma",
    "S04bsu019_u:71_3_1": "tathāgato 'rhan samyaksaṃbuddho babhūva vidyācaraṇasaṃpannaḥ sugato lokavidanuttaraḥ",
    "S04bsu019_u:71_3_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "S04bsu019_u:71_4": "tena kālena tena samayena ahaṃ sarvanīvaraṇaviṣkambhī bodhisattvaḥ kṣāntivādī ṛṣirabhūt girigahvarāntarakarvaṭasthānavāsī,",
    "S04bsu019_u:71_5": "manuṣyāṇāmavacare pṛthivīpradeśe vyaharan /",
    "S04bsu019_u:71_6": "tadā kālānukālaṃ mayā tasya viśvabhuvaḥ tathāgatasya sakāśāt guṇodbhāvanā avalokiteśvarasya bodhisattvasya mahāsattvasya śrutā vividhasarvasattvaparipācanam /",
    "S04bsu019_u:71_7_0": "asti sarvanīvaraṇaviṣkambhin sā kāñcanamayī nāma bhūmirasti yaduttarasyāṃ kāñcanamayyāṃ",
    "S04bsu019_u:71_7_1": "bhūmyāṃ gatvā avalokiteśvaro bodhisattvo mahāsattvo 'dhomukhānāṃ sattvānāṃ dharmaṃ",
    "S04bsu019_u:71_7_2": "deśayati sma /",
    "S04bsu019_u:71_8": "āryāṣṭāṅgikamārgaṃ nirvāṇamupadarśayati /",
    "S04bsu019_u:71_9": "sa tataḥ kāñcanamayyā bhūmyā niṣkramitvā rūpyamayyāṃ bhūmyāṃ praviśati /",
    "S04bsu019_u:71_10": "tatra sa paśyati catuṣpādikāni sattvāni puruṣapudgalāni /",
    "S04bsu019_u:71_11_0": "dṛṣṭvā teṣāmavalokiteśvaro bodhisattvo mahāsattvo sarvasattvānāmeva dharmaṃ deśayati",
    "S04bsu019_u:71_11_1": "- śṛṇvantu bhavantaḥ sarve puruṣapudgalā abhimukhaṃ dharmaparyāyaṃ pracalamānasucetasā",
    "S04bsu019_u:71_11_2": "nirvāṇikam /",
    "S04bsu019_u:72_0": "athe te sarve puruṣā avalokiteśvarasya purataḥ sthitvā etadavocat - āśvāsaya tvam /",
    "S04bsu019_u:72_1": "andhabhūtānāṃ sattvānāṃ mārgamupadarśako bhava /",
    "S04bsu019_u:72_2": "atrāṇānāṃ sattvānāṃ trāṇaṃ bhava /",
    "S04bsu019_u:72_3": "aśaraṇānāṃ sattvānāṃ śaraṇaṃ parāyaṇaṃ mātāpitṛbhūto bhava /",
    "S04bsu019_u:72_4": "tamobhibhūtānāṃ sattvānāṃ pranaṣṭamārgāṇāṃ dīpabhūto bhava /",
    "S04bsu019_u:72_5": "sacetaka, mahākaruṇayā mokṣamārgasyopadarśaka,",
    "S04bsu019_u:72_6": "sukhitāste sattvā ye tava satataṃ parigrahaṃ nāmamanusmaranti,",
    "S04bsu019_u:72_7": "udīrayanti ca / idaṃ ca samāgāḍhataraṃ duḥkhaṃ na kadācitpratyanubhavanti,",
    "S04bsu019_u:72_8": "muñcanti te hīdṛśaṃ duḥkhaṃ yāvadyādṛśaṃ vayaṃ pratyanubhavāmaḥ /",
    "S04bsu019_u:73_0": "atha sa teṣāṃ sattvānāṃ kāraṇḍavyūhaṃ nama mahāyanasūtraratnarājaṃ karṇapuṭe niścārayati sma /",
    "S04bsu019_u:73_1": "te ca sattvā amuṃ dharmaparyāyaṃ śrutvā anyonyavihitaśrotṛkarṇapuṭā niścaranti sma /",
    "S04bsu019_u:73_2": "tadapi te puruṣāḥ śrutvā avaivartikabhūminiṣpāditāḥ paramasukhasamarpitāḥ saṃskṛtāḥ /",
    "S04bsu019_u:74_0_0": "atha āryāvalokiteśvaro bodhisattvo mahāsattvastasyā rūpamayyā niṣkramyānyatarāyāṃ",
    "S04bsu019_u:74_0_1": "bhūmyāṃ praviśati sattvaparipākāya mahākaruṇāsaṃpīḍitahṛdayo 'yomayyāṃ bhūmyāṃ yatra",
    "S04bsu019_u:74_0_2": "sa rājā balirasurendro baddhaḥ /",
    "S04bsu019_u:74_1": "sa tasyaiva sakāśamupasaṃkrāntaḥ /",
    "S04bsu019_u:74_2": "upasaṃkramya ca rājño balerasurendrasya dūrataścakṣurdarśanaṃ yāti sma suvarṇabimbamiva raśmibhiḥ pramuñcamānairnānāvarṇaiḥ /",
    "S04bsu019_u:75_0": "iti kāñcanamayabhūmyādyupasthānaṃ nāma daśamaṃ prakaraṇam //",
    "S04bsu019_u:77_0": "START Kvyu 1,11:",
    "S04bsu019_u:78_0": "balisamāśvāsanamekādaśamaṃ prakaraṇam /",
    "S04bsu019_u:79_0": "atha sa rājā balirasurendro 'valokiteśvaraṃ bodhisattvaṃ mahāsattvaṃ dūrata evāgacchantaṃ paśyati sma /",
    "S04bsu019_u:79_1_0": "dṛṣṭvā ca sāntaḥpuraparivāraiḥ sārdhamanekairasuraśatasahasraiḥ kubjavāmanakādibhiḥ",
    "S04bsu019_u:79_1_1": "sahasraparivārairgatvā avalokiteśvarasya bodhisattvasya mahāsattvasya pādayornipatyedamudānayati",
    "S04bsu019_u:79_1_2": "sma -",
    "S04bsu019_u:kvyu_1,11.1_0": "adya me saphalaṃ janma jīvitaṃ puṇyameva ca /",
    "S04bsu019_u:kvyu_1,11.1_1": "adya me hīdṛśaṃ caiva paripūrṇaṃ manoratham //",
    "S04bsu019_u:kvyu_1,11.2_0": "adya me āśayaḥ pūrṇaḥ pariśuddhaśca duḥkhataḥ /",
    "S04bsu019_u:kvyu_1,11.2_1": "yanmayā darśane samyag dṛṣṭvā lokaikabāndhavaḥ //",
    "S04bsu019_u:kvyu_1,11.3_0": "tadā me sarvasaukhyaṃ ca kāme saṃtiṣṭhate punaḥ /",
    "S04bsu019_u:kvyu_1,11.3_1": "saukhyā bhavanti te sattvā sarvaduḥkhavivarjitāḥ //",
    "S04bsu019_u:kvyu_1,11.4_0": "saṃsārabandhanānmuktāstiṣṭhanti sukhamodakāḥ /",
    "S04bsu019_u:kvyu_1,11.4_1": "mamāpi darśanenaiva sarve sphuṭitabandhanāḥ /",
    "S04bsu019_u:kvyu_1,11.4_2": "dūrāddūrataraṃ yānti garūḍasyeva pannagāḥ //",
    "S04bsu019_u:80_0": "atha sa rājā balistasya bhagavato 'valokiteśvarasya pādayoḥ praṇipatya ratnapīṭhakaṃ dattvā daśanakhāñjaliṃ kṛtvaivamāha -",
    "S04bsu019_u:81_0_0": "api ca / bhagavan, niṣīdasva asminnāsane, anugrahaṃ kuru, pāparatānāṃ jātyandhabhūtānāṃ",
    "S04bsu019_u:81_0_1": "paradāragamanaprasaktānāṃ prāṇātipātodyuktānāṃ paraprāṇāhiṃsakānāṃ jarāmaraṇabhayabhītānāmudvignamānasānāṃ",
    "S04bsu019_u:81_0_2": "saṃsāraduṣṭavārtānāṃ trātā bhava /",
    "S04bsu019_u:81_1": "anāthānāṃ mātāpitṛbhūto bhava /",
    "S04bsu019_u:81_2": "duṣṭadāruṇacaṇḍabhūtānāṃ bhagavan trātā bhava /",
    "S04bsu019_u:81_3": "paramadāruṇaduṣṭapraśamako bhava /",
    "S04bsu019_u:81_4": "eṣāmasmākaṃ bandhanabaddhānāṃ tava darśanena sarvabandhanādayaḥ parimuktāḥ,",
    "S04bsu019_u:81_5": "sphuṭitāḥ dūrāddūrataraṃ palāyanti /",
    "S04bsu019_u:81_6": "tvaddarśanamātreṇa yāni tāni rājñaścakravartinaśca śubhakarmajātāni cakravartisukhāni mama saṃvidyante,",
    "S04bsu019_u:81_7": "tatsa bhagavan tādṛśaṃ dharmamārgamupadarśaya,",
    "S04bsu019_u:81_8": "yenaivaṃ punareva bandhanaduḥkhaṃ na pratyanubhavema /",
    "S04bsu019_u:81_9": "na ca punarimāni yāni sarvabandhanāni cakṣuṣu ābhāsamāgaccheyuḥ /",
    "S04bsu019_u:82_0": "atha āryāvalokiteśvaro bodhisattvo mahāsattvo rājānaṃ balimasurendramevamāha - ye mahārāja sattvānāmantike avihiṃsācittamutpādayanti,",
    "S04bsu019_u:82_1": "tathāgataśāsane piṇḍapātramanuprayacchanti,",
    "S04bsu019_u:82_2": "kāropakāraṃ bahutaraṃ kurvanti,",
    "S04bsu019_u:82_3": "na ca teṣāṃ kecitsattvāḥ svapnenāpi pīḍayanti /",
    "S04bsu019_u:82_4": "amuṃ ca kāraṇḍavyūhaṃ mahāyānasūtraratnarājaṃ likhanti,",
    "S04bsu019_u:82_5": "likhāpayanti, antato nāmadheyamapi, asmāddharmaparyāyaṃ śṛṇvanti,",
    "S04bsu019_u:82_6": "asya bodhisattvasyaikamapi piṇḍapātramanuprayacchanti,",
    "S04bsu019_u:82_7": "teṣāṃ ca dharmabhāṇakānāmasya dharmaparyāyasya dhārakānāṃ vācakānāṃ lekhakānāṃ saṃśrāvakāṇām,",
    "S04bsu019_u:82_8": "asya ca tathāgatasya dharmaparyāyamuddiśya ekadivasamapi purobhaktamapi piṇḍapātramanupradāsyati,",
    "S04bsu019_u:82_9": "te sarve cakravartirājyalābhino bhaviṣyanti /",
    "S04bsu019_u:82_10": "na ca kadācitkṣutpipāsāduḥkhaṃ pratyanubhaviṣyanti /",
    "S04bsu019_u:82_11": "na ca kadācinnarakabandhanaduḥkhaṃ pratyanubhaviṣyanti /",
    "S04bsu019_u:82_12": "na ca priyaviprayogaduḥkham /",
    "S04bsu019_u:82_13": "api ca sarvaduḥkhebhyo vimucyante /",
    "S04bsu019_u:82_14": "sukhāvatīlokadhātumanugamiṣyanti,",
    "S04bsu019_u:82_15": "tasya ca bhagavato 'mitābhasya tathāgatasya purataḥ saṃmukhaṃ dharmaṃ śrutvā vyākaraṇamanuprāpsyanti /",
    "S04bsu019_u:82_16": "api ca mahārāja / śrūyatāṃ dānaphalam / tadyathāpi nāma kulaputra ye tathāgatasyārhataḥ samyaksaṃbuddhasya tiṣṭhataḥ parinirvṛtasya vā piṇḍapātramanuprayacchanti,",
    "S04bsu019_u:82_17": "teṣāmidaṃ puṇyaskandhaṃ pravakṣyāmi /",
    "S04bsu019_u:82_18": "tadyathāpi nāma kulaputra [Vaidya_272] dvādaśagaṅgānadīvālukopamā mama sadṛśā bodhisattvā mahāsattvā bhaveyuḥ,",
    "S04bsu019_u:82_19": "te caikasthāne dhārayeyurdivyakalpatatpuṇyapramāṇamudgrahītuṃ sarvasukhopadhānena samupatiṣṭhamānāḥ,",
    "S04bsu019_u:82_20": "te 'pi sarve samagrībhūtā na śakyante ekasya piṇḍaprātrapradānasya kuśalamūlasaṃbhārasya puṇyaskandhaṃ gaṇayitum /",
    "S04bsu019_u:82_21": "prāgevāhamekākī asminnasurabhavane viharāmi /",
    "S04bsu019_u:82_22": "tadyathāpi nāma kulaputra śakyate mayā paramāṇurajasāṃ pramāṇamudgrahītum /",
    "S04bsu019_u:82_23": "na tu kulaputra śakyaṃ mayā piṇḍapātrasya puṇyaskandhaṃ gaṇayitum /",
    "S04bsu019_u:82_24": "tadyathāpi nama kulaputra caturṣu mahādvīpeṣu strīpuruṣadārakadārikādayaste sarve kṛṣikarmānte udyuktā bhaveyuḥ /",
    "S04bsu019_u:82_25": "te caturmahādvīpeṣu nānyaṃ kṛṣiṃ kārayeyuḥ /",
    "S04bsu019_u:82_26": "kālena kālaṃ nāgarājāno varṣadhārāmanuprayacchanti /",
    "S04bsu019_u:82_27_0": "te ca sarṣapān niṣpādyante / taccaikadvīpakhalaṃ kuryāt / sarve te strīpuruṣadārakadārikādayaḥ",
    "S04bsu019_u:82_27_1": "śakaṭairbhārairmuṭaiḥ pīṭhakairuṣṭrairgobhirgardabhaiḥ sarve te mardayitvā tasmin",
    "S04bsu019_u:82_27_2": "mahākhalake mahāntaṃ rāśiṃ kuryāt /",
    "S04bsu019_u:82_28": "gobhirgardabhādibhirmardayitvā mahāntaṃ rāśiṃ niṣpādayitvā /",
    "S04bsu019_u:82_29": "tacchakyaṃ kulaputra ekamekaṃ phalaṃ gaṇayitum /",
    "S04bsu019_u:82_30": "na tu kulaputra śakyate piṇḍapātrasya puṇyaskandhaṃ gaṇayitum /",
    "S04bsu019_u:82_31": "tadyathāpi nāma kulaputra sumeruḥ parvatarājaḥ caturaśītiyojanasahasrāṇi adhastādupagataḥ ūrdhveṇa caturaśītiyojanasahasrāṇyucchrayeṇa ca /",
    "S04bsu019_u:82_32": "sa kulaputra bhūrjarāśirbhavet /",
    "S04bsu019_u:82_33": "mahāsamudro melandukaparimaṇḍalaṃ bhavet /",
    "S04bsu019_u:82_34": "ye caturdvīpanivāsinaḥ puruṣadārakadārikāste ca sarve lekhakā bhaveyuḥ /",
    "S04bsu019_u:82_35": "tacca sumeruparvatarājāntaparyantaṃ likhitaṃ bhavet /",
    "S04bsu019_u:82_36": "tacca kulaputra śakyaṃ mayaikaikākṣaraṃ gaṇayitum /",
    "S04bsu019_u:82_37": "na tu kulaputra śakyate piṇḍapātrasya puṇyaskandhaṃ gaṇayitum /",
    "S04bsu019_u:82_38": "tadyathāpi nāma kulaputra lekhakāḥ sarve te daśabhūmipratiṣṭhitā bodhisattvā bhaveyuḥ paryāpannāḥ /",
    "S04bsu019_u:82_39": "yacca teṣāṃ daśabhūmipratiṣṭhitānāṃ bodhisattvānāṃ mahāsattvānāṃ puṇyaskandhaṃ tamekasya piṇḍapātrasya puṇyaskandhaṃ gaṇayitum /",
    "S04bsu019_u:82_40": "tadyathāpi nāma kulaputra gaṅgāyā nadyā vālukāsamudrasya ca śakyaṃ mayā ekaikaṃ vālukāṃ gaṇayitum,",
    "S04bsu019_u:82_41": "na tu kulaputra śakyate mayā piṇḍapātrasya puṇyaskandhaṃ gaṇayitum /",
    "S04bsu019_u:82_42": "tadyathāpi nāma kulaputra śakyate mayā sarvamaturāsrāṃ(?) pramāṇamudgrahītum /",
    "S04bsu019_u:82_43": "na śakyaṃ mayā kulaputra piṇḍapātrasya puṇyaskandhaṃ gaṇayitum /",
    "S04bsu019_u:83_0_0": "atha balisurendraḥ idaṃ ca tasya bhagavato 'valokiteśvarasyāntikātpiṇḍapātrakuśalabhūtasya",
    "S04bsu019_u:83_0_1": "sukṣetrāvarūḍhabījapātrabhūtasya nirdeśyamānasya tatsarvamanumodya sāśrudurdinavadano",
    "S04bsu019_u:83_0_2": "gadgadakaṇṭhaḥ bāṣpaparipūrṇa ucchvasan avalokiteśvaraṃ bodhisattvaṃ mahāsattvametadavocat",
    "S04bsu019_u:83_0_3": "- kīdṛśaṃ mayā bhagavan balinā karma kṛtaṃ dānaṃ dattam,",
    "S04bsu019_u:83_1": "yenehaiva janmani bandhanamanuprāptam? sāntaḥ - puraparivāreṇa kukṣetre mayā dānaṃ dattam /",
    "S04bsu019_u:83_2": "tasyaiva tatkarmaṇaḥ phalamanubhavāmi /",
    "S04bsu019_u:83_3": "athavā sarvajñakṣetre bhasmamuṣṭimupakṣiptamapi amṛtaṃ pariniṣpadyate /",
    "S04bsu019_u:83_4": "mayājñānena yajñāṃ yajitam / yadā mayā ca bhagavan tairthikadṛṣṭiparyāpannena mānagrastamānasena ca yajñaṃ yajatā mahādānasamucchrayaṃ kartumārabdham,",
    "S04bsu019_u:83_5": "tadā me tatra yajñe vāmanakarūpeṇa yācanako hiṃsraḥ samāgataḥ /",
    "S04bsu019_u:83_6_0": "tasya me maulīkuṇḍalasragdāmāni ratnābharaṇāni hyaśvarathādīni muktvā ratnakavacāni",
    "S04bsu019_u:83_6_1": "marakatapralambitāni [Vaidya_273] cāmarapralambitāni muktāhārāṇi muktikājālapralambitāni",
    "S04bsu019_u:83_6_2": "muktikājālapraticchannāni muktikākalāpajālāṅgulīkāni sauvarṇaghaṇṭikārūpyanibaddhāni",
    "S04bsu019_u:83_6_3": "raṇaraṇāyamānāni,",
    "S04bsu019_u:83_7": "(anyāni ca) kapilāsahasrāṇi rūpyapādāni sauvarṇaśṛṅgāni muktājālapralambitāni muktikājālapraticchannāni arghapātrasamāyuktāni nānāvicitraghaṇṭāratnasamāyuktāni,",
    "S04bsu019_u:83_8_0": "tādṛkṣāṇi kapilāsahasrāṇi, (anyāni ca) kumārīṇāṃ śatasahasrāṇi paramayā gurvaruṇapuṣkalatayā",
    "S04bsu019_u:83_8_1": "samanvāgatānāṃ nānāvicitrāṇāṃ kanyālakṣaṇasamalaṃkṛtānāṃ paramarūpaśobhamānāmapsarasāmapi",
    "S04bsu019_u:83_8_2": "pratispardhinīnāṃ divyālaṃkāravibhūṣitānāṃ maulīkuṇḍalasragdāmaparikṣepikāṇāṃ keyūrakaṭakanūpurakaṭimekhalāhastottaryā",
    "S04bsu019_u:83_8_3": "karṇapṛṣṭhottaryā hastāṅgulīyasamāyuktānāṃ sarasarāyamāṇamālāsamāyuktānāṃ nānāraṅgoparaktavastraprāvṛtānām,",
    "S04bsu019_u:83_9": "(anyāni) ratnapīṭhaśatasahasrāṇyanekāni suvarṇarāśirūpyarāśīni ratnarāśīni sthāpitāni /",
    "S04bsu019_u:83_10": "anekāni ca vastrābharaṇāni sthāpitāni /",
    "S04bsu019_u:83_11": "anekāni ca gokulaśatāni sagopālasamāyuktāni sajjīkṛtāni /",
    "S04bsu019_u:83_12": "anekānyannapānaśatānāṃ sthāpitāni /",
    "S04bsu019_u:83_13": "divyarasarasāgropetānyāhārāṇi sajjīkṛtāṇi /",
    "S04bsu019_u:83_14": "anekāni suvarṇarūpyamayāni daṇḍāni ratnasaṃyuktāni satataṃ vyavasthāpitāni /",
    "S04bsu019_u:83_15": "anekāni suvarṇarūpyamayāni saṃhāsanāni ratnasaṃyuktāni ca /",
    "S04bsu019_u:83_16": "divyāni cāmaradaṇḍāni dhatrāṇyupānahāni ratnapariveṣṭitāni /",
    "S04bsu019_u:83_17": "anekāni suvarṇamayāni rūpyamayāni maulikuṇḍalasragdāmasahasrāṇi ratnopacitāni /",
    "S04bsu019_u:83_18": "tasmin sa mayā rājñā śatasahasrān saṃnipatitān brāhmaṇaśatasahasraṃ saṃnipatitam /",
    "S04bsu019_u:83_19": "anekāni kṣatriyaśatasahasrāṇi saṃnipatitāni /",
    "S04bsu019_u:83_20": "tadāhaṃ bhagavan evaṃ sthānasthitānāṃ yathāsaṃnipatitānāṃ dṛṣṭvā vismayamāpannaḥ /",
    "S04bsu019_u:83_21": "trīṇi vārāṇi ekacchatrāṃ pṛthivīṃ kṛtavān /",
    "S04bsu019_u:83_22": "tatra mayā pātrabhūteṣvidaṃ dānaṃ dātumārabdham /",
    "S04bsu019_u:83_23": "etatpaurvikaṃ pāpaṃ pratideśayāmi - kṣātriyabhāryāṇāṃ gurviṇīnāṃ yāvaddhṛdayaṃ sphuṭayitvā kumārakumārikā jīvitādvayaparopitāḥ /",
    "S04bsu019_u:83_24": "tataste ca mahākṣatriyāḥ sarve mayā haḍanigaḍabandhanairbaddhāḥ /",
    "S04bsu019_u:83_25": "nītvā tāmraguhāyāmanekāni kṣatriyaśatasahasrāṇi pañcabandhanabaddhāni kṛtvā sthāpitāni pañcapāṇḍavaprabhṛtīni /",
    "S04bsu019_u:83_26": "tasyāmeva yakṣaguhāyāmupayamāni kīlakāni śṛṅkhalāsamāyuktāni teṣāṃ kṣatriyāṇāṃ hastapādāni baddhvā sthāpitāni /",
    "S04bsu019_u:83_27": "tadā me sarvadvārāṇi jṛmbhīkṛtāni /",
    "S04bsu019_u:83_28": "prathamaṃ dvāraṃ kāṣṭhamayam,",
    "S04bsu019_u:83_29": "dvitīyaṃ dvāraṃ khadiramayam,",
    "S04bsu019_u:83_30_0": "tṛtīyaṃ dvāramayomayam, caturthaṃ dvāraṃ tāmramayam, pañcamaṃ dvāraṃ rūpyamayam,",
    "S04bsu019_u:83_30_1": "ṣaṣṭhaṃ dvāraṃ suvarṇamayam, saptamaṃ dvāraṃ ratnamayam / etāni sapta dvārāṇi / ekaikadvāre",
    "S04bsu019_u:83_30_2": "pañca pañca śatāni kapāṭāni yantrasamāyuktāni /",
    "S04bsu019_u:83_31": "tasmin suvarṇamaye dvāre saptaparvatānyuparyupari sthāpitāni /",
    "S04bsu019_u:83_32": "ekaikasmin dvāre ekaikaparvatāni uparyupari sthāpitāni /",
    "S04bsu019_u:83_33": "tato 'haṃ paścāddaśarathaputramanveṣayāmi /",
    "S04bsu019_u:83_34": "kvaciddivase makṣikārūpeṇa, kvaciddivase bhramararūpeṇa, kvaciddivase varāharūpeṇa, kvaciddivase mānuṣarūpeṇa / rūpaṃ kṛtvā dine dine mṛgapakṣyādinā nānājanturūpeṇa /",
    "S04bsu019_u:83_35": "na ca saṃmukhaṃ taṃ samanupaśyāmi /",
    "S04bsu019_u:83_36": "tadā me 'nuvicintayitvā yajñaḥ prārabdhaḥ /",
    "S04bsu019_u:84_0": "tadātra me daśarathaputreṇāvatāraprekṣiṇā gatvā tena dvārasthāpitāḥ sapta parvatā utpāṭitāḥ /",
    "S04bsu019_u:84_1": "utpāṭayitvā laghunīvānyapradeśe chorayitvā uccaiḥśabdena teṣāṃ kṣatriyāṇāmārocayati [Vaidya_274] sma yudhiṣṭhiranakulasahadevabhīmasenārjunakauravādibhiḥ /",
    "S04bsu019_u:84_2": "anye rājānaḥ śabdamanuśrutaṃ śrutvā samāśvāsya svasthakāyā vyavasthitāḥ /",
    "S04bsu019_u:84_3": "sa ca tānevamāha - jīvanto yuṣmākamathavā mṛtāḥ? te kathayanti - jīvāmo bhagavan /",
    "S04bsu019_u:84_4": "tena mahāvīryeṇa puruṣeṇa sarvāṇi tāni dvārāṇi bhagnāni /",
    "S04bsu019_u:84_5": "yāvattāmraguhāyāṃ paśyati, sarve te rājāno bandhanabaddhāḥ /",
    "S04bsu019_u:84_6_0": "dṛṣṭvā ca nārāyaṇaṃ sarve te parasparaṃ vicintayanti - atha balirasurendro mṛtaḥ",
    "S04bsu019_u:84_6_1": "kālagataḥ? athavā punarapi maraṇakālo 'smākaṃ bhūtaḥ? atha te kathayanti - varamasmākaṃ",
    "S04bsu019_u:84_6_2": "saṃgrāmabhūmīmaraṇaṃ na tu bandhanabaddhānāṃ maraṇam /",
    "S04bsu019_u:84_7": "yadā bandhanabaddhāḥ kālaṃ kuryāma,",
    "S04bsu019_u:84_8": "tadā kṣatriyadharmamasmākaṃ vinaśyati /",
    "S04bsu019_u:84_9": "yadā saṃgrāmabhūmau kālaṃ kuryāma,",
    "S04bsu019_u:84_10": "tadā svargopagā vayaṃ bhavema /",
    "S04bsu019_u:85_0": "atha te rājānaḥ sarve svakaṃ svakaṃ gṛhaṃ gatāḥ /",
    "S04bsu019_u:85_1": "tadā rathayogyānyaśvāni svakasvakāni sajjīkṛtāni /",
    "S04bsu019_u:85_2": "yadā te rathaṃ sajjīkurvanti mahārhāṇi śastrāṇi,",
    "S04bsu019_u:85_3": "tadā daśarathaputreṇa vāmanakarūpamabhinirmāya mṛgājinenottarya veṇudaṇḍamupagṛhya pīṭhikāmupagṛhya saṃprasthito matsakāśam /",
    "S04bsu019_u:85_4": "dvāramāgataḥ / dvārapālairanubaddhaḥ - mā praviśa vāmanaka brāhmaṇa iti /",
    "S04bsu019_u:85_5": "sa kathayati - dūrādevāhamāgataḥ /",
    "S04bsu019_u:85_6": "atha sa dvārapālastametadavocat - brāhmaṇa /",
    "S04bsu019_u:85_7": "katamasyā bhūmestvamāgataḥ? sa tamāhacandradvīpādrājarṣirahamāgataḥ /",
    "S04bsu019_u:85_8": "atha sa dvārapālapuruṣo gatvā balimārocayati - deva,",
    "S04bsu019_u:85_9": "āgataste vāmanako brāhmaṇaḥ /",
    "S04bsu019_u:85_10": "atha sa balistametadavocat - kīdṛśaṃ vastu yācate? atha sa dvārapālastametadavocat - deva na tamanujānāmi /",
    "S04bsu019_u:85_11": "atha sa balistametadavocat - gacchantu bhavantaḥ,",
    "S04bsu019_u:85_12": "ānīyatāṃ brāhmaṇaḥ / sa tairdvārapālapuruṣairāhūyoktaḥ - praviśa mahābrāhmaṇa /",
    "S04bsu019_u:85_13": "sa praviṣṭaḥ, ratnapīṭhamanupradattam / śukrastatraiva vyavasthitaḥ /",
    "S04bsu019_u:85_14": "sa ca tasyopādhyāya iti khyāyate /",
    "S04bsu019_u:85_15": "sa taṃ balimetadavocat - eṣa kālapuruṣo 'vapraviṣṭaḥ,",
    "S04bsu019_u:85_16": "avaśyaṃ te vighāto bhaviṣyati /",
    "S04bsu019_u:85_17": "balistametadavocat - kathaṃ jānāsi bhagavan? śukra uvāca - jānāmyahaṃ tasya nimittāni cihnāni ca dṛṣṭvā /",
    "S04bsu019_u:85_18": "balirāha - kimupāyaṃ vayaṃ kuryāmaḥ? atha nārāyaṇena vicintya avaśyaṃ dānasya vipratisāraṃ bhaviṣyati /",
    "S04bsu019_u:85_19": "tena me sarasvatī mukhe nyastā,",
    "S04bsu019_u:85_20": "tadā sa kathayati - āgaccha brāhmaṇa /",
    "S04bsu019_u:85_21": "kīdṛśamabhiprāyo bhavataḥ? sa praviśyaitadavocat - dvipadabhūmī yācayāmi /",
    "S04bsu019_u:85_22": "baliruvāca - yadi tvaṃ brāhmaṇa dvipadaṃ yācase,",
    "S04bsu019_u:85_23": "mayā trīṇi padāni te 'nupradattāni /",
    "S04bsu019_u:85_24": "sa pratigrahaṃ tasyopagṛhya svastimupavadyānugṛhītaṃ tena tilapānīyasuvarṇasahitam /",
    "S04bsu019_u:85_25": "tatastena vāmanakarūpamantardhāpitam /",
    "S04bsu019_u:85_26": "atha śukro balimetadavocat - rājan kathitaṃ mayā kālapuruṣa eṣa praviṣṭaḥ /",
    "S04bsu019_u:85_27": "na ca tvayā pramāṇaṃ kṛtaṃ vacanam /",
    "S04bsu019_u:85_28": "tasyaitat karmaphalamanubhava /",
    "S04bsu019_u:85_29": "tenātmānaṃ mahāpramāṇīkṛtam /",
    "S04bsu019_u:85_30": "tasya candrādityau skandhau vyavasthitau /",
    "S04bsu019_u:85_31": "gṛhītvāsau nigaḍacakradhanustomarabhiṇḍipālāsannahya (?) /",
    "S04bsu019_u:86_0": "atha balirasurendro 'dhomukhaṃ prapatitaḥ smṛtibhraṣṭaḥ tharatharāyamānaḥ sthitaḥ /",
    "S04bsu019_u:86_1": "kiṃ kṛtya(?) svahastena mayā viṣaṃ bhakṣitam /",
    "S04bsu019_u:86_2": "dvipadāni paripūritāni / tṛtīyaṃ padaṃ na saṃvidyate /",
    "S04bsu019_u:86_3": "tadā sa kathayati - tṛtīyasya padaṃ na saṃvidyate /",
    "S04bsu019_u:86_4": "yanmama pratigrahaṃ yācitam, kīdṛśaṃ pāpaṃ karomyaham? atha nārāyaṇastametadavocat - yatrāhaṃ sthāpayāmi tatra tvayā sthātavyam /",
    "S04bsu019_u:86_5": "[Vaidya_275] atha sa balirasurendrastametadavocat - yādṛśaṃ tvayājñaptaṃ tādṛśaṃ karomyaham /",
    "S04bsu019_u:86_6": "satyaṃ kuruṣe? sa kathayati - satyaṃ satyaṃ karomyaham /",
    "S04bsu019_u:86_7": "tena satyapāśairbaddhaḥ / sā ca yajñabhūmirvināśitā / tāni ca bhāṇḍānyucchiṣṭīkṛtāni /",
    "S04bsu019_u:86_8": "tā api ca kumārikāḥ pāṇḍavaiḥ kauravairvidhvaṃsitāḥ /",
    "S04bsu019_u:86_9_0": "tāni ca suvarṇamayāni siṃhāsanāni divyāni cchatrāṇyupānahāni ratnapariveṣṭitāni ca",
    "S04bsu019_u:86_9_1": "vastrābharaṇāni ca suvarṇaghaṇṭāni suvarṇakaṭakāni ratnakhacitāni kapilāni kauravapāṇḍavairvidhvaṃsitāni /",
    "S04bsu019_u:87_0": "atha sa balirasurendro yajñabhūmerniṣkrāntaḥ śarīracintāmāpede - dātā balirudārayajñamupāsya /",
    "S04bsu019_u:87_1": "kāladānasya dattasya bandhanameva labdham /",
    "S04bsu019_u:87_2": "namo 'stu devāya / yathaiva kartā sartā sa nītvā pātālamupasthāpitaḥ sāntaḥpuraparivāraḥ /",
    "S04bsu019_u:87_3": "ākhyātaṃ hi mayā bhagavan - bhūtapūrvaṃ kurukṣetre mayā dānaṃ dattaṃ tasyaitatkarmaphalamanubhavāmi /",
    "S04bsu019_u:87_4": "tathā trātā bhavāhi me bhagavannātha,",
    "S04bsu019_u:88_0": "atha balistaṃ bhagavantamāryāvalokiteśvaraṃ bodhisattvaṃ mahāsattvaṃ stotraviśeṣaiḥ stotumārabdhaḥ - trāṇaṃ bhavāhi śubhapadmahasta /",
    "S04bsu019_u:88_1": "padmaśriyālaṃkṛtaśuddhakāya /",
    "S04bsu019_u:88_2": "amitābhamūrte śirasā namāmi /",
    "S04bsu019_u:88_3": "jaṭārdhamadhye cintāmaṇimukuṭadharāya /",
    "S04bsu019_u:88_4_0": "śubhapadmahastāya / padmaśriyā samalaṃkṛtāya / jaṭāmukuṭadharāya / sarvajñavaśīkṛtāya /",
    "S04bsu019_u:88_4_1": "bahusattvāśvāsanakarāya / hīnadīnānukampāya / dīvākaravararocanakarāya / pṛthivīvararocanakarāya /",
    "S04bsu019_u:88_4_2": "bhaiṣajyarājottamāya / suśuddhasattvāya / paramayogamanuprāptāya / mokṣapravarāya",
    "S04bsu019_u:88_4_3": "mokṣapriyāya /",
    "S04bsu019_u:88_5": "cintāmaṇivatsadṛśāya / dharmagañjaparipālanakarāya /",
    "S04bsu019_u:88_6": "ṣaṭpāramitānirdeśanakarāya / sucetanakarāya / idaṃ stotraṃ mayā kṛtamavalokiteśvarasya /",
    "S04bsu019_u:88_7": "sukhitāste sattvā ye tava nāmadheyamanusmaranti /",
    "S04bsu019_u:88_8": "mucyante te kārasūtrai rauravopapanneṣu avīcyupapanneṣu pretanagaropapanneṣu ye tava nāmadheyamanusmaranti /",
    "S04bsu019_u:88_9": "mucyante ta bahavaḥ pāpaduḥkhāt /",
    "S04bsu019_u:88_10": "sucetanāste sattvā ye tava nāmadheyamanusmaranti /",
    "S04bsu019_u:88_11": "gacchanti te sukhāvatīlokadhātum /",
    "S04bsu019_u:88_12": "amitābhasya tathāgatasya dharmamanusmaranti śṛṇvanti /",
    "S04bsu019_u:89_0_0": "atha āryāvalokiteśvaro balerindrasya vyākaraṇamanuprayacchati sma - bhaviṣyasi tvamasurendra",
    "S04bsu019_u:89_0_1": "śrīrnāma tathāgato 'rhan samyaksaṃbuddho vidyācaraṇasaṃpannaḥ sugato lokavidanuttaraḥ",
    "S04bsu019_u:89_0_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "S04bsu019_u:89_1": "sarve te 'surā vaineyā bhaviṣyanti /",
    "S04bsu019_u:89_2": "tatra tava buddhakṣetre na rāgaśabdo na dveṣaśabdo na mohaśabdo bhaviṣyati /",
    "S04bsu019_u:89_3": "ṣaḍakṣarī mahāvidyā labdhalābhā bhaviṣyati /",
    "S04bsu019_u:89_4": "tena tasya dharmadakṣiṇā upanāmitā /",
    "S04bsu019_u:89_5": "śatasahasramūlyaṃ muktāhāramupanāmitaṃ maulīkuṇḍalaṃ ca nānāratnasamuccitamupanāmitaṃ ca /",
    "S04bsu019_u:90_0": "atha āryāvalokiteśvaro dharmadeśanāṃ kartumārabdhaḥ - śṛṇu mahārāja /",
    "S04bsu019_u:90_1": "nitye dhruve śāśvate mānuṣyake ye cintayanti satataparigrahaṃ mahābhogānyanuvicintayanti dāsīdāsakarmakarapauruṣeyān,",
    "S04bsu019_u:90_2": "yāni ca mahārhāṇi vastraśayyāsanāni,",
    "S04bsu019_u:90_3": "ye ca mahārhā nidhānadhanadhānadhanadhānyakoṣakoṣṭhāgārāḥ,",
    "S04bsu019_u:90_4": "ajñānāste sattvā ye putradāradārikāmanuvicintayanti bhāryāṃ mātāpitarau /",
    "S04bsu019_u:90_5": "[Vaidya_276] ebhirvastubhirye saktāste svapnopamā eva dṛśyante /",
    "S04bsu019_u:90_6": "maraṇakālasamaye na kaścitteṣāṃ trātā bhavati /",
    "S04bsu019_u:90_7": "yadā prāṇoddharaṇaṃ bhavati, tadā jambudvīpaṃ viparītaṃ paśyati /",
    "S04bsu019_u:90_8": "atha mahatīṃ vaitaraṇīṃ pūyaśoṇitaparipūrṇāṃ paśyanti /",
    "S04bsu019_u:90_9": "ye ca mahārhā vṛkṣāstān pradīptān saprajvalitānekajvālībhūtān paśyanti /",
    "S04bsu019_u:90_10": "dṛṣṭvā ca samāpadyante / tato yamapālapuruṣaiḥ kālapāśairbaddhvā nīyante /",
    "S04bsu019_u:90_11": "tvaritaṃ tvaritaṃ kṣuradhāropacite mahāpathe pādā viśīryante /",
    "S04bsu019_u:90_12": "utkṣipte pāde ye 'nyāḥ pādāḥ prādurbhavanti,",
    "S04bsu019_u:90_13": "anekaiḥ kākagṛdhraśvānādibhirbhakṣyante /",
    "S04bsu019_u:90_14": "mahatīṃ nārakīyāṃ vedanāṃ pratyanubhavanti /",
    "S04bsu019_u:90_15": "tataḥ kṣuradhāropacitānmahāpathādavatīrya yatra ṣoḍaśāṅgulipramāṇāni kaṇṭakāni tatrānīyate,",
    "S04bsu019_u:90_16": "tata ekaikapāde pañca pañcaśatāni kaṇṭakāni praviśanti /",
    "S04bsu019_u:90_17": "sa cākrandanti - viṣayapāparatena sattvena karma kṛtam /",
    "S04bsu019_u:91_0": "atha te yamapālapuruṣā evamāhuḥ - mārṣāḥ,",
    "S04bsu019_u:91_1": "na tvayā tathāgatasya piṇḍapātraṃ niryātitam /",
    "S04bsu019_u:91_2": "na ca tvayā dharmagaṇḍīmākoṭyamānā śrutā /",
    "S04bsu019_u:91_3": "na buddhanāma gṛhītam / na ca tvayā kvaciddānāni dīyamānāni dṛṣṭvānumoditāni /",
    "S04bsu019_u:91_4": "na ca tvayā kvacit pradeśe stūpabimbāni pradakṣiṇīkṛtāni /",
    "S04bsu019_u:91_5": "sa kathayati - aśrāddho 'bhūvaṃ pāparato buddhadharmasaṃghaparivarjitaḥ pāpamitraparigṛhītaḥ kalyāṇamitraparivarjitaśca /",
    "S04bsu019_u:91_6": "te kathayanti - tasyaitatkarmaphalamanubhavase /",
    "S04bsu019_u:91_7": "sa tairyamapālakairnīyate caitatkarmabhūmimupadarśayitum /",
    "S04bsu019_u:92_0": "athe te yamapuruṣā nītvā kālasūtre mahānarake kṣipanti /",
    "S04bsu019_u:92_1": "śikṣā caikaikaśaktiśataṃ kāye vidhyanti tadapi jīvati,",
    "S04bsu019_u:92_2": "dvitīyaṃ śaktiśataṃ kāye vidhyanti tadapi jīvati,",
    "S04bsu019_u:92_3": "tṛtīyaṃ śaktiśataṃ kāye vidhyanti tadapi jīvati /",
    "S04bsu019_u:92_4": "yadā kalaṃ na kurvanti tadāgnikhadāmadhye kṣipanti /",
    "S04bsu019_u:92_5": "tadapi kālaṃ na kurvanti / tataste taptāyoguḍāmukhe viṣkambhante dahyante /",
    "S04bsu019_u:92_6": "teṣāmīṣṭamapi dantāni viśīryante,",
    "S04bsu019_u:92_7": "tālūni visphuṭante, kaṇṭhamapi tālumapi hṛdayamapi yantravatkalā nigaḍāyamānā sarvaṃ taṃ kāyaṃ dahyante /",
    "S04bsu019_u:92_8": "evameva hā rājan na kaścit trātā bhaviṣyati paraloke /",
    "S04bsu019_u:92_9": "tasmāttarhi taṃ mahārāja yatnena puṇyaṃ kartavyam /",
    "S04bsu019_u:92_10": "evaṃ sānulomikīṃ dharmadeśanāṃ kṛtvā ca taṃ rājānaṃ balimasurendramevamāha - apramattena bhavitavyam,",
    "S04bsu019_u:92_11": "na punaḥ kadācitpramādacāriṇā bhavitavyam /",
    "S04bsu019_u:92_12": "evaṃ bahudoṣaduṣṭo 'yaṃ gṛhāvāsaḥ paramadāruṇanarakabhūmiprapātanaḥ /",
    "S04bsu019_u:92_13": "tasmāttarhi mahārāja apramattena bhavitavyaṃ pāpabhīruṇā /",
    "S04bsu019_u:92_14": "paralokaṃ darśitam / api ca mahārāja / mamāntikāddharmadeśanāṃ śṛṇvato niravaśeṣāṇi pāpaskandhāni na ca supariśuddhāni /",
    "S04bsu019_u:92_15": "sarvaduḥkhataragāḍhabandhanaiḥ parimuktaḥ /",
    "S04bsu019_u:92_16": "sukhāvatīlokadhātugamanāya tava panthānaṃ pariśuddham /",
    "S04bsu019_u:92_17": "tatra ca tava saptaratnamayaṃ padmāsanaṃ prādurbhūtaṃ bhaviṣyati /",
    "S04bsu019_u:92_18_0": "yatra ratnapadme niṣadya tasya bhagavato 'mitābhasya tathāgatasyārhataḥ samyaksaṃbuddhasyāntikāt",
    "S04bsu019_u:92_18_1": "imaṃ sarvaduḥkhapāpaskandhaṃ pāpaśamanaṃ sarvadurgatisādhanaṃ anantamaṇimahāpuṇyanirdeśaṃ",
    "S04bsu019_u:92_18_2": "kāraṇḍavyūhamahāyānaṃ sūtraratnarājaṃ tvaṃ śroṣyasi,",
    "S04bsu019_u:92_19": "śrutvā ca tatraiva vyākaraṇamanuprāpsyase anuttarāyāṃ samyaksaṃbodhau,",
    "S04bsu019_u:92_20": "tāvatsupariśuddhabodhicittālaṃkāraṃ nāma bodhisattvajanma pratilapsyase /",
    "S04bsu019_u:92_21": "yāvadanuttarāṃ samyaksaṃbodhimabhisaṃbuddho bhaviṣyasi /",
    "S04bsu019_u:93_0": "[Vaidya_277]",
    "S04bsu019_u:93_1_0": "atha āryāvalokiteśvaro bodhisattvo mahāsattvastasya ca balerasurendrasya imaṃ sarvadurgatipariśodhanaṃ",
    "S04bsu019_u:93_1_1": "bodhisattvālaṃkārakāraṇḍavyūhaṃ nāma dharmālokaṃ deśayitvā taṃ rājānaṃ balimasurendraṃ",
    "S04bsu019_u:93_1_2": "samāśvāsya idamavocat - gamiṣyāmyaham /",
    "S04bsu019_u:93_2": "asmin jetavane mahāvihāre 'dya mahāsaṃnipāto bhavati /",
    "S04bsu019_u:94_0": "iti balisamāśvāsanaṃ nāmaikādaśaṃ prakaraṇam //",
    "S04bsu019_u:96_0": "START Kvyu 1,12:",
    "S04bsu019_u:97_0": "yakṣādisamāśvāsanaṃ dvādaśaṃ prakaraṇam /",
    "S04bsu019_u:98_0": "tato 'valokiteśvareṇa bodhisattvena mahāsattvena raśmaya utsṛṣṭāḥ /",
    "S04bsu019_u:98_1": "anekāni nānāvarṇāni nīlapītalohitāvadātāni māñjiṣṭhasphaṭikarajatavarṇāni /",
    "S04bsu019_u:98_2": "gatvā ca viśvabhūvastathāgatasya purato vyavasthitāni /",
    "S04bsu019_u:98_3": "tadā te devā nāgā yakṣā rākṣasā asurā garuḍāḥ kinnarā mahoragā manuṣyāḥ saṃnipatitāḥ /",
    "S04bsu019_u:98_4": "anekāni bodhisattvaśatāni saṃnipatitāni /",
    "S04bsu019_u:99_0_0": "atha teṣāṃ bodhisattvenāṃ madhye gaganagañjo nāma bodhisattva utthāyāsanādekāṃsamuttarāsaṅgaṃ",
    "S04bsu019_u:99_0_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya",
    "S04bsu019_u:99_0_2": "bhagavantametadavocat - kuto bhagavan raśmaya āgacchanti? bhagavānāha - eṣa kulaputra",
    "S04bsu019_u:99_0_3": "avalokiteśvaro bodhisattvo mahāsattvo balerasurendrasya bhavane viharati,",
    "S04bsu019_u:99_1": "tena tasmānniṣkrāmitvā amī raśmayaḥ pramuktāḥ /",
    "S04bsu019_u:99_2": "tato 'mī raśmaya āgacchanti, punastasyaiva sakāśaṃ gatāḥ /",
    "S04bsu019_u:100_0_0": "atha gaganagañjo bodhisattvo mahāsattvo bhagavantametadavocat - kenopāyena paśyeyamahamavalokiteśvaraṃ",
    "S04bsu019_u:100_0_1": "bodhisattvaṃ mahāsattvam? bhagavānāha - eṣa kulaputra ihaivāgacchatyavalokiteśvaraḥ /",
    "S04bsu019_u:100_1": "yadā avalokiteśvaro bodhisattvo mahāsattvo balerasurendrasya bhavanānniṣkrāntaḥ,",
    "S04bsu019_u:100_2": "tadā jetavane mahāvihāre divyāni puṣpavarṣāṇi patanti,",
    "S04bsu019_u:100_3": "divyāni kalpavṛkṣaśatāni paramaśobhanīyāni,",
    "S04bsu019_u:100_4": "ratnālaṃkāraśatasahasrāṇi pralambitāni,",
    "S04bsu019_u:100_5": "muktāhāraśatasahasrāṇi pralambitāni,",
    "S04bsu019_u:100_6": "kāśikavastrasaccīvarāṇi pralambitāni,",
    "S04bsu019_u:100_7": "lohitadaṇḍāni suvarṇarūpyapatrāṇi anekāni puṣpavṛkṣaśatāni anekāni puṣkariṇīśatāni puṣpaparipūrṇāni paramaśobhanīyāni prādurbhūtāni /",
    "S04bsu019_u:101_0_0": "atha gaganagañjo bodhisattvo mahāsattvo bhagavantametadavocat - nāgacchati bhagavannavalokiteśvaro",
    "S04bsu019_u:101_0_1": "bodhisattvo mahāsattvaḥ? bhagavānāha - eṣa kulaputra tato balerasurendrasya bhavanānniṣkamya",
    "S04bsu019_u:101_0_2": "paramabhīṣaṇīyaṃ tamondhakāraṃ nāma pṛthivīpradeśaṃ yakṣarākṣasānāṃ bhūmiṃ amanuṣyāvacaramapṛthivīpradeśaṃ",
    "S04bsu019_u:101_0_3": "tatra gacchati /",
    "S04bsu019_u:101_1": "yatra kulaputra candrādityau na jñāyete,",
    "S04bsu019_u:101_2": "tatra ca pṛthivīpradeśe varado nāma cintāmaṇiratnarājo 'sti /",
    "S04bsu019_u:101_3": "sa ca tatrāvabhāsaṃ kurute / anekāni yakṣarākṣasaśatasahasrāṇi tasmin dvīpe prativasanti /",
    "S04bsu019_u:101_4": "yadāvalokiteśvaro bodhisattvo mahāsattvaḥ prativasati,",
    "S04bsu019_u:101_5": "tadā darśanamātrātsarvayakṣarākṣasāḥ paramahṛṣṭatuṣṭāḥ pramuditahṛdayā bhavanti /",
    "S04bsu019_u:101_6": "atha te 'valokiteśvarasya purastāddhāvanti,",
    "S04bsu019_u:101_7": "nirdhāvanti, dhāvitvā pādayoḥ praṇipatya saṃbhāṣayanti - mā tvaṃ bhagavan śrāntaklānto yastvaṃ cirakālena dṛṣṭaḥ,",
    "S04bsu019_u:101_8": "yastvamasyāṃ tamondhakārāyāṃ bhumau viharasi /",
    "S04bsu019_u:101_9": "[Vaidya_278] sa kathayati - anekāni kartavyāni me /",
    "S04bsu019_u:101_10": "na ca mayaikasattvasyārthe ātmabhāvaḥ pariniṣpāditaḥ /",
    "S04bsu019_u:101_11": "api tu sarvasattvānāmantike mayā mahākaruṇācittatotpādayitavyā /",
    "S04bsu019_u:102_0": "atha te sarve yakṣarākṣasā divyasuvarṇaratnamayaṃ siṃhāsanaṃ prasamayanti tasyāvalokiteśvarasyārthe vicitraiḥ puṣpamayaiḥ saṃchāditam,",
    "S04bsu019_u:102_1": "yatra ca bhagavānniṣadya dharmaṃ deśayati /",
    "S04bsu019_u:102_2": "sa tairyakṣarākṣasairnītvā tatra divyasuvarṇaratnamaye siṃhāsane viśrāmitaḥ /",
    "S04bsu019_u:102_3": "tataḥ avalokiteśvarasteṣāṃ yakṣarākṣasānāṃ dharma deśayati - śṛṇvattu bhavantaḥ /",
    "S04bsu019_u:102_4": "āryakāraṇḍavyūhasya mahāyānasūtraratnarājasya catuṣpādikāmapi gāthāṃ ye śroṣyanti,",
    "S04bsu019_u:102_5": "śrutvā ca dhārayiṣyanti paryavāpsyanti pravartayiṣyanti,",
    "S04bsu019_u:102_6": "yoniśaṃ ca manasi kariṣyanti,",
    "S04bsu019_u:102_7": "teṣāmidaṃ puṇyaskandhasaṃcodano bhaviṣyati /",
    "S04bsu019_u:102_8": "tadyathāpi nāma kulaputrāḥ śakyaṃ mayā paramāṇurajasāṃ pramāṇamudgrahītum,",
    "S04bsu019_u:102_9": "na tu kulaputrāḥ śakyaṃ mayā kāraṇḍavyūhasya mahāyānasūtraratnarājasya puṇyaskandhaṃ gaṇayitum /",
    "S04bsu019_u:102_10": "tadyathāpi nāma kulaputrāḥ śakyaṃ mayā mahāsamudrasyaikamudakabinduṃ gaṇayitum,",
    "S04bsu019_u:102_11": "na tu kulaputrāḥ śakyaṃ mayā kāraṇḍavyūhasya mahāyānasūtraratnarājasya catuṣpādikāyā api gāthāyāḥ puṇyaskandhaṃ gaṇayitum /",
    "S04bsu019_u:102_12": "tadyathāpi nāma kulaputrāḥ dvādaśagaṅgānadīvālukopamāstathāgatā arhantaḥ samyaksaṃbuddhādvādaśakalpānekasthāne dhārayeyuḥ,",
    "S04bsu019_u:102_13": "cīvarapiṇḍapātraśayanāsanaglānapratyayabhaiṣajyapariṣkāraiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
    "S04bsu019_u:102_14": "te 'pi tathāgatāḥ sarve sahitā bhūtvā kāraṇḍavyūhasya mahāyānasūtraratnarājasya catuṣpādikāyā api gāthāyāḥ puṇyaskandhaṃ gaṇayituṃ na śaknuvanti sma,",
    "S04bsu019_u:102_15": "prāgevāhamekākī tamondhakārabhūmau viharāmi /",
    "S04bsu019_u:103_0": "tadyathāpi nāma kulaputrāścaturmahādvīpeṣvekaikadvīpapramāṇaṃ gṛhaṃ vihāraṃ vā kārayeddivyasuvarṇaratnamayam,",
    "S04bsu019_u:103_1": "tatra gṛhe vihāre vā stūpasahasraṃ kuryāt,",
    "S04bsu019_u:103_2": "teṣāṃ caikadine dhātvāvaropaṇaṃ kuryāt,",
    "S04bsu019_u:103_3": "yacca teṣāṃ dhātvāvaropaṇeṣu pūjāyāṃ puṇyaskandham,",
    "S04bsu019_u:103_4": "tato bahutaraṃ kāraṇḍavyūhasya mahāyānasūtraratnarājasya catuṣpādikāyā api gāthāyāḥ puṇyaskandham /",
    "S04bsu019_u:103_5": "tadyathāpi nāma kulaputrāḥ pañca mahānadyo sahasranadīparivārā mahāsamudramupasaṃkrāmanti,",
    "S04bsu019_u:103_6": "evameva kulaputrā asya kāraṇḍavyūhamahāyānasūtraratnarājasya catuṣpādikāmapi gāthāṃ śṛṇvatāṃ puṇyaughapravāhamupapravahati /",
    "S04bsu019_u:104_0": "atha te yakṣarākṣasā avalokiteśvarametadavocan - ye sattvāḥ kāraṇḍavyūhaṃ mahāyānasūtraratnarājaṃ likhāpayiṣyanti,",
    "S04bsu019_u:104_1": "teṣāṃ kidṛśaṃ puṇyaskandhaṃ bhavati? sa āha - aprameyaṃ teṣāṃ kulaputrāḥ puṇyaskandhaṃ prabhavati /",
    "S04bsu019_u:104_2": "ye kāraṇḍavyūhaṃ mahāyānasūtraratnarājaṃ likhāpayanti,",
    "S04bsu019_u:104_3": "taiścaturaśītidharmaskandhasahasrāṇi likhāpiutāni bhavanti /",
    "S04bsu019_u:104_4": "te rājāno bhavanti, cakravartinaścaturdvīpeśvarā bhavanti /",
    "S04bsu019_u:104_5": "te sahasraṃ putrāṇāṃ śūrāṇāṃ vīrāṇāṃ varāṅgarūpiṇāṃ parasainyapramardakānāṃ janayanti /",
    "S04bsu019_u:104_6": "ye satataparigrahaṃ kāraṇḍavyūhasya mahāyānasūtraratnarājasya nāmamanusmaranti,",
    "S04bsu019_u:104_7": "mucyante te īdṛśātsaṃsārikādduḥkhāt /",
    "S04bsu019_u:104_8": "jātijarāvyādhimaraṇaśokaparidevanāduḥkhadaurmanasyopāyāsaparimukta bhavanti /",
    "S04bsu019_u:104_9": "yatra yatropapadyante, tatra tatra jātau jātau jātismarā bhavanti /",
    "S04bsu019_u:104_10": "[Vaidya_279] teṣāṃ ca kāyāt gośīrṣacandanagandho vāsyati /",
    "S04bsu019_u:104_11": "nīlotpalagandhino mukhā bhavanti /",
    "S04bsu019_u:104_12": "paripūrṇagātrāśca bhavanti / mahānagnā aparimāṇapuṇyabalasamanvāgatāśca te satpurūṣā bhaviṣyanti /",
    "S04bsu019_u:104_13": "na kadācit yakṣatvaṃ na rākṣasatvaṃ na pretatvaṃ na piśācatvaṃ na pūtanātvaṃ na kaṭapūtanātvaṃ na manuṣyadāridryaṃ pratyanubhaviṣyanti /",
    "S04bsu019_u:104_14": "gaṅgānadīvālukāsamānāṃ buddhānāṃ bhagavatāṃ sevāpuṇyaskandhena samanvāgatā bhaviṣyanti /",
    "S04bsu019_u:104_15": "ye 'pi kecit kulaputrāḥ sattvā asmāt kāraṇḍavyūhamahāyānasūtraratnarājādekākṣaramapi nāmadheyamapi catuṣpādikāmapi gāthāṃ likhāpayiṣyanti,",
    "S04bsu019_u:104_16": "teṣāṃ pañcānantaryāṇi karmāṇi niravaśeṣaṃ parikṣayaṃ gamiṣyanti /",
    "S04bsu019_u:104_17": "te cābhirūpā bhaviṣyanti / prāsādikā bhaviṣyanti / darśanīyāśca bhaviṣyanti / bahujanapriyamanāpadarśanena ca bhaviṣyanti /",
    "S04bsu019_u:104_18": "teṣāṃ na kaścit kāye vyādhiḥ prabhaviṣyati /",
    "S04bsu019_u:104_19": "na cakṣurogaṃ na śrotrarogaṃ na ghrāṇarogaṃ na jihvārogaṃ na kāyarogam /",
    "S04bsu019_u:104_20": "na hīnāṅgāni bhaviṣyanti / na pratyantikeṣu janapadeṣu pratyājāyante /",
    "S04bsu019_u:104_21": "na mleccheṣu na pāpakuleṣu norabhrikeṣu na kaukkuṭikeṣu na jatyeṣu(?) pratyājāyante /",
    "S04bsu019_u:104_22": "supariśuddhakāyāśca te satpuruṣā bhaviṣyanti /",
    "S04bsu019_u:105_0": "atha āryāvalokiteśvaro bodhisattvo mahāsattva evaṃ teṣāṃ yakṣarākṣasānāṃ tamondhakāravāsināṃ sarveṣāṃ cānulomikāṃ dharmadeśanāṃ kṛtavān /",
    "S04bsu019_u:105_1": "te yakṣarākṣasāstāṃ dharmadeśanāṃ śubhāṃ śrutvā kecit srotaāpattiphale pratiṣṭhitāḥ /",
    "S04bsu019_u:105_2": "kecit sakṛdāgāmiphale, kecidanāgamiphale, kecidarhattve, kecit prabhutvabodhau pratiṣṭhitāḥ /",
    "S04bsu019_u:106_0": "ato yenāryāvalokiteśvaro bodhisattvo mahāsattvaḥ tenopasaṃkramya pādayoḥ praṇipatya evaṃ kathayanti - ihaiva bhagavan viharasva,",
    "S04bsu019_u:106_1": "mānyatra sthāne kvacidgaccha,",
    "S04bsu019_u:106_2": "vayaṃ te upasthānaparicaryāṃ kariṣyāmaḥ,",
    "S04bsu019_u:106_3": "vayaṃ ca tavāntike asminneva tamondhakārabhūmau tavārthāya divyāni sauvarṇamayāni caṃkramaṇāni kariṣyāmaḥ /",
    "S04bsu019_u:106_4": "mā bhagavannanyatra pradeśaṃ gacchasva,",
    "S04bsu019_u:106_5": "vayaṃ tavādarśanāt kathaṃ tiṣṭhāmaḥ? atha āryāvalokiteśvaro bodhisattvo mahāsattvastāṃśca yakṣarākṣasānetadavocat - anekāni ca mayā kulaputrāḥ sattvāni bodhimārge niyojayitavyāni /",
    "S04bsu019_u:106_6": "atha te sarve yakṣarākṣasāḥ kare kapolaṃ dattvā cintāparā vyavasthitāḥ /",
    "S04bsu019_u:106_7": "te parasparamevamāhuḥ - gamiṣyati ayamasmākamavalokiteśvaro bodhisattvo mahāsattvo 'nyataraṃ pṛthivīpradeśam,",
    "S04bsu019_u:106_8": "tadvayaṃ dharmasāṃkathyaviprahīṇā bhaviṣyāmaḥ /",
    "S04bsu019_u:106_9": "kimasmābhiḥ kartavyam? atha āryāvalokiteśvaro bodhisattvo mahāsattvastasyāstamondhakārāyā bhūmyāḥ saṃprasthitaḥ /",
    "S04bsu019_u:106_10": "atha te tamondhakāraprativāsino yakṣarākṣasāstasya bhagavato 'valokiteśvarasya bodhisattvasya mahāsattvasya pṛṣṭhataḥ pṛṣṭhataḥ samanubaddhā gacchanti sma /",
    "S04bsu019_u:106_11": "atha avalokiteśvaro bodhisattvo mahāsattvastānetadavocat - pratinivartayadhvam /",
    "S04bsu019_u:107_0": "te yakṣarākṣasāḥ pādau śirasā vanditvā triḥpradakṣiṇīkṛtya tatraiva ca prakrāntāḥ //",
    "S04bsu019_u:108_0": "iti yakṣādisamāśvāsanaṃ nāma dvādaśaṃ prakaraṇam //",
    "S04bsu019_u:110_0": "START Kvyu 1,13:",
    "S04bsu019_u:111_0": "[Vaidya_280]",
    "S04bsu019_u:112_0": "devabhavanabhramaṇaṃ trayodaśaṃ prakaraṇam /",
    "S04bsu019_u:113_0": "athāryāvalokiteśvaro jvaladivāgnipiṇḍamākāśe 'ntarhitaḥ /",
    "S04bsu019_u:113_1": "tato devabhavanaṃ gatvā śuddhāvāsakāyikadevaputrāṇāṃ sakāśamupasaṃkrāntaḥ /",
    "S04bsu019_u:113_2": "upasaṃkramya brāhmaṇarūpamātmānamabhinirmāyāgamat /",
    "S04bsu019_u:113_3": "tatra devanikāyeṣu sukuṇḍalo nāma devaputro daridro duścittaśceti /",
    "S04bsu019_u:113_4": "atha āryāvalokiteśvaraḥ sa tena brāhmaṇarūpeṇa tasya devaputrasya sakāśamupasaṃkrāntaḥ /",
    "S04bsu019_u:113_5": "upasaṃkramya sarveṣāṃ devānāṃ dāridryaduḥkhavyupaśamāya taṃ devaputrametadavocat - bubhukṣito 'haṃ tṛṣitaśceti /",
    "S04bsu019_u:113_6": "atha sa devaputro rudaṃstaṃ brāhmaṇametadavocat - na ca me brāhmaṇa kiṃcitsaṃvidyate /",
    "S04bsu019_u:113_7": "brāhmaṇo 'vocat - avaśyaṃ tvayā mama kiṃciddātavyam /",
    "S04bsu019_u:113_8": "atha sa devaputro vimānaṃ praviśya sarvabhāṇḍaṃ nirabhyavekṣitumārabdhaḥ /",
    "S04bsu019_u:113_9": "sa ca paripatitaṃ niveśanaṃ divyairmahārhai ratnabhāṇḍaiḥ paripūrṇaṃ dakṣiṇapārśvam,",
    "S04bsu019_u:113_10": "anyāni ca bhāṇḍāni divyarasarasāgropetairāhāraiḥ paripūrṇāni vāmapārśve vimānasya vastrābharaṇaiḥ sarvapuṣpagandhādibhiḥ paripūrṇāni /",
    "S04bsu019_u:114_0": "atha sa devaputra etad dṛṣṭaivaṃ cintāmāpede - avaśyamayaṃ sa satpātro dvāre sthito yasya darśanamātreṇāpidṛśī lakṣmīrmamānuprāptā /",
    "S04bsu019_u:114_1": "atha sa devaputrastaṃ brāhmaṇamāhūyaivamāha - ehi brāhmaṇa,",
    "S04bsu019_u:114_2": "idaṃ vimānaṃ praviśa / sa ca brāhmaṇastena devaputreṇa vimāne praviśya tairdivyaratnaiḥ pratipāditaḥ,",
    "S04bsu019_u:114_3": "divyai rasarasāgropetairāhārairbhojitaḥ,",
    "S04bsu019_u:114_4": "divyairvastraiḥ pravāritaḥ / sa bhuktvā ca svastikāramanukurute /",
    "S04bsu019_u:114_5": "atha sa devaputrastaṃ brāhmaṇametadavocat - bho brāhmaṇa,",
    "S04bsu019_u:114_6": "katamāyā bhūmyāstvamāgataḥ? brāhmaṇa āha - jetavananāmamahāvihārādahamāgataḥ /",
    "S04bsu019_u:114_7": "atha sa devaputrastametadavocat - kīdṛśī sā bhūmiḥ? atha sa brāhmaṇo devaputrametadavocat - tathāgatādhyuṣitā sā bhūmī ramaṇīyā divyamaṇiratnaparikhacitā pariśobhitā /",
    "S04bsu019_u:114_8": "paribhogāya ca tadbhūmau divyakalpavṛkṣāḥ prādurbhūtāḥ,",
    "S04bsu019_u:114_9": "manoramāṇi puṣpāṇi prādubharvanti,",
    "S04bsu019_u:114_10": "vividhāḥ puṣkariṇyo dṛśyante,",
    "S04bsu019_u:114_11": "vividhāśca śīlavanto guṇavanto dakṣiṇīyā dṛśyante viśvabhuvaḥ /",
    "S04bsu019_u:114_12": "tathāgatasyānekāni prātihāryāṇi dṛśyante /",
    "S04bsu019_u:114_13": "evaṃ sā paramaramaṇīyā devaputra bhūmiḥ /",
    "S04bsu019_u:114_14": "atha sa devaputrastaṃ brāhmaṇametadavocat - avaśyaṃ tvayā brāhmaṇa satyaṃ pratyāhāraḥ kartavyaḥ /",
    "S04bsu019_u:114_15": "athavā tvaṃ devo 'si, manuṣyo 'si vā? na ca manuṣyasyedṛśaṃ nimittaṃ bhavati yādṛśaṃ tava nimittaṃ bhavati /",
    "S04bsu019_u:114_16": "atha sa brāhmaṇastametadavocat - na devaḥ,",
    "S04bsu019_u:114_17": "api tu mānuṣo 'haṃ bodhisattvabhūtaḥ /",
    "S04bsu019_u:114_18": "evaṃ hīnadīnānukampako bodhimārgamupadarśakaḥ /",
    "S04bsu019_u:114_19": "atha sa devaputrastasmai maulikuṇḍalamupanāmayati,",
    "S04bsu019_u:114_20": "upanāmayitvā ca sa devaputra imāṃ gāthāṃ bhāṣita(vān) -",
    "S04bsu019_u:115_0": "aho guṇamayaṃ kṣetraṃ sarvadoṣavivarjitam /",
    "S04bsu019_u:115_1": "adyaiva vāpitaṃ bījaṃ adyaiva phalasaṃpadam //",
    "S04bsu019_u:116_0": "atha sa devaputra imāṃ gāthāṃ bhāṣitvā tatraiva prakrāntaḥ //",
    "S04bsu019_u:117_0": "iti devabhavanabhramaṇaṃ nāma trayodaśaṃ prakaraṇam //",
    "S04bsu019_u:119_0": "START Kvyu 1,14:",
    "S04bsu019_u:120_0": "[Vaidya_281]",
    "S04bsu019_u:120_1": "siṃhalabhramaṇaṃ caturdaśaṃ prakaraṇam /",
    "S04bsu019_u:121_0": "atha sa brāhmaṇaḥ tasmāddevanikāyādavatīrya siṃhaladvīpaṃ pratyudgataḥ /",
    "S04bsu019_u:121_1": "gatvā ca rākṣasīnāṃ purato vyavasthitaḥ kāmarūpamātmānamabhinirmāya prāsādikam /",
    "S04bsu019_u:121_2": "atha tā rākṣasyo 'nyonyamevamāhuḥ - ayamīdṛśaṃ paramakāmarūpī puruṣo dṛśyate /",
    "S04bsu019_u:121_3": "atha taṃ dṛṣṭvā ca tadā tāsāṃ rākṣasīnāṃ kāmacittamutpannam /",
    "S04bsu019_u:121_4": "tadā tasya sakāśamupasaṃkramyaitadavocan - bhavāṃstvaṃ bhajasva asmākaṃ kumārīyauvanam,",
    "S04bsu019_u:121_5": "na cāsmākaṃ svāmī saṃvidyate /",
    "S04bsu019_u:121_6": "tvaṃ ca bho puruṣa, asvāmikānāṃ svāmī bhava / agatikānāṃ gatirbhava / aparāyaṇānāṃ parayāṇo bhava /",
    "S04bsu019_u:121_7": "atrāṇānāṃ trāṇaṃ bhava / advīpānāṃ dvīpo bhava / andhānāmāloko bhava / imāni te 'nnagṛhāṇi pānagṛhāṇi vastragṛhāṇi vividhāni vicitrāṇi śayanāni udyānaramaṇīyāni puṣkiriṇīramayāṇi /",
    "S04bsu019_u:122_0": "sa kathayati - madīyamājñaptaṃ yadi kurute,",
    "S04bsu019_u:122_1": "tatsarvaṃ yuṣmākaṃ yathābhiprāyaṃ kariṣyāmi /",
    "S04bsu019_u:122_2": "tāśca tamāhuḥ - kathaṃ vayaṃ tavājñāṃ na kariṣyāmaḥ? tena tāsāmāryāṣṭāṅgikamārgamupadarśitam /",
    "S04bsu019_u:122_3": "daśa kuśalāni karmapathānyupadarśitāni /",
    "S04bsu019_u:122_4": "āgamacatuṣṭayaṃ cādhītam / atha tā rākṣasyastasyapuruṣasyāntikādāryāṣṭāṅgikamārgaṃ gṛhītvā daśa kuśalāni ca saṃsmarya,",
    "S04bsu019_u:122_5": "satyacatuṣṭayaṃ prāptvā, āgamasatyacatuṣṭayādhītāḥ, kāścitsrotāpattiphalamanuprāptāḥ,",
    "S04bsu019_u:122_6": "sakṛdāgāmiphalaṃ cānuprāptāḥ,",
    "S04bsu019_u:122_7": "anāgāmiphalaṃ cānuprāptāḥ, yāvatkāścidarhattvaṃ kāścitpratyekabodhimanuprāptāḥ,",
    "S04bsu019_u:122_8": "tadā tāsāṃ rākṣasīnāṃ rāgaduḥkhaṃ na bādhate /",
    "S04bsu019_u:122_9": "dveṣaduḥkhaṃ na bādhate / mohaduḥkhaṃ na bādhate / āghātacittaṃ na bhavati / na ca kasyacijjīvitāntarāyaṃ kurvanti /",
    "S04bsu019_u:122_10": "abhiratā dharmeṣu vyavasthitāḥ,",
    "S04bsu019_u:122_11": "śikṣāsaṃvaramupagṛhītāḥ / evaṃ cāhuḥ - punarapi na prāṇātipātaṃ kurvāmaḥ /",
    "S04bsu019_u:122_12": "yādṛśena jāmbudvīpakā manuṣyā jīvanti annena pānena,",
    "S04bsu019_u:122_13": "tādṛśajīvikayā vayaṃ jīvāmaḥ /",
    "S04bsu019_u:122_14": "punarapi rākṣasīvṛttiṃ na kurvāmaḥ /",
    "S04bsu019_u:122_15": "upāsakasaṃvaraṃ dhārayiṣyāma iti /",
    "S04bsu019_u:122_16": "tādṛśaṃ śikṣāsaṃvaramupagṛhītvā tasyaiva puruṣasya purato 'nimiṣairnayanaiḥ prekṣamāṇāḥ prasthitāḥ /",
    "S04bsu019_u:123_0": "iti siṃhalabhramaṇaṃ nāma caturdaśaṃ prakaraṇam //",
    "S04bsu019_u:125_0": "START Kvyu 1,15:",
    "S04bsu019_u:126_0": "vārāṇasībhramaṇaṃ pañcadaśaṃ prakaraṇam /",
    "S04bsu019_u:127_0": "atha āryāvalokiteśvaro bodhisattvo mahāsattvastasmātsiṃhaladvīpādavatīrya vārāṇasyāṃ mahānagaryāmuccāraprasrāvasthāne gato yatrānekānyanekāni kṛmikulaśatasahasrāṇi prativasanti /",
    "S04bsu019_u:127_1": "tato 'valokiteśvaro bodhisattvo mahāsattva upasaṃkramya tatrāsa tāni prāṇiśatasahasrāṇi dṛṣṭvā ātmānaṃ bhramararūpamabhinirmāya ghuṇaghuṇāyamāṇam /",
    "S04bsu019_u:127_2": "tadeṣāṃ śabdaṃ niścārayati - namo buddhāya,",
    "S04bsu019_u:127_3": "namo dharmāya, namaḥ saṃghāya iti / tacchrutvā te ca sarve prāṇakāḥ namo buddhāya namo dharmāya namaḥ saṃghāyeti nāmamanusmārayanti /",
    "S04bsu019_u:127_4_0": "te ca sarve buddhanāmasmaraṇamātreṇa viṃśatiśikharasamudgataṃ satkāyadṛṣṭiśailaṃ",
    "S04bsu019_u:127_4_1": "jñānavajreṇa bhittvā sarve te sukhāvatyāṃ lokadhātāvupapannāḥ sugandhamukhā nāma",
    "S04bsu019_u:127_4_2": "bodhisattvā babhūvuḥ /",
    "S04bsu019_u:127_5": "sarve te bhagavato 'mitābhasya tathāgatasyāntikādidaṃ kāraṇḍavyūhaṃ nāma mahāyānaṃ śrutvā anumodya ca nānādigbhyo vyākaraṇāni pratilabdhāni /",
    "S04bsu019_u:128_0": "[Vaidya_282]",
    "S04bsu019_u:128_1": "atha āryāvalokiteśvaro bodhisattvo mahāsattvo sattvaparipākaṃ kṛtvā tasyā vārāṇasyā mahānagaryāḥ prakrāntaḥ /",
    "S04bsu019_u:129_0": "iti vārāṇasībhramaṇaṃ nāma pañcadaśaṃ prakaraṇam //",
    "S04bsu019_u:130_0": "START Kvyu 1,16:",
    "S04bsu019_u:131_0": "magadhabhramaṇaṃ ṣoḍaśaṃ prakaraṇam /",
    "S04bsu019_u:132_0": "tadā sa magadhābhimukhaṃ pratyudgacchati /",
    "S04bsu019_u:132_1": "sa magadhaviṣayamanuprāptaḥ /",
    "S04bsu019_u:132_2": "yāvat sattvān paśyanti sma parasparaṃ māṃsabhakṣaṇaṃ kurvāṇān /",
    "S04bsu019_u:132_3": "atha āryāvalokiteśvaro bodhisattvo mahāsattvastānevamāha - kasmādbhoḥ,",
    "S04bsu019_u:132_4": "yūyaṃ anyonyaṃ māsaṃ bhakṣayatha? te cāhuḥ - nādyaiva māsaṃbhakṣaṇam,",
    "S04bsu019_u:132_5": "viṃśativarṣāṇi paripūrṇāni kāntārasya ca pratipannasya ca /",
    "S04bsu019_u:132_6": "nātra kiṃcidannapānaṃ saṃvidyate /",
    "S04bsu019_u:132_7": "tasmādvayaṃ anyonyaṃ virodhaṃ kurvāṇā jīvitāḥ /",
    "S04bsu019_u:132_8": "evaṃ kṛtvā māṃsabhakṣaṇaṃ kurvāmaḥ /",
    "S04bsu019_u:133_0_0": "atha avalokiteśvaro bodhisattvaścintāmāpede - kenopāyenāhaṃ sattvān sarvān sukhopadhānaistasmātkāntārānmahādārūṇādakālamaraṇātparimocayeyaṃ",
    "S04bsu019_u:133_0_1": "saṃtarpayeyam? athāvalokiteśvaro vividhāni varṣāṇi pravarṣitumārabdhaḥ /",
    "S04bsu019_u:133_1": "prathamamudakavarṣam / yadā udakena saṃtarpitāḥ prīṇitagātrāśca bhavanti,",
    "S04bsu019_u:133_2": "tadā paścāddivyāni piṣṭakāni rasarasāgropetāni tenāhāreṇa paripūrṇāni /",
    "S04bsu019_u:133_3": "yadāhāreṇa saṃtarpitā bhavanti tadā dhānyavarṣāṇi patanti,",
    "S04bsu019_u:133_4": "anyāni ca tilataṇḍulakolamudgamāṣakalāvamasūrayavagodhūmaśālidhānyakulatthādīni patanti sma /",
    "S04bsu019_u:133_5": "vividhāni ca vastrābharaṇāni ca pravarṣanti sma /",
    "S04bsu019_u:133_6": "yadā yadā teṣāṃ sarveṣāṃ sattvānāṃ ke 'pyabhiprāyā bhavanti,",
    "S04bsu019_u:133_7": "tadā tadā teṣāṃ sattvānāmabhiprāyā anusidhyante /",
    "S04bsu019_u:133_8": "atha te māgadhakāḥ sattvāstadidaṃ vicitraṃ svātmasukhaṃ dṛṣṭvā duḥkhaṃ ca vyupaśāntam,",
    "S04bsu019_u:133_9": "tadā paramavismayamāpannāḥ / te ca sarve ekasthāne viśrāntāḥ,",
    "S04bsu019_u:133_10_0": "viśramitvā parasparamevamāhuḥ - kasya devasyāyaṃ prabhāvaḥ? tatasteṣāṃ puruṣāṇāṃ",
    "S04bsu019_u:133_10_1": "madhye jīrṇo vṛddho mahallakaḥ kubjo gopāṇasīvakro 'dhibhagno dāṇḍaparāyaṇaḥ anekavarṣaśatasahasrāyuṣikaḥ /",
    "S04bsu019_u:133_11": "sa teṣāṃ madhye sthitvā kathayati - na yuṣmākamanyadevasya kasyacidīdṛśaṃ prabhāvo bhavati virahitādavalokiteśvarasya /",
    "S04bsu019_u:133_12": "tatastā parṣadaḥ pṛcchanti - kīdṛśaṃ tasya nimittamavalokiteśvarasya? atha sa puruṣa āryāvalokiteśvarasya guṇodbhāvanāṃ bhāṣitumārabdhaḥ -",
    "S04bsu019_u:134_0": "śṛṇuta kulaputrāḥ / avalokiteśvaro bodhisattvo mahāsattvo 'ndhabhūtānāṃ dīpabhūtaḥ,",
    "S04bsu019_u:134_1": "sūryatāpadagdhānāṃ chatrībhūtaḥ,",
    "S04bsu019_u:134_2": "tṛṣopadrutānāṃ nadībhūtaḥ, bhayabhītānāmabhayaṃdadaḥ, vyādhiparipīḍitānāṃ vaidyabhūtaḥ,",
    "S04bsu019_u:134_3": "duḥkhitānāṃ sattvānāṃ mātāpitṛbhūtaḥ,",
    "S04bsu019_u:134_4": "avīcyupapannānāṃ sattvānāṃ nirvāṇapradarśakaḥ /",
    "S04bsu019_u:134_5": "īdṛśāni bhavantastasya guṇaviśeṣāṇi /",
    "S04bsu019_u:134_6": "sukhitāste sattvā loke ye tasya nāmamanusmaranti /",
    "S04bsu019_u:134_7": "te āpaścimaṃ sāṃsārikaṃ duḥkhaṃ parivarjayanti /",
    "S04bsu019_u:134_8": "sacetanāste puruṣapuṃgavā ye avalokiteśvarasya satataparigrahaṃ puṣpadhūpaṃ niryātayanti /",
    "S04bsu019_u:134_9": "ye 'valokiteśvarasya purataścaturasraṃ maṇḍalakaṃ kurvanti,",
    "S04bsu019_u:134_10": "te rājāno bhavanti cakravartinaḥ saptaratnasamanvāgatāḥ /",
    "S04bsu019_u:134_11": "tadyathā - cakraratnam, aśvaratnaṃ hastiratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
    "S04bsu019_u:134_12": "evaṃ sapta ratnāni, ebhiḥ saptaratnaiḥ samanvāgatā bhavanti /",
    "S04bsu019_u:134_13": "ye cāvalokiteśvarasyaikamapi puṣpaṃ niryātayanti,",
    "S04bsu019_u:134_14": "te [Vaidya_283] sugandhikāyā bhavanti /",
    "S04bsu019_u:134_15": "yatra yatropapadyante tatra tatra parīpūrṇakāyāśca bhavanti /",
    "S04bsu019_u:134_16": "evaṃ sa puruṣo guṇaviśeṣaṃ kṛtavāna /",
    "S04bsu019_u:134_17": "tāśca parṣadaḥ svakasvakeṣu bhavaneṣu pratyudgatāḥ,",
    "S04bsu019_u:134_18": "anantavimalā nāma kāyapariśuddhiḥ [tāṃ] pratilabhante sma /",
    "S04bsu019_u:134_19": "atha sa jīrṇapurūṣaḥ ānulomikīṃ dharmadeśanāṃ kṛtvā svakaṃ gṛhaṃ niveśanaṃ pratyudgataḥ /",
    "S04bsu019_u:134_20": "athāvalokiteśvarastatraivākāśe 'ntarhitaḥ /",
    "S04bsu019_u:135_0": "atha sa ākāśe cintāmāpede - viśvabhūstathāgato me cirakālaṃ dṛṣṭaḥ,",
    "S04bsu019_u:135_1": "so 'nupūrveṇa jetavanaṃ vihāramanupraviṣṭaḥ /",
    "S04bsu019_u:135_2": "yāvatpaśyati anekāni devanāgayakṣagandharvāsuragaruḍakinnaramahoragamanuṣyāmanuṣyaśatasahasrāṇi /",
    "S04bsu019_u:135_3": "anekāni ca bodhisattvaśatasahasrāṇi saṃnipatitāni /",
    "S04bsu019_u:136_0": "atha gaganagañjo bodhisattvo bhagavantametadavocat - katamo 'yaṃ bhagavan bodhisattva āgacchati? bhagavānāha - eṣa kulaputra avalokiteśvaro bodhisattvo mahāsattva āgacchati /",
    "S04bsu019_u:136_1": "atha gaganagañjo bodhisattvaḥ tūṣṇīṃbhāvena vyavasthitaḥ /",
    "S04bsu019_u:136_2": "athāvalokiteśvaro bodhisattvastaṃ bhagavantaṃ triḥ pradakṣiṇīkṛtya vāmapārśve viśrāntaḥ /",
    "S04bsu019_u:137_0": "atha sa punaḥ śrāntaṃ viditvā bhagavān pṛcchati - śrāntastvaṃ kulaputra /",
    "S04bsu019_u:137_1": "kīdṛśī karmabhūmistvayā niṣpāditāḥ? tana tasya bhūtapūrvaṃ varṇitam - sadā preteṣvavīcyupapanneṣu kālasūtrarauravopapanneṣu hāhe tapane mahānarake,",
    "S04bsu019_u:137_2": "sitodake mahānarake, asicchede mahānarake, saṃvare mahānarake / eṣu mahānarakeṣu ye sattvā upapannāsteṣāṃ ca karmabhūmiḥ sattvānāmaparipākakṛtā kartavyā,",
    "S04bsu019_u:137_3": "kṛtvā cānuttarāyāṃ samyaksaṃbodhau pratiṣṭhāpayitavyāḥ /",
    "S04bsu019_u:137_4": "īdṛśo mayā sattvaparipākaḥ kṛtaḥ /",
    "S04bsu019_u:137_5": "atha gaganagañjo bodhisattvo mahāsattvaḥ paramavismayamāpannaḥ - na ca me bodhisattvabhūtasya īdṛśaṃ viṣayaṃ dṛṣṭaṃ śruta vā,",
    "S04bsu019_u:137_6": "tathāgatānāmīdṛśaṃ viṣayaṃ na saṃvidyate /",
    "S04bsu019_u:138_0": "athe gaganagañjo bodhisattvo 'valokiteśvarasya bodhisattvasya mahāsattvasya purataḥ sthitvā avalokiteśvaramevamāha - mā tvaṃ śrāntaḥ /",
    "S04bsu019_u:138_1": "kliṣṭastvam / sa āha - na cāhaṃ yuṣmākaṃ madhye śrānto na kliṣṭaḥ /",
    "S04bsu019_u:138_2": "tau parasparaṃ sāṃkathyaṃ kṛtvā tūṣṇīṃbhāvena vyavasthitau /",
    "S04bsu019_u:139_0": "atha bhagavān ṣaṭpāramitānirdeśaṃ dharmaṃ deśayitumārabdhaḥ - śṛṇvantu kulaputrāḥ /",
    "S04bsu019_u:139_1": "prathamaṃ bodhisattvabhūtena dānapāramitā paripūrayitavyā /",
    "S04bsu019_u:139_2": "evaṃ śīlapāramitā kṣāntipāramitā dhai(vī)ryapāramitā dhyānapāramitā prajñāpāramitā paripūrayitavyā /",
    "S04bsu019_u:139_3": "imāṃ cānulomikāṃ dharmadeśanāṃ kṛtvā tūṣṇīṃbhāvena vyavasthitaḥ /",
    "S04bsu019_u:139_4": "atha tāḥ parṣadaḥ svakasvakasthāneṣu prakrāntāḥ,",
    "S04bsu019_u:139_5": "te ca bodhisattvāḥ svakasvakeṣu buddhakṣetreṣu prakrāntāḥ /",
    "S04bsu019_u:140_0": "ayaṃ kāraṇḍavyūhamahāyānasūtraratnarājasya prathamo nirvyūhaḥ sarvakarmaviśodhano 'nuttarabodhimārgapratiṣṭhāpakaḥ samāptaḥ /",
    "S04bsu019_u:143_0": "START Kvyu 2,1:",
    "S04bsu019_u:144_0": "[Vaidya_284]",
    "S04bsu019_u:145_0": "dvitīyo nirvyūhaḥ /",
    "S04bsu019_u:146_0": "aśvarājavarṇanaṃ prathamaṃ prakaraṇam /",
    "S04bsu019_u:147_0": "atha sarvanīvaraṇaviṣkambhī bhagavantametadavocat - ākhyāhi bhagavan avalokiteśvarasya bhūtapurvaṃ kṛtamete samādhayaḥ,",
    "S04bsu019_u:147_1": "yairavalokiteśvaraḥ samāpannaḥ /",
    "S04bsu019_u:147_2": "bhagavānāha - aprameyairasaṃkhyeyaiḥ samādhikoṭiniyutaśatasahasraiḥ samāpannau 'valokiteśvaraḥ,",
    "S04bsu019_u:147_3": "yeṣāṃ samādhīnāṃ (na) śakyaṃ sarvatathāgataiḥ paryantamadhigantum /",
    "S04bsu019_u:147_4": "atha sarvanīvaraṇaviṣkambhī āha - nirdeśaya bhagavaṃstāni samādhīni sarvasattvānukampayā /",
    "S04bsu019_u:147_5": "bhagavānāha - tadyathāpi nāma kulaputra ākārakaro nāma samādhiḥ,",
    "S04bsu019_u:147_6_0": "prabhākaro nāma samādhiḥ, vajrodgato nāma samādhiḥ, sūryaprabho nāma samādhiḥ, vikiriṇo",
    "S04bsu019_u:147_6_1": "nāma samādhiḥ, keyūro nāma samādhiḥ, dhvajāgro nāma samādhiḥ, alaṃkāro nāma samādhiḥ,",
    "S04bsu019_u:147_6_2": "vyūharājo nāma samādhiḥ, daśadigvyavalokano nāma samādhiḥ,",
    "S04bsu019_u:147_7": "cintāmaṇivaralocano nāma samādhiḥ,",
    "S04bsu019_u:147_8": "dharmadharo nāma samādhiḥ, samudrāvarohaṇo nāma samādhiḥ,",
    "S04bsu019_u:147_9": "abhinamito nāma samādhiḥ, uṣṇīṣakuṇḍalo nāma samādhiḥ, candravaralocano nāma samādhiḥ,",
    "S04bsu019_u:147_10": "bahujanaparivāro nāma samādhiḥ,",
    "S04bsu019_u:147_11": "devakuṇḍalarocano nāma samādhiḥ,",
    "S04bsu019_u:147_12": "kalpadvīpo nāma samādhiḥ, prātihāryasaṃdarśano nāma samādhiḥ,",
    "S04bsu019_u:147_13": "padmottamo nāma samādhiḥ, avīcisaṃśoṣaṇo nāma samādhiḥ,",
    "S04bsu019_u:147_14": "rucito nāma samādhiḥ, devamaṇḍalo nāma samādhi, amṛtabindurnāma samādhiḥ, prabhāmaṇḍalo nāma samādhiḥ, samudrāvagāhano nāma samādhiḥ,",
    "S04bsu019_u:147_15": "vimānanirvyūho nāma samādhiḥ,",
    "S04bsu019_u:147_16": "kalaviṅkasvaro nāma samādhiḥ,",
    "S04bsu019_u:147_17": "nīlotpalagandho nāma samādhiḥ,",
    "S04bsu019_u:147_18": "ārūḍho nāma samādhiḥ, vajrakuco nāma samādhiḥ, dviradarato nāma samādhiḥ, siṃhavikrīḍito nāma samādhiḥ,",
    "S04bsu019_u:147_19_0": "anuttaro nāma samādhiḥ, damano nāma samādhiḥ, candrottaryo nāma samādhiḥ, ābhāsakaro",
    "S04bsu019_u:147_19_1": "nāma samādhiḥ, śatakiraṇo nāma samādhiḥ, vicchurito nāma samādhiḥ, prabhākaro nāma",
    "S04bsu019_u:147_19_2": "samādhiḥ, svākārakaro nāma samādhiḥ, asurasaṃcodano nāma samādhiḥ,",
    "S04bsu019_u:147_20": "bhavasaṃśodhano nāma samādhiḥ,",
    "S04bsu019_u:147_21": "nirvāṇasaṃcodano nāma samādhiḥ,",
    "S04bsu019_u:147_22": "mahādvīpo nāma samādhiḥ, dviparājo nāma samādhiḥ, bhavottārakaro nāma samādhiḥ,",
    "S04bsu019_u:147_23": "akṣarakaro nāma samādhiḥ, devābhimukho nāma samādhiḥ, yogakaro nāma samādhiḥ, paramārthadarśano nāma samādhiḥ,",
    "S04bsu019_u:147_24": "vidyunnāma samādhiḥ, nāmavyuho nāma samādhiḥ, siṃhavijṛmbhito nāma samādhiḥ,",
    "S04bsu019_u:147_25": "svātimukho nāma samādhiḥ, āgamanāgamano nāma samādhiḥ, buddhivisphuraṇo nāma samādhiḥ,",
    "S04bsu019_u:147_26": "smṛtīndriyasaṃvardhano nāma samādhiḥ,",
    "S04bsu019_u:147_27": "abhimukto nāma samādhiḥ, jayavāhano nāma samādhiḥ, mārgasaṃdarśano nāma samādhiḥ /",
    "S04bsu019_u:147_28": "ebhiṃ kulaputra avalokiteśvaro bodhisattvo mahāsattvaḥ samādhibhiḥ samanvāgataḥ /",
    "S04bsu019_u:147_29": "tasyaikakaromavivare samādhiśatasahasrāṇi santi /",
    "S04bsu019_u:147_30": "ayaṃ kulaputra avalokiteśvarasya paramapuṇyasaṃbhāraḥ /",
    "S04bsu019_u:147_31": "īdṛśastathāgatānāṃ puṇyasaṃbhāro na saṃvidyate,",
    "S04bsu019_u:147_32": "prāgeva bodhisattvabhūtasya /",
    "S04bsu019_u:148_0": "[Vaidya_285]",
    "S04bsu019_u:148_1": "bhūtapūrvaṃ kulaputra ahaṃ siṃhalarājo nāma bodhisattvabhūto 'bhūvam /",
    "S04bsu019_u:148_2": "tato 'haṃ siṃhaladvīpayātrāṃ saṃprasthitaḥ /",
    "S04bsu019_u:148_3": "pañcabhirvaṇikputraśataiḥ sārdhaṃ śakaṭairbhārairmūṭaiḥ piṭharairuṣṭrairgobhirgardabhādibhiḥ prabhūtaṃ paṇyamāropya siṃhaladvīpaṃ saṃprasthitaḥ /",
    "S04bsu019_u:148_4": "tato 'nupūrveṇa grāmanagaranigamaparṇapattaneṣu caṃcūryamāṇaḥ siṃhaladvīpamanuprāptaḥ,",
    "S04bsu019_u:148_5": "yena nipuṇaṃ tadyānapātraṃ pratipāditam /",
    "S04bsu019_u:148_6": "tadā me karṇadhārā āhuḥ - kathaya kathaya yuṣmākaṃ katamadvīpeṣu gamanāyedṛśā vāyavo vānti? athavā ratnadvīpeṣu vāyavo vānti,",
    "S04bsu019_u:148_7": "athavā rākṣasadvīpeṣu vāyavo vānti? atha karṇadhāra evamāha - yatkhalu devo jānīyāt - siṃhaladvīpeṣu vāyavo vānti /",
    "S04bsu019_u:148_8": "atha tadyānapātramāruhya siṃhaladvīpaṃ saṃprasthitaḥ /",
    "S04bsu019_u:149_0": "tato 'haṃ siṃhaladvīpanivāsinībhī rākṣasībhiḥ saṃprasthito viditvā akālavāyava utsṛṣṭāḥ /",
    "S04bsu019_u:149_1": "tacca tadyānapātraṃ khaṇḍakhaṇḍaṃ viśīrṇam /",
    "S04bsu019_u:149_2": "te ca vaṇikpuruṣā udake patitā bāhubalena saṃtartumārabdhāḥ /",
    "S04bsu019_u:149_3": "tatastīrasya samīpamanuprāptāḥ /",
    "S04bsu019_u:150_0": "tato rākṣasīnāṃ pañca śatāni niṣkrāntāni kilakilāyamānāni /",
    "S04bsu019_u:150_1": "kumārīrūpamabhinirmāya tadā kūlasya samīpamanuprāptāḥ /",
    "S04bsu019_u:150_2": "uttārya śāṭakāni dattvā udakebhya utkṣiptāḥ /",
    "S04bsu019_u:150_3": "te ca svakīyāni vastrāṇi śarīre lagnāni gṛhītvā niṣpīḍitumārabdhāḥ /",
    "S04bsu019_u:150_4": "niṣpīḍayitvā te tasmātsthānādatikramya anyapradeśe mahataścampakavṛkṣasya tale viśrāntāḥ /",
    "S04bsu019_u:150_5": "viśramitvā parasparaṃ sāṃkathyaṃ kartumārabdhāḥ - ko 'smākamupāyaḥ saṃvidyate? te kathayanti - nāsmākaṃ upāyasya sthānam /",
    "S04bsu019_u:150_6": "evaṃ sāṃkathyaṃ kṛtvā tūṣīṃbhāvena vyavasthitāḥ /",
    "S04bsu019_u:150_7": "atha teṣāṃ rākṣasyaḥ puruṣāṇāṃ purataḥ sthitvaivamāhuḥ - svāgatam /",
    "S04bsu019_u:150_8": "bhavanta āgacchatām, asvāmikānāṃ svāmī bhava / agatikānāṃ gatiko bhava / advīpānāṃ dvīpo bhava / anālayanānāṃ aparāyaṇānāṃ ālayo bhava,",
    "S04bsu019_u:150_9": "parāyaṇo bhava / imāni te 'nnagṛhāṇi pānagṛhāṇi yānagṛhāṇi vastragṛhāṇi kaṭakakeyūrāṇāṃ maulikuṇḍalānāṃ gṛhāṇi udyānaramaṇīyāni puṣkiriṇīramaṇīyāni saṃtiṣṭhanti /",
    "S04bsu019_u:150_10": "tābhī rākṣasībhirekaikaṃ puruṣaṃ gṛhītvā svakaṃ svakaṃ niveśanaṃ pratyudgatāḥ /",
    "S04bsu019_u:150_11": "yā ca tāsāṃ rākṣasīnāṃ vṛddhatarā,",
    "S04bsu019_u:150_12": "tayāhaṃ svakīyaṃ niveśanaṃ nītvā divyarasasāgropetenāhāreṇa saṃtarpitaḥ /",
    "S04bsu019_u:150_13": "saṃtarpayitvā krīḍitumārabdhā /",
    "S04bsu019_u:150_14": "sa tu tato mānuṣyakena saukhyena saṃtarpitaḥ /",
    "S04bsu019_u:150_15": "evaṃ dvitrisaptadinānyatikrāntāni /",
    "S04bsu019_u:150_16": "sa rātrau śayitaḥ / evaṃ yāvatpaśyati ratikarahasanaṃ tadāhaṃ vismayamāpannaḥ /",
    "S04bsu019_u:150_17": "na kadācitsyānmayā dṛṣṭaṃ vā śrutaṃ vā prajvalitameva ratikarahasanam,",
    "S04bsu019_u:150_18": "tadaiva mayā tasya pratyāhāraḥ kṛtaḥ - kiṃ kāraṇaṃ tvaṃ hasase? iyaṃ siṃhaladvīpanivāsinī rākṣasī /",
    "S04bsu019_u:150_19": "sā tava jivitāntarāyaṃ kariṣyati /",
    "S04bsu019_u:150_20": "tadā me tasya pratyāhāraḥ kṛtaḥ - tvaṃ jānāsi rākṣasīti? sa kathayati - yadi na pratīyasi,",
    "S04bsu019_u:150_21": "dakṣiṇapanthalikāṃ gṛhītvā anuvicaran gaccha /",
    "S04bsu019_u:150_22": "tatrāyaṃ sa nagaramūrdhvamuccaṃ gavākṣatoraṇaviprahīṇaṃ cāpratihatam /",
    "S04bsu019_u:150_23": "tatrānekāni vaṇigjanāni bhakṣayitvā asthīniprakṣiptāni /",
    "S04bsu019_u:150_24": "anye ca jīvanto anye ca mṛtāḥ /",
    "S04bsu019_u:150_25": "yadi na pratīyasi, tadapi mārgaṃ gaccha / gatvā ca mārgaṃ nirīkṣasva, tadā me śraddhāsyasi / tadā tasyāstena mohajālā nāma nidrāti sā /",
    "S04bsu019_u:151_0": "[Vaidya_286]",
    "S04bsu019_u:151_1": "atha sa bodhisattvo rātriprathamayāme samaye tasyā rākṣasyāḥ sakāśādutthāya saṃprasthitaḥ /",
    "S04bsu019_u:151_2": "candrāvabhāsaṃ khaṅgaṃ sajjīkṛtam /",
    "S04bsu019_u:151_3": "upagṛhyānuvicaraṃstāṃ dakṣiṇapanthalikāṃ gṛhītvā saṃprasthitaḥ /",
    "S04bsu019_u:151_4": "anupūrveṇāyasaṃ nagaramanuprāptaḥ,",
    "S04bsu019_u:151_5": "samantena parikramati / na ca dvārāṇi gavākṣāṇi samanupaśyati /",
    "S04bsu019_u:151_6": "atha tasminnāyase nagare mahān yaścampakavṛkṣastatraivāruhya tato mayā teṣāmutkāsanaśabdaḥ kṛtaḥ /",
    "S04bsu019_u:151_7": "tato me vaṇikpuruṣāḥ kathayanti - yatkhalu mahāsārthavāho jānīyāt - vayaṃ rākṣasībhirāyase nagare prakṣiptāḥ /",
    "S04bsu019_u:151_8": "tadā dine dine śataṃ puruṣāṇāṃ gṛhītvā bhakṣayanti /",
    "S04bsu019_u:151_9": "tān bhakṣayitvā asthīnyatraivāyase nagare kṣipanti /",
    "S04bsu019_u:151_10": "tena tasya bhūtapūrvaṃ varṇitam /",
    "S04bsu019_u:151_11": "tadāhaṃ campakavṛkṣādavatīrya punareva dakṣiṇāṃ panthalikāṃ gṛhītvā anuvicaran tvarita āgacchāmi sma /",
    "S04bsu019_u:152_0": "atha ratikaro māmetadavocat - dṛṣṭaste sārthavāha madvacanam? uktaṃ ca mayā - dṛṣṭaṃ yuṣmākaṃ satyaṃ sāṃkathyakṛtam /",
    "S04bsu019_u:152_1": "tadā me 'sya pratyāhāraḥ kṛtaḥ - satyameva,",
    "S04bsu019_u:152_2": "ka upāyo 'smākam? atha sa ratikara etadavocat - asti me mahāsārthavāhopāyam,",
    "S04bsu019_u:152_3": "yenopāyena siṃhaladvīpāt svastikṣemābhyāṃ jambūdvīpaṃ nirgacchasi /",
    "S04bsu019_u:152_4": "punareva jambudvīpamapasarasi /",
    "S04bsu019_u:152_5": "atha sa ratikaro māmetadavocat - asti tasminneva dvīpe mahāsamudratīre devabālāho nāmāśvarājo hīnadīnānukampakaḥ /",
    "S04bsu019_u:152_6": "sa ca bālāho 'śvarājaḥ / sarvaśvetānāmauṣadhīṃ bhuktvā suvarṇavālukāsthale āvartanaparivartanasaṃparivartanaṃ kṛtvā śarīraṃ pracchoḍayati,",
    "S04bsu019_u:152_7": "pracchoḍayitvā pratyāhāraṃ kurute - kaḥ pāragāmī,",
    "S04bsu019_u:152_8": "kaḥ pāragāmī kaḥ pāragāmīti? tvayaivaṃ vaktavyam - ahaṃ deva pāragāmīti /",
    "S04bsu019_u:152_9": "evaṃ sāṃkathyaṃ kṛtvā sā rākṣasī samīpamupagamya sārdhaṃ śayita eva prativibuddhā /",
    "S04bsu019_u:152_10": "sā kathayati - āryaputra, kathaṃ te śarīraṃ śītalam? tadā mayā tasyā mṛṣāvādaṃ pratyāhāraṃ kṛtam /",
    "S04bsu019_u:152_11": "bahirnagarasya uccāraprasraveṇa niṣkrānto 'ham,",
    "S04bsu019_u:152_12": "tataḥ śarīraṃ śītalam / ityuktvā sā punarapi śayitā /",
    "S04bsu019_u:152_13": "tataḥ prātaḥ sūryasya cābhyudgamanakālasamaye utthāya teṣāṃ vaṇikpurūṣāṇāmārocayati sma - āgacchantu bhavanto bahirnagarasya gacchāmaḥ /",
    "S04bsu019_u:152_14": "te sarve sahitāḥ samagrā bahirnagarasya saṃprasthitāḥ /",
    "S04bsu019_u:152_15": "te ca bahirnagarasya gatvā ekānte viśrāntāḥ sāṃkathyaṃ kartumārabdhāḥ - kasya kīdṛśī bhāryā snehavatī? kecitkathayanti - atisnehaṃ na kurute /",
    "S04bsu019_u:152_16": "kecitkathayanti - mama divyarasarasāgropetairāhāraiḥ saṃdhārayati /",
    "S04bsu019_u:152_17": "kecit kathayanti - nānāvidhairvastrairmama saṃdhārayati /",
    "S04bsu019_u:152_18": "kecitkathayanti - mama divyamaulīkuṇḍalasragdāmāni dhārayati /",
    "S04bsu019_u:152_19": "kecitkathayanti - nāsmākaṃ kāyadaurbalyam /",
    "S04bsu019_u:152_20": "kecitkathayanti - mama vividhāni candanakarpūrakastūrikādīni dhārayati /",
    "S04bsu019_u:152_21": "evaṃ taiḥ sāṃkathyaṃ kṛtam / tadā teṣāṃ vaṇikpuruṣāṇāṃ pratyāhāraṃ karoti sma - na yuṣmākaṃ yuktamidaṃ yadvayaṃ rākṣasībhiḥ prasaktāḥ /",
    "S04bsu019_u:152_22": "iti śrutvā te vihvalībhūtāḥ evamāhuḥ - satyaṃ mahāsārthavāha,",
    "S04bsu019_u:152_23": "rākṣasī siṃhaladvīpanivāsinīti /",
    "S04bsu019_u:152_24": "tadā teṣāṃ mayā pratyāhāraḥ kṛtaḥ - satyaṃ satyaṃ buddhadharmasaṃghebhyaṃ,",
    "S04bsu019_u:152_25_0": "neyaṃ mānuṣī, rākṣasī / atha te vaṇikpuruṣāḥ kathayanti - kāsmākaṃ gatiḥ? kiṃ parāyaṇam?",
    "S04bsu019_u:152_25_1": "tadā teṣāṃ mayā pratyāhāraḥ kṛtaḥ - asmākaṃ gatiḥ śaraṇaṃ parāyaṇam? [Vaidya_287]",
    "S04bsu019_u:152_25_2": "vaṇikpurūṣāḥ kathayanti - upadarśaya sārthavāha /",
    "S04bsu019_u:152_26": "atha sa teṣāmevamāha - asti yuṣmākaṃ siṃhaladvīpe bālāho nāma aśvarājaḥ /",
    "S04bsu019_u:152_27": "sa ca hīnadīnānukampakaḥ / sa sarvaśvetānāmauṣadhīrbhuktvā suvarṇavālukāsthale āvartanaṃ karoti /",
    "S04bsu019_u:152_28": "kṛtvā ca śarīraṃ pracchoḍayitvā vāṇīṃ pratyāharediti - kaḥ pāragāmī kaḥ pāragāmī kaḥ pāragāmīti /",
    "S04bsu019_u:152_29": "tatrāsmābhirgantavyam - vayaṃ pāraṃgāmina iti /",
    "S04bsu019_u:152_30": "atha te vaṇikpurūṣā ūcuḥ - katame dine gacchāmo vayam? sa pratyāhāraṃ kartumārabdhaḥ - tṛtīye divase 'vaśyaṃ gantavyam /",
    "S04bsu019_u:152_31": "puruṣeṇa saṃbalaṃ kartavyamiti /",
    "S04bsu019_u:152_32": "te kriyākāraṃ kṛtvā punareva tannagaraṃ praviṣṭāḥ svakasvakaṃ niveśanamupagatā /",
    "S04bsu019_u:152_33": "tābhī rākṣasībhiḥ saṃbhāṣitāḥ - śrāntastvam,",
    "S04bsu019_u:152_34": "dṛṣṭāste tānyudyānaramaṇīyāni puṣkariṇīśatāni ramaṇīyāni? sa kathayati - na ca te kiṃcid dṛṣṭam /",
    "S04bsu019_u:152_35": "atha sā rākṣasī tametadavocat - santi āryaputra vividhānyasmin siṃhaladvīpe udyānaramaṇīyāni puṣkariṇīramaṇīyāni vividhavicitrapuṣpaparipūrṇāni /",
    "S04bsu019_u:152_36": "anekāni ca puṣkariṇīśatāni ramaṇīyāni /",
    "S04bsu019_u:152_37": "sa pratyāhāraṃ kartumārabdhaḥ - tṛtīye divase gamiṣyāmītyataḥ saṃbalaṃ kartavyam /",
    "S04bsu019_u:152_38": "udyānabhūmidarśanāyopasaṃkramiṣyāmi /",
    "S04bsu019_u:152_39": "tāni ca vividhāni puṣkariṇīśatāni ramaṇīyāni udyānaśatāni puṣpaparipūrṇāni paśyāmi /",
    "S04bsu019_u:152_40": "tāni ca vividhāni puṣpāṇi gṛhītvā āgamiṣyāmi /",
    "S04bsu019_u:152_41": "sā kathayati sma - āryaputra /",
    "S04bsu019_u:152_42": "evaṃ karomyaham / tatastena śarīramanuvicintya /",
    "S04bsu019_u:152_43": "(?) atha rākṣasyo jānanti yogaṃ tenāsmākaṃ (?) jīvitāntarāyaṃ kariṣyanti /",
    "S04bsu019_u:152_44": "īdṛśaṃ śarīramanuvicintya tūṣṇīṃbhāvena vyavasthitaḥ /",
    "S04bsu019_u:152_45": "tasya tayā praṇītāpraṇītānyāhārāṇyanupradattā /",
    "S04bsu019_u:152_46": "bhuktvā ca ucchvāsaṃ choritam /",
    "S04bsu019_u:152_47": "sā kathayati rākṣasī - āryaputra kiṃ kāraṇaṃ ucchvāsaṃ choritam? atha sa tāmetadavocat - svadeśābhiratā jāmbudvīpakā manuṣyāḥ /",
    "S04bsu019_u:152_48": "sā āha - kiṃ karoṣyāryaputra svakīyena viṣayena? asminneva siṃhaladvīpe vividhānyannagṛhāṇi pānagṛhāṇi vastragṛhāṇi vividhānyudyānaramaṇīyāni puṣkariṇīramaṇīyāni /",
    "S04bsu019_u:152_49": "vividhasukhamanubhavase / kiṃ jambudvīpamanuśocase? tadāhaṃ tūṣṇīṃbhāvena vyavasthitaḥ /",
    "S04bsu019_u:152_50": "sa taṃ divasamatikrāntaḥ / dvitīye divase praṇītānyāhārāṇi satvaramanupradattāni sajjīkṛtāni /",
    "S04bsu019_u:152_51": "tṛtīye divase pratyūṣakālasamaye sarve te saṃprasthitāḥ /",
    "S04bsu019_u:152_52": "te ca bahirnagarasya niṣkrāntāḥ /",
    "S04bsu019_u:152_53": "niṣkramitvā kriyākāraṃ kartumārabdhāḥ /",
    "S04bsu019_u:152_54": "na punaḥ kenacit punareva siṃhaladvīpo nirīkṣitavyaḥ /",
    "S04bsu019_u:152_55": "tvaritamasmābhirgantavyam / īdṛśaṃ kriyākāraṃ kṛtvā saṃprasthitāḥ tvaritaṃ tvaritameva laghu laghveva gacchanti /",
    "S04bsu019_u:152_56": "anupūrveṇa yatra sa bālāhako 'śvarājastatrānuprāptāḥ /",
    "S04bsu019_u:152_57": "yāvatpaśyanti bālāhamaśvarājam /",
    "S04bsu019_u:152_58": "taṃ sarvaśvetānāmauṣadhīmāsvādayati /",
    "S04bsu019_u:152_59": "āsvādayitvā suvarṇavālukāsthale āvartanaṃ karoti /",
    "S04bsu019_u:152_60": "kṛtvā ca śarīraṃ pracchoḍayati /",
    "S04bsu019_u:152_61": "yadā śarīraṃ pracchoḍayati tadā siṃhaladvīpaṃ calati sma /",
    "S04bsu019_u:152_62": "trīṇi vākyāni pratyāharati sma - kaḥ pāragāmī,",
    "S04bsu019_u:152_63": "kaḥ pāragāmī, kaḥ pāragāmīti? atha sa bālāho 'śvarājastānetadavocat - bho vaṇikpuruṣāḥ /",
    "S04bsu019_u:152_64": "yadā śarīraṃ pracchoḍayāmi, na tadā yuṣmākaṃ kenacitsiṃhaladvīpo nirīkṣitavyaḥ /",
    "S04bsu019_u:152_65": "na kenaciccakṣurvisphuritavyam /",
    "S04bsu019_u:152_66": "te tādṛśaṃ kriyākāraṃ kṛtvā...... / tadāhaṃ prathamataramārūḍhaḥ,",
    "S04bsu019_u:152_67": "[Vaidya_288] paścātpañcaśatāṇi vaṇigjanāḥ /",
    "S04bsu019_u:152_68": "yadā te ārūḍhāḥ tadā siṃhaladvīpanivāsinyo rākṣasyaḥ kilakilāyamānāḥ pṛṣṭhato dhāvanti sma rudantyaḥ karuṇakaruṇairvilāpaiḥ /",
    "S04bsu019_u:152_69": "tatastai rudacchabdaṃ śrutvā pratinivartya nirīkṣitumārabdham /",
    "S04bsu019_u:152_70": "tairnirīkṣyante / tadā te 'dhomukhā udake patanti sma /",
    "S04bsu019_u:152_71": "yadā te udake patitāḥ, tadā rākṣasya utkṣipya māṃsaṃ bhakṣayanti sma /",
    "S04bsu019_u:152_72": "tadāhamekākī jambūdvīpameva pratyudgataḥ /",
    "S04bsu019_u:152_73": "tadā tīrasya samīpe bālāhamaśvarājaṃ triḥ pradakṣiṇīkṛtya tatraiva prakrāntaḥ /",
    "S04bsu019_u:152_74": "tato 'haṃ saṃprasthitaḥ / svakīyaṃ niveśanamanupūrveṇānuprāptaḥ /",
    "S04bsu019_u:152_75": "tadā me mātāpitārau kaṇṭhe pariṣvajya roditumārabdhau /",
    "S04bsu019_u:152_76": "tato bāṣpeṇa paṭalāni visphuṭitāni /",
    "S04bsu019_u:152_77": "tato draṣṭumārabdhau / tato mātāpitṛbhyāṃ sārdhaṃ viśrāntaḥ /",
    "S04bsu019_u:152_78": "tena teṣāṃ sarvaṃ bhūtapūrvaṃ vṛttāntamākhyātam /",
    "S04bsu019_u:152_79": "tatastau mātāpitarau kathayataḥ sma - jīvaṃstu putra tvamanuprāptaḥ /",
    "S04bsu019_u:152_80": "nāsmākaṃ dravyeṇa kṛtyam / jarākāle yaṣṭibhūto 'ndhakāre mārgasyopadarśakaḥ,",
    "S04bsu019_u:152_81": "maraṇakāle piṇḍadātā, mṛtasya sanāthīkaraṇīyam / yathā śītalo vāto nāma putra āhlādakaraḥ /",
    "S04bsu019_u:152_82": "etadvacanaṃ mātāpitarau cākhyātam /",
    "S04bsu019_u:152_83": "īdṛśaṃ mayā sarvanīvaraṇaviṣkambhin sārthavāhabodhisattvabhūtena duḥkhamanubhūtam /",
    "S04bsu019_u:153_0": "tadyathāpi nāma sarvanīvaraṇaviṣkambhin bālāhakaṃ tamaśvarājabhūtenāvalokiteśvareṇa bodhisattvena mahāsattvena tādṛśādahaṃ mṛtyubhayātparimokṣitaḥ /",
    "S04bsu019_u:153_1": "tadyathāpi nāma sarvanīvaraṇaviṣkambhin na śaknomyavalokiteśvarasya puṇyasaṃbhāraṃ gaṇayitum /",
    "S04bsu019_u:153_2": "alpamātramidaṃ sāṃkathyaṃ kṛtaṃ ekaikaromavivarasya /",
    "S04bsu019_u:154_0": "iti aśvarājavarṇanaṃ nāma prathamaṃ prakaraṇam //",
    "S04bsu019_u:156_0": "START Kvyu 2,2:",
    "S04bsu019_u:157_0": "romavivaraṇāvarṇanaṃ dvitīyaṃ prakaraṇam /",
    "S04bsu019_u:158_0": "tadyathāpi nāma sarvanīvaraṇāviṣkambhin suvarṇaṃ nāma romavivaram /",
    "S04bsu019_u:158_1": "tatrānekānigandharvakoṭiniyutaśatasahasrāṇi prativasanti sma /",
    "S04bsu019_u:158_2": "tena ca saṃsārikena duḥkhena na bādhyante /",
    "S04bsu019_u:158_3": "parameṇa saukhyena saṃtarpitā bhavanti /",
    "S04bsu019_u:158_4": "divyāni vastūni prādurbhavanti /",
    "S04bsu019_u:158_5": "tatra na ca te rāgeṇa bādhyante /",
    "S04bsu019_u:158_6": "na ca mohena bādhyante / na ca dveṣeṇa bādhyante / na ca te āghātacittamutpādayanti /",
    "S04bsu019_u:158_7": "na ca teṣāṃ hiṃsācittamutpadyate /",
    "S04bsu019_u:158_8": "te satatasamitamāryāṣṭāṅgikamārgamupadarśitā bhavanti /",
    "S04bsu019_u:158_9": "satatakālaṃ dharmābhikāṅkṣiṇo bhavanti /",
    "S04bsu019_u:158_10": "tadyathāpi nāma sarvanīvaraṇaviṣkambhin suvarṇanāmaromavivare avabhāsaṃ nāma cintāmaṇiratnam /",
    "S04bsu019_u:158_11": "yadā te gandharvā abhiprāyaṃ cintayanti,",
    "S04bsu019_u:158_12": "tadā teṣāmabhiprāyo 'nusidhyati /",
    "S04bsu019_u:158_13": "tadā suvarṇaromavivarādatikramya kṛṣṇo nāma romavivaraḥ /",
    "S04bsu019_u:158_14": "tatrānekāni ṛṣikoṭiniyutaśatasahasrāṇi prativasanti /",
    "S04bsu019_u:158_15": "kecidekābhijñāḥ, kecid dvayabhijñāḥ, kecit tryabhijñāḥ, keciccaturabhijñāḥ, kecitpañcābhijñāḥ, kecitṣaḍabhijñāḥ / tasmiṃśca romavivare rūpyamayī bhūmiḥ,",
    "S04bsu019_u:158_16": "kanakamayāḥ parvatāḥ, rūpyamayāḥ śṛṅgāḥ, padmarāgairupacitāḥ parvatāḥ,",
    "S04bsu019_u:158_17": "tādṛśāḥ saptasaptatiparvatāḥ /",
    "S04bsu019_u:158_18": "ekaikaparvate 'śītisahasrāṇi ṛṣīṇāṃ prativasanti /",
    "S04bsu019_u:158_19": "teṣāṃ ca ṛṣīṇāmīdṛśā parṇakuṭirakalpavṛkṣāṇi dṛśyante /",
    "S04bsu019_u:158_20": "lohitadaṇḍāḥ [Vaidya_289] suvarṇarūpyapatrā ratnāvabhāsitāḥ /",
    "S04bsu019_u:158_21": "ekaikapārśve romavivare catasraḥ puṣkariṇyaḥ /",
    "S04bsu019_u:158_22": "kecidaṣṭāṅgopetena vāriṇā paripūrṇāḥ kecitpuṣpaparipūrṇāḥ /",
    "S04bsu019_u:158_23": "tasminnupacārasamīpe divyā agurudrumavṛkṣāḥ,",
    "S04bsu019_u:158_24_0": "sugandhāścandanavṛkṣāḥ, pariśobhitāḥ kalpavṛkṣāḥ, saṃdṛśyante / divyālaṃkārapralambitā",
    "S04bsu019_u:158_24_1": "maulīkuṇḍalapralambitā hārārdhahārapralambitāḥ keyūranūpurasragdāmapralambitāḥ sauvarṇapatrāḥ /",
    "S04bsu019_u:158_25": "tatraikaikakalpavṛkṣe gandharvaśataṃ viśrāntam /",
    "S04bsu019_u:158_26": "yadā te vādyapratyāhāramudīrayanti,",
    "S04bsu019_u:158_27": "tadā mṛgapakṣyādayaḥ saṃvegamāpadyante - sukhaduḥkhamidaṃ sāṃsārikāṇāṃ sattvānām /",
    "S04bsu019_u:158_28_0": "kathaṃ jambudvīpe duḥkhamanubhavanti? jātijarāmaraṇaṃ paśyanti? iṣṭapriyaviyogamapriyasaṃprayogaṃ",
    "S04bsu019_u:158_28_1": "paśyanti? mānuṣyakāṇi bahūni duḥkhāni pratyanubhavanti? ityevaṃ te mṛgapakṣiṇaḥ saṃvegamanuvicintya",
    "S04bsu019_u:158_28_2": "yadā kāraṇḍavyūhasya mahāyānasūtraratnarājasya nāmānusmaranti,",
    "S04bsu019_u:158_29": "tadā teṣāṃ divyarasarasāgropetā āhārāḥ prādurbhavanti /",
    "S04bsu019_u:158_30": "divyāni ca saugandhikāni vastūni prādurbhavanti /",
    "S04bsu019_u:158_31": "divyāni vastrāṇi prādurbhavanti /",
    "S04bsu019_u:158_32": "yadā te 'bhiprāyamanuvicintayanti,",
    "S04bsu019_u:159_0": "atha sarvanīvaraṇaviṣkambhī bhagavantametadavocat - paramāścaryādbhutaprāpto 'haṃ bhagavan /",
    "S04bsu019_u:159_1_0": "bhagavānāha - kiṃ kāraṇaṃ kulaputra paramavismayamāpannaḥ? atha sarvanīvaraṇaviṣkambhī",
    "S04bsu019_u:159_1_1": "bhagavantametadavocat - yadā bhagavan kāraṇḍavyūhasya mahāyānasūtraratnarājasya nāmānusmaranti,",
    "S04bsu019_u:159_2": "tadābhiprāyā anusidhyanti / yasya nāmadheyamātreṇa īdṛśāni vastūni prādurbhavanti,",
    "S04bsu019_u:159_3": "sukhitāste sattvā ye kāraṇḍavyūhaṃ mahāyānasūtraratnarājaṃ śroṣyanti likhāpayiṣyanti dhārayiṣyanti vācayiṣyanti paryavāpsyanti,",
    "S04bsu019_u:159_4": "yoniśaṃ ca manasi kariṣyanti /",
    "S04bsu019_u:159_5": "ye kāraṇḍavyūhasya mahāyānasūtrarājasyaikākṣaramapi likhāpayiṣyanti,",
    "S04bsu019_u:159_6": "te idaṃ sāṃsārikaṃ duḥkhaṃ na paśyanti /",
    "S04bsu019_u:159_7": "na ca te caṇḍālakukkurakuleṣu jāyante /",
    "S04bsu019_u:159_8": "na ca te hīnendriyā bhavanti /",
    "S04bsu019_u:159_9": "na ca te khañjakubjakordhvanāsagaṇḍalamboṣṭhāśca sattvāḥ kuṣṭhinaśca santaḥ /",
    "S04bsu019_u:159_10": "na ca teṣāṃ kāye vyādhiḥ saṃkramate /",
    "S04bsu019_u:159_11": "ārogyabalavatprīṇitendriyāśca bhavanti /",
    "S04bsu019_u:159_12": "atha bhagavān sādhukāramadāt /",
    "S04bsu019_u:159_13": "sādhu sādhu sarvanīvaraṇaviṣkambhin,",
    "S04bsu019_u:159_14": "yastvamīdṛśaṃ pratibhānaṃ karoṣi /",
    "S04bsu019_u:159_15": "anekāni devanāgayakṣagandharvāsuragarūḍakinnaramahoragamanuṣyāmanuṣyā upāsakopāsikāsahasrāṇi saṃnipatitāni - tvayedṛśaṃ dharmasāṃkathyaṃ kṛtam /",
    "S04bsu019_u:159_16": "yatastvayedṛśo vaipulyapratibhānaḥ kṛtaḥ /",
    "S04bsu019_u:160_0": "atha sarvanīvaraṇaviṣkambhī bhagavantametadavocat - yadā bhagavannidaṃ praśnamanirdiṣṭaṃ tadā devaputrāṇāmabhedyā śraddhotpannā /",
    "S04bsu019_u:160_1": "atha bhagavān sādhukāramadāt - sādhu sādhu kulaputra,",
    "S04bsu019_u:160_2": "yastvamevaṃ punaḥ punastathāgatamadhyeṣase /",
    "S04bsu019_u:160_3": "tadyathāpi nāma sarvanīvaraṇaviṣkambhin kṛṣṇānnāma romavivarādavatīrya ratnakuṇḍalo nāma romavivaraḥ /",
    "S04bsu019_u:160_4": "tatrānekāni gandharvakanyākoṭiniyutaśatasahasrāṇi prativasanti /",
    "S04bsu019_u:160_5": "tāśca gandharvakanyā abhirūpāḥ darśanīyāḥ paramayā śubhavarṇapuṣkalatayā samanvāgatā divyālaṃkāravibhūṣitaśarīrā apsarasāmiva pratispardhinyaḥ tādṛśyaḥ,",
    "S04bsu019_u:160_6": "paramaśobhanāḥ / na ca tā rāgaduḥkhena bādhyante /",
    "S04bsu019_u:160_7": "na ca dveṣaduḥkhena bādhyante /",
    "S04bsu019_u:160_8": "na ca mohaduḥkhena bādhyante /",
    "S04bsu019_u:160_9": "na ca tāsāṃ kāye kiṃcinmānuṣīduḥkhaṃ saṃvidyate /",
    "S04bsu019_u:160_10": "tāśca gandharvakanyāstrikālamavalokiteśvarasya [Vaidya_290] bodhisattvasya mahāsattvasya nāmamanusmaranti /",
    "S04bsu019_u:160_11": "yadā trikālamanusmaranti, tadā tāsāṃ sarvavastūni prādurbhavanti /",
    "S04bsu019_u:161_0": "atha sarvanīvaraṇāviṣkambhī bhagavantametadavocat - gamiṣyāmyahaṃ bhagavan /",
    "S04bsu019_u:161_1": "tāni romavivarāṇi draṣṭukāmo 'ham /",
    "S04bsu019_u:161_2": "bhagavānāha - agrāhyāste kulaputra romavivarā asaṃsparśāḥ /",
    "S04bsu019_u:161_3": "yathā ākāśadhāturagrāhyo 'saṃsparśaḥ,",
    "S04bsu019_u:161_4": "evameva te kulaputra romavivarā agrāhyā asaṃsparśāḥ /",
    "S04bsu019_u:161_5": "teṣu romavivareṣu samantabhadro bodhisattvo mahāsattvasteṣāṃ romavivarāṇāṃ dvādaśa varṣāṇi paribhramitaḥ,",
    "S04bsu019_u:161_6": "na ca tena tāni romavivarāṇi dṛṣṭāṇi /",
    "S04bsu019_u:161_7": "yasyaikaikaromavivare sthitaṃ buddhaśatam,",
    "S04bsu019_u:161_8": "tenāpi na dṛṣṭāṇi, prāgevānye bodhisattvabhūtāḥ /",
    "S04bsu019_u:162_0": "atha sarvanīvaraṇaviṣkambhī bhagavantametadavocat - yadā bhagavan samantabhadreṇa bodhisattvena mahāsattvena na dṛṣṭaṃ dvādaśavarṣāṇi paribhramatā,",
    "S04bsu019_u:162_1": "na ca tena tāni romavivarāṇi dṛṣṭāni,",
    "S04bsu019_u:162_2": "asyaikaikaromavivare sthitaṃ buddhaśataṃ tenāpi na dṛṣṭam,",
    "S04bsu019_u:162_3": "tadā teṣāṃ romavivarāṇāmantato 'hamapi kiṃ gamiṣyāmi? āha - kulaputra,",
    "S04bsu019_u:162_4": "mayāpi tasya romavivaraṃ vīkṣamāṇena parimārgayamāṇena na dṛśyate /",
    "S04bsu019_u:162_5": "sarvanīvaraṇaviṣkambhin kulaputra,",
    "S04bsu019_u:162_6": "ayaṃ māyāvī asādhyaḥ sūkṣma evamanudṛśyate /",
    "S04bsu019_u:162_7_0": "nirañjano rūpī mahāpī(?) śatasahasrabhujaḥ koṭiśatasahasranetro viśvarūpī ekādaśaśīrṣaḥ",
    "S04bsu019_u:162_7_1": "mahāyogī nirvāṇabhūmivyavasthitaḥ sucetano mahāprājñaḥ bhavottārakaḥ kulīno 'nādarśī",
    "S04bsu019_u:162_7_2": "prājño nirdeśastathācchāyābhūtaḥ sarvadharmeṣu,",
    "S04bsu019_u:162_8": "evameva kulaputra avalokiteśvaro bodhisattvo na śruto na kenacid dṛśyate /",
    "S04bsu019_u:162_9": "tasya svabhāvakā anyathārtagatā na paśyanti,",
    "S04bsu019_u:162_10": "prāgeva samantabhadrādayo 'nye ca bodhisattvāḥ /",
    "S04bsu019_u:162_11": "acintyo 'yaṃ kulaputra avalokiteśvaro bodhisattvo mahāsattvaḥ prātihāryāṇi samupadarśayati /",
    "S04bsu019_u:162_12": "anekāni ca bodhisattvakoṭiniyutaśatasahasrāṇi paripācayati,",
    "S04bsu019_u:162_13": "sattvāṃśca tān bodhimārge pratiṣṭhāpayati /",
    "S04bsu019_u:162_14": "pratiṣṭhāpayitvā sukhāvatīlokadhātumanugacchati /",
    "S04bsu019_u:162_15": "amitābhasya tathāgatasyāntike dharmamanuśṛṇoti /",
    "S04bsu019_u:163_0_0": "atha sarvanīvaraṇaviṣkambhī bhagavantametadavocat - kenopāyena bhagavan paśyāmi ahamavalokiteśvaraṃ",
    "S04bsu019_u:163_0_1": "bodhisattvaṃ mahāsattvam? bhagavānāha - yadi kulaputra ihaiva sahālokadhātumāgacchati",
    "S04bsu019_u:163_0_2": "mama darśanāya vandanāya paryupāsanāya /",
    "S04bsu019_u:163_1": "atha sarvanīvaraṇaviṣkambhī bhagavantametadavocat - anujānāmyahaṃ bhagavan,",
    "S04bsu019_u:163_2": "avalokiteśvaro bodhisattvo mahāsattva āgacchati? bhagavānāha - yadā kulaputra sattvaparipāko bhavati,",
    "S04bsu019_u:163_3": "tadāvalokiteśvaraḥ prathamataramāgacchati /",
    "S04bsu019_u:164_0_0": "atha sarvanīvaraṇaviṣkambhī bodhisattvaḥ kare kapolaṃ dattvā cintāparo vyavasthitaḥ",
    "S04bsu019_u:164_0_1": "- kiṃ mayā pāparatena cirakālajīvikayā tenāvalokiteśvaradarśanaviprahīṇenāndhabhūtena",
    "S04bsu019_u:164_0_2": "tamonuprāptamārgasaṃprasthitena? atha sarvanīvaraṇaviṣkambhī bodhisattvaḥ punarapi",
    "S04bsu019_u:164_0_3": "bhagavantametadavocat - katamasmin kāle bhagavannavalokiteśvara āgacchati? atha bhagavānapīdaṃ",
    "S04bsu019_u:164_0_4": "vacanaṃ śrutvā hasati,",
    "S04bsu019_u:164_1": "vyavahasati ca - akālaste kulaputra avalokiteśvarasyāgamanakālasamayaḥ /",
    "S04bsu019_u:164_2": "tadyathāpi nāma kulaputra tato romavivarādavatīrya amṛtabindurnāma romavivaraḥ,",
    "S04bsu019_u:164_3": "tatrānekāni devaputra koṭiniyutaśatasahasrāṇi [Vaidya_291] prativasanti /",
    "S04bsu019_u:164_4_0": "kecidekabhūmikā, kecid dvibhūmikāḥ, kecitribhūmikāḥ, keciccaturbhūmikāḥ, kecitpañcabhūmikāḥ,",
    "S04bsu019_u:164_4_1": "kecit ṣaḍbhūmikāḥ, kecitsaptabhūmikāḥ, kecidaṣṭabhūmikāḥ, kecinnavabhūmikāḥ, keciddaśabhūmikāḥ",
    "S04bsu019_u:164_4_2": "pratiṣṭhitā bodhisattvā mahāsattvā vasanti /",
    "S04bsu019_u:164_5": "tadyathāpi nāma sarvanīvaraṇaviṣkambhin asminnamṛtabindau romavivare ṣaṣṭiparvatāḥ suvarṇarūpyamayāḥ /",
    "S04bsu019_u:164_6": "ekaikaparvataḥ ṣaṣṭiyojanāsahasrāṇyucchrayeṇa /",
    "S04bsu019_u:164_7": "tadeṣāṃ parvatānāṃ navanavatiśṛṅgasahasrāṇi divyasuvarṇaratnopacitāni /",
    "S04bsu019_u:164_8": "pārśve kecidekacittotpādikā bodhisattvāḥ prativasanti /",
    "S04bsu019_u:164_9": "teṣu parvatarājiṣu anekāni gandharvakoṭiniyutaśatasahasrāṇi prativasanti,",
    "S04bsu019_u:164_10": "ye tasmin romavivare satatasamitaṃ nirnāditaṃ sūryaṃ dhārayati /",
    "S04bsu019_u:164_11_0": "tadyathāpi nāma sarvanīvaraṇaviṣkambhin tasmiṃścāmṛtabindau romavivare anekāni vimānakoṭiniyutaśatasahasrāṇi",
    "S04bsu019_u:164_11_1": "ratnaparikhacitāni śobhanīyāni darśanīyāni vicitrāṇi muktāhāraśatasahasrāṇi pralambitāni /",
    "S04bsu019_u:164_12": "teṣu vimāneṣu bodhisattvā viśramitvā dharmasāṃkathyaṃ kurvanti /",
    "S04bsu019_u:164_13": "tato vimānānniṣkramya svakasvakāni caṃkramaṇāni pratyudgatāḥ /",
    "S04bsu019_u:164_14": "caṃkrame caṃkrame saptati saptati puṣkariṇyaḥ kecidaṣṭāṅgopetena vāriṇā paripūrṇāḥ,",
    "S04bsu019_u:164_15": "kecidvividhapuṣpaparipūrṇāḥ, utpalapadmakumudapuṇḍarīkasaugandhikamāndāravamahāmāndāravapuṣpaparipūrṇāḥ /",
    "S04bsu019_u:164_16": "teṣu caṃkrameṣu manoramāḥ kalpavṛkṣāḥ lohitavarṇāḥ suvarṇarūpyapatrā divyālaṃkārapralambitā maulīkuṇḍalasragdāmapralambitā hārārdhahārapralambitāḥ keyūrapralambitāḥ /",
    "S04bsu019_u:164_17": "tadanye vividhālaṃkārapralambitāḥ /",
    "S04bsu019_u:164_18": "teṣu caṃkrameṣu rātrau te bodhisattvāścaṃkramanti,",
    "S04bsu019_u:164_19": "vividhaṃ ca mahāyānamanusmaranti,",
    "S04bsu019_u:164_20": "nairvāṇikīṃ bhūmimanuvicintayanti /",
    "S04bsu019_u:164_21": "sāṃsārikaṃ duḥkhamanuvicintayanti /",
    "S04bsu019_u:164_22": "narakaniryāsaṃ cintayanti / saṃcintayitvā maitrīṃ bhāvayanti /",
    "S04bsu019_u:164_23": "evameva sarvanīvaraṇaviṣkambhin tasmin romavivare īdṛśā bodhisattvā vasanti /",
    "S04bsu019_u:164_24": "tato 'mṛtavittabinduromavivarādavatīrya vajramukho nāma romavivaraḥ,",
    "S04bsu019_u:164_25": "tatrānekāni kinnaraśatasahasrāṇi prativasanti /",
    "S04bsu019_u:164_26": "aṅgadakuṇḍalakeyūravicitramālyābharaṇānulepanaparamaśobhanāni dṛśyante /",
    "S04bsu019_u:164_27": "satatakālaṃ buddhadharmasaṃghābhiprasannāḥ ekāgradharmamaitrīvihārikāḥ kṣāntisaṃbhāvitā nirvāṇacintakāḥ saṃvegamānuṣyakāḥ /",
    "S04bsu019_u:164_28": "īdṛśāste kulaputra kinnarā dharmābhiratāḥ /",
    "S04bsu019_u:164_29": "tasminneva romavivare anekāni parvatavivarāṇi śatasahasrāṇi /",
    "S04bsu019_u:164_30": "kecidvajramayāḥ kecitpadmarāgamayāḥ kecidindranīlamayāḥ kecitsaptaratnamayāḥ /",
    "S04bsu019_u:164_31": "īdṛśāni ca tatra kulaputra romavivare saddharmanimittāni ca dṛśyante /",
    "S04bsu019_u:164_32": "tatra romavivare anekāḥ kalpavṛkṣāḥ,",
    "S04bsu019_u:164_33": "anekavidrumavṛkṣāścandranavṛkṣāḥ saugandhikavṛkṣāḥ,",
    "S04bsu019_u:164_34": "anekāni puṣkariṇīśatasahasrāṇi,",
    "S04bsu019_u:164_35": "divyāni vimānāni, sphaṭikarajatasaṃyuktāḥ paramaśobhanīyāḥ ramaṇīyāḥ prāsādāḥ /",
    "S04bsu019_u:164_36": "yatra īdṛśāni vimānāni prādurbhavanti,",
    "S04bsu019_u:164_37": "teṣu vimāneṣu kinnarā viśrāntāḥ /",
    "S04bsu019_u:164_38": "viśramitvā dharmasāṃkathyaṃ kurvanti /",
    "S04bsu019_u:164_39": "yaduta dānapāramitāsāṃkathyaṃ kurvanti /",
    "S04bsu019_u:164_40": "dhyānapāramitāsāṃkathyaṃ kurvanti /",
    "S04bsu019_u:164_41": "prajñāpāramitāsāṃkathyaṃ kurvanti /",
    "S04bsu019_u:164_42": "evaṃ ṣaṭpāramitāsāṃkathyaṃ kṛtvā svakasvakāni caṃkramaṇāni caṃkramanti /",
    "S04bsu019_u:164_43_0": "kecitsuvarṇamayāścaṃkramāḥ / teṣu caṃkrameṣu sāmantakeṣu kalpavṛkṣā lohitadaṇḍāḥ",
    "S04bsu019_u:164_43_1": "sauvarṇarūpyapatrā divyālaṃkārapralambitāḥ maulikuṇḍalasragdāmapralambitā hārārdhahārapralambitā",
    "S04bsu019_u:164_43_2": "ratnahārapralambitāḥ /",
    "S04bsu019_u:164_44": "te ca kalpavṛkṣāstasmiṃścaṃkrame kūṭāgāravatsaṃsthitāḥ,",
    "S04bsu019_u:164_45": "kūṭāgārasadṛśeṣu [Vaidya_292] teṣu caṃkrameṣu kinnarāścaṃkramanti /",
    "S04bsu019_u:164_46": "caṃkramyamāṇāḥ sāṃsārikaṃ satyamanuvicintayanti - aho duḥkham /",
    "S04bsu019_u:164_47": "jātirduḥkham / aho duḥkham / jarāmaraṇaduḥkham / aho duḥkham / tadapi dāridryaduḥkham / iṣṭapriyaviyogāpriyāviyogaduḥkham /",
    "S04bsu019_u:164_48": "tadapi kaṣṭataraṃ duḥkham / ye cāvīcāvupapannā rauravopapannāḥ,",
    "S04bsu019_u:164_49": "kālasūtropapannāḥ, hāhave mahānarake upapannāḥ, pratāpane narake upapannāḥ, agnighaṭeṣupapannāḥ, vajraśaileṣupapannāḥ, pretanagaropapannāḥ, tadeṣāṃ sarvasattvānāṃ duḥkhataram /",
    "S04bsu019_u:164_50": "evaṃ ca te kinnarāścittena cintayanti /",
    "S04bsu019_u:164_51": "cintayitvā nairvāṇikīṃ bhūmīṃ cintayanti /",
    "S04bsu019_u:164_52": "evameva kulaputra kinnarā dharmābhiratāḥ satatakālamavalokiteśvarasya nāmanusmaranti /",
    "S04bsu019_u:164_53": "yadā te nāmānusmaranti, tadā teṣāṃ sarvopakaraṇairupasthitā bhavanti /",
    "S04bsu019_u:164_54": "evaṃ durlabhaḥ kulaputra avalokiteśvaro bodhisattvo mahāsattvaḥ sarvasattvānāṃ mātāpitṛbhūtaḥ sarvasattveṣvabhayaṃdadaḥ /",
    "S04bsu019_u:164_55": "sarvasattveṣu mārgopadarśakaḥ /",
    "S04bsu019_u:164_56": "sarvasattveṣu kalyāṇamitraḥ /",
    "S04bsu019_u:164_57": "evaṃ kulaputra avalokiteśvaro bodhisattvo mahāsattvaḥ /",
    "S04bsu019_u:164_58": "durlabhaṃ kulaputra tasya nāmagrahaṇam /",
    "S04bsu019_u:164_59": "ye ca tasya ṣaḍakṣarīmahāvidyānāmānusmaranti,",
    "S04bsu019_u:164_60": "tadā teṣu romavivareṣu jāyante /",
    "S04bsu019_u:164_61": "na ca punareva saṃsāre saṃsaranti /",
    "S04bsu019_u:164_62": "romavivarādromavivaramupasaṃkrāmanti /",
    "S04bsu019_u:164_63": "teṣāṃ teṣu romavivareṣu tāvattiṣṭhanti yāvannairvāṇikīṃ bhūmimanveṣante /",
    "S04bsu019_u:165_0": "iti romavivaravarṇanaṃ nāma dvitīyaṃ prakaraṇam //",
    "S04bsu019_u:167_0": "START Kvyu 2,3:",
    "S04bsu019_u:168_0": "ṣaḍakṣarīmahāvidyāmāhātmyavarṇanaṃ tṛtīyaṃ prakaraṇam /",
    "S04bsu019_u:169_0": "atha sarvanīvaraṇaviṣkabhī bhagavantametadavocat - kuto bhagavan ṣaḍakṣarī mahāvidyā prāpyate? bhagavānāha - durlabhā kulaputra sā ṣaḍakṣarī mahāvidyā /",
    "S04bsu019_u:169_1": "na ca tathāgatā jānanti prāgeva bodhisattvabhūtāḥ /",
    "S04bsu019_u:169_2_0": "atha sarvanīvaraṇaviṣkambhī bhagavantametadavocat - yadbhagavan tathāgatā arhantaḥ",
    "S04bsu019_u:169_2_1": "samyaksaṃbuddhā na jānanti? bhagavānāha - kulaputra sā ṣaḍakṣarī mahāvidyā tvavalokiteśvarasya",
    "S04bsu019_u:169_2_2": "paramahṛdayam /",
    "S04bsu019_u:169_3": "yaśca paramahṛdayaṃ jānāti sa mokṣaṃ jānāti /",
    "S04bsu019_u:169_4": "atha sarvanīvaraṇaviṣkambhī bhagavantametadavocat - asti bhagavan kecitsattvā ye ṣaḍakṣarīṃ mahāvidyāṃ jānanti? bhagavānāha - na kaścijjānīte kulaputra /",
    "S04bsu019_u:169_5": "ṣaḍakṣarī mahāvidyā rājñī / eṣā durāsadā aprameyā yoginastathāgatā jānanti prāgeva bodhisattvabhūtāḥ /",
    "S04bsu019_u:169_6_0": "asyāḥ kulaputra ṣaḍakṣarīmahāvidyāyāḥ kāraṇena sarve tathāgatāḥ ṣoḍaśakalyāṇasaṃkhyeyāḥ",
    "S04bsu019_u:169_6_1": "paribhramitāḥ prāgeva bodhisattvabhūtāḥ kuto jānanti? ayaṃ sa paramahṛdayaḥ avalokiteśvarasya /",
    "S04bsu019_u:169_7": "yo 'pyayaṃ paribhramati jaganmaṇḍale,",
    "S04bsu019_u:169_8": "kaścijjānīte ṣaḍakṣarīṃ mahāvidyām /",
    "S04bsu019_u:169_9": "puṇyavantaste sattvā ye ṣaḍakṣarīṃ mahāvidyāṃ satataparigrahaṃ japābhiyuktā bhavanti /",
    "S04bsu019_u:169_10": "tasyā japakāle tu navanavatigaṅgānadīvālukopamāstathāgatāḥ saṃnipatanti,",
    "S04bsu019_u:169_11": "paramāṇurajopamā bodhisattvāḥ saṃnipatanti,",
    "S04bsu019_u:169_12": "ṣaṭpāramitā dvārasthā bhavanti /",
    "S04bsu019_u:169_13": "anye ca dvātriṃśaddevanikāyāḥ devaputrāḥ saṃnipatitāḥ /",
    "S04bsu019_u:169_14": "cattvāraśca mahārājānaścatasro diśo rakṣanti /",
    "S04bsu019_u:169_15": "sāgaraśca nāgarājaḥ / anavataptaśca nāgarājaḥ / takṣakaśca nāgarājaḥ / vāsukirnāgarājaḥ - evaṃpramukhānyanekāni nāgarājakoṭīniyutaśatasahasrāṇi dharaṇīṃ parirakṣanti /",
    "S04bsu019_u:169_16": "anye ca bhaumā yakṣāḥ / anye cāvakāśaṃ rakṣanti / tasya kulaputrasya ekaikaromavivare [Vaidya_293] tathāgatakoṭyo viśramanti,",
    "S04bsu019_u:169_17": "viśramitvā sādhukāramanuprayanti - sādhu sādhu kulaputra,",
    "S04bsu019_u:169_18": "yastvamīdṛśaṃ cintāmaṇiratnalabdhalābho 'si /",
    "S04bsu019_u:169_19": "vimokṣitāste saptakulavaṃśā jātiparaṃparayā /",
    "S04bsu019_u:169_20": "ye ca tava kulaputra kukṣigatāḥ prāṇinaḥ,",
    "S04bsu019_u:169_21": "sarve te 'vaivartikā bodhisattvā bhaviṣyanti /",
    "S04bsu019_u:169_22": "yaḥ kaścidimāṃ dhārayet ṣaḍakṣarīṃ mahāvidyāṃ kāyagatāṃ kaṇṭhagatāṃ vā,",
    "S04bsu019_u:169_23": "sa kulaputra vajrakāyaśarīra iti veditavyaḥ,",
    "S04bsu019_u:169_24": "dhātustūpa iti veditavyaḥ, tathāgatajñānakoṭiriti veditavyaḥ /",
    "S04bsu019_u:169_25": "yaḥ kaścitkulaputro vā kuladuhitā vā imāṃ ṣaḍakṣarīṃ mahāvidyāṃ japanti so 'kṣayapratibhāno bhavati /",
    "S04bsu019_u:169_26": "jñānarāśiviśuddho bhavati / mahākaruṇayā samanvāgato bhavati /",
    "S04bsu019_u:169_27": "sa dine dine ṣaṭpāramitāḥ paripūrayati /",
    "S04bsu019_u:169_28": "vidyādharacakravartyabhiṣekaṃ pratilabhate /",
    "S04bsu019_u:169_29": "yasya kasyaciducchavasyocchvāsapraśvāsaṃ dadāti maitryā vā dveṣeṇa vā,",
    "S04bsu019_u:169_30": "sarve te 'vaivartikādhisattvā bhavanti,",
    "S04bsu019_u:169_31": "kṣipraṃ cānuttarāṃ samyaksaṃbodhimabhisaṃbudhyante /",
    "S04bsu019_u:169_32": "ye kecidvastrasparśanenāpi spṛśanti,",
    "S04bsu019_u:169_33": "sarve te caramabhavikā bodhisattvā bhaveyuḥ /",
    "S04bsu019_u:169_34": "darśanamātreṇa strī vā puruṣo vā dārikā vā mṛgapakṣiṇo gomahiṣagardabhādayaśca cakṣurdarśanenāpi paśyanti,",
    "S04bsu019_u:169_35": "sarve te caramabhavikā bodhisattvā bhaveyuḥ,",
    "S04bsu019_u:169_36": "jātijarāvyādhimaraṇaduḥkhapriyaviprayogavihīṇā bhaveyuḥ /",
    "S04bsu019_u:169_37": "acintyā yoginaśca bhaveyuḥ / evaṃ tu ṣaḍakṣarīṃ mahāvidyāṃ japamānasya saṃcodano bhavati /",
    "S04bsu019_u:170_0_0": "atha sarvanīvaraṇaviṣkambhī bhagavantametadavocat - kathaṃ bhagavan labheyamahaṃ",
    "S04bsu019_u:170_0_1": "ṣaḍakṣarīṃ mahāvidyām? so 'cintyo yogānāṃ cāprameyadhyānānāṃ ca aparisthitaścānuttarāyāṃ",
    "S04bsu019_u:170_0_2": "samyaksaṃbodhau,",
    "S04bsu019_u:170_1": "nirvāṇasyopadarśakaḥ, mokṣasya praveśanam, rāgadveṣasya vyupaśamanam, dharmarājasya ca paripūraṇam,",
    "S04bsu019_u:170_2": "unmūlanaṃ ca saṃsārasya pañcagatikasya,",
    "S04bsu019_u:170_3": "saṃśoṣaṇaṃ ca nārakāṇāṃ kleśānām,",
    "S04bsu019_u:170_4": "samuddhātanamuttāraṇaṃ ca tiryagyonigatānām,",
    "S04bsu019_u:170_5": "āsvādo dharmāṇāṃ ca paripūraṇam,",
    "S04bsu019_u:170_6": "sarvajñajñānasya akṣayaṃ nirdeśaṃ śrotumicchāmi /",
    "S04bsu019_u:170_7": "bhagavan yo me ṣaḍakṣarīṃ mahāvidyāmanuprayacchati,",
    "S04bsu019_u:170_8": "tasya caturdvīpān saptaratnaparipūrṇānniryātayitum /",
    "S04bsu019_u:170_9": "yadi bhagavan likhyamānāyāpi bhūrjaṃ na saṃvidyate,",
    "S04bsu019_u:170_10": "na masiḥ, na ca karamam / madīyena śoṇitena masiṃ kuryāt,",
    "S04bsu019_u:170_11": "carmamutpāṭya bhūrjaṃ kuryāt,",
    "S04bsu019_u:170_12": "asthiṃ bhaṅktavā ca karamaṃ kuryāt,",
    "S04bsu019_u:170_13": "tadāpi bhagavan mama nāsti khedaṃ śarīrasya /",
    "S04bsu019_u:170_14": "sa ca me mātāpitṛbhūto bhavet gurūṇāmapi guruśca /",
    "S04bsu019_u:171_0": "atha bhagavān sarvanīvaraṇaviṣkambhiṇaṃ bodhisattvametadavocat - smarāmyahaṃ kulaputra asyāḥ ṣaḍakṣarimahāvidyāyāḥ kāraṇena paramāṇurajopamān lokadhātūn paribhramitaḥ /",
    "S04bsu019_u:171_1": "anekāni tathāgatakoṭiniyutaśatasahasrāṇi mayā paryupāsitāni /",
    "S04bsu019_u:171_2": "na ca teṣāṃ tathāgatānāṃ sakāśātsacālaṃbāpi (?) śrutā /",
    "S04bsu019_u:171_3": "tadā ratnottamo nāma tathāgato 'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca buddho bhagavān /",
    "S04bsu019_u:171_4": "tasya mayā purastādaśrūṇi pramuktāni /",
    "S04bsu019_u:171_5": "tadā tena tathāgatenārhatā samyaksaṃbuddhenābhihitam - mā kulaputra evaṃ karuṇakarūṇānyaśrūṇi pramuñca /",
    "S04bsu019_u:171_6": "gaccha kulaputra yena padmottamo nāma lokadhātuḥ /",
    "S04bsu019_u:171_7": "tatra padmottamo nāma tathāgato 'rhan samyaksaṃbuddhaḥ /",
    "S04bsu019_u:171_8": "sa imāṃ ṣaḍakṣarīṃ [Vaidya_294] mahāvidyāmanujānāti /",
    "S04bsu019_u:171_9": "tasya kulaputra ahaṃ ratnottamasya tathāgatasyāntikāt prakrāntaḥ /",
    "S04bsu019_u:171_10": "yena padmottamasya tathāgatasya buddhakṣetraṃ tenopasaṃkrāntaḥ /",
    "S04bsu019_u:171_11_0": "upasaṃkramya bhagavataḥ pādau śirasā vanditvā purastātprāñjalībhūtvottam - labheyamahaṃ",
    "S04bsu019_u:171_11_1": "bhagavan padmottama ṣaḍakṣarīṃ mahāvidyāṃ rājñīṃ yasyā nāmānusmaraṇamātreṇa sarvapāpāni",
    "S04bsu019_u:171_11_2": "kṣayante,",
    "S04bsu019_u:171_12": "durlabhāṃ bodhiṃ pratilabhate,",
    "S04bsu019_u:171_13": "yenārthenāhaṃ kliṣṭo 'nekāni lokadhātūni /",
    "S04bsu019_u:171_14": "ihaivāgatvā mā vyarthaśramo bhaveyam /",
    "S04bsu019_u:171_15": "tadā padmottamastathāgata imāṃ ṣaḍakṣarīṃ mahāvidyāguṇāṃ saṃsmārayati sma - tadyathāpi nāma kulaputra śakyate paramāṇurajaḥpramāṇamudgṛhītum,",
    "S04bsu019_u:171_16": "na tu kulaputra śakyate ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "S04bsu019_u:171_17": "śakyate mayā kulaputra catuḥsamudrasyaikaikāṃ vālukāṃ gaṇayitum,",
    "S04bsu019_u:171_18": "na tu kulaputra śakyate mayā ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "S04bsu019_u:171_19": "tadyathāpi nāma kulaputra kaścideva puruṣo bhavet /",
    "S04bsu019_u:171_20": "sa gṛhaṃ pūrṇaṃ yojanasahasraṃ kuryāt dviguṇaṃ pañcayojanaśatāni /",
    "S04bsu019_u:171_21": "taṃ tilaphalaiḥ paripūrṇaṃ kuryāt /",
    "S04bsu019_u:171_22": "yatra sūcīvivaraṃ na saṃvidyate,",
    "S04bsu019_u:171_23": "tatra puruṣo dvāre sthāpito 'jarāmaraḥ /",
    "S04bsu019_u:171_24": "sa kalpaśatasyātikrāntasya asyaikatilaphalaṃ bahirdvāre prakṣipet /",
    "S04bsu019_u:171_25": "tadanena paryāyeṇa taṃ gṛhasamūhapratiṣṭhitāstilāḥ parikṣayaparyavadānaṃ yāvatkālena vrajeyuḥ,",
    "S04bsu019_u:171_26": "tacchakyate mayā gaṇayitum / na tu kulaputra śakyate ṣaḍakṣarimahāvidyāyāḥ ekajāpasya puṇyaskandhaṃ gaṇayitum /",
    "S04bsu019_u:171_27": "tadyathāpi nāma kulaputra caturdvīpe nānāvidhāni kṛṣiṃ kārayanti yavagodhūmaśālimudgamāṣādayastilakolakulatthādibhiḥ,",
    "S04bsu019_u:171_28": "tatra kālena kālaṃ nāgarājāno varṣadhārāmanuprayacchanti /",
    "S04bsu019_u:171_29": "tāni śasyāni niṣpādyante, tataste paripakkāḥ parichidyante /",
    "S04bsu019_u:171_30": "evaṃ jambudvīpaṃ khalaṃ kuryāt,",
    "S04bsu019_u:171_31": "tataste śakaṭairbhārairmuṭaiḥ piṭhakairgobhirgardabhādibhirlaṅghayitvā tasmin khalābhyantare prakṣiperan,",
    "S04bsu019_u:171_32": "tāni gobhirgardabhairmardayitvā mahāntaṃ rāśiṃ niṣpādyate /",
    "S04bsu019_u:171_33": "śakyate mayā kulaputra ekaikāni phalāni gaṇayitum,",
    "S04bsu019_u:171_34": "na tu kulaputra śakyate mayā ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "S04bsu019_u:171_35": "tadyathāpi nāma kulaputra imā mahānadyo jambudvīpe pravahanti rātrau divā ca /",
    "S04bsu019_u:171_36": "tadyathā gaṅgā sītā yamunā sindhuḥ śatadruḥ candrabhāgā erāvatī sumāgandhā himaratī kalaśodarī ceti /",
    "S04bsu019_u:171_37": "ekaikanadī pañcasahasraparivārā /",
    "S04bsu019_u:171_38": "rātrau ca divā ca mahāsamudre pravahanti /",
    "S04bsu019_u:171_39": "evameva ṣaḍakṣarimahāvidyāyā ekajāpasya puṇyaskandhaḥ pravahati /",
    "S04bsu019_u:171_40": "tatrāsāṃ mahānadīnāṃ śakyate mayā ekaikabinduṃ gaṇayitum /",
    "S04bsu019_u:171_41": "na ca kulaputra śakyate mayā ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "S04bsu019_u:171_42": "tadyathāpi nāma kulaputra caturdvīpeṣu catuṣpājjātīnāṃ gogardabhamahiṣāśvahastinaḥ,",
    "S04bsu019_u:171_43": "śvajambukacchāgalapaśavaḥ, tathā siṃhavyāghratarakṣumṛgamarkaṭaśaśakādayaḥ,",
    "S04bsu019_u:171_44": "eṣāṃ mayaikaikāni romāṇi śakyate gaṇayitum,",
    "S04bsu019_u:171_45": "na tu kulaputra ṣaḍākṣarimahāvidyāyāḥ śakyate ekajāpasya puṇyaskandhaṃ gaṇayitum /",
    "S04bsu019_u:171_46": "tadyathāpi nāma kulaputra vajrāṅkuśo nāma parvatarājo navanavatiyojanasahasrāṇyucchrayeṇa caturaśītiyojanasahasrāṇyadhastāt /",
    "S04bsu019_u:171_47": "tasya parvatarājasya vajrāṅkuśasyaikaṃ pārśvaṃ caturaśītiyojanasahasram /",
    "S04bsu019_u:171_48": "tasya ca pārśve parvatarājasya jarāmaraḥ puruṣo bhavet /",
    "S04bsu019_u:171_49": "sa [Vaidya_295] kalpasyātikrāntasya ekavāraṃ kaśikavastreṇa parimārjayet /",
    "S04bsu019_u:171_50": "evaṃ kṛtvā tasya parikṣayaṃ paryavadānaṃ bhavet,",
    "S04bsu019_u:171_51": "etatkāleṣu varṣamāsadinamuhūrtanāḍīkalāḥ yāvat śvāsāḥ,",
    "S04bsu019_u:171_52": "teṣāṃ pramāṇaṃ kartuṃśakyam, na tu ṣaḍakṣarimahāvidyāyāḥ śakyate ekajāpasya puṇyaskandhaṃ gaṇayitum /",
    "S04bsu019_u:171_53": "tadyathāpi nāma kulaputra mahāsamudraṃ caturaśītiyojanasahasraṃ gāmbhīryeṇa,",
    "S04bsu019_u:171_54": "aprameyaṃ vaipulyena vaḍavāmukhaparyantaṃ śakyate mayā śatāgrabhinnayā vālagrakoṭyā ekaikaṃ binduṃ gaṇayitum /",
    "S04bsu019_u:171_55": "na tu kulaputra śakyate mayā ṣaḍakṣarimahāvidyāyāḥ puṇyaskandhaṃ gaṇayitum /",
    "S04bsu019_u:171_56": "tadyathāpi nāma kulaputra śakyate mayā śīrṣavanasya ekaikapatrāṇi gaṇayitum,",
    "S04bsu019_u:171_57": "na tu ṣaḍakṣarimahāvidyāyāḥ śakyate ekajāpasya puṇyaskandham gaṇayitum /",
    "S04bsu019_u:171_58": "tadyathāpi nāma kulaputra caturdvipanivāsinaṃ strīpuruṣadārakadārikāste sarve daśabhūmipratiṣṭhitā bodhisattvā bhaveyuḥ /",
    "S04bsu019_u:171_59": "yatteṣāṃ bodhisattvānāṃ puṇyaskandham,",
    "S04bsu019_u:171_60": "tataḥ ṣaḍakṣarimahāvidyāyā ekajāpasya puṇyaskandham /",
    "S04bsu019_u:171_61": "tadyathāpi nāma kulaputra dvādaśamāsikena saṃvatsareṇa adhimāsikena trayodaśamāsikena vā saṃvatsareṇa tathā saṃvatsaragaṇanayā pūrṇa kalpaṃ devo ratrau divā varṣati,",
    "S04bsu019_u:171_62": "tacchakyate mayā kulaputra ekaikaṃ binduṃ gaṇayitum /",
    "S04bsu019_u:171_63": "na tu kulaputra ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "S04bsu019_u:171_64_0": "evaṃ kulaputra bahavo matsadṛśāḥ tathāgatakoṭaya ekasthānadhāritā divyaṃ kalpaṃ cīvarapiṇḍapātraśayanāsanaglānapratyayabhaiṣajyapariṣkāraiḥ",
    "S04bsu019_u:171_64_1": "sarvopakaraṇopasthāne nopasthitā bhaveyuḥ /",
    "S04bsu019_u:171_65": "na ca tathāgatāḥ śaknuvanti ṣaḍakṣarimahāvidyāyāḥ puṇyaskandhaṃ gaṇayitum /",
    "S04bsu019_u:171_66": "prāgevāhamekākī asmiṃllokadhātau viharāmi /",
    "S04bsu019_u:171_67": "acintyadhyānapadena samutthānenāhaṃ kulaputra bhāvanāyogamanuyuktaḥ /",
    "S04bsu019_u:171_68": "sa ca sūkṣmo dharmaḥ, avyakto dharmaṃ, anāgato dharmaḥ, paramahṛdayaprāptaḥ / avalokiteśvarasya bodhisattvasya mahāsattvasyopāyakuśalairdharmaiḥ pratiṣṭhitaḥ /",
    "S04bsu019_u:171_69": "evaṃ kulaputra ṣaḍakṣarimahāvidyāyā upāyakauśalyaṃ prāptumahamapi kulaputra anekāni lokadhātukoṭīniyutaśatasahasrāṇi paribhramitaḥ /",
    "S04bsu019_u:171_70": "gatvā cāmitābhasya tathāgatasya purastātprāñjalībhūtvā dharmavegenāśrūṇi pramuktāni,",
    "S04bsu019_u:171_71": "tathāmitābhastathāgato jānāti anāgatapratyutpannam /",
    "S04bsu019_u:172_0": "tena mamābhihitam - kulaputra ṣaḍakṣarīṃ mahāvidyāṃ rājñīmicchasi bhāvanāyogamanuyuktaḥ? mayoktam - icchāmi sugata /",
    "S04bsu019_u:172_1": "yathā tṛṣārtaḥ pānīyamanveṣate evamahaṃ bhagavan ṣaḍakṣarīṃ mahāvidyāṃ samanveṣamāṇo 'nekalokadhātūnupasaṃkrāntaḥ /",
    "S04bsu019_u:172_2": "paryupāsitāni me 'nekāni tathāgatakoṭīniyutaśatasahasrāṇi,",
    "S04bsu019_u:172_3": "na kasyacitsakāśānmayā labdhā ṣaḍakṣarī mahāvidyā rājñī /",
    "S04bsu019_u:172_4": "tvaṃ bhagavan trātā bhava, śaraṇaṃ parāyaṇam / vikalendriyasya cakṣurbhūto bhava /",
    "S04bsu019_u:172_5": "naṣṭamārgasya darśako bhava /",
    "S04bsu019_u:172_6": "sūryatāpadagdhānāṃ chatrabhūto bhava /",
    "S04bsu019_u:172_7": "caturmahāpathe śālavṛkṣa iva bhava /",
    "S04bsu019_u:172_8": "dharmaparitṛṣisyānantadharmamārgamupadarśako bhava /",
    "S04bsu019_u:172_9": "supratiṣṭhitacetaso vajrakavacabhūto bhava /",
    "S04bsu019_u:173_0_0": "athāmitābhasya tathāgatārhataḥ samyaksaṃbuddhasya avalokiteśvarasya bodhisattvasya",
    "S04bsu019_u:173_0_1": "mahāsattvasya lambikarutena svareṇa nirghoṣeṇārocayati - pasya kulaputra ayaṃ padmottamastathāgato",
    "S04bsu019_u:173_0_2": "[Vaidya_296] 'rhan samyaksaṃbuddhaḥ ṣaḍakṣarīmahāvidyāyāḥ kāraṇenānekalokadhātukoṭīniyutaśatasahasrāṇi",
    "S04bsu019_u:173_0_3": "paribhramitaḥ /",
    "S04bsu019_u:173_1": "dadasva kulaputra ṣaḍakṣarīṃ mahāvidyāṃ rājñīm /",
    "S04bsu019_u:173_2": "tathāgata evaṃ paribhramati /",
    "S04bsu019_u:174_0": "iti ṣaḍakṣarimahāvidyāmāhātmyavarṇanaṃ tṛtīyaṃ prakaraṇam //",
    "S04bsu019_u:176_0": "START Kvyu 2,4:",
    "S04bsu019_u:177_0": "ṣaḍakṣarimahāvidyāmaṇḍalavarṇanaṃ caturthaṃ prakaraṇam /",
    "S04bsu019_u:178_0_0": "atha avalokiteśvaro bhagavantametadavocat - adṛṣṭamaṇḍalasya na dātavyāṃ kathaṃ bhagavatpadmāṅkamudrāmanugṛhṇāti?",
    "S04bsu019_u:178_0_1": "kathaṃ maṇidharāṃ mudrāṃ saṃjānīte? kathaṃ sarvarājendrāṃ saṃjānīte? maṇḍalapariśuddhiṃ",
    "S04bsu019_u:178_0_2": "kathaṃ saṃjānīte? maṇḍalasyedaṃ nimittaṃ caturasraṃ pañcahastapramāṇaṃ sāmantakena",
    "S04bsu019_u:178_0_3": "madhye maṇḍalasyāmitābhaṃ likhet /",
    "S04bsu019_u:178_1": "indranīlacūrṇaṃ padmarāgacūrṇaṃ marakatacūrṇaṃ sphāṭikacūrṇaṃ suvarṇarūpyacūrṇānyamitābhasya tathāgatasya kāye saṃyojayitavyāni /",
    "S04bsu019_u:178_2": "dakṣiṇe pārśve mahāmaṇidharo bodhisattvaḥ kartavya /",
    "S04bsu019_u:178_3": "vāmapārśve ṣaḍakṣarī mahāvidyā kartavyā caturbhujā śaratkāṇḍagauravarṇā,",
    "S04bsu019_u:178_4": "nānālaṃkāravibhūṣitā / vāmahaste padmaṃ kartavyam / dakṣiṇahaste akṣamālā kartavyā /",
    "S04bsu019_u:178_5": "dau hastau saṃprayuktau sarvarājendrā nāma mudrā kartavyā /",
    "S04bsu019_u:178_6": "tasyāḥ ṣaḍakṣarimahāvidyāyāḥ pādamūle vidyādharaṃ pratisthāpayitavyam /",
    "S04bsu019_u:178_7": "dakṣiṇahaste dhūpakaṭacchukaṃ kartavyaṃ dhūmāyamānam /",
    "S04bsu019_u:178_8": "vāmahaste nānāvidhālaṃkāraparipūrṇaṃ piṭakaṃ kartavyam /",
    "S04bsu019_u:178_9": "tasya ca maṇḍalasya caturdvāreṣu catvāro mahārājāḥ kartavyāḥ,",
    "S04bsu019_u:178_10": "nānāpraharaṇagṛhītāḥ kartavyāḥ /",
    "S04bsu019_u:178_11": "tasya maṇḍalacatuṣkoṇeṣu catvāraḥ pūrṇakumbhāḥ nānāmaṇiratnasaṃcitāḥ /",
    "S04bsu019_u:178_12": "yaḥ kaścitkulaputro vā kuladuhitā vā icchati maṇḍalaṃ praveṣṭum,",
    "S04bsu019_u:178_13": "tena sarvagotrasyāparaṃparasya nāmāni likhitavyāni,",
    "S04bsu019_u:178_14": "likhitvā ca haste gṛhītavyāni ca /",
    "S04bsu019_u:178_15": "maṇḍale prathamataraṃ tāni nāmāni prakṣipet /",
    "S04bsu019_u:178_16": "te sarve caramabhavikā bodhisattvā bhavanti /",
    "S04bsu019_u:178_17": "sarvamānuṣyakeṇa duḥkhena viprahīṇā bhaviṣyanti,",
    "S04bsu019_u:178_18": "kṣipraṃ cānuttarāṃ samyaksaṃbodhimabhisaṃbudhyante /",
    "S04bsu019_u:178_19": "tata ācāryeṇa asthāne naiva dātavyā /",
    "S04bsu019_u:178_20": "athavā śraddhādhimuktakasya dātavyā /",
    "S04bsu019_u:178_21": "athavā mahāyānaśraddhādhimuktakasya dātavyā /",
    "S04bsu019_u:179_0_0": "athāmitābhastathāgato 'rhan samyaksaṃbuddho 'valokiteśvarametadavocat - yadi kulaputra",
    "S04bsu019_u:179_0_1": "indranīlacūrṇaṃ padmarāgacūrṇaṃ suvarṇarūpyacūrṇaṃ daridrasya kulaputrasya kuladuhiturvā",
    "S04bsu019_u:179_0_2": "na saṃvidyante tāni cūrṇāni,",
    "S04bsu019_u:179_1": "bhagavannānāraṅgāṇi saṃprayoktavyāni? nānāraṅgāṇi saṃprayoktavyāni nānāpuṣpairnānāgandhaiḥ /",
    "S04bsu019_u:179_2": "yadi kulaputra tadapi na saṃvidyate deśāntaragatasya sthānapadacyutasya,",
    "S04bsu019_u:179_3": "tadācāryeṇa mānasikaṃ maṇḍalaṃ cintitavyam /",
    "S04bsu019_u:179_4": "ācāryeṇa mantramudrālakṣaṇānyupadarśayitavyāni /",
    "S04bsu019_u:180_0": "iti ṣaḍakṣarimahāvidyāmaṇḍalavarṇanaṃ caturthaṃ prakaraṇam //",
    "S04bsu019_u:182_0": "START Kvyu 2,5:",
    "S04bsu019_u:183_0": "mahāvidyopadeśo nāma pañcamaṃ prakaraṇam /",
    "S04bsu019_u:184_0": "atha padmottamastathāgato 'rhan samyaksaṃbuddho avalokiteśvarametadavocat - dadasva me kulaputra ṣaḍakṣarīṃ mahāvidyāṃ rājñīm,",
    "S04bsu019_u:184_1": "yenāhamanekasattvakoṭīniyutaśatasahasrāṇi duḥkhātparimocayeyam /",
    "S04bsu019_u:184_2": "yathā te kṣipraṃ cānuttarāṃ samyaksaṃbodhimabhisaṃbudhyante /",
    "S04bsu019_u:185_0": "[Vaidya_297]",
    "S04bsu019_u:186_0": "atha avalokiteśvaro bodhisattvo mahāsattvaḥ padmottamasya tathāgatasyārhataḥ samyaksaṃbuddhasyemāṃ ṣaḍakṣarīṃ mahāvidyāmanuprayacchati -",
    "S04bsu019_u:187_0": "// * // + // 0 // + // om maṇipadme hūṃ // + // 0 // + // * //",
    "S04bsu019_u:188_0": "yasmin kāle iyaṃ ṣaḍakṣarī mahāvidyā anupradattā,",
    "S04bsu019_u:188_1": "tadā catvāro dvīpāḥ, sadevabhavanaparyantāḥ kadalīpatreva saṃcalitāḥ,",
    "S04bsu019_u:188_2": "kṣubdhāścatvāro mahāsamudrāḥ sarvavighnavināyakāḥ /",
    "S04bsu019_u:188_3": "niṣpalāyante yakṣarākṣasakumbhāṇḍā mahākālamātṛgaṇasahitāḥ /",
    "S04bsu019_u:189_0": "atha padmottamena tathāgatena bhujaṃgasadṛśaṃ bāhuṃ prasārya avalokiteśvarasya śatasahasramūlyaṃ muktāhāram,",
    "S04bsu019_u:189_1": "tena gṛhītvā amitābhasya tathāgatasyārhataḥ samyaksaṃbuddhasyopanāmitam /",
    "S04bsu019_u:189_2": "tena gṛhītvā tasya padmottamasya tathāgatasyārhataḥ samyaksaṃbuddhasyopanāmitam /",
    "S04bsu019_u:189_3": "atha padmottamastathāgato 'rhan samyaksaṃbuddha imāṃ ṣaḍakṣarīṃ mahāvidyāṃ gṛhītvā yena patrottamo nāma lokadhātustenopasaṃkrāntaḥ /",
    "S04bsu019_u:189_4": "evaṃ kulaputra mayā bhūtapūrvaṃ padmottamasya tathāgatasyārhataḥ samyaksaṃbuddhasva sakāśācchrutam /",
    "S04bsu019_u:190_0": "atha sarvanīvaraṇaviṣkambhī bhagavantametadavocat - kathaṃ bhagavan labheyaṃ ṣaḍakṣarīṃ mahāvidyā rājñīṃ prāptayogasya? yathā hi bhagavannamṛtasya labdhāsvādāstṛptiṃ na labhante,",
    "S04bsu019_u:190_1": "evamahaṃ bhagavan ṣaḍakṣarimahāvidyāśrutamātreṇa tṛptiṃ na labhāma /",
    "S04bsu019_u:190_2": "puṇyavantaste sattvā ya imāṃ ṣaḍakṣarīṃ mahāvidyāṃ japanti śṛṇvanti cintayanti adhyāśayena dhārayanti /",
    "S04bsu019_u:191_0": "bhagavānāha - kulaputra, yaścemāṃ ṣaḍakṣarīṃ mahāvidyāṃ likhāpayet,",
    "S04bsu019_u:191_1": "tena caturaśītidharmaskandhasahasrāṇi likhāpitāni bhavanti /",
    "S04bsu019_u:191_2": "paramāṇurajopamānāṃ tathāgatānāmarhatāṃ samyaksaṃbuddhānāṃ divyasauvarṇaratnamayān stūpān kārayet,",
    "S04bsu019_u:191_3": "kārayitvā ekadine dhātvāvaropaṇaṃ kuryāt /",
    "S04bsu019_u:191_4": "yaśca teṣāṃ phalavipākaḥ, sa ṣaḍakṣarimahāvidyāyā ekasyākṣarasya phalavipākaḥ /",
    "S04bsu019_u:191_5": "acintyo 'guṇānāṃ supratiṣṭhito mokṣaḥ /",
    "S04bsu019_u:191_6": "yaḥ kulaputro vā kuladuhitā vā imāḥ ṣaḍakṣarīṃ mahāvidyāṃ japet,",
    "S04bsu019_u:191_7": "sa imān samādhīn pratilabhate /",
    "S04bsu019_u:191_8": "tadyathā - maṇidharo nāma samādhiḥ,",
    "S04bsu019_u:191_9": "narakatiryaksaṃśodhanaṃ nāma samādhiḥ,",
    "S04bsu019_u:191_10": "vajrakavaco nāma samādhiḥ, supratiṣṭhitacaraṇo nāma samādhiḥ,",
    "S04bsu019_u:191_11": "sarvopāyakauśalyapraveśano nāma samādhiḥ,",
    "S04bsu019_u:191_12": "vikiriṇo nāma samādhiḥ, sarvabuddhakṣetrasaṃdarśano nāma samādhiḥ,",
    "S04bsu019_u:191_13": "sarvadharmapraveśano nāma samādhiḥ,",
    "S04bsu019_u:191_14": "dhyānālaṃkāro nāma samādhiḥ dharmarathābhirūḍho nāma samādhiḥ,",
    "S04bsu019_u:191_15": "rāgadveṣamohaparimokṣaṇo nāma samādhiḥ,",
    "S04bsu019_u:191_16": "anantavatso nāma samādhiḥ, ṣaṭpāramitānirdeśo nāma samādhiḥ,",
    "S04bsu019_u:191_17": "mahāmerudharo nāma samādhiḥ, sarvabhavottāraṇo nāma samādhiḥ,",
    "S04bsu019_u:191_18": "sarvatathāgatavyavalokano nāma samādhiḥ,",
    "S04bsu019_u:191_19": "supratiṣṭhitāsano nāma samādhiḥ /",
    "S04bsu019_u:191_20": "evaṃpramukhānāmaṣṭottarasamādhiśataṃ pratilabhate,",
    "S04bsu019_u:191_21": "ya imāṃ ṣaḍakṣarīṃ mahāvidyāṃ dhārayati /",
    "S04bsu019_u:192_0": "iti ṣaḍakṣarimahāvidyopadeśo nāma pañcamaṃ prakaraṇam //",
    "S04bsu019_u:194_0": "START Kvyu 2,6:",
    "S04bsu019_u:195_0": "[Vaidya_298]",
    "S04bsu019_u:196_0": "mahāvidyāmaṇḍalavarṇanaṃ ṣaṣṭhaṃ prakaraṇam /",
    "S04bsu019_u:197_0_0": "atha sarvanīvaraṇaviṣkambhī bhagavantametadavocat - kutrāhaṃ bhagavan gaccheyaṃ yatra",
    "S04bsu019_u:197_0_1": "ṣaḍakṣarīṃ mahāvidyārājñīṃ labheyam? bhagavānāha - asti kulaputra vārāṇasyāṃ mahānagaryāṃ",
    "S04bsu019_u:197_0_2": "dharmabhāṇako ya imāṃ ṣaḍakṣarīṃ mahāvidyāṃ dhārayati vācayati yoniśaśca manasi kurute /",
    "S04bsu019_u:197_1": "āha - gamiṣyāmyahaṃ bhagavan vārāṇasīṃ mahānagarīṃ tasya dharmabhāṇakasya darśanāya vandanāya paryupāsanāya /",
    "S04bsu019_u:197_2": "bhagavānāha - sādhu sādhu kulaputra,",
    "S04bsu019_u:197_3": "evaṃ kuruṣva / durlabhaste kulaputra dharmabhāṇakastathāgatasamo draṣṭavyaḥ,",
    "S04bsu019_u:197_4": "pūṇyakūṭa iva draṣṭavyaḥ / sarvatīrtho gaṅgeva draṣṭavyaḥ /",
    "S04bsu019_u:197_5": "avitathavādīva draṣṭavyaḥ / bhūtavādīva draṣṭavyaḥ / ratnarāśiriva draṣṭavyaḥ / varadaścintāmaṇiriva draṣṭavyaḥ /",
    "S04bsu019_u:197_6": "dharmarāja iva draṣṭavyaḥ / jagaduttāraṇa iva draṣṭavyaḥ /",
    "S04bsu019_u:197_7": "na ca kulaputra tvayā dharmabhāṇakaṃ dṛṣṭvā vicikitsācittamutpādayitavyam /",
    "S04bsu019_u:197_8": "mā tvaṃ kulaputra bodhisattvabhūmeścyutvā adāye prapatsyase /",
    "S04bsu019_u:197_9": "sa ca dharmabhāṇakaḥ śīlavipannaḥ ācaravipanno bhāryāputraduhitṛbhiḥ parivṛtaḥ kāṣāyoccāraprasrāvaparipūrṇaḥ asaṃvṛtteryāpathaḥ /",
    "S04bsu019_u:198_0": "atha sarvanīvaraṇaviṣkambhī bhagavantametadavocat - yathājñaptaṃ bhagavatā /",
    "S04bsu019_u:198_1": "atha sarvanīvaraṇaviṣkambhī bodhisattvo mahāsattva anekairbodhisattvaparṣadgṛhasthaiḥ pravrajitairdārakadārikādibhiḥ saṃprasthitaḥ /",
    "S04bsu019_u:198_2_0": "tasya dharmabhāṇakasya pūjākarmaṇe divyāni chatrāṇi divyāni upānahāni maulīkuṇḍalasragdāmakeyūrahārārdhahāraratnahāraskandhopariṣvajānikapṛṣṭhottaryāṇi",
    "S04bsu019_u:198_2_1": "aṅguṣṭhavibhedikāni anyāni ca vividhāni vastrāṇi cīvarādhyuṣitāni vidyādharasaṃcoditāni",
    "S04bsu019_u:198_2_2": "kāśikavastrāṇyagniśaucavastrāṇi ca anyāni ca vividhāni vastrāṇi puṣpāṇi /",
    "S04bsu019_u:198_3_0": "tadyathā - utpalapadmakumudapuṇḍarīkamāndāravamahāmāndāravāṇi mañjūṣakamahāmañjūṣakāṇi",
    "S04bsu019_u:198_3_1": "caudumbarāṇi anyāni vividhāni kāṣṭhapuṣpāṇi campakakaravīrapāṭalāni muktakavārṣikāṇi",
    "S04bsu019_u:198_3_2": "śakunakādhyuṣitāni /",
    "S04bsu019_u:198_4": "sumanānavamālikacakravākopaśobhitāni /",
    "S04bsu019_u:198_5": "śālikautsukyāni śatapatrikāṇi nīlapītalohitāvadātamāñjiṣṭhasphaṭikarajatavarṇāni /",
    "S04bsu019_u:198_6": "anyāni ca sthalajalajāni puṣpāṇi vividhāni gṛhītvā yena vārāṇasī mahānagarī tenopajagāma /",
    "S04bsu019_u:198_7": "anupūrveṇa vārāṇasīṃ mahānagarīmanuprāptaḥ /",
    "S04bsu019_u:198_8": "yena sa dharmabhāṇakastenopasaṃkrāntaḥ /",
    "S04bsu019_u:198_9": "upasaṃkramya pādau śirasābhivandya sa tena dṛṣṭaḥ śīlavipanna ācāravipanno 'saṃvṛteryāpathaḥ /",
    "S04bsu019_u:198_10": "tena tāṇi chātrāṇyupānahāni vastrābharaṇāni gandhamālyavilepanānyupaḍhaukitāni /",
    "S04bsu019_u:198_11_0": "tairvastrābharaṇaiḥ gandhamālyaiśca mahatīṃ pūjāṃ kṛtvā tasya dharmabhāṇakasya purastātprāñjalībhūtaḥ",
    "S04bsu019_u:198_11_1": "tadvijñamidamavocat - aho dharmanidhānāsvādako 'mṛtanidhiriva saṃcaya anavagāho 'si,",
    "S04bsu019_u:198_12": "sāgaro yathā bhājanabhūto 'si sarvamānuṣyabhūteṣu eva te /",
    "S04bsu019_u:198_13": "tava sakāśāddharmaṃ deśayataḥ devā nāgā yakṣā gandharvā asurā garūḍāḥ kinnarā mahoragā manuṣyāmanuṣyāḥ sarve te saṃnipatitāḥ /",
    "S04bsu019_u:198_14": "tava dharmaśravaṇakāle mahāvajrasamaye dharmaparyāyaṃ nirdiśasi parimokṣayasi /",
    "S04bsu019_u:198_15": "bahavaḥ sattvā ye saṃsāre bandhanabaddhāḥ /",
    "S04bsu019_u:198_16": "puṇyavantaste sattvāḥ ye 'syāṃ vārāṇasyāṃ mahānagaryāṃ vasanti,",
    "S04bsu019_u:198_17": "paśyanti, tava satataṃ parigrahaṃ kurvanti /",
    "S04bsu019_u:198_18": "darśanamātreṇa sarvapāpāni nirdahasi /",
    "S04bsu019_u:198_19": "yathāgnirdahati vanāntaram, [Vaidya_299] evaṃ tvaṃ darśanena sarvapāpāni dahasi /",
    "S04bsu019_u:198_20": "jānante tava tathāgatā arhantaḥ samyaksaṃbuddhāḥ /",
    "S04bsu019_u:198_21": "anye cānekabodhisattvakoṭīniyutaśatasahasrāṇi tava pūjākarmaṇa upasaṃkrāmanti /",
    "S04bsu019_u:198_22": "brahmāviṣṇumaheśvaracandrādityavāyuvaruṇāgnayo yamaśca dharmarājo 'nye ca catvāro mahārājānaḥ /",
    "S04bsu019_u:199_0": "athe sa dharmabhāṇakastasyaitadavocat - mā tvaṃ kulaputra kaukṛtyamutpādayasi /",
    "S04bsu019_u:199_1": "kati māṣāḥ kleṣā aupabhogikāḥ saṃsārasya naimittikāḥ prajāmaṇḍalasyotpādikāḥ /",
    "S04bsu019_u:199_2": "ye ca kulaputrāḥ ṣaḍakṣarīṃ mahāvidyārājñīṃ jānante,",
    "S04bsu019_u:199_3": "na ca te rāgeṇa dveṣeṇa mohena saṃlipyante /",
    "S04bsu019_u:199_4": "yathā jāmbūnadasya suvarṇasya na sajjate malam,",
    "S04bsu019_u:199_5": "evameva kulaputra yasya ṣaḍakṣarī mahāvidyā kāyagatā,",
    "S04bsu019_u:199_6": "na tasya kāyena na rāgeṇa na dveṣeṇa na mohena saṃlipyate /",
    "S04bsu019_u:200_0": "atha sarvanīvaraṇaviṣkambhī gāḍhaṃ pāde pariṣvajyainametadavocat - vikalendriyasya cakṣurbhūto bhava /",
    "S04bsu019_u:200_1": "naṣṭamārgasyopadarśako bhava /",
    "S04bsu019_u:200_2": "dharmaparitṛṣitasya dharmarasena saṃtarpaya me tvam /",
    "S04bsu019_u:200_3": "anuttarāsamyaksaṃbodhiviprahīṇasya bodhibījaṃ me dadasva /",
    "S04bsu019_u:200_4": "dharmāṇāmavakāśaṃ dadasva / supratiṣṭhitarūpāṇāṃ kāyapariśuddhiṃ dadasva /",
    "S04bsu019_u:200_5": "abhedyānāṃ kuśalānāṃ pratilambha iti sarvajanāḥ kathayanti vākyaṃ madhuropacayam /",
    "S04bsu019_u:200_6": "evaṃ gururdadasva me ṣaḍakṣarīṃ mahāvidyārājñīṃ yenāhaṃ kṣipramanuttarāṃ samyaksaṃbodhimabhisaṃbuddho bhaveyam /",
    "S04bsu019_u:200_7": "dvādaśākāraṃ dharmarandhra(cakra?)māvartayeyam /",
    "S04bsu019_u:200_8": "sarvasattvānāṃ sāṃsārikaṃ duḥkhaṃ parimocayeyam /",
    "S04bsu019_u:200_9": "ṣaḍakṣarīmahāvidyārājñīlabdhalābho bhaveyam /",
    "S04bsu019_u:200_10": "dadasva me ṣaḍakṣarīṃ mahāvidyārājñīm /",
    "S04bsu019_u:201_0": "atha sa dharmabhāṇakastasyaitadavocat - durlabhaṃ ṣaḍakṣarimahāvidyārājñyā asamavajrapadam /",
    "S04bsu019_u:201_1": "abhedyavajrapadam / anuttarajñānadarśanapadam / akṣayajñānapadam / niruttarapadam / mokṣapraveśanapadam / tathāgatajñānaviśuddhipadam /",
    "S04bsu019_u:201_2": "rāgadveṣamohasaṃsāraduḥkhaparivarjanapadam /",
    "S04bsu019_u:201_3": "sarvopāyakauśalyapadam / dhyānavimokṣasamādhisamāpūrtipadam /",
    "S04bsu019_u:201_4": "sarvadharmapraviśanapadam / nityakāladevatābhikāṅkṣipadam /",
    "S04bsu019_u:201_5": "ye ca kulaputrā nānāsthāneṣu dīkṣante /",
    "S04bsu019_u:201_6": "mokṣārtheṣu nānāpaṭeṣu dīkṣante /",
    "S04bsu019_u:201_7": "tadyathā indrapaṭaṃ śvetapaṭaṃ dhyuṣitapaṭam /",
    "S04bsu019_u:201_8": "divasanirīkṣakā maheśvareṣu dīkṣante /",
    "S04bsu019_u:201_9": "bailmavegarūdreṣu nagnaśramaṇeṣu ca /",
    "S04bsu019_u:201_10": "eṣu sthāneṣu dīkṣante / na teṣāṃ mokṣaṃ saṃvidyate / anādigatikānāmapi nāpi nāśo bhavati /",
    "S04bsu019_u:201_11": "sarvadevagaṇāśca brahmaviṣṇumaheśvarāḥ śakraśca devānāmindraścandrādityau vāyuvaruṇādayo yamaśca dharmarājo catvāraśca mahārājānaḥ,",
    "S04bsu019_u:201_12": "te nityakālaṃ ṣaḍakṣarīṃ mahavidyārājñīṃ prārthayanti /",
    "S04bsu019_u:202_0_0": "atha sarvanīvaraṇaviṣkambhī tamāha - kathaṃ vayaṃ ṣaḍakṣarīṃ mahāvidyārājñīṃ labhemahi",
    "S04bsu019_u:202_0_1": "yena vayaṃ kṣipravarā bhavāmaḥ? dharmabhāṇakastamuvāca - tadyathāpi nāma sarvanīvaraṇaviṣkambhin",
    "S04bsu019_u:202_0_2": "prajñāpāramitānirjātāḥ sarvatathāgatāḥ /",
    "S04bsu019_u:202_1": "tatprajñāpāramitā sarvatathāgatānāṃ ca netrītyākhyāyate /",
    "S04bsu019_u:202_2": "sāpi ca ṣaḍakṣarīṃ mahāvidyārājñīṃ praṇamate kṛtāñjalipuṭā bhavantī,",
    "S04bsu019_u:202_3": "prāgeva tathāgatā arhantaḥ samyaksaṃbuddhā bodhisattvagaṇāḥ /",
    "S04bsu019_u:202_4_0": "ida kulaputra taṇḍulavatsāraṃ mahāyānasya kiṃcidasau bahumahāyānasūtraṃ geyaṃ vyākaraṇagāthānidānetivṛttajātakavaipulyādbhutadharmopadeśakaḥ",
    "S04bsu019_u:202_4_1": "prāpyante(?) [Vaidya_300] kulaputra japitamātreṇa śivaṃ mokṣam,",
    "S04bsu019_u:202_5": "kiṃbahunā anyakuśalamiti / kiṃvā tu samadhyagataṃ sāramupagṛhṇanti śālinastathā sāramityanugṛhṇanti,",
    "S04bsu019_u:202_6": "nītvā svakīye niveśane bhāṇḍāni paripūrṇāni kṛtvā sthāpayitvā divasānurūpeṇa sūryatāpena pariśoṣayitvā musalaprahārairvibhedayanti,",
    "S04bsu019_u:202_7": "tataścaturvarṣāṇi parityajanti /",
    "S04bsu019_u:202_8": "kiṃ sāramiti vyavasthitam? taṇḍulasāramiti /",
    "S04bsu019_u:202_9": "evamevānye yogāḥ tuṣasadṛśāḥ /",
    "S04bsu019_u:202_10": "sarvayogānāṃ ceyaṃ ṣaḍakṣarī mahāvidyā rājñī taṇḍulamiti bhūtā draṣṭavyā /",
    "S04bsu019_u:202_11": "yasyāḥ kāraṇena kulaputra bodhisattvāḥ śrāvayanto bhramanti dānapāramitārthinaḥ,",
    "S04bsu019_u:202_12": "śīlapāramitārthinaḥ, kṣāntipāramitārthinaḥ vīryapāramitārthinaḥ,",
    "S04bsu019_u:202_13": "dhyānapāramitārthinaḥ, prajñāpāramitārthinaḥ / ekajāpena kulaputra ṣaṭpāramitāḥ paripūrayanti /",
    "S04bsu019_u:202_14": "yasya kasyacidvastrasparśanenāpi avaivartikabhūmiṃ pratilabhante /",
    "S04bsu019_u:202_15": "evamevāsyāḥ ṣaḍakṣarī mahāvidyā rājñī,",
    "S04bsu019_u:202_16": "durlabhamasyā nāmagrahaṇam / ekavāranāmagrahaṇena sarve tathāgatāścīvarapiṇḍapātraśayyāsanaglānapratyayabhaiṣajyapariṣkaraiḥ sarvopasthānairupasthitā bhavanti /",
    "S04bsu019_u:203_0": "atha sarvanīvaraṇaviṣkambhī dharmabhāṇakametadavocat - dadasva me ṣaḍakṣarimahāvidyārājñīm /",
    "S04bsu019_u:203_1": "atha sa dharmabhāṇakaḥ saṃcintya saṃcintya vyavasthitaḥ /",
    "S04bsu019_u:203_2": "tato ākāśe chando (śabdo?) niścarati sma - dadasva ārya ṣaḍakṣarīṃ mahāvidyārājñīm /",
    "S04bsu019_u:203_3": "ayaṃ bodhisattvabhūto 'nekaduṣkarābhiyuktaḥ /",
    "S04bsu019_u:203_4": "punaḥ sa dharmabhāṇakaḥ saṃcintayati sma - kutaḥ śabdo niścarati /",
    "S04bsu019_u:203_5": "tataḥ sa punarapyākāśācchabdo niścaritaḥ - dadasvārtha ṣaḍakṣarīṃ mahāvidyārājñīm /",
    "S04bsu019_u:203_6": "ayaṃ bodhisattvo 'nekaduṣkarābhiyuktaḥ /",
    "S04bsu019_u:204_0": "atha sa dharmabhāṇaka ākāśaṃ vyavalokayati sma /",
    "S04bsu019_u:204_1": "yāvatpaśyati śaratkāṇḍagauravarṇaṃ jaṭāmukuṭadharaṃ sarvajñaśirasikṛtaṃ śubhapadmahastaṃ padmaśriyālaṃkṛtaṃ śarīram /",
    "S04bsu019_u:204_2": "sa tādṛśaṃ rūpaṃ dṛṣṭvā sarvanīvaraṇaviṣkambhiṇaṃ bodhisattvametadavocat - anujñātaste kulaputra avalokiteśvareṇa bodhisattvena ṣaḍakṣarīṃ mahāvidyārājñīm /",
    "S04bsu019_u:205_0": "tena sasaṃbhrameṇa kṛtāñjalipuṭena bhūtvā udgṛhītumārabdhaḥ -",
    "S04bsu019_u:206_0": "// * // 0 // + // om maṇipadme hūṃ // + // 0 // * //",
    "S04bsu019_u:207_0": "iyaṃ ca samanantaradattamātreṇa ṣaḍvikāraṃ pṛthivī prakampitā /",
    "S04bsu019_u:207_1": "ime samādhayaḥ sarvanīvaraṇaviṣkambhinaḥ pratilabdhāḥ /",
    "S04bsu019_u:207_2": "tadyathāpi nāma kulaputra sūkṣmajano nāma samādhiḥ,",
    "S04bsu019_u:207_3": "maitrīkarūṇāmudito nāma samadhiḥ,",
    "S04bsu019_u:207_4": "yogācāro nāma samādhiḥ, mokṣapraveśavyavasthāno nāma samādhiḥ,",
    "S04bsu019_u:207_5": "sarvālokakaro nāma samādhiḥ, vyūharājo nāma samādhiḥ, dharmadharo nāma samādhiḥ / ime samādhayaḥ pratilabdhāḥ /",
    "S04bsu019_u:207_6": "udgṛhītamātreṇa sarvanīvaraṇaviṣkambhīṇā bodhisattvena tasyopādhyāyasya dakṣiṇopanāmayitumārabdhā - catvāro dvīpāḥ saptaratnaparipūrṇāḥ /",
    "S04bsu019_u:208_0": "atha sa dharmabhāṇakastasyaitadavocat - ekasyākṣarasyāpi na bhavati dakṣiṇā,",
    "S04bsu019_u:208_1": "prāgeva ṣaḍakṣarimahāvidyāyāḥ /",
    "S04bsu019_u:208_2": "na ca gṛhṇāmi kulaputra tvatsakāśāt /",
    "S04bsu019_u:208_3": "tvaṃ ca bodhisattvabhūta [Vaidya_301] āryo 'nāryo 'si mā vaineyaśca tvaṃ kulaputra /",
    "S04bsu019_u:208_4": "tena tasya śatasahasramūlyamuktāhāramupanāmitam /",
    "S04bsu019_u:208_5": "sa kathayati - kulaputra, madvacanena śākyamunestathāgatasyārhataḥ samyaksaṃbuddhasyopanāmayitavyam /",
    "S04bsu019_u:209_0": "atha sarvanīvaraṇaviṣkambhī tasya dharmabhāṇakasya pādau śirasā vanditvā prakrāntaḥ paripūrṇalābho labdhamanorathaḥ /",
    "S04bsu019_u:209_1": "yena jetavanavihārastenopasaṃkrāntaḥ /",
    "S04bsu019_u:209_2": "upasaṃkramya bhagavataḥ pādau śirasābhivandyaikānte vyavasthito 'bhūt /",
    "S04bsu019_u:210_0": "iti ṣaḍakṣarimahāvidyāmaṇḍalavarṇanaṃ ṣaṣṭhaṃ prakaraṇam //",
    "S04bsu019_u:212_0": "START Kvyu 2,7:",
    "S04bsu019_u:213_0": "saptamaṃ prakaraṇam /",
    "S04bsu019_u:214_0": "atha bhagavān śākyamunistathāgato 'rhan samyaksaṃbuddhastametadavocat - labdhalābhastvaṃ kulaputra? sa āha - yathā bhagavān jñānaṃ saṃjānīte /",
    "S04bsu019_u:214_1": "tataḥ saptasaptatiḥ samyaksaṃbuddhakoṭayaḥ saṃnipatitāḥ /",
    "S04bsu019_u:214_2": "taiścāpi tathāgatairiyaṃ dhāraṇī bhāṣitumārabdhā -",
    "S04bsu019_u:215_0": "namaḥ saptānāṃ samyaksaṃbuddhakoṭīnām /",
    "S04bsu019_u:216_0": "// + // 0 // om cale cule cunye svāhā // 0 // + //",
    "S04bsu019_u:217_0": "iyaṃ saptasaptatisamyaksaṃbuddhakoṭibhirukkā nāma dhāraṇī //",
    "S04bsu019_u:218_0": "tato romavivarādavatīrya sūryaprabho nāma romavivaraḥ /",
    "S04bsu019_u:218_1": "tatrānekāni bodhisattvakoṭiniyutaśatasahasrāṇi prativasanti /",
    "S04bsu019_u:218_2": "tasmin sūryaprabhe romavivare dvādaśaśatasahasrāṇi kanakamayānāṃ parvatānāṃ prativasanti /",
    "S04bsu019_u:218_3": "tasmin parvate dvādaśa śṛṅgaśatāni /",
    "S04bsu019_u:218_4": "teṣāṃ parvatānāṃ pārśvāni padmarāgopacitāni pārśve",
    "S04bsu019_u:219_0": "divyamaṇiratnakhacitāni / paramaśobhamānānyudyānāni paramaśobhitāni vicitrāṇi suramaṇīyāni /",
    "S04bsu019_u:219_1": "divyapuṣkariṇīramaṇīyāni ca kūṭāgāraśatasahasrāṇi,",
    "S04bsu019_u:219_2": "divyasuvarṇaratnamayāni muktāphaladāmakalāpapralambitāni,",
    "S04bsu019_u:219_3": "muktāhāraśatasahasrāṇi pralambitāni /",
    "S04bsu019_u:219_4": "teṣāṃ kūṭāgārāṇāmadho sārado nāma cintāmaṇiratnam,",
    "S04bsu019_u:219_5": "yatteṣāṃ bodhisattvānāṃ sarvopakaraṇairupasthānaṃ karoti /",
    "S04bsu019_u:219_6": "tadā te bodhisattvāsteṣāṃ kūṭāgāreṣu praviśanti /",
    "S04bsu019_u:219_7": "praviṣṭāśca ṣaḍakṣarīmahāvidyāmanusmaranti /",
    "S04bsu019_u:219_8": "taṃ cāvalokiteśvaraṃ paśyanti /",
    "S04bsu019_u:219_9": "dṛṣṭvā ca tasya cittaprasādaṃ janayanti /",
    "S04bsu019_u:219_10": "janayitvā ca te bodhisattvāstebhyaḥ kūṭāgārebhyo niṣkrāmanti /",
    "S04bsu019_u:219_11": "niṣkramya keciccaṃkrameṣu caṃkramanti /",
    "S04bsu019_u:219_12": "kecinmaṇiratnamayeṣudyāneṣu, kecitpuṣkariṇīṣu gacchanti, kecitpadmarāgamayeṣu parvateṣu gacchanti /",
    "S04bsu019_u:219_13": "gatvā ca paryaṅkamābhujya ṛjukāyaṃ praṇidhāya abhimukhāṃ smṛtimupasthāpya /",
    "S04bsu019_u:219_14": "īdṛśāste kulaputra bodhisattvāstasmin romavivare prativasanti /",
    "S04bsu019_u:219_15": "tataḥ kulaputra romavivarādavatīrya indrarājo nāma romavivaraḥ /",
    "S04bsu019_u:219_16": "tatrānekānyavaivartikabodhisattvakoṭiniyutaśatasahasrāṇi prativasanti /",
    "S04bsu019_u:219_17": "tasminnindrarājaromavivare 'śītisahasrāṇi parvatānāmabhūvan divyasuvarṇaratnamayāni /",
    "S04bsu019_u:219_18": "tatteṣāṃ parvatānāṃ madhye padmāvabhāso nāma cintāmaṇiratnam /",
    "S04bsu019_u:219_19": "yadā yadā te bodhisattvāścintayanti,",
    "S04bsu019_u:219_20": "tadā tadā teṣāmabhiprāyo 'nusidhyati /",
    "S04bsu019_u:219_21": "athe te bodhisattvāsteṣu parvatarājeṣu viharanti /",
    "S04bsu019_u:219_22": "na ca teṣāṃ sāṃsārikaṃ [Vaidya_302] duḥkhaṃ vidyate /",
    "S04bsu019_u:219_23": "na ca te saṃsārikaiḥ kleśairlipyante /",
    "S04bsu019_u:219_24": "sarvakālaṃ nirvāṇacintā vyavasthitā /",
    "S04bsu019_u:219_25": "na ca teṣāmanyā cintā śarīre saṃvidyate /",
    "S04bsu019_u:219_26": "tataḥ kulaputra romavivarādavatīrya mahoṣadhīrnāma romavivaraḥ /",
    "S04bsu019_u:219_27": "tatrānekāni prathamacittotpādikabodhisattvakoṭiniyutaśatasahasrāṇi prativasanti /",
    "S04bsu019_u:219_28": "tasmin kulaputra romavivare navanavatisahasrāṇi parvatānām /",
    "S04bsu019_u:219_29_0": "kecid vajramayāṃ, kecidrūpyamayāḥ, kecitsuvarṇamayāṃ, kecidindranīlamayāḥ, kecitpadmarāgamayāḥ,",
    "S04bsu019_u:219_29_1": "kecinmarakatamayāḥ, kecitsphaṭikamayāḥ, kecidrajatamayāḥ, īdṛśāste parvatarājānaḥ /",
    "S04bsu019_u:219_29_2": "ekaikasmin parvate 'śītiśṛṅgasahasrāṇi vividharatnakhacitāni paramaśobhanīyāni vividhacitrāṇi",
    "S04bsu019_u:219_29_3": "ramaṇīyāni /",
    "S04bsu019_u:219_30": "teṣu śṛṅgeṣu gandharvāḥ prativasanti /",
    "S04bsu019_u:219_31": "satatakālaṃ romavivarānnināditaṃ tūryaṃ dhārayanti /",
    "S04bsu019_u:219_32": "ye te prathamacittotpādikā bodhisattvaste śūnyatānimittaṃ cintayanti /",
    "S04bsu019_u:219_33": "aho duḥkham, jarā duḥkham, maraṇaṃ duḥkham, iṣṭapriyasaṃprayogaviyogo duḥkham,",
    "S04bsu019_u:219_34": "avīcyupapannānāṃ duḥkham, pretanagaropapannānāṃ sattvānāṃ duḥkham /",
    "S04bsu019_u:219_35": "idaṃ kāye saṃvegamanuvicintya tadā te paryaṅkamābhujya ṛjukāyaṃ praṇidhāya pratimukhāṃ smṛtimupasthāpya teṣuparvatarājeṣu viharanti /",
    "S04bsu019_u:219_36": "tataḥ kulaputra romavivarādavatīrya cittarājo nama romavivaraḥ /",
    "S04bsu019_u:219_37": "tatrānekāni pratyekabuddhakoṭiniyutaśatasahasrāṇi prativasanti,",
    "S04bsu019_u:219_38": "ye jvalanatapanavidyotanavarṣaṇaprātihāryāṇi kurvanti /",
    "S04bsu019_u:219_39": "tasmin romavivare śatasahasrāṇi parvatānām /",
    "S04bsu019_u:219_40": "te sarve parvatarājāḥ saptaratnamayāḥ /",
    "S04bsu019_u:219_41_0": "teṣu parvatarājeṣu vividhāni kalpavṛkṣāṇi sauvarṇadaṇḍāni rūpyapatrāṇyanekaratnakhacitāni",
    "S04bsu019_u:219_41_1": "vividhālaṃkārapralambitāni maulīkuṇḍalasragdāmapralambitāni keyūrahārārdhahārapralambitāni",
    "S04bsu019_u:219_41_2": "kāśikavastrapralambitāni sauvarṇarūpyaghaṇṭāruṇarūṇāyamānāni /",
    "S04bsu019_u:219_42": "tādṛśaiḥ kalpavṛkṣaiḥ parvatarājeṣu pratyekabuddhā viharanti /",
    "S04bsu019_u:219_43": "anekāni sūtrageyavyākaraṇagāthodānetivṛttakajātakavaipulyāṅgāt dharmopadeśaṃ parasparamīdṛśaṃ sāṃkathyaṃ kurvanti /",
    "S04bsu019_u:219_44": "tadā sarvanīvaraṇaviṣkambhī tato romavivarādavatīrya sarvapaścimo 'yaṃ romavivaraḥ dhvajāgro nāma romavivaraḥ /",
    "S04bsu019_u:219_45": "sa romavivaro 'śītiyojanasahasrāṇi /",
    "S04bsu019_u:219_46": "tasmin romavivare 'śītiparvatasahasrāṇyabhūvan,",
    "S04bsu019_u:219_47": "vividharatnaparikhacitavicitrāṇi /",
    "S04bsu019_u:219_48": "teṣu parvatarājeṣu anekāḥ kalpavṛkṣāḥ,",
    "S04bsu019_u:219_49": "anekāścandanavṛkṣāḥ śatasahasrāḥ,",
    "S04bsu019_u:219_50": "aguruvṛkṣāḥ śatasahasrāḥ / tasmin romavivare vajramayī bhūmiḥ /",
    "S04bsu019_u:219_51": "tasmin romavivare navanavatikūṭāgāraśatasahasrāṇi divyasauvarṇamayāni muktāhārapaṭadāmakalāpapralambitāni ghaṇṭāmālāpralambitāni candrakāntiratnāvabhāsitāni /",
    "S04bsu019_u:219_52": "tatteṣu kūṭāgāreṣu tathāgatavigrahā niṣaṇṇāḥ /",
    "S04bsu019_u:219_53": "te jāmbūdvīpakānāṃ manuṣyāṇāṃ ca dharmaṃ deśayanti /",
    "S04bsu019_u:219_54": "yaduta ṣaṭpāramitānirdeśaṃ nirdiśanti /",
    "S04bsu019_u:219_55": "dānapāramitānirdeśaṃ nirdiśanti /",
    "S04bsu019_u:219_56": "śīlapāramitānirdeśaṃ nirdiśanti /",
    "S04bsu019_u:219_57": "kṣāntipāramitānirdeśaṃ nirdiśanti /",
    "S04bsu019_u:219_58": "vīryapāramitānirdeśaṃ nirdiśanti /",
    "S04bsu019_u:219_59": "dhyānapāramitānirdeśaṃ nirdiśanti /",
    "S04bsu019_u:219_60": "prajñāpāramitānirdeśaṃ nirdiśanti /",
    "S04bsu019_u:219_61": "evaṃ vividhāṃ dharmadeśanāṃ kṛtvā jāmbudvīpakānāṃ manuṣyāṇāṃ kālena kālaṃ dharma deśayanti /",
    "S04bsu019_u:219_62": "evaṃ te kulaputra avalokiteśvarasya bodhisattvasya mahāsattvasya romavivarāṇi yāvatpaśyanti /",
    "S04bsu019_u:219_63": "tasminneva jetavanavihāre [Vaidya_303] devanāgayakṣagandharvāsuragarūḍakinnaramahoragamanuṣyāmanuṣyamaheśvaranārāyaṇapūrvaṃgamāni devaputrāṇi saṃnipatitāni /",
    "S04bsu019_u:219_64": "anekāni bodhisattvakoṭiniyutaśatasahasrāṇi saṃnipatitāni /",
    "S04bsu019_u:220_0": "atha sarvanīvaraṇaviṣkambhī bhagavantametadavocat - kiṃ bhagavan /",
    "S04bsu019_u:220_1": "yāni romavivarāṇi, saṃvidyante vāḥ? bhagavānāha - tataḥ kulaputra romavivarādatikramya avalokiteśvarasya dakṣiṇaṃ pādāṅguṣṭhaṃ yatra te catvāro mahāsamudrāḥ paribhramanti,",
    "S04bsu019_u:220_2": "na ca jānantyavagāhayanti / yadā dakṣiṇapādāṅguṣṭhādudakaṃ niṣkrāmati,",
    "S04bsu019_u:220_3": "tadā vaḍavāmukhe patanti / tadā bhasmarāśimanugacchanti /",
    "S04bsu019_u:220_4": "evameva kulaputra avalokiteśvarasya bodhisattvasyādhiṣṭhānaṃ saṃvidyate /",
    "S04bsu019_u:220_5": "atha sarvanīvaraṇaviṣkambhī bhagavantametadavocat - tadapi bhagavan romavivaraṃ saṃvidyate? bhagavānāha - tadapi kulaputra na saṃvidyate /",
    "S04bsu019_u:221_0": "atha sarvanīvaraṇaviṣkambhī bhagavantametadavocat - nāgacchati bhagavannavalokiteśvaraḥ? bhagavānāha - āgacchati kulaputra avalokiteśvaraḥ /",
    "S04bsu019_u:221_1": "asminneva jetavanamahāvihāre mama darśanāya vandanāya paryupāsanāya,",
    "S04bsu019_u:221_2": "maheśvarasya devaputrasya sahāyā lokadhātau vyākaraṇamuddeśāya ca /",
    "S04bsu019_u:222_0": "athāvalokiteśvareṇa bodhisattvena mahāsattvena raśmaya utsṛṣṭā nīlapītalohitāvadātamāñjiṣṭhasphaṭikarajatavarṇāḥ /",
    "S04bsu019_u:222_1": "te ca raśmayo jetavanamāgacchanti /",
    "S04bsu019_u:222_2": "āgatya bhagavantaṃ triḥ pradakṣiṇīkṛtya punareva jetavanādvihārānniṣkramya avīciṃ mahānarakaṃ gacchanti /",
    "S04bsu019_u:222_3": "tatra gatvā avīcimahānarakaṃ śītibhāvamupanayanti /",
    "S04bsu019_u:222_4": "atha sarvanīvaraṇaviṣkambhī bhagavantametadavocat - kuto bhagavan raśmaya āgacchanti kutra gacchanti? bhagavānāha - evaṃ kulaputra avalokiteśvareṇa nānāvidhā raśmaya utsṛṣṭāḥ /",
    "S04bsu019_u:222_5": "te cāsmin jetavane vihāramāgacchanti /",
    "S04bsu019_u:222_6": "āgatya ca māṃ triḥ pradakṣiṇīkṛtya avīciṃ mahānarakaṃ gacchanti /",
    "S04bsu019_u:222_7": "gatvā cāvīcimahānarakaṃ śītibhāvaṃ kurvanti /",
    "S04bsu019_u:222_8": "tasmin jetavane vihāre śubhanimittāni prādurbhūtāni /",
    "S04bsu019_u:222_9": "divyāni campakavṛkṣāṇi prādurbhūtāni /",
    "S04bsu019_u:222_10": "divyāḥ puṣkariṇyaḥ prādurbhūtāḥ /",
    "S04bsu019_u:222_11": "tatra jetavanavihāre divyasauvarṇanirbhāsā dṛśyante /",
    "S04bsu019_u:222_12": "īdṛśo jetavanavihāro dṛśyate /",
    "S04bsu019_u:223_0": "athāvalokiteśvaraḥ sukhāvatīlokadhātorniṣkramya yena jetavanavihārastena saṃprasthitaḥ /",
    "S04bsu019_u:223_1": "anupūrveṇa jetavanavihāraṃ saṃprāptaḥ /",
    "S04bsu019_u:223_2": "atha tasmin jetavanavihāre praviṣṭo bhagavataḥ pādau śirasābhivandya ekānte sthitaḥ /",
    "S04bsu019_u:223_3_0": "tadā kalaviṅkarutasvarābhinirghoṣeṇa bhagavānārocayati - āgatastvaṃ kulaputra? kṛtaste",
    "S04bsu019_u:223_3_1": "sattvaparīpākaḥ? athāvalokiteśvaro bodhisattvo mahāsattvo bhagavantametadavocat -",
    "S04bsu019_u:223_3_2": "yathājñapto bhagavatā /",
    "S04bsu019_u:223_4": "evaṃ ca mayā karmabhūmirniṣpāditā /",
    "S04bsu019_u:223_5": "atha bhagavān sādhukāramadāt - sādhu sādhu kulaputra,",
    "S04bsu019_u:223_6": "yastvayā īdṛśā karmabhūmirniṣpāditā /",
    "S04bsu019_u:223_7": "athāvalokiteśvaro bhagavantaṃ padmānyupanāmayati - imāni te bhagavannamitābhena tathāgatena prahitāni /",
    "S04bsu019_u:223_8": "pṛcchatyalpābādhatāṃ ca alpātaṅkatāṃ ca laghūtthānatāṃ ca sukhasparśavihāratāṃ ca /",
    "S04bsu019_u:223_9": "tato bhagavatā gṛhītvā vāmapārśve sthāpitāni /",
    "S04bsu019_u:224_0": "atha maheśvaro devaputro yena bhagavāṃstenopasaṃkrāntaḥ,",
    "S04bsu019_u:224_1_0": "upasaṃkramya bhagavataḥ pādau śirasābhivandya bhagavantametadavocat - labheyāhaṃ",
    "S04bsu019_u:224_1_1": "bhagavan vyākaraṇanirdeśasya samuddeśam? bhagavānāha - [Vaidya_304] gaccha kulaputra",
    "S04bsu019_u:224_1_2": "avalokiteśvaro bodhisattvo mahāsattvaste vyākaraṇaṃ dāsyati /",
    "S04bsu019_u:224_2": "atha maheśvaro devaputro 'valokiteśvarasya pādayornipatya stotraviśeṣaṃ kartumārabdhaḥ -",
    "S04bsu019_u:225_0": "namostvalokiteśvarāya maheśvarāya padmadharāya padmāsanāya padmapriyāya śubhapadmahastāya padmaśriye parivṛtāya jagadāsvādanakarāya pṛthivīvaralocanakarāya prahlādanakarāya /",
    "S04bsu019_u:226_0": "evaṃ maheśvaro devaputro gatvā avalokiteśvarasya stotraviśeṣaṃ kṛtvā tūṣṇīṃbhāvena vyavasthitaḥ /",
    "S04bsu019_u:226_1_0": "atha avalokiteśvarastametadavocat - kiṃ kāraṇaṃ tvaṃ kulaputra tūṣṇīṃbhāvena vyavasthitaḥ?",
    "S04bsu019_u:226_1_1": "atha maheśvaro devaputrastametadavocat - dadasva me vyākaraṇamanuttarāyāṃ samyaksaṃbodhau /",
    "S04bsu019_u:226_2_0": "avalokiteśvarastametadavocat - bhaviṣyasi tvaṃ kulaputra vivṛtāyāṃ lokadhātau bhasmeśvaro",
    "S04bsu019_u:226_2_1": "nāma tathāgato 'rhan samyaksaṃbuddho vidyācaraṇasaṃpannaḥ sugato lokavidanuttaraḥ",
    "S04bsu019_u:226_2_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "S04bsu019_u:226_3": "atha sā umādevyupasaṃkramyāvalokiteśvarasya pādau śirasā vanditvā avalokiteśvarasya stotrābhidhānaṃ kartumārabdhāḥ -",
    "S04bsu019_u:227_0": "namo 'stvalokiteśvarāya meheśvarāya prāṇaṃdadāya pṛthivīvaralocanakarāya śubhapadmaśriye parivṛtāya nirvāṇabhūmisaṃprasthitāya sucetanakarāya dharmadharāya /",
    "S04bsu019_u:228_0": "evaṃ sā umādevī stotrābhidhānaṃ kṛtvā avalokiteśvarasya pratyāhāraṃ kartumārabdhā -",
    "S04bsu019_u:229_0": "parimocaya me strībhāvājjugupsanīyāt /",
    "S04bsu019_u:229_1": "kalimalaparipūrṇagarbhāvāsaduḥkhāt satataparigrahasaṃgṛhītāt parimokṣaya mām /",
    "S04bsu019_u:229_2_0": "athāvalokiteśvarastāmetadavocat - bhaviṣyasi tvaṃ bhagini umeśvaro nāma tathāgato",
    "S04bsu019_u:229_2_1": "'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "S04bsu019_u:229_2_2": "śāstā devānāṃ ca manuṣyāṇāṃ ca buddho bhagavān /",
    "S04bsu019_u:229_3": "himavataḥ parvatarājasya dakṣiṇe pārśve tava lokadhāturbhaviṣyati /",
    "S04bsu019_u:229_4": "atha sā umādevī vyākaraṇamanuprāptā /",
    "S04bsu019_u:230_0": "bhagavānāha - paśya sarvanīvaraṇaviṣkambhin /",
    "S04bsu019_u:230_1": "vyākṛtā umādevī avalokiteśveraṇa bodhisattvena mahāsattvena sarve te 'nuttarāyāṃ samyaksaṃbodhau /",
    "S04bsu019_u:231_0": "ayaṃ kulaputra maheśvaranirvyūho nāma khyāta iti //",
    "S04bsu019_u:233_0": "START Kvyu 2,8:",
    "S04bsu019_u:234_0": "aṣṭamaṃ prakaraṇam /",
    "S04bsu019_u:235_0": "atha sarvanīvaraṇaviṣkambhī bhagavantametadavocat - āgato bhagavannavalokiteśvaraḥ /",
    "S04bsu019_u:235_1": "yathāndhabhūtena cakṣuranuprāptam,",
    "S04bsu019_u:235_2": "evaṃ bhagavannavalokiteśvaro 'nuprāptaḥ /",
    "S04bsu019_u:235_3": "adya me saphalaṃ janma / adya me āśā paripūrṇā / adya me pariśodhito bodhimārgaḥ /",
    "S04bsu019_u:235_4": "sa cetanasadharmakāyanirvāṇopadarśakam /",
    "S04bsu019_u:236_0": "atha sarvanīvaraṇaviṣkambhī punareva bhagavantametadavocat - adyāsmākaṃ bhagavan deśaya tvamavalokiteśvarasya guṇaviśeṣam /",
    "S04bsu019_u:237_0": "bhagavānāha - tadyathāpi nāma sarvanīvaraṇaviṣkambhin cakravālamahācakravālau parvatarājānau /",
    "S04bsu019_u:237_1": "mucilindamahāmucilindau parvatarājānau /",
    "S04bsu019_u:237_2": "kālamahākālau parvatarājānau /",
    "S04bsu019_u:237_3": "saṃsṛṣṭamahāsaṃsṛṣṭau parvatarājānau /",
    "S04bsu019_u:237_4": "pralambodaraḥ parvatarājā / anādarśakaḥ parvatarājā / [Vaidya_305] kṛtsrāgataḥ parvatarājā /",
    "S04bsu019_u:237_5": "jālinīmukhaḥ parvatarājā / śataśṛṅgaḥ parvatarājā / bhavanaśca parvatarājā / mahāmaṇiratnaḥ parvatarājā / sudarśanaśca parvatarājā / akāladarśanaśca parvatarājā /",
    "S04bsu019_u:237_6_0": "eteṣu parvatarājeṣvekaikaṃ lokadhātuṣu śakyate mayā parvatarājānāṃ palāni vā palaśatāni",
    "S04bsu019_u:237_6_1": "vā palasahasrāṇi vā palakoṭīniyutaśatasahasrāṇi vā saṃkhyāmapi kalāmapi gaṇanāmapi",
    "S04bsu019_u:237_6_2": "śakyate mayā kulaputra gaṇayitum /",
    "S04bsu019_u:237_7": "na tu kulaputra avalokiteśvarasya śakyate puṇyasaṃbhāraṃ gaṇayitum /",
    "S04bsu019_u:237_8": "tadyathāpi nāma kulaputra śakyate mayā paramāṇurajasāṃ pramāṇamudgṛhītum,",
    "S04bsu019_u:237_9": "na tu kulaputra avalokiteśvarasya śakyate puṇyasaṃbhāraṃ gaṇayitum /",
    "S04bsu019_u:237_10": "tadyathāpi nāma kulaputra śakyate mayā mahāsamudrasyaikaikaṃ binduṃ gaṇayitum,",
    "S04bsu019_u:237_11": "na tu kulaputra avalokiteśvarasya śakyate mayā puṇyasaṃbhāraṃ gaṇayitum /",
    "S04bsu019_u:237_12": "tadyathāpi nāma kulaputra śakyate mayā śīrṣavanasyaikaikāni patrāṇi gaṇayitum,",
    "S04bsu019_u:237_13": "na tu kulaputra avalokiteśvarasya śakyate puṇyasaṃbhāraṃ gaṇayitum /",
    "S04bsu019_u:238_0": "tadyathāpi nāma kulaputra sumeruḥ parvatarājo bhūryarāśirbhavet /",
    "S04bsu019_u:238_1": "mahāsamudraḥ bheraṇḍumaṇḍalaṃ bhavet /",
    "S04bsu019_u:238_2": "caturdvīpanivāsinaḥ strīpuruṣadārakadārikādayaḥ sarve te lekhakā bhaveyuḥ /",
    "S04bsu019_u:238_3": "sa ca sumeruparvatarājo 'nanto likhito bhavet /",
    "S04bsu019_u:238_4": "śakyate mayaikaikākṣaraṃ gaṇayitum /",
    "S04bsu019_u:238_5": "na tvavalokiteśvarasya śakyate puṇyasaṃbhāraṃ gaṇayitum /",
    "S04bsu019_u:238_6_0": "tadyathāpi nāma sarvanīvaraṇaviṣkambhin dvādaśa gaṅgānadīvālukopamāstathāgatā arhantaḥ",
    "S04bsu019_u:238_6_1": "samyaksaṃbuddhāścīvarapiṇḍapātraśayanāsanaglānapratyayabhaiṣajyapariṣkāraiḥ sarvopakaraṇaiḥ",
    "S04bsu019_u:238_6_2": "samupasthitā bhaveyuḥ /",
    "S04bsu019_u:238_7": "yaśca teṣāṃ tathāgatānāmupasthāne puṇyaskandhaḥ,",
    "S04bsu019_u:238_8": "tataḥ kulaputra avalokiteśvarasyaikavālāgre puṇyaskandhaḥ /",
    "S04bsu019_u:238_9": "tadyathāpi nāma sarvanīvaraṇaviṣkambhin avalokiteśvaraḥ anekaiḥ samādhiśataiḥ samanvāgataḥ /",
    "S04bsu019_u:238_10": "tadyathā - prabhaṃjano nāma samādhiḥ /",
    "S04bsu019_u:238_11": "vibhūṣaṇakalo nāma samādhiḥ /",
    "S04bsu019_u:238_12_0": "abhūṣaṇakaro nāma samādhiḥ / vidyullocano nāma samādhiḥ / kṣapaṇo nāma samādhiḥ /",
    "S04bsu019_u:238_12_1": "mahāmanasvī nāma samadhiḥ / ākārakaro nāma samādhiḥ / vajramālā nāma samādhiḥ / varado",
    "S04bsu019_u:238_12_2": "nāma samādhiḥ / śatavīryo nāma samādhiḥ / andhavyūho nāma samādhiḥ / pratibhānakūṭo",
    "S04bsu019_u:238_12_3": "nāma samādhiḥ /",
    "S04bsu019_u:238_13": "rājendro nāma samādhiḥ / vajraprākāro nāma samādhiḥ / vajramukho nāma samādhiḥ / sadāvaradāyako nāma samādhiḥ /",
    "S04bsu019_u:238_14": "indriyaparimocano nāma samādhiḥ /",
    "S04bsu019_u:238_15": "dveṣaparimocano nāma samādhiḥ /",
    "S04bsu019_u:238_16": "candravaralocano nāma samādhiḥ /",
    "S04bsu019_u:238_17": "divākaravaralocano nāma samādhiḥ /",
    "S04bsu019_u:238_18": "dharmābhimukho nāma samādhiḥ /",
    "S04bsu019_u:238_19": "vajrakukṣirnāma samādhiḥ / sudarśako nāma samādhiḥ / nirvāṇakaro nāma samādhiḥ / anantaraśminiṣpādanakaro nāma samādhiḥ /",
    "S04bsu019_u:238_20": "yogakaro nāma samādhiḥ / vikiriṇo nāma samādhiḥ / jambudvīpavaralocano nāma samādhiḥ /",
    "S04bsu019_u:238_21": "buddhakṣetravaralocano nāma samādhiḥ /",
    "S04bsu019_u:238_22": "maitryābhimukho nāma samādhiḥ /",
    "S04bsu019_u:238_23": "prajñāpratibhāsito nāma samādhiḥ /",
    "S04bsu019_u:238_24": "sudanto nāma samādhiḥ / akṣarākṣaro nāma samādhiḥ / avīcisaṃśoṣaṇo nāma samādhiḥ /",
    "S04bsu019_u:238_25": "sāgaragambhīro nāma samādhiḥ /",
    "S04bsu019_u:238_26": "śataparivāro nāma samādhiḥ / mārgasaṃdarśano nāma samādhiḥ /",
    "S04bsu019_u:238_27": "ebhiḥ kulaputra avalokiteśvaraḥ samanvāgataḥ /",
    "S04bsu019_u:239_0": "[Vaidya_306]",
    "S04bsu019_u:239_1_0": "tadyathāpi nāma sarvanīvaraṇaviṣkambhin bhūtapūrvaṃ kulaputra krakucchando nāma tathāgato",
    "S04bsu019_u:239_1_1": "'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "S04bsu019_u:239_1_2": "śāstā devānāṃ ca manuṣyāṇāṃ ca buddho bhagavān /",
    "S04bsu019_u:239_2": "tena kālena tena samayena ahaṃ dānaśūro nāma bodhisattvo 'bhūvam /",
    "S04bsu019_u:239_3": "tadā etasya tathāgatasya puraḥ sthitvā īdṛśamavalokiteśvarasamantabhadrayoḥ samādhivigraho mayā dṛṣṭaḥ /",
    "S04bsu019_u:239_4": "bhadrādibhiścānyairbodhisattvairmahāsattvaiḥ samādhivigraho dṛṣṭaḥ /",
    "S04bsu019_u:239_5": "yadā samantabhadro bodhisattvo vajrodgataṃ nāma samādhiṃ samāpede,",
    "S04bsu019_u:239_6": "tadāvalokiteśvaro bodhisattvo mahāsattvo vividhamādhisamādhiṃ samāpede /",
    "S04bsu019_u:239_7": "yadā samantabhadraścandravaralocanaṃ nāma samādhiṃ samāpede,",
    "S04bsu019_u:239_8": "tadāvalokiteśvaraḥ sūryavaralocanaṃ nāma samādhiṃ samāpede /",
    "S04bsu019_u:239_9": "yadā samantabhadro vicchuritaṃ nāma samādhiṃ samāpede,",
    "S04bsu019_u:239_10": "tadāvalokiteśvaro gaganagañjaṃ nāma samādhiṃ samāpede /",
    "S04bsu019_u:239_11": "yadā samantabhadra ākārakaraṃ nāma samādhiṃ samāpede,",
    "S04bsu019_u:239_12": "tadāvalokiteśvara indramatiṃ nāma samādhiṃ samāpede /",
    "S04bsu019_u:239_13": "yadā samantabhadro bhadrarājaṃ nāma samādhiṃ samāpede,",
    "S04bsu019_u:239_14": "tadā avalokiteśvaraḥ sāgaragambhīraṃ nāma samādhiṃ samāpede /",
    "S04bsu019_u:239_15": "yadā samantabhadraḥ siṃhaviṣkambhitaṃ nāma samādhiṃ samāpede,",
    "S04bsu019_u:239_16": "tadāvalokiteśvaraḥ siṃhavikrīḍitaṃ nāma samādhiṃ samāpede /",
    "S04bsu019_u:239_17": "yadā samantabhadro varadāyakaṃ nāma samādhiṃ samāpede,",
    "S04bsu019_u:239_18": "tadāvalokiteśvaraḥ avīcisaṃśoṣaṇaṃ nāma samādhiṃ samāpede /",
    "S04bsu019_u:239_19": "yadā samantabhadraḥ sarvaromavivarāṇyuddhāṭayati,",
    "S04bsu019_u:239_20": "tadāvalokiteśvaraḥ sarvaromavivarāṇyapāvṛṇoti /",
    "S04bsu019_u:239_21": "tadā samantabhadrastametadavocat - sādhu sādhvavalokiteśvara,",
    "S04bsu019_u:239_22": "yastvamīdṛśaṃ pratibhānavān /",
    "S04bsu019_u:239_23": "atha krakucchandastathāgatastametadavocat - alpaṃ tvayā kulaputra avalokiteśvarasya pratibhānaṃ dṛṣṭam /",
    "S04bsu019_u:239_24": "yādṛśamavalokiteśvarasya pratibhānaṃ tādṛśaṃ tathāgatānāṃ na saṃvidyate /",
    "S04bsu019_u:239_25": "īdṛśaṃ mayā kulaputra krakucchandasya tathāgatasya sakāśācchrutam /",
    "S04bsu019_u:240_0": "atha sarvanīvaraṇaviṣkambhī bhagavantametadavocat - deśayatu me bhagavān kāraṇḍavyūhaṃ mahāyānasūtraratnarājaṃ yena vayaṃ dharmarasenāpūryamāṇāḥ saṃtṛptāḥ bhavema /",
    "S04bsu019_u:240_1": "bhagavānāha - ye kulaputra kāraṇḍavyūhamahāyānasūtraratnarājasya nāma śroṣyanti,",
    "S04bsu019_u:240_2": "teṣāṃ pūrvakāni karmāvaraṇāni na saṃvidyante /",
    "S04bsu019_u:240_3": "ye paradāragamanaprasaktā aurabhrikakarmodyuktāḥ,",
    "S04bsu019_u:240_4": "ye mātāpitṛghātakā arhaddhātastūpabhedakāstathāgatasyāntike duṣṭacittarudhirotpādakāḥ,",
    "S04bsu019_u:240_5": "īdṛśānāṃ pāparatānāṃ sattvānāṃ tadapi kāraṇḍavyūho mahāyānasūtraratnarājaḥ sarvapāpaparimokṣaṇaṃ kurute /",
    "S04bsu019_u:241_0_0": "atha sarvanīvaraṇaviṣkambhī bhagavantametadavocat - kathaṃ jānāmyahaṃ bhagavan kāraṇḍavyūhaṃ",
    "S04bsu019_u:241_0_1": "mahāyānasūtraratnarājaṃ sarvapāpaparimokṣaṇaṃ kurute? bhagavānāha - asti kulaputra",
    "S04bsu019_u:241_0_2": "sumeroḥ parvatarājasya dakṣiṇapārśve saptabhiḥ samyaksaṃbuddhairmalanirmalau tīrthau",
    "S04bsu019_u:241_0_3": "parikalpitau /",
    "S04bsu019_u:241_1": "etarhi mayā vikalpitau / yathā pāṇḍulavastraṃ nīlamanugacchanti,",
    "S04bsu019_u:241_2": "sa pāparāśiriva draṣṭavyaḥ / evameva kulaputra idaṃ kāraṇḍavyūhaṃ mahāyānasūtraratnarājaṃ sarvapāpāni dahati /",
    "S04bsu019_u:241_3": "suśuklabhāvaṃ kurute / tadyathāpi nāma sarvanīvaraṇaviṣkambhin varṣākālasamaye sarvāṇi tṛṇagulmauṣadhivanaspatayaḥ sarve nīlābhi(rūpā) bhavanti /",
    "S04bsu019_u:241_4": "atha śatamukho nāma nāgarājaḥ bhavanādavatīrya sarvāstā tṛṇagulmauṣadhivanaspatīrdahati /",
    "S04bsu019_u:241_5": "evamevāyaṃ kulaputraṃ kāraṇḍavyūhaṃ mahāyānasūtraratnarājaṃ sarvapāpāni dahati,",
    "S04bsu019_u:241_6": "śuklabhāvaṃ kurute / sukhitāste sattvā bhaviṣyanti,",
    "S04bsu019_u:241_7": "ya imaṃ kāraṇḍavyūhaṃ mahāyānasūtraṃ ratnarājaṃ [Vaidya_307] śroṣyanti /",
    "S04bsu019_u:241_8": "na te kulaputra pṛthagjanā iti vaktavyāḥ /",
    "S04bsu019_u:241_9": "avaivartikā bodhisattvā iva draṣṭavyāḥ /",
    "S04bsu019_u:241_10": "teṣāṃ ca maraṇakāraṇasamaye dvādaśa tathāgatā upasaṃkramya āśvāsayanti - mā bhaiṣīḥ kulaputra /",
    "S04bsu019_u:241_11": "tvayā kāraṇḍavyūhaṃ mahāyānasūtraratnarājaṃ śrutam /",
    "S04bsu019_u:241_12": "na tvayā punareva saṃsāraṃ saṃsaritavyam /",
    "S04bsu019_u:241_13": "na punarapi teṣāṃ jātijarāmaraṇaṃ bhaviṣyati /",
    "S04bsu019_u:241_14": "tata iṣṭapriyaviprayogo priyasaṃprayogo na bhaviṣyati /",
    "S04bsu019_u:241_15": "gamiṣyasi tvaṃ kulaputra sukhāvatilokadhātum /",
    "S04bsu019_u:241_16": "amitābhasya tathāgatasya sakāśāddharmamanuśroṣyasi /",
    "S04bsu019_u:241_17": "evaṃ kulaputra teṣāṃ sattvānāṃ sukhamaraṇaṃ bhaviṣyati /",
    "S04bsu019_u:241_18": "athāvalokiteśvaro bhagavataḥ pādau śirasābhivandya ekānte prakrāntaḥ /",
    "S04bsu019_u:241_19": "atha sarvanīvaraṇaviṣkambhistūṣṇīṃbhāvena vyavasthitaḥ /",
    "S04bsu019_u:241_20": "ta ca devā nāgā yakṣā gandharvā asurā garūḍāḥ kinnarā mahoragā manuṣyāmanuṣyāḥ prakrāntāḥ /",
    "S04bsu019_u:242_0": "yadā te prakrāntāstadāyuṣmānānando bhagavantametadavocat - deśayatu me bhagavānasmākaṃ śikṣāsaṃvaram /",
    "S04bsu019_u:242_1": "bhagavānāha - ye bhikṣava upasaṃpadābhāvamicchanti,",
    "S04bsu019_u:242_2": "taiḥ prathamataraṃ gatvā āvāsaṃ samyagavalokayitavyam /",
    "S04bsu019_u:242_3": "vyavalokayitvā bhikṣuka(?)mārocayitavyaṃ śuddhayate bhadanta nānāvāsaṃ na ca yatra nānāvāse 'sthīni saṃvidyante /",
    "S04bsu019_u:242_4": "uccāraprastāve na saṃvidyete /",
    "S04bsu019_u:242_5": "pariśuddhayati / evaṃ bhadanta nānāvāsamarhati upasaṃpadābhāvo bhikṣūṇām /",
    "S04bsu019_u:243_0": "bhagavānāha - duḥśīlena bhikṣuṇā nopasaṃpādayitavyam /",
    "S04bsu019_u:243_1": "na ca jñaptirdātavyā / kiṃ bahunā? bhikṣavo duḥśīlena bhikṣuṇā nānāvāsaṃ na kartavyam,",
    "S04bsu019_u:243_2": "prāgeva jñapticaturtham / ete hi śāsanadūṣakāḥ / duḥśīlānāṃ bhikṣūṇāṃ śīlavatāṃ dakṣiṇīyāṇāṃ madhye āvāso na dātavyaḥ /",
    "S04bsu019_u:243_3": "teṣāṃ bahirvihāre āvāso dātavyaḥ /",
    "S04bsu019_u:243_4": "tathā saṃghālāpo na dātavyaḥ /",
    "S04bsu019_u:243_5": "na ca teṣāṃ sāṃghikī bhūmimarhati /",
    "S04bsu019_u:243_6": "na ca teṣāṃ kiṃcidbhikṣubhāvaṃ saṃvidyate /",
    "S04bsu019_u:244_0_0": "atha khalvāyuṣmānānando bhagavantametadavocat - katame kāle bhagavannīdṛśādakṣiṇīyā",
    "S04bsu019_u:244_0_1": "bhaviṣyanti? bhagavānāha - tṛtīye varṣaśatagate mama parinirvṛtasya tathāgatasya",
    "S04bsu019_u:244_0_2": "īdṛśādakṣiṇīyā bhaviṣyanti,",
    "S04bsu019_u:244_1": "ye vihāre gṛhisaṃjñāṃ dhārayiṣyanti /",
    "S04bsu019_u:244_2": "te dārakadārikāparivṛtā bhaviṣyanti /",
    "S04bsu019_u:244_3": "te sāṃghikaṃ mañcapīṭhaṃ vaṃśikopabimbopadhānakaṃ śayanāsanaṃ asatparibhogena paribhokṣyante /",
    "S04bsu019_u:244_4": "ye ca sāṃghikopacāre uccāraṃ prasrāvaṃ kurvanti,",
    "S04bsu019_u:244_5": "te vārāṇasyāṃ mahānagaryāmuccāraprasrāve gūḍhamṛttikodare prāṇino jāyante /",
    "S04bsu019_u:244_6": "ye sāṃghikaṃ dantakāṣṭhamasatparibhogena paribhuñjante,",
    "S04bsu019_u:244_7": "te kūrmamakaramatsyeṣu jāyante /",
    "S04bsu019_u:244_8": "ye sāṃghikaṃ tilataṇḍulakodravakulatthadhānyādīnasatparibhogena paribhūñjante,",
    "S04bsu019_u:244_9_0": "te pretanagareṣupapadyante / hīnendriyā dagdhasthūṇākṛtibhirasthipatravaducchritaiḥ",
    "S04bsu019_u:244_9_1": "svakeśaromapraticchannaiḥ parvatodarasaṃnibhaiḥ sūcīchidropamamukhaiḥ kāye īdṛśaṃ",
    "S04bsu019_u:244_9_2": "te duḥkhaṃ pratyanubhavanti /",
    "S04bsu019_u:244_10": "ye sāṃghikasyānnapānāderanyāyena paribhogaṃ kurvanti,",
    "S04bsu019_u:244_11": "te 'lpaśruteṣu kuleṣu jāyante /",
    "S04bsu019_u:244_12": "hīnendriyāśca jāyante / khañjakubjakāṇavāmanāśca jāyante /",
    "S04bsu019_u:244_13": "paramukhayācanakāśca jāyante /",
    "S04bsu019_u:244_14": "tataścottari vyādhitāśca jāyante /",
    "S04bsu019_u:244_15": "pūyaśoṇitaṃ kāye vahanti / svakīyalomasaṃkucitakāyā uttiṣṭhanti,",
    "S04bsu019_u:244_16": "tadā māṃsapiṇḍā bhūmau patanti /",
    "S04bsu019_u:244_17": "asthīni dṛaśyante / evaṃ te bahūni varṣaśatāni kāyikaṃ duḥkhaṃ pratyanubhavanti /",
    "S04bsu019_u:244_18": "ye sāṃghikīṃ bhūmimasatparibhogena paribhuñjante,",
    "S04bsu019_u:244_19": "te dvādaśa kalpān raurave mahānarake upapadyante /",
    "S04bsu019_u:244_20": "teṣāṃ taptānyayomuhāni mukhe [Vaidya_308] viṣkambhānte dahyante /",
    "S04bsu019_u:244_21": "oṣṭhamapi, dantā api viśīryante / tālūni sphūṭanti dahyante / kaṇṭhamapi tālvapi hṛdayamapi /",
    "S04bsu019_u:244_22": "anyānyapi sarveṇa sarvaṃ dahyante,",
    "S04bsu019_u:244_23": "avaśeṣaṃ gacchanti / tadā bhikṣavaḥ karmavāyavo vānti yena te mṛtāḥ purūṣāḥ punareva jīvanti /",
    "S04bsu019_u:244_24": "tataḥ punarapi yamapālaiḥ puruṣaiḥ saṃgṛhyante /",
    "S04bsu019_u:244_25": "tataḥ teṣāṃ karmopagānāṃ karmavaśānāṃ mahatī jihvā prādurbhavati /",
    "S04bsu019_u:244_26": "tatra jihvāyāmupari halaśatasahasraṃ kṛṣyate /",
    "S04bsu019_u:244_27": "evaṃ te bahūni varṣaśatāni bahūni varṣasahasrāṇi bahūni varṣaśatasahasrāṇi nārakaṃ duḥkhaṃ pratyanubhavanti /",
    "S04bsu019_u:244_28": "tataścyutvā agnighaṭe mahānarake upapatsyante /",
    "S04bsu019_u:244_29": "tataste yamapālapuruṣā gṛhītvā ca tasya jihvāyāṃ sūcīśatasahasraṃ vidhyanti /",
    "S04bsu019_u:244_30": "tadapi karmavaśājjīvanti, tata utkṣipya agnikhadāmadhye kṣipanti /",
    "S04bsu019_u:244_31": "tasyāmagnikhadāyāmutkṣipya mahatīṃ vaitaraṇīṃ kṣipanti,",
    "S04bsu019_u:244_32": "tadapi kālaṃ na kurvanti, tadanyanarakeṣupapadyante / evaṃ parikramatāṃ teṣāṃ trayaḥ kalpāḥ parīkṣīyante /",
    "S04bsu019_u:244_33": "tataścyutvā jambūdvīpe jāyante daridrāḥ jātyandhāḥ /",
    "S04bsu019_u:244_34": "tasmātte hyanindānyuttarāṇi sāṃghikāni vastūni rakṣitavyāni /",
    "S04bsu019_u:245_0": "ye bhikṣavaḥ śikṣāsaṃvarasaṃvṛtāśca bhavanti,",
    "S04bsu019_u:245_1": "taiḥ imāni trīṇi cīvarāṇi dhārayitavyāni /",
    "S04bsu019_u:245_2": "ekaṃ cīvaraṃ saṃghasya viśvāsena saṃghaparibhogāya,",
    "S04bsu019_u:245_3": "tathā dvitīyaṃ cīvaraṃ rājakuladvāragamanāya ca,",
    "S04bsu019_u:245_4": "tṛtīyaṃ cīvaraṃ grāmanagaranigamapallīpattaneṣu ca /",
    "S04bsu019_u:245_5": "imāni trīṇi cīvarāṇi bhikṣavo dhārayitavyāni /",
    "S04bsu019_u:245_6": "ye śīlavanto guaṇavantaḥ prajñāvantastairbhikṣava imāni śikṣāpadāni mayā prajñaptāni dhārayitavyāni /",
    "S04bsu019_u:245_7": "asatparibhogena bhikṣavo na paribhoktavyaṃ sāṃghikaṃ vastu agnighaṭopamam /",
    "S04bsu019_u:245_8": "sāṃghikaṃ vastu viṣopamam / sāṃghikaṃ vastu vajropamam / sāṃghikaṃ vastu bhāropamam / viṣasya pratīkāraṃ kartuṃ śakyate,",
    "S04bsu019_u:245_9": "na tu sāṃghikasya vastunaḥ pratikāraṃ kartuṃ śakyate /",
    "S04bsu019_u:246_0": "athāyuṣmānānando bhagavantametadavocat - ājñaptāni bhagavatā śikṣāpadāni,",
    "S04bsu019_u:246_1": "ye bhikṣavo dhārayanti, te pratimokṣasaṃvarasaṃvṛtā bhavanti /",
    "S04bsu019_u:246_2": "vināyābhimukhā bhavanti / kośābhimukhā bhavanti / śikṣākuśalā bhavanti / tāni ca bhagavataḥ śikṣāpadāni bhavanti /",
    "S04bsu019_u:247_0": "āyuṣmānānando bhagavataḥ pādau śirasā vanditvā prakrāntaḥ /",
    "S04bsu019_u:247_1": "atha te mahāśrāvakāḥ svakaṃ svakaṃ buddhakṣetraṃ prakrāntāḥ /",
    "S04bsu019_u:247_2": "te ca devā nāgā yakṣā gandharvā asurā garuḍāḥ kinnarā mahoragā manuṣyāḥ,",
    "S04bsu019_u:248_0": "iti śikṣāsaṃvaro nāma dvādaśaṃ(?) prakaraṇam //",
    "S04bsu019_u:249_0": "idamavocadbhagavān, te ca bodhisattvāḥ sā ca sarvāvatī parṣat sadevamānuṣāsuragandharvaśca loko bhagavato bhāṣitamabhyanandanniti /",
    "S04bsu019_u:250_0": "ayaṃ kāraṇḍavyūhamahāyānasūtraratnarājasya dhāraṇivyūhaḥ maheśvaraḥ samāptaḥ //",
    "S04bsu019_u:250_1": "āryakāraṇḍavyūho mahāyānasūtraratnarājaḥ samāptaḥ //",
    "S04bsu019_u:251_0": "* * * * *",
    "S04bsu019_u:252_0": "ye dharma hetuprabhavā hetusteṣāṃ tathāgato hyavadat /",
    "S04bsu019_u:252_1": "teṣāṃ ca yo nirodha evaṃ vādī mahāśramaṇaḥ //"
}