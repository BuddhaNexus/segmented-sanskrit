{
  "GE07bhg4c13u:0": "BhG 13.1",
  "GE07bhg4c13u:1": "śrī-bhagavān uvāca",
  "GE07bhg4c13u:2": "idaṃ śarīraṃ kaunteya kṣetram ity abhidhīyate |",
  "GE07bhg4c13u:3": "etad yo vetti taṃ prāhuḥ kṣetrajña iti tadvidaḥ ||1||",
  "GE07bhg4c13u:4": "śrīdharaḥ :",
  "GE07bhg4c13u:5": "bhaktānām aham uddhartā saṃsārād ity avādi yat |",
  "GE07bhg4c13u:6": "tradośe 'tha tat-siddhyai tattva-jñānam udīryate ||",
  "GE07bhg4c13u:7": "teṣām ahaṃ samuddhartā mṛtyu-saṃsāra-sāgarāt,",
  "GE07bhg4c13u:8": "bhavāmi na cirāt pārtha [Gītā 12.7] iti pūrvaṃ pratijñātam |",
  "GE07bhg4c13u:9": "na cātma-jñānaṃ vinā saṃsārād uddharaṇaṃ sambhavatīti tattva-jñānopadeśārthaṃ prakṛti-puruṣa-vivekādhyāya ārabhyate |",
  "GE07bhg4c13u:10": "tatra yat saptame 'dhyāye aparā parā ceti prakṛti-dvayam uktaṃ tayor avivekāj jīva-bhāvam āpannasya cid-aṃśasyāyaṃ saṃsāraḥ |",
  "GE07bhg4c13u:11": "yābhyāṃ ca jīvopabhogārtham īśvarasya sṛṣṭy-ādiṣu pravṛttiḥ |",
  "GE07bhg4c13u:12": "tad eva prakṛti-dvayaṃ kṣetra-kṣetrajña-śabda-vācyaṃ parasparaṃ viviktaṃ tattvato nirūpayiṣyan bhagavān uvāca idam iti |",
  "GE07bhg4c13u:13": "idaṃ bhogāyatanaṃ śarīraṃ kṣetram ity abhidhīyate |",
  "GE07bhg4c13u:14": "saṃsārasya praroha-bhūmitvāt |",
  "GE07bhg4c13u:15": "etad yo vetti ahaṃ mameti manyate taṃ kṣetrajña iti prāhuḥ |",
  "GE07bhg4c13u:16": "kṛṣībalavat tat-phala-bhoktṛtvāt |",
  "GE07bhg4c13u:17": "tad-vidaḥ kṣetra-kṣetrajñayor",
  "GE07bhg4c13u:18": "vivekajñāḥ ||1||",
  "GE07bhg4c13u:19": "madhusūdanaḥ :",
  "GE07bhg4c13u:20": "dhyānābhyāsa-vaśīkṛtena manasā tan nirguṇaṃ niṣkriyaṃ",
  "GE07bhg4c13u:21": "jyotiḥ kiṃcana yogino yadi paraṃ paśyanti paśyantu te |",
  "GE07bhg4c13u:22": "asmākaṃ tu tad eva locana-camatkārāya bhūyāc ciraṃ",
  "GE07bhg4c13u:23": "kālindī-pulineṣu yat kim api tan nīlaṃ maho dhāvati ||",
  "GE07bhg4c13u:24": "prathama-madhyama-ṣaṭkayos tat-tvaṃ-padārthāv uktāv uttaras tu ṣaṭko vākyārtha-niṣṭhaḥ samyag-dhī-pradhāno 'dhunārabhyate |",
  "GE07bhg4c13u:25": "tatra - teṣām ahaṃ samuddhartā mṛtyu-saṃsāra-sāgarād bhavāmi [Gītā 12.7] iti prāg uktam |",
  "GE07bhg4c13u:26": "na cātma-jñāna-lakṣaṇān mṛtyor ātma-jñānaṃ vinoddharaṇaṃ sambhavati |",
  "GE07bhg4c13u:27": "ato yādṛśenātma-jñānena mṛtyu-saṃsāra-nivṛttir yena ca tattva-jñānena yuktā adveṣṭṛtvādi-guṇa-śālinaḥ saṃnyāsinaḥ prāgvyākhyātās tadātma-tattva-jñānaṃ vaktavyam |",
  "GE07bhg4c13u:28": "tac cādvitīyena paramātmanā saha jīvasyābhedam eva viṣayīkaroti |",
  "GE07bhg4c13u:29": "tad-bheda-bhrama-hetukatvāt sarvānarthasya |",
  "GE07bhg4c13u:30_0": "tatra jīvānāṃ saṃsāriṇāṃ pratikṣetraṃ bhinnānām asaṃsāriṇaikena paramātmanā katham",
  "GE07bhg4c13u:30_1": "abhedaḥ syād ity āśaṅkāyāṃ saṃsārasya bhinnatvasya cāvidyā-kalpitānātma-dharmatvān",
  "GE07bhg4c13u:30_2": "na jīvasya saṃsāritvaṃ bhinnatvaṃ ceti vacanīyam |",
  "GE07bhg4c13u:31": "tad arthaṃ dehendriyāntaḥ-karaṇebhyaḥ kṣetrebhyo vivekena kṣetrajñaḥ puruṣo jīvaḥ pratikṣetram eka eva nirvikāra iti pratipādanāya kṣetra-kṣetrajña-vivekaḥ kriyate 'sminn adhyāye |",
  "GE07bhg4c13u:32": "tatra ye dve prakṛtī bhūmy-ādi-kṣetra-rūpatayā jīva-rūpa-kṣetrajñatayā cāpara-para-śabda-vācye sūcite tad-vivekena tattvaṃ nirūpayiṣyan śrī-bhagavān uvāca idaṃ śarīram iti |",
  "GE07bhg4c13u:33": "idam indriyāntaḥ-karaṇa-sahitaṃ bhogāyatanaṃ śarīraṃ he kaunteya ! kṣetram ity abhidhīyate |",
  "GE07bhg4c13u:34": "sasyasyevāsminn asakṛt karmaṇaḥ phalasya nirvṛtteḥ |",
  "GE07bhg4c13u:35": "etad yo vetti ahaṃ mamety abhimanyate taṃ kṣetrajña iti prāhuḥ kṛṣībalavat tat-phala-bhoktṛtvāt |",
  "GE07bhg4c13u:36": "tad-vidaḥ kṣetra-kṣetrajñayor viveka-vidaḥ |",
  "GE07bhg4c13u:37_0": "atra cābhidhīyata iti karmaṇi prayogeṇa kṣetrasya jaḍatvāt karmatvaṃ kṣetrajña-śabde",
  "GE07bhg4c13u:37_1": "ca dvityāṃ vinaveti-śabdam āharan svaprakāśatvāt karmatvābhāvam avivekina evāhuḥ",
  "GE07bhg4c13u:37_2": "sthūla-dṛśām agocaratvād iti kathayituṃ vilakṣaṇa-vacana-vyaktyaikatra kartṛ-padopādānena",
  "GE07bhg4c13u:37_3": "ca nirdiśati bhagavān ||1 ||",
  "GE07bhg4c13u:38": "viśvanāthaḥ :",
  "GE07bhg4c13u:39": "namo 'stu bhagavad-bhaktyai kṛpayā svāṃśa-leśataḥ |",
  "GE07bhg4c13u:40": "jñānādiṣv api tiṣṭhet tat sārthakī-karaṇā yayā ||",
  "GE07bhg4c13u:41": "ṣaṭke tṛtīye 'tra bhakt--miśraṃ jñānaṃ nirūpyate |",
  "GE07bhg4c13u:42": "tan-madhye kevalā bhaktir api bhaṅgyā prakṛṣyate ||",
  "GE07bhg4c13u:43": "trayodaśe śarīraṃ ca jīvātma-paramātmanoḥ |",
  "GE07bhg4c13u:44": "jñānasya sādhanaṃ jīvaḥ prakṛtiś ca viśiṣyate ||",
  "GE07bhg4c13u:45": "tad evaṃ dvitīyena ṣaṭkena kevalayā bhaktyā bhagavat-prāptiḥ |",
  "GE07bhg4c13u:46": "tato 'nyā ahaṃgrahopāsanādyās tisra upāsanāś coktāḥ |",
  "GE07bhg4c13u:47_0": "atha prathama-ṣatkoditānāṃ niṣkāmakarma-yogināṃ bhakti-miśra-jñāṇād eva mokṣas tac",
  "GE07bhg4c13u:47_1": "ca jñānaṃ saṅkṣepād uktam api punaḥ kṣetra-kṣetrajñādi-vivecanena vivarituṃ tṛitīyaṃ ṣaṭkam ārabhate ||",
  "GE07bhg4c13u:48": "tatra kiṃ kṣetraṃ kaḥ kṣetrajña ity apekṣāyām āha idam iti |",
  "GE07bhg4c13u:49": "idaṃ sendriyaṃ bhogāyatanaṃ śarīraṃ kṣetraṃ saṃsārasya praroha-bhūmitvāt |",
  "GE07bhg4c13u:50": "tad yo vetti bandha-daśāyām ahaṃ-mamety abhimanyamānaṃ sva-sambandhitvenaiva jānāti,",
  "GE07bhg4c13u:51": "mokṣa-daśāyām ahaṃ-mamety-abhimāna-rahitaḥ sva-sambandha-rahitam evayo jānāti,",
  "GE07bhg4c13u:52": "tam ubhayāvasthaṃ jīvaṃ kṣetrajñam iti prāhuḥ |",
  "GE07bhg4c13u:53": "kṛṣībalavat sa eva kṣetrajñas tat-phala-bhoktā ca |",
  "GE07bhg4c13u:54": "yad uktaṃ bhagavatā --",
  "GE07bhg4c13u:55": "adanti caikaṃ phalam asya gṛdhnā",
  "GE07bhg4c13u:56": "grāmecarā ekam araṇya-vāsāḥ |",
  "GE07bhg4c13u:57": "haṃsā ya ekaṃ bahurūpam ijyair",
  "GE07bhg4c13u:58": "māyāmayaṃ veda sa veda vedam || iti | [BhP 11.12.23]",
  "GE07bhg4c13u:59": "asyārthaḥ gṛdhnantīti gṛdhrā grāmecarā baddha-jīvā asya vṛkṣasyakaṃ phalaṃ duḥkham adanti,",
  "GE07bhg4c13u:60": "pariṇāmataḥ svargāder api duḥkha-rūpatvāt |",
  "GE07bhg4c13u:61": "araṇya-vāsā haṃsā mukta-jīvā eka-phalaṃ sukham adanti,",
  "GE07bhg4c13u:62": "sarvathā sukha-rūpasyāpavargasyāpy etaj-janyatvāt |",
  "GE07bhg4c13u:63": "evam ekam api saṃsāra-vṛkṣaṃ bahuvidha-naraka-svargāpavarga-prāpakatvād bahu-rūpaṃ māyā-śakti-samudbhūtatvān māyāmayam |",
  "GE07bhg4c13u:64": "ijyaiḥ pūjyair gurubhiḥ kṛtvā yo vedeti tad-vidaḥ kṣetra-kṣetrajñayor veditāraḥ ||1||",
  "GE07bhg4c13u:65": "baladevaḥ :",
  "GE07bhg4c13u:66": "kathitāḥ pūrva-ṣaṭkābhyām arthāj jīvādayo 'tra ye |",
  "GE07bhg4c13u:67": "svarūpāṇi viśodhyante teṣāṃ ṣaṭke 'ntime sphuṭam ||",
  "GE07bhg4c13u:68": "bhaktau pūrvopadiṣṭāyāṃ jñānaṃ dvāraṃ bhavaty ataḥ |",
  "GE07bhg4c13u:69": "deha-jīveśa-vijñānaṃ tad vaktavyaṃ trayodaśe ||",
  "GE07bhg4c13u:70": "ādya-ṣaṭke niṣkāma-karma-sādhyaṃ j-jñānopayogitayā darśitam |",
  "GE07bhg4c13u:71": "madhya-ṣatke tu bhakti-śabditaṃ paramātmopāsanaṃ tan-mahima-nigada-pūrvakam upadiṣṭam |",
  "GE07bhg4c13u:72": "tac ca kevalaṃ tad-vaśyatākaraṃ sat tat-prāpakam |",
  "GE07bhg4c13u:73": "ārtādīnāṃ tu tam upāsīnānām ārti-vināśādi-karaṃ tad-ekānti-prasaṅgena kevalaṃ sat tat-prāpakaṃ ca |",
  "GE07bhg4c13u:74": "yogena jñānena copasṛṣṭaṃ tv aiśvarya-pradhāna-tad-rūpopalambhakaṃ mocakaṃ cety uktam |",
  "GE07bhg4c13u:75": "tathāsminn antya-ṣatke prakṛti-puruṣa-tat-saṃyoga-hetuka-jagat tad-īśvara-svarūpāṇi karma-jñāna-bhakti-svarūpāṇi ca vivicyante |",
  "GE07bhg4c13u:76": "jñāna-vaiśadyāya etāvat trayogaśe 'sminn adhyāye deha-jīva-pareśa-svarūpāṇi vivecanīyāni |",
  "GE07bhg4c13u:77": "dehādi-viviktasyāpi jīvātmano deha-sambandha-hetus tad-vivekānusandhi-prakāraś ca vimarśanīyaḥ |",
  "GE07bhg4c13u:78": "tad idam arthajātam abhidhātuṃ bhagavān uvāca idam iti |",
  "GE07bhg4c13u:79": "he kaunteya idaṃ sendriya-prāṇaṃ śarīraṃ bhoktur jīvasya bhogya-sukha-duḥkhādi-prarohakatvāt kṣetram ity abhidhīyate tattva-jñaiḥ |",
  "GE07bhg4c13u:80": "etac charīraṃ devo 'haṃ mānavo 'haṃ sthūlo 'ham ity ajñair ātma-bhedena pratīyamānam api yaḥ śayyāsanādivad-ātmano bhannam ātma-bhoga-mokṣa-sādhanaṃ ca vetti,",
  "GE07bhg4c13u:81": "taṃ vedyāc charīrāt",
  "GE07bhg4c13u:82": "tad-veditṛtayā bhinnaṃ tad-vidaḥ kṣetra-kṣetrajña-svarūpa-jñāḥ kṣetrajñam iti prāhuḥ |",
  "GE07bhg4c13u:83": "bhoga-mokṣa-sādhanatvaṃ śarīrasyoktaṃ śrī-bhagavate -",
  "GE07bhg4c13u:84": "adanti caikaṃ phalam asya gṛdhnā",
  "GE07bhg4c13u:85": "grāmecarā ekam araṇya-vāsāḥ |",
  "GE07bhg4c13u:86": "haṃsā ya ekaṃ bahu-rūpam ijyair",
  "GE07bhg4c13u:87": "māyā-mayaṃ veda sa veda vedam || iti | [BhP 11.12.23]",
  "GE07bhg4c13u:88": "śarīrātmavādī tu kṣetrajño na, kṣetratvema taj-jñānābhāvāt ||1||",
  "GE07bhg4c13u:89": "__________________________________________________________",
  "GE07bhg4c13u:90": "BhG 13.2",
  "GE07bhg4c13u:91": "kṣetrajñaṃ cāpi māṃ viddhi sarva-kṣetreṣu bhārata |",
  "GE07bhg4c13u:92": "kṣetra-kṣetrajñayor jñānaṃ yat taj jñānaṃ mataṃ mama ||2||",
  "GE07bhg4c13u:93": "śrīdharaḥ : tad evaṃ saṃsāriṇaḥ svarūpam uktam |",
  "GE07bhg4c13u:94": "idānīṃ tasyaiva pāramārthikam asaṃsāri-svarūpam āha kṣetrajñam iti |",
  "GE07bhg4c13u:95": "ta ca kṣetrajñaṃ saṃsāriṇaṃ jīvaṃ vastutaḥ sarva-kṣetreṣv anugataṃ mām eva viddhi |",
  "GE07bhg4c13u:96": "tattvam asi iti śrutyā lakṣitena cid-aṃśena mad-rūpasyoktatvāt ādarārtham eva taj-jñānaṃ stauti |",
  "GE07bhg4c13u:97": "kṣetra-kṣetrajñayor yad evaṃ vailakṣaṇeyan jñānaṃ tad eva mokṣa-hetutvān mama jñanaṃ matam |",
  "GE07bhg4c13u:98": "anyat tu vṛthā-pāṇḍityam |",
  "GE07bhg4c13u:99": "bandha-hetutvād ity arthaḥ | tad uktaṃ --",
  "GE07bhg4c13u:100": "tat karma yan na bandhāya",
  "GE07bhg4c13u:101": "sā vidyā yā vimuktaye |",
  "GE07bhg4c13u:102": "āyāsāyāparaṃ karma",
  "GE07bhg4c13u:103": "vidyānyā śilpa-naipuṇam || iti |",
  "GE07bhg4c13u:104": "madhusūdanaḥ :",
  "GE07bhg4c13u:105": "evaṃ dehendriyādi-vilakṣaṇaṃ sva-prakāśaṃ kṣetrajñam abhidhāya tasya pāramārthikaṃ tattvam asaṃsāri-paramātmanaikyam āha kṣetrajñam apīti |",
  "GE07bhg4c13u:106_0": "sarva-kṣetreṣu ya ekaḥ kṣetrajñaḥ svaprakāśa-caitanya-rūpo nityo vibhuś ca tam avidyādhyāropita-kartṛtva-bhoktṛtvādi-saṃsāra-dharmaṃ",
  "GE07bhg4c13u:106_1": "kṣetrajñam avidyaka-rūpa-parityāgena mām īśvaram asaṃsāriṇam advitīya-brahmānanda-rūpaṃ viddhi jānīhi |",
  "GE07bhg4c13u:107": "he bhārata ! evaṃ ca kṣetraṃ māyā-kalpitaṃ mithyā |",
  "GE07bhg4c13u:108_0": "kṣetrajñaś ca paramārtha-satyas tad-bhramādhiṣṭhānam iti kṣetra-kṣetrajñayor yaj",
  "GE07bhg4c13u:108_1": "jñānaṃ tad eva mokṣa-sādhanatvāj jñānam avidyā-virodhi-prakāśa-rūpaṃ mama matam anyat",
  "GE07bhg4c13u:108_2": "tv ajñānam eva tad-virodhitvād ity abhiprāyaḥ |",
  "GE07bhg4c13u:109": "atra jīveśvarayor āvidyako bhedaḥ pāramārthikas tv abheda ity atra yuktayo bhāṣya-kṛdbhir varṇitāḥ |",
  "GE07bhg4c13u:110": "asmābhis tu grantha-vistara-bhayāt prāg eva bahudhoktatvāc ca nopanyastāḥ ||2||",
  "GE07bhg4c13u:111": "viśvanāthaḥ : evaṃ kṣetra-jñānāt jīvātmanaḥ kṣetrajñatvam uktam,",
  "GE07bhg4c13u:112": "paramātmanas tu tato 'pi kārtsnyena sarva-kṣetrajñatvāt kṣetrajñatvam āha kṣetrajñam iti |",
  "GE07bhg4c13u:113": "sarva-kṣetreṣu niyantṛtvena sthitaṃ māṃ paramātmānaṃ kṣetrajñaṃ viddhi |",
  "GE07bhg4c13u:114": "jīvānāṃ pratyekam akaika-kṣetra-jñnānāṃ tad api na kṛtsnam |",
  "GE07bhg4c13u:115": "mama tv ekasyaiva sarva-kṣetrajñatvaṃ kṛtsnam eveti viśeṣo jñeyaḥ |",
  "GE07bhg4c13u:116": "kiṃ jñānam ity apekṣāyām āha kṣetreṇa saha kṣetrajñayor jīvātma-paramātanor yaj jñānaṃ kṣetra-jīvātma-paramātmanāṃ yaj jñānam ity arthaḥ |",
  "GE07bhg4c13u:117": "tad eva jñānaṃ mama mataṃ sammataṃ ca |",
  "GE07bhg4c13u:118": "tatra -grantha-virodhād vyākhyāntareṇa ekātmavāda-pakṣo nānukartavyaḥ ||2||",
  "GE07bhg4c13u:119": "baladevaḥ : kṣetra-jñānāj jīvātmanaḥ kṣetrajñatvam uktam |",
  "GE07bhg4c13u:120": "atha paramātmanas tad āha kṣetrajñaṃ cāpi mām iti |",
  "GE07bhg4c13u:121": "he bhārat sarva-kṣetreṣu māṃ ca kṣetrajñaṃ viddhi |",
  "GE07bhg4c13u:122": "apir avadhāraṇe |",
  "GE07bhg4c13u:123": "jīvāḥ svaṃ svaṃ kṣetraṃ svabhoga-mokṣa-sādhanaṃ jānantaḥ kṣetrajñāḥ prajāvat |",
  "GE07bhg4c13u:124": "ahaṃ tu sarveśvara eka eva sarvāṇi tāni bhartavyāni ca jānan tat-sarva-kṣetrajño rājavad ity arthaḥ |",
  "GE07bhg4c13u:125": "sarveśvarsyāpi kṣetreśvarasyāpi kṣetrajñatvaṃ --",
  "GE07bhg4c13u:126": "kṣetrāṇi hi śarīrāṇi",
  "GE07bhg4c13u:127": "bījaṃ cāpi śubhāśubhe |",
  "GE07bhg4c13u:128": "tāni vetti sa yogātmā",
  "GE07bhg4c13u:129": "tataḥ kṣetrajña ucyate || ity ādi smṛtibhyaḥ |",
  "GE07bhg4c13u:130": "kiṃ jñānam ity apekṣāyām āha kṣetreti |",
  "GE07bhg4c13u:131": "kṣetreṇa sahitau kṣetrajñau jīva-parau kṣetra-kṣetrajñau |",
  "GE07bhg4c13u:132": "tat-sahitayos tayor mitho vivekena yaj-jñānaṃ tad eva jñānaṃ mama matam |",
  "GE07bhg4c13u:133": "tato 'nyathā tv ajñānam ity arthaḥ |",
  "GE07bhg4c13u:134_0": "idam atra bodhyam --prakṛti-jīveśvarāṇāṃ bhogyatva-bhoktṛtva-niyantṛtva-dharmakatvān",
  "GE07bhg4c13u:134_1": "mithaḥ-sampṛktānām api teṣāṃ na tat tad-dharma-sāṅkaryaṃ citrāmbara-rūpavad ity evam",
  "GE07bhg4c13u:134_2": "āha sūtrakāraḥ -- na tu dṛṣṭānta-bhāvāt iti |",
  "GE07bhg4c13u:135": "śrutayaś ca prakṛty-ādīnāṃ vivikta-tad-dharmakatām āhuḥ[*ENDNOTE] --",
  "GE07bhg4c13u:136": "pṛthag ātmānaṃ preritāraṃ ca matvā",
  "GE07bhg4c13u:137": "juṣṭas tatas tenāmṛtatvam eti | [ŚvetU 1.6]",
  "GE07bhg4c13u:138": "jñājñau dvāv ajāv īśānīśānāv ajā",
  "GE07bhg4c13u:139": "hy ekā bhoktṛ-bhogārtha-yuktau | [ŚvetU 1.9]",
  "GE07bhg4c13u:140": "kṣaraṃ pradhānam amṛtākṣaraṃ haraḥ",
  "GE07bhg4c13u:141": "kṣarātmānāv īśate deva ekaḥ | [ŚvetU 1.10]",
  "GE07bhg4c13u:142": "bhoktā bhogyaṃ preritāraṃ ca matvā",
  "GE07bhg4c13u:143": "sarvaṃ proktaṃ trividhaṃ brahmam etat | [ŚvetU 1.12]",
  "GE07bhg4c13u:144": "ajām ekām lohita-śukla-kṛṣṇāṃ",
  "GE07bhg4c13u:145": "bahvīḥ prajāḥ sṛjamānāṃ sarūpāḥ |",
  "GE07bhg4c13u:146": "ajo hy eko juṣamāṇo 'nuśete",
  "GE07bhg4c13u:147": "jahāty enāṃ bhukta-bhogāṃ ajo 'nyaḥ || [ŚvetU 4.5]",
  "GE07bhg4c13u:148": "pradhāna-kṣetrajña-patir guṇeśaḥ | [ŚvetU 6.16] ity ādayaḥ |",
  "GE07bhg4c13u:149_0": "atrāpi kṣarākṣara-śabda-bodhyāt kṣetra-kṣetrajña-rūpād yugalāt svasya puruṣottamasyānyatvaṃ",
  "GE07bhg4c13u:149_1": "vakṣyati dvāv imau puruṣau ity ādibhis tasmān mithaḥ sampṛktānām api prakṛty-ādīnāṃ",
  "GE07bhg4c13u:149_2": "viviktatayā jñānaṃ tāttvikam iti |",
  "GE07bhg4c13u:150": "yat tv ekātma-vādinaḥ kṣetrajñaṃ cāpi māṃ viddhi ity atra sāmānādhikaraṇya-pratītyā sarveśvarasyaiva sato 'syā vidyayaiva kṣetrajña-bhāvo rajjor iva bhujaṅgamatvam |",
  "GE07bhg4c13u:151_0": "tan-nivṛttaye harer āptatamasyedaṃ vākyaṃ kṣetrajñaṃ cāpi mām iti rajjur iyaṃ na",
  "GE07bhg4c13u:151_1": "bhujaṅga ity āpta-vākyād bhujaṅgatva-bhrāntir iva kṣetrajñatva-bhrāntir asmād vākyād",
  "GE07bhg4c13u:151_2": "vinaśyatīty āhus tat kilopadeśyāsambhavād eva nirastam iti dehino 'smin ity asya bhāṣye draṣṭavyam |",
  "GE07bhg4c13u:152": "evaṃ tu vyākhyātaṃ yujyate |",
  "GE07bhg4c13u:153": "ca-śabdaḥ kṣetra-samuccayārthaḥ |",
  "GE07bhg4c13u:154": "kṣetraṃ kṣetrajñaṃ ca mām eva viddhi |",
  "GE07bhg4c13u:155": "mad-adhīna-sthiti-pravṛttikatvān mad-vyāpyatvāc ca mad-ātmakaṃ jānīhīti |",
  "GE07bhg4c13u:156": "evam evoktaṃ kṣetra-ksetrajñayor iti |",
  "GE07bhg4c13u:157": "tayor mad-adhīna-pravṛttikatvādibhir mad-ātmakatayā yaj-jñānaṃ taj jñānaṃ mama matam ito 'nyathā tv amatam iti |",
  "GE07bhg4c13u:158": "__________________________________________________________",
  "GE07bhg4c13u:159": "BhG 13.3",
  "GE07bhg4c13u:160": "tat kṣetraṃ yac ca yādṛk ca yad-vikāri yataś ca yat |",
  "GE07bhg4c13u:161": "sa ca yo yat-prabhāvaś ca tat samāsena me śṛṇu ||3||",
  "GE07bhg4c13u:162": "śrīdharaḥ :",
  "GE07bhg4c13u:163": "tatra yady api caturviṃśatyā bhedair bhinnā prakṛtiḥ kṣetram ity ābhipretaṃ tathāpi deha-rūpeṇa pariṇatāyām eva tasyām ahaṃ-bhāvena avivekaḥ sphuṭa iti |",
  "GE07bhg4c13u:164": "tad-vivekārtham idaṃ śarīraṃ kṣetram ity ādy uktam |",
  "GE07bhg4c13u:165": "tad etat prapañcayiṣyan pratijānīte tad iti |",
  "GE07bhg4c13u:166": "yad uktaṃ mayā kṣetraṃ tat kṣetraṃ yat svarūpato jaḍaṃ dṛśyādi-svabhāvām |",
  "GE07bhg4c13u:167": "yādṛg yādṛśaṃ ca icchādi-dharmakam |",
  "GE07bhg4c13u:168": "yad-vikāri yair indriyādi-vikārair yuktam |",
  "GE07bhg4c13u:169": "yataś ca prakṛti-puruṣa-saṃyogād bhavati |",
  "GE07bhg4c13u:170": "yad iti yaiḥ prakāraiḥ sthāvara-jaṅgamādi-bhedaiḥ, bhinnam ity arthaḥ |",
  "GE07bhg4c13u:171": "sa ca kṣetrajño yat-svarūpo yat-prabhāvaś ca acintyaiśvarya-yogena yaiḥ prabhāvaiḥ sampannaḥ taṃ sarvaṃ saṅkṣepeto mattaḥ śṛṇu ||3||",
  "GE07bhg4c13u:172": "madhusūdanaḥ : saṃkṣepeṇoktam arthaṃ vivarītum ārabhate tat kṣetram iti |",
  "GE07bhg4c13u:173": "tad idaṃ śarīram iti prāg uktaṃ jaḍa-varga-rūpaṃ kṣetraṃ yac ca svarūpeṇa jaḍa-dṛśya-paricchinnādi-svabhāvaṃ yādṛk cecchādi-dharmakaṃ yad-vikāri yair indriyādi-vikārair yuktam |",
  "GE07bhg4c13u:174": "yataś ca kāraṇād yat kāryam utpadyata iti śeṣaḥ |",
  "GE07bhg4c13u:175": "athavā yataḥ prakṛti-puruṣa-saṃyogād bhavati |",
  "GE07bhg4c13u:176": "yad iti yaiḥ sthāvara-jaṅgamādi-bhedair bhinnam ity arthaḥ |",
  "GE07bhg4c13u:177": "atrāniyamena ca-kāra-prayogāt sarva-samuccayo draṣṭavyaḥ |",
  "GE07bhg4c13u:178": "sa ca kṣetrajñayor yaḥ svarūpataḥ sva-prakāśa-caitanyānanda-svabhāvaḥ |",
  "GE07bhg4c13u:179": "yat-prabhāvaś ca ye prabhāvā upādhi-kṛtāḥ śaktayo yasya tat-kṣetra-kṣetrajña-yāthātmyaṃ sarva-viśeṣaṇa-viśiṣṭaṃ samāsena saṃkṣepeṇa me mama vacanāc chṛṇu |",
  "GE07bhg4c13u:180": "śrutvāvadhārayety arthaḥ ||13.3||",
  "GE07bhg4c13u:181": "viśvanāthaḥ :",
  "GE07bhg4c13u:182": "saṅkṣepeṇoktam arthaṃ vivaritum ārabhate tat kṣetraṃ śarīraṃ yac ca mahābhūta-prāṇendriyādi-saṅghāta-rūpam |",
  "GE07bhg4c13u:183": "yādṛk yādṛśecchādi-dharmakam |",
  "GE07bhg4c13u:184": "yad vikāri vairi-priyādi-vikārair yuktam |",
  "GE07bhg4c13u:185": "yataś ca prakṛti-puruṣa-saṃyogād udbhūtam |",
  "GE07bhg4c13u:186": "yad iti yaiḥ sthāvara-jaṅgamādi-bhedair bhinnam ity arthaḥ |",
  "GE07bhg4c13u:187": "sa kṣetrajño jīvātmā paramātmā ca |",
  "GE07bhg4c13u:188": "yat tad iti napuṃsakam anapuṃsakennaikavac ceti eka-śeṣaḥ |",
  "GE07bhg4c13u:189": "samāsena saṅkṣepeṇa ||3||",
  "GE07bhg4c13u:190": "baladevaḥ : saṅkṣepeṇoktam arthaṃ viśadayitum āha tad iti |",
  "GE07bhg4c13u:191": "tat kṣetraṃ śarīraṃ yac ca yad dravyaṃ yādṛk yad-āśraya-bhūtaṃ yad-vikāri yair vikārair upetaṃ |",
  "GE07bhg4c13u:192": "yataś ca hetor udbhūtaṃ yat prayojanakaṃ ca |",
  "GE07bhg4c13u:193": "yad iti yat svarūpaṃ |",
  "GE07bhg4c13u:194": "sa ca kṣetrajño jīva-lakṣaṇaḥ pareśa-lakṣaṇaś ca yo yat svarūpo ya-prabhāvo yac-chaktikaś ca |",
  "GE07bhg4c13u:195": "napuṃsakam anapuṃsakenaikav cāsyānyatrasyām iti sūtrāt ||3||",
  "GE07bhg4c13u:196": "__________________________________________________________",
  "GE07bhg4c13u:197": "BhG 13.4",
  "GE07bhg4c13u:198": "ṛṣibhir bahudhā gītaṃ chandobhir vividhaiḥ pṛthak |",
  "GE07bhg4c13u:199": "brahma-sūtra-padaiś caiva hetumadbhir viniścitaiḥ ||4||",
  "GE07bhg4c13u:200": "śrīdharaḥ : kair vistareṇoktasyāyaṃ saṅkṣepa ity apekṣāyām āha ṛṣibhir iti |",
  "GE07bhg4c13u:201": "ṛṣibhir vaśiṣṭhādibhiḥ |",
  "GE07bhg4c13u:202": "yoga-śāstreṣu dhyāna-dhāraṇādi-viṣayatvena virājādirūpeṇa bahudhā gītaṃ nirūpitam |",
  "GE07bhg4c13u:203": "vividhair vicitrair nitya-naimittaika-kāmya-karmādi-viṣayaiḥ |",
  "GE07bhg4c13u:204": "chandobhir vedaiḥ |",
  "GE07bhg4c13u:205": "nānā-yajanīya-devatādi-rūpeṇa bahudhā gītam |",
  "GE07bhg4c13u:206": "brahmaṇaḥ sūtraiḥ padaiś ca |",
  "GE07bhg4c13u:207": "brahma sūtryate sūcyate ebhir iti brahma-sūtrāṇi |",
  "GE07bhg4c13u:208": "yato vā imāni bhūtāni jāyante [TaittU 3.1.1] ity ādīni taṭastha-lakṣaṇa-parāṇy upaniṣad-vākyāni |",
  "GE07bhg4c13u:209": "tathā ca brahma padyate gamyate sākṣāj jñāyata ebhir iti padāni svarūpa-lakṣaṇa-parāṇi satyaṃ jñānam anantaṃ brahma ity ādīni |",
  "GE07bhg4c13u:210": "taiś ca bahudhā gītam |",
  "GE07bhg4c13u:211": "kiṃ ca hetumadbhiḥ sad eva saumyedam agra āsīt katham asataḥ saj jāyeta [Chā 6.2.1] iti |",
  "GE07bhg4c13u:212": "tathā ko hy evānyāt",
  "GE07bhg4c13u:213": "kaḥ prāṇyāt yad eṣa ākāśa ānando na syāt eṣa hy evānandayati [TaittU 2.7.1] ity ādi yuktimadbhiḥ |",
  "GE07bhg4c13u:214": "anyād apāna-ceṣṭāṃ kaḥ kuryāt |",
  "GE07bhg4c13u:215": "prāṇyāt prāṇa-vyāpāraṃ vā kaḥ kuryāt iti śruti-padayor arthaḥ |",
  "GE07bhg4c13u:216": "viniścitair upakramopasaṃhāraika-vākyatayā 'sandigdhārtha-pratipādakair ity arthaḥ |",
  "GE07bhg4c13u:217": "tad evam etair vistareṇoktaṃ duḥsaṅgrahaṃ saṅkṣepatas tubhyaṃ kathayiṣyāmi |",
  "GE07bhg4c13u:218": "tac chṛṇv ity arthaḥ |",
  "GE07bhg4c13u:219": "yad vā athāto brahma-jijñāsā [Vs. 1.1.1] ity ādīni brahma-sūtrāṇi gṛhyante |",
  "GE07bhg4c13u:220": "tāny eva brahma padyate niścīyate ebhir iti padāni |",
  "GE07bhg4c13u:221": "tair hetumadbhiḥ īkṣater nāśabdam [Vs. 1.1.5],",
  "GE07bhg4c13u:222": "ānandamayo 'bhyāsāt [Vs 1.1.13] ity ādibhir yuktimadbhir viniścitair ity arthaḥ |",
  "GE07bhg4c13u:223": "śeṣaṃ samānam ||4||",
  "GE07bhg4c13u:224": "madhusūdanaḥ :",
  "GE07bhg4c13u:225": "kair vistareṇoktasyāyaṃ saṃkṣepa ity apekṣāyāṃ śrotṛ-buddhi-prarocanārthaṃ stuvann āha ṛṣibhir iti |",
  "GE07bhg4c13u:226": "ṛṣibhir vasiṣṭhādibhir yoga-śāstreṣu dhāraṇā-dhyāna-viṣayatvena bahudhā gītaṃ nirūpitam |",
  "GE07bhg4c13u:227": "etena yoga-śāstra-pratipādyatvam uktam |",
  "GE07bhg4c13u:228": "vividhair nitya-naimittika-kāmya-karmādi-viṣayaiś chandobhir ṛg-ādi-mantrair brāhmaṇaiś ca pṛthag vivekato gītam |",
  "GE07bhg4c13u:229": "etena karma-kāṇḍa-pratipādyatvam uktam |",
  "GE07bhg4c13u:230": "brahma-sūtra-padaiś ca brahma sūtryate sūcyate kiṃcid vyavadhānena pratipādyata ebhir iti brahma-sūtrāṇi -- yato vā imāni bhūtāni jāyante |",
  "GE07bhg4c13u:231": "yena jātāni jīvanti |",
  "GE07bhg4c13u:232": "yat prayanty abhisaṃviśanti |",
  "GE07bhg4c13u:233": "[TaittU 3.1.1] ity ādīni taṭastha-lakṣaṇa-parāṇy upaniṣad-vākyāni tathā padyate brahma sākṣāt pratipādyata ebhir iti padāni svarūpa-lakṣaṇa-parāṇi satyaṃ jñānam anantaṃ brahma",
  "GE07bhg4c13u:234": "ity ādīni tair brahma-sūtraiḥ padaiś ca |",
  "GE07bhg4c13u:235_0": "hetumadbhiḥ -- sad eva saumyedam agra āsīd.. ekam evādvitīyam [Chā 6.2.1] ity upakramya",
  "GE07bhg4c13u:235_1": "tad dhaika āhur asad evedam agra āsīd ekam evādvitīyaṃ tasmād asataḥ saj jāyate iti",
  "GE07bhg4c13u:235_2": "nāstika-matam upanyasya kutas tu khalu somyaivaṃ syād iti hovāca katham asataḥ saj",
  "GE07bhg4c13u:235_3": "jāyate ity ādi-yuktīḥ pratipādayadbhir viniścitair upakramopasaṃhāraika-vākyatayā",
  "GE07bhg4c13u:235_4": "sandeha-śūnyārtha-pratipādakair bahudhā gītaṃ ca |",
  "GE07bhg4c13u:236": "etena jñāna-kāṇḍa-pratipādyatvam uktam |",
  "GE07bhg4c13u:237": "evam etair ativastareṇoktaṃ kṣetra-kṣetrajña-yāthātmyaṃ saṃkṣepeṇa tubhyaṃ kathayiṣyāmi tac chṛṇv ity arthaḥ |",
  "GE07bhg4c13u:238": "athavā brahma-sūtrāṇi tāni padāni ceti karma-dhārayaḥ |",
  "GE07bhg4c13u:239": "tatra vidyā-sūtrāṇi ātmety evopāsīta ity ādīni avidyā-sūtrāṇi na sa veda yathā paśuḥ ity ādīni tair gītam iti ||4||",
  "GE07bhg4c13u:240": "viśvanāthaḥ :",
  "GE07bhg4c13u:241": "kair vistareṇoktasyāyaṃ saṅkṣepa ity apekṣāyām āha ṛṣibhir vaśiṣṭhādibhir yoga-śāstreṣu |",
  "GE07bhg4c13u:242": "chandobhir vedaiḥ |",
  "GE07bhg4c13u:243": "brahma-sūtrāṇi athāto brahma-jijñāsā [Vs. 1.1.1] ity ādīni tāny eva sūtrāṇi |",
  "GE07bhg4c13u:244": "brahma padyate jñāyate ebhir iti tāni |",
  "GE07bhg4c13u:245": "tathā taiḥ kīdṛśair hetumadbhiḥ |",
  "GE07bhg4c13u:246": "īkṣater nāśabdam [Vs. 1.1.5],",
  "GE07bhg4c13u:247": "ānandamayo 'bhyāsāt [Vs. 1.1.13] iti yuktimadbhir viniścitair viśeṣato niścitārthaiḥ |",
  "GE07bhg4c13u:248": "baladevaḥ :",
  "GE07bhg4c13u:249": "idaṃ kṣetra-kṣetrajña-yāthātmyaṃ kair vistareṇoktaṃ yat samāsena brūṣa ity apekṣāyām āha ṛṣibhir iti |",
  "GE07bhg4c13u:250": "ṛṣibhiḥ parāśarādibhir etat kṣetrādi-svarūpaṃ bahudhā gītam -",
  "GE07bhg4c13u:251": "ahaṃ tvaṃ ca tathānye bhūtair uhyāma pārthiva |",
  "GE07bhg4c13u:252": "guṇa-pravāha-patito bhūta-vargo 'pi yāty ayam ||",
  "GE07bhg4c13u:253": "karma-vaśyā guṇā hy ete sattvādyāḥ pṛthivī-pate |",
  "GE07bhg4c13u:254": "avidyā-sañcitaṃ karma tac cāśeṣeṣu jantuṣu ||",
  "GE07bhg4c13u:255": "ātmā śuddho 'kṣaraḥ śānto nirguṇaḥ prakṛteḥ paraḥ |",
  "GE07bhg4c13u:256": "pravṛddhy-apacayau nāsya ekasyākhila-jantuṣu || [ViP 2.13.69]",
  "GE07bhg4c13u:257": "ity ādibhiḥ |",
  "GE07bhg4c13u:258_0": "tathā chandobhir vedair vividhair sarvair bahudhā tad gītaṃ yajuḥ-śākhāyāṃ tasmād",
  "GE07bhg4c13u:258_1": "vā etasmād ātmana ākāśaḥ sambhūtaḥ [TaittU 2.1.3] ity ādinā brahma pucchaṃ pratiṣṭhā",
  "GE07bhg4c13u:258_2": "[TaittU 2.5.1] ity antenānnamaya-prāṇa-maya-mano-maya-vijñāna-mayānanda-mayāḥ pañca",
  "GE07bhg4c13u:258_3": "puruṣāḥ paṭhitās teṣv anna-mayādi-trayaṃ jaḍaṃ kṣetra-svarūpaṃ,",
  "GE07bhg4c13u:259": "tato bhinno vijñāna-mayo jīvas tasya bhokteti jīva-kṣetrajña-svarūpaṃ |",
  "GE07bhg4c13u:260": "tasmāc ca bhinnaḥ sarvāntara ānanda-maya itīśvara-kṣetrajña-svarūpam uktam |",
  "GE07bhg4c13u:261": "evaṃ vedāntareṣu mṛgyam |",
  "GE07bhg4c13u:262": "brahma-sūtra-rūpaiḥ padair vākyaiś ca tad-yāthātmyaṃ gītam |",
  "GE07bhg4c13u:263": "teṣu na viyad aśruteḥ [Vs. 2.3.1] ity ādinā kṣetra-svarūpaṃ,",
  "GE07bhg4c13u:264": "nātmā śruteḥ [Vs. 2.3.18] ity ādinā jīva-svarūpaṃ,",
  "GE07bhg4c13u:265": "parāt tu tac chruteḥ [Vs. 2.3.39] ity ādineśvara-svarūpam | sphuṭam anyat ||",
  "GE07bhg4c13u:266": "__________________________________________________________",
  "GE07bhg4c13u:267": "BhG 13.5-6",
  "GE07bhg4c13u:268": "mahā-bhūtāny ahaṃkāro buddhir avyaktam eva ca |",
  "GE07bhg4c13u:269": "indriyāṇi daśaikaṃ ca pañca cendriya-gocarāḥ ||5||",
  "GE07bhg4c13u:270": "icchā dveṣaḥ sukhaṃ duḥkhaṃ saṃghātaś cetanā dhṛtiḥ |",
  "GE07bhg4c13u:271": "etat kṣetraṃ samāsena sa-vikāram udāhṛtam ||6||",
  "GE07bhg4c13u:272": "śrīdharaḥ : tatra kṣetra-svarūpam āha mahābhūtānīti dvābhyām |",
  "GE07bhg4c13u:273": "mahā-bhūtāni bhūmy-ādīni pañca |",
  "GE07bhg4c13u:274": "ahaṅkāras tat-kāraṇa-bhūtaḥ |",
  "GE07bhg4c13u:275": "buddhir vijñānātmakaṃ mahat-tattvam |",
  "GE07bhg4c13u:276": "avyaktaṃ mūla-prakṛtiḥ |",
  "GE07bhg4c13u:277": "indriyāṇi daśa bāhyāni jñāna-karmendriyāṇi |",
  "GE07bhg4c13u:278": "ekaṃ ca manaḥ |",
  "GE07bhg4c13u:279": "indriya-goccarāś ca pañca tan-mātra-rūpā eva śabdādaya ākāśādi-viśeṣa-guṇatayā vyaktāḥ santa indriya-viṣayāḥ pañca tad evaṃ caturviṃśati-tattvāni uktāni ||5||",
  "GE07bhg4c13u:280": "iccheti |",
  "GE07bhg4c13u:281": "icchādayaḥ prasiddhāḥ |",
  "GE07bhg4c13u:282": "saṅghātaḥ śarīram |",
  "GE07bhg4c13u:283": "cetanā jñānātmikā mano-vṛttiḥ |",
  "GE07bhg4c13u:284": "dhṛtir dhairyam |",
  "GE07bhg4c13u:285": "ete ceddhādayo dṛśyatvān nātma-dharmāḥ, api tu mano-dharmā eva |",
  "GE07bhg4c13u:286": "ataḥ kṣetrāntaḥpātina eva |",
  "GE07bhg4c13u:287": "upalakṣaṇaṃ caitat saṅkalpādīnām |",
  "GE07bhg4c13u:288": "tathā ca śrutiḥ -- kāmaḥ saṅkalpo vicikitsā śraddhāśraddhā dhṛtir adhṛtir hrīr dhīr bhīr ity etat sarvaṃ mana eva [BAU 1.5.3] iti |",
  "GE07bhg4c13u:289": "anena ca yādṛg iti pratijñātāḥ kṣetra-dharmā darśitāḥ |",
  "GE07bhg4c13u:290": "etat kṣetraṃ savikāram indriyādi-vikāra-sahitaṃ saṅkṣepeṇa tubhyaṃ mayoktam iti kṣetropasaṃhāraḥ ||6||",
  "GE07bhg4c13u:291": "madhusūdanaḥ : evaṃ prarocitāyārjunāya kṣetra-svarūpaṃ tāvad āha dvābhyām |",
  "GE07bhg4c13u:292": "mahānti bhūtāni bhūmy-ādīni pañca |",
  "GE07bhg4c13u:293": "ahaṅkāras tat-kāraṇa-bhūto 'bhimāna-lakṣaṇaḥ |",
  "GE07bhg4c13u:294": "buddhir ahaṅkāra-kāraṇaṃ mahat-tattvam adhyavasāya-lakṣaṇam |",
  "GE07bhg4c13u:295": "avyaktaṃ tat-kāraṇaṃ sattva-rajas-tamo-guṇātmakaṃ pradhānaṃ sarva-kāraṇaṃ na kasyāpi kāryam |",
  "GE07bhg4c13u:296": "eva-kāraḥ prakṛty-avadhāraṇārthaḥ |",
  "GE07bhg4c13u:297": "etāvaty evāṣṭadhā prakṛtiḥ |",
  "GE07bhg4c13u:298": "ca-śabdo bheda-samuccayārthaḥ |",
  "GE07bhg4c13u:299": "tad evaṃ sāṅkhya-matena vyākhyātam |",
  "GE07bhg4c13u:300": "aupaniṣadānāṃ tu avyaktam avyākṛtam anirvacanīyaṃ māyākhyā pārameśvarī śaktiḥ |",
  "GE07bhg4c13u:301": "mama māyā duratyayā ity uktam |",
  "GE07bhg4c13u:302": "buddhiḥ sargādau tad-viṣayam īkṣaṇam |",
  "GE07bhg4c13u:303": "ahaṅkāra īkṣaṇānantaram ahaṃ bahu syām iti saṅkalpaḥ |",
  "GE07bhg4c13u:304": "tata ākāśādi-krameṇa pañca-bhūtotpattir iti | na",
  "GE07bhg4c13u:305": "hy avyakta-mahad-ahaṅkārāḥ sāṅkhya-siddhā aupaniṣadair upagamyante 'śabdatvādi-hetubhir iti sthitam |",
  "GE07bhg4c13u:306": "māyāṃ tu prakṛtiṃ vidyān māyinaṃ tu maheśvaram [ŚvetU 4.10] te dhyāna-yogānugatā apaśyan devātma-śaktiṃ sva-guṇair nigūḍhām [ŚvetU 1.3] iti śruti-pratipāditam avyaktam |",
  "GE07bhg4c13u:307": "tad aikṣata itīkṣaṇa-rūpā buddhiḥ |",
  "GE07bhg4c13u:308": "bahu syāṃ prajāyeya [ChāU 6.2.3] iti bahu-bhavana-saṅkalpa-rūpo 'haṅkāraḥ |",
  "GE07bhg4c13u:309": "tasmād vā etasmād ātmana ākāśaḥ sambhūtaḥ |",
  "GE07bhg4c13u:310": "ākāśād vāyuḥ |",
  "GE07bhg4c13u:311": "vāyor agniḥ |",
  "GE07bhg4c13u:312": "agner āpaḥ |",
  "GE07bhg4c13u:313": "adbhyaḥ pṛthivī [TaittU 1.1] iti pañca bhūtāni śrautāni |",
  "GE07bhg4c13u:314": "ayam eva pakṣaḥ sādhīyān |",
  "GE07bhg4c13u:315": "indriyāṇi daśaikaṃ ca śrotra-tvak-cakṣū-rasana-ghrāṇākhyāni pañca buddhīndriyāṇi vāk-pāṇi-pāda-pāyūpasthākhyāni pañca karmendriyāṇīti tāni |",
  "GE07bhg4c13u:316": "ekaṃ ca manaḥ saṅkalpa-vikalpātmakam |",
  "GE07bhg4c13u:317": "pañca cendriya-goccarāḥ śabda-sparśa-rūpa-rasa-gandhās te buddhīndriyāṇāṃ jñāpyatvena viṣayāḥ karmendriyāṇāṃ tu kāryatvena |",
  "GE07bhg4c13u:318": "tāny etāni sāṅkhyāś caturviṃśati-tattvāny ācakṣante ||5||",
  "GE07bhg4c13u:319": "icchā sukhe tat-sādhane cedaṃ me bhūyād iti spṛhātmā citta-vṛttiḥ kāma iti rāga iti cocyate |",
  "GE07bhg4c13u:320": "dveṣo duḥkhe tat-sādhane cedaṃ me mā bhūd iti spṛhā-virodhinī citta-vṛttiḥ krodha itīrṣyeti cocyate |",
  "GE07bhg4c13u:321": "sukhaṃ nirupādhīcchā-viṣayībhūtā dharmāsādhāraṇa-kāraṇikā citta-vṛttiḥ paramātma-sukha-vyañjikā |",
  "GE07bhg4c13u:322": "duḥkhaṃ nirupādhi-dveṣa-viṣayībhūtā citta-vṛttir adharmāsādhāraṇa-kāraṇikā |",
  "GE07bhg4c13u:323": "saṃghātaḥ pañca-mahā-bhūta-pariṇāmaḥ sendriyaṃ śarīram |",
  "GE07bhg4c13u:324": "cetanā svarūpa-jñāna-vyañjikā pramāṇa-sādhāraṇa-kāraṇikā citta-vṛttir jñānākhyā |",
  "GE07bhg4c13u:325": "dhṛtir avasannānāṃ dehendriyāṇām avaṣṭambha-hetuḥ prayatnaḥ |",
  "GE07bhg4c13u:326": "upalakṣaṇam etad icchādi-grahaṇam sarvāntaḥ-karaṇa-dharmāṇām |",
  "GE07bhg4c13u:327": "tathā ca śrutiḥ - kāmaḥ saṅkalpo vicikitsā śraddhā dhṛtir hrīr dhīr",
  "GE07bhg4c13u:328": "bhīr ity etat sarvaṃ mana eva [BAU 1.5.3] iti mṛd-ghaṭa itivad upādānābhedena kāryāṇāṃ kāmādīnāṃ mano-dharmatvam āha |",
  "GE07bhg4c13u:329": "etat paridṛśyamānaṃ sarvaṃ mahā-bhūtādi-dhṛty-antaṃ jaḍaṃ kṣetrajñena sākṣiṇāvabhāsyamānatvāt tad-anātmakaṃ kṣetraṃ bhāsyam acetanaṃ samāsenodāhṛtam uktam |",
  "GE07bhg4c13u:330": "nanu śarīrendriya-saṃghāta eva cetanaḥ kṣetrajña iti lokāyatikāḥ |",
  "GE07bhg4c13u:331": "cetanā kṣaṇikaṃ jñānam evātmeti sugatāḥ |",
  "GE07bhg4c13u:332": "icchā-dveṣa-prayatna-sukha-duḥkha-jñānāny ātmano liṅgam iti naiyāyikāḥ |",
  "GE07bhg4c13u:333": "tat kathaṃ kṣetram evaitat sarvam iti ? tatrāha sa-vikāram iti |",
  "GE07bhg4c13u:334": "vikāro janmādir nāśāntaḥ pariṇāmo nairuktaiḥ paṭhitaḥ |",
  "GE07bhg4c13u:335": "tat-sahitaṃ sa-vikāram idaṃ mahā-bhūtādi-dhṛty-antam ato na vikāra-sākṣi svotpatti-vināśayoḥ svena draṣṭum aśakyatvāt |",
  "GE07bhg4c13u:336": "anyeṣām api sva-dharmāṇāṃ sva-darśanam antareṇa darśanānupapatteḥ svenaiva sva-darśane ca kartṛ-karma-virodhān nirvikāra eva sarva-vikāra-sākṣī | tad uktaṃ -",
  "GE07bhg4c13u:337": "na rte syād vikriyāṃ duḥkhī sākṣitā kā vikāriṇaḥ |",
  "GE07bhg4c13u:338": "dhī-vikriyā-sahasrāṇāṃ sākṣyato 'ham avikriyaḥ || iti |",
  "GE07bhg4c13u:339": "tena vikāritvam eva kṣetra-cihnaṃ na tu parigaṇanam ity arthaḥ ||6||",
  "GE07bhg4c13u:340": "viśvanāthaḥ : tatra kṣetrasya svarūpam āha mahābhūtāny ākāśādīny ahaṅkāras tat-kāraṇam |",
  "GE07bhg4c13u:341": "buddhir vijñānātmakaṃ mahat-tattva, ahaṅkāra-kāraṇam |",
  "GE07bhg4c13u:342": "avyaktaṃ prakṛtir mahat-tattva-kāraṇam |",
  "GE07bhg4c13u:343": "indriyāṇi śrotrādīni daśaikaṃ ca manaḥ |",
  "GE07bhg4c13u:344": "indriya-gocarāḥ pañca śabdādayo viṣayās tad evaṃ caturviṃśati-tattvātmakam iti |",
  "GE07bhg4c13u:345": "icchādayaḥ prasiddhāḥ |",
  "GE07bhg4c13u:346": "saṅghātaḥ pañca-mahābhūta-pariṇāmo dehaḥ |",
  "GE07bhg4c13u:347": "cetanā jñānātmikā mano-vṛttir dhṛtir dhairyam icchādayaś caite mano-dharmā eva na tv ātma-dharmāḥ |",
  "GE07bhg4c13u:348": "ataḥ kṣetrāntaḥpātina eva |",
  "GE07bhg4c13u:349": "upalakṣaṇaṃ caitat saṅkalpādīnām |",
  "GE07bhg4c13u:350": "tathā ca śrutiḥ -- kāmaḥ saṅkalpo vicikitsā śraddhā dhṛtir hrīr dhīr bhīr ity etat sarvaṃ mana eva [BAU 1.5.3] iti |",
  "GE07bhg4c13u:351": "anena yādṛg iti pratijñātāḥ kṣetra-dharmā darśitāḥ |",
  "GE07bhg4c13u:352": "etat kṣetraṃ sa-vikāraṃ",
  "GE07bhg4c13u:353": "janmādi-ṣaḍ-vikāra-sahitam ||5-6||",
  "GE07bhg4c13u:354": "baladevaḥ :",
  "GE07bhg4c13u:355": "tat kṣetraṃ yac ca ity ādyārdhakena vaktuṃ pratijñātaṃ kṣetra-svarūpam āha -- mahābhūtānīti dvābhyām |",
  "GE07bhg4c13u:356": "mahābhūtāni pañca khādīny ahaṅkāras tad-dhetus tāmaso bhūtādi-saṃjño buddhis tad-dheutr jñāna-pradhāno mahān avyaktaṃ tad-dhetuḥ |",
  "GE07bhg4c13u:357_0": "triguṇāvasthaṃ pradhānam indriyāṇi śrotrādīni pañca vāg-ādīni ca pañceti bhūtādi-khādy-antarālikāḥ",
  "GE07bhg4c13u:357_1": "sūkṣmāḥ śabdādi-tanmātrāḥ khādi-viśeṣa-guṇatayā vyaktāḥ santaḥ sthūlāḥ śrotrādi-pañcaka-grāhyā viṣayā ity arthaḥ |",
  "GE07bhg4c13u:358": "evaṃ caturviṃśati-tattvātmakaṃ kṣetraṃ jñeyam |",
  "GE07bhg4c13u:359": "icchādayaś catvāraḥ prasiddhāḥ saṅkalpādīnām upalakṣaṇam etat |",
  "GE07bhg4c13u:360": "ete manodharmāḥ kāmaḥ saṅkalpo vicikitsā śraddhā dhṛtir hrīr dhīr bhīr iti śruteḥ |",
  "GE07bhg4c13u:361": "yadyapy ātma-dharmā icchādayo ya ātmā ity ādau",
  "GE07bhg4c13u:362": "satya-kāmaḥ satya-saṅkalpaḥ iti śravaṇāt,",
  "GE07bhg4c13u:363": "paṭhed ya icchet puruṣaḥ iti sahasranāma-stotrāt,",
  "GE07bhg4c13u:364": "puruṣaḥ sukha-duḥkhānāṃ bhoktṛtve hetur uchyate iti vakṣyamāṇāc ca,",
  "GE07bhg4c13u:365": "tathāpi mano-dvārābhivyakter manodharmatvam |",
  "GE07bhg4c13u:366": "ataḥ kṣetrāntaḥpātaḥ |",
  "GE07bhg4c13u:367": "saṅghāto bhūta-pariṇāmo dehaḥ |",
  "GE07bhg4c13u:368": "sa ca cetanā dhṛitr bhogāya mokṣāya ca yatamānasya cetanasya jīvasyādhāratayotpanna ity arthaḥ |",
  "GE07bhg4c13u:369": "atra pradhānādi-dravyāṇi kṣetrārambhakāṇiti,",
  "GE07bhg4c13u:370": "ya cety asya śrotrādīndiriyāṇi śrotrāśritānīti yādṛg ity asyencchādīni kṣetra-kāryāṇīti |",
  "GE07bhg4c13u:371": "yad-vikārīty asya cetanā dhṛtir iti |",
  "GE07bhg4c13u:372": "yataś cety asya saṅghāta iti |",
  "GE07bhg4c13u:373": "yad ity asottaram uktam |",
  "GE07bhg4c13u:374": "etat kṣetraṃ savikāraṃ janmādi-ṣaḍ-vikāropetam udāhṛtam uktam ||5-6||",
  "GE07bhg4c13u:375": "__________________________________________________________",
  "GE07bhg4c13u:376": "BhG 13.7-11",
  "GE07bhg4c13u:377": "amānitvam adambhitvam ahiṃsā kṣāntir ārjavam |",
  "GE07bhg4c13u:378": "ācāryopāsanaṃ śaucaṃ sthairyam ātma-vinigrahaḥ ||7||",
  "GE07bhg4c13u:379": "indriyārtheṣu vairāgyam anahaṃkāra eva ca |",
  "GE07bhg4c13u:380": "janma-mṛtyu-jarā-vyādhi-duḥkha-doṣānudarśanam ||8||",
  "GE07bhg4c13u:381": "asaktir anabhiṣvaṅgaḥ putra-dāra-gṛhādiṣu |",
  "GE07bhg4c13u:382": "nityaṃ ca sama-cittatvam iṣṭāniṣṭopapattiṣu ||9||",
  "GE07bhg4c13u:383": "mayi cānanya-yogena bhaktir avyabhicāriṇī |",
  "GE07bhg4c13u:384": "vivikta-deśa-sevitvam aratir jana-saṃsadi ||10||",
  "GE07bhg4c13u:385": "adhyātma-jñāna-nityatvaṃ tattva-jñānārtha-darśanam |",
  "GE07bhg4c13u:386": "etaj jñānam iti proktam ajñānaṃ yad ato 'nyathā ||11||",
  "GE07bhg4c13u:387": "śrīdharaḥ :",
  "GE07bhg4c13u:388": "idānīm ukta-lakṣaṇāt kṣetrāt atiriktatayā jñeyaṃ śuddhaṃ kṣetrajñaṃ vistareṇa varṇayiṣyan śuddha-jñāna-sādhanāny āha amānitvam iti pañcabhiḥ |",
  "GE07bhg4c13u:389": "amānitvaṃ sva-guṇa-ślāghā-rāhityam |",
  "GE07bhg4c13u:390": "adambhitvaṃ dambha-rāhityam |",
  "GE07bhg4c13u:391": "ahiṃsā para-pīḍā-varjanam |",
  "GE07bhg4c13u:392": "kṣāntiḥ sahiṣṇutvam |",
  "GE07bhg4c13u:393": "ārjavam avakratā |",
  "GE07bhg4c13u:394": "ācāryopāsanaṃ sad-guru-sevā |",
  "GE07bhg4c13u:395": "śaucaṃ bāhma ābhyantaraṃ ca |",
  "GE07bhg4c13u:396": "tatra bāhyaṃ mṛj-jalādinā, ābhyantaraṃ ca rāgādi-mala-kṣālanam | tathā ca śrutiḥ --",
  "GE07bhg4c13u:397": "śaucaṃ ca dvividhaṃ proktaṃ",
  "GE07bhg4c13u:398": "bāhyam abhyantaraṃ tathā |",
  "GE07bhg4c13u:399": "mṛj-jalābhyāṃ smṛtaṃ bāhyaṃ",
  "GE07bhg4c13u:400": "bhāva-śuddhis tathāntaram || iti |",
  "GE07bhg4c13u:401": "dhairyaṃ san-mārge pravṛttasya tad-eka-niṣṭhatā |",
  "GE07bhg4c13u:402": "ātma-vinigrahaḥ śarīra-saṃyamaḥ |",
  "GE07bhg4c13u:403": "etaj jñānam iti proktam iti pañcamenānvayaḥ ||",
  "GE07bhg4c13u:404": "kiṃ ca mayīti |",
  "GE07bhg4c13u:405": "mayi parameśvare |",
  "GE07bhg4c13u:406": "ananya-yogena sarvātma-dṛṣṭyā |",
  "GE07bhg4c13u:407": "avyābhicāriṇy ekāntā bhaktiḥ |",
  "GE07bhg4c13u:408": "viviktaḥ śuddha-citta-prasāda-karaḥ |",
  "GE07bhg4c13u:409": "taṃ deśaṃ sevituṃ śīlaṃ yasya tasya bhāvas tattvam |",
  "GE07bhg4c13u:410": "prākṛtānāṃ janānāṃ saṃsadi sabhāyām aratī raty-abhāvaḥ |",
  "GE07bhg4c13u:411": "kiṃ ca adhyātmeti |",
  "GE07bhg4c13u:412": "ātmānam adhikṛtya vartamānaṃ jñānam adhyātma-jñānam |",
  "GE07bhg4c13u:413": "tasmin nityatvaṃ nitya-bhāvaḥ |",
  "GE07bhg4c13u:414": "tattvaṃ padārtha-buddhi-niṣṭhatvam ity arthaḥ |",
  "GE07bhg4c13u:415": "tattva-jñānasyārthaḥ prayojanaṃ mokṣas tasya darśanaṃ mokṣasya sarvotkṛṣṭatvālocanam ity arthaḥ |",
  "GE07bhg4c13u:416": "etad amānitvam adambhitvam ity ādi viṃśati-saṅkhyakaṃ yad uktam etaj jñānam iti proktaṃ vaśiṣṭhādibhiḥ jñāna-sādhanatvāt",
  "GE07bhg4c13u:417": "|ato 'nyathāsmād viparītaṃ mānitvādi yat tad ajñānam iti proktam |",
  "GE07bhg4c13u:418": "jñāna-virodhitvāt ataḥ sarvathā tyājyam ity arthaḥ ||7-11||",
  "GE07bhg4c13u:419": "madhusūdanaḥ :",
  "GE07bhg4c13u:420_0": "evaṃ kṣetraṃ pratipādya tat-sākṣiṇaṃ kṣetrajñaṃ kṣetrād vivekena vistarāt pratipādayituṃ",
  "GE07bhg4c13u:420_1": "taj-jñāna-yogyatvāyāmānitvādi-sādhanāny āha jñeyaṃ yat tad ity ataḥ prāktanaiḥ pañcabhiḥ amānitvam iti |",
  "GE07bhg4c13u:421": "vidyamānair avidyamānair vā guṇair ātmanaḥ ślāghanaṃ mānitvaṃ,",
  "GE07bhg4c13u:422": "lābha-pūjākhyātyarthaṃ svadharma-prakaṭī-karaṇaṃ dāmbhitvaṃ,",
  "GE07bhg4c13u:423": "kāya-vāṅ-manobhiḥ prāṇināṃ pīḍanaṃ hiṃsā,",
  "GE07bhg4c13u:424": "teṣāṃ varjanam amānitvam adambhitvam ahiṃsety uktam |",
  "GE07bhg4c13u:425": "parāparādhe citta-vikāra-hetau prāpte 'pi nirvikāra-cittatayā tad-aparādha-sahanaṃ kṣāntiḥ |",
  "GE07bhg4c13u:426": "ārjavam akauṭilyaṃ yathā-hṛdayaṃ vyavaharaṇaṃ para-pratāraṇā-rāhityam iti yāvat |",
  "GE07bhg4c13u:427": "ācāryo mokṣa-sādhanasyopadeṣṭātra vivakṣito na tu manūkta upanīyādhyāpakaḥ |",
  "GE07bhg4c13u:428": "tasya śuśrūṣānamaskārādi-prayogeṇa",
  "GE07bhg4c13u:429": "sevanam ācāryopāsanam |",
  "GE07bhg4c13u:430": "śaucaṃ bāhyaṃ kāya-malānāṃ mṛj-jalābhyāṃ kṣālanam ābhyantaraṃ ca mano-malānāṃ rāgādīnāṃ viṣaya-doṣa-darśana-rūpa-pratipakṣa-bhāvanayāpanayanam |",
  "GE07bhg4c13u:431": "sthairyaṃ mokṣa-sādhane pravṛttasyāneka-vidha-vighna-prāptāv api tad-aparityāgena punaḥ punar yatrādhikyam |",
  "GE07bhg4c13u:432": "ātma-vinigraha ātmano dehendriya-saṃghātasya svabhāva-prāptāṃ mokṣa-pratikūle pravṛttiṃ nirudhya mokṣa-sādhana eva vyavasthāpanam ||7||",
  "GE07bhg4c13u:433": "kiṃ ca - indriyārtheṣu śabdādiṣu dṛṣṭeṣv ānuśravikeṣu vā bhogeṣu rāga-virodhiny aspṛhātmikā citta-vṛttir vairāgyam |",
  "GE07bhg4c13u:434": "ātma-ślāghanābhāve 'pi manasi prādurbhūto 'haṃ sarvotkṛṣṭa iti garvo 'haṅkāras tad-abhāvo 'nahaṅkāraḥ |",
  "GE07bhg4c13u:435": "ayoga-vyavacchedārtham eva-kāraḥ |",
  "GE07bhg4c13u:436": "samuccayārthaś ca-kāraḥ |",
  "GE07bhg4c13u:437": "tenāmānitvādīnāṃ viṃśati-saṅkhyākānāṃ samucito yoga eva jñānam iti proktaṃ na tv ekasyāpy abhāva ity arthaḥ |",
  "GE07bhg4c13u:438_0": "janmano garbha-vāsa-yoni-dvāra-niḥsaraṇa-rūpasya mṛtyoḥ sarva-marma-cchedana-rūpasya",
  "GE07bhg4c13u:438_1": "jarāyāḥ prajñā-śakti-tejo-nirodha-para-paribhavādi-rūpāyā vyādhīnāṃ jvarātisārādi-rūpāṇāṃ",
  "GE07bhg4c13u:438_2": "duḥkhānām iṣṭa-viyogāniṣṭa-saṃyogāniṣṭa-saṃyogāniṣṭa-saṃyoga-jānām adhyātmādhibhūtādhidaiva-nimittānāṃ",
  "GE07bhg4c13u:438_3": "doṣasya vāta-pitta-śleṣma-mala-mūtrādi-paripūrṇatvena",
  "GE07bhg4c13u:439": "kāya-jugupsitatvasya cānudarśanaṃ punaḥ punar ālocanaṃ janmādi-duḥkhānteṣu doṣasyānudarśanaṃ janmādi-vyādhy-anteṣu duḥkha-rūpa-doṣasyānudarśanam iti vā |",
  "GE07bhg4c13u:440": "idaṃ ca viṣaya-vairāgya-hetutvenātma-darśanasyopakaroti ||8||",
  "GE07bhg4c13u:441": "kiṃ ca |",
  "GE07bhg4c13u:442": "saktir mamedam ity etāvan-mātreṇa prītiḥ |",
  "GE07bhg4c13u:443": "abhiṣvaṅgas tv aham evāyam ity ananyatva-bhāvanayā prīty-atiśayo 'nyasmin sukhini duḥkhini vāham eva sukhī duḥkhī ceti |",
  "GE07bhg4c13u:444": "tad-rāhityam asaktir anabhiṣvaṅga iti coktam |",
  "GE07bhg4c13u:445": "kutra sakty-abhiṣvaṅgau varjanīyāv ata āha putra-dāra-gṛhādiṣu putreṣu dāreṣu gṛheṣu |",
  "GE07bhg4c13u:446": "ādi-grahaṇād anyeṣv api bhṛtyādiṣu sarveṣu sneha-viṣayeṣv ity arthaḥ |",
  "GE07bhg4c13u:447": "nityaṃ ca sarvadā ca sama-cittatvaṃ harṣa-viṣāda-śūnya-manastvam iṣṭāniṣṭopapattiṣu |",
  "GE07bhg4c13u:448": "upapattiḥ prāptiḥ |",
  "GE07bhg4c13u:449": "iṣṭopapattiṣu harṣābhāvo 'niṣṭopapattiṣu viṣādābhāva ity arthaḥ |",
  "GE07bhg4c13u:450": "caḥ samuccaye ||9||",
  "GE07bhg4c13u:451": "kiṃ ca |",
  "GE07bhg4c13u:452": "mayi ca bhagavati vāsudeve parameśvare bhaktiḥ sarvotkṛṣṭatva-jñāna-pūrvikā prītiḥ |",
  "GE07bhg4c13u:453": "ananya-yogena nānyo bhagavato vāsudevāt paro 'sty ataḥ sa eva no gatir ity evaṃ niścayenāpy avyabhicāriṇī kenāpi pratikūlena hetunā nivārayitum aśakyā |",
  "GE07bhg4c13u:454": "sāpi jñāna-hetuḥ prītir na yāvan mayi vāsudeva na mucyate deha-yogena tāvat [BhP 5.5.6] ity ukteḥ |",
  "GE07bhg4c13u:455_0": "viviktaḥ svabhāvataḥ saṃskārato vā śuddho 'śucibhiḥ sarpa-vyāghrādibhiś ca rahitaḥ",
  "GE07bhg4c13u:455_1": "suradhunī-pulinādi-śrita-prasāda-karo deśas tat-sevana-śīlatvaṃ vivikta-deśa-sevitvam | tathā ca śrutiḥ -",
  "GE07bhg4c13u:456": "same śucau śarkarā-vahni-bālukā-",
  "GE07bhg4c13u:457": "vivarjite śabda-jalāśrayādibhiḥ |",
  "GE07bhg4c13u:458": "mano 'nukūle na tu cakṣu-pīḍane",
  "GE07bhg4c13u:459": "guhā-nivātāśrayaṇe prayojayet || [ŚvetU 2.10] iti |",
  "GE07bhg4c13u:460_0": "janānām ātma-jñāna-vimukhānāṃ viṣaya-bhoga-lampaṭatopadeśakānāṃ saṃsadi samavāye",
  "GE07bhg4c13u:460_1": "tattva-jñāna-pratikūlāyām aratir aramaṇaṃ sādhūnāṃ tu saṃsadi tattva-jñānānukūlāyāṃ",
  "GE07bhg4c13u:460_2": "ratir ucitaiva | tathā coktam -",
  "GE07bhg4c13u:461": "saṅgaḥ sarvātmanā heyaḥ sa cety uktaṃ na śakyate |",
  "GE07bhg4c13u:462": "sa sadbhiḥ saha kartavyaḥ sataḥ saṅgo hi bheṣajam || iti ||10||",
  "GE07bhg4c13u:463": "kiṃ ca |",
  "GE07bhg4c13u:464": "adhyātma-jñānam ātmānam adhikṛtya pravṛttam ātmānātma-viveka-jñānam adhyātma-jñānaṃ tasmin nityatvaṃ tatraiva niṣṭhāvattvam |",
  "GE07bhg4c13u:465": "viveka-niṣṭho hi vākyārtha-jñāna-samartho bhavati |",
  "GE07bhg4c13u:466_0": "tattva-jñānasyāhaṃ brahmāsmīti sākṣātkārasya vedānta-vākya-karaṇakasyāmānityatvādi-sarva-sādhana-paripāka-phalasyārthaḥ",
  "GE07bhg4c13u:466_1": "prayojanam avidyā-tat-kāryātmaka-nikhila-duḥkha-nivṛtti-rūpaḥ paramānandātmāvāpti-rūpaś",
  "GE07bhg4c13u:466_2": "ca mokṣas tasya darśanam ālocanam |",
  "GE07bhg4c13u:467": "tattva-jñāna-phalālocane hi tat-sādhane pravṛttiḥ syāt |",
  "GE07bhg4c13u:468": "etad amānitvādi-tattva-jñānārtha-darśanāntaṃ viṃśati-saṅkhyākaṃ jñānam iti proktaṃ jñānārthatvāt |",
  "GE07bhg4c13u:469": "ato 'nyathāsmād viparītaṃ mānitvādi yat tad ajñānam iti proktaṃ jñāna-virodhitvāt |",
  "GE07bhg4c13u:470": "tasmād ajñāna-parityāgena jñānam evopādeyam iti bhāvaḥ ||11||",
  "GE07bhg4c13u:471": "viśvanāthaḥ :",
  "GE07bhg4c13u:472": "ukta-lakṣaṇāt kṣetrād viviktatayā jñeyau jīvātma-paramātmānau kṣetrajñau vistareṇa varṇayiṣyan taj-jñānasya sādhanāny amānitvādīni viṃśatim āha pañcabhiḥ |",
  "GE07bhg4c13u:473": "atrāṣṭadaśa bhaktānāṃ jñānināṃ ca sādhāraṇāni kintu bhaktaiḥ mayi cānanya-yogena bhaktir avyabhicāriṇī ity ekam eva bhagavad-anubhava-sādhanatvena yatnataḥ kriyate |",
  "GE07bhg4c13u:474": "anyāni spatadaśoktābhyāsavatāṃ teṣāṃ svata evotpadyante na tu teṣu yatna iti sāmpradāyikāḥ |",
  "GE07bhg4c13u:475": "antime dve tu jñāninām asādhāraṇa eva |",
  "GE07bhg4c13u:476": "atrāmānitvādīni vispaṣṭārthāni | śaucaṃ bāhyam abhyantaraṃ ca tathā ca smṛtiḥ --",
  "GE07bhg4c13u:477": "śaucaṃ ca dvividhaṃ proktaṃ",
  "GE07bhg4c13u:478": "bāhyam abhyantaraṃ tathā |",
  "GE07bhg4c13u:479": "mṛj-jalābhyāṃ smṛtaṃ bāhyaṃ",
  "GE07bhg4c13u:480": "bhāva-śuddhis tathāntaram || iti |",
  "GE07bhg4c13u:481": "ātma-vinigrahaḥ śarīra-saṃyamaḥ |",
  "GE07bhg4c13u:482": "janmādiṣu duḥkha-rūpasya doṣasyānudarśanaṃ punaḥ punaḥ paryālocanam |",
  "GE07bhg4c13u:483_0": "asaktiḥ putrādiṣu prīt-tyāgo 'nabhiṣvaṅgaḥ putrādīnāṃ sukhe duḥkhe cāham eva sukhī",
  "GE07bhg4c13u:483_1": "duḥkhīty adhyāsābhāva iṣṭāniṣṭayor vyavahārikayor upapattiṣu prāptiṣu nityaṃ sarvadā samacittatvam |",
  "GE07bhg4c13u:484": "mayi śyāmasundarākāre 'nanya-yogena jñāna-karma-tapo-yogādy-amiśraṇena bhaktiś ca-kārād jñānādi-miśraṇa-prādhānyena ca |",
  "GE07bhg4c13u:485": "ādyā bhaktair anuṣṭheyā dvitīyā jñānibhir iti kecid,",
  "GE07bhg4c13u:486": "anye tv ananyā bhaktir yathā-premṇaḥ sādhanaṃ tathā paramātmānubhavasyāpīti jñāpanārtham atra ṣaṭke 'py uktir iti bhaktā vyācakṣate |",
  "GE07bhg4c13u:487": "jñāninas tv ananyenaiva yogena sarvātma-dṛṣṭyeti |",
  "GE07bhg4c13u:488": "avyabhicāriṇī pratidinam eva kartavyā |",
  "GE07bhg4c13u:489": "kenāpi nivārayitum aśakyā iti madhusūdana-sarasvatī-pādāḥ",
  "GE07bhg4c13u:490": "| ātmānam adhikṛtya vartamāṇaṃ jñānam adhyātma-jñānam |",
  "GE07bhg4c13u:491": "tasya nityatvaṃ nityānuṣṭheyatvaṃ padārtha-śuddhi-niṣṭhatvam ity arthaḥ |",
  "GE07bhg4c13u:492": "tattva-jñānasyārthaḥ prayojanaṃ mokṣas tasya darśanaṃ svābhīṣṭatvenālocanam ity arthaḥ |",
  "GE07bhg4c13u:493": "etad viṃśatikaṃ jñānaṃ sādhāraṇyena jīvātma-paramātmanor jñānasya sādhanam |",
  "GE07bhg4c13u:494": "asādhāraṇaṃ paramātma-jñānaṃ tv agre vaktavyam |",
  "GE07bhg4c13u:495": "tato 'nyathāsmād viparītaṃ mānitvādikam ||7-11||",
  "GE07bhg4c13u:496": "baladevaḥ :",
  "GE07bhg4c13u:497": "athoktāt kṣetrād vibhinnatvena jñeyaṃ kṣetrajña-dvayaṃ vistareṇa nirūpayiṣyan taj-jñāna-sādhanāny amānitvādīni viṃśatim āha pañcabhiḥ |",
  "GE07bhg4c13u:498": "amānitvaṃ sva-satkārānapekṣatvam |",
  "GE07bhg4c13u:499": "adambhitvaṃ dhārmikatva-khāti-phalaka-dharmācaraṇa-virahaḥ |",
  "GE07bhg4c13u:500": "ahiṃsā parāpīḍanam |",
  "GE07bhg4c13u:501": "kṣāntir apamāna-sahiṣṇutā |",
  "GE07bhg4c13u:502": "ārjavam cchadmiṣv api sāralyam |",
  "GE07bhg4c13u:503": "ācāryopāsanaṃ jñāna-pradasya guror akaitavena saṃsevanam |",
  "GE07bhg4c13u:504": "śaucaṃ bāhyābhyantara-pāvitryam |",
  "GE07bhg4c13u:505": "śaucaṃ ca dvividhaṃ proktaṃ",
  "GE07bhg4c13u:506": "bāhyam abhyantaraṃ tathā |",
  "GE07bhg4c13u:507": "mṛj-jalābhyāṃ smṛtaṃ bāhyaṃ",
  "GE07bhg4c13u:508": "bhāva-śuddhis tathāntaram || iti smṛteḥ |",
  "GE07bhg4c13u:509": "sthairyaṃ sad-vartmaika-niṣṭhatvam |",
  "GE07bhg4c13u:510": "ātma-vinigrahaḥ ātmānusandhi-pratīpād viṣayān manaso niyamanam |",
  "GE07bhg4c13u:511": "indriyārtheṣu śabdādi-viṣayeṣu pratīpeṣu vairāgyaṃ rucy-abhāvaḥ |",
  "GE07bhg4c13u:512": "anahaṅkāro dehādiṣv ātmābhimāna-tyāgaḥ |",
  "GE07bhg4c13u:513": "janmādiṣu duḥkha-rūpasya doṣasyānudarśanaṃ punaḥ punaś cintanam |",
  "GE07bhg4c13u:514": "putrādiṣu paramārtha-pratīpeṣv asaktiḥ pīti-tyāgaḥ |",
  "GE07bhg4c13u:515": "anabhiṣvaṅgas teṣu sukhiṣu duḥkhiṣu ca satsu tat-sukha-duḥkhānabhiniveśaḥ |",
  "GE07bhg4c13u:516": "iṣṭāniṣṭānām anukūla-pratikūlānām arthānām upapattiṣu prāptiṣu samacittatvaṃ harṣa-viṣāda-virahaḥ | nityaṃ sarvadā |",
  "GE07bhg4c13u:517": "mayi parameśe 'vyābhicāriṇī sthirā bhaktiḥ śravaṇādyā |",
  "GE07bhg4c13u:518": "ananya-yogenaikāntitvena mad-bhakta-sevā |",
  "GE07bhg4c13u:519": "tathā vivikta-deśa-sevitvaṃ nirjana-sthāna-priyatā janānāṃ grāmyāṇāṃ saṃsadi rati-tyāgaḥ |",
  "GE07bhg4c13u:520": "adhyātmam ātmani yaj jñānaṃ tasya nityatvaṃ sarvadā vimṛśyatvam |",
  "GE07bhg4c13u:521": "tattvaṃ tv ahaṃ paraṃ brahma vadanti tattva-vidas tattvaṃ yaj jñānam advayam ity ādi smṛteḥ |",
  "GE07bhg4c13u:522": "taj jñānasya yo 'rthas tat-prāpti-lakṣaṇas tasya darśanaṃ hṛdi smaraṇam |",
  "GE07bhg4c13u:523": "etad amānitvādikaṃ jñānaṃ paramparayā sākṣāc ca tad-upalabdhi-sādhanaṃ proktam |",
  "GE07bhg4c13u:524": "jñāyate upalabhyate 'nena iti vyutpatteḥ |",
  "GE07bhg4c13u:525": "yat tato 'nyathā viparītaṃ mānitvādi tad ajñānaṃ tad-upalabdhi-virodhīti ||7-11||",
  "GE07bhg4c13u:526": "__________________________________________________________",
  "GE07bhg4c13u:527": "BhG 13.12",
  "GE07bhg4c13u:528": "jñeyaṃ yat tat pravakṣyāmi yaj jñātvāmṛtam aśnute |",
  "GE07bhg4c13u:529": "anādimat paraṃ brahma na sat tan nāsad ucyate ||12||",
  "GE07bhg4c13u:530": "śrīdharaḥ : ebhiḥ sādhanair yaj jñeyaṃ tad āha jñeyam iti ṣaḍbhiḥ |",
  "GE07bhg4c13u:531": "yaj jñeyaṃ tat pravakṣyāmi |",
  "GE07bhg4c13u:532": "śrotur ādara-siddhaye jñāna-phalaṃ darśayati |",
  "GE07bhg4c13u:533": "yad vakṣyamāṇaṃ jñātvāmṛtaṃ mokṣaṃ prāpnoti |",
  "GE07bhg4c13u:534": "kiṃ tat anādimat |",
  "GE07bhg4c13u:535": "ādiman na bhavati iti anādimat |",
  "GE07bhg4c13u:536": "paraṃ niratiśayaṃ brahma |",
  "GE07bhg4c13u:537": "anādi ity etāvataiva bahuvrīhiṇānādimattve siddhe 'pi punar matupaḥ prayogaś chāndasaḥ |",
  "GE07bhg4c13u:538": "yad vā anādīti mat-param iti ca pada-dvayam |",
  "GE07bhg4c13u:539": "mam viṣṇoḥ paraṃ nirviśeṣaṃ rūpaṃ brahmety arthaḥ |",
  "GE07bhg4c13u:540": "tad evāha na san tan nāsad ucyate |",
  "GE07bhg4c13u:541": "vidhi-mukhena pramāṇasya viṣayaḥ sac-chabdenocyate |",
  "GE07bhg4c13u:542": "niṣedhaysa viṣayas tv asac-chabdenocyate |",
  "GE07bhg4c13u:543": "idaṃ tu tad-ubhaya-vilakṣaṇam |",
  "GE07bhg4c13u:544": "aviṣayatvād ity arthaḥ ||12||",
  "GE07bhg4c13u:545": "madhusūdanaḥ :",
  "GE07bhg4c13u:546": "ebhiḥ sādhanair jñāna-śabditaiḥ kiṃ jñeyam ity apekṣāyām āha jñeyaṃ yat tad ity ādi ṣaḍbhiḥ |",
  "GE07bhg4c13u:547": "yaj jñeyaṃ mumukṣuṇā tat pravakṣyāmi prakarṣeṇa spaṣṭatayā vakṣyāmi |",
  "GE07bhg4c13u:548": "śrotur abhimukhīkaraṇāya phalena stuvann āha yad vakṣyamāṇaṃ jñeyaṃ jñātvāmṛtam amṛtatvam aśnute saṃsārān mucyata ity arthaḥ |",
  "GE07bhg4c13u:549": "kiṃ tat ? anādimat ādiman na bhavatīty anādimat |",
  "GE07bhg4c13u:550": "paraṃ niratiśayaṃ brahma sarvato 'navacchinnaṃ paramātma-vastu |",
  "GE07bhg4c13u:551": "atrānādīty etāvataiva bahu-vrīhiṇārtha-lābhe 'py atiśāyane nitya-yoge vā matupaḥ prayogaḥ |",
  "GE07bhg4c13u:552": "anādīti ca mat-param iti ca padaṃ kecid icchanti |",
  "GE07bhg4c13u:553": "mat saguṇād brahmaṇaḥ paraṃ nirviśeṣa-rūpaṃ brahmety arthaḥ |",
  "GE07bhg4c13u:554": "ahaṃ vāsudevākhyā parā śaktir yasyeti tv apavyākhyānam |",
  "GE07bhg4c13u:555": "nirviśeṣasya brahmaṇaḥ pratipādyatvena tatra śaktimattvasya",
  "GE07bhg4c13u:556": "avaktavyatvāt |",
  "GE07bhg4c13u:557": "nirviśeṣatvam evāha na sat tan nāsad ucyate |",
  "GE07bhg4c13u:558": "vidhi-mukhena pramāṇasya viṣayaḥ sac-chabdenocyate |",
  "GE07bhg4c13u:559": "niṣedha-mukhena pramāṇasya viṣayas tv asac-chabdena |",
  "GE07bhg4c13u:560": "idaṃ tu tad-ubhaya-vilakṣaṇaṃ nirviśeṣatvāt sva-prakāśa-caitanya-rūpatvāc ca yato vāco nivartante aprāpya manasā saha [TaittU 2.4.1] ity ādi śruteḥ |",
  "GE07bhg4c13u:561": "yasmāt tad brahma na sad-bhāvatvāśrayaḥ |",
  "GE07bhg4c13u:562": "ato nocyate kenāpi śabdena mukhyayā vṛttyā śabda-pravṛtti-hetūnāṃ tatrāsambhavāt |",
  "GE07bhg4c13u:563": "tad yathā gauraś ca iti vā jātitaḥ |",
  "GE07bhg4c13u:564": "pacati paṭhatīti vā kriyātaḥ |",
  "GE07bhg4c13u:565": "śuklaḥ kṛṣṇa iti vā guṇataḥ, dhanī gomān iti vā saṃbandhato 'rthaṃ pratyāyati śabdaḥ |",
  "GE07bhg4c13u:566": "atra kriyā-guṇa-sambandhebhyo vilakṣaṇaḥ sarvo 'pi dharmo jāti-rūpa upādhi-rūpo vā jāti-padena saṃgṛhītaḥ |",
  "GE07bhg4c13u:567": "yadṛcchā-śabdo 'pi ḍittha-ḍapitthādir yaṃ kaṃcid dharmaṃ svātmānaṃ vā",
  "GE07bhg4c13u:568": "pravṛttiṃ nimittīkṛtya pravartata iti so 'pi jāti-śabdaḥ |",
  "GE07bhg4c13u:569": "evam ākāśa-śabdo 'pi tārkikāṇāṃ śabdāśrayatvādi-rūpaṃ yaṃ kaṃcid dharmaṃ puraskṛtya pravartate |",
  "GE07bhg4c13u:570": "sva-mate tu pṛthivyādivad ākāśa-vyaktīnāṃ janyānām anekatvād ākāśatvam api jātir eveti so 'pi jāti-śabdaḥ |",
  "GE07bhg4c13u:571": "ākāśātiriktā ca diṅ nāsty eva |",
  "GE07bhg4c13u:572": "kālaś ca neśvarād atiricyate |",
  "GE07bhg4c13u:573": "atireke vā dik-kāla-śabdāv apy upādhi-viśeṣa-pravṛtti-nimittakāv iti jāti-śabdāv eva |",
  "GE07bhg4c13u:574": "tasmāt pravṛtti-nimitta-cāturvidhyāc caturvidha eva śabdaḥ |",
  "GE07bhg4c13u:575": "tatra na sat tan nāsat iti jāti-niṣedhaḥ kriyā-guṇa-sambandhānām api niṣedhopalakṣaṇārthaḥ |",
  "GE07bhg4c13u:576": "ekam evādvitīyam iti jāti-niṣedhas tasyā aneka-vyakti-vṛtter ekasminn asambhavāt |",
  "GE07bhg4c13u:577": "nirguṇaṃ niṣkriyaṃ śāntam [ŚvetU 6.19] iti guṇa-kriyā-sambandhānāṃ krameṇa niṣedhaḥ |",
  "GE07bhg4c13u:578": "asaṅgo hy ayaṃ puruṣaḥ",
  "GE07bhg4c13u:579": "[BAU 4.3.15] iti ca |",
  "GE07bhg4c13u:580": "athāto ādeśo neti neti [BAU 2.3.6] iti ca sarva-niṣedhaḥ |",
  "GE07bhg4c13u:581": "tasmād brahma na kenacic chabdenocyata iti yuktam |",
  "GE07bhg4c13u:582": "tarhi kathaṃ pravakṣyāmīty uktaṃ kathaṃ vā śāstra-yonitvāt iti sūtram [Vs 1.1.3] |",
  "GE07bhg4c13u:583": "yathā kathaṃcil lakṣaṇayā śabdena pratipādanād ii gṛhāṇa |",
  "GE07bhg4c13u:584": "pratipādana-prakāraś ca āścaryavat paśyati kaścid enam [Gītā 2.28] ity atra vyākhyātaḥ |",
  "GE07bhg4c13u:585": "vistaras tu bhāṣye draṣṭavyaḥ ||12||",
  "GE07bhg4c13u:586": "viśvanāthaḥ : evaṃ sādhanair jñeyo jīvātmā paramātmā ca |",
  "GE07bhg4c13u:587": "tatra paramātmaiva sarvagato brahma-śabdenocyate |",
  "GE07bhg4c13u:588": "tac ca brahma nirviśeṣaṃ saviśeṣaṃ ca krameṇa jñāni-bhaktayor upāsyam |",
  "GE07bhg4c13u:589": "deha-gato 'pi caturbhujatvena dhyeyaḥ paramātma-śabdenocyate |",
  "GE07bhg4c13u:590": "tatra prathamaṃ brahmāha jñeyam iti |",
  "GE07bhg4c13u:591": "anādi na vidyate ādir yasya mat-svarūpatvān nityam ity arthaḥ |",
  "GE07bhg4c13u:592": "mat-param aham eva para utkṛṣṭa āśrayo yasya tat |",
  "GE07bhg4c13u:593": "brahmaṇo hi pratiṣṭhāham [Gītā 14.27] iti mad-agrimokteḥ |",
  "GE07bhg4c13u:594": "tad eva kim ity apekṣāyām āha |",
  "GE07bhg4c13u:595": "tad brahma na sat nāpy asat, kārya-kāraṇātītam ity arthaḥ ||12||",
  "GE07bhg4c13u:596": "baladevaḥ : evaṃ jñāna-sādhanāny upadiśya tair jñeyam upadiśati jñeyaṃ yat tad iti |",
  "GE07bhg4c13u:597": "uktaiḥ sādhanair yaj jñeyam upalabhyaṃ jīvātmavastu ca tad ahaṃ prakarṣeṇa subodhatayā vakṣyāmi yaj jñātvā jano 'mṛtaṃ mokṣam aśnute labhate |",
  "GE07bhg4c13u:598": "tatra jīvātma-vastūpadiśati anādīty-ardhakena |",
  "GE07bhg4c13u:599": "nāsty ādir yasya tat jīvasyādy-utpattir nāsty ato 'not 'pi neti nityāsāv ity arthaḥ |",
  "GE07bhg4c13u:600": "evam āha śrutiḥ -- na jāyate mriyate vā vipaścit [KaṭhU 1.2.18] ity ādyā |",
  "GE07bhg4c13u:601": "aham eva paraḥ svāmī yasya tat pradhāna-kṣetrajña-patir guṇeśaḥ [ŚvetU 6.16] iti śruteḥ |",
  "GE07bhg4c13u:602": "dāsabhūto harer eva nānyasyaiva kadācana iti smṛteś ca |",
  "GE07bhg4c13u:603": "apahata-pāpmatvādinā brahma bṛhatā guṇāṣṭakena viśiṣṭam |",
  "GE07bhg4c13u:604": "śrutiś caivam āha ya ātmāpahata-pāpmā vijaro vimṛtyur viśoko vijghitso 'pipāsaḥ satya-saṅkalpaḥ so 'nveṣṭavyaḥ sa vijijñāsitavyaḥ",
  "GE07bhg4c13u:605": "iti |",
  "GE07bhg4c13u:606": "jīve brahma-śabdas tu vijñānaṃ brahma ced veda [TaittU 2.5.1] ity ādi śruteḥ |",
  "GE07bhg4c13u:607": "sa guṇān samatītyaitān brahma-bhūyāya kalpate [Gītā 14.26] |",
  "GE07bhg4c13u:608": "brahma-bhūtaḥ prasannātmā na śocati na kāṅkṣati [Gītā 18.55] iti vakṣyamāṇāc ca |",
  "GE07bhg4c13u:609": "na sad iti tad viśuddhaṃ jīvātma-vastu kārya-kāraṇātmakāvasthā-dvaya-virahāt sac cāsac ca nocyate |",
  "GE07bhg4c13u:610": "kintu paramāṇu-caitanyaṃ guṇāṣṭaka-viśiṣṭam ucyate - vibhakta-nāma-rūpaṃ kāryāvasthaṃ sad-upamṛdita-nāma-rūpaṃ kāraṇāvasthaṃ tv asad ity arthaḥ ||12||",
  "GE07bhg4c13u:611": "__________________________________________________________",
  "GE07bhg4c13u:612": "BhG 13.13",
  "GE07bhg4c13u:613": "sarvataḥ pāṇi-pādaṃ tat sarvato 'kṣi-śiro-mukham |",
  "GE07bhg4c13u:614": "sarvataḥ śrutimal loke sarvam āvṛtya tiṣṭhati ||13||",
  "GE07bhg4c13u:615": "śrīdharaḥ :",
  "GE07bhg4c13u:616_0": "nanv evaṃ brahmaṇaḥ sad-asad-vilakṣaṇatve sati -- sarvaṃ khalv idaṃ brahma brahmaivedaṃ",
  "GE07bhg4c13u:616_1": "sarvam ity ādi-śrutibhir virudhyeta ity āśaṅkya parāsya śaktir vividhaiva śrūyate",
  "GE07bhg4c13u:616_2": "svābhāvikī jñāna-bala-kriyā ca ity ādi śruti-prasiddhayācintya-śaktyā sarvātmatāṃ",
  "GE07bhg4c13u:616_3": "tasya darśayann āha sarvata iti pañcabhiḥ |",
  "GE07bhg4c13u:617": "sarvataḥ sarvatra pāṇayaḥ pādāś ca yasya tat |",
  "GE07bhg4c13u:618": "sarvato 'kṣīṇi śirāṃsi mukhāni ca yasya tat |",
  "GE07bhg4c13u:619": "sarvataḥ śrutimat śravaṇendriyair yuktaṃ sal-loke sarvam āvṛtya vyāpya tiṣṭhati |",
  "GE07bhg4c13u:620": "sarva-prāṇi-vṛttibhiḥ pāṇy-ādibhir upādhibhiḥ sarva-vyavahārāspadatvena tiṣṭhatīty arthaḥ ||13||",
  "GE07bhg4c13u:621": "madhusūdanaḥ :",
  "GE07bhg4c13u:622_0": "evaṃ nirupādhikasya brahmaṇaḥ sac-chabda-pratyayāviṣayatvād asattvāśaṅkāyāṃ nāsad",
  "GE07bhg4c13u:622_1": "ity anenāpāstāyām api vistareṇa tad-āśaṅkā-nivṛtty-arthaṃ sarva-prāṇi-karaṇopādhi-dvāreṇa",
  "GE07bhg4c13u:622_2": "cetana-kṣetrajña-rūpatayā tad-astitvaṃ pratipādayann āha sarvata iti |",
  "GE07bhg4c13u:623": "sarvataḥ sarveṣu deheṣu pāṇayaḥ pādāś cācetanāḥ sva-sva-vyāpāreṣu pravartanīyā ysays cetanasya kṣetrajṇasya tat sarvataḥ pāṇi-pādaṃ jñeyaṃ brahma |",
  "GE07bhg4c13u:624": "sarvācetana-pravṛttīnāṃ cetanādhiṣṭhāna-pūrvakatvāt tasmin kṣetrajñe cetane brahmaṇi jñeye sarvācetana-varga-pravṛtti-hetau nāsti nāstitāśaṅkety arthaḥ |",
  "GE07bhg4c13u:625": "evaṃ sarvato 'kṣīṇi śirāṃsi mukhāni ca yasya pravartanīyāni santi tat sarvato 'kṣi-śiro-mukhaṃ |",
  "GE07bhg4c13u:626": "evaṃ sarvataḥ śrutayaḥ śravaṇendriyāṇi yasya pravartanīyatvena santa tat sarvataḥ śrutimat |",
  "GE07bhg4c13u:627": "loke sarva-prāṇi-nikāye |",
  "GE07bhg4c13u:628": "ekam eva nityaṃ vibhu ca sarvam acetanavargam āvṛtya sva-sattayā sphūrtyā cādhyāsikena sambandhena vyāpya tiṣṭhati nirvikāram eva sthitiṃ labhate,",
  "GE07bhg4c13u:629": "na tu svādhyastasya jaḍa-prapañcasya doṣeṇa guṇena vāṇu-mātreṇāpi sambadhyata ity arthaḥ | yathā",
  "GE07bhg4c13u:630": "ca sarveṣu deheṣv ekam eva cetanaṃ nityaṃ vibhu ca na pratidehaṃ bhinnaṃ tathā prapañcitaṃ prāk ||13||",
  "GE07bhg4c13u:631": "viśvanāthaḥ :",
  "GE07bhg4c13u:632_0": "nanv evaṃ brahmaṇaḥ sad-asad-vilakṣaṇatve sati -- sarvaṃ khalv idaṃ brahma brahmaivedaṃ",
  "GE07bhg4c13u:632_1": "sarvam ity ādi-śrutir virudhyeta ity āśaṅkya svarūpataḥ kārya-kāraṇātītatve 'pi śakti-śaktimator",
  "GE07bhg4c13u:632_2": "abhedāt kārya-kāraṇātmakam api tad ity āha sarvata eva pāṇayaḥ pādāś ca yasya tat |",
  "GE07bhg4c13u:633": "brahmādi-pipīlikāntānāṃ pāṇi-pāda-vṛndaiḥ sarvatra dṛṣṭair eva tad brahmaivāsaṅkhya-pāṇi-pādair yuktm ity arthaḥ |",
  "GE07bhg4c13u:634": "evam eva sarvato 'kṣīty ādi |13||",
  "GE07bhg4c13u:635": "baladevaḥ : atha paramātma-vastūpadiśati sarvataḥ pāṇīti |",
  "GE07bhg4c13u:636": "tat paramātmavastu |",
  "GE07bhg4c13u:637": "sarvataḥ pāṇi-pādam ity ādi visphuṭārtham ||13||",
  "GE07bhg4c13u:638": "__________________________________________________________",
  "GE07bhg4c13u:639": "BhG 13.14",
  "GE07bhg4c13u:640": "sarvendriya-guṇābhāsaṃ sarvendriya-vivarjitam |",
  "GE07bhg4c13u:641": "asaktaṃ sarva-bhṛc caiva nirguṇaṃ guṇa-bhoktṛ ca ||14||",
  "GE07bhg4c13u:642": "śrīdharaḥ : kiṃ casarvendriyeti |",
  "GE07bhg4c13u:643": "sarveṣāṃ cakṣur-ādīnāṃ guṇeṣu rūpādy-ākārāsu vṛttiṣu tat-tad-ākāreṇa bhāsate iti tathā |",
  "GE07bhg4c13u:644": "sarvendriyāṇi guṇāṃś ca tat-tad-viṣayān ābhāsayatīti vā |",
  "GE07bhg4c13u:645": "sarvaiḥ indriyair vivarjitaṃ ca |",
  "GE07bhg4c13u:646": "tathā ca śrutiḥ -- apāṇi-pādo javano grahītā paśyaty acakṣuḥ sa śṛṇoty akarṇaḥ ity ādiḥ |",
  "GE07bhg4c13u:647": "asaktaṃ saṅga-śūnyam |",
  "GE07bhg4c13u:648": "tathāpi sarvaṃ bibhartīti sarvasyādhārabhūtam |",
  "GE07bhg4c13u:649": "tad eva nirguṇaṃ sattvādi-guṇa-rahitaṃ |",
  "GE07bhg4c13u:650": "guṇa-bhoktṛ ca guṇānāṃ sattvādīnāṃ bhoktṛ pālakam ||14||",
  "GE07bhg4c13u:651": "madhusūdanaḥ :",
  "GE07bhg4c13u:652_0": "adhyāropāpavādābhyāṃ niṣprapañcaṃ prapañcyate iti nyāyam anusṛtya sarva-prapañcādhyāropeṇānādi-mat",
  "GE07bhg4c13u:652_1": "paraṃ brahmeti vyākhyātam adhunā tad-apavādena na sat tan nāsad ucyate iti vyākhyātum",
  "GE07bhg4c13u:652_2": "ārabhate nirupādhi-svarūpa-jñānāya sarvendriyeti |",
  "GE07bhg4c13u:653_0": "paramārthataḥ sarvendriya-vivarjitaṃ tan-māyayā sarvendriya-guṇābhāsaṃ sarveṣāṃ bahiṣkaraṇānāṃ",
  "GE07bhg4c13u:653_1": "śrotrādīnām antaḥkaraṇayoś ca buddhi-manasor guṇair adhyavasāya-saṅkalpa-śravaṇa-vacanādibhis",
  "GE07bhg4c13u:653_2": "tat-tad-viṣaya-rūpatayāvabhāsata iva sarvendriya-vyāpārair vyāpṛtam iva taj jñeyaṃ",
  "GE07bhg4c13u:653_3": "brahma dhyāyatīva lelāyatīva [BAU 4.3.7] iti śruteḥ |",
  "GE07bhg4c13u:654": "atra dhyānaṃ buddhīndriya-vyāpāropalakṣaṇam |",
  "GE07bhg4c13u:655": "lelāyanaṃ calanaṃ karmendriya-vyāpāropalakṣaṇārtham |",
  "GE07bhg4c13u:656": "tathā paramārthato 'saktaṃ sarva-sambandha-śūnyam eva,",
  "GE07bhg4c13u:657": "māyayā sarva-bhṛc ca sadātmanā sarvaṃ kalpitaṃ dhārayatīva poṣayatīti ca sarva-bhṛt,",
  "GE07bhg4c13u:658": "niradhiṣṭhāna-bhramāyogāt |",
  "GE07bhg4c13u:659": "tathā paramārthato nirguṇaṃ sattva-rajas-tamo-guṇa-rahitam eva |",
  "GE07bhg4c13u:660": "guṇa-bhoktṛ ca guṇānāṃ sattva-rajas-tamasāṃ śabdādi-dvārā sukha-duḥkha-mohākāreṇa pariṇatānāṃ bhoktṛ upalabdhṛ ca taj jñeyaṃ brahmety arthaḥ ||14||",
  "GE07bhg4c13u:661": "viśvanāthaḥ :",
  "GE07bhg4c13u:662": "kiṃ ca sarvāṇi indriyāṇi guṇān indriya-viṣayāṃś ca ābhāsayatīti tac cakṣuṣaś cakṣuḥ ity ādi śruteḥ |",
  "GE07bhg4c13u:663": "yad vā sarvendriyair guṇaiḥ śabdādibhiś cābhāsate virājatīti tat |",
  "GE07bhg4c13u:664": "tad api sarvendriya-vivarjitaṃ prākṛtendriyādi-rahitam |",
  "GE07bhg4c13u:665": "tathā ca śrutiḥ - apāṇi-pādo javano grahītā paśyaty acakṣuḥ sa śṛṇoty akarṇaḥ ity ādi |",
  "GE07bhg4c13u:666": "parāsya śaktir bahudhaiva śrūyate svābhāvikī jñāna-bala-kriyā ca iti śruti-prasiddha-svarūpa-śaktyāspadatvād iti bhāvaḥ |",
  "GE07bhg4c13u:667": "asaktaṃ āsakti-śūnyaṃ sarvabhṛt śrī-viṣṇu-svarūpeṇa sarva-pālakam |",
  "GE07bhg4c13u:668": "nirguṇaṃ sattvādi-guṇa-rahitākāram |",
  "GE07bhg4c13u:669": "kiṃ ca guṇa-bhoktṛ triguṇātīta-bhaga-śabda-vācā ṣaḍ-guṇāsvādakam ||14||",
  "GE07bhg4c13u:670": "baladevaḥ :",
  "GE07bhg4c13u:671_0": "kiṃ ca sarveti sarvair indriyair guṇaiś ca tad-vṛttibhir ābhāsate dīpyata iti tathā",
  "GE07bhg4c13u:671_1": "sarvair indriyair jīvendriyavat svarūpa-bhinnair vivarjitaṃ santyaktaṃ prākṛtaiḥ",
  "GE07bhg4c13u:671_2": "karaṇaiḥ śūnyaḥ svarūpānubandhibhis tair viśiṣṭo harir iti svīkāryam |",
  "GE07bhg4c13u:672": "apāṇi-pādo javano grahītā paśyaty acakṣuḥ sa śṛṇoty akarṇaḥ |",
  "GE07bhg4c13u:673_0": "yad ātmako bhagavāṃs tad-ātmikā vyaktiḥ kim ātmako bhagavān jñānātmaka aiśvaryātmakaḥ",
  "GE07bhg4c13u:673_1": "śaktyātmakaś ceti buddhimano 'ṅga-pratyaṅgavattāṃ bhagavato lakṣayāmahe buddhimān",
  "GE07bhg4c13u:673_2": "mano-bāṇaṅga-pratyaṅgavān iti śruteḥ |",
  "GE07bhg4c13u:674_0": "sarvabhṛt sarva-tattva-dhārakam apy asaktaṃ saṅkalpenaiva tad-dhāraṇāt tat-sparśa-rahitaṃ",
  "GE07bhg4c13u:674_1": "nirguṇaṃ sākṣī cetāḥ kevalo nirguṇaś ca iti śruter māyā-guṇa-spṛṣṭam eva sad-guṇa-bhoktṛ-niyamyatayā",
  "GE07bhg4c13u:674_2": "guṇanubhavi-vikāra-jananīm ajñām",
  "GE07bhg4c13u:675": "ity ārabhya",
  "GE07bhg4c13u:676": "ekas tu pibate devaḥ",
  "GE07bhg4c13u:677": "svacchando 'tra vaśānugām |",
  "GE07bhg4c13u:678": "dhyāna-kriyābhyāṃ bhagavān",
  "GE07bhg4c13u:679": "bhuṅkte 'sau prasabhaṃ vibhuḥ || iti śravaṇāt ||14||",
  "GE07bhg4c13u:680": "__________________________________________________________",
  "GE07bhg4c13u:681": "BhG 13.15",
  "GE07bhg4c13u:682": "bahir antaś ca bhūtānām acaraṃ caram eva ca |",
  "GE07bhg4c13u:683": "sūkṣmatvāt tad avijñeyaṃ dūra-sthaṃ cāntike ca tat ||15||",
  "GE07bhg4c13u:684": "śrīdharaḥ : kiṃ ca bahir iti |",
  "GE07bhg4c13u:685": "bhūtānāṃ carācarāṇāṃ svakāryāṇāṃ bahiś cāntaś ca tad eva suvarṇam iva kaṭaka-kuntalādīnām |",
  "GE07bhg4c13u:686": "jala-taraṅgāṇām antar-bahiś ca jalam iva |",
  "GE07bhg4c13u:687": "acaraṃ sthāvaraṃ caraṃ jaṅgamaṃ ca bhūta-jātaṃ tad eva |",
  "GE07bhg4c13u:688": "kāraṇātmatvāt kāryasya |",
  "GE07bhg4c13u:689": "evam api sūkṣmatvād rūpādi-hīnatvād tad avijñeyam idaṃ tad iti spaṣṭaṃ jñānārhaṃ na bhavati |",
  "GE07bhg4c13u:690": "ataevāviduṣāṃ yojana-lakṣāntaritam iva dūrasthaṃ ca |",
  "GE07bhg4c13u:691": "savikārāyāḥ prakṛteḥ paratvāt |",
  "GE07bhg4c13u:692": "viduṣāṃ punaḥ pratyag-ātmatvād antike ca tan nityaṃ sannihitam |",
  "GE07bhg4c13u:693": "tathā ca mantraḥ --",
  "GE07bhg4c13u:694": "tad ejati tan naijati",
  "GE07bhg4c13u:695": "tad-dūre tad vāntike |",
  "GE07bhg4c13u:696": "tad-antarasya sarvasya",
  "GE07bhg4c13u:697": "tad u sarvasyāsya bāhyataḥ || [Īśopaniṣad 5] iti |",
  "GE07bhg4c13u:698": "ejati calati naijati na calati | tad u antike iti cchedaḥ ||15||",
  "GE07bhg4c13u:699": "madhusūdanaḥ :",
  "GE07bhg4c13u:700": "bhūtānāṃ bhavana-dharmāṇāṃ sarveṣāṃ kāryāṇāṃ kalpitānām akalpitam adhiṣṭhānam ekam eva bahir antaś ca rajjur iva sva-kalpitānāṃ sarpa-dhārādīnāṃ sarvātmanā vyāpakam ity arthaḥ |",
  "GE07bhg4c13u:701": "ata evācaraṃ sthāvaraṃ caraṃ ca jañgamaṃ bhūta-jātaṃ tad evādhiṣṭhānātmakatvāt |",
  "GE07bhg4c13u:702": "kalpitānāṃ na tataḥ kiṃcid vyatiricyata ity arthaḥ |",
  "GE07bhg4c13u:703": "evaṃ sarvātmaktve 'pi sūkṣmtvād rūpādi-hīnatvāt tad-avijñeyam idam evam iti spaṣṭa-jñānārhaṃ na bhavati |",
  "GE07bhg4c13u:704": "ata evātma-jñāna-sādhana-śūnyānāṃ varṣa-sahasra-koṭyāpy aprāpyatvād dūrasthaṃ ca yojana-lakṣa-koṭy-antaritam iva tat |",
  "GE07bhg4c13u:705": "jñāna-sādhana-sampannānāṃ tu antike ca tad atyavyavahitam evātmatvāt |",
  "GE07bhg4c13u:706": "dūrāt sudūre tad ihāntike paśatsv ihaiva nihitaṃ guhāyām [MuṇḍU 3.1.7] ity ādi śrutibhyaḥ ||15||",
  "GE07bhg4c13u:707": "viśvanāthaḥ : bhūtānāṃ svakāryāṇāṃ bahiś cāntaś ca yathā dehānām ākāśādikam |",
  "GE07bhg4c13u:708": "acaraṃ sthāvaraṃ caraṃ jaṅgamaṃ ca bhūta-jātaṃ tad eva |",
  "GE07bhg4c13u:709": "kāryasya kāraṇātmakatvāt |",
  "GE07bhg4c13u:710_0": "evam api rūpādibhinnatvāt tad-avijñeyam idaṃ tad iti spaṣṭaṃ jñānārhaṃ na bhavatīty",
  "GE07bhg4c13u:710_1": "ata evāviduṣāṃ yojana-koṭy-antaram iva dūrasthaṃ viduṣāṃ punaḥ sva-gṛha-sthitam evāntike",
  "GE07bhg4c13u:710_2": "ca tat svadeha evāntaryāmitvāt dūrāt sudūre tad ihāntike ca paśyatsv ihaiva nihitaṃ",
  "GE07bhg4c13u:710_3": "guhāyām [MuṇḍU 3.1.7] ity ādi śrutibhyaḥ ||15 ||",
  "GE07bhg4c13u:711": "baladevaḥ : bahir iti |",
  "GE07bhg4c13u:712": "bhūtānāṃ cij-jaḍātmakānāṃ tattvānāṃ bahir antaś ca sthitam |",
  "GE07bhg4c13u:713": "antar bahiś ca tat sarvaṃ vyāpya nārāyaṇaḥ sthitaḥ [MNāU 13.5] iti śravaṇāt |",
  "GE07bhg4c13u:714": "acaram acalaṃ caraṃ calaṃ ca āsīno dūraṃ vrajati śayāno yāti sarvataḥ [KaṭhU 1.2.21] iti śruteḥ |",
  "GE07bhg4c13u:715": "sūkṣmatvāt pratyaktvāc cit-sukha-mūrtitvād avijñeyaṃ devatāntaravaj jñātum aśakyam |",
  "GE07bhg4c13u:716": "ato dūrasthaṃ ceti yan manasā na manute na cakṣuṣā paśyati kaścanainam [ŚvetU 4.20] iti śruteḥ |",
  "GE07bhg4c13u:717": "gāndharva-vāsitena śrotreṇa ṣaḍ-jādivad bhakti-bhāvitena karaṇena tu śakyaṃ taj jñātum ity āha antike ca tad iti |",
  "GE07bhg4c13u:718": "manasīvānudraṣṭavyam, kaścid dhīraḥ pratyag-ātmānam aikṣata |",
  "GE07bhg4c13u:719": "bhakti-yoge hi tiṣṭhati [GTU 2.78] ity ādi śravaṇāt |",
  "GE07bhg4c13u:720": "bhaktyā tv ananyayā śakyaḥ [Gītā 11.55] ity ādi smṛteś ca ||15||",
  "GE07bhg4c13u:721": "__________________________________________________________",
  "GE07bhg4c13u:722": "BhG 13.16",
  "GE07bhg4c13u:723": "avibhaktaṃ ca bhūteṣu vibhaktam iva ca sthitam |",
  "GE07bhg4c13u:724": "bhūta-bhartṛ ca taj jñeyaṃ grasiṣṇu prabhaviṣṇu ca ||16||",
  "GE07bhg4c13u:725": "śrīdharaḥ : kiṃ ca -- avibhaktam iti |",
  "GE07bhg4c13u:726": "bhūteṣu sthāvara-jaṅgamātmakeṣu avibhaktaṃ kāraṇātmanābhinnaṃ kāryātmanā vibhaktaṃ bhinnam ivāvasthitaṃ ca samudrāj jātaṃ phenādi samudrād anyan na bhavati |",
  "GE07bhg4c13u:727": "tat-svarūpam evoktaṃ jñeyaṃ bhūtānāṃ bhartṛ ca poṣakaṃ sthiti-kāle |",
  "GE07bhg4c13u:728": "pralaya-kāle ca grasiṣṇu grasana-śīlaṃ sṛṣṭi-kāle ca prabhaviṣṇu nānā-kāryātmanā prabhavana-śīlam ||16||",
  "GE07bhg4c13u:729": "madhusūdanaḥ :",
  "GE07bhg4c13u:730": "yad uktam ekam eva sarvam āvṛtya tiṣṭhatīti tad vivṛṇoti pratideham ātma-bheda-vādināṃ nirāsāya avibhaktam iti |",
  "GE07bhg4c13u:731": "bhūteṣu sarva-prāṇiṣu avibhaktam abhinnam ekam eva tat |",
  "GE07bhg4c13u:732": "na tu pratidehaṃ bhinnaṃ vyomavat sarva-vyāpakatvāt |",
  "GE07bhg4c13u:733": "tathāpi deha-tādātmyena pratīyamānatvāt pratidehaṃ vibhaktam iva ca sthitam |",
  "GE07bhg4c13u:734": "aupādikatvenāpāramārthiko vyomnīva tatra bhedāvabhāsa ity arthaḥ |",
  "GE07bhg4c13u:735": "nanu bhavatu kṣetrajñaḥ sarva-vyāpaka ekaḥ, brahma tu jagat-kāraṇaṃ tato bhinnam eveti |",
  "GE07bhg4c13u:736": "nety āha bhūta-bhartṛ ca bhūtāni sarvāṇi sthiti-kāle bibhartīti tathā pralaya-kāle grasiṣṇu grasana-śīlam utpatti-kāle prabhaviṣṇu ca prabhavana-śīlaṃ sarvasya |",
  "GE07bhg4c13u:737": "yathā rajjv-ādiḥ sarpāder māyā-kalpitasya |",
  "GE07bhg4c13u:738": "tasmād yaj jagataḥ sthiti-layotpatti-kāraṇaṃ brahma tad eva kṣetrajñaṃ pratideham ekaṃ jñeyaṃ na tato 'nyad ity arthaḥ ||16||",
  "GE07bhg4c13u:739": "viśvanāthaḥ :",
  "GE07bhg4c13u:740": "bhūteṣu sthāvara-jaṅgamātmakeṣu avibhaktaṃ kāraṇātmanā abhinnaṃ kāryātmanā vibhaktaṃ bhinnam ivā sthitaṃ |",
  "GE07bhg4c13u:741": "tad eva śrī-nārāyaṇa-svarūpaṃ sat |",
  "GE07bhg4c13u:742": "bhūtānāṃ bhartṛ sthiti-kāle pālakaṃ |",
  "GE07bhg4c13u:743": "pralaya-kāle grasiṣṇu saṃhārakam |",
  "GE07bhg4c13u:744": "sṛṣṭikāle prabhaviṣṇu ca nānā-kāryātmanā prabhavana-śīlam ||16||",
  "GE07bhg4c13u:745": "baladevaḥ : avibhaktam iti |",
  "GE07bhg4c13u:746": "vibhakteṣu mitho bhinneṣu jīveṣv avibhaktam ekaṃ tad brahma vibhaktam iva prati-jīvaṃ bhinnam iva sthitam |",
  "GE07bhg4c13u:747": "ekaṃ santaṃ bahudhā dṛśyamānam iti śruteḥ |",
  "GE07bhg4c13u:748": "eka eva paro viṣṇuḥ",
  "GE07bhg4c13u:749": "sarvatrāpi na saṃśayaḥ |",
  "GE07bhg4c13u:750": "aiśvaryād rūpam ekaṃ ca",
  "GE07bhg4c13u:751": "sūryavad bahudheyate || iti smṛteś ca |",
  "GE07bhg4c13u:752": "tac ca bhūta-bhartṛ-sthitau bhūtānāṃ pālakaṃ pralaye teṣāṃ grasiṣṇu kāla-śaktyā saṃhārakaṃ,",
  "GE07bhg4c13u:753": "sarge prabhaviṣṇu pradhāna-jīva-śaktibhyāṃ nānā-kāryātmanā prabhavana-śīlaṃ |",
  "GE07bhg4c13u:754": "śrutiś ca yato vā imāni bhūtāni jāyante yena jātāni jīvanti yat prayanty abhisaṃviśanti tad brahma tad vijijñāsasva [TaittU 3.1.1] iti ||16||",
  "GE07bhg4c13u:755": "__________________________________________________________",
  "GE07bhg4c13u:756": "BhG 13.17",
  "GE07bhg4c13u:757": "jyotiṣām api taj jyotis tamasaḥ param ucyate |",
  "GE07bhg4c13u:758": "jñānaṃ jñeyaṃ jñāna-gamyaṃ hṛdi sarvasya viṣṭhitam ||17||",
  "GE07bhg4c13u:759": "śrīdharaḥ : kiṃ ca jyotiṣām apīti |",
  "GE07bhg4c13u:760": "jyotiṣāṃ sūryādīnām api jyotiḥ prakāśakaṃ tat |",
  "GE07bhg4c13u:761": "yena sūryas tapati tejasendhaḥ |",
  "GE07bhg4c13u:762": "na tatra sūryo bhāti na candra-tārakaṃ",
  "GE07bhg4c13u:763": "nemā vidyuto bhānti kuto 'yam agniḥ |",
  "GE07bhg4c13u:764": "tad eva bhāntam anubhāti sarvaṃ",
  "GE07bhg4c13u:765": "tasya bhāsā sarvam idaṃ vibhāti || [KaṭhU 2.5.15] ity ādi-śruteḥ |",
  "GE07bhg4c13u:766": "ataeva tamaso 'jñānāt paraṃ tenāsaṃsṛṣṭam ucyate |",
  "GE07bhg4c13u:767": "āditya-varṇaṃ tamsasaḥ parastāt ity ādi-śruteḥ |",
  "GE07bhg4c13u:768": "jñānaṃ ca tad eva buddhi-vṛttau abhivyaktam |",
  "GE07bhg4c13u:769": "tad eva rūpādy-ākāreṇa jñeyaṃ ca jñāna-gamyaṃ ca |",
  "GE07bhg4c13u:770": "amānitvādi-lakṣaṇena pūrvokta-jñāna-sādhanena prāpyam ity arthaḥ |",
  "GE07bhg4c13u:771": "jñāna-gamyaṃ viśinaṣṭi sarvasya prāṇimātrasya hṛdi viṣṭhitaṃ viśeṣeṇāpracyuta-svarūpeṇa niyantṛtayā sthitam |",
  "GE07bhg4c13u:772": "dhiṣṭhitam iti pāṭhe adhiṣṭāya sthitim ity arthaḥ |",
  "GE07bhg4c13u:773": "madhusūdanaḥ : nanu sarvatra vidyamānam api tan nopalabhyate cet tarhi jaḍam eva syāt,",
  "GE07bhg4c13u:774": "na syāt svayaṃjyotiṣo 'pi tasya rūpādi-hīnatvenendriyādy-agrāhyatvopapatter ity āha jyotiṣām iti |",
  "GE07bhg4c13u:775": "taj jñeyaṃ brahma jyotiṣām avabhāsakānām ādityādīnāṃ buddhy-ādīnāṃ ca bāhyānām āntarāṇām api jyotir avabhāsakaṃ caityanya-jyotiṣo jaḍa-jyotir-avabhāsakatvopapatteḥ |",
  "GE07bhg4c13u:776": "yena sūryas tapati tejasendhaḥ |",
  "GE07bhg4c13u:777": "tasya bhāsā sarvam idaṃ vibhāti [KaṭhU 2.5.15] ity ādi-śruteś ca |",
  "GE07bhg4c13u:778": "vakṣyati ca yad āditya-gataṃ tejaḥ [Gītā 15.8] ity ādi |",
  "GE07bhg4c13u:779_0": "svayaṃ jaḍatvābhāve 'pi jaḍa-saṃsṛṣṭaṃ syād iti nety āha tamaso jaḍa-vargāt param",
  "GE07bhg4c13u:779_1": "avidyā-tat-kāryābhyām apāramārthikābhyām asaṃspṛṣṭaṃ pāramārthikaṃ tad brahma sad-asatoḥ sambandhāyogāt |",
  "GE07bhg4c13u:780": "ucyate akṣarāt parataḥ paraḥ ity ādi-śrutibhir brahma-vādibhiś ca | tad uktam -",
  "GE07bhg4c13u:781": "niḥsaṅgasya sa-saṅgena kūṭasthasya vikāriṇā |",
  "GE07bhg4c13u:782": "ātmano 'nātmanā yogo vāstavo nopapadyate ||",
  "GE07bhg4c13u:783": "āditya-varṇaṃ tamasaḥ parastāt iti śruteś ca |",
  "GE07bhg4c13u:784": "āditya-varṇam iti sva-bhāne prakāśāntarānapekṣaṃ sarvasya prakāśakam ity arthaḥ |",
  "GE07bhg4c13u:785": "yasmāt tat svayaṃ jyotir jaḍāsaṃspṛṣṭam ata eva taj jñānaṃ pramāṇa-janya-ceto-vṛtty-abhivyakta-saṃvid-rūpam |",
  "GE07bhg4c13u:786": "ata eva tad eva jñeyaṃ jātum arham ajñātatvāj jaḍasyājñātatvābhāvena jñātum anarhatvāt |",
  "GE07bhg4c13u:787_0": "kathaṃ tarhi sarvair na jñāyate tatrāha jñāna-gamyaṃ pūrvoktenāmānitvādinā tattva-jñānārtha-darśanāntena",
  "GE07bhg4c13u:787_1": "sādhana-kalāpena jñāna-hetutayā jñāna-śabditena gamyaṃ prāpyaṃ na tu tad vinety arthaḥ |",
  "GE07bhg4c13u:788": "nanu sādhanena gamyaṃ cet tat kiṃ deśāntara-vyavahitam ?",
  "GE07bhg4c13u:789_0": "nety āha hṛdi sarvasya viṣṭhitaṃ sarvasya prāṇi-jātasya hṛdi buddhau viṣṭhitaṃ sarvatra",
  "GE07bhg4c13u:789_1": "sāmānyena sthitam api viśeṣa-rūpeṇa tatra sthitam abhivyaktaṃ jīva-rūpeṇāntaryāmi-rūpeṇa ca |",
  "GE07bhg4c13u:790": "sauraṃ teja ivādarśa-sūrya-kāntādau |",
  "GE07bhg4c13u:791": "avyavahitam eva vastuto bhrāntyā vyavahitam iva sarva-bhrama-kāraṇājñāna-nivṛttyā prāpyata ivety arthaḥ ||17||",
  "GE07bhg4c13u:792": "viśvanāthaḥ : jyotiṣāṃ candrādityānām api taj jyotiḥ prakāśakaṃ | yena sūryas tapati tejasendhaḥ |",
  "GE07bhg4c13u:793": "na tatra sūryo bhāti na candra-tārakaṃ",
  "GE07bhg4c13u:794": "nemā vidyuto bhānti kuto 'yam agniḥ |",
  "GE07bhg4c13u:795": "tad eva bhāntam anubhāti sarvaṃ",
  "GE07bhg4c13u:796": "tasya bhāsā sarvam idaṃ vibhāti || [KaṭhU 2.5.15] ity ādi-śruteḥ |",
  "GE07bhg4c13u:797": "ata eva tamaso 'jñānāt paraṃ tenāsaṃsṛṣṭam ucyate |",
  "GE07bhg4c13u:798": "āditya-varṇaṃ tamsasaḥ parastāt ity ādi-śruteḥ |",
  "GE07bhg4c13u:799": "jñānaṃ tad eva buddhi-vṛttau abhivyaktaṃ sat jñānam ucyate |",
  "GE07bhg4c13u:800": "tad eva rūpādy-ākāreṇa pariṇataṃ jñeyaṃ ca |",
  "GE07bhg4c13u:801": "tad eva jñāna-gamyaṃ pūrvoktenāmānitvādi-jñāna-sādhanena prāpyam ity arthaḥ |",
  "GE07bhg4c13u:802": "tad eva paramātma-svarūpaṃ sat sarvasya prāṇimātrasya hṛdi dhiṣṭhitaṃ niyantṛtayādhbiṣṭhāya sthitam ity arthaḥ ||17||",
  "GE07bhg4c13u:803": "baladevaḥ : jyotiṣāṃ sūrydīnām api tad brahma jyotiḥ prakāśakaṃ |",
  "GE07bhg4c13u:804": "na tatra sūryo bhāti na candra-tārakaṃ",
  "GE07bhg4c13u:805": "nemā vidyuto bhānti kuto 'yam agniḥ |",
  "GE07bhg4c13u:806": "tad eva bhāntam anubhāti sarvaṃ",
  "GE07bhg4c13u:807": "tasya bhāsā sarvam idaṃ vibhāti || [KaṭhU 2.5.15]",
  "GE07bhg4c13u:808": "ity ādi-śrutes tad brahma |",
  "GE07bhg4c13u:809": "tad brahma tamasaḥ prakṛteḥ paraṃ tenāspṛṣṭam ucyate āditya-varṇaṃ tamasaḥ parastāt [ŚvetU 3.8] ity śrutyā |",
  "GE07bhg4c13u:810": "jñānaṃ cid-eka-rasam ucyate vijñānam ānanda-ghanaṃ brahma [GTU 2.79?] iti śrutyā |",
  "GE07bhg4c13u:811": "jñānaṃ mumukṣoḥ śaraṇatvena jñātum arham ucyate taṃ ha devam ātma-buddhi-prakāśaṃ mumukṣur vai śaraṇam ahaṃ prapadye [GTU 1.25] iti śrutyā |",
  "GE07bhg4c13u:812": "jñāna-gamyam ucyate tam eva viditvātimṛtyum eti [ŚvetU 3.8] iti śrutyā |",
  "GE07bhg4c13u:813": "sarvasya prāṇi-mātrasya hṛdi dhiṣṭhitaṃ niyantṛtayādhiṣṭhāya sthitam ity ucyate antaḥ-praviṣṭaḥ śāstā janānām [TaittĀ 3.11.10] iti śrutyā |",
  "GE07bhg4c13u:814": "na ca sarvataḥ pāṇīty ādi pañcakaṃ jīva-paratayaiva neyaṃ tat-prakaraṇatvādi-vācyaṃ jīvavad īśvarasyāpi kṣetrajñatvena prakṛtatvāt |",
  "GE07bhg4c13u:815": "sarvataḥ pāṇīty ādi-sārdhakasya brahmaivopakramya",
  "GE07bhg4c13u:816": "śvetāśvataraiḥ paṭhitvāt prakaraṇa-śāvalyasyopaniṣatsu vīkṣaṇāc ca ||17||",
  "GE07bhg4c13u:817": "__________________________________________________________",
  "GE07bhg4c13u:818": "BhG 13.18",
  "GE07bhg4c13u:819": "iti kṣetraṃ tathā jñānaṃ jñeyaṃ coktaṃ samāsataḥ |",
  "GE07bhg4c13u:820": "mad-bhakta etad vijñāya mad-bhāvāyopapadyate ||18||",
  "GE07bhg4c13u:821": "śrīdharaḥ : uktaṃ kṣetrādikam adhikāri-phala-sahitam upasaṃharati itīti |",
  "GE07bhg4c13u:822": "ity enaṃ kṣetraṃ mahā-bhūtādi-dhṛty-antam |",
  "GE07bhg4c13u:823": "tathā jñānaṃ cāmānitvādi-tattva-jñānārtha-darśanāntam |",
  "GE07bhg4c13u:824": "jñeyaṃ cānādimat paraṃ brahmety ādi viṣṭhitam ity antam |",
  "GE07bhg4c13u:825": "vasiṣṭhādibhir vistareṇoktaṃ sarvam api mayā saṅkṣepeṇoktam |",
  "GE07bhg4c13u:826": "etac ca katham |",
  "GE07bhg4c13u:827": "pūrvādhyāyokta-lakṣaṇo mad-bhakto vijñāya mad-bhāvāya brahmatvāyopapadyate yogyo bhavati ||18||",
  "GE07bhg4c13u:828": "madhusūdanaḥ : uktaṃ kṣetrādikam adhikāriṇaṃ phalaṃ ca vadann upasaṃharati itīti |",
  "GE07bhg4c13u:829": "iti anena pūrvoktena prakāreṇa kṣetraṃ mahā-bhūtādi-dhṛty-antaṃ,",
  "GE07bhg4c13u:830": "tathā jñānam amānitvādi tattva-jñānārtha-darśana-paryantaṃ,",
  "GE07bhg4c13u:831": "jñeyaṃ cānādimat paraṃ brahma viṣṭhitam ity antaṃ śrutibhyaḥ smṛtibhyaś cākṛṣya trayam api manda-buddhy-anugrahāya mayā saṃkṣepenoktam |",
  "GE07bhg4c13u:832": "etāvān eva hi sarvo vedārtho gītārthaś ca |",
  "GE07bhg4c13u:833_0": "asmiṃś ca pūrvādhyāyokta-lakṣaṇo mad-bhakta evādhikārīty āha -- mad-bhakto mayi bhagavati",
  "GE07bhg4c13u:833_1": "vāsudeve parama-gurau samarpita-sarvātma-bhāvo mad-eka-śaraṇaḥ sa etad yathoktaṃ",
  "GE07bhg4c13u:833_2": "kṣetraṃ jñānaṃ ca jñeyaṃ ca vijñāya vivekena viditvā mad-bhāvāya sarvānartha-śūnya-paramānanda-bhāvāya",
  "GE07bhg4c13u:833_3": "mokṣāyopapadyate mokṣaṃ prāptuṃ yogyo bhavati |",
  "GE07bhg4c13u:834": "yasya deve parā bhaktiḥ yathā deve tathā gurau |",
  "GE07bhg4c13u:835": "tasyaite kathitā hy arthāḥ prakāśante mahātmanaḥ || [ŚvetU 6.23] iti śruteḥ |",
  "GE07bhg4c13u:836": "tasmāt sarvadā mad-eka-śaraṇaḥ sann ātma-jñāna-sādhanāny eva parama-puruṣārtha-lipsur anuvartate tuccha-viṣaya-bhoga-spṛhāṃ hitvety abhiprāyaḥ ||18||",
  "GE07bhg4c13u:837": "viśvanāthaḥ : uktaṃ kṣetrādikam adhikāri-phala-sahitam upasaṃharati itīti |",
  "GE07bhg4c13u:838": "kṣetraṃ mahā-bhūtādi dhṛty-antam |",
  "GE07bhg4c13u:839": "jñānam amānitvādi-tattva-jñānārtha-darśanāntam |",
  "GE07bhg4c13u:840": "jñeyaṃ jñāna-gamyaṃ ca anādīty ādi dhiṣṭhitam ity antam |",
  "GE07bhg4c13u:841": "ekam eva tattvaṃ brahma bhagavat-paramātma-śabda-vācyaṃ ca saṅkṣepeṇoktam |",
  "GE07bhg4c13u:842": "mad-bhakto bhaktimaj jñānī mad-bhāvāya mat-sāyujyāya |",
  "GE07bhg4c13u:843": "yad vā mad-bhakto mamaikāntiko dāsa etad vijñāya mat-prabhor etāvad aiśvaryam iti jñātvā mayi bhāvāya premṇa upapadyata upapanno bhavati ||18||",
  "GE07bhg4c13u:844": "baladevaḥ : uktaṃ kṣetrādikaṃ taj-jñāna-phala-sahitam upasaṃharati iti kṣetram iti |",
  "GE07bhg4c13u:845": "mahā-bhūtāni ity ādinā cetanā dhṛtir ity antena kṣetra-svarūpam uktam |",
  "GE07bhg4c13u:846": "amānitvam ity ādinā tattva-jñānārtha-darśanam ity antena jñeyasya kṣetra-dvayasya jñānaṃ tat-sādhanam uktam |",
  "GE07bhg4c13u:847": "anādi mat-param ity ādinā hṛdi sarvasya viṣṭhitam ity antena jñeyaṃ kṣetrajña-dvayaṃ coktaṃ mayā |",
  "GE07bhg4c13u:848": "etat trayaṃ vijñāya mitho vivekenāvagatya mad-bhāvāya mat-premṇe mat-svabhāvāya vāsaṃsāritvāya kalpate yogye bhavati mad-bhaktaḥ ||18||",
  "GE07bhg4c13u:849": "__________________________________________________________",
  "GE07bhg4c13u:850": "BhG 13.19",
  "GE07bhg4c13u:851": "prakṛtiṃ puruṣaṃ caiva viddhy anādī ubhāv api |",
  "GE07bhg4c13u:852": "vikārāṃś ca guṇāṃś caiva viddhi prakṛti-saṃbhavān ||19||",
  "GE07bhg4c13u:853": "śrīdharaḥ : tad evaṃ tat kṣetraṃ yac ca yādṛk cety etāvat prapañcitam |",
  "GE07bhg4c13u:854": "idānīṃ tu yad vikāri yataś ca yat sa ca yo yat-prabhāvaś cety etat pūrvaṃ pratijñātam eva prakṛti-puruṣayoḥ saṃsāra-hetukatva-kathanena prapañcayati prakṛtim iti pañcabhiḥ |",
  "GE07bhg4c13u:855": "tatra prakṛti-puruṣayor ādimatve tayor api prakṛty-antareṇa bhāvyam ity anavasthāpattiḥ syāt |",
  "GE07bhg4c13u:856": "atas tāv ubhāv anādī viddhi |",
  "GE07bhg4c13u:857": "anāder īśvarasya śaktitvāt prakṛter anāditvam |",
  "GE07bhg4c13u:858": "puruṣe 'pi tad-aṃśatvād anādir eva |",
  "GE07bhg4c13u:859": "atra ca parameśvarasya tac-chaktīnām anāditvaṃ nityatvaṃ ca śrīmac-chaṅkara-bhagavad-bhāṣya-kṛdbhir atiprabandhenopapāditam iti grantha-bāhulyān nāsmābhiḥ pratanyate |",
  "GE07bhg4c13u:860": "vikārāṃś ca dehendriyādīn guṇāṃś ca guṇa-pariṇāmān sukha-duḥkha-mohādīn prakṛteḥ sambhūtān viddhi ||19||",
  "GE07bhg4c13u:861": "madhusūdanaḥ : tad anena granthena tat kṣetraṃ yac ca yādṛk ca ity etad vyākhyātam |",
  "GE07bhg4c13u:862": "idānīṃ yad-vikāri yataś ca yat sa ca yo yat-prabhāvaś ca ity etāvad vyākhyātavyam |",
  "GE07bhg4c13u:863": "tatra prakṛti-puruṣayoḥ saṃsāra-hetutva-kathanena yad-vikāri yataś ca yad iti prakṛtim ity ādi dvābhyāṃ prapañcyate |",
  "GE07bhg4c13u:864": "sa ca yo yat prabhāvaś ca iti tu puruṣa ity ādi dvyābhyām iti vivekaḥ |",
  "GE07bhg4c13u:865": "tatra saptama īśvarasya dve prakṛtī parāpare kṣetra-kṣetrajña-lakṣaṇe upanyasya etad-yonīni bhūtāni [Gītā 7.7] ity uktam |",
  "GE07bhg4c13u:866": "tatrāparā prakṛtiḥ kṣetra-lakṣaṇā parā tu jīva-lakṣaṇeti tayor anāditvam uktvā tad-ubhaya-yonitvaṃ bhūtānām ucyate prakṛtim iti |",
  "GE07bhg4c13u:867": "prakṛtir māyākhyā triguṇātmikā pārameśvarī śaktiḥ kṣetra-lakṣaṇā yā prāg aparā prakṛtir ity uktā |",
  "GE07bhg4c13u:868": "yā tu parā prakṛtir jīvākhyā prāg uktā sa iha puruṣa ity ukta iti na pūrvāpara-virodhaḥ |",
  "GE07bhg4c13u:869": "prakṛtiṃ puruṣaṃ cobhāv api anādī eva viddhi |",
  "GE07bhg4c13u:870": "na vidyate ādiḥ kāraṇaṃ yayos tau |",
  "GE07bhg4c13u:871": "tathā prakṛter anāditvaṃ sarva-jagat-kāraṇatvāt |",
  "GE07bhg4c13u:872": "tasyā api kāraṇa-sāpekṣatve 'navasthā-prasaṅgāt |",
  "GE07bhg4c13u:873": "puruṣasyānāditvaṃ tad-dharmādharma-prayuktatvāt kṛtsnasya jagataḥ jātasya harṣa-śoka-bhaya-sampratipatteḥ |",
  "GE07bhg4c13u:874": "anyathā kṛta-hānya-kṛtābhyāgama-prasaṅgāt |",
  "GE07bhg4c13u:875_0": "yataḥ prakṛtir anādir atas tasyā bhūta-yonitvam uktaṃ prāg upapadyata ity āha vikārāṃś",
  "GE07bhg4c13u:875_1": "ca ṣoḍaśa pañca mahā-bhūtāny ekādaśendriyāṇi ca guṇāṃś ca sattva-rajas-tamo-rūpān",
  "GE07bhg4c13u:875_2": "sukha-duḥkha-mohān prakṛti-saṃbhavān eva",
  "GE07bhg4c13u:876": "prakṛti-kāraṇakān eva viddhi jānīhi ||19||",
  "GE07bhg4c13u:877": "viśvanāthaḥ :",
  "GE07bhg4c13u:878": "paramātmānam uktvā kṣetra-jña-śabda-vācyaṃ jīvātmānaṃ vaktuṃ kutas tasya māyā-saṃsleṣaḥ,",
  "GE07bhg4c13u:879": "kadā tad-ārambho 'bhūd ity apekṣāyām āha prakṛtiṃ māyāṃ puruṣaṃ jīvaṃ cobhāv apy anādī na vidyate ādi kāraṇaṃ yayos tathābhūtau viddhi anāder īśvarasya mama śaktitvāt |",
  "GE07bhg4c13u:880": "bhūmir āpo 'nalo vāyuḥ khaṃ mano buddhir eva ca |",
  "GE07bhg4c13u:881": "ahaṅkāra itīyaṃ me bhinnā prakṛtir aṣṭadhā ||",
  "GE07bhg4c13u:882": "apareyam itas tv anyāṃ prakṛtiṃ viddhi me parām |",
  "GE07bhg4c13u:883": "jīva-bhūtāṃ mahābāho yayedaṃ dhāryate jagat || [Gītā 7.4-5]",
  "GE07bhg4c13u:884": "iti mad-ukter māyā-jīvayor api mac-chaktitvena anāditvāt tayoḥ saṃśleṣo 'pi anādir iti bhāvaḥ |",
  "GE07bhg4c13u:885_0": "tatra mithaḥ saṃśliṣṭayor api tayor vastutaḥ pārthakyam asti eva ity āha vikārāṃś",
  "GE07bhg4c13u:885_1": "ca dehendriyādīn guṇāṃś ca guṇa-pariṇāmān sukha-duḥkha-śoka-mohādīn prakṛti-sambhūtān",
  "GE07bhg4c13u:885_2": "prakṛty-udbhūtān viddhīti kṣetrākāra-pariṇatāyāḥ prakṛteḥ sakāśād bhinnam eva jīvaṃ",
  "GE07bhg4c13u:885_3": "viddhīti bhāvaḥ ||19 ||",
  "GE07bhg4c13u:886": "baladevaḥ :",
  "GE07bhg4c13u:887_0": "evaṃ mitho vivikta-svabhāvayor anādyoḥ prakṛti-jīvayoḥ saṃsargasyānādi-kālikatvaṃ",
  "GE07bhg4c13u:887_1": "saṃsṛṣṭayos tayoḥ kārya-bhedas tat-saṃsargasyānādi-kālikasya hetuś ca nirūpyate prakṛtim ity ādibhiḥ |",
  "GE07bhg4c13u:888": "apir avadhṛtau |",
  "GE07bhg4c13u:889": "mithaḥ sampṛktau prakṛti-puruṣāv ubhāv anādyeva viddhi madīya-śaktitvān nityāv eva jānīhi |",
  "GE07bhg4c13u:890": "tayor mac-chaktitvaṃ tu puraivoktaṃ bhūmir āpaḥ ity ādinā |",
  "GE07bhg4c13u:891": "anādi-saṃsṛṣṭayor api tayoḥ svarūpa-bhedo 'stīty āśayenāh vikārān dehendriyādīn |",
  "GE07bhg4c13u:892": "guṇāṃś sukha-duḥkhāni prakṛti-sambhavān prākṛtān na tu jaivān viddhīti kṣetrātmanā pariṇatāyāḥ prakṛter anyo jīva iti darśitam ||19||",
  "GE07bhg4c13u:893": "__________________________________________________________",
  "GE07bhg4c13u:894": "BhG 13.20",
  "GE07bhg4c13u:895": "kārya-kāraṇa-kartṛtve hetuḥ prakṛtir ucyate |",
  "GE07bhg4c13u:896": "puruṣaḥ sukha-duḥkhānāṃ bhoktṛtve hetur ucyate ||20||",
  "GE07bhg4c13u:897": "śrīdharaḥ : vikārāṇāṃ prakṛti-sambhavatvaṃ darśayan puruṣasya saṃsāra-hetutvaṃ darśayati kāryeti |",
  "GE07bhg4c13u:898": "kāryaṃ śarīram |",
  "GE07bhg4c13u:899": "kāraṇāni sukha-duḥkha-sādhanānīndriyāṇi |",
  "GE07bhg4c13u:900": "teṣāṃ kartṛtve tad-ākāra-pariṇāme prakṛtir hetur ucyate kapilādibhiḥ |",
  "GE07bhg4c13u:901": "puruṣo jīvas tu tat-kṛta-sukha-duḥkhānāṃ bhoktṛtve hetur ucyate |",
  "GE07bhg4c13u:902": "ayaṃ bhāvaḥ yadyapi acetanāyāḥ prakṛteḥ svataḥ-kartṛtvaṃ na sambhavati tathā puruṣasyāpy avikāriṇo bhoktṛtvaṃ na sambhavati |",
  "GE07bhg4c13u:903": "tathāpi kartṛtvaṃ nāma kriyā-nirvartakatvam |",
  "GE07bhg4c13u:904": "tac cācetanasyāpi cetanādṛṣṭa-vaśāt caitanyādhiṣṭhitatvāt sambhavati yathā vahner ūrdhva-jvalanaṃ vayos tiryag gamanaṃ vatsādṛṣṭa-vaśāt gostanya-payasaḥ kṣaraṇam ity ādi |",
  "GE07bhg4c13u:905": "ataḥ puruṣa-sannidhānāt prakṛteḥ kartṛtvam ucyate bhoktṛtvaṃ ca sukha-duḥkha-saṃvedanaṃ,",
  "GE07bhg4c13u:906": "tac ca cetana-dharma eveti prakṛti-sannidhānāt puruṣasya bhoktṛtvam ucyate iti ||20||",
  "GE07bhg4c13u:907": "madhusūdanaḥ :",
  "GE07bhg4c13u:908": "vikārāṇāṃ prakṛti-sambhavattvaṃ vivecayan puruṣasya saṃsāra-hetutvaṃ darśayati kāryeti |",
  "GE07bhg4c13u:909": "kāryaṃ śarīraṃ karaṇānīndriyāṇi tat-sthāni trayodaśa dehārambhakāṇi bhūtāni viṣayāś ceha kārya-grahaṇena gṛhyante |",
  "GE07bhg4c13u:910": "guṇāś ca sukha-duḥkha-mohātmakāḥ karaṇāśrayatvāt karaṇa-grahaṇena gṛhyante |",
  "GE07bhg4c13u:911": "teṣāṃ kārya-karaṇānāṃ kartṛtve tad-ākāra-pariṇāme hetuḥ kāraṇam prakṛtir ucyate maharṣibhiḥ |",
  "GE07bhg4c13u:912": "kārya-karaṇeti dīrgha-pāṭhe 'pi sa evārthaḥ |",
  "GE07bhg4c13u:913": "evaṃ prakṛteḥ saṃsāra-kāraṇatvaṃ vyākhyāya puruṣasyāpi yādṛśaṃ tat tad āha puruṣo kṣetrajñaḥ parā prakṛtir iti prāg vyākhyātaḥ |",
  "GE07bhg4c13u:914": "sa sukha-duḥkhānāṃ sukha-duḥkha-mohānāṃ bhogyānāṃ sarveṣām api bhoktṛtve vṛtty-uparaktopalambhe hetur ucyate ||20||",
  "GE07bhg4c13u:915": "viśvanāthaḥ : tasya māyā-saṃśleṣaṃ darśayati |",
  "GE07bhg4c13u:916": "kāryaṃ śarīram |",
  "GE07bhg4c13u:917": "kāraṇāni sukha-duḥkha-sādhanānīndriyāṇi |",
  "GE07bhg4c13u:918": "kartāra indriyādhiṣṭhātāro devās tatra tathādhyāsena puruṣa-saṃsargāt kāryādi-rūpeṇa pariṇatā syād avidyākhyayā sva-vṛttyā tad-adhyāsa-pradā ca syād ity arthaḥ |",
  "GE07bhg4c13u:919": "tat-kṛta-sukha-duḥkhānāṃ bhoktṛtve puruṣo jīva eva hetuḥ |",
  "GE07bhg4c13u:920": "ayaṃ bhāvaḥ yadyapi kāryatva-kāraṇatva-kartṛtva-bhoktṛtvāni prakṛti-dharmā eva syus tad api kāryatvādiṣu jaḍāṃśa-prādhānyāt,",
  "GE07bhg4c13u:921": "sukha-duḥkha-saṃvedana-rūpe bhoge tu caitanyāṃśa-prādhānyāt |",
  "GE07bhg4c13u:922": "prādhānyena vyapadeśā bhavantīti nyāyāt kāryatvādiṣu prakṛtir hetuḥ |",
  "GE07bhg4c13u:923": "bhoktṛtve puruṣo hetur ity ucyate iti ||20||",
  "GE07bhg4c13u:924": "baladevaḥ :",
  "GE07bhg4c13u:925": "atha saṃsṛṣṭayos tayoḥ kārya-bhedam āha kāryeti śarīraṃ kāryaṃ jñāna-karma-sādhakatvād indriyāṇi kāraṇāni teṣāṃ kartṛtve tat-tad-ākāra-sva-pariṇāme prakṛtir hetuḥ |",
  "GE07bhg4c13u:926": "puruṣaḥ prakṛtistho hi ity agrimāt sva-saṃsargeṇa sacetanāṃ prakṛtiṃ puruṣo 'dhitiṣṭhati |",
  "GE07bhg4c13u:927": "tad-adhiṣṭhitā tu sā tat-karmāṇu-guṇyena pariṇamamānā tat-tad-dehādīnāṃ sraṣṭrīti prakṛtyārpitānāṃ sukhādīnāṃ bhoktṛtve puruṣo hetus teṣāṃ bhoge sa eva kartey arthaḥ |",
  "GE07bhg4c13u:928": "prakṛty-adhiṣṭhātṛtvaṃ sukhādi-bhoktṛtvaṃ ca puruṣasya kāryam |",
  "GE07bhg4c13u:929": "tac ca śarīrādi-kartṛtvaṃ tu tad-adhiṣṭhātāyāḥ prakṛter iti puruṣasyaiva kartṛtvaṃ mukhyam |",
  "GE07bhg4c13u:930": "evam āha sūtrakāraḥ kartā śāstrārthavattvāt ity ādibhiḥ |",
  "GE07bhg4c13u:931": "pareśasya harer adhiṣṭhātṛtvaṃ tu sarvatrāvarjanīyam",
  "GE07bhg4c13u:932": "ity uktaṃ vakṣyate ca ||20||",
  "GE07bhg4c13u:933": "__________________________________________________________",
  "GE07bhg4c13u:934": "BhG 13.21",
  "GE07bhg4c13u:935": "puruṣaḥ prakṛti-stho hi bhuṅkte prakṛtijān guṇān |",
  "GE07bhg4c13u:936": "kāraṇaṃ guṇa-saṅgo 'sya sad-asad-yoni-janmasu ||21||",
  "GE07bhg4c13u:937": "śrīdharaḥ : tathāpy avikāriṇo janma-rahitasya ca bhoktṛtvaṃ katham iti |",
  "GE07bhg4c13u:938": "ata āha puruṣa iti |",
  "GE07bhg4c13u:939": "hi yasmāt |",
  "GE07bhg4c13u:940": "prakṛti-sthas tat-kārye dehe tādātmyena sthitaḥ puruṣaḥ |",
  "GE07bhg4c13u:941": "atas taj-janitān sukha-duḥkhādīn bhuṅkte |",
  "GE07bhg4c13u:942": "asya ca puruṣasya satīṣu devādi-yoniṣu asatīṣu tiryag-ādi-yoniṣu yāni janmāni teṣu guṇa-saṅgo guṇaiḥ śubhāśubha-karma-kāribhir indriyaiḥ saṅgaḥ kāraṇam ity arthaḥ ||21||",
  "GE07bhg4c13u:943": "madhusūdanaḥ :",
  "GE07bhg4c13u:944": "yat puruṣasya sukha-duḥkha-bhoktṛtvaṃ tādātmyenopagataḥ prakṛti-stho hy eva puruṣo bhuṅkte upalabhate prakṛti-jān guṇān |",
  "GE07bhg4c13u:945": "ataḥ prakṛti-ja-guṇopalambha-hetuṣu sad-asad-yoni-janmasu sad-yonayo devādyās teṣu hi sāttvikam iṣataṃ phalaṃ bhujyate |",
  "GE07bhg4c13u:946": "asad-yonayaḥ paśv-ādyās teṣu hi tāmasam aniṣṭaṃ phalaṃ bhujyate |",
  "GE07bhg4c13u:947": "atas tan nāsya puruṣasya guṇa-saṅgaḥ sattva-rajas-tamo-guṇātmaka-prakṛti-tādātmyābhimāna eva kāraṇam |",
  "GE07bhg4c13u:948": "na tv asaṅgasya tasya svataḥ saṃsāra ity arthaḥ |",
  "GE07bhg4c13u:949": "athavā guṇa-saṅgo guṇeṣu śabdādiṣu sukha-duḥkha-mohātmakeṣu saṅgo 'bhilāṣaḥ kāma iti yāvat |",
  "GE07bhg4c13u:950": "sa evāsya sad-asad-yoni-janmasu kāraṇam sa yathā-kāmo bhavati tat kratur bhavati yat kratur bhavati tat karma kurute yat karma kurute tad abhisampadyate [BAU 4.4.5] iti śruteḥ |",
  "GE07bhg4c13u:951": "asminn api pakṣe mūla-kāraṇatvena",
  "GE07bhg4c13u:952": "prakṛti-tādātmyābhimāno draṣṭavyaḥ ||21||",
  "GE07bhg4c13u:953": "viśvanāthaḥ :",
  "GE07bhg4c13u:954": "kintu tatra anādy-avidyā-kṛtenādhyāsena eva karṭrva-bhoktṛtvādikaṃ tadīyam api dharmaṃ svīyaṃ manyate |",
  "GE07bhg4c13u:955": "tata evāsya saṃsāra ity āha puruṣa iti |",
  "GE07bhg4c13u:956": "prakṛtisthaḥ prakṛti-kārya-dehe tādātmyena hi sthitaḥ |",
  "GE07bhg4c13u:957": "prakṛtijān antaḥkaraṇa-dharmān śoka-moha-sukha-duḥkhādīn guṇān svīyān eva abhimanyamāno bhuṅkte |",
  "GE07bhg4c13u:958": "tatra kāraṇaṃ guṇa-saṅgaḥ |",
  "GE07bhg4c13u:959": "guṇamaya-deheṣu asyāsaṅgasyāpy ātmanaḥ saṅgo 'vidyā-kalpitaḥ |",
  "GE07bhg4c13u:960": "kva bhuṅkte ity apekṣāyām āha satīṣu devādi-yoniṣu asatīṣu tiryag-ādi-yoniṣu śubhāśubha-karma-kṛtāsu yāni janmāni teṣu ||21||",
  "GE07bhg4c13u:961": "baladevaḥ :",
  "GE07bhg4c13u:962": "prakṛty-adhiṣṭhāne sikhādibhoge ca puruṣasyaiva kartṛtvam ity etat sphuṭayati tasya prakṛti-saṃsarge hetuṃ ca darśayati puruṣa iti |",
  "GE07bhg4c13u:963_0": "cit-sukhaika-raso 'pi puruṣo 'nādikarma-vāsanayā prakṛtisthas tām adhiṣṭhita-tat-kṛta-dehendriyaḥ",
  "GE07bhg4c13u:963_1": "prāna-viśiṣṭaḥ sann eva tat-kṛtān guṇān sukhādīn bhuṅkte 'nubhavati kvety āha sad iti |",
  "GE07bhg4c13u:964": "satīṣu deva-mānavādiṣv asatīṣu paśu-pakṣy-ādiṣu ca sādhv-asādhu-racitāsu yoniṣu yāni janmādīni teṣv iti tatra tatra puruṣasyaiva kartṛtvam |",
  "GE07bhg4c13u:965": "tat-saṃsarge hetum āha kāraṇam iti |",
  "GE07bhg4c13u:966": "guṇo 'saṅgo 'nādi-guṇa-maya-visaya-spṛhā |",
  "GE07bhg4c13u:967": "ayam arthaḥ anādir jīvaḥ karma-rūpāṇādivāsanāraktaḥ |",
  "GE07bhg4c13u:968": "sa ca bhoktṛtvād bhogyān viṣayān spṛhayaṃs tad-arpita-kāmanādi-sannihitāṃ prakṛtim āśrayiṣyati yāvat sat-prasaṅgāt tat-tad-vāsanā kṣīyate |",
  "GE07bhg4c13u:969": "tat-kṣaye tu parātma-dhāma-sukhāni bhuṅkte so 'śnute sarvān kāmān saha brahmaṇā vipaścitā ity ādi śrutibhya iti |",
  "GE07bhg4c13u:970": "yat tu prakṛter ity ādeḥ kārya-kāraṇety ādeḥ prakṛtyaiva cety āder nānyaṃ guṇebhyaḥ ity ādeś cāpātatārtha-grāhibhiḥ sāṅkhyaiḥ prakṛter eva kartṛtvam uktaṃ,",
  "GE07bhg4c13u:971": "tat kila rabhasābhidhānam eva loṣṭra-kāṣṭhavad acetanāyās tasyās tattva-sambhāvāt |",
  "GE07bhg4c13u:972": "upādānāparokṣa-cikīrṣākṛtimattvaṃ khalu kartṛtvaṃ,",
  "GE07bhg4c13u:973": "tac ca cetanasyaiveti śrutir āha - vijñānaṃ yajñaṃ",
  "GE07bhg4c13u:974": "tanute karmāṇi tanute 'pi ca |",
  "GE07bhg4c13u:975": "eṣa hi draṣṭā spraṣṭā śrotā rasayitā ghrātā mantā boddhā kartā nijñānātmā puruṣaḥ ity ādikam |",
  "GE07bhg4c13u:976": "yac ca puruṣa-sannidhānāc caitanyādhyāsāt tasyās tattvam ity āhus tan na |",
  "GE07bhg4c13u:977": "yat sannidhyadhasta-caitanyāt tasyāḥ kartṛtvaṃ tat tasyaiva sannihitasyeti suvacatvāt |",
  "GE07bhg4c13u:978": "na khalu tapāyaso dagdhṛtvam ayo-hetukam api tu vahni-hetukam eva dṛṣṭam |",
  "GE07bhg4c13u:979": "na ca calati jalaṃ phalati tarur itivaj jaḍāyās tasyās tattva-siddhir jalādiṣv antaryāmy-adhiṣṭhitatveneṣṭāsiddher vidhāyaka-śruti-vyākopāc caited evam |",
  "GE07bhg4c13u:980": "na hi jaḍa-prakṛtim uddiśya svargādi-phalakaṃ jyotiṣṭomādi-mokṣa-phalakaṃ dhyānaṃ ca smṛtir vidhatte 'pi tu cetanam eva bhoktāram uddiśyeti puruṣasyaiva kartṛtvam |",
  "GE07bhg4c13u:981_0": "tac ca prakṛter iti yad uktaṃ tat tu tad-vṛtti-prācuryād eva yathā kareṇa bibhrati",
  "GE07bhg4c13u:981_1": "puruṣe karo bibhartīti vyapadeśas tathā prakṛtyā kurvati puruṣe prakṛtiḥ karotīti sa bhaved ity eke,",
  "GE07bhg4c13u:982": "prākṛtair dehādibhir yuktasyaiva puruṣasya yajña-yuddhādi-karma-kartṛtvaṃ,",
  "GE07bhg4c13u:983": "na tu tair viyuktasya śuddhasyety ataḥ prakṛtes tad ity apare ||21|",
  "GE07bhg4c13u:984": "__________________________________________________________",
  "GE07bhg4c13u:985": "BhG 13.22",
  "GE07bhg4c13u:986": "upadraṣṭānumantā ca bhartā bhoktā maheśvaraḥ |",
  "GE07bhg4c13u:987": "paramātmeti cāpy ukto dehe 'smin puruṣaḥ paraḥ ||22||",
  "GE07bhg4c13u:988": "śrīdharaḥ : tad anena prakāreṇa prakṛty-avivekād eva puruṣasya saṃsāraḥ |",
  "GE07bhg4c13u:989": "na tu svarūpataḥ |",
  "GE07bhg4c13u:990": "ity āśayena tasya svarūpam āha upadraṣṭeti |",
  "GE07bhg4c13u:991": "asmin prakṛti-kārye dehe vartamāno 'pi puruṣaḥ paro bhinna eva |",
  "GE07bhg4c13u:992": "na tad-guṇair yujyata ity arthaḥ |",
  "GE07bhg4c13u:993": "tatra hetavaḥ yasmād upadraṣṭā pṛthag-bhūta eva samīpe sthitvā draṣṭā sākṣīty arthaḥ |",
  "GE07bhg4c13u:994": "tathā anumantā anumoditaiva sannidhi-mātreṇānugrāhakaḥ |",
  "GE07bhg4c13u:995": "sākṣī cetāḥ kevalo nirguṇaś ca [GTU 2.96, Puruṣa-bodhinī] ity ādi śruteḥ |",
  "GE07bhg4c13u:996": "tathā aiśvaryeṇa rūpeṇa bhartā vidhāyaka iti coktaḥ |",
  "GE07bhg4c13u:997": "bhoktā pālaka iti ca |",
  "GE07bhg4c13u:998": "mahāṃś cāsau īśvaraś ca sa brahmādīnām api patir iti ca paramātmā vāntaryāmīti coktaḥ śrutyā |",
  "GE07bhg4c13u:999": "tathā ca śrutiḥ eṣa sarveśvara evsa bhūtādhipatir loka-pālaḥ ity ādi ||22||",
  "GE07bhg4c13u:1000": "madhusūdanaḥ : tad evaṃ prakṛti-mithyā-tādātmyāt puruṣasya saṃsāro na svarūpeṇety uktam |",
  "GE07bhg4c13u:1001": "kīdṛśaṃ punas tasya svarūpaṃ yatra na sambhavati saṃsāraḥ ?",
  "GE07bhg4c13u:1002": "ity ākāṅkṣāyāṃ tasya svarūpaṃ sākṣān nirdiśann āha upadraṣṭeti |",
  "GE07bhg4c13u:1003": "asmin prakṛti-pariṇāme dehe jīva-rūpeṇa vartamāno 'pi puruṣaḥ paraḥ prakṛti-guṇāsaṃsṛṣṭaḥ paramārthato 'saṃsārī svena rūpeṇety artahḥ |",
  "GE07bhg4c13u:1004": "yata upadraṣṭā yatha ṛtvig-yajamāneṣu yajña-karma-vyāpṛteṣu tat-samīpastho 'nyaḥ svayam avyāpṛto yajña-vidyā-kuśalatvād ṛtvig-yajamāna-vyāpāra-guṇa-doṣāṇām īkṣitā,",
  "GE07bhg4c13u:1005": "tadvat kārya-karaṇa-vyāpāreṣu svayam avyāpṛto vilakṣaṇas teṣāṃ kārya-karaṇānāṃ sa-vyāparāṇāṃ samīpastho draṣṭā na tu kartā puruṣaḥ |",
  "GE07bhg4c13u:1006": "sa yat tatra kiṃcit paśyaty ananvāg atas",
  "GE07bhg4c13u:1007": "tena bhavaty asaṅgo hy ayaṃ puruṣaḥ [BAU 4.3.15] iti śruteḥ |",
  "GE07bhg4c13u:1008": "athavā,",
  "GE07bhg4c13u:1009": "deha-cakṣur-mano-buddhy-ātmāno draṣṭṛṣu madhye bāhyān dehādīn apekṣyātyavyavahito draṣṭātmā puruṣa upadraṣṭā |",
  "GE07bhg4c13u:1010": "upa-śabdasya sāmīpyārthatvāt tasya cāvyavadhāna-rūpasya pratyag-ātmany eva paryavasānāt |",
  "GE07bhg4c13u:1011": "anumantā ca kārya-karaṇa-pravṛttiṣu svayam apravṛtto 'pi pravṛtta iva saṃnidhi-mātreṇa tad-anukūlatvād anumantā |",
  "GE07bhg4c13u:1012": "athavā,",
  "GE07bhg4c13u:1013": "sva-vyāpāreṣu pravṛttān dehendriyādīn na nivārayati kadācid api tat-sākṣi-bhūtaḥ puruṣa ity anumantā |",
  "GE07bhg4c13u:1014": "sākṣī cetā [GTU 2.96, Puruṣa-bodhinī] iti śruteḥ | bhartā",
  "GE07bhg4c13u:1015": "bhartā dehendriya-mano-buddhīnāṃ saṃhatānāṃ caitanyābhāsa-viśiṣṭānāṃ sva-sattayā sphuraṇena ca dhārayitā poṣayitā ca |",
  "GE07bhg4c13u:1016": "bhoktā buddheḥ sukha-duḥkha-mohātmakān pratyayān svarūpa-caitanyena prakāśayatīti nirvikāra evopalabdhā |",
  "GE07bhg4c13u:1017": "maheśvaraḥ sarvātmatvāt svatantratvāc ca mahān īśvaraś ceti maheśvaraḥ |",
  "GE07bhg4c13u:1018": "paramātmā dehādi-buddhy-antānāṃ avidyayātmatvena kalpitānām paramaḥ prakṛṣṭa upadraṣṭṛtvādi-pūrvokta-viśeṣaṇa-viśiṣṭa ātmā paramātmā |",
  "GE07bhg4c13u:1019": "ity anena śabdenāpi uktaḥ kathitaḥ śrutau |",
  "GE07bhg4c13u:1020": "ca-kārād upadraṣṭety-ādi-śabdair api sa eva puruṣaḥ paraḥ |",
  "GE07bhg4c13u:1021": "uttamaḥ puruṣas tv anyaḥ paramātmety udāhṛtaḥ [Gītā 15.17] ity agre vakṣyate ||22||",
  "GE07bhg4c13u:1022": "viśvanāthaḥ : jīvātmānam uktvā paramātmānam āha upadraṣṭeti |",
  "GE07bhg4c13u:1023": "yadyapi anādi mat-paraṃ brahma ity ādinā hṛdi sarvasya viṣṭhitam ity anena ca sāmānyataḥ paśeṣataś ca paramātmā prokta eva,",
  "GE07bhg4c13u:1024": "tad api tasya jīvātma-sāhityenāpi pṛthag eva spaṣṭatayā dehasthatva-jñāpanārtham iyam uktir jñeyā |",
  "GE07bhg4c13u:1025": "asmin dehe paro 'nyaḥ puruṣo yo maheśvarḥ sa paramātmeti cāpy uktaḥ |",
  "GE07bhg4c13u:1026": "paramātmeti ca nāmnāpy ukto bhavatīty arthaḥ |",
  "GE07bhg4c13u:1027": "tatra parama-śabda ekātmavāda-pakṣe svāṃśa iti dyotanārtho jīvasya upa samīpe pṛthak-sthita eva draṣṭā sākṣī |",
  "GE07bhg4c13u:1028": "anumantānumodana-kartā sannidhi-mātreṇānugrāhakaḥ |",
  "GE07bhg4c13u:1029": "sākṣī cetāḥ kevalo nirguṇaś ca [GTU 2.96, Puruṣa-bodhinī] iti śruteḥ |",
  "GE07bhg4c13u:1030": "tathā bhartā dhārako bhoktā pālakaḥ |",
  "GE07bhg4c13u:1031": "baladevaḥ :",
  "GE07bhg4c13u:1032": "dehe sukhādibhokṭrayāvasthitaṃ jīvam uktvā niyantṛtayā tatrāvasthitam īśvaram āha upadraṣṭeti |",
  "GE07bhg4c13u:1033": "asmin dehe paro jīvād anyaḥ puruṣo 'sti yo maheśvaraḥ paramātmeti proktaḥ |",
  "GE07bhg4c13u:1034": "upadraṣṭā sannidhau pṛthak-sthita eva sākṣī |",
  "GE07bhg4c13u:1035": "anumantānumati-dātā tad-anumatiṃ vinā jīvaḥ kiñcid api kartuṃ na kṣama ity arthaḥ |",
  "GE07bhg4c13u:1036": "bhartā dhārakaḥ |",
  "GE07bhg4c13u:1037": "bhoktā pālakaḥ |",
  "GE07bhg4c13u:1038": "sarvataḥ pāṇi ity ādibhir uktasyāpīśasya jīvena saha sthitiṃ vaktuṃ punar uktiḥ ||22||",
  "GE07bhg4c13u:1039": "__________________________________________________________",
  "GE07bhg4c13u:1040": "BhG 13.23",
  "GE07bhg4c13u:1041": "ya evaṃ vetti puruṣaṃ prakṛtiṃ ca guṇaiḥ saha |",
  "GE07bhg4c13u:1042": "sarvathā vartamāno 'pi na sa bhūyo 'bhijāyate ||23||",
  "GE07bhg4c13u:1043": "śrīdharaḥ : evaṃ prakṛti-puruṣa-viveka-jñāninaṃ stauti ya evam iti |",
  "GE07bhg4c13u:1044_0": "evam upadraṣṭṛtvādi-rūpeṇa puruṣaṃ yo vetti prakṛtiṃ ca guṇaiḥ saha sukha-duḥkhādi-pariṇāmaiḥ",
  "GE07bhg4c13u:1044_1": "sahitāṃ yo vetti sa puruṣaḥ sarvathā vidhim atilaṅghyeha vartamāno 'pi punar nābhijāyate |",
  "GE07bhg4c13u:1045": "mucyate evety arthaḥ ||23||",
  "GE07bhg4c13u:1046": "madhusūdanaḥ :",
  "GE07bhg4c13u:1047": "tad evaṃ sa ca yo yat prabhāvaś ca [Gītā 13.4] iti vyākhyātam idānīṃ yaj jñātvāmṛtam aśnute ity uktam upasaṃharati ya evam iti |",
  "GE07bhg4c13u:1048_0": "ya evam uktena prakāreṇa vetti puruṣam ayam aham asmīti sākṣātkaroti prakṛtiṃ cāvidyāṃ",
  "GE07bhg4c13u:1048_1": "guṇaiḥ sva-vikāraiḥ saha mithyā-bhūtām ātma-vidyayā bādhitāṃ vetti nivṛtte mamājñāna-tāt-kārye iti,",
  "GE07bhg4c13u:1049": "sa sarvathā prārabdha-karma-vaśād indravad vidhim atikramya vartamāno 'pi bhūyo na jāyate patite 'smin vidvac-charīre punar deha-grahaṇaṃ na karoti |",
  "GE07bhg4c13u:1050": "avidyāyāṃ vidyayā nāśitāyāṃ tat-kāryāsaṃbhavasya bahudhoktatvāt tad-adhigama uttara-pūrvārdhayor aśleṣa-vināśau tad-vyapadeśāt [Vs 4.1.13] iti nyāyāt |",
  "GE07bhg4c13u:1051": "api-śabdād vidhim anatikramya vartamānaḥ sva-vṛttastho bhūyo na jāyata iti kim u vaktavyam ity abhiprāyaḥ ||23||",
  "GE07bhg4c13u:1052": "viśvanāthaḥ : etaj-jñāna-phalam āha ya iti |",
  "GE07bhg4c13u:1053": "puruṣaṃ paramātmānaṃ prakṛtiṃ māyā-śaktiṃ |",
  "GE07bhg4c13u:1054": "ca-kārāj jīva-śaktiṃ ca |",
  "GE07bhg4c13u:1055": "sarvathā vartamāno 'pi laya-vikṣepādi-parābhūto 'pi ||23||",
  "GE07bhg4c13u:1056": "baladevaḥ : etaj-jñāna-phalam āha ya iti |",
  "GE07bhg4c13u:1057_0": "evaṃ mad-ukta-vidhayā mitho viviktatayā yaḥ puruṣaṃ maheśvara-prakṛtiṃ ca jīvaṃ ca",
  "GE07bhg4c13u:1057_1": "vetti ! sarvathā vyavahāra-samparkeṇa vartamāno 'pi bhūyo nābhijāyate dehānte vimucyata ity arthaḥ ||23 ||",
  "GE07bhg4c13u:1058": "__________________________________________________________",
  "GE07bhg4c13u:1059": "BhG 13.24",
  "GE07bhg4c13u:1060": "dhyānenātmani paśyanti ke cid ātmānam ātmanā |",
  "GE07bhg4c13u:1061": "anye sāṃkhyena yogena karma-yogena cāpare ||24||",
  "GE07bhg4c13u:1062": "śrīdharaḥ : evambhūta-viviktātma-jñāna-sādhana-vikalpān āha dhyāneneti dvābhyām |",
  "GE07bhg4c13u:1063": "dhyānenātmākārapratyayāvṛttyā |",
  "GE07bhg4c13u:1064": "ātmani deha eva ātmanā manasā evam ātmānaṃ kecit paśyanti |",
  "GE07bhg4c13u:1065": "anye tu sāṅkhyena prakṛti-puruṣa-vailakṣaṇyālocanena yogenāṣṭāṅgena |",
  "GE07bhg4c13u:1066": "apare ca karma-yogena |",
  "GE07bhg4c13u:1067": "paśyantīti sarvatrānuṣaṅgaḥ |",
  "GE07bhg4c13u:1068": "eteṣāṃ ca dhyānādīnāṃ yathā-yogyaṃ krama-samuccaye saty api tat-tan-niṣṭhā-bhedābhiprāyeṇa vikalpoktiḥ ||24||",
  "GE07bhg4c13u:1069": "madhusūdanaḥ : atrātma-darśane sādhana-vikalpā ime kathyante dhyāneneti |",
  "GE07bhg4c13u:1070": "iha hi caturvidhā janāḥ, kecid uttamāḥ kecin madhyamāḥ kecin mandāḥ kecin mandatarā iti |",
  "GE07bhg4c13u:1071": "tatrottamānām ātma-jñāna-sādhanam āha |",
  "GE07bhg4c13u:1072_0": "dhyānena vijātīya-pratyayānantaritena sajātīya-pratyaya-pravāheṇa śravaṇa-manana-phala-bhūtenātma-cintanena",
  "GE07bhg4c13u:1072_1": "nididhyāsana-śabdenoditenātmani buddhau paśyanti sākṣātkurvanti ātmānaṃ pratyak-cetanam",
  "GE07bhg4c13u:1072_2": "ātmanā dhyāna-saṃskṛtenāntaḥ-karaṇena kecid uttamā yoginaḥ |",
  "GE07bhg4c13u:1073_0": "madhyamānām ātma-jñāna-sādhanam āha -- anye madhyamāḥ sāṃkhyena yogena nididhyāsana-pūrva-bhāvinā",
  "GE07bhg4c13u:1073_1": "śravaṇa-manana-rūpeṇa nityānitya-vivekādi-pūrvakeṇeme guṇa-traya-pariṇāmā anātmanaḥ",
  "GE07bhg4c13u:1073_2": "sarve mithyā-bhūtās tat-sākṣi-bhūto nityo vibhur nirvikāraḥ satyaḥ samasta-jaḍa-sambandha-śūnya",
  "GE07bhg4c13u:1073_3": "ātmāham ity evaṃ vedānta-vākya-vicāra-janyena cintanena paśyanti ātmānam ātmaniti vartate |",
  "GE07bhg4c13u:1074": "dhyānenotpatti-dvāreṇety arthaḥ |",
  "GE07bhg4c13u:1075_0": "mandānām jñāna-sādhanam āha -- karma-yogeneśvarārpaṇa-buddhyā kriyamāṇena phalābhisandhi-rahitena",
  "GE07bhg4c13u:1075_1": "tat-tad-varṇāśramocitena veda-vihitena karma-kalāpena cāpare mandāḥ paśyanti ātmānam ātmaniti vartate |",
  "GE07bhg4c13u:1076": "sattva-śuddhyā śravaṇa-manana-dhyānotpatti-dvāreṇety arthaḥ ||24||",
  "GE07bhg4c13u:1077": "viśvanāthaḥ : atra sādhana-vikalpam āha dhyāneti dvābhyām |",
  "GE07bhg4c13u:1078": "kecid bhaktā dhyānena bhagavac-cintanenaiva |",
  "GE07bhg4c13u:1079": "bhaktyā mām abhijānāti [Gītā 18.55] ity agrimokter ātmani mansy ātmanā svayam eva na tv anyena kenāpy upakārekeṇety arthaḥ |",
  "GE07bhg4c13u:1080": "anye jñāninaḥ sāṅkhyam ātmānātma-vivekas tena |",
  "GE07bhg4c13u:1081": "apare yogino yogenāṣṭāṅgena karma-yogena niṣkāma-karmaṇā ca |",
  "GE07bhg4c13u:1082": "atra sāṅkhyāṣṭāṅga-yoga-niṣkāma-karma-yogāḥ paramātma-darśane parasparayaiva hetavo na tu sākṣād dhetavas teṣāṃ sāttvikatvāt paramātmanas tu guṇātītatvāt |",
  "GE07bhg4c13u:1083_0": "kiṃ ca jñānaṃ ca mayi sannyaset [BhP 11.19.1] iti bhagavad-ukter jñānādi-sannyāsānantaram",
  "GE07bhg4c13u:1083_1": "eva bhaktyāham ekayā grāhyaḥ [BhP 11.14.11] ity ukter jñānaṃ vimucya tayā bhaktyaiva paśyanti ||24 ||",
  "GE07bhg4c13u:1084": "baladevaḥ : maheśvarasya prāptau sādhana-vikalpān āha dhyāneneti dvābhyām |",
  "GE07bhg4c13u:1085": "kecid viśuddha-cittā ātmani manasi sthitam ātmānaṃ maheśvaraṃ māṃ dhyānenopasarjanī-bhūta-jñānena paśyanti sākṣāt kurvanty ātmanā svayam eva,",
  "GE07bhg4c13u:1086": "na tv anyenopakārakeṇa |",
  "GE07bhg4c13u:1087": "anye sāṅkhyenopasarjanī-bhūta-dhyānena jñānena paśyanti |",
  "GE07bhg4c13u:1088": "anya-yogenopasarjanī-bhūta-jñānenāṣṭāṅgena paśyanti |",
  "GE07bhg4c13u:1089": "apare tu karma-yogenāntargata-dhyāna-jñānena niṣkāmeṇa karmaṇā ||24||",
  "GE07bhg4c13u:1090": "__________________________________________________________",
  "GE07bhg4c13u:1091": "BhG 13.25",
  "GE07bhg4c13u:1092": "anye tv evam ajānantaḥ śrutvānyebhya upāsate |",
  "GE07bhg4c13u:1093": "te 'pi cātitaranty eva mṛtyuṃ śruti-parāyaṇāḥ ||25||",
  "GE07bhg4c13u:1094": "śrīdharaḥ : ati-mandādhikāriṇāṃ nistāropāyam āha anya iti |",
  "GE07bhg4c13u:1095": "anye tu sāṅkhya-yogādi-mārgeṇa evambhūtam upadraṣṭṛtvādi-lakṣaṇam ātmānam sākṣātkartum ajānanto 'nyebhya ācāryebhya upadeśataḥ śrutvā upāsante dhyāyanti |",
  "GE07bhg4c13u:1096": "te 'pi ca śraddhayopadeśa-śravaṇa-parāyaṇāḥ santo mṛtyuṃ saṃsāraṃ śanair atitaranty eva ||25||",
  "GE07bhg4c13u:1097": "madhusūdanaḥ : mandatarāṇāṃ jñāna-sādhanam āha anya iti |",
  "GE07bhg4c13u:1098": "anye tu mandatarāḥ |",
  "GE07bhg4c13u:1099": "tu-śabdaḥ pūrva-ślokokta-trividhādhikāri-vailakṣaṇya-dyotanārthaḥ |",
  "GE07bhg4c13u:1100": "eṣūpāyeṣv anyatareṇāpy evaṃ yathoktam ātmānam ajānanto 'nyebhyaḥ kāruṇikebhya ācāryebhyaḥ śrutvā “idam eva cintayata” ity uktā upāsate śraddadhānāḥ santaś cintayanti |",
  "GE07bhg4c13u:1101": "te 'pi cātitaranty eva mṛtyum saṃsāram śruti-parāyaṇāḥ svayaṃ vicārāsamarthā api śraddadhānatayā gurūpadeśa-śravaṇa-mātra-parāyaṇāḥ |",
  "GE07bhg4c13u:1102": "te 'pīty api-śabdādye svayaṃ vicāra-samarthās te mṛtyum atitarantīti kim u vaktavyam ity abhiprāyaḥ ||25||",
  "GE07bhg4c13u:1103": "viśvanāthaḥ : anye itas tataḥ kathā-śrotāraḥ ||25||",
  "GE07bhg4c13u:1104": "baladevaḥ :",
  "GE07bhg4c13u:1105": "anye tv evam īdṛśānupāyān ajānantaḥ śruti-parāyaṇās tat-tat-kathā-śravaṇādi-niṣṭhāḥ sāmpratikā anyebhyas tad-vaktṛbhyas tān upāyān śrutvā taṃ maheśvaram upāsate |",
  "GE07bhg4c13u:1106": "te 'pi cāt ta-saṅginaś ca krameṇa tān upalabhyānuṣṭhāya ca mṛtyum atitaranty eveti tat-kathā-śruti-mahimātiśayo darśitaḥ ||25||",
  "GE07bhg4c13u:1107": "__________________________________________________________",
  "GE07bhg4c13u:1108": "BhG 13.26",
  "GE07bhg4c13u:1109": "yāvat saṃjāyate kiṃcit sattvaṃ sthāvara-jaṅgamam |",
  "GE07bhg4c13u:1110": "kṣetra-kṣetrajña-saṃyogāt tad viddhi bharatarṣabha ||26||",
  "GE07bhg4c13u:1111": "śrīdharaḥ :",
  "GE07bhg4c13u:1112_0": "atha karma-yogasya tṛtīya-caturtha-pañcameṣu prapañcitatvād dhyāna-yogasya ca ṣaṣṭhāṣṭhamayoḥ",
  "GE07bhg4c13u:1112_1": "prapañcitatvād dhyānādeś ca sāṅkhya-viviktātma-viṣayatvāt sāṅkhyam eva prapañcayann",
  "GE07bhg4c13u:1112_2": "āha yāvad ity ādi yāvad adhyāyāntam |",
  "GE07bhg4c13u:1113": "yāvat kiñcit vastu-mātraṃ sattvam utpadyate tat sarvaṃ kṣetra-kṣetrajñayor yogād aviveka-kṛta-tādātmyādhyāsād bhavatīti jānīhi ||26||",
  "GE07bhg4c13u:1114": "madhusūdanaḥ :",
  "GE07bhg4c13u:1115": "saṃsārasyāvidyakatvād vidyayā mokṣa upapadyata ity etasyārthasyāvadhāraṇāya saṃsāra-tan-nivartaka-jñānayoḥ prapañcaḥ kriyate yāvad adhyāya-samāpti |",
  "GE07bhg4c13u:1116": "tatra kāraṇaṃ guṇa-saṅgo 'sya sad-asad-yoni-janmasv [Gītā 13.21] ity etat prāg uktaṃ vivṛṇoti yāvad iti |",
  "GE07bhg4c13u:1117_0": "yāvat kim api sattvaṃ vastu saṃjāyate sthāvaraṃ jaṅgamaṃ vā tat sarvaṃ kṣetra-kṣetrajña-saṃyogād",
  "GE07bhg4c13u:1117_1": "avidyā-tat-kāryātmakaṃ jaḍam anirvacanīyaṃ sad-asattvaṃ dṛśya-jātaṃ kṣetraṃ tad-vilakṣaṇaṃ",
  "GE07bhg4c13u:1117_2": "tad-bhāsakaṃ sva-prakāśa-paramārtha-sac-caitanyam asaṅgodāsīnaṃ nirdharmakam advitīyaṃ",
  "GE07bhg4c13u:1117_3": "kṣetrajñaṃ tayoḥ saṃyogo māyā-vaśā itaretarāviveka-nimitto mithyā-tādātmyādhyāsaḥ",
  "GE07bhg4c13u:1117_4": "satyānṛta-mithunīkaraṇātmakaḥ |",
  "GE07bhg4c13u:1118": "tasmād eva saṃjāyate tat sarvaṃ kārya-jātam iti viddhi he bharatarṣabha |",
  "GE07bhg4c13u:1119": "ataḥ svarūpājñāna-nibandhanaḥ",
  "GE07bhg4c13u:1120": "saṃsāraḥ svarūpa-jñānād vinaṃṣṭum arhati svapnādivad ity abhiprāyaḥ ||26||",
  "GE07bhg4c13u:1121": "viśvanāthaḥ : uktam evārthaṃ prapañcayati yāvad adhyāya-samāpti |",
  "GE07bhg4c13u:1122": "yāvad iti yat-pramāṇakaṃ nikṛṣṭam utkṛṣṭaṃ vā |",
  "GE07bhg4c13u:1123": "sattvaṃ prāṇi-mātram ||26||",
  "GE07bhg4c13u:1124": "baladevaḥ :",
  "GE07bhg4c13u:1125": "athānādi-saṃyuktayoḥ prakṛti-jīvayor yogānusandhānāya tayoḥ saṃyogena sṛṣṭiṃ tāvad āha yāvad iti |",
  "GE07bhg4c13u:1126": "sthāvara-jaṅgamaṃ kiñcit sattvaṃ prāṇi-jātaṃ yāvad yat-pramāṇakam utkṛṣṭam apakṛṣṭaṃ ca sañjāyate tat kṣetra-kṣetrajña-saṃyogād viddhi |",
  "GE07bhg4c13u:1127": "kṣetreṇa prakṛtyā saha kṣetrajñayoḥ sambandhāj jānīhīty arthaḥ |",
  "GE07bhg4c13u:1128": "īśvaraḥ prakṛti-jīvau niyamayan pravartayati, tau tu mithaḥ sambadhnīta |",
  "GE07bhg4c13u:1129": "tato dehotpatti-dvārā prāṇi-sṛṣṭir ity arthaḥ ||26||",
  "GE07bhg4c13u:1130": "__________________________________________________________",
  "GE07bhg4c13u:1131": "BhG 13.27",
  "GE07bhg4c13u:1132": "samaṃ sarveṣu bhūteṣu tiṣṭhantaṃ parameśvaram |",
  "GE07bhg4c13u:1133": "vinaśyatsv avinaśyantaṃ yaḥ paśyati sa paśyati ||27||",
  "GE07bhg4c13u:1134": "śrīdharaḥ :",
  "GE07bhg4c13u:1135": "aviveka-kṛtaṃ saṃsārodbhavam uktvā tan-nivṛttaye vivktātma-viṣayaṃ samyag-darśanam āha samam iti |",
  "GE07bhg4c13u:1136_0": "sthāvara-jaṅgamātmakeṣu bhūteṣu nirviśeṣaṃ sad-rūpeṇa samaṃ yathā bhavaty evaṃ tiṣṭhantaṃ",
  "GE07bhg4c13u:1136_1": "paramātmānaṃ yaḥ paśyati ataeva teṣu vinaśyatsv api avinaśyantaṃ yaḥ paśyati sa eva",
  "GE07bhg4c13u:1136_2": "samyak paśyati ||27 ||",
  "GE07bhg4c13u:1137": "madhusūdanaḥ :",
  "GE07bhg4c13u:1138": "evaṃ saṃsāram avidyātmakam uktvā tan nivartaka-vidyā-kathanāya ya evaṃ vetti puruṣam iti prāg uktaṃ vivṛṇoti samam iti |",
  "GE07bhg4c13u:1139_0": "sarveṣu bhūteṣu bhavana-dharmakeṣu sthāvara-jaṅgamātmakeṣu prāṇiṣu aneka-vidha-janmādi-pariṇāma-śīlatayā",
  "GE07bhg4c13u:1139_1": "guṇa-pradhāna-bhāvāpattyā ca viṣameṣu ataeva cañcaleṣu pratikṣaṇa-pariṇāmino hi bhāvā",
  "GE07bhg4c13u:1139_2": "nāpariṇamya kṣaṇam api sthātum īśate |",
  "GE07bhg4c13u:1140_0": "ata eva paraspara-bādhya-bādhaka-bhāvāpanneṣu evam api vinaśyatsu dṛṣṭa-naṣṭa-svabhāveṣu",
  "GE07bhg4c13u:1140_1": "māyā-gandharva-nagarādi-prāyeṣu samaṃ sarvatraika-rūpaṃ pratideham ekaṃ janmādi-pariṇāma-śūnyatayā",
  "GE07bhg4c13u:1140_2": "ca tiṣṭhantam apariṇamamānaṃ parameśvaraṃ sarva-jaḍa-varga-sattā-sphūrti-pradatvena",
  "GE07bhg4c13u:1140_3": "bādhya-bādhaka-bhāva-śūnyaṃ sarvadopānāskanditam avinaśyantaṃ dṛṣṭa-naṣṭa-prāya-sarva-dvaita-bādhe",
  "GE07bhg4c13u:1141": "'py abādhitam |",
  "GE07bhg4c13u:1142": "evaṃ sarva-prakāreṇa jaḍa-prapañca-vilakṣaṇam ātmānaṃ vivekena yaḥ śāstra-cakṣuṣā paśyati sa eva paśyaty ātmānaṃ jāgrad-bodhena svapna-bhramaṃ bādhamāna iva |",
  "GE07bhg4c13u:1143": "ajñas tu svapna-darśīva bhrāntyā viparītaṃ paśyan na paśyaty eva |",
  "GE07bhg4c13u:1144": "adarśanātmakatvād bhramasya |",
  "GE07bhg4c13u:1145": "na hi rajjuṃ sarpatayā paśyan paśyatīti vyapadiśyate |",
  "GE07bhg4c13u:1146": "rajjv-adarśanātmakatvāt sarpa-darśanasya |",
  "GE07bhg4c13u:1147": "evam-bhūtāny ānuparakta-śuddhātma-darśanāt tad-darśarnātmikāyā avidyāyā nivṛttis tatas tat-kārya-saṃsāra-nivṛttir ity abhiprāyaḥ |",
  "GE07bhg4c13u:1148": "atrātmānam iti viśeṣya-lābho viśeṣaṇa-maryādayā |",
  "GE07bhg4c13u:1149": "parameśvaram ity eva vā viśeṣya-padam |",
  "GE07bhg4c13u:1150_0": "viṣamatva-cañcalatva-bādhya-bādhaka-rūpatva-lakṣaṇaṃ jaḍa-gataṃ vaidharmyaṃ samatva-tiṣṭhattva-parameśvaratva-rūpātma-viśeṣaṇa-vaśād",
  "GE07bhg4c13u:1150_1": "arthāt prāptam anyat kaṇṭhoktam iti vivekaḥ ||27 ||",
  "GE07bhg4c13u:1151": "viśvanāthaḥ : paramātmānaṃ tv evaṃ jānīyād ity āha samam iti |",
  "GE07bhg4c13u:1152": "vinaśyatsv api deheṣu yaḥ paśyati, sa eva jñānīty arthaḥ ||27||",
  "GE07bhg4c13u:1153": "baladevaḥ :",
  "GE07bhg4c13u:1154": "atha prakṛtau tat-saṃyukteṣu ca jīveṣu sthitam apīśvaraṃ tebhyo viviktaṃ paśyed ity āha samam iti |",
  "GE07bhg4c13u:1155_0": "yas tv atattvavit prasaṅgī sarveṣu sthāvara-jaṅgama-dehavatsu bhūteṣu jīveṣu samam",
  "GE07bhg4c13u:1155_1": "ekarasaṃ yathā syāt tathā tiṣṭhantaṃ parameśvaraṃ vinaśyatsu tat-tad-deha-vimardena",
  "GE07bhg4c13u:1155_2": "vināśaṃ gacchatsu teṣv avinaśyantaṃ tad-vaikṣaṇaṃ paśyati sa eva paśyati tad-yāthātmya-darśī bhavati |",
  "GE07bhg4c13u:1156": "tathā ca vaividhya-vināśa-dharmibhyaḥ prakṛti-saṃyogibhyo jīvebhya aikarasyāvināśa-dharmā pareśo vivikta iti ||27||",
  "GE07bhg4c13u:1157": "__________________________________________________________",
  "GE07bhg4c13u:1158": "BhG 13.28",
  "GE07bhg4c13u:1159": "samaṃ paśyan hi sarvatra samavasthitam īśvaram |",
  "GE07bhg4c13u:1160": "na hinasty ātmanātmānaṃ tato yāti parāṃ gatim ||28||",
  "GE07bhg4c13u:1161": "śrīdharaḥ : kuta iti |",
  "GE07bhg4c13u:1162": "ata āha samam iti |",
  "GE07bhg4c13u:1163": "sarvatra bhūtamātre samaṃ samyag apracyuta-svarūpeṇāvasthitaṃ paramātmānaṃ paśyan |",
  "GE07bhg4c13u:1164": "hi yasmād ātmanā svenaivātmānaṃ na hinasti |",
  "GE07bhg4c13u:1165": "avidyayā sac-cid-ānanda-rūpam ātmānaṃ tiraskṛtya na vināśayati |",
  "GE07bhg4c13u:1166": "tataś ca parāṃ gatiṃ mokṣaṃ prāpnoti |",
  "GE07bhg4c13u:1167": "yat tv evaṃ na paśyati sa hi dehātma-darśī dehena sahātmānaṃ hinasti | tathā ca śrutiḥ -",
  "GE07bhg4c13u:1168": "asūryā nāma te lokā andhena tamasāvṛtāḥ |",
  "GE07bhg4c13u:1169": "tāṃs te pretyābhigacchanti ye ke cātma-hano janāḥ || [ĪśaU 3] iti ||28|",
  "GE07bhg4c13u:1170": "madhusūdanaḥ : tad etad ātma-darśanaṃ phalena stauti rucy-utpattaye samam iti |",
  "GE07bhg4c13u:1171": "samavasthitaṃ janmādi-vināśānta-bhāva-vikāra-śūnyatayā samyaktayāvasthita-vināśitva-lābhaḥ |",
  "GE07bhg4c13u:1172": "anyat prāg vyākhyātam |",
  "GE07bhg4c13u:1173": "evaṃ pūrvokta-viśeṣaṇam ātmānaṃ paśyann ayam aham asmīti śāstra-dṛṣṭyā sākṣātkurvan na hinasty ātmanātmānam |",
  "GE07bhg4c13u:1174_0": "sarvo hy ajñaḥ paramārtha-santam ekam akartr-abhoktṛ-paramānanda-rūpam ātmānam avidyayā",
  "GE07bhg4c13u:1174_1": "sati bhāty api vastuni nāsti na bhātīti pratīti-janana-samarthayā svayam eva tiraskurvann",
  "GE07bhg4c13u:1174_2": "asantam iva karotīti hinasty eva tam |",
  "GE07bhg4c13u:1175": "tathāvidyayātmatvena paritgṛhītaṃ dehendriya-saṃghātam ātmānaṃ purātanaṃ hatvā navam ādatte karma-vaśād iti hinasty eva tam |",
  "GE07bhg4c13u:1176": "ata ubhayathāpy ātmahaiva sarvo 'py ajñaḥ |",
  "GE07bhg4c13u:1177": "yam adhikṛtyeyaṃ śakuntalā-vacana-rūpā smṛtiḥ -",
  "GE07bhg4c13u:1178": "kiṃ tena na kṛtaṃ pāpaṃ coreṇātmāpahāriṇā |",
  "GE07bhg4c13u:1179": "yo 'nyathā santam ātmānam anyathā pratipadyate || iti |",
  "GE07bhg4c13u:1180": "śrutiś ca -",
  "GE07bhg4c13u:1181": "asūryā nāma te lokā andhena tamasāvṛtāḥ |",
  "GE07bhg4c13u:1182": "tāṃs te pretyābhigacchanti ye ke cātma-hano janāḥ || [ĪśaU 3] iti",
  "GE07bhg4c13u:1183": "asūryā asurasya sva-bhūtā āsuryā saṃpadā bhogyā ity arthaḥ |",
  "GE07bhg4c13u:1184": "ātma-hana ity anātmany ātmābhimānina ity arthaḥ |",
  "GE07bhg4c13u:1185": "ato ya ātmajñaḥ so 'nātmany ātmābhimānaṃ śuddhātma-darśanena bādhate |",
  "GE07bhg4c13u:1186": "ataḥ svarūpa-lābhāc ca hinasty ātmanātmānaṃ tato yāti parāṃ gatim |",
  "GE07bhg4c13u:1187": "tata ātma-hananābhāvād avidyā-tat-kārya-nivṛtti-lakṣaṇāṃ muktim adhigacchatīty arthaḥ ||28|",
  "GE07bhg4c13u:1188": "viśvanāthaḥ : ātmanā manasā kupatha-gāminā ātmānaṃ jīvaṃ na hinasti nādhaḥ-pātayati ||28||",
  "GE07bhg4c13u:1189": "baladevaḥ :",
  "GE07bhg4c13u:1190": "athokta-viṣayā tebhyo viviktam īśvaraṃ paśyan tad-darśana-mahimnā ca prakṛti-vikārebhyaḥ sva-vivekaṃ ca labhata ity āśayenāha samaṃ paśyan hīti |",
  "GE07bhg4c13u:1191_0": "sarvatra bhūteṣu samaṃ yathā bhavaty evaṃ samyag-apracyuta-svarūpa-guṇatayāvasthitam",
  "GE07bhg4c13u:1191_1": "īśvaraṃ paśyann ātmānaṃ svam ātmanā prakṛti-vikāra-viveka-grāhiṇā viṣaya-rasa-gṛdhnunā",
  "GE07bhg4c13u:1191_2": "manasā na hinasti nādhaḥpātayati,",
  "GE07bhg4c13u:1192": "sa tad-rasa-viraktena tena parām utkṛṣṭāṃ gatiṃ tad-vikārebhyaḥ svaiveka-khyātiṃ yāti ||28||",
  "GE07bhg4c13u:1193": "__________________________________________________________",
  "GE07bhg4c13u:1194": "BhG 13.29",
  "GE07bhg4c13u:1195": "prakṛtyaiva ca karmāṇi kriyamāṇāni sarvaśaḥ |",
  "GE07bhg4c13u:1196": "yaḥ paśyati tathātmānam akartāraṃ sa paśyati ||29||",
  "GE07bhg4c13u:1197": "śrīdharaḥ :",
  "GE07bhg4c13u:1198": "nanu śubhāśubha-karma-kartṛtvena vaiṣamye dṛśyamāne katham ātmanaḥ samatvam ity āśaṅkyāha prakṛtyaiveti |",
  "GE07bhg4c13u:1199": "prakṛtyaiva dehendriyākāreṇa pariṇatayā |",
  "GE07bhg4c13u:1200": "sarvaśaḥ prakāraiḥ |",
  "GE07bhg4c13u:1201": "kriyamāṇāni karmāṇi yaḥ paśyati |",
  "GE07bhg4c13u:1202": "tathātmānaṃ cākartāraṃ dehābhimānenaiva ātmanaḥ kartṛtvaṃ na svataḥ |",
  "GE07bhg4c13u:1203": "ity evaṃ yaḥ paśyati sa eva samyak paśyati | nānya ity arthaḥ |",
  "GE07bhg4c13u:1204": "madhusūdanaḥ :",
  "GE07bhg4c13u:1205_0": "nanu śubhāśubha-karma-kartāraḥ pratidehaṃ bhinnā ātmano viṣamāś ca tat-tad-vicitra-phala-bhoktṛtveneti",
  "GE07bhg4c13u:1205_1": "kathaṃ sarva-bhūta-stham ekam ātmānaṃ samaṃ paśyan na hinasty ātmanātmānam ity uktam",
  "GE07bhg4c13u:1205_2": "ata āha prakṛtyaiveti |",
  "GE07bhg4c13u:1206_0": "karmāṇi vāṅ-manaḥ-kāyārabhyāṇi sarvaśaḥ sarvaiḥ prakāraiḥ prakṛtyaiva dehendriya-saṅghātākāra-pariṇatayā",
  "GE07bhg4c13u:1206_1": "sarva-vikāra-kāraṇa-bhūtayā triguṇātmikayā bhagavan-māyayaiva kriyamāṇāni na tu puruṣeṇa",
  "GE07bhg4c13u:1206_2": "sarva-vikāra-śūnyena yo vivekī paśyati,",
  "GE07bhg4c13u:1207": "evaṃ kṣetreṇa kriyamāṇeṣv api karmasu ātmānaṃ kṣetrajñam akartāraṃ sarvopādhi-vivarjitam asaṅgam ekaṃ sarvatra samaṃ yaḥ paśyati,",
  "GE07bhg4c13u:1208": "tathā-śabdaḥ paśyatīti-kriyā-karṣaṇārthaḥ,",
  "GE07bhg4c13u:1209": "sa paśyati sa paramārtha-darśīti pūrvavat |",
  "GE07bhg4c13u:1210": "sa-vikārasya kṣetrasya tat-tad-vicitra-karma-kartṛtvena prati-dehaṃ",
  "GE07bhg4c13u:1211": "bhede 'pi vaiṣamye 'pi na nirviśeṣasyākartur ākāśasyeva na bhede pramāṇaṃ kiṃcid ātmana ity upapāditaṃ prāk ||29||",
  "GE07bhg4c13u:1212": "viśvanāthaḥ :",
  "GE07bhg4c13u:1213": "prakṛtyaiva dehendriyādyākāreṇa pariṇatayā sarvaśaḥ sarvāṇy ātmānaṃ jīvaṃ dehābhimānenaiva ātmanaḥ kartṛtvam, na tu svataḥ |",
  "GE07bhg4c13u:1214": "ity evaṃ yaḥ paśyatīty arthaḥ ||29||",
  "GE07bhg4c13u:1215": "baladevaḥ :",
  "GE07bhg4c13u:1216": "prakṛteḥ sva-vivekaṃ kathaṃ yātīty apekṣāyāṃ tatra prakāram āha - prakṛtyaiveti dvābhyām |",
  "GE07bhg4c13u:1217": "yaḥ sarvāṇi karmāṇi prakṛtyaiva cān mad-adhiṣṭhitayeśvara-preritayā kriyamāṇāni paśyati,",
  "GE07bhg4c13u:1218": "tathātmānaṃ teṣāṃ karmaṇām akartāraṃ paśyati,",
  "GE07bhg4c13u:1219": "sa eva paśyati sva-yāthāṭmya-darśī bhavati |",
  "GE07bhg4c13u:1220": "ayam arthaḥ na khalu vijñānānanda-svabhāvo 'haṃ yuddha-yajñādīni duḥkha-mayāni karmāṇi karomi,",
  "GE07bhg4c13u:1221_0": "kintv anādibhogavāsanenāvivekinā mayādhiṣṭhitā mad-bhoga-siddhaye mad-dehādi-dvārā",
  "GE07bhg4c13u:1221_1": "tāni karotīti tad-dhetukatvāt saiva tat-kartṛīti karam-kāriṇyāḥ prakṛtes tad-akartā",
  "GE07bhg4c13u:1221_2": "śuddho jīvo viviktaḥ |",
  "GE07bhg4c13u:1222": "śuddhasyāpi kartṛtvaṃ tu paśyatīty anena vyaktam iti ||",
  "GE07bhg4c13u:1223": "__________________________________________________________",
  "GE07bhg4c13u:1224": "BhG 13.30",
  "GE07bhg4c13u:1225": "yadā bhūta-pṛthag-bhāvam ekastham anupaśyati |",
  "GE07bhg4c13u:1226": "tata eva ca vistāraṃ brahma saṃpadyate tadā ||30||",
  "GE07bhg4c13u:1227": "śrīdharaḥ :",
  "GE07bhg4c13u:1228": "idānīṃ tu bhūtānām api prakṛtis tāvan-mātratvenābhedād bhūta-bheda-kṛtam apy ātmano bhedam apaśyan brahmatvam upaitīty āha yadeti |",
  "GE07bhg4c13u:1229": "yadā bhūtānāṃ sthāvara-jaṅgamānāṃ pṛthag-bhāvaṃ bhedaṃ pṛthaktvam ekastham ekasyām eveśra-śakti-rūpāyāṃ prakṛtau pralaye sthitam anupaśyati ālocayati |",
  "GE07bhg4c13u:1230": "ataeva tasyā eva prakṛteḥ sakāśād bhūtānāṃ vistāraṃ sṛṣṭi-samaye 'nupaśyati |",
  "GE07bhg4c13u:1231": "tadā prakṛti-tāvan-mātratvena bhūtānām apy abhedaṃ paśyan paripūrṇaṃ brahma sampadyate |",
  "GE07bhg4c13u:1232": "brahmaiva bhavatīty arthaḥ ||30||",
  "GE07bhg4c13u:1233": "madhusūdanaḥ :",
  "GE07bhg4c13u:1234": "tad evam āpātataḥ kṣetra-bheda-darśanam anabhyanujñāya kṣetra-bheda-darśanam apākṛtam idānīṃ tu kṣetra-bheda-darśanam api māyikatvenāpākaroti yadeti |",
  "GE07bhg4c13u:1235_0": "yadā yasmin kāle bhūtānāṃ sthāvara-jaṅgamānāṃ sarveṣām api jaḍa-vargāṇāṃ pṛthag-bhāvaṃ",
  "GE07bhg4c13u:1235_1": "pṛthaktvam paraspara-bhinnatvam eka-stham ekasminn evātmani sad-rūpe sthitaṃ kalpitaṃ",
  "GE07bhg4c13u:1235_2": "kalpitasyādhiṣṭhānād anatirekāt sad-rūpātma-svarūpād anatiriktam anupaśyati śāstrācāryopadeśam",
  "GE07bhg4c13u:1235_3": "anu svayam ālocayati ātmaivedaṃ sarvam [ChāU 7.25.2] iti |",
  "GE07bhg4c13u:1236_0": "evam api māyāv-vaśāt tata ekasmād ātmana eva vistāraṃ bhūtānāṃ pṛthag-bhāvaṃ ca svapna-māyāvad",
  "GE07bhg4c13u:1236_1": "anupaśyati brahma saṃpadyate tadā sajātīya-vijātīya-bheda-darśanābhāvād brahmaiva",
  "GE07bhg4c13u:1236_2": "sarvānartha-śūnyaṃ bhavati tasmin kāle |",
  "GE07bhg4c13u:1237": "yasmin sarvāṇi bhūtāni ātmaivābhūd vijānataḥ |",
  "GE07bhg4c13u:1238": "tatra ko mohaḥ kaḥ śoka ekatvam anupaśyataḥ || [ĪśaU 7] iti śruteḥ |",
  "GE07bhg4c13u:1239": "prakṛtyaiva cety atrātma-bhedo nirākṛtaḥ |",
  "GE07bhg4c13u:1240": "yadā bhūta-pṛthag-bhāvam ity atra tv anātma-bhedo 'pīti viśeṣaḥ ||30||",
  "GE07bhg4c13u:1241": "viśvanāthaḥ :",
  "GE07bhg4c13u:1242": "yadā bhūtānāṃ sthāvara-jaṅgamānāṃ pṛthag-bhāvaṃ tat-tad-ākāra-gataṃ pārthakyam ekastham ekasyāṃ prakṛtāv eva sthitaṃ pralaya-kāle anupaśyaty ālocayati |",
  "GE07bhg4c13u:1243": "tataḥ prakṛteḥ sakāśād eva bhūtānāṃ vistāraṃ sṛṣṭi-samaye 'nupaśyati tadā brahma sampadyate brahmaiva bhavatīty arthaḥ ||30||",
  "GE07bhg4c13u:1244": "baladevaḥ : yadeti |",
  "GE07bhg4c13u:1245_0": "ayaṃ jīvo yadā bhūtānāṃ deva-mānavādīnāṃ pṛthag-bhāvaṃ tat-tad-ākāra-gataṃ devatva-mānavatva-dīrghatva-hrasvatvādi-rūpa-pārthakyam",
  "GE07bhg4c13u:1245_1": "ekasthaṃ prakṛti-gatam eva pralaye 'nupaśyati tataḥ prakṛtita eva sarge teṣāṃ devatvādīnāṃ",
  "GE07bhg4c13u:1245_2": "vistāraṃ ca paśyati,",
  "GE07bhg4c13u:1246": "na tv ātmasthaṃ tat pṛthag-bhāvaṃ na cāṭmanas tad-vistāraṃ ca paśyati |",
  "GE07bhg4c13u:1247": "sva-prakṛti-viviktātma-darśī |",
  "GE07bhg4c13u:1248": "tadā tad brahma sampadyate tad-viviktam abhivyaktāpahata-pāpmatvādi-bṛhad-guṇāṣṭakam svam anubhavatīty arthaḥ ||30||",
  "GE07bhg4c13u:1249": "__________________________________________________________",
  "GE07bhg4c13u:1250": "BhG 13.31",
  "GE07bhg4c13u:1251": "anāditvān nirguṇatvāt paramātmāyam avyayaḥ |",
  "GE07bhg4c13u:1252": "śarīra-stho 'pi kaunteya na karoti na lipyate ||31||",
  "GE07bhg4c13u:1253": "śrīdharaḥ :",
  "GE07bhg4c13u:1254": "tathāpi parameśvarasya saṃsārāvasthāyāṃ deha-sambandha-nimittaiḥ karmabhis tat-phalaiś ca sukha-duḥkhādibhir vaiṣamyaṃ duṣpariharam iti kutaḥ sama-darśanaṃ |",
  "GE07bhg4c13u:1255": "tatrāha anāditvād iti |",
  "GE07bhg4c13u:1256": "yad utpattimat tad eva hi vyeti vināśam eti |",
  "GE07bhg4c13u:1257": "yac ca guṇavad vastu tasya hi guṇa-nāśe vyayo bhavati |",
  "GE07bhg4c13u:1258": "ayaṃ tu paramātmā anādi nirguṇaś ca |",
  "GE07bhg4c13u:1259": "ato 'vyayo 'vikārīty arthaḥ |",
  "GE07bhg4c13u:1260": "tasmāt śarīre sthito 'pi na kiñcit karoti |",
  "GE07bhg4c13u:1261": "na ca karma-phalair lipyate ||31||",
  "GE07bhg4c13u:1262": "madhusūdanaḥ :",
  "GE07bhg4c13u:1263": "ātmanaḥ svato 'kartṛtve 'pi śarīra-sambandhopādhikaṃ kartṛtvaṃ syād ity āśaṅkām apanudan yaḥ paśyati tathātmānam akartāraṃ sa paśyatīty etad vivṛṇoti anādirvād iti |",
  "GE07bhg4c13u:1264": "ayam aparokṣaḥ paramātmā parameśvarābhinnaḥ pratyag-ātmāvyayo na vyetīty avyayaḥ sarva-vikāra-śūnya ity arthaḥ |",
  "GE07bhg4c13u:1265": "tatra vyayo dvedhā dharmi-svarūpasyaivotpattimattayā vā dharmi-svarūpasyānutpādyatve 'pi dharmāṇām evotpatty-ādimattayā vā |",
  "GE07bhg4c13u:1266": "tatrādyam apākaroti anāditvād iti |",
  "GE07bhg4c13u:1267": "ādiḥ prāg asattvāvasthā |",
  "GE07bhg4c13u:1268": "sā ca nāsti sarvadā sata ātmanaḥ |",
  "GE07bhg4c13u:1269": "atas tasya kāraṇābhāvāj janmābhāvaḥ |",
  "GE07bhg4c13u:1270": "na hy anāder janma sambhavati |",
  "GE07bhg4c13u:1271": "tad-abhāve ca tad-uttara-bhāvino bhāva-vikārā na sambhavanty eva |",
  "GE07bhg4c13u:1272": "ato na svarūpeṇa vyetīty arthaḥ |",
  "GE07bhg4c13u:1273": "dvitīyaṃ nirākaroti nirguṇatvād iti |",
  "GE07bhg4c13u:1274": "nirdharmakatvād ity arthaḥ |",
  "GE07bhg4c13u:1275": "na hi dharmiṇam avikṛtya kaścid dharma upaity apaiti vā dharma-dharmiṇos tādātmyād ayaṃ tu nirdharmako 'to na dharma-dvārāpi vyetīty arthaḥ |",
  "GE07bhg4c13u:1276": "avināśī vā are 'yam ātmānucchitti-dharmā [BAU 4.5.14] iti śruteḥ |",
  "GE07bhg4c13u:1277": "yasmād eṣa jāyate 'sti vardhate vipariṇamate 'pakṣīyate vinaśyatīty evaṃ ṣaḍ-bhāva-vikāra-śūnya ādhyāsikena sambandhena śarīra-stho 'pi tasmin kurvaty ayam ātmā na karoti |",
  "GE07bhg4c13u:1278": "yathādhyāsikena sambandhena jala-sthaḥ savitā tasmiṃś calaty api na calaty eva tadvat |",
  "GE07bhg4c13u:1279": "yato na lipyate na tv ayam akartṛtvād ity arthaḥ |",
  "GE07bhg4c13u:1280": "icchā dveṣaḥ sukhaṃ duḥkham ity ādīnāṃ kṣetra-dharmatva-kathanāt |",
  "GE07bhg4c13u:1281": "prakṛtyaiva ca karmāṇi kriyamāṇānīti māyā-kāryatva-vyapadeśāc ca |",
  "GE07bhg4c13u:1282": "ataeva paramārtha-darśināṃ sarva-karmādhikāra-nivṛttir iti",
  "GE07bhg4c13u:1283": "prāg-vyākhyātam |",
  "GE07bhg4c13u:1284": "etenātmano nirdharmakatva-kathanāt svagata-bhedo 'pi nirastaḥ |",
  "GE07bhg4c13u:1285": "prakṛtyaiva ca karmāṇi [Gītā 13.29] ity atra sajātīya-bhedo nivāritaḥ |",
  "GE07bhg4c13u:1286": "yadā bhūta-pṛthag-bhāvam [Gītā 13.30] ity atra vijātīya-bhedaḥ |",
  "GE07bhg4c13u:1287": "anāditvān nirguṇatvād [Gītā 13.31] ity atra svagato bheda ity advitīyaṃ brahmaivātmeti siddham ||31||",
  "GE07bhg4c13u:1288": "viśvanāthaḥ : nanu kāraṇaṃ guṇa-saṅgo 'sya sad-asad-yoni-janmasu ity uktam |",
  "GE07bhg4c13u:1289": "tatra deha-gatatvena tulyatve 'pi jīvātmaiva guṇa-liptaḥ saṃsarati na tu paramātmeti |",
  "GE07bhg4c13u:1290": "kuta ity ata āha anāditvād iti |",
  "GE07bhg4c13u:1291": "na vidyate ādiḥ kāraṇaṃ yataḥ sa anādiḥ |",
  "GE07bhg4c13u:1292": "yathā pañcamy-anta-padārthenānuttama-śabdena paramottama ucyate tathaiva anādi-śabdena parama-kāraṇam ucyate |",
  "GE07bhg4c13u:1293": "tataś cānāditvāt parama-kāraṇatvāt nirguṇatvān nirgatā guṇaḥ sṛṣṭyādayo yatas tasya bhāvas tattvaṃ tasmāc ca jīvātmano vilakṣaṇo 'yaṃ paramātmā |",
  "GE07bhg4c13u:1294": "avyayaḥ sarvadaiva sarvathaiva svīya-jñānānandādi-vyaya-rahitaḥ |",
  "GE07bhg4c13u:1295": "śarīra-stho 'pi tad-dharmāgrahaṇāt na karoti jīvavat na kartā,",
  "GE07bhg4c13u:1296": "na bhoktā bhavati,",
  "GE07bhg4c13u:1297": "na ca lipyate śarīra-guṇa-liptaś ca na bhavati ||31||",
  "GE07bhg4c13u:1298": "baladevaḥ :",
  "GE07bhg4c13u:1299_0": "nanu pareśam ātmānaṃ ca viviktaṃ paśyati kṛtārtho bhavatīty uktir ayuktā etebhya",
  "GE07bhg4c13u:1299_1": "eva bhūtebhyaḥ samutthāya tāny evānu vinaśyati na prety asaṃjñāsti iti jīvasya dehena",
  "GE07bhg4c13u:1299_2": "sahotpatti-vināśa-śravaṇād iti cet tatrāha anāditvād iti |",
  "GE07bhg4c13u:1300": "ayam ātmā jīvaḥ śarīrastho 'py anāditvāt param-avyayo 'vyayatva-pradhāna-dharmatvād vināśa-śūnyo nirguṇatvād viśuddha-jñānānandatvān na yuddha-yajñādi-karma karoti |",
  "GE07bhg4c13u:1301": "ataḥ śarīrendriya-svabhāvenotpatti-vināśa-lakṣaṇena na lipyate |",
  "GE07bhg4c13u:1302": "śruty-arthas tv aupacārikatayā neyaḥ ||31||",
  "GE07bhg4c13u:1303": "__________________________________________________________",
  "GE07bhg4c13u:1304": "BhG 13.32",
  "GE07bhg4c13u:1305": "yathā sarva-gataṃ saukṣmyād ākāśaṃ nopalipyate |",
  "GE07bhg4c13u:1306": "sarvatrāvasthito dehe tathātmā nopalipyate ||32||",
  "GE07bhg4c13u:1307": "śrīdharaḥ : tatra hetuṃ sa-dṛṣṭāntam āha yatheti |",
  "GE07bhg4c13u:1308": "yathā sarva-gataṃ paṅkādiṣv api sthitam ākāśaṃ saukṣmyād asaṅgatvāt paṅkādibhir nopalipyate tathā sarvatra uttame madhyame adhame vā dehe 'vasthito 'pi ātmā nopalipyate ||32||",
  "GE07bhg4c13u:1309": "madhusūdanaḥ :",
  "GE07bhg4c13u:1310": "śarīra-stho 'pi tat-karmaṇā na lipyate svayam asaṅgatvād ity atra dṛṣṭāntam āha yatheti |",
  "GE07bhg4c13u:1311": "saukṣmyād asaṅga-svabhāvatvād ākāśaṃ sarva-gatam api nopalipyate paṅkādibhir yatheti dṛṣṭāntārthaḥ |",
  "GE07bhg4c13u:1312": "spaṣṭam itarat ||32||",
  "GE07bhg4c13u:1313": "viśvanāthaḥ :",
  "GE07bhg4c13u:1314": "atha dṛṣṭāntam āha yathā sarvatra paṅkādiṣv api sthitam apy ākāśaṃ saukṣmyād asaṅgatvāt paṅkādibhir na lipyate,",
  "GE07bhg4c13u:1315": "tathaiva paramātmā daihikair guṇair doṣaiś ca na yujyata ity arthaḥ ||32||",
  "GE07bhg4c13u:1316": "baladevaḥ : nanu śarīre sthitas tad-dharmaiḥ kuto na lipyate ity atrāha yatheti |",
  "GE07bhg4c13u:1317": "yathā sarvatra paṅkādau gataṃ praviṣṭam apy ākāśaṃ saukṣmyāt tat-tad-dharmair na lipyate,",
  "GE07bhg4c13u:1318": "tathātmā jīvaḥ sarvatra deva-mānavādāv uccāvace dehe sthito 'pi tad-dharmair na lipyate saukṣmyād eva ||32||",
  "GE07bhg4c13u:1319": "__________________________________________________________",
  "GE07bhg4c13u:1320": "BhG 13.33",
  "GE07bhg4c13u:1321": "yathā prakāśayaty ekaḥ kṛtsnaṃ lokam imaṃ raviḥ |",
  "GE07bhg4c13u:1322": "kṣetraṃ kṣetrī tathā kṛtsnaṃ prakāśayati bhārata ||33||",
  "GE07bhg4c13u:1323": "śrīdharaḥ : asaṅgatvāl lepo nāstīty ākāśa-dṛṣṭāntena darśitam |",
  "GE07bhg4c13u:1324": "prakāśakatvāc ca prakāśya-dharmair na yujyata iti ravi-dṛṣṭāntenāha yathā prakāśayatīti | spaṣṭo 'rthaḥ ||",
  "GE07bhg4c13u:1325": "madhusūdanaḥ :",
  "GE07bhg4c13u:1326": "na kevalam asaṅga-svabhāvād ātmā nopalipyate prakāśakatvād api parkāśya-dharmair na lipyate iti sa-dṛṣṭāntam āha yatheti |",
  "GE07bhg4c13u:1327_0": "yathā ravir eka eva kṛtsnaṃ sarvam imaṃ lokaṃ dehendriya-saṃghātaṃ rūpavad vastu-mātram",
  "GE07bhg4c13u:1327_1": "iti yāvat prakāśayati na ca prakāśya-dharmair lipyate na vā prakāśya-bhedād bhidyate",
  "GE07bhg4c13u:1327_2": "tathā kṣetrī kṣetrajña eka eva kṛtsnaṃ kṣetraṃ prakāśayati |",
  "GE07bhg4c13u:1328": "he bhārata ! ataeva na prakāśya-dharmair lipyate na vā prakāśya-bhedād bhidyata ity arthaḥ |",
  "GE07bhg4c13u:1329": "sūryo yathā sarva-lokasya cakṣuḥ",
  "GE07bhg4c13u:1330": "na lipyate cākṣuṣair bāhya-doṣaiḥ |",
  "GE07bhg4c13u:1331": "ekas tathā sarva-bhūtāntarātmā",
  "GE07bhg4c13u:1332": "na lipyate loka-duḥkhena bāhyaḥ || iti [KaṭhU 2.2.11] śruteḥ ||",
  "GE07bhg4c13u:1333": "viśvanāthaḥ : prakāśakatvāt prakāśya-dharmair na yujyata iti sa-dṛṣṭāntam āha yatheti |",
  "GE07bhg4c13u:1334": "ravir yathā prakāśakaḥ prakāśya-dharmair na yujyate, tathā kṣetrī paramātmā |",
  "GE07bhg4c13u:1335": "sūryo yathā sarva-lokasya cakṣur",
  "GE07bhg4c13u:1336": "na lipyate cākṣuṣair bāhya-doṣaiḥ |",
  "GE07bhg4c13u:1337": "ekas tathā sarva-bhūtāntarātmā",
  "GE07bhg4c13u:1338": "na lipyate śoka-duḥkhena bāhyaḥ || iti [KaṭhU 2.2.11] śruteḥ ||",
  "GE07bhg4c13u:1339": "baladevaḥ : deha-dharmeṇālipta evātmā sva-dharmeṇa dehaṃ puṣṇātīty āha yatheti |",
  "GE07bhg4c13u:1340_0": "yathaiko ravir imaṃ kṛtsnaṃ lokaṃ prakāśayati prabhayā tathaikaḥ kṣetrī jīvaḥ kṛtsnam",
  "GE07bhg4c13u:1340_1": "āpāda-mastakam idaṃ kṣetraṃ dehaṃ prakāśayati cetayati cetanayety evam āha guṇād",
  "GE07bhg4c13u:1340_2": "vā lokavad [Vs 2.3.26] iti ||",
  "GE07bhg4c13u:1341": "__________________________________________________________",
  "GE07bhg4c13u:1342": "BhG 13.34",
  "GE07bhg4c13u:1343": "kṣetra-kṣetrajñayor evam antaraṃ jñāna-cakṣuṣā |",
  "GE07bhg4c13u:1344": "bhūta-prakṛti-mokṣaṃ ca ye vidur yānti te param ||34||",
  "GE07bhg4c13u:1345": "śrīdharaḥ : adhyāyārtham upasaṃharati kṣetra-kṣetrajñayor iti |",
  "GE07bhg4c13u:1346_0": "evam ukta-prakāreṇa kṣetra-ksetrajñayor antaraṃ bhedaṃ viveka-jñāna-lakṣaṇena cakṣuṣā",
  "GE07bhg4c13u:1346_1": "ye viduḥ tathā xexam uktā bhūtānāṃ prakṛtis tasyāḥ sakāśān mokṣaṃ mokṣopāyaṃ dhyānādikaṃ",
  "GE07bhg4c13u:1346_2": "ca ye viduḥ te paraṃ padaṃ yānti ||34 ||",
  "GE07bhg4c13u:1347": "viviktau yena tattvena miśrau prakṛti-puruṣau |",
  "GE07bhg4c13u:1348": "taṃ vande paramānandaṃ nanda-nandanam īśvaram ||",
  "GE07bhg4c13u:1349": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
  "GE07bhg4c13u:1350": "prakṛti-puruṣa-viveka-yogo nāma trayodaśo 'dhyāyaḥ ||13||",
  "GE07bhg4c13u:1351": "madhusūdanaḥ : idānīm adhyāyārthaṃ saphalam upasaṃharati kṣetreti |",
  "GE07bhg4c13u:1352_0": "kṣetra-kṣetrajñayor prāg-vyākhyātayor evam uktena prakāreṇāntaram paraspara-vailakṣaṇyaṃ",
  "GE07bhg4c13u:1352_1": "jāḍya-caitanya-vikāritva-nirvikāritvādi-rūpaṃ jñāna-cakṣuṣā śāstrācāryopadeśa-janitātma-jñāna-rūpeṇa",
  "GE07bhg4c13u:1352_2": "cakṣuṣā ye vidur bhūta-prakṛti-mokṣaṃ ca bhūtānāṃ sarveṣāṃ prakṛtir avidyā māyākhyā",
  "GE07bhg4c13u:1352_3": "tasyāḥ paramārthātma-vidyayā mokṣam abhāva-gamanaṃ ca ye vidur jānanti yānti te paraṃ",
  "GE07bhg4c13u:1352_4": "paramārthātma-vastu-svarūpaṃ kaivalyaṃ,",
  "GE07bhg4c13u:1353": "na punar dehaṃ ādadata ity arthaḥ |",
  "GE07bhg4c13u:1354": "tad evam amānitvādi-sādhana-niṣṭhasya kṣetra-kṣetrajña-viveka-vijñānavataḥ sarvānartha-nivṛttyā parama-puruṣārtha-siddhir iti siddham ||34||",
  "GE07bhg4c13u:1355_0": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
  "GE07bhg4c13u:1355_1": "śrīmad-bhagavad-gītā-gūḍhārtha-dīpikāyām kṣetra-kṣetrajña-viveko nāma trayodaśo 'dhyāyaḥ",
  "GE07bhg4c13u:1356": "||13||",
  "GE07bhg4c13u:1357": "viśvanāthaḥ :",
  "GE07bhg4c13u:1358_0": "adhyāyam upasaṃharati kṣetreṇa saha kṣetrajñayor jīvātma-paramātmanor antaraṃ bhedaṃ",
  "GE07bhg4c13u:1358_1": "tathā bhūtānāṃ prāṇināṃ prakṛteḥ sakāśān mokṣaṃ mokṣopāyaṃ dhyānādikaṃ ca ye vidus",
  "GE07bhg4c13u:1358_2": "te paraṃ padaṃ yānti ||34 ||",
  "GE07bhg4c13u:1359": "dvayoḥ kṣetrajñayor madhye jīvātmā kṣetra-dharma-bhāk |",
  "GE07bhg4c13u:1360": "badhyate mucyate jñānād ity adhyāyārtha īritaḥ ||",
  "GE07bhg4c13u:1361": "iti sārārtha-varṣiṇyāṃ harṣiṇyāṃ bhakta-cetasām |",
  "GE07bhg4c13u:1362": "trayodaśo 'yaṃ gītāsu saṅgataḥ saṅgataḥ satām ||",
  "GE07bhg4c13u:1363": "||13||",
  "GE07bhg4c13u:1364": "baladevaḥ : adhyāyārtham upasaṃharan taj-jñāna-phalam āha kṣetreti |",
  "GE07bhg4c13u:1365_0": "kṣetreṇa sahitayoḥ kṣetrajñayor jīveśayor evaṃ mad-ukti-vidhayāntaraṃ bhedaṃ jñāna-cakṣuṣā",
  "GE07bhg4c13u:1365_1": "vaidharmya-viṣayaka-prajñā-netreṇa ye vidus tathābhūtānāṃ prakṛteḥ sakāśān mokṣaṃ",
  "GE07bhg4c13u:1365_2": "ca tat-sādhanam amānitvādikaṃ ye vidus te prakṛteḥ paraṃ sarvotkṛṣṭaṃ para-vyomākhyaṃ",
  "GE07bhg4c13u:1365_3": "mat-padaṃ yāntīti ||34 ||",
  "GE07bhg4c13u:1366": "jīveśau deha-madhyasthau tatrādyo deha-dharma-yuk |",
  "GE07bhg4c13u:1367": "badhyate mucyate bodhād iti jñānaṃ trayodaśāt ||",
  "GE07bhg4c13u:1368": "iti śrīmad-bhagavad-gītopaniṣad-bhāṣye trayodaśo 'dhyāyaḥ ||13||",
  "GE07bhg4c13u:1369": "____________________________",
  "GE07bhg4c13u:1370": "[*ENDNOTE] All the verses quoted here are found in Rāmānuja 's commentary.",
  "GE07bhg4c13u:1371": "bhagavad-gītā - trayodaśo 'dhyāyaḥ"
}