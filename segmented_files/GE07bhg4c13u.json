{
    "GE07bhg4c13u:0": "BhG 13.1",
    "GE07bhg4c13u:1": "śrī-bhagavān uvāca idaṃ śarīraṃ kaunteya kṣetram ity abhidhīyate |",
    "GE07bhg4c13u:2": "etad yo vetti taṃ prāhuḥ kṣetrajña iti tadvidaḥ ||1||",
    "GE07bhg4c13u:3": "śrīdharaḥ :",
    "GE07bhg4c13u:4": "bhaktānām aham uddhartā saṃsārād ity avādi yat |",
    "GE07bhg4c13u:5": "tradośe 'tha tat-siddhyai tattva-jñānam udīryate ||",
    "GE07bhg4c13u:6": "teṣām ahaṃ samuddhartā mṛtyu-saṃsāra-sāgarāt, bhavāmi na cirāt pārtha",
    "GE07bhg4c13u:7": "[Gītā 12.7] iti pūrvaṃ pratijñātam |",
    "GE07bhg4c13u:8": "na cātma-jñānaṃ vinā saṃsārād uddharaṇaṃ sambhavatīti tattva-jñānopadeśārthaṃ",
    "GE07bhg4c13u:9": "prakṛti-puruṣa-vivekādhyāya ārabhyate |",
    "GE07bhg4c13u:10": "tatra yat saptame 'dhyāye aparā parā ceti prakṛti-dvayam uktaṃ tayor avivekāj jīva-bhāvam",
    "GE07bhg4c13u:11": "cid-aṃśasyāyaṃ saṃsāraḥ |",
    "GE07bhg4c13u:12": "yābhyāṃ ca jīvopabhogārtham īśvarasya",
    "GE07bhg4c13u:13": "sṛṣṭy-ādiṣu pravṛttiḥ |",
    "GE07bhg4c13u:14": "tad eva prakṛti-dvayaṃ",
    "GE07bhg4c13u:15": "kṣetra-kṣetrajña-śabda-vācyaṃ parasparaṃ viviktaṃ tattvato nirūpayiṣyan bhagavān uvāca idam iti |",
    "GE07bhg4c13u:16": "idaṃ bhogāyatanaṃ śarīraṃ kṣetram ity abhidhīyate |",
    "GE07bhg4c13u:17": "saṃsārasya praroha-bhūmitvāt |",
    "GE07bhg4c13u:18": "etad yo vetti ahaṃ mameti manyate taṃ kṣetrajña iti prāhuḥ |",
    "GE07bhg4c13u:19": "kṛṣībalavat tat-phala-bhoktṛtvāt |",
    "GE07bhg4c13u:20": "tad-vidaḥ kṣetra-kṣetrajñayor vivekajñāḥ ||1||",
    "GE07bhg4c13u:21": "madhusūdanaḥ :",
    "GE07bhg4c13u:22": "dhyānābhyāsa-vaśīkṛtena manasā tan nirguṇaṃ niṣkriyaṃ jyotiḥ kiṃcana yogino yadi paraṃ paśyanti paśyantu te |",
    "GE07bhg4c13u:23": "asmākaṃ tu tad eva locana-camatkārāya bhūyāc ciraṃ kālindī-pulineṣu yat kim api tan nīlaṃ maho dhāvati ||",
    "GE07bhg4c13u:24": "prathama-madhyama-ṣaṭkayos tat-tvaṃ-padārthāv uktāv uttaras tu ṣaṭko",
    "GE07bhg4c13u:25": "vākyārtha-niṣṭhaḥ samyag-dhī-pradhāno 'dhunārabhyate |",
    "GE07bhg4c13u:26": "tatra - teṣām ahaṃ samuddhartā mṛtyu-saṃsāra-sāgarād bhavāmi [Gītā 12.7] iti prāg uktam",
    "GE07bhg4c13u:27": "na",
    "GE07bhg4c13u:28": "cātma-jñāna-lakṣaṇān mṛtyor ātma-jñānaṃ vinoddharaṇaṃ sambhavati |",
    "GE07bhg4c13u:29": "ato",
    "GE07bhg4c13u:30": "yādṛśenātma-jñānena mṛtyu-saṃsāra-nivṛttir yena ca tattva-jñānena yuktā",
    "GE07bhg4c13u:31": "adveṣṭṛtvādi-guṇa-śālinaḥ saṃnyāsinaḥ prāgvyākhyātās tadātma-tattva-jñānaṃ",
    "GE07bhg4c13u:32": "vaktavyam |",
    "GE07bhg4c13u:33": "tac cādvitīyena paramātmanā saha jīvasyābhedam eva viṣayīkaroti |",
    "GE07bhg4c13u:34": "tad-bheda-bhrama-hetukatvāt sarvānarthasya |",
    "GE07bhg4c13u:35_0": "tatra jīvānāṃ saṃsāriṇāṃ pratikṣetraṃ bhinnānām asaṃsāriṇaikena paramātmanā katham",
    "GE07bhg4c13u:35_1": "abhedaḥ syād ity āśaṅkāyāṃ saṃsārasya bhinnatvasya cāvidyā-kalpitānātma-dharmatvān",
    "GE07bhg4c13u:35_2": "na jīvasya saṃsāritvaṃ bhinnatvaṃ ceti vacanīyam |",
    "GE07bhg4c13u:36": "tad arthaṃ dehendriyāntaḥ-karaṇebhyaḥ kṣetrebhyo vivekena kṣetrajñaḥ puruṣo jīvaḥ pratikṣetram eka eva nirvikāra iti pratipādanāya",
    "GE07bhg4c13u:37": "kṣetra-kṣetrajña-vivekaḥ kriyate 'sminn adhyāye |",
    "GE07bhg4c13u:38": "tatra ye dve prakṛtī",
    "GE07bhg4c13u:39": "bhūmy-ādi-kṣetra-rūpatayā jīva-rūpa-kṣetrajñatayā cāpara-para-śabda-vācye",
    "GE07bhg4c13u:40": "sūcite tad-vivekena tattvaṃ nirūpayiṣyan śrī-bhagavān uvāca idaṃ śarīram iti |",
    "GE07bhg4c13u:42": "idam indriyāntaḥ-karaṇa-sahitaṃ bhogāyatanaṃ śarīraṃ he kaunteya ! kṣetram ity abhidhīyate",
    "GE07bhg4c13u:43": "sasyasyevāsminn asakṛt karmaṇaḥ phalasya nirvṛtteḥ |",
    "GE07bhg4c13u:44": "etad yo vetti ahaṃ mamety abhimanyate taṃ kṣetrajña iti prāhuḥ kṛṣībalavat tat-phala-bhoktṛtvāt",
    "GE07bhg4c13u:45": "tad-vidaḥ kṣetra-kṣetrajñayor viveka-vidaḥ |",
    "GE07bhg4c13u:46_0": "atra cābhidhīyata iti karmaṇi prayogeṇa kṣetrasya jaḍatvāt karmatvaṃ kṣetrajña-śabde",
    "GE07bhg4c13u:46_1": "ca dvityāṃ vinaveti-śabdam āharan svaprakāśatvāt karmatvābhāvam avivekina evāhuḥ",
    "GE07bhg4c13u:46_2": "sthūla-dṛśām agocaratvād iti kathayituṃ",
    "GE07bhg4c13u:47": "vilakṣaṇa-vacana-vyaktyaikatra kartṛ-padopādānena ca nirdiśati bhagavān",
    "GE07bhg4c13u:48": "viśvanāthaḥ :",
    "GE07bhg4c13u:49": "namo 'stu bhagavad-bhaktyai kṛpayā svāṃśa-leśataḥ |",
    "GE07bhg4c13u:50": "jñānādiṣv api tiṣṭhet tat sārthakī-karaṇā yayā ||",
    "GE07bhg4c13u:51": "ṣaṭke tṛtīye 'tra bhakt--miśraṃ jñānaṃ nirūpyate |",
    "GE07bhg4c13u:52": "tan-madhye kevalā bhaktir api bhaṅgyā prakṛṣyate ||",
    "GE07bhg4c13u:53": "trayodaśe śarīraṃ ca jīvātma-paramātmanoḥ |",
    "GE07bhg4c13u:54": "jñānasya sādhanaṃ jīvaḥ prakṛtiś ca viśiṣyate ||",
    "GE07bhg4c13u:55": "tad evaṃ dvitīyena ṣaṭkena kevalayā bhaktyā bhagavat-prāptiḥ |",
    "GE07bhg4c13u:56": "tato 'nyā",
    "GE07bhg4c13u:57": "ahaṃgrahopāsanādyās tisra upāsanāś coktāḥ |",
    "GE07bhg4c13u:58": "atha prathama-ṣatkoditānāṃ",
    "GE07bhg4c13u:59": "niṣkāmakarma-yogināṃ bhakti-miśra-jñāṇād eva mokṣas tac ca jñānaṃ saṅkṣepād uktam api punaḥ kṣetra-kṣetrajñādi-vivecanena vivarituṃ tṛitīyaṃ ṣaṭkam ārabhate ||",
    "GE07bhg4c13u:60": "tatra kiṃ kṣetraṃ kaḥ kṣetrajña ity apekṣāyām āha idam iti |",
    "GE07bhg4c13u:61": "idaṃ sendriyaṃ bhogāyatanaṃ śarīraṃ kṣetraṃ saṃsārasya praroha-bhūmitvāt |",
    "GE07bhg4c13u:62": "tad yo vetti bandha-daśāyām ahaṃ-mamety abhimanyamānaṃ sva-sambandhitvenaiva",
    "GE07bhg4c13u:63": "jānāti, mokṣa-daśāyām ahaṃ-mamety-abhimāna-rahitaḥ sva-sambandha-rahitam",
    "GE07bhg4c13u:64": "evayo jānāti, tam ubhayāvasthaṃ jīvaṃ kṣetrajñam iti prāhuḥ |",
    "GE07bhg4c13u:65": "kṛṣībalavat sa eva kṣetrajñas tat-phala-bhoktā ca |",
    "GE07bhg4c13u:66": "yad uktaṃ bhagavatā --",
    "GE07bhg4c13u:67": "adanti caikaṃ phalam asya gṛdhnā grāmecarā ekam araṇya-vāsāḥ |",
    "GE07bhg4c13u:68": "haṃsā ya ekaṃ bahurūpam ijyair māyāmayaṃ veda sa veda vedam || iti |",
    "GE07bhg4c13u:69": "[BhP 11.12.23]",
    "GE07bhg4c13u:70": "asyārthaḥ gṛdhnantīti gṛdhrā grāmecarā baddha-jīvā asya vṛkṣasyakaṃ phalaṃ",
    "GE07bhg4c13u:71": "duḥkham adanti, pariṇāmataḥ svargāder api duḥkha-rūpatvāt |",
    "GE07bhg4c13u:72": "araṇya-vāsā",
    "GE07bhg4c13u:73": "haṃsā mukta-jīvā eka-phalaṃ sukham adanti, sarvathā",
    "GE07bhg4c13u:74": "sukha-rūpasyāpavargasyāpy etaj-janyatvāt |",
    "GE07bhg4c13u:75": "evam ekam api saṃsāra-vṛkṣaṃ",
    "GE07bhg4c13u:76": "bahuvidha-naraka-svargāpavarga-prāpakatvād bahu-rūpaṃ",
    "GE07bhg4c13u:77": "māyā-śakti-samudbhūtatvān māyāmayam |",
    "GE07bhg4c13u:78": "ijyaiḥ pūjyair gurubhiḥ kṛtvā yo vedeti tad-vidaḥ kṣetra-kṣetrajñayor veditāraḥ ||1||",
    "GE07bhg4c13u:79": "baladevaḥ :",
    "GE07bhg4c13u:80": "kathitāḥ pūrva-ṣaṭkābhyām arthāj jīvādayo 'tra ye |",
    "GE07bhg4c13u:81": "svarūpāṇi viśodhyante teṣāṃ ṣaṭke 'ntime sphuṭam ||",
    "GE07bhg4c13u:82": "bhaktau pūrvopadiṣṭāyāṃ jñānaṃ dvāraṃ bhavaty ataḥ |",
    "GE07bhg4c13u:83": "deha-jīveśa-vijñānaṃ tad vaktavyaṃ trayodaśe ||",
    "GE07bhg4c13u:84": "ādya-ṣaṭke niṣkāma-karma-sādhyaṃ j-jñānopayogitayā darśitam |",
    "GE07bhg4c13u:85": "madhya-ṣatke",
    "GE07bhg4c13u:86": "tu bhakti-śabditaṃ paramātmopāsanaṃ tan-mahima-nigada-pūrvakam upadiṣṭam |",
    "GE07bhg4c13u:87": "tac ca kevalaṃ tad-vaśyatākaraṃ sat tat-prāpakam |",
    "GE07bhg4c13u:88": "ārtādīnāṃ tu tam upāsīnānām ārti-vināśādi-karaṃ tad-ekānti-prasaṅgena kevalaṃ sat tat-prāpakaṃ ca |",
    "GE07bhg4c13u:89": "yogena jñānena copasṛṣṭaṃ tv aiśvarya-pradhāna-tad-rūpopalambhakaṃ mocakaṃ cety uktam |",
    "GE07bhg4c13u:90": "tathāsminn antya-ṣatke",
    "GE07bhg4c13u:91": "prakṛti-puruṣa-tat-saṃyoga-hetuka-jagat tad-īśvara-svarūpāṇi",
    "GE07bhg4c13u:92": "karma-jñāna-bhakti-svarūpāṇi ca vivicyante |",
    "GE07bhg4c13u:93": "jñāna-vaiśadyāya etāvat trayogaśe 'sminn adhyāye deha-jīva-pareśa-svarūpāṇi vivecanīyāni |",
    "GE07bhg4c13u:94": "dehādi-viviktasyāpi jīvātmano deha-sambandha-hetus",
    "GE07bhg4c13u:95": "tad-vivekānusandhi-prakāraś ca vimarśanīyaḥ |",
    "GE07bhg4c13u:96": "tad idam arthajātam abhidhātuṃ bhagavān uvāca idam iti |",
    "GE07bhg4c13u:97": "he kaunteya idaṃ sendriya-prāṇaṃ",
    "GE07bhg4c13u:98": "śarīraṃ bhoktur jīvasya bhogya-sukha-duḥkhādi-prarohakatvāt kṣetram ity abhidhīyate tattva-jñaiḥ",
    "GE07bhg4c13u:99": "etac charīraṃ devo 'haṃ mānavo 'haṃ sthūlo 'ham",
    "GE07bhg4c13u:100": "ity ajñair ātma-bhedena pratīyamānam api yaḥ śayyāsanādivad-ātmano bhannam",
    "GE07bhg4c13u:101": "ātma-bhoga-mokṣa-sādhanaṃ ca vetti, taṃ vedyāc charīrāt tad-veditṛtayā",
    "GE07bhg4c13u:102": "bhinnaṃ tad-vidaḥ kṣetra-kṣetrajña-svarūpa-jñāḥ kṣetrajñam iti prāhuḥ |",
    "GE07bhg4c13u:103": "bhoga-mokṣa-sādhanatvaṃ śarīrasyoktaṃ śrī-bhagavate -",
    "GE07bhg4c13u:104": "adanti caikaṃ phalam asya gṛdhnā grāmecarā ekam araṇya-vāsāḥ |",
    "GE07bhg4c13u:105": "haṃsā ya ekaṃ bahu-rūpam ijyair",
    "GE07bhg4c13u:106": "māyā-mayaṃ veda sa veda vedam || iti |",
    "GE07bhg4c13u:107": "[BhP 11.12.23]",
    "GE07bhg4c13u:108": "śarīrātmavādī tu kṣetrajño na, kṣetratvema taj-jñānābhāvāt ||1||",
    "GE07bhg4c13u:109": "BhG 13.2",
    "GE07bhg4c13u:110": "kṣetrajñaṃ cāpi māṃ viddhi sarva-kṣetreṣu bhārata |",
    "GE07bhg4c13u:111": "kṣetra-kṣetrajñayor jñānaṃ yat taj jñānaṃ mataṃ mama ||2||",
    "GE07bhg4c13u:112": "śrīdharaḥ : tad evaṃ saṃsāriṇaḥ svarūpam uktam |",
    "GE07bhg4c13u:113": "idānīṃ tasyaiva pāramārthikam asaṃsāri-svarūpam āha kṣetrajñam iti |",
    "GE07bhg4c13u:114": "ta ca kṣetrajñaṃ saṃsāriṇaṃ jīvaṃ vastutaḥ sarva-kṣetreṣv anugataṃ mām eva viddhi |",
    "GE07bhg4c13u:115": "tattvam asi iti śrutyā lakṣitena cid-aṃśena mad-rūpasyoktatvāt ādarārtham eva taj-jñānaṃ stauti |",
    "GE07bhg4c13u:116": "kṣetra-kṣetrajñayor yad evaṃ vailakṣaṇeyan jñānaṃ tad eva mokṣa-hetutvān mama jñanaṃ matam",
    "GE07bhg4c13u:117": "anyat tu vṛthā-pāṇḍityam |",
    "GE07bhg4c13u:118": "bandha-hetutvād ity arthaḥ |",
    "GE07bhg4c13u:119": "tad uktaṃ --",
    "GE07bhg4c13u:120": "tat karma yan na bandhāya sā vidyā yā vimuktaye |",
    "GE07bhg4c13u:121": "āyāsāyāparaṃ karma vidyānyā śilpa-naipuṇam || iti |",
    "GE07bhg4c13u:122": "madhusūdanaḥ : evaṃ dehendriyādi-vilakṣaṇaṃ sva-prakāśaṃ kṣetrajñam abhidhāya tasya pāramārthikaṃ tattvam asaṃsāri-paramātmanaikyam āha kṣetrajñam apīti |",
    "GE07bhg4c13u:123": "sarva-kṣetreṣu ya ekaḥ kṣetrajñaḥ svaprakāśa-caitanya-rūpo nityo vibhuś ca",
    "GE07bhg4c13u:124": "tam avidyādhyāropita-kartṛtva-bhoktṛtvādi-saṃsāra-dharmaṃ kṣetrajñam",
    "GE07bhg4c13u:125": "avidyaka-rūpa-parityāgena mām īśvaram asaṃsāriṇam",
    "GE07bhg4c13u:126": "advitīya-brahmānanda-rūpaṃ viddhi jānīhi |",
    "GE07bhg4c13u:127": "he bhārata ! evaṃ ca kṣetraṃ",
    "GE07bhg4c13u:128": "māyā-kalpitaṃ mithyā |",
    "GE07bhg4c13u:129": "kṣetrajñaś ca paramārtha-satyas",
    "GE07bhg4c13u:130": "tad-bhramādhiṣṭhānam iti kṣetra-kṣetrajñayor yaj jñānaṃ tad eva",
    "GE07bhg4c13u:131": "mokṣa-sādhanatvāj jñānam avidyā-virodhi-prakāśa-rūpaṃ mama matam anyat tv ajñānam eva tad-virodhitvād ity abhiprāyaḥ |",
    "GE07bhg4c13u:132": "atra jīveśvarayor āvidyako bhedaḥ pāramārthikas tv abheda ity atra yuktayo",
    "GE07bhg4c13u:133": "bhāṣya-kṛdbhir varṇitāḥ |",
    "GE07bhg4c13u:134": "asmābhis tu grantha-vistara-bhayāt prāg eva bahudhoktatvāc ca nopanyastāḥ ||2||",
    "GE07bhg4c13u:135": "viśvanāthaḥ : evaṃ kṣetra-jñānāt jīvātmanaḥ kṣetrajñatvam uktam,",
    "GE07bhg4c13u:136": "paramātmanas tu tato 'pi kārtsnyena sarva-kṣetrajñatvāt kṣetrajñatvam āha kṣetrajñam iti",
    "GE07bhg4c13u:137": "sarva-kṣetreṣu niyantṛtvena sthitaṃ māṃ paramātmānaṃ kṣetrajñaṃ viddhi |",
    "GE07bhg4c13u:138": "jīvānāṃ pratyekam akaika-kṣetra-jñnānāṃ tad api na",
    "GE07bhg4c13u:139": "kṛtsnam |",
    "GE07bhg4c13u:140": "mama tv ekasyaiva sarva-kṣetrajñatvaṃ kṛtsnam eveti viśeṣo",
    "GE07bhg4c13u:141": "jñeyaḥ |",
    "GE07bhg4c13u:142": "kiṃ jñānam ity apekṣāyām āha kṣetreṇa saha kṣetrajñayor jīvātma-paramātanor yaj jñānaṃ kṣetra-jīvātma-paramātmanāṃ yaj jñānam ity",
    "GE07bhg4c13u:143": "arthaḥ |",
    "GE07bhg4c13u:144": "tad eva jñānaṃ mama mataṃ sammataṃ ca |",
    "GE07bhg4c13u:145": "tatra -grantha-virodhād",
    "GE07bhg4c13u:146": "vyākhyāntareṇa ekātmavāda-pakṣo nānukartavyaḥ ||2||",
    "GE07bhg4c13u:147": "baladevaḥ : kṣetra-jñānāj jīvātmanaḥ kṣetrajñatvam uktam |",
    "GE07bhg4c13u:148": "atha paramātmanas tad āha kṣetrajñaṃ cāpi mām iti |",
    "GE07bhg4c13u:149": "he bhārat sarva-kṣetreṣu",
    "GE07bhg4c13u:150": "māṃ ca kṣetrajñaṃ viddhi |",
    "GE07bhg4c13u:151": "apir avadhāraṇe |",
    "GE07bhg4c13u:152": "jīvāḥ svaṃ svaṃ kṣetraṃ",
    "GE07bhg4c13u:153": "svabhoga-mokṣa-sādhanaṃ jānantaḥ kṣetrajñāḥ prajāvat |",
    "GE07bhg4c13u:154": "ahaṃ tu sarveśvara eka eva sarvāṇi tāni bhartavyāni ca jānan tat-sarva-kṣetrajño rājavad ity arthaḥ |",
    "GE07bhg4c13u:155": "sarveśvarsyāpi kṣetreśvarasyāpi kṣetrajñatvaṃ --",
    "GE07bhg4c13u:156": "kṣetrāṇi hi śarīrāṇi bījaṃ cāpi śubhāśubhe |",
    "GE07bhg4c13u:157": "tāni vetti sa yogātmā tataḥ kṣetrajña ucyate || ity ādi smṛtibhyaḥ |",
    "GE07bhg4c13u:158": "kiṃ jñānam ity apekṣāyām āha kṣetreti |",
    "GE07bhg4c13u:159": "kṣetreṇa sahitau kṣetrajñau",
    "GE07bhg4c13u:160": "jīva-parau kṣetra-kṣetrajñau |",
    "GE07bhg4c13u:161": "tat-sahitayos tayor mitho vivekena",
    "GE07bhg4c13u:162": "yaj-jñānaṃ tad eva jñānaṃ mama matam |",
    "GE07bhg4c13u:163": "tato 'nyathā tv ajñānam ity arthaḥ",
    "GE07bhg4c13u:164": "idam atra bodhyam --prakṛti-jīveśvarāṇāṃ",
    "GE07bhg4c13u:165": "bhogyatva-bhoktṛtva-niyantṛtva-dharmakatvān mithaḥ-sampṛktānām api teṣāṃ na tat tad-dharma-sāṅkaryaṃ citrāmbara-rūpavad ity evam āha sūtrakāraḥ --",
    "GE07bhg4c13u:166": "na tu dṛṣṭānta-bhāvāt iti |",
    "GE07bhg4c13u:167": "śrutayaś ca prakṛty-ādīnāṃ",
    "GE07bhg4c13u:168": "vivikta-tad-dharmakatām āhuḥ[*ENDNOTE] --",
    "GE07bhg4c13u:169": "pṛthag ātmānaṃ preritāraṃ ca matvā juṣṭas tatas tenāmṛtatvam eti |",
    "GE07bhg4c13u:170": "[ŚvetU 1.6]",
    "GE07bhg4c13u:171": "jñājñau dvāv ajāv īśānīśānāv ajā hy ekā bhoktṛ-bhogārtha-yuktau |",
    "GE07bhg4c13u:172": "[ŚvetU 1.9]",
    "GE07bhg4c13u:173": "kṣaraṃ pradhānam amṛtākṣaraṃ haraḥ kṣarātmānāv īśate deva ekaḥ |",
    "GE07bhg4c13u:174": "[ŚvetU 1.10]",
    "GE07bhg4c13u:175": "bhoktā bhogyaṃ preritāraṃ ca matvā sarvaṃ proktaṃ trividhaṃ brahmam etat |",
    "GE07bhg4c13u:176": "[ŚvetU 1.12]",
    "GE07bhg4c13u:177": "ajām ekām lohita-śukla-kṛṣṇāṃ",
    "GE07bhg4c13u:178": "bahvīḥ prajāḥ sṛjamānāṃ sarūpāḥ |",
    "GE07bhg4c13u:179": "ajo hy eko juṣamāṇo 'nuśete",
    "GE07bhg4c13u:180": "jahāty enāṃ bhukta-bhogāṃ ajo 'nyaḥ || [ŚvetU 4.5]",
    "GE07bhg4c13u:181": "pradhāna-kṣetrajña-patir guṇeśaḥ |",
    "GE07bhg4c13u:182": "[ŚvetU 6.16] ity ādayaḥ |",
    "GE07bhg4c13u:183": "atrāpi kṣarākṣara-śabda-bodhyāt kṣetra-kṣetrajña-rūpād yugalāt svasya puruṣottamasyānyatvaṃ vakṣyati dvāv imau puruṣau ity ādibhis tasmān mithaḥ",
    "GE07bhg4c13u:184": "sampṛktānām api prakṛty-ādīnāṃ viviktatayā jñānaṃ tāttvikam iti |",
    "GE07bhg4c13u:185": "yat tv ekātma-vādinaḥ kṣetrajñaṃ cāpi māṃ viddhi ity atra",
    "GE07bhg4c13u:186": "sāmānādhikaraṇya-pratītyā sarveśvarasyaiva sato 'syā vidyayaiva",
    "GE07bhg4c13u:187": "kṣetrajña-bhāvo rajjor iva bhujaṅgamatvam |",
    "GE07bhg4c13u:188": "tan-nivṛttaye harer āptatamasyedaṃ vākyaṃ kṣetrajñaṃ cāpi mām iti rajjur iyaṃ na bhujaṅga",
    "GE07bhg4c13u:189": "āpta-vākyād bhujaṅgatva-bhrāntir iva kṣetrajñatva-bhrāntir asmād vākyād vinaśyatīty āhus tat kilopadeśyāsambhavād eva nirastam iti dehino 'smin",
    "GE07bhg4c13u:190": "ity asya bhāṣye draṣṭavyam |",
    "GE07bhg4c13u:191": "evaṃ tu vyākhyātaṃ yujyate |",
    "GE07bhg4c13u:192": "ca-śabdaḥ",
    "GE07bhg4c13u:193": "kṣetra-samuccayārthaḥ |",
    "GE07bhg4c13u:194": "kṣetraṃ kṣetrajñaṃ ca mām eva viddhi |",
    "GE07bhg4c13u:195": "mad-adhīna-sthiti-pravṛttikatvān mad-vyāpyatvāc ca mad-ātmakaṃ jānīhīti |",
    "GE07bhg4c13u:196": "evam evoktaṃ kṣetra-ksetrajñayor iti |",
    "GE07bhg4c13u:197": "tayor",
    "GE07bhg4c13u:198": "mad-adhīna-pravṛttikatvādibhir mad-ātmakatayā yaj-jñānaṃ taj jñānaṃ mama",
    "GE07bhg4c13u:199": "matam ito 'nyathā tv amatam iti |",
    "GE07bhg4c13u:200": "BhG 13.3",
    "GE07bhg4c13u:201": "tat kṣetraṃ yac ca yādṛk ca yad-vikāri yataś ca yat |",
    "GE07bhg4c13u:202": "sa ca yo yat-prabhāvaś ca tat samāsena me śṛṇu ||3||",
    "GE07bhg4c13u:203": "śrīdharaḥ : tatra yady api caturviṃśatyā bhedair bhinnā prakṛtiḥ kṣetram ity ābhipretaṃ tathāpi deha-rūpeṇa pariṇatāyām eva tasyām ahaṃ-bhāvena",
    "GE07bhg4c13u:204": "avivekaḥ sphuṭa iti |",
    "GE07bhg4c13u:205": "tad-vivekārtham idaṃ śarīraṃ kṣetram ity ādy uktam |",
    "GE07bhg4c13u:206": "tad etat prapañcayiṣyan pratijānīte tad iti |",
    "GE07bhg4c13u:207": "yad uktaṃ mayā kṣetraṃ tat kṣetraṃ yat svarūpato jaḍaṃ dṛśyādi-svabhāvām |",
    "GE07bhg4c13u:208": "yādṛg yādṛśaṃ ca",
    "GE07bhg4c13u:209": "icchādi-dharmakam |",
    "GE07bhg4c13u:210": "yad-vikāri yair indriyādi-vikārair yuktam |",
    "GE07bhg4c13u:211": "yataś ca prakṛti-puruṣa-saṃyogād bhavati |",
    "GE07bhg4c13u:212": "yad iti yaiḥ prakāraiḥ",
    "GE07bhg4c13u:213": "sthāvara-jaṅgamādi-bhedaiḥ, bhinnam ity arthaḥ |",
    "GE07bhg4c13u:214": "sa ca kṣetrajño",
    "GE07bhg4c13u:215": "yat-svarūpo yat-prabhāvaś ca acintyaiśvarya-yogena yaiḥ prabhāvaiḥ sampannaḥ taṃ sarvaṃ saṅkṣepeto mattaḥ śṛṇu ||3||",
    "GE07bhg4c13u:216": "madhusūdanaḥ : saṃkṣepeṇoktam arthaṃ vivarītum ārabhate tat kṣetram iti |",
    "GE07bhg4c13u:217": "tad idaṃ śarīram iti prāg uktaṃ jaḍa-varga-rūpaṃ kṣetraṃ yac ca svarūpeṇa",
    "GE07bhg4c13u:218": "jaḍa-dṛśya-paricchinnādi-svabhāvaṃ yādṛk cecchādi-dharmakaṃ yad-vikāri",
    "GE07bhg4c13u:219": "yair indriyādi-vikārair yuktam |",
    "GE07bhg4c13u:220": "yataś ca kāraṇād yat kāryam utpadyata iti śeṣaḥ |",
    "GE07bhg4c13u:221": "athavā yataḥ prakṛti-puruṣa-saṃyogād bhavati |",
    "GE07bhg4c13u:222": "yad iti yaiḥ",
    "GE07bhg4c13u:223": "sthāvara-jaṅgamādi-bhedair bhinnam ity arthaḥ |",
    "GE07bhg4c13u:224": "atrāniyamena",
    "GE07bhg4c13u:225": "ca-kāra-prayogāt sarva-samuccayo draṣṭavyaḥ |",
    "GE07bhg4c13u:226": "sa ca kṣetrajñayor yaḥ svarūpataḥ sva-prakāśa-caitanyānanda-svabhāvaḥ |",
    "GE07bhg4c13u:227": "yat-prabhāvaś ca ye prabhāvā upādhi-kṛtāḥ śaktayo yasya tat-kṣetra-kṣetrajña-yāthātmyaṃ",
    "GE07bhg4c13u:228": "sarva-viśeṣaṇa-viśiṣṭaṃ samāsena saṃkṣepeṇa me mama vacanāc chṛṇu |",
    "GE07bhg4c13u:229": "śrutvāvadhārayety arthaḥ ||13.3||",
    "GE07bhg4c13u:230": "viśvanāthaḥ : saṅkṣepeṇoktam arthaṃ vivaritum ārabhate tat kṣetraṃ śarīraṃ yac ca mahābhūta-prāṇendriyādi-saṅghāta-rūpam",
    "GE07bhg4c13u:231": "yādṛk",
    "GE07bhg4c13u:232": "yādṛśecchādi-dharmakam |",
    "GE07bhg4c13u:233": "yad vikāri vairi-priyādi-vikārair yuktam |",
    "GE07bhg4c13u:234": "yataś ca prakṛti-puruṣa-saṃyogād udbhūtam |",
    "GE07bhg4c13u:235": "yad iti yaiḥ",
    "GE07bhg4c13u:236": "sthāvara-jaṅgamādi-bhedair bhinnam ity arthaḥ |",
    "GE07bhg4c13u:237": "sa kṣetrajño jīvātmā paramātmā ca |",
    "GE07bhg4c13u:238": "yat tad iti napuṃsakam anapuṃsakennaikavac ceti eka-śeṣaḥ |",
    "GE07bhg4c13u:239": "samāsena saṅkṣepeṇa ||3||",
    "GE07bhg4c13u:240": "baladevaḥ : saṅkṣepeṇoktam arthaṃ viśadayitum āha tad iti |",
    "GE07bhg4c13u:241": "tat kṣetraṃ śarīraṃ yac ca yad dravyaṃ yādṛk yad-āśraya-bhūtaṃ yad-vikāri yair vikārair upetaṃ",
    "GE07bhg4c13u:242": "yataś ca hetor udbhūtaṃ yat prayojanakaṃ ca |",
    "GE07bhg4c13u:243": "yad iti yat svarūpaṃ |",
    "GE07bhg4c13u:244": "sa ca kṣetrajño jīva-lakṣaṇaḥ pareśa-lakṣaṇaś ca yo yat",
    "GE07bhg4c13u:245": "svarūpo ya-prabhāvo yac-chaktikaś ca |",
    "GE07bhg4c13u:246": "napuṃsakam anapuṃsakenaikav cāsyānyatrasyām iti sūtrāt ||3||",
    "GE07bhg4c13u:247": "BhG 13.4",
    "GE07bhg4c13u:248": "ṛṣibhir bahudhā gītaṃ chandobhir vividhaiḥ pṛthak |",
    "GE07bhg4c13u:249": "brahma-sūtra-padaiś caiva hetumadbhir viniścitaiḥ ||4||",
    "GE07bhg4c13u:250": "śrīdharaḥ : kair vistareṇoktasyāyaṃ saṅkṣepa ity apekṣāyām āha ṛṣibhir iti |",
    "GE07bhg4c13u:251": "ṛṣibhir vaśiṣṭhādibhiḥ |",
    "GE07bhg4c13u:252": "yoga-śāstreṣu dhyāna-dhāraṇādi-viṣayatvena",
    "GE07bhg4c13u:253": "virājādirūpeṇa bahudhā gītaṃ nirūpitam |",
    "GE07bhg4c13u:254": "vividhair vicitrair nitya-naimittaika-kāmya-karmādi-viṣayaiḥ |",
    "GE07bhg4c13u:255": "chandobhir vedaiḥ |",
    "GE07bhg4c13u:256": "nānā-yajanīya-devatādi-rūpeṇa bahudhā gītam |",
    "GE07bhg4c13u:257": "brahmaṇaḥ sūtraiḥ padaiś ca",
    "GE07bhg4c13u:258": "| brahma sūtryate sūcyate ebhir iti brahma-sūtrāṇi |",
    "GE07bhg4c13u:259": "yato vā imāni bhūtāni jāyante [TaittU 3.1.1] ity ādīni taṭastha-lakṣaṇa-parāṇy upaniṣad-vākyāni",
    "GE07bhg4c13u:260": "| tathā ca brahma padyate gamyate sākṣāj jñāyata ebhir iti padāni",
    "GE07bhg4c13u:261": "svarūpa-lakṣaṇa-parāṇi satyaṃ jñānam anantaṃ brahma ity ādīni |",
    "GE07bhg4c13u:262": "taiś ca bahudhā gītam |",
    "GE07bhg4c13u:263": "kiṃ ca hetumadbhiḥ sad eva saumyedam agra āsīt katham asataḥ saj jāyeta [Chā 6.2.1] iti |",
    "GE07bhg4c13u:264": "tathā ko hy evānyāt kaḥ prāṇyāt yad eṣa ākāśa ānando na syāt eṣa hy evānandayati [TaittU 2.7.1] ity ādi yuktimadbhiḥ |",
    "GE07bhg4c13u:265": "anyād apāna-ceṣṭāṃ kaḥ kuryāt |",
    "GE07bhg4c13u:266": "prāṇyāt prāṇa-vyāpāraṃ vā kaḥ kuryāt iti śruti-padayor arthaḥ |",
    "GE07bhg4c13u:267": "viniścitair",
    "GE07bhg4c13u:268": "upakramopasaṃhāraika-vākyatayā 'sandigdhārtha-pratipādakair ity arthaḥ |",
    "GE07bhg4c13u:269": "tad evam etair vistareṇoktaṃ duḥsaṅgrahaṃ saṅkṣepatas tubhyaṃ kathayiṣyāmi |",
    "GE07bhg4c13u:270": "tac chṛṇv ity arthaḥ |",
    "GE07bhg4c13u:271": "yad vā athāto brahma-jijñāsā [Vs. 1.1.1] ity ādīni brahma-sūtrāṇi gṛhyante |",
    "GE07bhg4c13u:272": "tāny eva brahma padyate niścīyate ebhir iti padāni |",
    "GE07bhg4c13u:273": "tair hetumadbhiḥ īkṣater nāśabdam [Vs. 1.1.5], ānandamayo",
    "GE07bhg4c13u:274": "'bhyāsāt [Vs 1.1.13] ity ādibhir yuktimadbhir viniścitair ity arthaḥ |",
    "GE07bhg4c13u:275": "śeṣaṃ samānam ||4||",
    "GE07bhg4c13u:276": "madhusūdanaḥ : kair vistareṇoktasyāyaṃ saṃkṣepa ity apekṣāyāṃ śrotṛ-buddhi-prarocanārthaṃ stuvann āha ṛṣibhir iti |",
    "GE07bhg4c13u:277": "ṛṣibhir vasiṣṭhādibhir yoga-śāstreṣu dhāraṇā-dhyāna-viṣayatvena bahudhā gītaṃ nirūpitam",
    "GE07bhg4c13u:278": "etena yoga-śāstra-pratipādyatvam uktam |",
    "GE07bhg4c13u:279": "vividhair",
    "GE07bhg4c13u:280": "nitya-naimittika-kāmya-karmādi-viṣayaiś chandobhir ṛg-ādi-mantrair",
    "GE07bhg4c13u:281": "brāhmaṇaiś ca pṛthag vivekato gītam |",
    "GE07bhg4c13u:282": "etena karma-kāṇḍa-pratipādyatvam",
    "GE07bhg4c13u:283": "uktam |",
    "GE07bhg4c13u:284": "brahma-sūtra-padaiś ca brahma sūtryate sūcyate kiṃcid vyavadhānena",
    "GE07bhg4c13u:285": "pratipādyata ebhir iti brahma-sūtrāṇi -- yato vā imāni bhūtāni jāyante |",
    "GE07bhg4c13u:286": "yena jātāni jīvanti |",
    "GE07bhg4c13u:287": "yat prayanty abhisaṃviśanti |",
    "GE07bhg4c13u:288": "[TaittU 3.1.1] ity ādīni taṭastha-lakṣaṇa-parāṇy upaniṣad-vākyāni tathā padyate brahma sākṣāt pratipādyata ebhir iti padāni svarūpa-lakṣaṇa-parāṇi satyaṃ jñānam anantaṃ",
    "GE07bhg4c13u:289": "brahma ity ādīni tair brahma-sūtraiḥ padaiś ca |",
    "GE07bhg4c13u:290": "hetumadbhiḥ -- sad eva saumyedam agra āsīd.. ekam evādvitīyam [Chā 6.2.1] ity upakramya",
    "GE07bhg4c13u:291_0": "dhaika āhur asad evedam agra āsīd ekam evādvitīyaṃ tasmād asataḥ saj jāyate iti nāstika-matam",
    "GE07bhg4c13u:291_1": "upanyasya kutas tu khalu somyaivaṃ syād iti hovāca katham asataḥ saj jāyate ity ādi-yuktīḥ",
    "GE07bhg4c13u:291_2": "pratipādayadbhir viniścitair upakramopasaṃhāraika-vākyatayā sandeha-śūnyārtha-pratipādakair",
    "GE07bhg4c13u:292": "bahudhā gītaṃ ca |",
    "GE07bhg4c13u:293": "etena jñāna-kāṇḍa-pratipādyatvam uktam |",
    "GE07bhg4c13u:294": "evam etair ativastareṇoktaṃ kṣetra-kṣetrajña-yāthātmyaṃ saṃkṣepeṇa tubhyaṃ kathayiṣyāmi tac chṛṇv ity arthaḥ |",
    "GE07bhg4c13u:295": "athavā brahma-sūtrāṇi tāni padāni ceti",
    "GE07bhg4c13u:296": "karma-dhārayaḥ |",
    "GE07bhg4c13u:297": "tatra vidyā-sūtrāṇi ātmety evopāsīta ity ādīni",
    "GE07bhg4c13u:298": "avidyā-sūtrāṇi na sa veda yathā paśuḥ ity ādīni tair gītam iti ||4||",
    "GE07bhg4c13u:299": "viśvanāthaḥ : kair vistareṇoktasyāyaṃ saṅkṣepa ity apekṣāyām āha ṛṣibhir vaśiṣṭhādibhir yoga-śāstreṣu",
    "GE07bhg4c13u:300": "chandobhir vedaiḥ |",
    "GE07bhg4c13u:301": "brahma-sūtrāṇi athāto",
    "GE07bhg4c13u:302": "brahma-jijñāsā [Vs. 1.1.1] ity ādīni tāny eva sūtrāṇi |",
    "GE07bhg4c13u:303": "brahma padyate jñāyate ebhir iti tāni |",
    "GE07bhg4c13u:304": "tathā taiḥ kīdṛśair hetumadbhiḥ |",
    "GE07bhg4c13u:305": "īkṣater nāśabdam [Vs. 1.1.5], ānandamayo 'bhyāsāt [Vs. 1.1.13] iti yuktimadbhir viniścitair viśeṣato niścitārthaiḥ |",
    "GE07bhg4c13u:306": "baladevaḥ : idaṃ kṣetra-kṣetrajña-yāthātmyaṃ kair vistareṇoktaṃ yat",
    "GE07bhg4c13u:307": "samāsena brūṣa ity apekṣāyām āha ṛṣibhir iti |",
    "GE07bhg4c13u:308": "ṛṣibhiḥ parāśarādibhir etat",
    "GE07bhg4c13u:309": "kṣetrādi-svarūpaṃ bahudhā gītam -",
    "GE07bhg4c13u:310": "ahaṃ tvaṃ ca tathānye bhūtair uhyāma pārthiva |",
    "GE07bhg4c13u:311": "guṇa-pravāha-patito bhūta-vargo 'pi yāty ayam ||",
    "GE07bhg4c13u:312": "karma-vaśyā guṇā hy ete sattvādyāḥ pṛthivī-pate |",
    "GE07bhg4c13u:313": "avidyā-sañcitaṃ karma tac cāśeṣeṣu jantuṣu ||",
    "GE07bhg4c13u:314": "ātmā śuddho 'kṣaraḥ śānto nirguṇaḥ prakṛteḥ paraḥ |",
    "GE07bhg4c13u:315": "pravṛddhy-apacayau nāsya ekasyākhila-jantuṣu || [ViP 2.13.69]",
    "GE07bhg4c13u:316": "ity ādibhiḥ |",
    "GE07bhg4c13u:317": "tathā chandobhir vedair vividhair sarvair bahudhā tad gītaṃ yajuḥ-śākhāyāṃ tasmād vā etasmād ātmana ākāśaḥ sambhūtaḥ [TaittU 2.1.3]",
    "GE07bhg4c13u:318": "ity ādinā brahma pucchaṃ pratiṣṭhā [TaittU 2.5.1] ity",
    "GE07bhg4c13u:319_0": "antenānnamaya-prāṇa-maya-mano-maya-vijñāna-mayānanda-mayāḥ pañca puruṣāḥ paṭhitās",
    "GE07bhg4c13u:319_1": "teṣv anna-mayādi-trayaṃ jaḍaṃ kṣetra-svarūpaṃ, tato bhinno vijñāna-mayo jīvas tasya",
    "GE07bhg4c13u:319_2": "bhokteti jīva-kṣetrajña-svarūpaṃ |",
    "GE07bhg4c13u:320": "tasmāc ca bhinnaḥ sarvāntara ānanda-maya itīśvara-kṣetrajña-svarūpam uktam |",
    "GE07bhg4c13u:321": "evaṃ vedāntareṣu mṛgyam |",
    "GE07bhg4c13u:322": "brahma-sūtra-rūpaiḥ padair vākyaiś ca tad-yāthātmyaṃ",
    "GE07bhg4c13u:323": "gītam |",
    "GE07bhg4c13u:324": "teṣu na viyad aśruteḥ [Vs. 2.3.1] ity ādinā kṣetra-svarūpaṃ, nātmā śruteḥ [Vs. 2.3.18] ity ādinā jīva-svarūpaṃ, parāt tu tac chruteḥ [Vs.",
    "GE07bhg4c13u:325": "2.3.39] ity ādineśvara-svarūpam |",
    "GE07bhg4c13u:326": "sphuṭam anyat ||",
    "GE07bhg4c13u:327": "BhG 13.5-6",
    "GE07bhg4c13u:328": "mahā-bhūtāny ahaṃkāro buddhir avyaktam eva ca |",
    "GE07bhg4c13u:329": "indriyāṇi daśaikaṃ ca pañca cendriya-gocarāḥ ||5||",
    "GE07bhg4c13u:330": "icchā dveṣaḥ sukhaṃ duḥkhaṃ saṃghātaś cetanā dhṛtiḥ |",
    "GE07bhg4c13u:331": "etat kṣetraṃ samāsena sa-vikāram udāhṛtam ||6||",
    "GE07bhg4c13u:332": "śrīdharaḥ : tatra kṣetra-svarūpam āha mahābhūtānīti dvābhyām |",
    "GE07bhg4c13u:333": "mahā-bhūtāni bhūmy-ādīni pañca |",
    "GE07bhg4c13u:334": "ahaṅkāras tat-kāraṇa-bhūtaḥ |",
    "GE07bhg4c13u:335": "buddhir vijñānātmakaṃ mahat-tattvam |",
    "GE07bhg4c13u:336": "avyaktaṃ mūla-prakṛtiḥ |",
    "GE07bhg4c13u:337": "indriyāṇi daśa bāhyāni jñāna-karmendriyāṇi |",
    "GE07bhg4c13u:338": "ekaṃ ca manaḥ |",
    "GE07bhg4c13u:339": "indriya-goccarāś ca pañca tan-mātra-rūpā eva śabdādaya ākāśādi-viśeṣa-guṇatayā vyaktāḥ santa indriya-viṣayāḥ pañca tad evaṃ caturviṃśati-tattvāni uktāni ||5||",
    "GE07bhg4c13u:340": "iccheti |",
    "GE07bhg4c13u:341": "icchādayaḥ prasiddhāḥ |",
    "GE07bhg4c13u:342": "saṅghātaḥ śarīram |",
    "GE07bhg4c13u:343": "cetanā jñānātmikā mano-vṛttiḥ |",
    "GE07bhg4c13u:344": "dhṛtir dhairyam |",
    "GE07bhg4c13u:345": "ete ceddhādayo dṛśyatvān nātma-dharmāḥ,",
    "GE07bhg4c13u:346": "api tu mano-dharmā eva |",
    "GE07bhg4c13u:347": "ataḥ kṣetrāntaḥpātina eva |",
    "GE07bhg4c13u:348": "upalakṣaṇaṃ caitat saṅkalpādīnām |",
    "GE07bhg4c13u:349": "tathā ca śrutiḥ -- kāmaḥ saṅkalpo vicikitsā śraddhāśraddhā dhṛtir adhṛtir hrīr dhīr bhīr ity etat sarvaṃ mana eva [BAU 1.5.3] iti |",
    "GE07bhg4c13u:350": "anena ca yādṛg iti pratijñātāḥ kṣetra-dharmā darśitāḥ |",
    "GE07bhg4c13u:351": "etat kṣetraṃ savikāram indriyādi-vikāra-sahitaṃ saṅkṣepeṇa tubhyaṃ mayoktam iti kṣetropasaṃhāraḥ",
    "GE07bhg4c13u:352": "madhusūdanaḥ : evaṃ prarocitāyārjunāya kṣetra-svarūpaṃ tāvad āha dvābhyām",
    "GE07bhg4c13u:353": "| mahānti bhūtāni bhūmy-ādīni pañca |",
    "GE07bhg4c13u:354": "ahaṅkāras tat-kāraṇa-bhūto",
    "GE07bhg4c13u:355": "'bhimāna-lakṣaṇaḥ |",
    "GE07bhg4c13u:356": "buddhir ahaṅkāra-kāraṇaṃ mahat-tattvam",
    "GE07bhg4c13u:357": "adhyavasāya-lakṣaṇam |",
    "GE07bhg4c13u:358": "avyaktaṃ tat-kāraṇaṃ sattva-rajas-tamo-guṇātmakaṃ",
    "GE07bhg4c13u:359": "pradhānaṃ sarva-kāraṇaṃ na kasyāpi kāryam |",
    "GE07bhg4c13u:360": "eva-kāraḥ",
    "GE07bhg4c13u:361": "prakṛty-avadhāraṇārthaḥ |",
    "GE07bhg4c13u:362": "etāvaty evāṣṭadhā prakṛtiḥ |",
    "GE07bhg4c13u:363": "ca-śabdo",
    "GE07bhg4c13u:364": "bheda-samuccayārthaḥ |",
    "GE07bhg4c13u:365": "tad evaṃ sāṅkhya-matena vyākhyātam |",
    "GE07bhg4c13u:366": "aupaniṣadānāṃ tu avyaktam avyākṛtam anirvacanīyaṃ māyākhyā pārameśvarī śaktiḥ |",
    "GE07bhg4c13u:367": "mama māyā duratyayā ity uktam |",
    "GE07bhg4c13u:368": "buddhiḥ sargādau tad-viṣayam īkṣaṇam |",
    "GE07bhg4c13u:369": "ahaṅkāra īkṣaṇānantaram ahaṃ bahu syām iti saṅkalpaḥ |",
    "GE07bhg4c13u:370": "tata ākāśādi-krameṇa",
    "GE07bhg4c13u:371": "pañca-bhūtotpattir iti |",
    "GE07bhg4c13u:372": "na hy avyakta-mahad-ahaṅkārāḥ sāṅkhya-siddhā",
    "GE07bhg4c13u:373": "aupaniṣadair upagamyante 'śabdatvādi-hetubhir iti sthitam |",
    "GE07bhg4c13u:374": "māyāṃ tu prakṛtiṃ vidyān māyinaṃ tu maheśvaram [ŚvetU 4.10] te dhyāna-yogānugatā",
    "GE07bhg4c13u:375": "apaśyan devātma-śaktiṃ sva-guṇair nigūḍhām [ŚvetU 1.3] iti",
    "GE07bhg4c13u:376": "śruti-pratipāditam avyaktam |",
    "GE07bhg4c13u:377": "tad aikṣata itīkṣaṇa-rūpā buddhiḥ |",
    "GE07bhg4c13u:378": "bahu syāṃ prajāyeya [ChāU 6.2.3] iti bahu-bhavana-saṅkalpa-rūpo 'haṅkāraḥ |",
    "GE07bhg4c13u:379": "tasmād vā etasmād ātmana ākāśaḥ sambhūtaḥ |",
    "GE07bhg4c13u:380": "ākāśād vāyuḥ |",
    "GE07bhg4c13u:381": "vāyor agniḥ |",
    "GE07bhg4c13u:382": "agner āpaḥ |",
    "GE07bhg4c13u:383": "adbhyaḥ pṛthivī [TaittU 1.1] iti pañca bhūtāni śrautāni |",
    "GE07bhg4c13u:384": "ayam eva pakṣaḥ sādhīyān |",
    "GE07bhg4c13u:385": "indriyāṇi daśaikaṃ ca śrotra-tvak-cakṣū-rasana-ghrāṇākhyāni pañca buddhīndriyāṇi vāk-pāṇi-pāda-pāyūpasthākhyāni pañca karmendriyāṇīti tāni |",
    "GE07bhg4c13u:386": "ekaṃ ca manaḥ saṅkalpa-vikalpātmakam |",
    "GE07bhg4c13u:387": "pañca cendriya-goccarāḥ",
    "GE07bhg4c13u:388": "śabda-sparśa-rūpa-rasa-gandhās te buddhīndriyāṇāṃ jñāpyatvena viṣayāḥ karmendriyāṇāṃ tu kāryatvena",
    "GE07bhg4c13u:389": "tāny etāni sāṅkhyāś caturviṃśati-tattvāny",
    "GE07bhg4c13u:390": "ācakṣante ||5||",
    "GE07bhg4c13u:391": "icchā sukhe tat-sādhane cedaṃ me bhūyād iti spṛhātmā citta-vṛttiḥ kāma iti rāga iti cocyate",
    "GE07bhg4c13u:392": "dveṣo duḥkhe tat-sādhane cedaṃ me mā bhūd iti spṛhā-virodhinī citta-vṛttiḥ krodha itīrṣyeti cocyate |",
    "GE07bhg4c13u:393": "sukhaṃ",
    "GE07bhg4c13u:394": "nirupādhīcchā-viṣayībhūtā dharmāsādhāraṇa-kāraṇikā citta-vṛttiḥ",
    "GE07bhg4c13u:395": "paramātma-sukha-vyañjikā |",
    "GE07bhg4c13u:396": "duḥkhaṃ nirupādhi-dveṣa-viṣayībhūtā",
    "GE07bhg4c13u:397": "citta-vṛttir adharmāsādhāraṇa-kāraṇikā |",
    "GE07bhg4c13u:398": "saṃghātaḥ",
    "GE07bhg4c13u:399": "pañca-mahā-bhūta-pariṇāmaḥ sendriyaṃ śarīram |",
    "GE07bhg4c13u:400": "cetanā",
    "GE07bhg4c13u:401": "svarūpa-jñāna-vyañjikā pramāṇa-sādhāraṇa-kāraṇikā citta-vṛttir jñānākhyā |",
    "GE07bhg4c13u:402": "dhṛtir avasannānāṃ dehendriyāṇām avaṣṭambha-hetuḥ prayatnaḥ |",
    "GE07bhg4c13u:403": "upalakṣaṇam etad icchādi-grahaṇam sarvāntaḥ-karaṇa-dharmāṇām |",
    "GE07bhg4c13u:404": "tathā ca śrutiḥ - kāmaḥ saṅkalpo vicikitsā śraddhā dhṛtir hrīr dhīr bhīr ity etat sarvaṃ mana",
    "GE07bhg4c13u:405": "[BAU 1.5.3] iti mṛd-ghaṭa itivad upādānābhedena kāryāṇāṃ kāmādīnāṃ",
    "GE07bhg4c13u:406": "mano-dharmatvam āha |",
    "GE07bhg4c13u:407": "etat paridṛśyamānaṃ sarvaṃ mahā-bhūtādi-dhṛty-antaṃ",
    "GE07bhg4c13u:408": "jaḍaṃ kṣetrajñena sākṣiṇāvabhāsyamānatvāt tad-anātmakaṃ kṣetraṃ bhāsyam acetanaṃ samāsenodāhṛtam uktam |",
    "GE07bhg4c13u:409": "nanu śarīrendriya-saṃghāta eva cetanaḥ kṣetrajña iti lokāyatikāḥ |",
    "GE07bhg4c13u:410": "cetanā kṣaṇikaṃ jñānam evātmeti sugatāḥ |",
    "GE07bhg4c13u:411": "icchā-dveṣa-prayatna-sukha-duḥkha-jñānāny ātmano liṅgam iti naiyāyikāḥ |",
    "GE07bhg4c13u:412": "tat kathaṃ kṣetram evaitat sarvam iti ? tatrāha sa-vikāram iti |",
    "GE07bhg4c13u:413": "vikāro janmādir nāśāntaḥ pariṇāmo nairuktaiḥ paṭhitaḥ |",
    "GE07bhg4c13u:414": "tat-sahitaṃ sa-vikāram",
    "GE07bhg4c13u:415": "idaṃ mahā-bhūtādi-dhṛty-antam ato na vikāra-sākṣi svotpatti-vināśayoḥ",
    "GE07bhg4c13u:416": "svena draṣṭum aśakyatvāt |",
    "GE07bhg4c13u:417": "anyeṣām api sva-dharmāṇāṃ sva-darśanam antareṇa darśanānupapatteḥ svenaiva sva-darśane ca kartṛ-karma-virodhān nirvikāra eva sarva-vikāra-sākṣī |",
    "GE07bhg4c13u:418": "tad uktaṃ -",
    "GE07bhg4c13u:419": "na rte syād vikriyāṃ duḥkhī sākṣitā kā vikāriṇaḥ |",
    "GE07bhg4c13u:420": "dhī-vikriyā-sahasrāṇāṃ sākṣyato 'ham avikriyaḥ || iti |",
    "GE07bhg4c13u:421": "tena vikāritvam eva kṣetra-cihnaṃ na tu parigaṇanam ity arthaḥ ||6||",
    "GE07bhg4c13u:422": "viśvanāthaḥ : tatra kṣetrasya svarūpam āha mahābhūtāny ākāśādīny ahaṅkāras",
    "GE07bhg4c13u:423": "tat-kāraṇam |",
    "GE07bhg4c13u:424": "buddhir vijñānātmakaṃ mahat-tattva, ahaṅkāra-kāraṇam |",
    "GE07bhg4c13u:425": "avyaktaṃ prakṛtir mahat-tattva-kāraṇam |",
    "GE07bhg4c13u:426": "indriyāṇi śrotrādīni daśaikaṃ ca manaḥ |",
    "GE07bhg4c13u:427": "indriya-gocarāḥ pañca śabdādayo viṣayās tad evaṃ caturviṃśati-tattvātmakam iti |",
    "GE07bhg4c13u:428": "icchādayaḥ prasiddhāḥ |",
    "GE07bhg4c13u:429": "saṅghātaḥ",
    "GE07bhg4c13u:430": "pañca-mahābhūta-pariṇāmo dehaḥ |",
    "GE07bhg4c13u:431": "cetanā jñānātmikā mano-vṛttir dhṛtir dhairyam icchādayaś caite mano-dharmā eva na tv ātma-dharmāḥ",
    "GE07bhg4c13u:432": "ataḥ kṣetrāntaḥpātina eva |",
    "GE07bhg4c13u:433": "upalakṣaṇaṃ caitat saṅkalpādīnām |",
    "GE07bhg4c13u:434": "tathā ca śrutiḥ",
    "GE07bhg4c13u:435": "-- kāmaḥ saṅkalpo vicikitsā śraddhā dhṛtir hrīr dhīr bhīr ity etat sarvaṃ mana eva [BAU 1.5.3] iti |",
    "GE07bhg4c13u:436": "anena yādṛg iti pratijñātāḥ kṣetra-dharmā",
    "GE07bhg4c13u:437": "darśitāḥ |",
    "GE07bhg4c13u:438": "etat kṣetraṃ sa-vikāraṃ janmādi-ṣaḍ-vikāra-sahitam ||5-6||",
    "GE07bhg4c13u:439": "baladevaḥ : tat kṣetraṃ yac ca ity ādyārdhakena vaktuṃ pratijñātaṃ kṣetra-svarūpam āha -- mahābhūtānīti dvābhyām |",
    "GE07bhg4c13u:440": "mahābhūtāni pañca khādīny ahaṅkāras tad-dhetus tāmaso bhūtādi-saṃjño buddhis tad-dheutr",
    "GE07bhg4c13u:441": "jñāna-pradhāno mahān avyaktaṃ tad-dhetuḥ |",
    "GE07bhg4c13u:442": "triguṇāvasthaṃ pradhānam indriyāṇi śrotrādīni pañca vāg-ādīni ca pañceti bhūtādi-khādy-antarālikāḥ",
    "GE07bhg4c13u:443": "sūkṣmāḥ śabdādi-tanmātrāḥ khādi-viśeṣa-guṇatayā vyaktāḥ santaḥ sthūlāḥ",
    "GE07bhg4c13u:444": "śrotrādi-pañcaka-grāhyā viṣayā ity arthaḥ |",
    "GE07bhg4c13u:445": "evaṃ caturviṃśati-tattvātmakaṃ",
    "GE07bhg4c13u:446": "kṣetraṃ jñeyam |",
    "GE07bhg4c13u:447": "icchādayaś catvāraḥ prasiddhāḥ saṅkalpādīnām upalakṣaṇam etat |",
    "GE07bhg4c13u:448": "ete manodharmāḥ kāmaḥ saṅkalpo vicikitsā śraddhā dhṛtir hrīr dhīr bhīr iti śruteḥ |",
    "GE07bhg4c13u:449_0": "yadyapy ātma-dharmā icchādayo ya ātmā ity ādau satya-kāmaḥ satya-saṅkalpaḥ iti śravaṇāt,",
    "GE07bhg4c13u:449_1": "paṭhed ya icchet puruṣaḥ iti sahasranāma-stotrāt, puruṣaḥ sukha-duḥkhānāṃ bhoktṛtve",
    "GE07bhg4c13u:449_2": "hetur uchyate iti vakṣyamāṇāc ca, tathāpi mano-dvārābhivyakter manodharmatvam |",
    "GE07bhg4c13u:450": "ataḥ kṣetrāntaḥpātaḥ |",
    "GE07bhg4c13u:451": "saṅghāto bhūta-pariṇāmo dehaḥ |",
    "GE07bhg4c13u:452": "sa ca cetanā dhṛitr bhogāya mokṣāya ca yatamānasya cetanasya jīvasyādhāratayotpanna ity arthaḥ",
    "GE07bhg4c13u:453": "| atra pradhānādi-dravyāṇi kṣetrārambhakāṇiti, ya cety asya",
    "GE07bhg4c13u:454": "śrotrādīndiriyāṇi śrotrāśritānīti yādṛg ity asyencchādīni kṣetra-kāryāṇīti",
    "GE07bhg4c13u:455": "| yad-vikārīty asya cetanā dhṛtir iti |",
    "GE07bhg4c13u:456": "yataś cety asya saṅghāta iti |",
    "GE07bhg4c13u:457": "yad ity asottaram uktam |",
    "GE07bhg4c13u:458": "etat kṣetraṃ savikāraṃ janmādi-ṣaḍ-vikāropetam",
    "GE07bhg4c13u:459": "udāhṛtam uktam ||5-6||",
    "GE07bhg4c13u:460": "BhG 13.7-11",
    "GE07bhg4c13u:461": "amānitvam adambhitvam ahiṃsā kṣāntir ārjavam |",
    "GE07bhg4c13u:462": "ācāryopāsanaṃ śaucaṃ sthairyam ātma-vinigrahaḥ ||7||",
    "GE07bhg4c13u:463": "indriyārtheṣu vairāgyam anahaṃkāra eva ca |",
    "GE07bhg4c13u:464": "janma-mṛtyu-jarā-vyādhi-duḥkha-doṣānudarśanam ||8||",
    "GE07bhg4c13u:465": "asaktir anabhiṣvaṅgaḥ putra-dāra-gṛhādiṣu |",
    "GE07bhg4c13u:466": "nityaṃ ca sama-cittatvam iṣṭāniṣṭopapattiṣu ||9||",
    "GE07bhg4c13u:467": "mayi cānanya-yogena bhaktir avyabhicāriṇī |",
    "GE07bhg4c13u:468": "vivikta-deśa-sevitvam aratir jana-saṃsadi ||10||",
    "GE07bhg4c13u:469": "adhyātma-jñāna-nityatvaṃ tattva-jñānārtha-darśanam |",
    "GE07bhg4c13u:470": "etaj jñānam iti proktam ajñānaṃ yad ato 'nyathā ||11||",
    "GE07bhg4c13u:471": "śrīdharaḥ : idānīm ukta-lakṣaṇāt kṣetrāt atiriktatayā jñeyaṃ śuddhaṃ kṣetrajñaṃ vistareṇa varṇayiṣyan śuddha-jñāna-sādhanāny āha amānitvam iti",
    "GE07bhg4c13u:472": "pañcabhiḥ |",
    "GE07bhg4c13u:473": "amānitvaṃ sva-guṇa-ślāghā-rāhityam |",
    "GE07bhg4c13u:474": "adambhitvaṃ",
    "GE07bhg4c13u:475": "dambha-rāhityam |",
    "GE07bhg4c13u:476": "ahiṃsā para-pīḍā-varjanam |",
    "GE07bhg4c13u:477": "kṣāntiḥ sahiṣṇutvam |",
    "GE07bhg4c13u:478": "ārjavam avakratā |",
    "GE07bhg4c13u:479": "ācāryopāsanaṃ sad-guru-sevā |",
    "GE07bhg4c13u:480": "śaucaṃ bāhma ābhyantaraṃ ca |",
    "GE07bhg4c13u:481": "tatra bāhyaṃ mṛj-jalādinā, ābhyantaraṃ ca rāgādi-mala-kṣālanam |",
    "GE07bhg4c13u:482": "tathā ca śrutiḥ --",
    "GE07bhg4c13u:483": "śaucaṃ ca dvividhaṃ proktaṃ bāhyam abhyantaraṃ tathā |",
    "GE07bhg4c13u:484": "mṛj-jalābhyāṃ smṛtaṃ bāhyaṃ bhāva-śuddhis tathāntaram || iti |",
    "GE07bhg4c13u:485": "dhairyaṃ san-mārge pravṛttasya tad-eka-niṣṭhatā |",
    "GE07bhg4c13u:486": "ātma-vinigrahaḥ",
    "GE07bhg4c13u:487": "śarīra-saṃyamaḥ |",
    "GE07bhg4c13u:488": "etaj jñānam iti proktam iti pañcamenānvayaḥ || kiṃ ca mayīti |",
    "GE07bhg4c13u:489": "mayi parameśvare |",
    "GE07bhg4c13u:490": "ananya-yogena sarvātma-dṛṣṭyā |",
    "GE07bhg4c13u:491": "avyābhicāriṇy ekāntā bhaktiḥ |",
    "GE07bhg4c13u:492": "viviktaḥ śuddha-citta-prasāda-karaḥ |",
    "GE07bhg4c13u:493": "taṃ deśaṃ sevituṃ śīlaṃ yasya tasya bhāvas tattvam |",
    "GE07bhg4c13u:494": "prākṛtānāṃ janānāṃ saṃsadi sabhāyām aratī raty-abhāvaḥ |",
    "GE07bhg4c13u:495": "kiṃ ca adhyātmeti |",
    "GE07bhg4c13u:496": "ātmānam adhikṛtya vartamānaṃ jñānam adhyātma-jñānam |",
    "GE07bhg4c13u:497": "tasmin nityatvaṃ nitya-bhāvaḥ |",
    "GE07bhg4c13u:498": "tattvaṃ",
    "GE07bhg4c13u:499": "padārtha-buddhi-niṣṭhatvam ity arthaḥ |",
    "GE07bhg4c13u:500": "tattva-jñānasyārthaḥ prayojanaṃ mokṣas tasya darśanaṃ mokṣasya sarvotkṛṣṭatvālocanam ity arthaḥ",
    "GE07bhg4c13u:501_0": "etad amānitvam adambhitvam ity ādi viṃśati-saṅkhyakaṃ yad uktam etaj jñānam iti proktaṃ",
    "GE07bhg4c13u:501_1": "vaśiṣṭhādibhiḥ jñāna-sādhanatvāt |ato 'nyathāsmād viparītaṃ mānitvādi yat tad ajñānam",
    "GE07bhg4c13u:501_2": "iti proktam |",
    "GE07bhg4c13u:502": "jñāna-virodhitvāt ataḥ sarvathā tyājyam ity arthaḥ ||7-11||",
    "GE07bhg4c13u:503": "madhusūdanaḥ : evaṃ kṣetraṃ pratipādya tat-sākṣiṇaṃ kṣetrajñaṃ kṣetrād vivekena vistarāt pratipādayituṃ taj-jñāna-yogyatvāyāmānitvādi-sādhanāny",
    "GE07bhg4c13u:504": "āha jñeyaṃ yat tad ity ataḥ prāktanaiḥ pañcabhiḥ amānitvam iti |",
    "GE07bhg4c13u:505": "vidyamānair avidyamānair vā guṇair ātmanaḥ ślāghanaṃ mānitvaṃ,",
    "GE07bhg4c13u:506": "lābha-pūjākhyātyarthaṃ svadharma-prakaṭī-karaṇaṃ dāmbhitvaṃ,",
    "GE07bhg4c13u:507": "kāya-vāṅ-manobhiḥ prāṇināṃ pīḍanaṃ hiṃsā, teṣāṃ varjanam amānitvam",
    "GE07bhg4c13u:508": "adambhitvam ahiṃsety uktam |",
    "GE07bhg4c13u:509": "parāparādhe citta-vikāra-hetau prāpte 'pi",
    "GE07bhg4c13u:510": "nirvikāra-cittatayā tad-aparādha-sahanaṃ kṣāntiḥ |",
    "GE07bhg4c13u:511": "ārjavam akauṭilyaṃ yathā-hṛdayaṃ vyavaharaṇaṃ para-pratāraṇā-rāhityam iti yāvat |",
    "GE07bhg4c13u:512": "ācāryo",
    "GE07bhg4c13u:513": "mokṣa-sādhanasyopadeṣṭātra vivakṣito na tu manūkta upanīyādhyāpakaḥ |",
    "GE07bhg4c13u:514": "tasya śuśrūṣānamaskārādi-prayogeṇa sevanam ācāryopāsanam |",
    "GE07bhg4c13u:515": "śaucaṃ bāhyaṃ kāya-malānāṃ mṛj-jalābhyāṃ kṣālanam ābhyantaraṃ ca mano-malānāṃ rāgādīnāṃ",
    "GE07bhg4c13u:516": "viṣaya-doṣa-darśana-rūpa-pratipakṣa-bhāvanayāpanayanam |",
    "GE07bhg4c13u:517": "sthairyaṃ",
    "GE07bhg4c13u:518": "mokṣa-sādhane pravṛttasyāneka-vidha-vighna-prāptāv api tad-aparityāgena",
    "GE07bhg4c13u:519": "punaḥ punar yatrādhikyam |",
    "GE07bhg4c13u:520": "ātma-vinigraha ātmano dehendriya-saṃghātasya",
    "GE07bhg4c13u:521": "svabhāva-prāptāṃ mokṣa-pratikūle pravṛttiṃ nirudhya mokṣa-sādhana eva vyavasthāpanam ||7||",
    "GE07bhg4c13u:522": "kiṃ ca - indriyārtheṣu śabdādiṣu dṛṣṭeṣv ānuśravikeṣu vā bhogeṣu",
    "GE07bhg4c13u:523": "rāga-virodhiny aspṛhātmikā citta-vṛttir vairāgyam |",
    "GE07bhg4c13u:524": "ātma-ślāghanābhāve 'pi",
    "GE07bhg4c13u:525": "manasi prādurbhūto 'haṃ sarvotkṛṣṭa iti garvo 'haṅkāras tad-abhāvo",
    "GE07bhg4c13u:526": "'nahaṅkāraḥ |",
    "GE07bhg4c13u:527": "ayoga-vyavacchedārtham eva-kāraḥ |",
    "GE07bhg4c13u:528": "samuccayārthaś ca-kāraḥ |",
    "GE07bhg4c13u:529": "tenāmānitvādīnāṃ viṃśati-saṅkhyākānāṃ samucito yoga eva jñānam iti proktaṃ",
    "GE07bhg4c13u:530": "na tv ekasyāpy abhāva ity arthaḥ |",
    "GE07bhg4c13u:531": "janmano",
    "GE07bhg4c13u:532": "garbha-vāsa-yoni-dvāra-niḥsaraṇa-rūpasya mṛtyoḥ",
    "GE07bhg4c13u:533": "sarva-marma-cchedana-rūpasya jarāyāḥ",
    "GE07bhg4c13u:534": "prajñā-śakti-tejo-nirodha-para-paribhavādi-rūpāyā vyādhīnāṃ",
    "GE07bhg4c13u:535": "jvarātisārādi-rūpāṇāṃ duḥkhānām",
    "GE07bhg4c13u:536": "iṣṭa-viyogāniṣṭa-saṃyogāniṣṭa-saṃyogāniṣṭa-saṃyoga-jānām",
    "GE07bhg4c13u:537": "adhyātmādhibhūtādhidaiva-nimittānāṃ doṣasya",
    "GE07bhg4c13u:538": "vāta-pitta-śleṣma-mala-mūtrādi-paripūrṇatvena kāya-jugupsitatvasya",
    "GE07bhg4c13u:539": "cānudarśanaṃ punaḥ punar ālocanaṃ janmādi-duḥkhānteṣu doṣasyānudarśanaṃ",
    "GE07bhg4c13u:540": "janmādi-vyādhy-anteṣu duḥkha-rūpa-doṣasyānudarśanam iti vā |",
    "GE07bhg4c13u:541": "idaṃ ca viṣaya-vairāgya-hetutvenātma-darśanasyopakaroti ||8||",
    "GE07bhg4c13u:542": "kiṃ ca |",
    "GE07bhg4c13u:543": "saktir mamedam ity etāvan-mātreṇa prītiḥ |",
    "GE07bhg4c13u:544": "abhiṣvaṅgas tv aham evāyam ity ananyatva-bhāvanayā prīty-atiśayo 'nyasmin sukhini duḥkhini vāham eva sukhī duḥkhī ceti |",
    "GE07bhg4c13u:545": "tad-rāhityam asaktir anabhiṣvaṅga iti coktam",
    "GE07bhg4c13u:546": "| kutra sakty-abhiṣvaṅgau varjanīyāv ata āha putra-dāra-gṛhādiṣu putreṣu dāreṣu gṛheṣu |",
    "GE07bhg4c13u:547": "ādi-grahaṇād anyeṣv api bhṛtyādiṣu sarveṣu sneha-viṣayeṣv",
    "GE07bhg4c13u:548": "ity arthaḥ |",
    "GE07bhg4c13u:549": "nityaṃ ca sarvadā ca sama-cittatvaṃ",
    "GE07bhg4c13u:550": "harṣa-viṣāda-śūnya-manastvam iṣṭāniṣṭopapattiṣu |",
    "GE07bhg4c13u:551": "upapattiḥ prāptiḥ |",
    "GE07bhg4c13u:552": "iṣṭopapattiṣu harṣābhāvo 'niṣṭopapattiṣu viṣādābhāva ity arthaḥ |",
    "GE07bhg4c13u:553": "caḥ samuccaye ||9||",
    "GE07bhg4c13u:554": "kiṃ ca |",
    "GE07bhg4c13u:555": "mayi ca bhagavati vāsudeve parameśvare bhaktiḥ",
    "GE07bhg4c13u:556": "sarvotkṛṣṭatva-jñāna-pūrvikā prītiḥ |",
    "GE07bhg4c13u:557": "ananya-yogena nānyo bhagavato vāsudevāt paro 'sty ataḥ sa eva no gatir ity evaṃ niścayenāpy avyabhicāriṇī kenāpi pratikūlena hetunā nivārayitum aśakyā |",
    "GE07bhg4c13u:558": "sāpi",
    "GE07bhg4c13u:559": "jñāna-hetuḥ prītir na yāvan mayi vāsudeva na mucyate deha-yogena tāvat",
    "GE07bhg4c13u:560": "[BhP 5.5.6] ity ukteḥ |",
    "GE07bhg4c13u:561": "viviktaḥ svabhāvataḥ saṃskārato vā śuddho 'śucibhiḥ sarpa-vyāghrādibhiś ca rahitaḥ suradhunī-pulinādi-śrita-prasāda-karo deśas tat-sevana-śīlatvaṃ",
    "GE07bhg4c13u:562": "vivikta-deśa-sevitvam |",
    "GE07bhg4c13u:563": "tathā ca śrutiḥ -",
    "GE07bhg4c13u:564": "same śucau śarkarā-vahni-bālukā-",
    "GE07bhg4c13u:565": "vivarjite śabda-jalāśrayādibhiḥ |",
    "GE07bhg4c13u:566": "mano 'nukūle na tu cakṣu-pīḍane",
    "GE07bhg4c13u:567": "guhā-nivātāśrayaṇe prayojayet || [ŚvetU 2.10] iti |",
    "GE07bhg4c13u:568_0": "janānām ātma-jñāna-vimukhānāṃ viṣaya-bhoga-lampaṭatopadeśakānāṃ saṃsadi samavāye",
    "GE07bhg4c13u:568_1": "tattva-jñāna-pratikūlāyām aratir aramaṇaṃ sādhūnāṃ tu saṃsadi tattva-jñānānukūlāyāṃ",
    "GE07bhg4c13u:568_2": "ratir ucitaiva |",
    "GE07bhg4c13u:569": "tathā coktam -",
    "GE07bhg4c13u:570": "saṅgaḥ sarvātmanā heyaḥ sa cety uktaṃ na śakyate |",
    "GE07bhg4c13u:571": "sa sadbhiḥ saha kartavyaḥ sataḥ saṅgo hi bheṣajam || iti ||10||",
    "GE07bhg4c13u:572": "kiṃ ca |",
    "GE07bhg4c13u:573": "adhyātma-jñānam ātmānam adhikṛtya pravṛttam",
    "GE07bhg4c13u:574": "ātmānātma-viveka-jñānam adhyātma-jñānaṃ tasmin nityatvaṃ tatraiva",
    "GE07bhg4c13u:575": "niṣṭhāvattvam |",
    "GE07bhg4c13u:576": "viveka-niṣṭho hi vākyārtha-jñāna-samartho bhavati |",
    "GE07bhg4c13u:577": "tattva-jñānasyāhaṃ brahmāsmīti sākṣātkārasya vedānta-vākya-karaṇakasyāmānityatvādi-sarva-sādhana-paripāka-phalasyārthaḥ",
    "GE07bhg4c13u:578": "prayojanam avidyā-tat-kāryātmaka-nikhila-duḥkha-nivṛtti-rūpaḥ",
    "GE07bhg4c13u:579": "paramānandātmāvāpti-rūpaś ca mokṣas tasya darśanam ālocanam |",
    "GE07bhg4c13u:580": "tattva-jñāna-phalālocane hi tat-sādhane pravṛttiḥ syāt |",
    "GE07bhg4c13u:581": "etad",
    "GE07bhg4c13u:582": "amānitvādi-tattva-jñānārtha-darśanāntaṃ viṃśati-saṅkhyākaṃ jñānam iti proktaṃ jñānārthatvāt",
    "GE07bhg4c13u:583": "ato 'nyathāsmād viparītaṃ mānitvādi yat tad ajñānam iti proktaṃ jñāna-virodhitvāt |",
    "GE07bhg4c13u:584": "tasmād ajñāna-parityāgena jñānam evopādeyam iti bhāvaḥ ||11||",
    "GE07bhg4c13u:585": "viśvanāthaḥ : ukta-lakṣaṇāt kṣetrād viviktatayā jñeyau",
    "GE07bhg4c13u:586": "jīvātma-paramātmānau kṣetrajñau vistareṇa varṇayiṣyan taj-jñānasya",
    "GE07bhg4c13u:587": "sādhanāny amānitvādīni viṃśatim āha pañcabhiḥ |",
    "GE07bhg4c13u:588": "atrāṣṭadaśa bhaktānāṃ jñānināṃ ca sādhāraṇāni kintu bhaktaiḥ mayi cānanya-yogena bhaktir avyabhicāriṇī ity ekam eva bhagavad-anubhava-sādhanatvena yatnataḥ kriyate |",
    "GE07bhg4c13u:589": "anyāni spatadaśoktābhyāsavatāṃ teṣāṃ svata evotpadyante na tu teṣu yatna iti sāmpradāyikāḥ",
    "GE07bhg4c13u:590": "antime dve tu jñāninām asādhāraṇa eva |",
    "GE07bhg4c13u:591": "atrāmānitvādīni vispaṣṭārthāni |",
    "GE07bhg4c13u:592": "śaucaṃ bāhyam abhyantaraṃ ca tathā ca smṛtiḥ --",
    "GE07bhg4c13u:593": "śaucaṃ ca dvividhaṃ proktaṃ bāhyam abhyantaraṃ tathā |",
    "GE07bhg4c13u:594": "mṛj-jalābhyāṃ smṛtaṃ bāhyaṃ bhāva-śuddhis tathāntaram || iti |",
    "GE07bhg4c13u:595": "ātma-vinigrahaḥ śarīra-saṃyamaḥ |",
    "GE07bhg4c13u:596": "janmādiṣu duḥkha-rūpasya",
    "GE07bhg4c13u:597": "doṣasyānudarśanaṃ punaḥ punaḥ paryālocanam |",
    "GE07bhg4c13u:598": "asaktiḥ putrādiṣu prīt-tyāgo",
    "GE07bhg4c13u:599": "'nabhiṣvaṅgaḥ putrādīnāṃ sukhe duḥkhe cāham eva sukhī duḥkhīty adhyāsābhāva iṣṭāniṣṭayor vyavahārikayor upapattiṣu prāptiṣu nityaṃ sarvadā samacittatvam |",
    "GE07bhg4c13u:600": "mayi śyāmasundarākāre 'nanya-yogena",
    "GE07bhg4c13u:601": "jñāna-karma-tapo-yogādy-amiśraṇena bhaktiś ca-kārād",
    "GE07bhg4c13u:602": "jñānādi-miśraṇa-prādhānyena ca |",
    "GE07bhg4c13u:603": "ādyā bhaktair anuṣṭheyā dvitīyā jñānibhir iti kecid, anye tv ananyā bhaktir yathā-premṇaḥ sādhanaṃ tathā paramātmānubhavasyāpīti jñāpanārtham atra ṣaṭke 'py uktir iti bhaktā",
    "GE07bhg4c13u:604": "vyācakṣate |",
    "GE07bhg4c13u:605": "jñāninas tv ananyenaiva yogena sarvātma-dṛṣṭyeti |",
    "GE07bhg4c13u:606": "avyabhicāriṇī pratidinam eva kartavyā |",
    "GE07bhg4c13u:607": "kenāpi nivārayitum aśakyā iti",
    "GE07bhg4c13u:608": "madhusūdana-sarasvatī-pādāḥ |",
    "GE07bhg4c13u:609": "ātmānam adhikṛtya vartamāṇaṃ jñānam",
    "GE07bhg4c13u:610": "adhyātma-jñānam |",
    "GE07bhg4c13u:611": "tasya nityatvaṃ nityānuṣṭheyatvaṃ",
    "GE07bhg4c13u:612": "padārtha-śuddhi-niṣṭhatvam ity arthaḥ |",
    "GE07bhg4c13u:613": "tattva-jñānasyārthaḥ prayojanaṃ mokṣas tasya darśanaṃ svābhīṣṭatvenālocanam ity arthaḥ |",
    "GE07bhg4c13u:614": "etad viṃśatikaṃ jñānaṃ sādhāraṇyena jīvātma-paramātmanor jñānasya sādhanam |",
    "GE07bhg4c13u:615": "asādhāraṇaṃ",
    "GE07bhg4c13u:616": "paramātma-jñānaṃ tv agre vaktavyam |",
    "GE07bhg4c13u:617": "tato 'nyathāsmād viparītaṃ mānitvādikam ||7-11||",
    "GE07bhg4c13u:618": "baladevaḥ : athoktāt kṣetrād vibhinnatvena jñeyaṃ kṣetrajña-dvayaṃ",
    "GE07bhg4c13u:619": "vistareṇa nirūpayiṣyan taj-jñāna-sādhanāny amānitvādīni viṃśatim āha",
    "GE07bhg4c13u:620": "pañcabhiḥ |",
    "GE07bhg4c13u:621": "amānitvaṃ sva-satkārānapekṣatvam |",
    "GE07bhg4c13u:622": "adambhitvaṃ",
    "GE07bhg4c13u:623": "dhārmikatva-khāti-phalaka-dharmācaraṇa-virahaḥ |",
    "GE07bhg4c13u:624": "ahiṃsā parāpīḍanam |",
    "GE07bhg4c13u:625": "kṣāntir apamāna-sahiṣṇutā |",
    "GE07bhg4c13u:626": "ārjavam cchadmiṣv api sāralyam |",
    "GE07bhg4c13u:627": "ācāryopāsanaṃ",
    "GE07bhg4c13u:628": "jñāna-pradasya guror akaitavena saṃsevanam |",
    "GE07bhg4c13u:629": "śaucaṃ",
    "GE07bhg4c13u:630": "bāhyābhyantara-pāvitryam |",
    "GE07bhg4c13u:631": "śaucaṃ ca dvividhaṃ proktaṃ bāhyam abhyantaraṃ tathā |",
    "GE07bhg4c13u:632": "mṛj-jalābhyāṃ smṛtaṃ bāhyaṃ bhāva-śuddhis tathāntaram || iti smṛteḥ |",
    "GE07bhg4c13u:633": "sthairyaṃ sad-vartmaika-niṣṭhatvam |",
    "GE07bhg4c13u:634": "ātma-vinigrahaḥ ātmānusandhi-pratīpād",
    "GE07bhg4c13u:635": "viṣayān manaso niyamanam |",
    "GE07bhg4c13u:636": "indriyārtheṣu śabdādi-viṣayeṣu pratīpeṣu vairāgyaṃ rucy-abhāvaḥ |",
    "GE07bhg4c13u:637": "anahaṅkāro dehādiṣv ātmābhimāna-tyāgaḥ |",
    "GE07bhg4c13u:638": "janmādiṣu duḥkha-rūpasya doṣasyānudarśanaṃ punaḥ punaś cintanam |",
    "GE07bhg4c13u:639": "putrādiṣu paramārtha-pratīpeṣv asaktiḥ pīti-tyāgaḥ |",
    "GE07bhg4c13u:640": "anabhiṣvaṅgas teṣu sukhiṣu duḥkhiṣu ca satsu tat-sukha-duḥkhānabhiniveśaḥ |",
    "GE07bhg4c13u:641": "iṣṭāniṣṭānām",
    "GE07bhg4c13u:642": "anukūla-pratikūlānām arthānām upapattiṣu prāptiṣu samacittatvaṃ",
    "GE07bhg4c13u:643": "harṣa-viṣāda-virahaḥ |",
    "GE07bhg4c13u:644": "nityaṃ sarvadā |",
    "GE07bhg4c13u:645": "mayi parameśe 'vyābhicāriṇī sthirā bhaktiḥ śravaṇādyā |",
    "GE07bhg4c13u:646": "ananya-yogenaikāntitvena mad-bhakta-sevā |",
    "GE07bhg4c13u:647": "tathā vivikta-deśa-sevitvaṃ",
    "GE07bhg4c13u:648": "nirjana-sthāna-priyatā janānāṃ grāmyāṇāṃ saṃsadi rati-tyāgaḥ |",
    "GE07bhg4c13u:649": "adhyātmam ātmani yaj jñānaṃ tasya nityatvaṃ sarvadā vimṛśyatvam |",
    "GE07bhg4c13u:650": "tattvaṃ tv ahaṃ paraṃ brahma vadanti tattva-vidas tattvaṃ yaj jñānam advayam ity ādi",
    "GE07bhg4c13u:651": "smṛteḥ |",
    "GE07bhg4c13u:652": "taj jñānasya yo 'rthas tat-prāpti-lakṣaṇas tasya darśanaṃ hṛdi",
    "GE07bhg4c13u:653": "smaraṇam |",
    "GE07bhg4c13u:654": "etad amānitvādikaṃ jñānaṃ paramparayā sākṣāc ca",
    "GE07bhg4c13u:655": "tad-upalabdhi-sādhanaṃ proktam |",
    "GE07bhg4c13u:656": "jñāyate upalabhyate 'nena iti vyutpatteḥ |",
    "GE07bhg4c13u:657": "yat tato 'nyathā viparītaṃ mānitvādi tad ajñānaṃ tad-upalabdhi-virodhīti",
    "GE07bhg4c13u:658": "BhG 13.12",
    "GE07bhg4c13u:659": "jñeyaṃ yat tat pravakṣyāmi yaj jñātvāmṛtam aśnute |",
    "GE07bhg4c13u:660": "anādimat paraṃ brahma na sat tan nāsad ucyate ||12||",
    "GE07bhg4c13u:661": "śrīdharaḥ : ebhiḥ sādhanair yaj jñeyaṃ tad āha jñeyam iti ṣaḍbhiḥ |",
    "GE07bhg4c13u:662": "yaj jñeyaṃ tat pravakṣyāmi |",
    "GE07bhg4c13u:663": "śrotur ādara-siddhaye jñāna-phalaṃ darśayati |",
    "GE07bhg4c13u:664": "yad vakṣyamāṇaṃ jñātvāmṛtaṃ mokṣaṃ prāpnoti |",
    "GE07bhg4c13u:665": "kiṃ tat anādimat |",
    "GE07bhg4c13u:666": "ādiman na bhavati iti anādimat |",
    "GE07bhg4c13u:667": "paraṃ niratiśayaṃ brahma |",
    "GE07bhg4c13u:668": "anādi ity etāvataiva bahuvrīhiṇānādimattve siddhe 'pi punar matupaḥ prayogaś chāndasaḥ |",
    "GE07bhg4c13u:669": "yad vā anādīti mat-param iti ca pada-dvayam |",
    "GE07bhg4c13u:670": "mam viṣṇoḥ paraṃ nirviśeṣaṃ rūpaṃ brahmety arthaḥ |",
    "GE07bhg4c13u:671": "tad evāha na san tan nāsad ucyate |",
    "GE07bhg4c13u:672": "vidhi-mukhena",
    "GE07bhg4c13u:673": "pramāṇasya viṣayaḥ sac-chabdenocyate |",
    "GE07bhg4c13u:674": "niṣedhaysa viṣayas tv",
    "GE07bhg4c13u:675": "asac-chabdenocyate |",
    "GE07bhg4c13u:676": "idaṃ tu tad-ubhaya-vilakṣaṇam |",
    "GE07bhg4c13u:677": "aviṣayatvād ity arthaḥ ||12||",
    "GE07bhg4c13u:678": "madhusūdanaḥ : ebhiḥ sādhanair jñāna-śabditaiḥ kiṃ jñeyam ity apekṣāyām āha jñeyaṃ yat tad ity ādi ṣaḍbhiḥ |",
    "GE07bhg4c13u:679": "yaj jñeyaṃ mumukṣuṇā tat pravakṣyāmi prakarṣeṇa spaṣṭatayā vakṣyāmi |",
    "GE07bhg4c13u:680": "śrotur abhimukhīkaraṇāya phalena stuvann āha yad vakṣyamāṇaṃ jñeyaṃ jñātvāmṛtam amṛtatvam aśnute saṃsārān mucyata ity arthaḥ |",
    "GE07bhg4c13u:681": "kiṃ tat ? anādimat ādiman na bhavatīty anādimat |",
    "GE07bhg4c13u:682": "paraṃ niratiśayaṃ brahma sarvato 'navacchinnaṃ paramātma-vastu |",
    "GE07bhg4c13u:683": "atrānādīty etāvataiva bahu-vrīhiṇārtha-lābhe 'py atiśāyane nitya-yoge vā matupaḥ prayogaḥ",
    "GE07bhg4c13u:684": "anādīti ca mat-param iti ca padaṃ kecid icchanti |",
    "GE07bhg4c13u:685": "mat saguṇād brahmaṇaḥ paraṃ nirviśeṣa-rūpaṃ brahmety arthaḥ |",
    "GE07bhg4c13u:686": "ahaṃ vāsudevākhyā parā śaktir yasyeti tv apavyākhyānam |",
    "GE07bhg4c13u:687": "nirviśeṣasya brahmaṇaḥ pratipādyatvena tatra śaktimattvasya avaktavyatvāt |",
    "GE07bhg4c13u:688": "nirviśeṣatvam evāha na sat tan nāsad ucyate |",
    "GE07bhg4c13u:689": "vidhi-mukhena pramāṇasya viṣayaḥ sac-chabdenocyate |",
    "GE07bhg4c13u:690": "niṣedha-mukhena pramāṇasya viṣayas tv",
    "GE07bhg4c13u:691": "asac-chabdena |",
    "GE07bhg4c13u:692": "idaṃ tu tad-ubhaya-vilakṣaṇaṃ nirviśeṣatvāt",
    "GE07bhg4c13u:693": "sva-prakāśa-caitanya-rūpatvāc ca yato vāco nivartante aprāpya manasā saha",
    "GE07bhg4c13u:694": "[TaittU 2.4.1] ity ādi śruteḥ |",
    "GE07bhg4c13u:695": "yasmāt tad brahma na sad-bhāvatvāśrayaḥ |",
    "GE07bhg4c13u:696": "ato nocyate kenāpi śabdena mukhyayā vṛttyā śabda-pravṛtti-hetūnāṃ",
    "GE07bhg4c13u:697": "tatrāsambhavāt |",
    "GE07bhg4c13u:698": "tad yathā gauraś ca iti vā jātitaḥ |",
    "GE07bhg4c13u:699": "pacati paṭhatīti vā kriyātaḥ |",
    "GE07bhg4c13u:700": "śuklaḥ kṛṣṇa iti vā guṇataḥ, dhanī gomān iti vā saṃbandhato 'rthaṃ pratyāyati śabdaḥ |",
    "GE07bhg4c13u:701": "atra kriyā-guṇa-sambandhebhyo vilakṣaṇaḥ sarvo 'pi dharmo jāti-rūpa upādhi-rūpo vā jāti-padena saṃgṛhītaḥ |",
    "GE07bhg4c13u:702": "yadṛcchā-śabdo 'pi ḍittha-ḍapitthādir yaṃ kaṃcid dharmaṃ svātmānaṃ vā pravṛttiṃ nimittīkṛtya pravartata iti so 'pi jāti-śabdaḥ |",
    "GE07bhg4c13u:703": "evam",
    "GE07bhg4c13u:704": "ākāśa-śabdo 'pi tārkikāṇāṃ śabdāśrayatvādi-rūpaṃ yaṃ kaṃcid dharmaṃ",
    "GE07bhg4c13u:705": "puraskṛtya pravartate |",
    "GE07bhg4c13u:706": "sva-mate tu pṛthivyādivad ākāśa-vyaktīnāṃ janyānām anekatvād ākāśatvam api jātir eveti so 'pi jāti-śabdaḥ |",
    "GE07bhg4c13u:707": "ākāśātiriktā ca diṅ nāsty eva |",
    "GE07bhg4c13u:708": "kālaś ca neśvarād atiricyate |",
    "GE07bhg4c13u:709": "atireke vā dik-kāla-śabdāv",
    "GE07bhg4c13u:710": "apy upādhi-viśeṣa-pravṛtti-nimittakāv iti jāti-śabdāv eva |",
    "GE07bhg4c13u:711": "tasmāt",
    "GE07bhg4c13u:712": "pravṛtti-nimitta-cāturvidhyāc caturvidha eva śabdaḥ |",
    "GE07bhg4c13u:713": "tatra na sat tan nāsat iti jāti-niṣedhaḥ kriyā-guṇa-sambandhānām api niṣedhopalakṣaṇārthaḥ ekam evādvitīyam iti jāti-niṣedhas tasyā aneka-vyakti-vṛtter ekasminn asambhavāt |",
    "GE07bhg4c13u:714": "nirguṇaṃ niṣkriyaṃ śāntam [ŚvetU 6.19] iti",
    "GE07bhg4c13u:715": "guṇa-kriyā-sambandhānāṃ krameṇa niṣedhaḥ |",
    "GE07bhg4c13u:716": "asaṅgo hy ayaṃ puruṣaḥ [BAU",
    "GE07bhg4c13u:717": "4.3.15] iti ca |",
    "GE07bhg4c13u:718": "athāto ādeśo neti neti [BAU 2.3.6] iti ca sarva-niṣedhaḥ",
    "GE07bhg4c13u:719": "| tasmād brahma na kenacic chabdenocyata iti yuktam |",
    "GE07bhg4c13u:720": "tarhi kathaṃ pravakṣyāmīty uktaṃ kathaṃ vā śāstra-yonitvāt iti sūtram [Vs 1.1.3] |",
    "GE07bhg4c13u:721": "yathā kathaṃcil lakṣaṇayā śabdena pratipādanād ii gṛhāṇa |",
    "GE07bhg4c13u:722": "pratipādana-prakāraś ca āścaryavat paśyati kaścid enam [Gītā 2.28] ity atra vyākhyātaḥ |",
    "GE07bhg4c13u:723": "vistaras tu bhāṣye draṣṭavyaḥ ||12||",
    "GE07bhg4c13u:724": "viśvanāthaḥ : evaṃ sādhanair jñeyo jīvātmā paramātmā ca |",
    "GE07bhg4c13u:725": "tatra paramātmaiva sarvagato brahma-śabdenocyate |",
    "GE07bhg4c13u:726": "tac ca brahma nirviśeṣaṃ saviśeṣaṃ ca krameṇa jñāni-bhaktayor upāsyam |",
    "GE07bhg4c13u:727": "deha-gato 'pi",
    "GE07bhg4c13u:728": "caturbhujatvena dhyeyaḥ paramātma-śabdenocyate |",
    "GE07bhg4c13u:729": "tatra prathamaṃ brahmāha jñeyam iti |",
    "GE07bhg4c13u:730": "anādi na vidyate ādir yasya mat-svarūpatvān nityam ity arthaḥ",
    "GE07bhg4c13u:731": "| mat-param aham eva para utkṛṣṭa āśrayo yasya tat |",
    "GE07bhg4c13u:732": "brahmaṇo hi pratiṣṭhāham [Gītā 14.27] iti mad-agrimokteḥ |",
    "GE07bhg4c13u:733": "tad eva kim ity apekṣāyām āha |",
    "GE07bhg4c13u:734": "tad brahma na sat nāpy asat, kārya-kāraṇātītam ity arthaḥ ||12||",
    "GE07bhg4c13u:735": "baladevaḥ : evaṃ jñāna-sādhanāny upadiśya tair jñeyam upadiśati jñeyaṃ yat",
    "GE07bhg4c13u:736": "tad iti |",
    "GE07bhg4c13u:737": "uktaiḥ sādhanair yaj jñeyam upalabhyaṃ jīvātmavastu ca tad ahaṃ prakarṣeṇa subodhatayā vakṣyāmi yaj jñātvā jano 'mṛtaṃ mokṣam aśnute labhate |",
    "GE07bhg4c13u:738": "tatra jīvātma-vastūpadiśati anādīty-ardhakena |",
    "GE07bhg4c13u:739": "nāsty ādir yasya tat jīvasyādy-utpattir nāsty ato 'not 'pi neti nityāsāv ity arthaḥ |",
    "GE07bhg4c13u:740": "evam āha śrutiḥ -- na jāyate mriyate vā vipaścit [KaṭhU 1.2.18] ity ādyā |",
    "GE07bhg4c13u:741": "aham eva paraḥ svāmī yasya tat pradhāna-kṣetrajña-patir guṇeśaḥ [ŚvetU 6.16]",
    "GE07bhg4c13u:742": "iti śruteḥ |",
    "GE07bhg4c13u:743": "dāsabhūto harer eva nānyasyaiva kadācana iti smṛteś ca |",
    "GE07bhg4c13u:744": "apahata-pāpmatvādinā brahma bṛhatā guṇāṣṭakena viśiṣṭam |",
    "GE07bhg4c13u:745": "śrutiś caivam āha ya ātmāpahata-pāpmā vijaro vimṛtyur viśoko vijghitso 'pipāsaḥ",
    "GE07bhg4c13u:746": "satya-saṅkalpaḥ so 'nveṣṭavyaḥ sa vijijñāsitavyaḥ iti |",
    "GE07bhg4c13u:747": "jīve brahma-śabdas",
    "GE07bhg4c13u:748": "tu vijñānaṃ brahma ced veda [TaittU 2.5.1] ity ādi śruteḥ |",
    "GE07bhg4c13u:749": "sa guṇān samatītyaitān brahma-bhūyāya kalpate [Gītā 14.26] |",
    "GE07bhg4c13u:750": "brahma-bhūtaḥ",
    "GE07bhg4c13u:751": "prasannātmā na śocati na kāṅkṣati [Gītā 18.55] iti vakṣyamāṇāc ca |",
    "GE07bhg4c13u:752": "na sad iti tad viśuddhaṃ jīvātma-vastu kārya-kāraṇātmakāvasthā-dvaya-virahāt sac cāsac ca nocyate |",
    "GE07bhg4c13u:753": "kintu paramāṇu-caitanyaṃ guṇāṣṭaka-viśiṣṭam ucyate -",
    "GE07bhg4c13u:754": "vibhakta-nāma-rūpaṃ kāryāvasthaṃ sad-upamṛdita-nāma-rūpaṃ kāraṇāvasthaṃ tv asad ity arthaḥ",
    "GE07bhg4c13u:755": "BhG 13.13",
    "GE07bhg4c13u:756": "sarvataḥ pāṇi-pādaṃ tat sarvato 'kṣi-śiro-mukham |",
    "GE07bhg4c13u:757": "sarvataḥ śrutimal loke sarvam āvṛtya tiṣṭhati ||13||",
    "GE07bhg4c13u:758": "śrīdharaḥ : nanv evaṃ brahmaṇaḥ sad-asad-vilakṣaṇatve sati -- sarvaṃ khalv idaṃ brahma brahmaivedaṃ sarvam ity ādi-śrutibhir virudhyeta ity āśaṅkya",
    "GE07bhg4c13u:759": "parāsya śaktir vividhaiva śrūyate svābhāvikī jñāna-bala-kriyā ca ity ādi",
    "GE07bhg4c13u:760": "śruti-prasiddhayācintya-śaktyā sarvātmatāṃ tasya darśayann āha sarvata iti",
    "GE07bhg4c13u:761": "pañcabhiḥ |",
    "GE07bhg4c13u:762": "sarvataḥ sarvatra pāṇayaḥ pādāś ca yasya tat |",
    "GE07bhg4c13u:763": "sarvato 'kṣīṇi",
    "GE07bhg4c13u:764": "śirāṃsi mukhāni ca yasya tat |",
    "GE07bhg4c13u:765": "sarvataḥ śrutimat śravaṇendriyair yuktaṃ",
    "GE07bhg4c13u:766": "sal-loke sarvam āvṛtya vyāpya tiṣṭhati |",
    "GE07bhg4c13u:767": "sarva-prāṇi-vṛttibhiḥ",
    "GE07bhg4c13u:768": "pāṇy-ādibhir upādhibhiḥ sarva-vyavahārāspadatvena tiṣṭhatīty arthaḥ ||13||",
    "GE07bhg4c13u:769": "madhusūdanaḥ : evaṃ nirupādhikasya brahmaṇaḥ sac-chabda-pratyayāviṣayatvād",
    "GE07bhg4c13u:770": "asattvāśaṅkāyāṃ nāsad ity anenāpāstāyām api vistareṇa",
    "GE07bhg4c13u:771": "tad-āśaṅkā-nivṛtty-arthaṃ sarva-prāṇi-karaṇopādhi-dvāreṇa",
    "GE07bhg4c13u:772": "cetana-kṣetrajña-rūpatayā tad-astitvaṃ pratipādayann āha sarvata iti |",
    "GE07bhg4c13u:773": "sarvataḥ sarveṣu deheṣu pāṇayaḥ pādāś cācetanāḥ sva-sva-vyāpāreṣu",
    "GE07bhg4c13u:774": "pravartanīyā ysays cetanasya kṣetrajṇasya tat sarvataḥ pāṇi-pādaṃ jñeyaṃ brahma |",
    "GE07bhg4c13u:775": "sarvācetana-pravṛttīnāṃ cetanādhiṣṭhāna-pūrvakatvāt tasmin kṣetrajñe cetane brahmaṇi jñeye sarvācetana-varga-pravṛtti-hetau nāsti nāstitāśaṅkety arthaḥ |",
    "GE07bhg4c13u:776": "evaṃ sarvato 'kṣīṇi śirāṃsi mukhāni ca yasya pravartanīyāni santi tat sarvato 'kṣi-śiro-mukhaṃ",
    "GE07bhg4c13u:777": "evaṃ sarvataḥ śrutayaḥ śravaṇendriyāṇi yasya pravartanīyatvena santa tat sarvataḥ śrutimat",
    "GE07bhg4c13u:778": "loke",
    "GE07bhg4c13u:779": "sarva-prāṇi-nikāye |",
    "GE07bhg4c13u:780": "ekam eva nityaṃ vibhu ca sarvam acetanavargam āvṛtya sva-sattayā sphūrtyā cādhyāsikena sambandhena vyāpya tiṣṭhati nirvikāram",
    "GE07bhg4c13u:781": "eva sthitiṃ labhate, na tu svādhyastasya jaḍa-prapañcasya doṣeṇa guṇena vāṇu-mātreṇāpi sambadhyata ity arthaḥ |",
    "GE07bhg4c13u:782": "yathā ca sarveṣu deheṣv ekam eva cetanaṃ nityaṃ vibhu ca na pratidehaṃ bhinnaṃ tathā prapañcitaṃ",
    "GE07bhg4c13u:783_0": "viśvanāthaḥ : nanv evaṃ brahmaṇaḥ sad-asad-vilakṣaṇatve sati -- sarvaṃ khalv idaṃ",
    "GE07bhg4c13u:783_1": "brahma brahmaivedaṃ sarvam ity ādi-śrutir virudhyeta ity āśaṅkya svarūpataḥ kārya-kāraṇātītatve",
    "GE07bhg4c13u:783_2": "'pi śakti-śaktimator abhedāt",
    "GE07bhg4c13u:784": "kārya-kāraṇātmakam api tad ity āha sarvata eva pāṇayaḥ pādāś ca yasya tat |",
    "GE07bhg4c13u:785": "brahmādi-pipīlikāntānāṃ pāṇi-pāda-vṛndaiḥ sarvatra dṛṣṭair eva tad",
    "GE07bhg4c13u:786": "brahmaivāsaṅkhya-pāṇi-pādair yuktm ity arthaḥ |",
    "GE07bhg4c13u:787": "evam eva sarvato 'kṣīty",
    "GE07bhg4c13u:788": "ādi |13||",
    "GE07bhg4c13u:789": "baladevaḥ : atha paramātma-vastūpadiśati sarvataḥ pāṇīti |",
    "GE07bhg4c13u:790": "tat paramātmavastu |",
    "GE07bhg4c13u:791": "sarvataḥ pāṇi-pādam ity ādi visphuṭārtham ||13||",
    "GE07bhg4c13u:792": "BhG 13.14",
    "GE07bhg4c13u:793": "sarvendriya-guṇābhāsaṃ sarvendriya-vivarjitam |",
    "GE07bhg4c13u:794": "asaktaṃ sarva-bhṛc caiva nirguṇaṃ guṇa-bhoktṛ ca ||14||",
    "GE07bhg4c13u:795": "śrīdharaḥ : kiṃ casarvendriyeti |",
    "GE07bhg4c13u:796": "sarveṣāṃ cakṣur-ādīnāṃ guṇeṣu",
    "GE07bhg4c13u:797": "rūpādy-ākārāsu vṛttiṣu tat-tad-ākāreṇa bhāsate iti tathā |",
    "GE07bhg4c13u:798": "sarvendriyāṇi guṇāṃś ca tat-tad-viṣayān ābhāsayatīti vā |",
    "GE07bhg4c13u:799": "sarvaiḥ indriyair vivarjitaṃ ca |",
    "GE07bhg4c13u:800": "tathā ca śrutiḥ -- apāṇi-pādo javano grahītā paśyaty acakṣuḥ sa śṛṇoty akarṇaḥ ity ādiḥ",
    "GE07bhg4c13u:801": "asaktaṃ saṅga-śūnyam |",
    "GE07bhg4c13u:802": "tathāpi sarvaṃ bibhartīti sarvasyādhārabhūtam |",
    "GE07bhg4c13u:803": "tad eva nirguṇaṃ sattvādi-guṇa-rahitaṃ |",
    "GE07bhg4c13u:804": "guṇa-bhoktṛ",
    "GE07bhg4c13u:805": "ca guṇānāṃ sattvādīnāṃ bhoktṛ pālakam ||14||",
    "GE07bhg4c13u:806": "madhusūdanaḥ : adhyāropāpavādābhyāṃ niṣprapañcaṃ prapañcyate iti nyāyam anusṛtya sarva-prapañcādhyāropeṇānādi-mat paraṃ brahmeti vyākhyātam adhunā",
    "GE07bhg4c13u:807": "tad-apavādena na sat tan nāsad ucyate iti vyākhyātum ārabhate nirupādhi-svarūpa-jñānāya sarvendriyeti |",
    "GE07bhg4c13u:808": "paramārthataḥ sarvendriya-vivarjitaṃ tan-māyayā sarvendriya-guṇābhāsaṃ",
    "GE07bhg4c13u:809": "sarveṣāṃ bahiṣkaraṇānāṃ śrotrādīnām antaḥkaraṇayoś ca buddhi-manasor",
    "GE07bhg4c13u:810": "guṇair adhyavasāya-saṅkalpa-śravaṇa-vacanādibhis",
    "GE07bhg4c13u:811": "tat-tad-viṣaya-rūpatayāvabhāsata iva sarvendriya-vyāpārair vyāpṛtam iva taj jñeyaṃ brahma dhyāyatīva lelāyatīva [BAU 4.3.7] iti śruteḥ |",
    "GE07bhg4c13u:812": "atra dhyānaṃ buddhīndriya-vyāpāropalakṣaṇam |",
    "GE07bhg4c13u:813": "lelāyanaṃ calanaṃ karmendriya-vyāpāropalakṣaṇārtham |",
    "GE07bhg4c13u:814": "tathā paramārthato 'saktaṃ sarva-sambandha-śūnyam eva, māyayā sarva-bhṛc",
    "GE07bhg4c13u:815": "ca sadātmanā sarvaṃ kalpitaṃ dhārayatīva poṣayatīti ca sarva-bhṛt,",
    "GE07bhg4c13u:816": "niradhiṣṭhāna-bhramāyogāt |",
    "GE07bhg4c13u:817": "tathā paramārthato nirguṇaṃ",
    "GE07bhg4c13u:818": "sattva-rajas-tamo-guṇa-rahitam eva |",
    "GE07bhg4c13u:819": "guṇa-bhoktṛ ca guṇānāṃ sattva-rajas-tamasāṃ śabdādi-dvārā sukha-duḥkha-mohākāreṇa pariṇatānāṃ bhoktṛ upalabdhṛ ca taj jñeyaṃ brahmety arthaḥ ||14||",
    "GE07bhg4c13u:820": "viśvanāthaḥ : kiṃ ca sarvāṇi indriyāṇi guṇān indriya-viṣayāṃś ca ābhāsayatīti tac cakṣuṣaś cakṣuḥ ity ādi śruteḥ |",
    "GE07bhg4c13u:821": "yad vā sarvendriyair guṇaiḥ śabdādibhiś cābhāsate virājatīti tat |",
    "GE07bhg4c13u:822": "tad api sarvendriya-vivarjitaṃ prākṛtendriyādi-rahitam |",
    "GE07bhg4c13u:823": "tathā ca śrutiḥ -",
    "GE07bhg4c13u:824": "apāṇi-pādo javano grahītā paśyaty acakṣuḥ sa śṛṇoty akarṇaḥ ity ādi |",
    "GE07bhg4c13u:825": "parāsya śaktir bahudhaiva śrūyate svābhāvikī jñāna-bala-kriyā ca iti śruti-prasiddha-svarūpa-śaktyāspadatvād iti bhāvaḥ |",
    "GE07bhg4c13u:826": "asaktaṃ āsakti-śūnyaṃ",
    "GE07bhg4c13u:827": "sarvabhṛt śrī-viṣṇu-svarūpeṇa sarva-pālakam |",
    "GE07bhg4c13u:828": "nirguṇaṃ",
    "GE07bhg4c13u:829": "sattvādi-guṇa-rahitākāram |",
    "GE07bhg4c13u:830": "kiṃ ca guṇa-bhoktṛ",
    "GE07bhg4c13u:831": "triguṇātīta-bhaga-śabda-vācā ṣaḍ-guṇāsvādakam ||14||",
    "GE07bhg4c13u:832": "baladevaḥ : kiṃ ca sarveti sarvair indriyair guṇaiś ca tad-vṛttibhir",
    "GE07bhg4c13u:833": "ābhāsate dīpyata iti tathā sarvair indriyair jīvendriyavat",
    "GE07bhg4c13u:834": "svarūpa-bhinnair vivarjitaṃ santyaktaṃ prākṛtaiḥ karaṇaiḥ śūnyaḥ svarūpānubandhibhis tair viśiṣṭo harir iti svīkāryam |",
    "GE07bhg4c13u:835": "apāṇi-pādo javano grahītā paśyaty acakṣuḥ sa śṛṇoty akarṇaḥ |",
    "GE07bhg4c13u:836": "yad ātmako bhagavāṃs",
    "GE07bhg4c13u:837": "tad-ātmikā vyaktiḥ kim ātmako bhagavān jñānātmaka aiśvaryātmakaḥ",
    "GE07bhg4c13u:838": "śaktyātmakaś ceti buddhimano 'ṅga-pratyaṅgavattāṃ bhagavato lakṣayāmahe buddhimān mano-bāṇaṅga-pratyaṅgavān iti śruteḥ |",
    "GE07bhg4c13u:839": "sarvabhṛt",
    "GE07bhg4c13u:840": "sarva-tattva-dhārakam apy asaktaṃ saṅkalpenaiva tad-dhāraṇāt",
    "GE07bhg4c13u:841": "tat-sparśa-rahitaṃ nirguṇaṃ sākṣī cetāḥ kevalo nirguṇaś ca iti śruter māyā-guṇa-spṛṣṭam eva sad-guṇa-bhoktṛ-niyamyatayā",
    "GE07bhg4c13u:842": "guṇanubhavi-vikāra-jananīm ajñām ity ārabhya",
    "GE07bhg4c13u:843": "ekas tu pibate devaḥ svacchando 'tra vaśānugām |",
    "GE07bhg4c13u:844": "dhyāna-kriyābhyāṃ bhagavān bhuṅkte 'sau prasabhaṃ vibhuḥ || iti śravaṇāt ||14||",
    "GE07bhg4c13u:845": "BhG 13.15",
    "GE07bhg4c13u:846": "bahir antaś ca bhūtānām acaraṃ caram eva ca |",
    "GE07bhg4c13u:847": "sūkṣmatvāt tad avijñeyaṃ dūra-sthaṃ cāntike ca tat ||15||",
    "GE07bhg4c13u:848": "śrīdharaḥ : kiṃ ca bahir iti |",
    "GE07bhg4c13u:849": "bhūtānāṃ carācarāṇāṃ svakāryāṇāṃ bahiś cāntaś ca tad eva suvarṇam iva kaṭaka-kuntalādīnām",
    "GE07bhg4c13u:850": "jala-taraṅgāṇām",
    "GE07bhg4c13u:851": "antar-bahiś ca jalam iva |",
    "GE07bhg4c13u:852": "acaraṃ sthāvaraṃ caraṃ jaṅgamaṃ ca bhūta-jātaṃ",
    "GE07bhg4c13u:853": "tad eva |",
    "GE07bhg4c13u:854": "kāraṇātmatvāt kāryasya |",
    "GE07bhg4c13u:855": "evam api sūkṣmatvād rūpādi-hīnatvād tad avijñeyam idaṃ tad iti spaṣṭaṃ jñānārhaṃ na bhavati",
    "GE07bhg4c13u:856": "ataevāviduṣāṃ",
    "GE07bhg4c13u:857": "yojana-lakṣāntaritam iva dūrasthaṃ ca |",
    "GE07bhg4c13u:858": "savikārāyāḥ prakṛteḥ paratvāt |",
    "GE07bhg4c13u:859": "viduṣāṃ punaḥ pratyag-ātmatvād antike ca tan nityaṃ sannihitam |",
    "GE07bhg4c13u:860": "tathā ca mantraḥ --",
    "GE07bhg4c13u:861": "tad ejati tan naijati",
    "GE07bhg4c13u:862": "tad-dūre tad vāntike |",
    "GE07bhg4c13u:863": "tad-antarasya sarvasya tad u sarvasyāsya bāhyataḥ || [Īśopaniṣad 5] iti |",
    "GE07bhg4c13u:864": "ejati calati naijati na calati |",
    "GE07bhg4c13u:865": "tad u antike iti cchedaḥ ||15||",
    "GE07bhg4c13u:866": "madhusūdanaḥ : bhūtānāṃ bhavana-dharmāṇāṃ sarveṣāṃ kāryāṇāṃ kalpitānām",
    "GE07bhg4c13u:867": "akalpitam adhiṣṭhānam ekam eva bahir antaś ca rajjur iva sva-kalpitānāṃ",
    "GE07bhg4c13u:868": "sarpa-dhārādīnāṃ sarvātmanā vyāpakam ity arthaḥ |",
    "GE07bhg4c13u:869": "ata evācaraṃ sthāvaraṃ caraṃ ca jañgamaṃ bhūta-jātaṃ tad evādhiṣṭhānātmakatvāt |",
    "GE07bhg4c13u:870": "kalpitānāṃ na tataḥ kiṃcid vyatiricyata ity arthaḥ |",
    "GE07bhg4c13u:871": "evaṃ sarvātmaktve 'pi sūkṣmtvād",
    "GE07bhg4c13u:872": "rūpādi-hīnatvāt tad-avijñeyam idam evam iti spaṣṭa-jñānārhaṃ na bhavati |",
    "GE07bhg4c13u:873": "ata evātma-jñāna-sādhana-śūnyānāṃ varṣa-sahasra-koṭyāpy aprāpyatvād dūrasthaṃ ca yojana-lakṣa-koṭy-antaritam iva tat |",
    "GE07bhg4c13u:874": "jñāna-sādhana-sampannānāṃ tu antike ca tad atyavyavahitam evātmatvāt |",
    "GE07bhg4c13u:875": "dūrāt sudūre tad ihāntike paśatsv ihaiva nihitaṃ guhāyām [MuṇḍU 3.1.7] ity ādi śrutibhyaḥ",
    "GE07bhg4c13u:876": "viśvanāthaḥ : bhūtānāṃ svakāryāṇāṃ bahiś cāntaś ca yathā dehānām ākāśādikam |",
    "GE07bhg4c13u:877": "acaraṃ sthāvaraṃ caraṃ jaṅgamaṃ ca bhūta-jātaṃ tad eva |",
    "GE07bhg4c13u:878": "kāryasya kāraṇātmakatvāt |",
    "GE07bhg4c13u:879": "evam api rūpādibhinnatvāt tad-avijñeyam idaṃ tad iti spaṣṭaṃ jñānārhaṃ na bhavatīty ata evāviduṣāṃ",
    "GE07bhg4c13u:880_0": "iva dūrasthaṃ viduṣāṃ punaḥ sva-gṛha-sthitam evāntike ca tat svadeha evāntaryāmitvāt",
    "GE07bhg4c13u:880_1": "dūrāt sudūre tad ihāntike ca paśyatsv ihaiva nihitaṃ guhāyām [MuṇḍU 3.1.7] ity ādi",
    "GE07bhg4c13u:880_2": "śrutibhyaḥ ||15 ||",
    "GE07bhg4c13u:881": "baladevaḥ : bahir iti |",
    "GE07bhg4c13u:882": "bhūtānāṃ cij-jaḍātmakānāṃ tattvānāṃ bahir antaś ca sthitam |",
    "GE07bhg4c13u:883": "antar bahiś ca tat sarvaṃ vyāpya nārāyaṇaḥ sthitaḥ [MNāU 13.5]",
    "GE07bhg4c13u:884": "iti śravaṇāt |",
    "GE07bhg4c13u:885": "acaram acalaṃ caraṃ calaṃ ca āsīno dūraṃ vrajati śayāno yāti sarvataḥ [KaṭhU 1.2.21] iti śruteḥ",
    "GE07bhg4c13u:886": "sūkṣmatvāt pratyaktvāc cit-sukha-mūrtitvād avijñeyaṃ devatāntaravaj jñātum aśakyam |",
    "GE07bhg4c13u:887": "ato dūrasthaṃ ceti yan manasā na manute na cakṣuṣā paśyati kaścanainam [ŚvetU",
    "GE07bhg4c13u:888": "4.20] iti śruteḥ |",
    "GE07bhg4c13u:889": "gāndharva-vāsitena śrotreṇa ṣaḍ-jādivad",
    "GE07bhg4c13u:890": "bhakti-bhāvitena karaṇena tu śakyaṃ taj jñātum ity āha antike ca tad iti |",
    "GE07bhg4c13u:891": "manasīvānudraṣṭavyam, kaścid dhīraḥ pratyag-ātmānam aikṣata |",
    "GE07bhg4c13u:892": "bhakti-yoge",
    "GE07bhg4c13u:893": "hi tiṣṭhati [GTU 2.78] ity ādi śravaṇāt |",
    "GE07bhg4c13u:894": "bhaktyā tv ananyayā śakyaḥ [Gītā",
    "GE07bhg4c13u:895": "11.55] ity ādi smṛteś ca ||15||",
    "GE07bhg4c13u:896": "BhG 13.16",
    "GE07bhg4c13u:897": "avibhaktaṃ ca bhūteṣu vibhaktam iva ca sthitam |",
    "GE07bhg4c13u:898": "bhūta-bhartṛ ca taj jñeyaṃ grasiṣṇu prabhaviṣṇu ca ||16||",
    "GE07bhg4c13u:899": "śrīdharaḥ : kiṃ ca -- avibhaktam iti |",
    "GE07bhg4c13u:900": "bhūteṣu sthāvara-jaṅgamātmakeṣu",
    "GE07bhg4c13u:901": "avibhaktaṃ kāraṇātmanābhinnaṃ kāryātmanā vibhaktaṃ bhinnam ivāvasthitaṃ ca samudrāj jātaṃ phenādi samudrād anyan na bhavati |",
    "GE07bhg4c13u:902": "tat-svarūpam evoktaṃ jñeyaṃ bhūtānāṃ bhartṛ ca poṣakaṃ sthiti-kāle |",
    "GE07bhg4c13u:903": "pralaya-kāle ca grasiṣṇu grasana-śīlaṃ sṛṣṭi-kāle ca prabhaviṣṇu nānā-kāryātmanā prabhavana-śīlam",
    "GE07bhg4c13u:904": "madhusūdanaḥ : yad uktam ekam eva sarvam āvṛtya tiṣṭhatīti tad vivṛṇoti",
    "GE07bhg4c13u:905": "pratideham ātma-bheda-vādināṃ nirāsāya avibhaktam iti |",
    "GE07bhg4c13u:906": "bhūteṣu",
    "GE07bhg4c13u:907": "sarva-prāṇiṣu avibhaktam abhinnam ekam eva tat |",
    "GE07bhg4c13u:908": "na tu pratidehaṃ bhinnaṃ vyomavat sarva-vyāpakatvāt |",
    "GE07bhg4c13u:909": "tathāpi deha-tādātmyena pratīyamānatvāt pratidehaṃ vibhaktam iva ca sthitam |",
    "GE07bhg4c13u:910": "aupādikatvenāpāramārthiko vyomnīva tatra bhedāvabhāsa ity arthaḥ |",
    "GE07bhg4c13u:911": "nanu bhavatu kṣetrajñaḥ sarva-vyāpaka ekaḥ, brahma tu jagat-kāraṇaṃ tato bhinnam eveti |",
    "GE07bhg4c13u:912": "nety āha bhūta-bhartṛ ca bhūtāni sarvāṇi sthiti-kāle",
    "GE07bhg4c13u:913": "bibhartīti tathā pralaya-kāle grasiṣṇu grasana-śīlam utpatti-kāle",
    "GE07bhg4c13u:914": "prabhaviṣṇu ca prabhavana-śīlaṃ sarvasya |",
    "GE07bhg4c13u:915": "yathā rajjv-ādiḥ sarpāder",
    "GE07bhg4c13u:916": "māyā-kalpitasya |",
    "GE07bhg4c13u:917": "tasmād yaj jagataḥ sthiti-layotpatti-kāraṇaṃ brahma tad eva kṣetrajñaṃ pratideham ekaṃ jñeyaṃ na tato 'nyad ity arthaḥ ||16||",
    "GE07bhg4c13u:918": "viśvanāthaḥ : bhūteṣu sthāvara-jaṅgamātmakeṣu avibhaktaṃ kāraṇātmanā abhinnaṃ kāryātmanā vibhaktaṃ bhinnam ivā sthitaṃ |",
    "GE07bhg4c13u:919": "tad eva śrī-nārāyaṇa-svarūpaṃ sat |",
    "GE07bhg4c13u:920": "bhūtānāṃ bhartṛ sthiti-kāle pālakaṃ |",
    "GE07bhg4c13u:921": "pralaya-kāle grasiṣṇu saṃhārakam |",
    "GE07bhg4c13u:922": "sṛṣṭikāle prabhaviṣṇu ca",
    "GE07bhg4c13u:923": "nānā-kāryātmanā prabhavana-śīlam ||16||",
    "GE07bhg4c13u:924": "baladevaḥ : avibhaktam iti |",
    "GE07bhg4c13u:925": "vibhakteṣu mitho bhinneṣu jīveṣv avibhaktam ekaṃ tad brahma vibhaktam iva prati-jīvaṃ bhinnam iva sthitam |",
    "GE07bhg4c13u:926": "ekaṃ santaṃ bahudhā dṛśyamānam iti śruteḥ |",
    "GE07bhg4c13u:927": "eka eva paro viṣṇuḥ sarvatrāpi na saṃśayaḥ |",
    "GE07bhg4c13u:928": "aiśvaryād rūpam ekaṃ ca sūryavad bahudheyate || iti smṛteś ca |",
    "GE07bhg4c13u:929": "tac ca bhūta-bhartṛ-sthitau bhūtānāṃ pālakaṃ pralaye teṣāṃ grasiṣṇu kāla-śaktyā saṃhārakaṃ, sarge prabhaviṣṇu pradhāna-jīva-śaktibhyāṃ",
    "GE07bhg4c13u:930": "nānā-kāryātmanā prabhavana-śīlaṃ |",
    "GE07bhg4c13u:931": "śrutiś ca yato vā imāni bhūtāni jāyante yena jātāni jīvanti yat prayanty abhisaṃviśanti tad brahma tad vijijñāsasva [TaittU 3.1.1] iti ||16||",
    "GE07bhg4c13u:932": "BhG 13.17",
    "GE07bhg4c13u:933": "jyotiṣām api taj jyotis tamasaḥ param ucyate |",
    "GE07bhg4c13u:934": "jñānaṃ jñeyaṃ jñāna-gamyaṃ hṛdi sarvasya viṣṭhitam ||17||",
    "GE07bhg4c13u:935": "śrīdharaḥ : kiṃ ca jyotiṣām apīti |",
    "GE07bhg4c13u:936": "jyotiṣāṃ sūryādīnām api jyotiḥ prakāśakaṃ tat |",
    "GE07bhg4c13u:937": "yena sūryas tapati tejasendhaḥ |",
    "GE07bhg4c13u:938": "na tatra sūryo bhāti na candra-tārakaṃ",
    "GE07bhg4c13u:939": "nemā vidyuto bhānti kuto 'yam agniḥ |",
    "GE07bhg4c13u:940": "tad eva bhāntam anubhāti sarvaṃ tasya bhāsā sarvam idaṃ vibhāti || [KaṭhU 2.5.15] ity ādi-śruteḥ",
    "GE07bhg4c13u:941": "ataeva tamaso 'jñānāt paraṃ tenāsaṃsṛṣṭam ucyate |",
    "GE07bhg4c13u:942": "āditya-varṇaṃ tamsasaḥ parastāt ity ādi-śruteḥ |",
    "GE07bhg4c13u:943": "jñānaṃ ca tad eva buddhi-vṛttau abhivyaktam |",
    "GE07bhg4c13u:944": "tad eva rūpādy-ākāreṇa jñeyaṃ ca jñāna-gamyaṃ ca |",
    "GE07bhg4c13u:945": "amānitvādi-lakṣaṇena",
    "GE07bhg4c13u:946": "pūrvokta-jñāna-sādhanena prāpyam ity arthaḥ |",
    "GE07bhg4c13u:947": "jñāna-gamyaṃ viśinaṣṭi sarvasya prāṇimātrasya hṛdi viṣṭhitaṃ viśeṣeṇāpracyuta-svarūpeṇa",
    "GE07bhg4c13u:948": "niyantṛtayā sthitam |",
    "GE07bhg4c13u:949": "dhiṣṭhitam iti pāṭhe adhiṣṭāya sthitim ity arthaḥ |",
    "GE07bhg4c13u:950": "madhusūdanaḥ : nanu sarvatra vidyamānam api tan nopalabhyate cet tarhi jaḍam eva syāt, na syāt svayaṃjyotiṣo 'pi tasya",
    "GE07bhg4c13u:951": "rūpādi-hīnatvenendriyādy-agrāhyatvopapatter ity āha jyotiṣām iti |",
    "GE07bhg4c13u:952": "taj jñeyaṃ brahma jyotiṣām avabhāsakānām ādityādīnāṃ buddhy-ādīnāṃ ca bāhyānām āntarāṇām api jyotir avabhāsakaṃ caityanya-jyotiṣo",
    "GE07bhg4c13u:953": "jaḍa-jyotir-avabhāsakatvopapatteḥ |",
    "GE07bhg4c13u:954": "yena sūryas tapati tejasendhaḥ |",
    "GE07bhg4c13u:955": "tasya bhāsā sarvam idaṃ vibhāti [KaṭhU 2.5.15] ity ādi-śruteś ca |",
    "GE07bhg4c13u:956": "vakṣyati ca yad āditya-gataṃ tejaḥ [Gītā 15.8] ity ādi |",
    "GE07bhg4c13u:957_0": "svayaṃ jaḍatvābhāve 'pi jaḍa-saṃsṛṣṭaṃ syād iti nety āha tamaso jaḍa-vargāt param",
    "GE07bhg4c13u:957_1": "avidyā-tat-kāryābhyām apāramārthikābhyām asaṃspṛṣṭaṃ pāramārthikaṃ tad brahma sad-asatoḥ",
    "GE07bhg4c13u:957_2": "sambandhāyogāt |",
    "GE07bhg4c13u:958": "ucyate akṣarāt parataḥ paraḥ ity ādi-śrutibhir brahma-vādibhiś ca |",
    "GE07bhg4c13u:959": "tad uktam -",
    "GE07bhg4c13u:960": "niḥsaṅgasya sa-saṅgena kūṭasthasya vikāriṇā |",
    "GE07bhg4c13u:961": "ātmano 'nātmanā yogo vāstavo nopapadyate ||",
    "GE07bhg4c13u:962": "āditya-varṇaṃ tamasaḥ parastāt iti śruteś ca |",
    "GE07bhg4c13u:963": "āditya-varṇam iti sva-bhāne",
    "GE07bhg4c13u:964": "prakāśāntarānapekṣaṃ sarvasya prakāśakam ity arthaḥ |",
    "GE07bhg4c13u:965": "yasmāt tat svayaṃ jyotir jaḍāsaṃspṛṣṭam ata eva taj jñānaṃ",
    "GE07bhg4c13u:966": "pramāṇa-janya-ceto-vṛtty-abhivyakta-saṃvid-rūpam |",
    "GE07bhg4c13u:967": "ata eva tad eva jñeyaṃ jātum arham ajñātatvāj jaḍasyājñātatvābhāvena jñātum anarhatvāt |",
    "GE07bhg4c13u:968": "kathaṃ tarhi sarvair na jñāyate tatrāha jñāna-gamyaṃ pūrvoktenāmānitvādinā",
    "GE07bhg4c13u:969": "tattva-jñānārtha-darśanāntena sādhana-kalāpena jñāna-hetutayā",
    "GE07bhg4c13u:970": "jñāna-śabditena gamyaṃ prāpyaṃ na tu tad vinety arthaḥ |",
    "GE07bhg4c13u:971": "nanu sādhanena gamyaṃ cet tat kiṃ deśāntara-vyavahitam ? nety āha hṛdi",
    "GE07bhg4c13u:972": "sarvasya viṣṭhitaṃ sarvasya prāṇi-jātasya hṛdi buddhau viṣṭhitaṃ sarvatra sāmānyena sthitam api viśeṣa-rūpeṇa tatra sthitam abhivyaktaṃ",
    "GE07bhg4c13u:973": "jīva-rūpeṇāntaryāmi-rūpeṇa ca |",
    "GE07bhg4c13u:974": "sauraṃ teja ivādarśa-sūrya-kāntādau |",
    "GE07bhg4c13u:975": "avyavahitam eva vastuto bhrāntyā vyavahitam iva",
    "GE07bhg4c13u:976": "sarva-bhrama-kāraṇājñāna-nivṛttyā prāpyata ivety arthaḥ ||17||",
    "GE07bhg4c13u:977": "viśvanāthaḥ : jyotiṣāṃ candrādityānām api taj jyotiḥ prakāśakaṃ |",
    "GE07bhg4c13u:978": "yena sūryas tapati tejasendhaḥ |",
    "GE07bhg4c13u:979": "na tatra sūryo bhāti na candra-tārakaṃ",
    "GE07bhg4c13u:980": "nemā vidyuto bhānti kuto 'yam agniḥ |",
    "GE07bhg4c13u:981": "tad eva bhāntam anubhāti sarvaṃ tasya bhāsā sarvam idaṃ vibhāti || [KaṭhU 2.5.15] ity ādi-śruteḥ",
    "GE07bhg4c13u:982": "ata eva tamaso 'jñānāt paraṃ tenāsaṃsṛṣṭam ucyate |",
    "GE07bhg4c13u:983": "āditya-varṇaṃ tamsasaḥ parastāt ity ādi-śruteḥ |",
    "GE07bhg4c13u:984": "jñānaṃ tad eva buddhi-vṛttau abhivyaktaṃ sat jñānam ucyate |",
    "GE07bhg4c13u:985": "tad eva rūpādy-ākāreṇa pariṇataṃ jñeyaṃ ca |",
    "GE07bhg4c13u:986": "tad eva jñāna-gamyaṃ pūrvoktenāmānitvādi-jñāna-sādhanena prāpyam ity arthaḥ |",
    "GE07bhg4c13u:987": "tad eva paramātma-svarūpaṃ sat sarvasya prāṇimātrasya hṛdi dhiṣṭhitaṃ niyantṛtayādhbiṣṭhāya sthitam ity arthaḥ ||17||",
    "GE07bhg4c13u:988": "baladevaḥ : jyotiṣāṃ sūrydīnām api tad brahma jyotiḥ prakāśakaṃ |",
    "GE07bhg4c13u:989": "na tatra sūryo bhāti na candra-tārakaṃ",
    "GE07bhg4c13u:990": "nemā vidyuto bhānti kuto 'yam agniḥ |",
    "GE07bhg4c13u:991": "tad eva bhāntam anubhāti sarvaṃ tasya bhāsā sarvam idaṃ vibhāti || [KaṭhU 2.5.15]",
    "GE07bhg4c13u:992": "ity ādi-śrutes tad brahma |",
    "GE07bhg4c13u:993": "tad brahma tamasaḥ prakṛteḥ paraṃ tenāspṛṣṭam ucyate āditya-varṇaṃ tamasaḥ parastāt [ŚvetU 3.8] ity śrutyā |",
    "GE07bhg4c13u:994": "jñānaṃ",
    "GE07bhg4c13u:995": "cid-eka-rasam ucyate vijñānam ānanda-ghanaṃ brahma [GTU 2.79?] iti śrutyā |",
    "GE07bhg4c13u:996": "jñānaṃ mumukṣoḥ śaraṇatvena jñātum arham ucyate taṃ ha devam",
    "GE07bhg4c13u:997": "ātma-buddhi-prakāśaṃ mumukṣur vai śaraṇam ahaṃ prapadye [GTU 1.25] iti śrutyā |",
    "GE07bhg4c13u:998": "jñāna-gamyam ucyate tam eva viditvātimṛtyum eti [ŚvetU 3.8] iti śrutyā |",
    "GE07bhg4c13u:999": "sarvasya prāṇi-mātrasya hṛdi dhiṣṭhitaṃ niyantṛtayādhiṣṭhāya",
    "GE07bhg4c13u:1000": "sthitam ity ucyate antaḥ-praviṣṭaḥ śāstā janānām [TaittĀ 3.11.10] iti śrutyā |",
    "GE07bhg4c13u:1001": "na ca sarvataḥ pāṇīty ādi pañcakaṃ jīva-paratayaiva neyaṃ",
    "GE07bhg4c13u:1002": "tat-prakaraṇatvādi-vācyaṃ jīvavad īśvarasyāpi kṣetrajñatvena prakṛtatvāt |",
    "GE07bhg4c13u:1003": "sarvataḥ pāṇīty ādi-sārdhakasya brahmaivopakramya śvetāśvataraiḥ paṭhitvāt",
    "GE07bhg4c13u:1004": "prakaraṇa-śāvalyasyopaniṣatsu vīkṣaṇāc ca ||17||",
    "GE07bhg4c13u:1005": "BhG 13.18",
    "GE07bhg4c13u:1006": "iti kṣetraṃ tathā jñānaṃ jñeyaṃ coktaṃ samāsataḥ |",
    "GE07bhg4c13u:1007": "mad-bhakta etad vijñāya mad-bhāvāyopapadyate ||18||",
    "GE07bhg4c13u:1008": "śrīdharaḥ : uktaṃ kṣetrādikam adhikāri-phala-sahitam upasaṃharati itīti |",
    "GE07bhg4c13u:1009": "ity enaṃ kṣetraṃ mahā-bhūtādi-dhṛty-antam |",
    "GE07bhg4c13u:1010": "tathā jñānaṃ cāmānitvādi-tattva-jñānārtha-darśanāntam |",
    "GE07bhg4c13u:1011": "jñeyaṃ cānādimat paraṃ brahmety ādi viṣṭhitam ity antam |",
    "GE07bhg4c13u:1012": "vasiṣṭhādibhir vistareṇoktaṃ sarvam api mayā saṅkṣepeṇoktam |",
    "GE07bhg4c13u:1013": "etac ca katham |",
    "GE07bhg4c13u:1014": "pūrvādhyāyokta-lakṣaṇo mad-bhakto",
    "GE07bhg4c13u:1015": "vijñāya mad-bhāvāya brahmatvāyopapadyate yogyo bhavati ||18||",
    "GE07bhg4c13u:1016": "madhusūdanaḥ : uktaṃ kṣetrādikam adhikāriṇaṃ phalaṃ ca vadann upasaṃharati itīti |",
    "GE07bhg4c13u:1017": "iti anena pūrvoktena prakāreṇa kṣetraṃ mahā-bhūtādi-dhṛty-antaṃ,",
    "GE07bhg4c13u:1018_0": "tathā jñānam amānitvādi tattva-jñānārtha-darśana-paryantaṃ, jñeyaṃ cānādimat paraṃ",
    "GE07bhg4c13u:1018_1": "brahma viṣṭhitam ity antaṃ śrutibhyaḥ smṛtibhyaś cākṛṣya trayam api manda-buddhy-anugrahāya",
    "GE07bhg4c13u:1018_2": "mayā saṃkṣepenoktam |",
    "GE07bhg4c13u:1019": "etāvān eva hi sarvo vedārtho gītārthaś ca |",
    "GE07bhg4c13u:1020": "asmiṃś ca pūrvādhyāyokta-lakṣaṇo mad-bhakta",
    "GE07bhg4c13u:1021": "evādhikārīty āha -- mad-bhakto mayi bhagavati vāsudeve parama-gurau",
    "GE07bhg4c13u:1022": "samarpita-sarvātma-bhāvo mad-eka-śaraṇaḥ sa etad yathoktaṃ kṣetraṃ jñānaṃ ca jñeyaṃ ca vijñāya vivekena viditvā mad-bhāvāya",
    "GE07bhg4c13u:1023": "sarvānartha-śūnya-paramānanda-bhāvāya mokṣāyopapadyate mokṣaṃ prāptuṃ",
    "GE07bhg4c13u:1024": "yogyo bhavati |",
    "GE07bhg4c13u:1025": "yasya deve parā bhaktiḥ yathā deve tathā gurau |",
    "GE07bhg4c13u:1026": "tasyaite kathitā hy arthāḥ prakāśante mahātmanaḥ || [ŚvetU 6.23] iti śruteḥ |",
    "GE07bhg4c13u:1027": "tasmāt sarvadā mad-eka-śaraṇaḥ sann ātma-jñāna-sādhanāny eva",
    "GE07bhg4c13u:1028": "parama-puruṣārtha-lipsur anuvartate tuccha-viṣaya-bhoga-spṛhāṃ hitvety abhiprāyaḥ ||18||",
    "GE07bhg4c13u:1029": "viśvanāthaḥ : uktaṃ kṣetrādikam adhikāri-phala-sahitam upasaṃharati itīti |",
    "GE07bhg4c13u:1030": "kṣetraṃ mahā-bhūtādi dhṛty-antam |",
    "GE07bhg4c13u:1031": "jñānam",
    "GE07bhg4c13u:1032": "amānitvādi-tattva-jñānārtha-darśanāntam |",
    "GE07bhg4c13u:1033": "jñeyaṃ jñāna-gamyaṃ ca anādīty ādi dhiṣṭhitam ity antam |",
    "GE07bhg4c13u:1034": "ekam eva tattvaṃ brahma",
    "GE07bhg4c13u:1035": "bhagavat-paramātma-śabda-vācyaṃ ca saṅkṣepeṇoktam |",
    "GE07bhg4c13u:1036": "mad-bhakto bhaktimaj jñānī mad-bhāvāya mat-sāyujyāya |",
    "GE07bhg4c13u:1037": "yad vā mad-bhakto mamaikāntiko dāsa etad",
    "GE07bhg4c13u:1038": "vijñāya mat-prabhor etāvad aiśvaryam iti jñātvā mayi bhāvāya premṇa upapadyata upapanno bhavati",
    "GE07bhg4c13u:1039": "baladevaḥ : uktaṃ kṣetrādikaṃ taj-jñāna-phala-sahitam upasaṃharati iti kṣetram iti |",
    "GE07bhg4c13u:1040": "mahā-bhūtāni ity ādinā cetanā dhṛtir ity antena",
    "GE07bhg4c13u:1041": "kṣetra-svarūpam uktam |",
    "GE07bhg4c13u:1042": "amānitvam ity ādinā tattva-jñānārtha-darśanam ity antena jñeyasya kṣetra-dvayasya jñānaṃ tat-sādhanam uktam |",
    "GE07bhg4c13u:1043": "anādi",
    "GE07bhg4c13u:1044": "mat-param ity ādinā hṛdi sarvasya viṣṭhitam ity antena jñeyaṃ kṣetrajña-dvayaṃ coktaṃ mayā",
    "GE07bhg4c13u:1045": "etat trayaṃ vijñāya mitho vivekenāvagatya mad-bhāvāya mat-premṇe mat-svabhāvāya vāsaṃsāritvāya kalpate yogye bhavati",
    "GE07bhg4c13u:1046": "mad-bhaktaḥ ||18||",
    "GE07bhg4c13u:1047": "BhG 13.19",
    "GE07bhg4c13u:1048": "prakṛtiṃ puruṣaṃ caiva viddhy anādī ubhāv api |",
    "GE07bhg4c13u:1049": "vikārāṃś ca guṇāṃś caiva viddhi prakṛti-saṃbhavān ||19||",
    "GE07bhg4c13u:1050": "śrīdharaḥ : tad evaṃ tat kṣetraṃ yac ca yādṛk cety etāvat prapañcitam |",
    "GE07bhg4c13u:1051": "idānīṃ tu yad vikāri yataś ca yat sa ca yo yat-prabhāvaś cety etat pūrvaṃ",
    "GE07bhg4c13u:1052": "pratijñātam eva prakṛti-puruṣayoḥ saṃsāra-hetukatva-kathanena prapañcayati prakṛtim iti pañcabhiḥ",
    "GE07bhg4c13u:1053": "tatra prakṛti-puruṣayor ādimatve tayor api",
    "GE07bhg4c13u:1054": "prakṛty-antareṇa bhāvyam ity anavasthāpattiḥ syāt |",
    "GE07bhg4c13u:1055": "atas tāv ubhāv anādī viddhi |",
    "GE07bhg4c13u:1056": "anāder īśvarasya śaktitvāt prakṛter anāditvam |",
    "GE07bhg4c13u:1057": "puruṣe 'pi",
    "GE07bhg4c13u:1058": "tad-aṃśatvād anādir eva |",
    "GE07bhg4c13u:1059": "atra ca parameśvarasya tac-chaktīnām anāditvaṃ nityatvaṃ ca śrīmac-chaṅkara-bhagavad-bhāṣya-kṛdbhir",
    "GE07bhg4c13u:1060": "atiprabandhenopapāditam iti grantha-bāhulyān nāsmābhiḥ pratanyate |",
    "GE07bhg4c13u:1061": "vikārāṃś ca dehendriyādīn guṇāṃś ca guṇa-pariṇāmān sukha-duḥkha-mohādīn",
    "GE07bhg4c13u:1062": "prakṛteḥ sambhūtān viddhi ||19||",
    "GE07bhg4c13u:1063": "madhusūdanaḥ : tad anena granthena tat kṣetraṃ yac ca yādṛk ca ity etad vyākhyātam |",
    "GE07bhg4c13u:1064": "idānīṃ yad-vikāri yataś ca yat sa ca yo yat-prabhāvaś ca ity etāvad vyākhyātavyam |",
    "GE07bhg4c13u:1065": "tatra prakṛti-puruṣayoḥ saṃsāra-hetutva-kathanena",
    "GE07bhg4c13u:1066": "yad-vikāri yataś ca yad iti prakṛtim ity ādi dvābhyāṃ prapañcyate |",
    "GE07bhg4c13u:1067": "sa ca yo yat prabhāvaś ca iti tu puruṣa ity ādi dvyābhyām iti vivekaḥ |",
    "GE07bhg4c13u:1068": "tatra saptama īśvarasya dve prakṛtī parāpare kṣetra-kṣetrajña-lakṣaṇe upanyasya",
    "GE07bhg4c13u:1069": "etad-yonīni bhūtāni [Gītā 7.7] ity uktam |",
    "GE07bhg4c13u:1070": "tatrāparā prakṛtiḥ kṣetra-lakṣaṇā parā tu jīva-lakṣaṇeti tayor anāditvam uktvā",
    "GE07bhg4c13u:1071": "tad-ubhaya-yonitvaṃ bhūtānām ucyate prakṛtim iti |",
    "GE07bhg4c13u:1072": "prakṛtir māyākhyā triguṇātmikā pārameśvarī śaktiḥ kṣetra-lakṣaṇā yā prāg aparā prakṛtir ity uktā |",
    "GE07bhg4c13u:1073": "yā tu parā prakṛtir jīvākhyā prāg uktā sa iha puruṣa ity ukta iti na pūrvāpara-virodhaḥ |",
    "GE07bhg4c13u:1074": "prakṛtiṃ puruṣaṃ cobhāv api anādī eva viddhi |",
    "GE07bhg4c13u:1075": "na vidyate ādiḥ kāraṇaṃ yayos tau |",
    "GE07bhg4c13u:1076": "tathā prakṛter anāditvaṃ sarva-jagat-kāraṇatvāt |",
    "GE07bhg4c13u:1077": "tasyā api kāraṇa-sāpekṣatve",
    "GE07bhg4c13u:1078": "'navasthā-prasaṅgāt |",
    "GE07bhg4c13u:1079": "puruṣasyānāditvaṃ tad-dharmādharma-prayuktatvāt",
    "GE07bhg4c13u:1080": "kṛtsnasya jagataḥ jātasya harṣa-śoka-bhaya-sampratipatteḥ |",
    "GE07bhg4c13u:1081": "anyathā",
    "GE07bhg4c13u:1082": "kṛta-hānya-kṛtābhyāgama-prasaṅgāt |",
    "GE07bhg4c13u:1083": "yataḥ prakṛtir anādir atas tasyā bhūta-yonitvam uktaṃ prāg upapadyata ity āha vikārāṃś ca ṣoḍaśa pañca",
    "GE07bhg4c13u:1084": "mahā-bhūtāny ekādaśendriyāṇi ca guṇāṃś ca sattva-rajas-tamo-rūpān",
    "GE07bhg4c13u:1085": "sukha-duḥkha-mohān prakṛti-saṃbhavān eva prakṛti-kāraṇakān eva viddhi jānīhi ||19||",
    "GE07bhg4c13u:1086": "viśvanāthaḥ : paramātmānam uktvā kṣetra-jña-śabda-vācyaṃ jīvātmānaṃ vaktuṃ kutas tasya māyā-saṃsleṣaḥ, kadā tad-ārambho 'bhūd ity apekṣāyām āha",
    "GE07bhg4c13u:1087": "prakṛtiṃ māyāṃ puruṣaṃ jīvaṃ cobhāv apy anādī na vidyate ādi kāraṇaṃ yayos tathābhūtau viddhi anāder īśvarasya mama śaktitvāt |",
    "GE07bhg4c13u:1088": "bhūmir āpo 'nalo vāyuḥ khaṃ mano buddhir eva ca |",
    "GE07bhg4c13u:1089": "ahaṅkāra itīyaṃ me bhinnā prakṛtir aṣṭadhā ||",
    "GE07bhg4c13u:1090": "apareyam itas tv anyāṃ prakṛtiṃ viddhi me parām |",
    "GE07bhg4c13u:1091": "jīva-bhūtāṃ mahābāho yayedaṃ dhāryate jagat || [Gītā 7.4-5]",
    "GE07bhg4c13u:1092": "iti mad-ukter māyā-jīvayor api mac-chaktitvena anāditvāt tayoḥ saṃśleṣo",
    "GE07bhg4c13u:1093": "'pi anādir iti bhāvaḥ |",
    "GE07bhg4c13u:1094": "tatra mithaḥ saṃśliṣṭayor api tayor vastutaḥ pārthakyam asti eva ity āha vikārāṃś ca dehendriyādīn guṇāṃś ca",
    "GE07bhg4c13u:1095": "guṇa-pariṇāmān sukha-duḥkha-śoka-mohādīn prakṛti-sambhūtān",
    "GE07bhg4c13u:1096": "prakṛty-udbhūtān viddhīti kṣetrākāra-pariṇatāyāḥ prakṛteḥ sakāśād bhinnam",
    "GE07bhg4c13u:1097": "eva jīvaṃ viddhīti bhāvaḥ ||19||",
    "GE07bhg4c13u:1098": "baladevaḥ : evaṃ mitho vivikta-svabhāvayor anādyoḥ prakṛti-jīvayoḥ",
    "GE07bhg4c13u:1099": "saṃsargasyānādi-kālikatvaṃ saṃsṛṣṭayos tayoḥ kārya-bhedas",
    "GE07bhg4c13u:1100": "tat-saṃsargasyānādi-kālikasya hetuś ca nirūpyate prakṛtim ity ādibhiḥ |",
    "GE07bhg4c13u:1101": "apir avadhṛtau |",
    "GE07bhg4c13u:1102": "mithaḥ sampṛktau prakṛti-puruṣāv ubhāv anādyeva viddhi",
    "GE07bhg4c13u:1103": "madīya-śaktitvān nityāv eva jānīhi |",
    "GE07bhg4c13u:1104": "tayor mac-chaktitvaṃ tu puraivoktaṃ bhūmir āpaḥ ity ādinā |",
    "GE07bhg4c13u:1105": "anādi-saṃsṛṣṭayor api tayoḥ svarūpa-bhedo 'stīty",
    "GE07bhg4c13u:1106": "āśayenāh vikārān dehendriyādīn |",
    "GE07bhg4c13u:1107": "guṇāṃś sukha-duḥkhāni prakṛti-sambhavān",
    "GE07bhg4c13u:1108": "prākṛtān na tu jaivān viddhīti kṣetrātmanā pariṇatāyāḥ prakṛter anyo jīva iti darśitam ||19||",
    "GE07bhg4c13u:1109": "BhG 13.20",
    "GE07bhg4c13u:1110": "kārya-kāraṇa-kartṛtve hetuḥ prakṛtir ucyate |",
    "GE07bhg4c13u:1111": "puruṣaḥ sukha-duḥkhānāṃ bhoktṛtve hetur ucyate ||20||",
    "GE07bhg4c13u:1112": "śrīdharaḥ : vikārāṇāṃ prakṛti-sambhavatvaṃ darśayan puruṣasya saṃsāra-hetutvaṃ darśayati kāryeti |",
    "GE07bhg4c13u:1113": "kāryaṃ śarīram |",
    "GE07bhg4c13u:1114": "kāraṇāni",
    "GE07bhg4c13u:1115": "sukha-duḥkha-sādhanānīndriyāṇi |",
    "GE07bhg4c13u:1116": "teṣāṃ kartṛtve tad-ākāra-pariṇāme",
    "GE07bhg4c13u:1117": "prakṛtir hetur ucyate kapilādibhiḥ |",
    "GE07bhg4c13u:1118": "puruṣo jīvas tu",
    "GE07bhg4c13u:1119": "tat-kṛta-sukha-duḥkhānāṃ bhoktṛtve hetur ucyate |",
    "GE07bhg4c13u:1120": "ayaṃ bhāvaḥ yadyapi acetanāyāḥ prakṛteḥ svataḥ-kartṛtvaṃ na sambhavati tathā puruṣasyāpy avikāriṇo bhoktṛtvaṃ na sambhavati |",
    "GE07bhg4c13u:1121": "tathāpi kartṛtvaṃ nāma",
    "GE07bhg4c13u:1122": "kriyā-nirvartakatvam |",
    "GE07bhg4c13u:1123": "tac cācetanasyāpi cetanādṛṣṭa-vaśāt",
    "GE07bhg4c13u:1124": "caitanyādhiṣṭhitatvāt sambhavati yathā vahner ūrdhva-jvalanaṃ vayos tiryag gamanaṃ vatsādṛṣṭa-vaśāt gostanya-payasaḥ kṣaraṇam ity ādi |",
    "GE07bhg4c13u:1125": "ataḥ",
    "GE07bhg4c13u:1126": "puruṣa-sannidhānāt prakṛteḥ kartṛtvam ucyate bhoktṛtvaṃ ca sukha-duḥkha-saṃvedanaṃ, tac ca cetana-dharma eveti prakṛti-sannidhānāt",
    "GE07bhg4c13u:1127": "puruṣasya bhoktṛtvam ucyate iti ||20||",
    "GE07bhg4c13u:1128": "madhusūdanaḥ : vikārāṇāṃ prakṛti-sambhavattvaṃ vivecayan puruṣasya saṃsāra-hetutvaṃ darśayati kāryeti |",
    "GE07bhg4c13u:1129": "kāryaṃ śarīraṃ karaṇānīndriyāṇi",
    "GE07bhg4c13u:1130": "tat-sthāni trayodaśa dehārambhakāṇi bhūtāni viṣayāś ceha kārya-grahaṇena",
    "GE07bhg4c13u:1131": "gṛhyante |",
    "GE07bhg4c13u:1132": "guṇāś ca sukha-duḥkha-mohātmakāḥ karaṇāśrayatvāt",
    "GE07bhg4c13u:1133": "karaṇa-grahaṇena gṛhyante |",
    "GE07bhg4c13u:1134": "teṣāṃ kārya-karaṇānāṃ kartṛtve",
    "GE07bhg4c13u:1135": "tad-ākāra-pariṇāme hetuḥ kāraṇam prakṛtir ucyate maharṣibhiḥ |",
    "GE07bhg4c13u:1136": "kārya-karaṇeti dīrgha-pāṭhe 'pi sa evārthaḥ |",
    "GE07bhg4c13u:1137": "evaṃ prakṛteḥ saṃsāra-kāraṇatvaṃ vyākhyāya puruṣasyāpi yādṛśaṃ tat tad āha puruṣo kṣetrajñaḥ parā prakṛtir iti prāg vyākhyātaḥ |",
    "GE07bhg4c13u:1138": "sa sukha-duḥkhānāṃ",
    "GE07bhg4c13u:1139": "sukha-duḥkha-mohānāṃ bhogyānāṃ sarveṣām api bhoktṛtve",
    "GE07bhg4c13u:1140": "vṛtty-uparaktopalambhe hetur ucyate ||20||",
    "GE07bhg4c13u:1141": "viśvanāthaḥ : tasya māyā-saṃśleṣaṃ darśayati |",
    "GE07bhg4c13u:1142": "kāryaṃ śarīram |",
    "GE07bhg4c13u:1143": "kāraṇāni",
    "GE07bhg4c13u:1144": "sukha-duḥkha-sādhanānīndriyāṇi |",
    "GE07bhg4c13u:1145": "kartāra indriyādhiṣṭhātāro devās tatra tathādhyāsena puruṣa-saṃsargāt kāryādi-rūpeṇa pariṇatā syād avidyākhyayā",
    "GE07bhg4c13u:1146": "sva-vṛttyā tad-adhyāsa-pradā ca syād ity arthaḥ |",
    "GE07bhg4c13u:1147": "tat-kṛta-sukha-duḥkhānāṃ",
    "GE07bhg4c13u:1148": "bhoktṛtve puruṣo jīva eva hetuḥ |",
    "GE07bhg4c13u:1149": "ayaṃ bhāvaḥ yadyapi",
    "GE07bhg4c13u:1150": "kāryatva-kāraṇatva-kartṛtva-bhoktṛtvāni prakṛti-dharmā eva syus tad api kāryatvādiṣu jaḍāṃśa-prādhānyāt, sukha-duḥkha-saṃvedana-rūpe bhoge tu caitanyāṃśa-prādhānyāt |",
    "GE07bhg4c13u:1151": "prādhānyena vyapadeśā bhavantīti nyāyāt kāryatvādiṣu prakṛtir hetuḥ |",
    "GE07bhg4c13u:1152": "bhoktṛtve puruṣo hetur ity ucyate iti ||20||",
    "GE07bhg4c13u:1153": "baladevaḥ : atha saṃsṛṣṭayos tayoḥ kārya-bhedam āha kāryeti śarīraṃ kāryaṃ",
    "GE07bhg4c13u:1154": "jñāna-karma-sādhakatvād indriyāṇi kāraṇāni teṣāṃ kartṛtve",
    "GE07bhg4c13u:1155": "tat-tad-ākāra-sva-pariṇāme prakṛtir hetuḥ |",
    "GE07bhg4c13u:1156": "puruṣaḥ prakṛtistho hi ity agrimāt sva-saṃsargeṇa sacetanāṃ prakṛtiṃ puruṣo 'dhitiṣṭhati |",
    "GE07bhg4c13u:1157": "tad-adhiṣṭhitā tu sā tat-karmāṇu-guṇyena pariṇamamānā tat-tad-dehādīnāṃ",
    "GE07bhg4c13u:1158": "sraṣṭrīti prakṛtyārpitānāṃ sukhādīnāṃ bhoktṛtve puruṣo hetus teṣāṃ bhoge sa eva kartey arthaḥ",
    "GE07bhg4c13u:1159": "prakṛty-adhiṣṭhātṛtvaṃ sukhādi-bhoktṛtvaṃ ca puruṣasya kāryam |",
    "GE07bhg4c13u:1160": "tac ca śarīrādi-kartṛtvaṃ tu tad-adhiṣṭhātāyāḥ prakṛter iti puruṣasyaiva kartṛtvaṃ mukhyam",
    "GE07bhg4c13u:1161": "evam āha sūtrakāraḥ kartā śāstrārthavattvāt ity ādibhiḥ |",
    "GE07bhg4c13u:1162": "pareśasya harer adhiṣṭhātṛtvaṃ tu sarvatrāvarjanīyam ity uktaṃ vakṣyate ca ||20||",
    "GE07bhg4c13u:1163": "BhG 13.21",
    "GE07bhg4c13u:1164": "puruṣaḥ prakṛti-stho hi bhuṅkte prakṛtijān guṇān |",
    "GE07bhg4c13u:1165": "kāraṇaṃ guṇa-saṅgo 'sya sad-asad-yoni-janmasu ||21||",
    "GE07bhg4c13u:1166": "śrīdharaḥ : tathāpy avikāriṇo janma-rahitasya ca bhoktṛtvaṃ katham iti |",
    "GE07bhg4c13u:1167": "ata āha puruṣa iti |",
    "GE07bhg4c13u:1168": "hi yasmāt |",
    "GE07bhg4c13u:1169": "prakṛti-sthas tat-kārye dehe tādātmyena sthitaḥ puruṣaḥ |",
    "GE07bhg4c13u:1170": "atas taj-janitān sukha-duḥkhādīn bhuṅkte |",
    "GE07bhg4c13u:1171": "asya ca puruṣasya satīṣu devādi-yoniṣu asatīṣu tiryag-ādi-yoniṣu yāni janmāni teṣu",
    "GE07bhg4c13u:1172": "guṇa-saṅgo guṇaiḥ śubhāśubha-karma-kāribhir indriyaiḥ saṅgaḥ kāraṇam ity arthaḥ ||21||",
    "GE07bhg4c13u:1173": "madhusūdanaḥ : yat puruṣasya sukha-duḥkha-bhoktṛtvaṃ tādātmyenopagataḥ",
    "GE07bhg4c13u:1174": "prakṛti-stho hy eva puruṣo bhuṅkte upalabhate prakṛti-jān guṇān |",
    "GE07bhg4c13u:1175": "ataḥ",
    "GE07bhg4c13u:1176": "prakṛti-ja-guṇopalambha-hetuṣu sad-asad-yoni-janmasu sad-yonayo devādyās teṣu hi sāttvikam iṣataṃ phalaṃ bhujyate |",
    "GE07bhg4c13u:1177": "asad-yonayaḥ paśv-ādyās teṣu hi tāmasam aniṣṭaṃ phalaṃ bhujyate |",
    "GE07bhg4c13u:1178": "atas tan nāsya puruṣasya guṇa-saṅgaḥ",
    "GE07bhg4c13u:1179": "sattva-rajas-tamo-guṇātmaka-prakṛti-tādātmyābhimāna eva kāraṇam |",
    "GE07bhg4c13u:1180": "na tv asaṅgasya tasya svataḥ saṃsāra ity arthaḥ |",
    "GE07bhg4c13u:1181": "athavā guṇa-saṅgo guṇeṣu śabdādiṣu sukha-duḥkha-mohātmakeṣu saṅgo 'bhilāṣaḥ kāma iti yāvat",
    "GE07bhg4c13u:1182": "sa evāsya sad-asad-yoni-janmasu kāraṇam sa yathā-kāmo bhavati tat kratur",
    "GE07bhg4c13u:1183": "bhavati yat kratur bhavati tat karma kurute yat karma kurute tad abhisampadyate [BAU 4.4.5] iti śruteḥ |",
    "GE07bhg4c13u:1184": "asminn api pakṣe mūla-kāraṇatvena",
    "GE07bhg4c13u:1185": "prakṛti-tādātmyābhimāno draṣṭavyaḥ ||21||",
    "GE07bhg4c13u:1186": "viśvanāthaḥ : kintu tatra anādy-avidyā-kṛtenādhyāsena eva",
    "GE07bhg4c13u:1187": "karṭrva-bhoktṛtvādikaṃ tadīyam api dharmaṃ svīyaṃ manyate |",
    "GE07bhg4c13u:1188": "tata evāsya saṃsāra ity āha puruṣa iti |",
    "GE07bhg4c13u:1189": "prakṛtisthaḥ prakṛti-kārya-dehe tādātmyena hi sthitaḥ |",
    "GE07bhg4c13u:1190": "prakṛtijān antaḥkaraṇa-dharmān śoka-moha-sukha-duḥkhādīn guṇān svīyān eva abhimanyamāno bhuṅkte",
    "GE07bhg4c13u:1191": "tatra kāraṇaṃ guṇa-saṅgaḥ |",
    "GE07bhg4c13u:1192": "guṇamaya-deheṣu asyāsaṅgasyāpy ātmanaḥ saṅgo 'vidyā-kalpitaḥ |",
    "GE07bhg4c13u:1193": "kva bhuṅkte ity apekṣāyām āha satīṣu devādi-yoniṣu asatīṣu tiryag-ādi-yoniṣu",
    "GE07bhg4c13u:1194": "śubhāśubha-karma-kṛtāsu yāni janmāni teṣu ||21||",
    "GE07bhg4c13u:1195": "baladevaḥ : prakṛty-adhiṣṭhāne sikhādibhoge ca puruṣasyaiva kartṛtvam ity etat sphuṭayati tasya prakṛti-saṃsarge hetuṃ ca darśayati puruṣa iti |",
    "GE07bhg4c13u:1196_0": "cit-sukhaika-raso 'pi puruṣo 'nādikarma-vāsanayā prakṛtisthas tām adhiṣṭhita-tat-kṛta-dehendriyaḥ",
    "GE07bhg4c13u:1196_1": "prāna-viśiṣṭaḥ sann eva tat-kṛtān guṇān sukhādīn bhuṅkte 'nubhavati kvety āha sad",
    "GE07bhg4c13u:1196_2": "iti |",
    "GE07bhg4c13u:1197": "satīṣu deva-mānavādiṣv",
    "GE07bhg4c13u:1198": "asatīṣu paśu-pakṣy-ādiṣu ca sādhv-asādhu-racitāsu yoniṣu yāni janmādīni",
    "GE07bhg4c13u:1199": "teṣv iti tatra tatra puruṣasyaiva kartṛtvam |",
    "GE07bhg4c13u:1200": "tat-saṃsarge hetum āha kāraṇam iti |",
    "GE07bhg4c13u:1201": "guṇo 'saṅgo",
    "GE07bhg4c13u:1202": "'nādi-guṇa-maya-visaya-spṛhā |",
    "GE07bhg4c13u:1203": "ayam arthaḥ anādir jīvaḥ",
    "GE07bhg4c13u:1204": "karma-rūpāṇādivāsanāraktaḥ |",
    "GE07bhg4c13u:1205": "sa ca bhoktṛtvād bhogyān viṣayān spṛhayaṃs",
    "GE07bhg4c13u:1206": "tad-arpita-kāmanādi-sannihitāṃ prakṛtim āśrayiṣyati yāvat sat-prasaṅgāt",
    "GE07bhg4c13u:1207": "tat-tad-vāsanā kṣīyate |",
    "GE07bhg4c13u:1208": "tat-kṣaye tu parātma-dhāma-sukhāni bhuṅkte so 'śnute sarvān kāmān saha brahmaṇā vipaścitā ity ādi śrutibhya iti |",
    "GE07bhg4c13u:1209": "yat tu prakṛter ity ādeḥ kārya-kāraṇety ādeḥ prakṛtyaiva cety āder nānyaṃ guṇebhyaḥ ity ādeś cāpātatārtha-grāhibhiḥ sāṅkhyaiḥ prakṛter eva kartṛtvam",
    "GE07bhg4c13u:1210": "uktaṃ, tat kila rabhasābhidhānam eva loṣṭra-kāṣṭhavad acetanāyās tasyās tattva-sambhāvāt",
    "GE07bhg4c13u:1211": "upādānāparokṣa-cikīrṣākṛtimattvaṃ khalu kartṛtvaṃ, tac ca cetanasyaiveti śrutir āha - vijñānaṃ yajñaṃ tanute karmāṇi tanute 'pi",
    "GE07bhg4c13u:1212": "ca |",
    "GE07bhg4c13u:1213": "eṣa hi draṣṭā spraṣṭā śrotā rasayitā ghrātā mantā boddhā kartā nijñānātmā puruṣaḥ ity ādikam",
    "GE07bhg4c13u:1214": "yac ca puruṣa-sannidhānāc caitanyādhyāsāt tasyās tattvam ity āhus tan na |",
    "GE07bhg4c13u:1215": "yat sannidhyadhasta-caitanyāt tasyāḥ kartṛtvaṃ tat tasyaiva sannihitasyeti suvacatvāt |",
    "GE07bhg4c13u:1216": "na khalu tapāyaso dagdhṛtvam ayo-hetukam api tu vahni-hetukam",
    "GE07bhg4c13u:1217": "eva dṛṣṭam |",
    "GE07bhg4c13u:1218": "na ca calati jalaṃ phalati tarur itivaj jaḍāyās tasyās",
    "GE07bhg4c13u:1219": "tattva-siddhir jalādiṣv antaryāmy-adhiṣṭhitatveneṣṭāsiddher",
    "GE07bhg4c13u:1220": "vidhāyaka-śruti-vyākopāc caited evam |",
    "GE07bhg4c13u:1221": "na hi jaḍa-prakṛtim uddiśya",
    "GE07bhg4c13u:1222": "svargādi-phalakaṃ jyotiṣṭomādi-mokṣa-phalakaṃ dhyānaṃ ca smṛtir vidhatte",
    "GE07bhg4c13u:1223": "'pi tu cetanam eva bhoktāram uddiśyeti puruṣasyaiva kartṛtvam |",
    "GE07bhg4c13u:1224": "tac ca prakṛter iti yad uktaṃ tat tu tad-vṛtti-prācuryād eva yathā kareṇa",
    "GE07bhg4c13u:1225": "bibhrati puruṣe karo bibhartīti vyapadeśas tathā prakṛtyā kurvati puruṣe prakṛtiḥ karotīti sa bhaved ity eke, prākṛtair dehādibhir yuktasyaiva",
    "GE07bhg4c13u:1226": "puruṣasya yajña-yuddhādi-karma-kartṛtvaṃ, na tu tair viyuktasya śuddhasyety ataḥ prakṛtes tad ity apare ||21|",
    "GE07bhg4c13u:1227": "BhG 13.22",
    "GE07bhg4c13u:1228": "upadraṣṭānumantā ca bhartā bhoktā maheśvaraḥ |",
    "GE07bhg4c13u:1229": "paramātmeti cāpy ukto dehe 'smin puruṣaḥ paraḥ ||22||",
    "GE07bhg4c13u:1230": "śrīdharaḥ : tad anena prakāreṇa prakṛty-avivekād eva puruṣasya saṃsāraḥ |",
    "GE07bhg4c13u:1231": "na tu svarūpataḥ |",
    "GE07bhg4c13u:1232": "ity āśayena tasya svarūpam āha upadraṣṭeti |",
    "GE07bhg4c13u:1233": "asmin",
    "GE07bhg4c13u:1234": "prakṛti-kārye dehe vartamāno 'pi puruṣaḥ paro bhinna eva |",
    "GE07bhg4c13u:1235": "na tad-guṇair",
    "GE07bhg4c13u:1236": "yujyata ity arthaḥ |",
    "GE07bhg4c13u:1237": "tatra hetavaḥ yasmād upadraṣṭā pṛthag-bhūta eva samīpe sthitvā draṣṭā sākṣīty arthaḥ |",
    "GE07bhg4c13u:1238": "tathā anumantā anumoditaiva",
    "GE07bhg4c13u:1239": "sannidhi-mātreṇānugrāhakaḥ |",
    "GE07bhg4c13u:1240": "sākṣī cetāḥ kevalo nirguṇaś ca [GTU 2.96,",
    "GE07bhg4c13u:1241": "Puruṣa-bodhinī] ity ādi śruteḥ |",
    "GE07bhg4c13u:1242": "tathā aiśvaryeṇa rūpeṇa bhartā vidhāyaka iti coktaḥ |",
    "GE07bhg4c13u:1243": "bhoktā pālaka iti ca |",
    "GE07bhg4c13u:1244": "mahāṃś cāsau īśvaraś ca sa brahmādīnām api patir iti ca paramātmā vāntaryāmīti coktaḥ śrutyā",
    "GE07bhg4c13u:1245": "tathā ca śrutiḥ eṣa sarveśvara evsa bhūtādhipatir loka-pālaḥ ity ādi ||22||",
    "GE07bhg4c13u:1246": "madhusūdanaḥ : tad evaṃ prakṛti-mithyā-tādātmyāt puruṣasya saṃsāro na",
    "GE07bhg4c13u:1247": "svarūpeṇety uktam |",
    "GE07bhg4c13u:1248": "kīdṛśaṃ punas tasya svarūpaṃ yatra na sambhavati saṃsāraḥ ? ity ākāṅkṣāyāṃ tasya svarūpaṃ sākṣān nirdiśann āha upadraṣṭeti |",
    "GE07bhg4c13u:1249": "asmin prakṛti-pariṇāme dehe jīva-rūpeṇa vartamāno 'pi puruṣaḥ paraḥ prakṛti-guṇāsaṃsṛṣṭaḥ paramārthato 'saṃsārī svena rūpeṇety artahḥ |",
    "GE07bhg4c13u:1250": "yata upadraṣṭā yatha ṛtvig-yajamāneṣu yajña-karma-vyāpṛteṣu tat-samīpastho",
    "GE07bhg4c13u:1251": "'nyaḥ svayam avyāpṛto yajña-vidyā-kuśalatvād",
    "GE07bhg4c13u:1252": "ṛtvig-yajamāna-vyāpāra-guṇa-doṣāṇām īkṣitā, tadvat kārya-karaṇa-vyāpāreṣu",
    "GE07bhg4c13u:1253": "svayam avyāpṛto vilakṣaṇas teṣāṃ kārya-karaṇānāṃ sa-vyāparāṇāṃ samīpastho draṣṭā na tu kartā puruṣaḥ |",
    "GE07bhg4c13u:1254": "sa yat tatra kiṃcit paśyaty ananvāg atas tena bhavaty asaṅgo hy ayaṃ puruṣaḥ [BAU 4.3.15] iti śruteḥ |",
    "GE07bhg4c13u:1255": "athavā, deha-cakṣur-mano-buddhy-ātmāno draṣṭṛṣu madhye bāhyān dehādīn apekṣyātyavyavahito draṣṭātmā puruṣa upadraṣṭā |",
    "GE07bhg4c13u:1256": "upa-śabdasya",
    "GE07bhg4c13u:1257": "sāmīpyārthatvāt tasya cāvyavadhāna-rūpasya pratyag-ātmany eva paryavasānāt |",
    "GE07bhg4c13u:1258": "anumantā ca kārya-karaṇa-pravṛttiṣu svayam apravṛtto 'pi pravṛtta iva saṃnidhi-mātreṇa tad-anukūlatvād anumantā |",
    "GE07bhg4c13u:1259": "athavā, sva-vyāpāreṣu",
    "GE07bhg4c13u:1260": "pravṛttān dehendriyādīn na nivārayati kadācid api tat-sākṣi-bhūtaḥ puruṣa ity anumantā |",
    "GE07bhg4c13u:1261": "sākṣī cetā [GTU 2.96, Puruṣa-bodhinī] iti śruteḥ |",
    "GE07bhg4c13u:1262": "bhartā bhartā dehendriya-mano-buddhīnāṃ saṃhatānāṃ caitanyābhāsa-viśiṣṭānāṃ",
    "GE07bhg4c13u:1263": "sva-sattayā sphuraṇena ca dhārayitā poṣayitā ca |",
    "GE07bhg4c13u:1264": "bhoktā buddheḥ sukha-duḥkha-mohātmakān pratyayān svarūpa-caitanyena prakāśayatīti nirvikāra evopalabdhā |",
    "GE07bhg4c13u:1265": "maheśvaraḥ sarvātmatvāt svatantratvāc ca mahān īśvaraś ceti maheśvaraḥ |",
    "GE07bhg4c13u:1266": "paramātmā dehādi-buddhy-antānāṃ avidyayātmatvena kalpitānām paramaḥ prakṛṣṭa upadraṣṭṛtvādi-pūrvokta-viśeṣaṇa-viśiṣṭa ātmā paramātmā |",
    "GE07bhg4c13u:1267": "ity anena śabdenāpi uktaḥ kathitaḥ śrutau |",
    "GE07bhg4c13u:1268": "ca-kārād",
    "GE07bhg4c13u:1269": "upadraṣṭety-ādi-śabdair api sa eva puruṣaḥ paraḥ |",
    "GE07bhg4c13u:1270": "uttamaḥ puruṣas tv anyaḥ paramātmety udāhṛtaḥ [Gītā 15.17] ity agre vakṣyate ||22||",
    "GE07bhg4c13u:1271": "viśvanāthaḥ : jīvātmānam uktvā paramātmānam āha upadraṣṭeti |",
    "GE07bhg4c13u:1272": "yadyapi anādi mat-paraṃ brahma ity ādinā hṛdi sarvasya viṣṭhitam ity anena ca",
    "GE07bhg4c13u:1273": "sāmānyataḥ paśeṣataś ca paramātmā prokta eva, tad api tasya",
    "GE07bhg4c13u:1274": "jīvātma-sāhityenāpi pṛthag eva spaṣṭatayā dehasthatva-jñāpanārtham iyam uktir jñeyā |",
    "GE07bhg4c13u:1275": "asmin dehe paro 'nyaḥ puruṣo yo maheśvarḥ sa paramātmeti cāpy uktaḥ |",
    "GE07bhg4c13u:1276": "paramātmeti ca nāmnāpy ukto bhavatīty arthaḥ |",
    "GE07bhg4c13u:1277": "tatra",
    "GE07bhg4c13u:1278": "parama-śabda ekātmavāda-pakṣe svāṃśa iti dyotanārtho jīvasya upa samīpe",
    "GE07bhg4c13u:1279": "pṛthak-sthita eva draṣṭā sākṣī |",
    "GE07bhg4c13u:1280": "anumantānumodana-kartā",
    "GE07bhg4c13u:1281": "sannidhi-mātreṇānugrāhakaḥ |",
    "GE07bhg4c13u:1282": "sākṣī cetāḥ kevalo nirguṇaś ca [GTU 2.96,",
    "GE07bhg4c13u:1283": "Puruṣa-bodhinī] iti śruteḥ |",
    "GE07bhg4c13u:1284": "tathā bhartā dhārako bhoktā pālakaḥ |",
    "GE07bhg4c13u:1285": "baladevaḥ : dehe sukhādibhokṭrayāvasthitaṃ jīvam uktvā niyantṛtayā tatrāvasthitam īśvaram āha upadraṣṭeti |",
    "GE07bhg4c13u:1286": "asmin dehe paro jīvād anyaḥ puruṣo 'sti yo maheśvaraḥ paramātmeti proktaḥ |",
    "GE07bhg4c13u:1287": "upadraṣṭā sannidhau pṛthak-sthita eva sākṣī |",
    "GE07bhg4c13u:1288": "anumantānumati-dātā tad-anumatiṃ vinā jīvaḥ kiñcid api kartuṃ na kṣama ity arthaḥ |",
    "GE07bhg4c13u:1289": "bhartā dhārakaḥ |",
    "GE07bhg4c13u:1290": "bhoktā pālakaḥ |",
    "GE07bhg4c13u:1291": "sarvataḥ pāṇi ity ādibhir uktasyāpīśasya jīvena saha sthitiṃ vaktuṃ punar uktiḥ ||22||",
    "GE07bhg4c13u:1292": "BhG 13.23",
    "GE07bhg4c13u:1293": "ya evaṃ vetti puruṣaṃ prakṛtiṃ ca guṇaiḥ saha |",
    "GE07bhg4c13u:1294": "sarvathā vartamāno 'pi na sa bhūyo 'bhijāyate ||23||",
    "GE07bhg4c13u:1295": "śrīdharaḥ : evaṃ prakṛti-puruṣa-viveka-jñāninaṃ stauti ya evam iti |",
    "GE07bhg4c13u:1296": "evam",
    "GE07bhg4c13u:1297": "upadraṣṭṛtvādi-rūpeṇa puruṣaṃ yo vetti prakṛtiṃ ca guṇaiḥ saha",
    "GE07bhg4c13u:1298": "sukha-duḥkhādi-pariṇāmaiḥ sahitāṃ yo vetti sa puruṣaḥ sarvathā vidhim atilaṅghyeha vartamāno 'pi punar nābhijāyate |",
    "GE07bhg4c13u:1299": "mucyate evety arthaḥ ||23||",
    "GE07bhg4c13u:1300": "madhusūdanaḥ : tad evaṃ sa ca yo yat prabhāvaś ca [Gītā 13.4] iti vyākhyātam idānīṃ yaj jñātvāmṛtam aśnute ity uktam upasaṃharati ya evam iti |",
    "GE07bhg4c13u:1301": "ya evam uktena prakāreṇa vetti puruṣam ayam aham asmīti sākṣātkaroti prakṛtiṃ cāvidyāṃ guṇaiḥ sva-vikāraiḥ saha mithyā-bhūtām ātma-vidyayā",
    "GE07bhg4c13u:1302_0": "bādhitāṃ vetti nivṛtte mamājñāna-tāt-kārye iti, sa sarvathā prārabdha-karma-vaśād",
    "GE07bhg4c13u:1302_1": "indravad vidhim atikramya vartamāno 'pi bhūyo na jāyate patite 'smin vidvac-charīre",
    "GE07bhg4c13u:1302_2": "punar deha-grahaṇaṃ na karoti |",
    "GE07bhg4c13u:1303": "avidyāyāṃ vidyayā nāśitāyāṃ tat-kāryāsaṃbhavasya bahudhoktatvāt",
    "GE07bhg4c13u:1304": "tad-adhigama uttara-pūrvārdhayor aśleṣa-vināśau tad-vyapadeśāt [Vs 4.1.13]",
    "GE07bhg4c13u:1305": "iti nyāyāt |",
    "GE07bhg4c13u:1306": "api-śabdād vidhim anatikramya vartamānaḥ sva-vṛttastho bhūyo na jāyata iti kim u vaktavyam ity abhiprāyaḥ ||23||",
    "GE07bhg4c13u:1307": "viśvanāthaḥ : etaj-jñāna-phalam āha ya iti |",
    "GE07bhg4c13u:1308": "puruṣaṃ paramātmānaṃ prakṛtiṃ",
    "GE07bhg4c13u:1309": "māyā-śaktiṃ |",
    "GE07bhg4c13u:1310": "ca-kārāj jīva-śaktiṃ ca |",
    "GE07bhg4c13u:1311": "sarvathā vartamāno 'pi",
    "GE07bhg4c13u:1312": "laya-vikṣepādi-parābhūto 'pi ||23||",
    "GE07bhg4c13u:1313": "baladevaḥ : etaj-jñāna-phalam āha ya iti |",
    "GE07bhg4c13u:1314": "evaṃ mad-ukta-vidhayā mitho viviktatayā yaḥ puruṣaṃ maheśvara-prakṛtiṃ ca jīvaṃ ca vetti !",
    "GE07bhg4c13u:1315": "vyavahāra-samparkeṇa vartamāno 'pi bhūyo nābhijāyate dehānte vimucyata ity arthaḥ ||23||",
    "GE07bhg4c13u:1316": "BhG 13.24",
    "GE07bhg4c13u:1317": "dhyānenātmani paśyanti ke cid ātmānam ātmanā |",
    "GE07bhg4c13u:1318": "anye sāṃkhyena yogena karma-yogena cāpare ||24||",
    "GE07bhg4c13u:1319": "śrīdharaḥ : evambhūta-viviktātma-jñāna-sādhana-vikalpān āha dhyāneneti dvābhyām |",
    "GE07bhg4c13u:1320": "dhyānenātmākārapratyayāvṛttyā |",
    "GE07bhg4c13u:1321": "ātmani deha eva ātmanā manasā evam ātmānaṃ kecit paśyanti |",
    "GE07bhg4c13u:1322": "anye tu sāṅkhyena",
    "GE07bhg4c13u:1323": "prakṛti-puruṣa-vailakṣaṇyālocanena yogenāṣṭāṅgena |",
    "GE07bhg4c13u:1324": "apare ca karma-yogena",
    "GE07bhg4c13u:1325": "| paśyantīti sarvatrānuṣaṅgaḥ |",
    "GE07bhg4c13u:1326": "eteṣāṃ ca dhyānādīnāṃ yathā-yogyaṃ",
    "GE07bhg4c13u:1327": "krama-samuccaye saty api tat-tan-niṣṭhā-bhedābhiprāyeṇa vikalpoktiḥ ||24||",
    "GE07bhg4c13u:1328": "madhusūdanaḥ : atrātma-darśane sādhana-vikalpā ime kathyante dhyāneneti |",
    "GE07bhg4c13u:1329": "iha hi caturvidhā janāḥ, kecid uttamāḥ kecin madhyamāḥ kecin mandāḥ kecin mandatarā iti |",
    "GE07bhg4c13u:1330": "tatrottamānām ātma-jñāna-sādhanam āha |",
    "GE07bhg4c13u:1331": "dhyānena",
    "GE07bhg4c13u:1332": "vijātīya-pratyayānantaritena sajātīya-pratyaya-pravāheṇa",
    "GE07bhg4c13u:1333": "śravaṇa-manana-phala-bhūtenātma-cintanena nididhyāsana-śabdenoditenātmani",
    "GE07bhg4c13u:1334": "buddhau paśyanti sākṣātkurvanti ātmānaṃ pratyak-cetanam ātmanā",
    "GE07bhg4c13u:1335": "dhyāna-saṃskṛtenāntaḥ-karaṇena kecid uttamā yoginaḥ |",
    "GE07bhg4c13u:1336": "madhyamānām ātma-jñāna-sādhanam āha -- anye madhyamāḥ sāṃkhyena yogena",
    "GE07bhg4c13u:1337": "nididhyāsana-pūrva-bhāvinā śravaṇa-manana-rūpeṇa",
    "GE07bhg4c13u:1338": "nityānitya-vivekādi-pūrvakeṇeme guṇa-traya-pariṇāmā anātmanaḥ sarve mithyā-bhūtās tat-sākṣi-bhūto nityo vibhur nirvikāraḥ satyaḥ",
    "GE07bhg4c13u:1339": "samasta-jaḍa-sambandha-śūnya ātmāham ity evaṃ vedānta-vākya-vicāra-janyena",
    "GE07bhg4c13u:1340": "cintanena paśyanti ātmānam ātmaniti vartate |",
    "GE07bhg4c13u:1341": "dhyānenotpatti-dvāreṇety",
    "GE07bhg4c13u:1342": "arthaḥ |",
    "GE07bhg4c13u:1343": "mandānām jñāna-sādhanam āha -- karma-yogeneśvarārpaṇa-buddhyā kriyamāṇena",
    "GE07bhg4c13u:1344": "phalābhisandhi-rahitena tat-tad-varṇāśramocitena veda-vihitena",
    "GE07bhg4c13u:1345": "karma-kalāpena cāpare mandāḥ paśyanti ātmānam ātmaniti vartate |",
    "GE07bhg4c13u:1346": "sattva-śuddhyā śravaṇa-manana-dhyānotpatti-dvāreṇety arthaḥ ||24||",
    "GE07bhg4c13u:1347": "viśvanāthaḥ : atra sādhana-vikalpam āha dhyāneti dvābhyām |",
    "GE07bhg4c13u:1348": "kecid bhaktā dhyānena bhagavac-cintanenaiva |",
    "GE07bhg4c13u:1349": "bhaktyā mām abhijānāti [Gītā 18.55] ity agrimokter ātmani mansy ātmanā svayam eva na tv anyena kenāpy upakārekeṇety arthaḥ |",
    "GE07bhg4c13u:1350": "anye jñāninaḥ sāṅkhyam ātmānātma-vivekas tena |",
    "GE07bhg4c13u:1351": "apare yogino yogenāṣṭāṅgena karma-yogena niṣkāma-karmaṇā ca |",
    "GE07bhg4c13u:1352": "atra",
    "GE07bhg4c13u:1353": "sāṅkhyāṣṭāṅga-yoga-niṣkāma-karma-yogāḥ paramātma-darśane parasparayaiva hetavo na tu sākṣād dhetavas teṣāṃ sāttvikatvāt paramātmanas tu guṇātītatvāt |",
    "GE07bhg4c13u:1354": "kiṃ ca jñānaṃ ca mayi sannyaset [BhP 11.19.1] iti",
    "GE07bhg4c13u:1355": "bhagavad-ukter jñānādi-sannyāsānantaram eva bhaktyāham ekayā grāhyaḥ [BhP",
    "GE07bhg4c13u:1356": "11.14.11] ity ukter jñānaṃ vimucya tayā bhaktyaiva paśyanti ||24||",
    "GE07bhg4c13u:1357": "baladevaḥ : maheśvarasya prāptau sādhana-vikalpān āha dhyāneneti dvābhyām",
    "GE07bhg4c13u:1358": "| kecid viśuddha-cittā ātmani manasi sthitam ātmānaṃ maheśvaraṃ māṃ",
    "GE07bhg4c13u:1359": "dhyānenopasarjanī-bhūta-jñānena paśyanti sākṣāt kurvanty ātmanā svayam eva, na tv anyenopakārakeṇa",
    "GE07bhg4c13u:1360": "anye sāṅkhyenopasarjanī-bhūta-dhyānena",
    "GE07bhg4c13u:1361": "jñānena paśyanti |",
    "GE07bhg4c13u:1362": "anya-yogenopasarjanī-bhūta-jñānenāṣṭāṅgena paśyanti |",
    "GE07bhg4c13u:1363": "apare tu karma-yogenāntargata-dhyāna-jñānena niṣkāmeṇa karmaṇā ||24||",
    "GE07bhg4c13u:1364": "BhG 13.25",
    "GE07bhg4c13u:1365": "anye tv evam ajānantaḥ śrutvānyebhya upāsate |",
    "GE07bhg4c13u:1366": "te 'pi cātitaranty eva mṛtyuṃ śruti-parāyaṇāḥ ||25||",
    "GE07bhg4c13u:1367": "śrīdharaḥ : ati-mandādhikāriṇāṃ nistāropāyam āha anya iti |",
    "GE07bhg4c13u:1368": "anye tu sāṅkhya-yogādi-mārgeṇa evambhūtam upadraṣṭṛtvādi-lakṣaṇam ātmānam sākṣātkartum ajānanto 'nyebhya ācāryebhya upadeśataḥ śrutvā upāsante dhyāyanti |",
    "GE07bhg4c13u:1369": "te 'pi ca śraddhayopadeśa-śravaṇa-parāyaṇāḥ santo mṛtyuṃ saṃsāraṃ śanair atitaranty eva",
    "GE07bhg4c13u:1370": "madhusūdanaḥ : mandatarāṇāṃ jñāna-sādhanam āha anya iti |",
    "GE07bhg4c13u:1371": "anye tu mandatarāḥ |",
    "GE07bhg4c13u:1372": "tu-śabdaḥ",
    "GE07bhg4c13u:1373": "pūrva-ślokokta-trividhādhikāri-vailakṣaṇya-dyotanārthaḥ |",
    "GE07bhg4c13u:1374": "eṣūpāyeṣv anyatareṇāpy evaṃ yathoktam ātmānam ajānanto 'nyebhyaḥ kāruṇikebhya ācāryebhyaḥ śrutvā “idam eva cintayata” ity uktā upāsate śraddadhānāḥ santaś cintayanti |",
    "GE07bhg4c13u:1375": "te 'pi cātitaranty eva mṛtyum saṃsāram śruti-parāyaṇāḥ",
    "GE07bhg4c13u:1376": "svayaṃ vicārāsamarthā api śraddadhānatayā",
    "GE07bhg4c13u:1377": "gurūpadeśa-śravaṇa-mātra-parāyaṇāḥ |",
    "GE07bhg4c13u:1378": "te 'pīty api-śabdādye svayaṃ",
    "GE07bhg4c13u:1379": "vicāra-samarthās te mṛtyum atitarantīti kim u vaktavyam ity abhiprāyaḥ ||25||",
    "GE07bhg4c13u:1380": "viśvanāthaḥ : anye itas tataḥ kathā-śrotāraḥ ||25||",
    "GE07bhg4c13u:1381": "baladevaḥ : anye tv evam īdṛśānupāyān ajānantaḥ śruti-parāyaṇās",
    "GE07bhg4c13u:1382": "tat-tat-kathā-śravaṇādi-niṣṭhāḥ sāmpratikā anyebhyas tad-vaktṛbhyas tān upāyān śrutvā taṃ maheśvaram upāsate |",
    "GE07bhg4c13u:1383": "te 'pi cāt ta-saṅginaś ca krameṇa tān upalabhyānuṣṭhāya ca mṛtyum atitaranty eveti",
    "GE07bhg4c13u:1384": "tat-kathā-śruti-mahimātiśayo darśitaḥ ||25||",
    "GE07bhg4c13u:1385": "BhG 13.26",
    "GE07bhg4c13u:1386": "yāvat saṃjāyate kiṃcit sattvaṃ sthāvara-jaṅgamam |",
    "GE07bhg4c13u:1387": "kṣetra-kṣetrajña-saṃyogāt tad viddhi bharatarṣabha ||26||",
    "GE07bhg4c13u:1388": "śrīdharaḥ : atha karma-yogasya tṛtīya-caturtha-pañcameṣu prapañcitatvād",
    "GE07bhg4c13u:1389": "dhyāna-yogasya ca ṣaṣṭhāṣṭhamayoḥ prapañcitatvād dhyānādeś ca sāṅkhya-viviktātma-viṣayatvāt sāṅkhyam eva prapañcayann āha yāvad ity ādi yāvad adhyāyāntam |",
    "GE07bhg4c13u:1390": "yāvat kiñcit vastu-mātraṃ sattvam utpadyate tat sarvaṃ",
    "GE07bhg4c13u:1391": "kṣetra-kṣetrajñayor yogād aviveka-kṛta-tādātmyādhyāsād bhavatīti jānīhi ||26||",
    "GE07bhg4c13u:1392": "madhusūdanaḥ : saṃsārasyāvidyakatvād vidyayā mokṣa upapadyata ity etasyārthasyāvadhāraṇāya saṃsāra-tan-nivartaka-jñānayoḥ prapañcaḥ kriyate yāvad adhyāya-samāpti |",
    "GE07bhg4c13u:1393": "tatra kāraṇaṃ guṇa-saṅgo 'sya",
    "GE07bhg4c13u:1394": "sad-asad-yoni-janmasv [Gītā 13.21] ity etat prāg uktaṃ vivṛṇoti yāvad iti",
    "GE07bhg4c13u:1395_0": "| yāvat kim api sattvaṃ vastu saṃjāyate sthāvaraṃ jaṅgamaṃ vā tat sarvaṃ kṣetra-kṣetrajña-saṃyogād",
    "GE07bhg4c13u:1395_1": "avidyā-tat-kāryātmakaṃ jaḍam anirvacanīyaṃ sad-asattvaṃ dṛśya-jātaṃ kṣetraṃ tad-vilakṣaṇaṃ",
    "GE07bhg4c13u:1395_2": "tad-bhāsakaṃ",
    "GE07bhg4c13u:1396": "sva-prakāśa-paramārtha-sac-caitanyam asaṅgodāsīnaṃ nirdharmakam advitīyaṃ",
    "GE07bhg4c13u:1397": "kṣetrajñaṃ tayoḥ saṃyogo māyā-vaśā itaretarāviveka-nimitto",
    "GE07bhg4c13u:1398": "mithyā-tādātmyādhyāsaḥ satyānṛta-mithunīkaraṇātmakaḥ |",
    "GE07bhg4c13u:1399": "tasmād eva saṃjāyate tat sarvaṃ kārya-jātam iti viddhi he bharatarṣabha |",
    "GE07bhg4c13u:1400": "ataḥ",
    "GE07bhg4c13u:1401": "svarūpājñāna-nibandhanaḥ saṃsāraḥ svarūpa-jñānād vinaṃṣṭum arhati svapnādivad ity abhiprāyaḥ",
    "GE07bhg4c13u:1402": "viśvanāthaḥ : uktam evārthaṃ prapañcayati yāvad adhyāya-samāpti |",
    "GE07bhg4c13u:1403": "yāvad iti yat-pramāṇakaṃ nikṛṣṭam utkṛṣṭaṃ vā |",
    "GE07bhg4c13u:1404": "sattvaṃ prāṇi-mātram ||26||",
    "GE07bhg4c13u:1405": "baladevaḥ : athānādi-saṃyuktayoḥ prakṛti-jīvayor yogānusandhānāya tayoḥ saṃyogena sṛṣṭiṃ tāvad āha yāvad iti |",
    "GE07bhg4c13u:1406": "sthāvara-jaṅgamaṃ kiñcit sattvaṃ prāṇi-jātaṃ yāvad yat-pramāṇakam utkṛṣṭam apakṛṣṭaṃ ca sañjāyate tat kṣetra-kṣetrajña-saṃyogād viddhi |",
    "GE07bhg4c13u:1407": "kṣetreṇa prakṛtyā saha kṣetrajñayoḥ sambandhāj jānīhīty arthaḥ |",
    "GE07bhg4c13u:1408": "īśvaraḥ prakṛti-jīvau niyamayan pravartayati,",
    "GE07bhg4c13u:1409": "tau tu mithaḥ sambadhnīta |",
    "GE07bhg4c13u:1410": "tato dehotpatti-dvārā prāṇi-sṛṣṭir ity arthaḥ ||26||",
    "GE07bhg4c13u:1411": "BhG 13.27",
    "GE07bhg4c13u:1412": "samaṃ sarveṣu bhūteṣu tiṣṭhantaṃ parameśvaram |",
    "GE07bhg4c13u:1413": "vinaśyatsv avinaśyantaṃ yaḥ paśyati sa paśyati ||27||",
    "GE07bhg4c13u:1414": "śrīdharaḥ : aviveka-kṛtaṃ saṃsārodbhavam uktvā tan-nivṛttaye",
    "GE07bhg4c13u:1415": "vivktātma-viṣayaṃ samyag-darśanam āha samam iti |",
    "GE07bhg4c13u:1416": "sthāvara-jaṅgamātmakeṣu",
    "GE07bhg4c13u:1417": "bhūteṣu nirviśeṣaṃ sad-rūpeṇa samaṃ yathā bhavaty evaṃ tiṣṭhantaṃ paramātmānaṃ yaḥ paśyati ataeva teṣu vinaśyatsv api avinaśyantaṃ yaḥ",
    "GE07bhg4c13u:1418": "paśyati sa eva samyak paśyati ||27||",
    "GE07bhg4c13u:1419": "madhusūdanaḥ : evaṃ saṃsāram avidyātmakam uktvā tan nivartaka-vidyā-kathanāya ya evaṃ vetti puruṣam iti prāg uktaṃ vivṛṇoti samam iti |",
    "GE07bhg4c13u:1420": "sarveṣu bhūteṣu bhavana-dharmakeṣu sthāvara-jaṅgamātmakeṣu",
    "GE07bhg4c13u:1421": "prāṇiṣu aneka-vidha-janmādi-pariṇāma-śīlatayā guṇa-pradhāna-bhāvāpattyā ca viṣameṣu ataeva cañcaleṣu pratikṣaṇa-pariṇāmino hi bhāvā nāpariṇamya",
    "GE07bhg4c13u:1422": "kṣaṇam api sthātum īśate |",
    "GE07bhg4c13u:1423": "ata eva paraspara-bādhya-bādhaka-bhāvāpanneṣu",
    "GE07bhg4c13u:1424": "evam api vinaśyatsu dṛṣṭa-naṣṭa-svabhāveṣu māyā-gandharva-nagarādi-prāyeṣu",
    "GE07bhg4c13u:1425": "samaṃ sarvatraika-rūpaṃ pratideham ekaṃ janmādi-pariṇāma-śūnyatayā ca tiṣṭhantam apariṇamamānaṃ",
    "GE07bhg4c13u:1426": "sarva-jaḍa-varga-sattā-sphūrti-pradatvena bādhya-bādhaka-bhāva-śūnyaṃ",
    "GE07bhg4c13u:1427": "sarvadopānāskanditam avinaśyantaṃ dṛṣṭa-naṣṭa-prāya-sarva-dvaita-bādhe 'py",
    "GE07bhg4c13u:1428": "abādhitam |",
    "GE07bhg4c13u:1429": "evaṃ sarva-prakāreṇa jaḍa-prapañca-vilakṣaṇam ātmānaṃ vivekena yaḥ śāstra-cakṣuṣā paśyati sa eva paśyaty ātmānaṃ jāgrad-bodhena",
    "GE07bhg4c13u:1430": "svapna-bhramaṃ bādhamāna iva |",
    "GE07bhg4c13u:1431": "ajñas tu svapna-darśīva bhrāntyā viparītaṃ paśyan na paśyaty eva |",
    "GE07bhg4c13u:1432": "adarśanātmakatvād bhramasya |",
    "GE07bhg4c13u:1433": "na hi rajjuṃ sarpatayā paśyan paśyatīti vyapadiśyate |",
    "GE07bhg4c13u:1434": "rajjv-adarśanātmakatvāt sarpa-darśanasya |",
    "GE07bhg4c13u:1435": "evam-bhūtāny",
    "GE07bhg4c13u:1436": "ānuparakta-śuddhātma-darśanāt tad-darśarnātmikāyā avidyāyā nivṛttis tatas",
    "GE07bhg4c13u:1437": "tat-kārya-saṃsāra-nivṛttir ity abhiprāyaḥ |",
    "GE07bhg4c13u:1438": "atrātmānam iti viśeṣya-lābho",
    "GE07bhg4c13u:1439": "viśeṣaṇa-maryādayā |",
    "GE07bhg4c13u:1440": "parameśvaram ity eva vā viśeṣya-padam |",
    "GE07bhg4c13u:1441": "viṣamatva-cañcalatva-bādhya-bādhaka-rūpatva-lakṣaṇaṃ jaḍa-gataṃ",
    "GE07bhg4c13u:1442": "vaidharmyaṃ samatva-tiṣṭhattva-parameśvaratva-rūpātma-viśeṣaṇa-vaśād",
    "GE07bhg4c13u:1443": "arthāt prāptam anyat kaṇṭhoktam iti vivekaḥ ||27||",
    "GE07bhg4c13u:1444": "viśvanāthaḥ : paramātmānaṃ tv evaṃ jānīyād ity āha samam iti |",
    "GE07bhg4c13u:1445": "vinaśyatsv api deheṣu yaḥ paśyati, sa eva jñānīty arthaḥ ||27||",
    "GE07bhg4c13u:1446": "baladevaḥ : atha prakṛtau tat-saṃyukteṣu ca jīveṣu sthitam apīśvaraṃ tebhyo viviktaṃ paśyed ity āha samam iti |",
    "GE07bhg4c13u:1447": "yas tv atattvavit prasaṅgī sarveṣu sthāvara-jaṅgama-dehavatsu bhūteṣu jīveṣu samam ekarasaṃ yathā syāt tathā tiṣṭhantaṃ parameśvaraṃ vinaśyatsu tat-tad-deha-vimardena",
    "GE07bhg4c13u:1448": "vināśaṃ gacchatsu teṣv avinaśyantaṃ tad-vaikṣaṇaṃ paśyati sa eva paśyati",
    "GE07bhg4c13u:1449": "tad-yāthātmya-darśī bhavati |",
    "GE07bhg4c13u:1450": "tathā ca vaividhya-vināśa-dharmibhyaḥ",
    "GE07bhg4c13u:1451": "prakṛti-saṃyogibhyo jīvebhya aikarasyāvināśa-dharmā pareśo vivikta iti",
    "GE07bhg4c13u:1452": "BhG 13.28",
    "GE07bhg4c13u:1453": "samaṃ paśyan hi sarvatra samavasthitam īśvaram |",
    "GE07bhg4c13u:1454": "na hinasty ātmanātmānaṃ tato yāti parāṃ gatim ||28||",
    "GE07bhg4c13u:1455": "śrīdharaḥ : kuta iti |",
    "GE07bhg4c13u:1456": "ata āha samam iti |",
    "GE07bhg4c13u:1457": "sarvatra bhūtamātre samaṃ samyag apracyuta-svarūpeṇāvasthitaṃ paramātmānaṃ paśyan |",
    "GE07bhg4c13u:1458": "hi yasmād ātmanā svenaivātmānaṃ na hinasti |",
    "GE07bhg4c13u:1459": "avidyayā sac-cid-ānanda-rūpam ātmānaṃ tiraskṛtya na vināśayati |",
    "GE07bhg4c13u:1460": "tataś ca parāṃ gatiṃ mokṣaṃ prāpnoti |",
    "GE07bhg4c13u:1461": "yat tv evaṃ na paśyati sa hi dehātma-darśī dehena sahātmānaṃ hinasti |",
    "GE07bhg4c13u:1462": "tathā ca śrutiḥ -",
    "GE07bhg4c13u:1463": "asūryā nāma te lokā andhena tamasāvṛtāḥ |",
    "GE07bhg4c13u:1464": "tāṃs te pretyābhigacchanti ye ke cātma-hano janāḥ || [ĪśaU 3] iti ||28|",
    "GE07bhg4c13u:1465": "madhusūdanaḥ : tad etad ātma-darśanaṃ phalena stauti rucy-utpattaye samam iti |",
    "GE07bhg4c13u:1466": "samavasthitaṃ janmādi-vināśānta-bhāva-vikāra-śūnyatayā",
    "GE07bhg4c13u:1467": "samyaktayāvasthita-vināśitva-lābhaḥ |",
    "GE07bhg4c13u:1468": "anyat prāg vyākhyātam |",
    "GE07bhg4c13u:1469": "evaṃ",
    "GE07bhg4c13u:1470": "pūrvokta-viśeṣaṇam ātmānaṃ paśyann ayam aham asmīti śāstra-dṛṣṭyā",
    "GE07bhg4c13u:1471": "sākṣātkurvan na hinasty ātmanātmānam |",
    "GE07bhg4c13u:1472": "sarvo hy ajñaḥ paramārtha-santam",
    "GE07bhg4c13u:1473": "ekam akartr-abhoktṛ-paramānanda-rūpam ātmānam avidyayā sati bhāty api vastuni nāsti na bhātīti pratīti-janana-samarthayā svayam eva tiraskurvann",
    "GE07bhg4c13u:1474": "asantam iva karotīti hinasty eva tam |",
    "GE07bhg4c13u:1475": "tathāvidyayātmatvena paritgṛhītaṃ dehendriya-saṃghātam ātmānaṃ purātanaṃ hatvā navam ādatte karma-vaśād iti hinasty eva tam |",
    "GE07bhg4c13u:1476": "ata ubhayathāpy ātmahaiva sarvo 'py ajñaḥ |",
    "GE07bhg4c13u:1477": "yam adhikṛtyeyaṃ śakuntalā-vacana-rūpā smṛtiḥ -",
    "GE07bhg4c13u:1478": "kiṃ tena na kṛtaṃ pāpaṃ coreṇātmāpahāriṇā |",
    "GE07bhg4c13u:1479": "yo 'nyathā santam ātmānam anyathā pratipadyate || iti |",
    "GE07bhg4c13u:1480": "śrutiś ca -",
    "GE07bhg4c13u:1481": "asūryā nāma te lokā andhena tamasāvṛtāḥ |",
    "GE07bhg4c13u:1482": "tāṃs te pretyābhigacchanti ye ke cātma-hano janāḥ || [ĪśaU 3] iti asūryā asurasya sva-bhūtā āsuryā saṃpadā bhogyā ity arthaḥ |",
    "GE07bhg4c13u:1483": "ātma-hana ity anātmany ātmābhimānina ity arthaḥ |",
    "GE07bhg4c13u:1484": "ato ya ātmajñaḥ so 'nātmany",
    "GE07bhg4c13u:1485": "ātmābhimānaṃ śuddhātma-darśanena bādhate |",
    "GE07bhg4c13u:1486": "ataḥ svarūpa-lābhāc ca hinasty ātmanātmānaṃ tato yāti parāṃ gatim |",
    "GE07bhg4c13u:1487": "tata ātma-hananābhāvād",
    "GE07bhg4c13u:1488": "avidyā-tat-kārya-nivṛtti-lakṣaṇāṃ muktim adhigacchatīty arthaḥ ||28|",
    "GE07bhg4c13u:1489": "viśvanāthaḥ : ātmanā manasā kupatha-gāminā ātmānaṃ jīvaṃ na hinasti",
    "GE07bhg4c13u:1490": "nādhaḥ-pātayati ||28||",
    "GE07bhg4c13u:1491": "baladevaḥ : athokta-viṣayā tebhyo viviktam īśvaraṃ paśyan",
    "GE07bhg4c13u:1492": "tad-darśana-mahimnā ca prakṛti-vikārebhyaḥ sva-vivekaṃ ca labhata ity",
    "GE07bhg4c13u:1493": "āśayenāha samaṃ paśyan hīti |",
    "GE07bhg4c13u:1494": "sarvatra bhūteṣu samaṃ yathā bhavaty evaṃ",
    "GE07bhg4c13u:1495_0": "samyag-apracyuta-svarūpa-guṇatayāvasthitam īśvaraṃ paśyann ātmānaṃ svam ātmanā prakṛti-vikāra-viveka-grāhiṇā",
    "GE07bhg4c13u:1495_1": "viṣaya-rasa-gṛdhnunā manasā na hinasti nādhaḥpātayati, sa tad-rasa-viraktena tena",
    "GE07bhg4c13u:1495_2": "parām utkṛṣṭāṃ gatiṃ",
    "GE07bhg4c13u:1496": "tad-vikārebhyaḥ svaiveka-khyātiṃ yāti ||28||",
    "GE07bhg4c13u:1497": "BhG 13.29",
    "GE07bhg4c13u:1498": "prakṛtyaiva ca karmāṇi kriyamāṇāni sarvaśaḥ |",
    "GE07bhg4c13u:1499": "yaḥ paśyati tathātmānam akartāraṃ sa paśyati ||29||",
    "GE07bhg4c13u:1500": "śrīdharaḥ : nanu śubhāśubha-karma-kartṛtvena vaiṣamye dṛśyamāne katham",
    "GE07bhg4c13u:1501": "ātmanaḥ samatvam ity āśaṅkyāha prakṛtyaiveti |",
    "GE07bhg4c13u:1502": "prakṛtyaiva dehendriyākāreṇa pariṇatayā |",
    "GE07bhg4c13u:1503": "sarvaśaḥ prakāraiḥ |",
    "GE07bhg4c13u:1504": "kriyamāṇāni karmāṇi yaḥ paśyati |",
    "GE07bhg4c13u:1505": "tathātmānaṃ cākartāraṃ dehābhimānenaiva ātmanaḥ kartṛtvaṃ na svataḥ |",
    "GE07bhg4c13u:1506": "ity evaṃ yaḥ paśyati sa eva samyak paśyati |",
    "GE07bhg4c13u:1507": "nānya ity arthaḥ |",
    "GE07bhg4c13u:1508": "madhusūdanaḥ : nanu śubhāśubha-karma-kartāraḥ pratidehaṃ bhinnā ātmano",
    "GE07bhg4c13u:1509": "viṣamāś ca tat-tad-vicitra-phala-bhoktṛtveneti kathaṃ sarva-bhūta-stham",
    "GE07bhg4c13u:1510": "ekam ātmānaṃ samaṃ paśyan na hinasty ātmanātmānam ity uktam ata āha prakṛtyaiveti |",
    "GE07bhg4c13u:1511": "karmāṇi vāṅ-manaḥ-kāyārabhyāṇi sarvaśaḥ sarvaiḥ prakāraiḥ",
    "GE07bhg4c13u:1512": "prakṛtyaiva dehendriya-saṅghātākāra-pariṇatayā sarva-vikāra-kāraṇa-bhūtayā",
    "GE07bhg4c13u:1513": "triguṇātmikayā bhagavan-māyayaiva kriyamāṇāni na tu puruṣeṇa",
    "GE07bhg4c13u:1514_0": "sarva-vikāra-śūnyena yo vivekī paśyati, evaṃ kṣetreṇa kriyamāṇeṣv api karmasu ātmānaṃ",
    "GE07bhg4c13u:1514_1": "kṣetrajñam akartāraṃ sarvopādhi-vivarjitam asaṅgam ekaṃ sarvatra samaṃ yaḥ paśyati,",
    "GE07bhg4c13u:1514_2": "tathā-śabdaḥ paśyatīti-kriyā-karṣaṇārthaḥ, sa paśyati sa paramārtha-darśīti pūrvavat |",
    "GE07bhg4c13u:1515": "sa-vikārasya kṣetrasya",
    "GE07bhg4c13u:1516": "tat-tad-vicitra-karma-kartṛtvena prati-dehaṃ bhede 'pi vaiṣamye 'pi na nirviśeṣasyākartur ākāśasyeva na bhede pramāṇaṃ kiṃcid ātmana ity",
    "GE07bhg4c13u:1517": "upapāditaṃ prāk ||29||",
    "GE07bhg4c13u:1518": "viśvanāthaḥ : prakṛtyaiva dehendriyādyākāreṇa pariṇatayā sarvaśaḥ sarvāṇy ātmānaṃ jīvaṃ dehābhimānenaiva ātmanaḥ kartṛtvam, na tu svataḥ |",
    "GE07bhg4c13u:1519": "ity evaṃ yaḥ paśyatīty arthaḥ ||29||",
    "GE07bhg4c13u:1520": "baladevaḥ : prakṛteḥ sva-vivekaṃ kathaṃ yātīty apekṣāyāṃ tatra prakāram āha - prakṛtyaiveti dvābhyām |",
    "GE07bhg4c13u:1521_0": "yaḥ sarvāṇi karmāṇi prakṛtyaiva cān mad-adhiṣṭhitayeśvara-preritayā kriyamāṇāni paśyati,",
    "GE07bhg4c13u:1521_1": "tathātmānaṃ teṣāṃ karmaṇām akartāraṃ paśyati, sa eva paśyati sva-yāthāṭmya-darśī",
    "GE07bhg4c13u:1521_2": "bhavati ayam arthaḥ na khalu vijñānānanda-svabhāvo 'haṃ yuddha-yajñādīni",
    "GE07bhg4c13u:1522_0": "duḥkha-mayāni karmāṇi karomi, kintv anādibhogavāsanenāvivekinā mayādhiṣṭhitā mad-bhoga-siddhaye",
    "GE07bhg4c13u:1522_1": "mad-dehādi-dvārā tāni karotīti tad-dhetukatvāt saiva tat-kartṛīti karam-kāriṇyāḥ",
    "GE07bhg4c13u:1522_2": "prakṛtes tad-akartā",
    "GE07bhg4c13u:1523": "śuddho jīvo viviktaḥ |",
    "GE07bhg4c13u:1524": "śuddhasyāpi kartṛtvaṃ tu paśyatīty anena vyaktam iti ||",
    "GE07bhg4c13u:1525": "BhG 13.30",
    "GE07bhg4c13u:1526": "yadā bhūta-pṛthag-bhāvam ekastham anupaśyati |",
    "GE07bhg4c13u:1527": "tata eva ca vistāraṃ brahma saṃpadyate tadā ||30||",
    "GE07bhg4c13u:1528": "śrīdharaḥ : idānīṃ tu bhūtānām api prakṛtis tāvan-mātratvenābhedād",
    "GE07bhg4c13u:1529": "bhūta-bheda-kṛtam apy ātmano bhedam apaśyan brahmatvam upaitīty āha yadeti |",
    "GE07bhg4c13u:1530": "yadā bhūtānāṃ sthāvara-jaṅgamānāṃ pṛthag-bhāvaṃ bhedaṃ pṛthaktvam ekastham ekasyām eveśra-śakti-rūpāyāṃ prakṛtau pralaye sthitam anupaśyati ālocayati |",
    "GE07bhg4c13u:1531": "ataeva tasyā eva prakṛteḥ sakāśād bhūtānāṃ vistāraṃ",
    "GE07bhg4c13u:1532": "sṛṣṭi-samaye 'nupaśyati |",
    "GE07bhg4c13u:1533": "tadā prakṛti-tāvan-mātratvena bhūtānām apy abhedaṃ paśyan paripūrṇaṃ brahma sampadyate",
    "GE07bhg4c13u:1534": "brahmaiva bhavatīty arthaḥ",
    "GE07bhg4c13u:1535": "madhusūdanaḥ : tad evam āpātataḥ kṣetra-bheda-darśanam anabhyanujñāya",
    "GE07bhg4c13u:1536": "kṣetra-bheda-darśanam apākṛtam idānīṃ tu kṣetra-bheda-darśanam api māyikatvenāpākaroti yadeti",
    "GE07bhg4c13u:1537": "yadā yasmin kāle bhūtānāṃ sthāvara-jaṅgamānāṃ",
    "GE07bhg4c13u:1538": "sarveṣām api jaḍa-vargāṇāṃ pṛthag-bhāvaṃ pṛthaktvam paraspara-bhinnatvam",
    "GE07bhg4c13u:1539": "eka-stham ekasminn evātmani sad-rūpe sthitaṃ kalpitaṃ kalpitasyādhiṣṭhānād",
    "GE07bhg4c13u:1540": "anatirekāt sad-rūpātma-svarūpād anatiriktam anupaśyati śāstrācāryopadeśam",
    "GE07bhg4c13u:1541": "anu svayam ālocayati ātmaivedaṃ sarvam [ChāU 7.25.2] iti |",
    "GE07bhg4c13u:1542": "evam api māyāv-vaśāt tata ekasmād ātmana eva vistāraṃ bhūtānāṃ pṛthag-bhāvaṃ ca",
    "GE07bhg4c13u:1543": "svapna-māyāvad anupaśyati brahma saṃpadyate tadā",
    "GE07bhg4c13u:1544": "sajātīya-vijātīya-bheda-darśanābhāvād brahmaiva sarvānartha-śūnyaṃ bhavati tasmin kāle |",
    "GE07bhg4c13u:1545": "yasmin sarvāṇi bhūtāni ātmaivābhūd vijānataḥ |",
    "GE07bhg4c13u:1546": "tatra ko mohaḥ kaḥ śoka ekatvam anupaśyataḥ || [ĪśaU 7] iti śruteḥ |",
    "GE07bhg4c13u:1547": "prakṛtyaiva cety atrātma-bhedo nirākṛtaḥ |",
    "GE07bhg4c13u:1548": "yadā bhūta-pṛthag-bhāvam ity atra tv anātma-bhedo 'pīti viśeṣaḥ ||30||",
    "GE07bhg4c13u:1549": "viśvanāthaḥ : yadā bhūtānāṃ sthāvara-jaṅgamānāṃ pṛthag-bhāvaṃ",
    "GE07bhg4c13u:1550": "tat-tad-ākāra-gataṃ pārthakyam ekastham ekasyāṃ prakṛtāv eva sthitaṃ",
    "GE07bhg4c13u:1551": "pralaya-kāle anupaśyaty ālocayati |",
    "GE07bhg4c13u:1552": "tataḥ prakṛteḥ sakāśād eva bhūtānāṃ vistāraṃ sṛṣṭi-samaye 'nupaśyati tadā brahma sampadyate brahmaiva bhavatīty arthaḥ ||30||",
    "GE07bhg4c13u:1553": "baladevaḥ : yadeti |",
    "GE07bhg4c13u:1554": "ayaṃ jīvo yadā bhūtānāṃ deva-mānavādīnāṃ",
    "GE07bhg4c13u:1555": "pṛthag-bhāvaṃ tat-tad-ākāra-gataṃ",
    "GE07bhg4c13u:1556": "devatva-mānavatva-dīrghatva-hrasvatvādi-rūpa-pārthakyam ekasthaṃ",
    "GE07bhg4c13u:1557": "prakṛti-gatam eva pralaye 'nupaśyati tataḥ prakṛtita eva sarge teṣāṃ devatvādīnāṃ vistāraṃ ca paśyati, na tv ātmasthaṃ tat pṛthag-bhāvaṃ na cāṭmanas tad-vistāraṃ ca paśyati |",
    "GE07bhg4c13u:1558": "sva-prakṛti-viviktātma-darśī |",
    "GE07bhg4c13u:1559": "tadā tad brahma sampadyate tad-viviktam",
    "GE07bhg4c13u:1560": "abhivyaktāpahata-pāpmatvādi-bṛhad-guṇāṣṭakam svam anubhavatīty arthaḥ",
    "GE07bhg4c13u:1561": "BhG 13.31",
    "GE07bhg4c13u:1562": "anāditvān nirguṇatvāt paramātmāyam avyayaḥ |",
    "GE07bhg4c13u:1563": "śarīra-stho 'pi kaunteya na karoti na lipyate ||31||",
    "GE07bhg4c13u:1564": "śrīdharaḥ : tathāpi parameśvarasya saṃsārāvasthāyāṃ",
    "GE07bhg4c13u:1565": "deha-sambandha-nimittaiḥ karmabhis tat-phalaiś ca sukha-duḥkhādibhir",
    "GE07bhg4c13u:1566": "vaiṣamyaṃ duṣpariharam iti kutaḥ sama-darśanaṃ |",
    "GE07bhg4c13u:1567": "tatrāha anāditvād iti |",
    "GE07bhg4c13u:1568": "yad utpattimat tad eva hi vyeti vināśam eti |",
    "GE07bhg4c13u:1569": "yac ca guṇavad vastu tasya hi guṇa-nāśe vyayo bhavati |",
    "GE07bhg4c13u:1570": "ayaṃ tu paramātmā anādi nirguṇaś ca |",
    "GE07bhg4c13u:1571": "ato",
    "GE07bhg4c13u:1572": "'vyayo 'vikārīty arthaḥ |",
    "GE07bhg4c13u:1573": "tasmāt śarīre sthito 'pi na kiñcit karoti |",
    "GE07bhg4c13u:1574": "na ca karma-phalair lipyate ||31||",
    "GE07bhg4c13u:1575": "madhusūdanaḥ : ātmanaḥ svato 'kartṛtve 'pi śarīra-sambandhopādhikaṃ",
    "GE07bhg4c13u:1576": "kartṛtvaṃ syād ity āśaṅkām apanudan yaḥ paśyati tathātmānam akartāraṃ sa paśyatīty etad vivṛṇoti anādirvād iti |",
    "GE07bhg4c13u:1577": "ayam aparokṣaḥ paramātmā parameśvarābhinnaḥ pratyag-ātmāvyayo na vyetīty avyayaḥ sarva-vikāra-śūnya",
    "GE07bhg4c13u:1578": "ity arthaḥ |",
    "GE07bhg4c13u:1579": "tatra vyayo dvedhā dharmi-svarūpasyaivotpattimattayā vā",
    "GE07bhg4c13u:1580": "dharmi-svarūpasyānutpādyatve 'pi dharmāṇām evotpatty-ādimattayā vā |",
    "GE07bhg4c13u:1581": "tatrādyam apākaroti anāditvād iti |",
    "GE07bhg4c13u:1582": "ādiḥ prāg asattvāvasthā |",
    "GE07bhg4c13u:1583": "sā ca nāsti sarvadā sata ātmanaḥ |",
    "GE07bhg4c13u:1584": "atas tasya kāraṇābhāvāj janmābhāvaḥ |",
    "GE07bhg4c13u:1585": "na hy anāder janma sambhavati |",
    "GE07bhg4c13u:1586": "tad-abhāve ca tad-uttara-bhāvino bhāva-vikārā na sambhavanty eva |",
    "GE07bhg4c13u:1587": "ato na svarūpeṇa vyetīty arthaḥ |",
    "GE07bhg4c13u:1588": "dvitīyaṃ nirākaroti nirguṇatvād iti |",
    "GE07bhg4c13u:1589": "nirdharmakatvād ity arthaḥ |",
    "GE07bhg4c13u:1590": "na hi dharmiṇam avikṛtya kaścid dharma upaity apaiti vā dharma-dharmiṇos",
    "GE07bhg4c13u:1591": "tādātmyād ayaṃ tu nirdharmako 'to na dharma-dvārāpi vyetīty arthaḥ |",
    "GE07bhg4c13u:1592": "avināśī vā are 'yam ātmānucchitti-dharmā [BAU 4.5.14] iti śruteḥ |",
    "GE07bhg4c13u:1593": "yasmād eṣa jāyate 'sti vardhate vipariṇamate 'pakṣīyate vinaśyatīty evaṃ ṣaḍ-bhāva-vikāra-śūnya ādhyāsikena sambandhena śarīra-stho 'pi tasmin kurvaty ayam ātmā na karoti |",
    "GE07bhg4c13u:1594": "yathādhyāsikena sambandhena jala-sthaḥ",
    "GE07bhg4c13u:1595": "savitā tasmiṃś calaty api na calaty eva tadvat |",
    "GE07bhg4c13u:1596": "yato na lipyate na tv ayam akartṛtvād ity arthaḥ |",
    "GE07bhg4c13u:1597": "icchā dveṣaḥ sukhaṃ duḥkham ity ādīnāṃ",
    "GE07bhg4c13u:1598": "kṣetra-dharmatva-kathanāt |",
    "GE07bhg4c13u:1599": "prakṛtyaiva ca karmāṇi kriyamāṇānīti",
    "GE07bhg4c13u:1600": "māyā-kāryatva-vyapadeśāc ca |",
    "GE07bhg4c13u:1601": "ataeva paramārtha-darśināṃ",
    "GE07bhg4c13u:1602": "sarva-karmādhikāra-nivṛttir iti prāg-vyākhyātam |",
    "GE07bhg4c13u:1603": "etenātmano",
    "GE07bhg4c13u:1604": "nirdharmakatva-kathanāt svagata-bhedo 'pi nirastaḥ |",
    "GE07bhg4c13u:1605": "prakṛtyaiva ca karmāṇi [Gītā 13.29] ity atra sajātīya-bhedo nivāritaḥ |",
    "GE07bhg4c13u:1606": "yadā",
    "GE07bhg4c13u:1607": "bhūta-pṛthag-bhāvam [Gītā 13.30] ity atra vijātīya-bhedaḥ |",
    "GE07bhg4c13u:1608": "anāditvān nirguṇatvād [Gītā 13.31] ity atra svagato bheda ity advitīyaṃ",
    "GE07bhg4c13u:1609": "brahmaivātmeti siddham ||31||",
    "GE07bhg4c13u:1610": "viśvanāthaḥ : nanu kāraṇaṃ guṇa-saṅgo 'sya sad-asad-yoni-janmasu ity uktam |",
    "GE07bhg4c13u:1611": "tatra deha-gatatvena tulyatve 'pi jīvātmaiva guṇa-liptaḥ saṃsarati na tu",
    "GE07bhg4c13u:1612": "paramātmeti |",
    "GE07bhg4c13u:1613": "kuta ity ata āha anāditvād iti |",
    "GE07bhg4c13u:1614": "na vidyate ādiḥ kāraṇaṃ yataḥ sa anādiḥ |",
    "GE07bhg4c13u:1615": "yathā pañcamy-anta-padārthenānuttama-śabdena paramottama ucyate tathaiva anādi-śabdena parama-kāraṇam ucyate |",
    "GE07bhg4c13u:1616": "tataś cānāditvāt parama-kāraṇatvāt nirguṇatvān nirgatā guṇaḥ sṛṣṭyādayo yatas tasya bhāvas tattvaṃ tasmāc ca jīvātmano vilakṣaṇo 'yaṃ paramātmā |",
    "GE07bhg4c13u:1617": "avyayaḥ sarvadaiva sarvathaiva svīya-jñānānandādi-vyaya-rahitaḥ |",
    "GE07bhg4c13u:1618": "śarīra-stho 'pi",
    "GE07bhg4c13u:1619": "tad-dharmāgrahaṇāt na karoti jīvavat na kartā, na bhoktā bhavati, na ca lipyate śarīra-guṇa-liptaś ca na bhavati ||31||",
    "GE07bhg4c13u:1620_0": "baladevaḥ : nanu pareśam ātmānaṃ ca viviktaṃ paśyati kṛtārtho bhavatīty uktir ayuktā",
    "GE07bhg4c13u:1620_1": "etebhya eva bhūtebhyaḥ samutthāya tāny evānu vinaśyati na prety asaṃjñāsti iti jīvasya",
    "GE07bhg4c13u:1620_2": "dehena sahotpatti-vināśa-śravaṇād iti cet tatrāha anāditvād iti |",
    "GE07bhg4c13u:1621": "ayam ātmā jīvaḥ śarīrastho 'py anāditvāt",
    "GE07bhg4c13u:1622": "param-avyayo 'vyayatva-pradhāna-dharmatvād vināśa-śūnyo nirguṇatvād",
    "GE07bhg4c13u:1623": "viśuddha-jñānānandatvān na yuddha-yajñādi-karma karoti |",
    "GE07bhg4c13u:1624": "ataḥ",
    "GE07bhg4c13u:1625": "śarīrendriya-svabhāvenotpatti-vināśa-lakṣaṇena na lipyate |",
    "GE07bhg4c13u:1626": "śruty-arthas",
    "GE07bhg4c13u:1627": "tv aupacārikatayā neyaḥ ||31||",
    "GE07bhg4c13u:1628": "BhG 13.32",
    "GE07bhg4c13u:1629": "yathā sarva-gataṃ saukṣmyād ākāśaṃ nopalipyate |",
    "GE07bhg4c13u:1630": "sarvatrāvasthito dehe tathātmā nopalipyate ||32||",
    "GE07bhg4c13u:1631": "śrīdharaḥ : tatra hetuṃ sa-dṛṣṭāntam āha yatheti |",
    "GE07bhg4c13u:1632": "yathā sarva-gataṃ",
    "GE07bhg4c13u:1633": "paṅkādiṣv api sthitam ākāśaṃ saukṣmyād asaṅgatvāt paṅkādibhir nopalipyate tathā sarvatra uttame madhyame adhame vā dehe 'vasthito 'pi ātmā nopalipyate ||32||",
    "GE07bhg4c13u:1634": "madhusūdanaḥ : śarīra-stho 'pi tat-karmaṇā na lipyate svayam asaṅgatvād ity atra dṛṣṭāntam āha yatheti |",
    "GE07bhg4c13u:1635": "saukṣmyād asaṅga-svabhāvatvād ākāśaṃ",
    "GE07bhg4c13u:1636": "sarva-gatam api nopalipyate paṅkādibhir yatheti dṛṣṭāntārthaḥ |",
    "GE07bhg4c13u:1637": "spaṣṭam itarat ||32||",
    "GE07bhg4c13u:1638": "viśvanāthaḥ : atha dṛṣṭāntam āha yathā sarvatra paṅkādiṣv api sthitam apy",
    "GE07bhg4c13u:1639": "ākāśaṃ saukṣmyād asaṅgatvāt paṅkādibhir na lipyate, tathaiva paramātmā daihikair guṇair doṣaiś ca na yujyata ity arthaḥ ||32||",
    "GE07bhg4c13u:1640": "baladevaḥ : nanu śarīre sthitas tad-dharmaiḥ kuto na lipyate ity atrāha yatheti |",
    "GE07bhg4c13u:1641": "yathā sarvatra paṅkādau gataṃ praviṣṭam apy ākāśaṃ saukṣmyāt tat-tad-dharmair na lipyate, tathātmā jīvaḥ sarvatra deva-mānavādāv",
    "GE07bhg4c13u:1642": "uccāvace dehe sthito 'pi tad-dharmair na lipyate saukṣmyād eva ||32||",
    "GE07bhg4c13u:1643": "BhG 13.33",
    "GE07bhg4c13u:1644": "yathā prakāśayaty ekaḥ kṛtsnaṃ lokam imaṃ raviḥ |",
    "GE07bhg4c13u:1645": "kṣetraṃ kṣetrī tathā kṛtsnaṃ prakāśayati bhārata ||33||",
    "GE07bhg4c13u:1646": "śrīdharaḥ : asaṅgatvāl lepo nāstīty ākāśa-dṛṣṭāntena darśitam |",
    "GE07bhg4c13u:1647": "prakāśakatvāc ca prakāśya-dharmair na yujyata iti ravi-dṛṣṭāntenāha yathā prakāśayatīti |",
    "GE07bhg4c13u:1648": "spaṣṭo 'rthaḥ ||",
    "GE07bhg4c13u:1649": "madhusūdanaḥ : na kevalam asaṅga-svabhāvād ātmā nopalipyate prakāśakatvād",
    "GE07bhg4c13u:1650": "api parkāśya-dharmair na lipyate iti sa-dṛṣṭāntam āha yatheti |",
    "GE07bhg4c13u:1651": "yathā ravir eka eva kṛtsnaṃ sarvam imaṃ lokaṃ dehendriya-saṃghātaṃ rūpavad",
    "GE07bhg4c13u:1652": "vastu-mātram iti yāvat prakāśayati na ca prakāśya-dharmair lipyate na vā",
    "GE07bhg4c13u:1653": "prakāśya-bhedād bhidyate tathā kṣetrī kṣetrajña eka eva kṛtsnaṃ kṣetraṃ prakāśayati |",
    "GE07bhg4c13u:1654": "he bhārata ! ataeva na prakāśya-dharmair lipyate na vā",
    "GE07bhg4c13u:1655": "prakāśya-bhedād bhidyata ity arthaḥ |",
    "GE07bhg4c13u:1656": "sūryo yathā sarva-lokasya cakṣuḥ na lipyate cākṣuṣair bāhya-doṣaiḥ |",
    "GE07bhg4c13u:1657": "ekas tathā sarva-bhūtāntarātmā",
    "GE07bhg4c13u:1658": "na lipyate loka-duḥkhena bāhyaḥ || iti [KaṭhU 2.2.11] śruteḥ ||",
    "GE07bhg4c13u:1659": "viśvanāthaḥ : prakāśakatvāt prakāśya-dharmair na yujyata iti sa-dṛṣṭāntam",
    "GE07bhg4c13u:1660": "āha yatheti |",
    "GE07bhg4c13u:1661": "ravir yathā prakāśakaḥ prakāśya-dharmair na yujyate, tathā kṣetrī paramātmā |",
    "GE07bhg4c13u:1662": "sūryo yathā sarva-lokasya cakṣur na lipyate cākṣuṣair bāhya-doṣaiḥ |",
    "GE07bhg4c13u:1663": "ekas tathā sarva-bhūtāntarātmā",
    "GE07bhg4c13u:1664": "na lipyate śoka-duḥkhena bāhyaḥ || iti [KaṭhU 2.2.11] śruteḥ ||",
    "GE07bhg4c13u:1665": "baladevaḥ : deha-dharmeṇālipta evātmā sva-dharmeṇa dehaṃ puṣṇātīty āha",
    "GE07bhg4c13u:1666": "yatheti |",
    "GE07bhg4c13u:1667_0": "yathaiko ravir imaṃ kṛtsnaṃ lokaṃ prakāśayati prabhayā tathaikaḥ kṣetrī jīvaḥ kṛtsnam",
    "GE07bhg4c13u:1667_1": "āpāda-mastakam idaṃ kṣetraṃ dehaṃ prakāśayati cetayati cetanayety evam āha guṇād",
    "GE07bhg4c13u:1667_2": "vā lokavad [Vs 2.3.26] iti BhG 13.34",
    "GE07bhg4c13u:1668": "kṣetra-kṣetrajñayor evam antaraṃ jñāna-cakṣuṣā |",
    "GE07bhg4c13u:1669": "bhūta-prakṛti-mokṣaṃ ca ye vidur yānti te param ||34||",
    "GE07bhg4c13u:1670": "śrīdharaḥ : adhyāyārtham upasaṃharati kṣetra-kṣetrajñayor iti |",
    "GE07bhg4c13u:1671": "evam",
    "GE07bhg4c13u:1672": "ukta-prakāreṇa kṣetra-ksetrajñayor antaraṃ bhedaṃ viveka-jñāna-lakṣaṇena",
    "GE07bhg4c13u:1673": "cakṣuṣā ye viduḥ tathā xexam uktā bhūtānāṃ prakṛtis tasyāḥ sakāśān mokṣaṃ mokṣopāyaṃ dhyānādikaṃ ca ye viduḥ te paraṃ padaṃ yānti ||34||",
    "GE07bhg4c13u:1674": "viviktau yena tattvena miśrau prakṛti-puruṣau |",
    "GE07bhg4c13u:1675": "taṃ vande paramānandaṃ nanda-nandanam īśvaram ||",
    "GE07bhg4c13u:1676": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c13u:1677": "prakṛti-puruṣa-viveka-yogo nāma trayodaśo 'dhyāyaḥ ||13||",
    "GE07bhg4c13u:1678": "madhusūdanaḥ : idānīm adhyāyārthaṃ saphalam upasaṃharati kṣetreti |",
    "GE07bhg4c13u:1679": "kṣetra-kṣetrajñayor prāg-vyākhyātayor evam uktena prakāreṇāntaram",
    "GE07bhg4c13u:1680": "paraspara-vailakṣaṇyaṃ jāḍya-caitanya-vikāritva-nirvikāritvādi-rūpaṃ",
    "GE07bhg4c13u:1681": "jñāna-cakṣuṣā śāstrācāryopadeśa-janitātma-jñāna-rūpeṇa cakṣuṣā ye vidur",
    "GE07bhg4c13u:1682": "bhūta-prakṛti-mokṣaṃ ca bhūtānāṃ sarveṣāṃ prakṛtir avidyā māyākhyā tasyāḥ",
    "GE07bhg4c13u:1683": "paramārthātma-vidyayā mokṣam abhāva-gamanaṃ ca ye vidur jānanti yānti te",
    "GE07bhg4c13u:1684": "paraṃ paramārthātma-vastu-svarūpaṃ kaivalyaṃ, na punar dehaṃ ādadata ity arthaḥ |",
    "GE07bhg4c13u:1685": "tad evam amānitvādi-sādhana-niṣṭhasya",
    "GE07bhg4c13u:1686": "kṣetra-kṣetrajña-viveka-vijñānavataḥ sarvānartha-nivṛttyā",
    "GE07bhg4c13u:1687": "parama-puruṣārtha-siddhir iti siddham ||34|| iti",
    "GE07bhg4c13u:1689": "śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c13u:1690": "śrīmad-bhagavad-gītā-gūḍhārtha-dīpikāyām kṣetra-kṣetrajña-viveko nāma trayodaśo 'dhyāyaḥ",
    "GE07bhg4c13u:1691": "viśvanāthaḥ : adhyāyam upasaṃharati kṣetreṇa saha kṣetrajñayor jīvātma-paramātmanor antaraṃ bhedaṃ tathā bhūtānāṃ prāṇināṃ prakṛteḥ",
    "GE07bhg4c13u:1692": "sakāśān mokṣaṃ mokṣopāyaṃ dhyānādikaṃ ca ye vidus te paraṃ padaṃ yānti ||34||",
    "GE07bhg4c13u:1693": "dvayoḥ kṣetrajñayor madhye jīvātmā kṣetra-dharma-bhāk |",
    "GE07bhg4c13u:1694": "badhyate mucyate jñānād ity adhyāyārtha īritaḥ ||",
    "GE07bhg4c13u:1695": "iti sārārtha-varṣiṇyāṃ harṣiṇyāṃ bhakta-cetasām |",
    "GE07bhg4c13u:1696": "trayodaśo 'yaṃ gītāsu saṅgataḥ saṅgataḥ satām ||",
    "GE07bhg4c13u:1697": "baladevaḥ : adhyāyārtham upasaṃharan taj-jñāna-phalam āha kṣetreti |",
    "GE07bhg4c13u:1698": "kṣetreṇa sahitayoḥ kṣetrajñayor jīveśayor evaṃ mad-ukti-vidhayāntaraṃ",
    "GE07bhg4c13u:1699_0": "bhedaṃ jñāna-cakṣuṣā vaidharmya-viṣayaka-prajñā-netreṇa ye vidus tathābhūtānāṃ prakṛteḥ",
    "GE07bhg4c13u:1699_1": "sakāśān mokṣaṃ ca tat-sādhanam amānitvādikaṃ ye vidus te prakṛteḥ paraṃ sarvotkṛṣṭaṃ",
    "GE07bhg4c13u:1699_2": "para-vyomākhyaṃ mat-padaṃ yāntīti",
    "GE07bhg4c13u:1700": "jīveśau deha-madhyasthau tatrādyo deha-dharma-yuk |",
    "GE07bhg4c13u:1701": "badhyate mucyate bodhād iti jñānaṃ trayodaśāt ||",
    "GE07bhg4c13u:1702": "iti śrīmad-bhagavad-gītopaniṣad-bhāṣye trayodaśo 'dhyāyaḥ ||13||",
    "GE07bhg4c13u:1703": "[*ENDNOTE] All the verses quoted here are found in Rāmānuja 's commentary.",
    "GE07bhg4c13u:1704": "bhagavad-gītā - trayodaśo 'dhyāyaḥ"
}