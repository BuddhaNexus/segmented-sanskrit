{
  "GV05agsas_1u:0": "oṃ",
  "GV05agsas_1u:1": "tatsadbrahmaṇe+namaḥ",
  "GV05agsas_1u:2": "māṇḍūkyopaniṣad",
  "GV05agsas_1u:3": "(MANDUKYA UPANISHAD)",
  "GV05agsas_1u:4": "śāntipāṭha",
  "GV05agsas_1u:5": "oṃ bhadraṃ karṇebhiḥ śṛṇuyāma devā bhadraṃ paśyemākṣabhiryajatrāḥ /",
  "GV05agsas_1u:6": "sthirairaṅgaistuṣṭuvā sastanūbhirvyaśema devahitaṃ yadāyuḥ //",
  "GV05agsas_1u:7": "oṃ śāntiḥ !! śāntiḥ !! śāntiḥ !!!",
  "GV05agsas_1u:8": "svasti na indro vṛddhaśravāḥ svasti naḥ pūṣā viśvavedāḥ /",
  "GV05agsas_1u:9": "svasti nastārkṣyo ariṣṭanemiḥ svasti no bṛhaspatirdadhātu //",
  "GV05agsas_1u:10": "oṃ śāntiḥ !! śāntiḥ !! śāntiḥ!!!",
  "GV05agsas_1u:11": "āgama prakaraṇa",
  "GV05agsas_1u:12": "INVOCATION",
  "GV05agsas_1u:13": "prajñānāṃśupratānaiḥ sthiracaranikaravyāpibhir vyāpya lokān bhuktvā bhogānsthaviṣṭhānpunarapi dhiṣaṇodbhāsitānkāmajanyān /",
  "GV05agsas_1u:14": "pītvā sarvān viśeṣān svapiti madhurabhuṅ māyayā bhojayanno māyāsaṃkhyāturīyaṃ paramamṛtamajaṃ brahma yattannato 'smi //1//",
  "GV05agsas_1u:15": "yo viśvātmā vidhijaviṣayān prāśya bhogān sthaviṣṭhān paścāc cānyān svamativibhavāñ jyotiṣā svena sūkṣmān /",
  "GV05agsas_1u:16": "sarvān etān punar api śanaiḥ svātmani sthāpayitvā hitvā sarvānviśeṣānvigataguṇagaṇaḥ pātvasau nasturīyaḥ //2//",
  "GV05agsas_1u:17": "_______________________________________________________________________",
  "GV05agsas_1u:18": "START MandUp 1",
  "GV05agsas_1u:19": "omityetadakṣaramidaṃ sarvam /",
  "GV05agsas_1u:20": "tasyopavyākhyānaṃ vedāntārthasārasaṃgrahabhūtamidaṃ prakaraṇacatṛṣṭayamomityetadakṣaramityādyārabhyate /",
  "GV05agsas_1u:21": "ata eva na pṛthaksambandhābhidheyaprayojanāni vaktavyāni /",
  "GV05agsas_1u:22": "yānyeva tu vedānte sambandhābhidheya prayojanāni tānyeveha bhavitumarhanti /",
  "GV05agsas_1u:23": "tathāpi prakaraṇavyācikhyāsunā saṃkṣepato vaktavyāni /",
  "GV05agsas_1u:24": "tatra prayojanavat sādhanābhivyañjakatvenābhidheyasambaddhaṃ śāstraṃ pāramparyeṇa viśiṣṭasaṃbandhābhidheyaprayojanavad bhavati /",
  "GV05agsas_1u:25": "kiṃ punas tat prayojanam ity ucyate rogārtasyaiva roganivṛttau svasthatā /",
  "GV05agsas_1u:26": "tathā duḥkhātmakasyātmano dvaitaprapañcopaśame svasthatā /",
  "GV05agsas_1u:27": "advaitabhāvaḥ prayojanam /",
  "GV05agsas_1u:28": "dvaitaprapañcasyāvidyākṛtatvād vidyayā tad upaśamaḥ syād iti brahmavidyāprakāśanāyāsya ārambhaḥ kriyate /",
  "GV05agsas_1u:29": "“yatra hi dvaitam iva bhavati“(bṛ.u 2 / 4 / 14)",
  "GV05agsas_1u:30": "“yatra vānyad iva syāt tatrānyo 'nyat paśyed anyo 'nyad vijānīyāt“(bṛ.u 4 / 3 / 31)",
  "GV05agsas_1u:31": "“yatra vāsya sarvam ātmaivābhūt tat kena kaṃ paśyet kena kaṃ vijānīyāt“(bṛ.u 2 / 4 / 14)",
  "GV05agsas_1u:32": "ity ādi śrutibhyo 'syārthasya siddhiḥ /",
  "GV05agsas_1u:33": "tatra tāvad oṃkāranirṇayāya prathamaṃ prakaraṇam āgamapradhānām ātmatattvapratipatty upāyabhūtam /",
  "GV05agsas_1u:34": "yasya dvaitaprapañcasyopaśame 'dvaitapratipattī rajjvām iva sarpādivikalpa upaśame rajjutattvapratipattis tasya dvaitasya hetuto vaitathyapratipādanāya dvitīyaṃ prakaraṇam /",
  "GV05agsas_1u:35": "tathādvaitasyāpi vaitathyaprasaṅgaprāptau yuktitas tathātvadarśanāya tṛtīyaṃ prakaraṇam /",
  "GV05agsas_1u:36": "advaitasya tathātvapratipattipakṣabhūtāni yāni vādāntarāṇyavaidikāni teṣām anyonyavirodhitvādatathārthatvena tadupapattibhir eva nirākaraṇāya caturthaṃ prakaraṇam /",
  "GV05agsas_1u:37": "kathaṃ puna oṃkāranirṇaya ātmatattvapratipatty upāyatvaṃ pratipadyata ity ucyate“oṃ ity etat“(ka.u 1 / 2 / 15)",
  "GV05agsas_1u:38": "“etad ālambanam“(ka.u.1 / 2 / 17)",
  "GV05agsas_1u:39": "“etad vai satyakāma“(pra.u.5 / 2)",
  "GV05agsas_1u:40": "“oṃ ity ātmānaṃ yuñjīta“(maitryu.6 / 3)",
  "GV05agsas_1u:41": "“oṃ iti brahma“(tai.u.1 / 8 / 1)",
  "GV05agsas_1u:42": "“oṃkāra evedaṃ sarvam” (chā.u.2 / 23 / 3)",
  "GV05agsas_1u:43": "ity ādi śrutibhyaḥ /",
  "GV05agsas_1u:44": "rajjur ādir iva sarpādivikalpasyāspado 'dvaya ātmā paramārthaḥ sanprāṇādivikalpasyāspado yathā tathā sarvo 'pi vākprapañcaḥ prāṇādy ātmavikalpaviṣaya oṃkāra eva /",
  "GV05agsas_1u:45": "sa cātmasvarūpam eva tadabhidhāyakatvāt /",
  "GV05agsas_1u:46": "oṃkāravikāraśabdābhidheyaś ca sarvaḥ prāṇādir ātmavikalpo 'bhidhānavyatirekeṇa nāsti /",
  "GV05agsas_1u:47": "“vācārambhaṇaṃ vikāro nāmadheyam“(chā.u.6 / 1 / 4)",
  "GV05agsas_1u:48": "“tad asyedaṃ vācā tantyā nāmabhir dāmabhiḥ sarvaṃ sitam” “sarvaṃ hīdaṃ nāmāni“ity ādi śrutibhyaḥ /",
  "GV05agsas_1u:49": "ata āha",
  "GV05agsas_1u:50": "oṃ ity etad akṣaram idaṃ sarvaṃ tasyopavyākhyānaṃ bhūtaṃ bhavad bhaviṣyad iti sarvam oṃkāra eva |",
  "GV05agsas_1u:51": "yac cānyat trikālātītaṃ tad apy oṃkāra eva || MandUp_1 ||",
  "GV05agsas_1u:52": "__________",
  "GV05agsas_1u:53": "MandUpC_1",
  "GV05agsas_1u:54": "oṃ ity etad akṣaram idaṃ sarvam iti /",
  "GV05agsas_1u:55": "yad idam arthajātam abhidheyabhūtaṃ tasyābhidhānāvyatirekād abhidhānasya ca oṃkārāvyatirekād oṃkāra evedaṃ sarvam /",
  "GV05agsas_1u:56": "paraṃ ca brahmābhidhānābhidheya upāyapūrvakam eva gamyata ity oṃkāra eva /",
  "GV05agsas_1u:57": "tasyaitasya parāpara brahmarūpasyākṣarasya oṃ ity etasyopavyākhyānam;",
  "GV05agsas_1u:58": "brahmapratipatty upāyatvād brahmasamīpatayā vispaṣṭaṃ prakathanam upavyākhyānaṃ prastutaṃ veditavyam iti vākyaśeṣaḥ /",
  "GV05agsas_1u:59": "bhūtaṃ bhavadbhaviṣyad iti kālatrayaparicchedyaṃ yat tad apy oṃkāra evoktanyāyataḥ /",
  "GV05agsas_1u:60": "yac cānyat trikālātītaṃ kāryādhigamyaṃ kālāparicchedyamavyākṛtādi tad apy oṃkāra eva //1//",
  "GV05agsas_1u:61": "_______________________________________________________________________",
  "GV05agsas_1u:62": "START MandUp 2",
  "GV05agsas_1u:63": "abhidhānābhidheyayor ekatve 'py abhidhānāprādhānyena nirdeśaḥ kṛtaḥ /",
  "GV05agsas_1u:64": "oṃ ity etad akṣaram idaṃ sarvam ity ādy abhidhānaprādhānyena nirdiṣṭasya puno 'bhidheyaprādhānyena nirdeśo 'bhidhānābhidheyayor ekatvapratipatty arthaḥ /",
  "GV05agsas_1u:65": "itaro 'thā hy abhidhānatantrābhidheyapratipattir ity abhidheyasyābhidhānatvaṃ gauṇām ity āśaṅkā syāt /",
  "GV05agsas_1u:66": "ekatvapratipatteś ca prayojanam abhidhānābhidheyayor ekenaiva prayatnena yugapatpravilāparyastadvilakṣaṇaṃ brahma pratipadyeta iti /",
  "GV05agsas_1u:67": "tathā ca vakṣyati“pādā mātrā mātrāś ca pādāḥ” (mā.u.8) iti /",
  "GV05agsas_1u:68": "tadāha",
  "GV05agsas_1u:69": "sarvaṃ hy etad brahmāyam ātmā brahma so 'yam ātmā catuṣpāt || MandUp_2 ||",
  "GV05agsas_1u:70": "__________",
  "GV05agsas_1u:71": "MandUpC_2",
  "GV05agsas_1u:72": "sarvaṃ hy etad brahmeti /",
  "GV05agsas_1u:73": "sarvaṃ yad uktam oṃkāramātram iti tadetad brahma /",
  "GV05agsas_1u:74": "tac ca brahma parokṣābhihitaṃ pratyakṣato viśeṣeṇa nirdiśatyayamātmā brahmeti /",
  "GV05agsas_1u:75": "ayam iti catuṣpātvena pravibhajyamānaṃ pratyagātmatayābhinayena nirdiśati ayam ātmeti /",
  "GV05agsas_1u:76": "so 'yamātma oṃkārābhidheyaḥ parāparatvena vyavasthitaś catuṣpātkārṣāpaṇavan na gaur iveti /",
  "GV05agsas_1u:77": "trayāṇāṃ viśvādīnāṃ pūrvapūrvapravilāpanena turīyasya pratapattir iti karaṇasādhanaḥ pādaśabdaḥ /",
  "GV05agsas_1u:78": "turīyasya padyata iti karmasādhanaḥ pādaśabdaḥ //2//",
  "GV05agsas_1u:79": "_______________________________________________________________________",
  "GV05agsas_1u:80": "START MandUp 3",
  "GV05agsas_1u:81": "kathaṃ catuṣpātvam ity āha",
  "GV05agsas_1u:82": "jāgaritasthāno bahiḥprajñaḥ saptāṅga ekonaviṃśatimukhaḥ sthūlabhug vaiśvānaraḥ prathamaḥ pādaḥ || MandUp_3 ||",
  "GV05agsas_1u:83": "__________",
  "GV05agsas_1u:84": "MandUpC_3",
  "GV05agsas_1u:85": "jāgaritaṃ sthānam asyeti jāgaritasthānaḥ /",
  "GV05agsas_1u:86": "bahiṣprajñaḥ svātmavyatirikte viṣaye prajñā sa bahiṣprajño bahir viṣaya eva prajñāvidyākṛtāv avabhāsata ity arthaḥ /",
  "GV05agsas_1u:87_0": "tathā saptāṅgānyasya“tasya ha vaitasyātmano vaiśvānarasya mūrdhaiva sutejāś cakṣurviśvarūpaḥ",
  "GV05agsas_1u:87_1": "prāṇaḥ pṛthagvartmātmā saṃdoho bahulo vastir eva rayiḥ pṛthivy eva pādau” (chā.u.5 / 18 / 2)",
  "GV05agsas_1u:88": "ity agnihotrakalpanāśeṣatvenāhavanīyo 'gnir asya mukhatvenokta ity evaṃ saptāṅgāni yasya sa saptāṅgaḥ /",
  "GV05agsas_1u:89_0": "tathaikonaviṃśatir mukhāny asya buddhīndriyāṇi karmendriyāṇi ca daśa vāyavaś ca prāṇādayaḥpañca",
  "GV05agsas_1u:89_1": "mano buddhirahaṅkāraccittam iti mukhānīva mukhāni tāny upalabdhidvārāṇityarthaḥ sa",
  "GV05agsas_1u:89_2": "evaṃ viśiṣṭo vaiśvānaro yathoktair dvāraiḥ śabdādīn sthūlān viṣayān bhuṅkta iti sthūlabhuk /",
  "GV05agsas_1u:90": "viśveṣāṃ narāṇām anekadhā nayanād vaiśvānaraḥ /",
  "GV05agsas_1u:91": "yad vā viśvaś cāsau naraś ceti viśvānaraḥ /",
  "GV05agsas_1u:92": "viśvānara eva vaiśvānaraḥ /",
  "GV05agsas_1u:93": "sarvapiṇḍātmananyatvāt saḥ prathamaḥ pādaḥ /",
  "GV05agsas_1u:94": "etat pūrvakatvād uttarapādādhigamasya prāthamyamasya /",
  "GV05agsas_1u:95": "katham ayamātmā brahmeti pratyagātmano 'sya catuṣpāttve prakṛte dyulokādīnāṃ mūrdhādyaṅgatvam iti /",
  "GV05agsas_1u:96": "naiṣa doṣaḥ /",
  "GV05agsas_1u:97": "sarvasyaprapañcasya sādhidaivikasyānena ātmanā catuṣpāttvasya vivakṣitatvāt /",
  "GV05agsas_1u:98": "evaṃ ca sati sarvaprapañca upaśame 'dvaitasiddhiḥ /",
  "GV05agsas_1u:99": "sarvabhūtasthaś cātmaiko dṛṣṭaḥ syāt sarvabhūtāni cātmani /",
  "GV05agsas_1u:100": "“yas tu sarvāṇi bhūtāni“(ī.u.6) ity ādiśrutyarthopasaṃhṛtaś caivaṃ syāt /",
  "GV05agsas_1u:101": "anyathā hi svadehaparicchinna eva pratyāgātmā sāṃkhyādibhir iva dṛṣṭaḥ syāt tathā ca satyadvaitam iti śrutikṛto viśeṣo na syāt sāṃkhyādidarśanenāviśeṣāt /",
  "GV05agsas_1u:102": "iṣyate ca sarva upaniṣadāṃ sarvātmaikyapratipādakatvam /",
  "GV05agsas_1u:103": "ato yuktam evāsyādhyātmikasya piṇḍātmano dyulokādy aṅgatvena virāḍātmanādhidaivikenaikatvam abhipretya saptāṅgatvavacanam /",
  "GV05agsas_1u:104": "“mūrdhā te vyapatiṣyat“(chā.u 5 / 12 / 2) ity ādi liṅgadarśanāc ca /",
  "GV05agsas_1u:105": "virāja ekatvam upalakṣaṇārthaṃ hiraṇyagarbhāvyākṛtātmanoḥ /",
  "GV05agsas_1u:106": "uktaṃ caitan madhubrāhmaṇe“yaś cāyam asyāṃ pṛthivyāṃ tejomayo 'mṛtamayaḥ puruṣo yac cāyam adhyātmam“(bṛ.u.2 / 5 / 1) ityādi /",
  "GV05agsas_1u:107": "suṣuptāvyākṛtayaḥ sa tv ekatvaṃ siddham eva nirviśeṣatvāt /",
  "GV05agsas_1u:108": "evaṃ ca satyetat siddhaṃ bhaviṣyati sarvadvaita upaśame cādvaitam iti //3//",
  "GV05agsas_1u:109": "_______________________________________________________________________",
  "GV05agsas_1u:110": "START MandUp 4",
  "GV05agsas_1u:111": "svaprasthāno 'ntaḥprajñaḥ saptāṅga ekonaviṃśatimukhaḥ praviviktabhuktaijaso dvitīyaḥ pādaḥ || MandUp_4 ||",
  "GV05agsas_1u:112": "__________",
  "GV05agsas_1u:113": "MandUpC_4",
  "GV05agsas_1u:114": "svapnaḥ sthānasya taijasasya svapnasthānaḥ /",
  "GV05agsas_1u:115": "jāgratprajñānekasādhanā bahir viṣaya evāvabhāsamānā manaḥspandanamātrā satī tathābhūtaṃ saṃskāraṃ manasyādhatte /",
  "GV05agsas_1u:116": "tan manas tathā saṃskṛtaṃ citrita iva paṭo bāhyasādhanān anapekṣam avidyākāmakarmabhiḥ preryamāṇaṃ jāgradvadavabhāsate /",
  "GV05agsas_1u:117": "tathā coktam“asya lokasya sarvāvato mātrām apādāya“(bṛ.u.4 / 3 / 9) iti /",
  "GV05agsas_1u:118": "tathā“pare deve manasy ekībhavati“(pra.u.4 / 2)",
  "GV05agsas_1u:119": "iti prastutya“atraiṣa devaḥ svapne mahimānam anubhavati“(pra.u.4 / 5) ityātharvaṇe /",
  "GV05agsas_1u:120": "indriyāpekṣayāntaḥsthatvān manasas tad vāsanārūpā ca svapne prajñā yasyātyantaḥprajñaḥ /",
  "GV05agsas_1u:121": "viṣayaśūnyānāṃ prajñāyāṃ kevalaprakāśasvarūpāyāṃ viṣayitvena bhavatīti taijasaḥ /",
  "GV05agsas_1u:122": "viśvasya saviṣayatvena prajñāyāḥ sthūlāyā bhojyatvam /",
  "GV05agsas_1u:123": "iha punaḥ kevalā vāsanāmātrā prajñā bhojyeti pravivikto bhoga iti /",
  "GV05agsas_1u:124": "samānamanyat /",
  "GV05agsas_1u:125": "dvitīyaḥ pādas taijasaḥ //4//",
  "GV05agsas_1u:126": "_______________________________________________________________________",
  "GV05agsas_1u:127": "START MandUp 5",
  "GV05agsas_1u:128": "darśanādarśanavṛttyas tatvāprabodhalakṣaṇasya svāpasya tulyatvāt suṣuptigrahaṇārthaṃ yatra supta ityādi viśeṣaṇam /",
  "GV05agsas_1u:129": "atha vā triṣv api sthāneṣu tattvāpratibodhalakṣaṇaḥ svāpo 'viśiṣṭa iti pūrvābhyāṃ suṣuptaṃ vibhajate",
  "GV05agsas_1u:130": "yatra supto na kañcana kāmaṃ kāmayate na kañcana svapnaṃ paśyati tat suṣuptam |",
  "GV05agsas_1u:131": "suṣuptasthāna ekībhūtaḥ prajñānaghana evāndamayo hy ānandabhukcetomukhaḥ prājñaḥ tṛtīyaḥ pādaḥ || MandUp_5 ||",
  "GV05agsas_1u:132": "__________",
  "GV05agsas_1u:133": "MandUpC_5",
  "GV05agsas_1u:134": "yatra yasmin sthāne kāle vā supto na kañcana svapnaṃ paśyati na kañcana kāmaṃ kāmayate /",
  "GV05agsas_1u:135": "na hi suṣupte pūrvayor ivānyathāgrahaṇalakṣaṇaṃ svapnadarśanaṃ kāmo vā kaścana vidyane /",
  "GV05agsas_1u:136": "tadetat suṣuptaṃ sthānam asyeti suṣuptasthānaḥ /",
  "GV05agsas_1u:137": "sthānadvayapravibhaktaṃ manaḥ spanditaṃ dvaitajātaṃ tathā rūpāparityāgenāvivekāpannaṃ naiśatamograstamivāhaḥ saprapañcamekībhūtam ity ucyate /",
  "GV05agsas_1u:138": "ata eva svapnajāgran manaḥspandanāni prajñānāni ghanībhūtānīva seyamavasthāvivekarūpatvāt prajñānaghanocyate /",
  "GV05agsas_1u:139": "yathā rātrau naiśena tamasā vibhajyamānaṃ sarvaṃ ghanam iva tadvat prajñānaghana eva /",
  "GV05agsas_1u:140": "eva śabdān na jātyantaraṃ prajñānavyatirekeṇāstītārthaḥ /",
  "GV05agsas_1u:141": "manaso viṣayīviṣayyākāraspandanāyāsaduḥkhābhāvādānandamaya ānandaprāyo nānanda eva /",
  "GV05agsas_1u:142": "yathā loke nirāyāsasthitaḥ sukhyānandabhugucyate 'tyantānāyāsarūpā hīyaṃ sthitiranenānubhūyata ity ānandabhuk“eṣo 'sya parama ānandaḥ“(bṛ.u.4 / 3 / 32) iti śruteḥ /",
  "GV05agsas_1u:143": "svapnādipratibodhicetaḥ prati dvārībhūtatvāc cetomukhaḥ /",
  "GV05agsas_1u:144": "bodhalakṣaṇaṃ vā ceto dvāraṃ mukham asya svapnādy āgamanaṃ pratīti cetomukhaḥ /",
  "GV05agsas_1u:145": "bhūtabhaviṣyaj jñātṛtvaṃ sarvaviṣayajñātṛtvam asyaiti prājñaḥ /",
  "GV05agsas_1u:146": "suṣupto 'pi hi bhūtapūrvagatyā prājñocyate /",
  "GV05agsas_1u:147": "athavā prajñaptimātram asyaivāsādhāraṇaṃ rūpam iti prājña itarayor viśiṣṭam api vijñānam asti /",
  "GV05agsas_1u:148": "so 'yaṃ prājñas tṛtīyaḥ pādaḥ //5//",
  "GV05agsas_1u:149": "_______________________________________________________________________",
  "GV05agsas_1u:150": "START MandUp 6",
  "GV05agsas_1u:151": "eṣaḥ sarveśvara eṣa sarvajña eṣo 'ntaryāmy eṣa yoniḥ sarvasya prabhavāpyayau hi bhūtānām || MandUp_6 ||",
  "GV05agsas_1u:152": "__________",
  "GV05agsas_1u:153": "MandUpC_6",
  "GV05agsas_1u:154": "eṣa hi svarūpāvasthaḥ sarveśvaraḥ sādhidaivikasya bhedajātasya sarvasyeśitā naitasmāj jātyantarabhūto 'nyeṣām iva /",
  "GV05agsas_1u:155": "“prāṇabandhanaṃ hi somya manaḥ“(chā.u.6 / 8 / 2) iti śruteḥ /",
  "GV05agsas_1u:156": "ayam eva hi sarvasya sarvabhedāvastho jñātetyeṣa sarvajñaḥ /",
  "GV05agsas_1u:157": "eṣo 'ntaryāmy antaranupraviśya sarveṣāṃ bhūtānāṃ niyantāpy eṣa eva /",
  "GV05agsas_1u:158": "ata eva yathoktaṃ sabhedaṃ jagatprasūyata ity eṣa yoniḥ sarvasya /",
  "GV05agsas_1u:159": "yata evaṃ prabhavaś cāpi yaś ca prabhavāpyayau hi bhūtānām eṣa eva //6//",
  "GV05agsas_1u:160": "==========================================================================",
  "GV05agsas_1u:161": "atha gauḍapādīyakārikāḥ",
  "GV05agsas_1u:162": "_______________________________________________________________________",
  "GV05agsas_1u:163": "START MandUpK 1.1",
  "GV05agsas_1u:164": "atraitasmin yathokte 'rtha ete ślokā bhavanti",
  "GV05agsas_1u:165": "bahiḥprajño vibhuḥ viśvo hy antaḥprajñas tu taijasaḥ /",
  "GV05agsas_1u:166": "ghanaprajñaḥ tathā prājña eka eva tridhā smṛtaḥ // MandUpK_1.1 //",
  "GV05agsas_1u:167": "__________",
  "GV05agsas_1u:168": "MandUpKC_1.1",
  "GV05agsas_1u:169": "bahiḥprajña iti /",
  "GV05agsas_1u:170": "paryāyeṇa tristhānatvāt sa aham iti smṛtyā pratisandhānāc ca sthānatrayavyatiriktamekatvaṃ śuddhatvam asaṅgatvaṃ ca siddham ity abhiprāyaḥ /",
  "GV05agsas_1u:171": "mahāmatsyādidṛṣṭāntaśruteḥ //1//",
  "GV05agsas_1u:172": "_______________________________________________________________________",
  "GV05agsas_1u:173": "START MandUpK 1.2",
  "GV05agsas_1u:174": "jāgaritāvasthāyām eva viśvādīnāṃ trayāṇām anubhavapradarśanārtho 'yaṃ ślokaḥ",
  "GV05agsas_1u:175": "dakṣiṇākṣimukhe viśvo manasy antas tu taijasaḥ /",
  "GV05agsas_1u:176": "ākāśe ca hṛdi prājñas tridhā dehe vyavasthitaḥ // MandUpK_1.2 //",
  "GV05agsas_1u:177": "__________",
  "GV05agsas_1u:178": "MandUpKC_1.2",
  "GV05agsas_1u:179": "dakṣiṇam akṣyeva mukhaṃ tasminprādhānyena draṣṭā sthūlānāṃ viśvo 'nubhūyate“indho ha vai nāmaiṣa yo 'yaṃ dakṣiṇe 'kṣan puruṣaḥ” /",
  "GV05agsas_1u:180": "iti śruteḥ /",
  "GV05agsas_1u:181": "indho dīptiguṇo vaiśvānaraḥ /",
  "GV05agsas_1u:182": "ādityāntargato vairāja ātmā cakṣuṣi ca draṣṭaikaḥ /",
  "GV05agsas_1u:183": "nanv ayo hiraṇyagarbhaḥ kṣetrajño dakṣiṇo 'kṣi(kṣa)ṇyakṣṇorniyantā draṣṭā cānyo dehasvāmī /",
  "GV05agsas_1u:184": "na svato bhedānabhyupagamāt /",
  "GV05agsas_1u:185": "“eko devaḥ sarvabhūteṣu gūḍhaḥ“(śve.u.6 / 11) iti śruteḥ /",
  "GV05agsas_1u:186": "“kṣetrajñaṃ cāpi māṃ viddhiṃ sarvakṣetreṣu bhārata” /",
  "GV05agsas_1u:187": "(gītā 13 / 2) “āvibhaktaṃ ca bhūteṣu vibhaktamiva ca sthitam” /",
  "GV05agsas_1u:188": "(gītā 13 / 16) iti smṛteḥ /",
  "GV05agsas_1u:189": "“sarveṣu karaṇeṣv aviśeṣe 'pi dakṣiṇākṣaṇy upalabdhipāṭavadarśanāt tatra viśeṣeṇa nirdeśo viśvasya /",
  "GV05agsas_1u:190": "dakṣiṇākṣigato rūpaṃ dṛṣṭvā nimīlitākṣas tadeva smaran manasyantaḥ svapna iva tadeva vāsanārūpābhivyaktaṃ paśyati /",
  "GV05agsas_1u:191": "yathātra tathā svapne /",
  "GV05agsas_1u:192": "ato manasyantas tu taijaso 'pi viśva eva /",
  "GV05agsas_1u:193": "ākāśe ca hṛdi smaraṇākhyavyāpāroparame prājña ekībhūto ghanaprajña eva bhavati manovyāpārābhāvāt /",
  "GV05agsas_1u:194": "darśanasmaraṇa eva hi manaḥspandite tadabhāve hṛdyevāviśeṣeṇa prāṇātmanāvasthānam /",
  "GV05agsas_1u:195": "“prāṇo hy evaitān sarvān saṃvṛṅkte“(chā.4 / 3 / 3) iti śruteḥ /",
  "GV05agsas_1u:196": "taijaso hiraṇyagarbho manaḥsthatvāt /",
  "GV05agsas_1u:197": "“liṅgaṃ manaḥ“(bṛ.u4.4.6) /",
  "GV05agsas_1u:198": "“manomayo 'yaṃ puruṣaḥ” (bṛ.u5 / 3 / 1) ityādiśrutibhyaḥ /",
  "GV05agsas_1u:199": "nanu vyākṛtaḥ prāṇaḥ suṣupte /",
  "GV05agsas_1u:200": "tadātmakāni karaṇāni bhavanti /",
  "GV05agsas_1u:201": "katham avyākṛtatā?",
  "GV05agsas_1u:202": "naiṣa doṣo 'vyākṛtasya deśakālaviśeṣābhāvāt /",
  "GV05agsas_1u:203": "yadyapi prāṇābhimāne sati vyākṛtataiva prāṇasya tathāpi piṇḍaparicchinnaviśeṣābhimānanirodhaḥ prāṇobhavatītyavyākṛta eva prāṇaḥ suṣupte paricchinnābhimānavatām /",
  "GV05agsas_1u:204": "yathā prāṇalaye paricchinnābhimānināṃ prāṇo 'vyākṛtas tathā prāṇābhimānino 'py aviśeṣāpattāvavyākṛtatā samānā prasavabījātmakatvaṃ ca tadadhyakṣaś caiko 'vyākṛtāvasthaḥ /",
  "GV05agsas_1u:205": "paricchinnābhimāninām adhyakṣāṇāṃ ca tena ekatvam iti pūrvoktaṃ viśeṣaṇamekībhūta prajñānaghana ityādyupapantam /",
  "GV05agsas_1u:206": "tasminn uktahetutvāc ca /",
  "GV05agsas_1u:207": "kathaṃ prāṇaśabdatvam avyākṛtasya /",
  "GV05agsas_1u:208": "“prāṇabandhanaṃ hi somya manaḥ“(chā.u6 / 8 / 2) iti śruteḥ /",
  "GV05agsas_1u:209": "nanu tatra“sadeva somya“(chā.u6 / 2 / 1) iti prakṛtaṃ sadbrahma prāṇaśabdavācyam /",
  "GV05agsas_1u:210": "naiṣa doṣo bījātmakatvābhyupagamātsataḥ /",
  "GV05agsas_1u:211": "yady api tadbrahma prāṇaśabdavācyaṃ tatra tathāpi jīvaprasavabījātmakatvam apiratyajya eva prāṇaśabdatvaṃ sataḥ sacchabdavācyatā ca /",
  "GV05agsas_1u:212": "yadi hi nirbījarūpaṃ vivakṣitaṃ brahmābhaviṣyat“neti neti“(bṛ.u.4.4.2.24.5.15)",
  "GV05agsas_1u:213": "“yato vāco nivartante“(tai.u.2.9)",
  "GV05agsas_1u:214": "“anyadeva tadviditād athāviditāt“(ke.u1.3)",
  "GV05agsas_1u:215": "ityavakṣyata“na sattannāsaducyate“(gītā.13.12) iti smṛteḥ /",
  "GV05agsas_1u:216": "nirbījatayaiva cet sati līnānāṃ suṣuptapralayayoḥ punarutthānānupapattiḥ syāt /",
  "GV05agsas_1u:217": "muktānāṃ ca punarutpattiprasaṅgo bījābhāvāviśeṣāt /",
  "GV05agsas_1u:218": "jñānadāhyabījābhāve ca jñānānarthakyaprasaṅgaḥ /",
  "GV05agsas_1u:219": "tasmāt sa bījatvābhyupagamena eva sataḥ prāṇatvavyapadeśaḥ sarvaśrutiṣu ca kāraṇatvavyapadeśaḥ /",
  "GV05agsas_1u:220": "ata eva“akṣarātparataḥ paraḥ“(mu.u2.1.2) /",
  "GV05agsas_1u:221": "“sabāhyābhyāntaro hy ajaḥ” (mu.u2.1.2) /",
  "GV05agsas_1u:222": "“yato vāco nivartante“(tai.u2.9) /",
  "GV05agsas_1u:223": "“neti neti“(bṛ.u4.4.12) ityādinā bījavatvāpanayanena vyapadeśaḥ /",
  "GV05agsas_1u:224": "tāṃ bījāvasthāṃ tasyaiva prājñaśabdavācyasya turīyatvena dehādisaṃbandhajāgradādirahitāṃ pāramārthikīṃ pṛthagvakṣyati /",
  "GV05agsas_1u:225": "bījāvasthāpi na kiñcidavediṣamityutthitasya pratyayadarśanāddehe 'nubhūyata eveti tridhā dehe vyavasthitety ucyate //2//",
  "GV05agsas_1u:226": "_______________________________________________________________________",
  "GV05agsas_1u:227": "START MandUpK 1.3-4",
  "GV05agsas_1u:228": "viśvaḥ hi sthūlabhuṅ nityaṃ taijasaḥ praviviktabhuk /",
  "GV05agsas_1u:229": "ānandabhuk tathā prājñastridhā bhogaṃ nibodhata // MandUpK_1.3 //",
  "GV05agsas_1u:230": "sthūlaṃ tarpayate viśvaṃ praviviktaṃ tu taijasam /",
  "GV05agsas_1u:231": "ānandaś ca tathā prājñaṃ tridhā tṛptiṃ nibodhata // MandUpK_1.4 //",
  "GV05agsas_1u:232": "__________",
  "GV05agsas_1u:233": "MandUpKC_1.3-4",
  "GV05agsas_1u:234": "uktārthau ślokau //3-4 //",
  "GV05agsas_1u:235": "_______________________________________________________________________",
  "GV05agsas_1u:236": "START MandUpK 1.5",
  "GV05agsas_1u:237": "triṣu dhāmasu yadbhojyaṃ bhoktā yaś ca prakīrtitaḥ /",
  "GV05agsas_1u:238": "vadaitadubhayaṃ yas tu sa bhuñjāno na lipyate // MandUpK_1.5 //",
  "GV05agsas_1u:239": "__________",
  "GV05agsas_1u:240": "MandUpKC_1.5",
  "GV05agsas_1u:241": "triṣu dhāmasu jāgradādiṣu sthūlapraviviktānandākhyaṃ bhojyam ekaṃ tridhābhūtam /",
  "GV05agsas_1u:242": "yaś ca viśvataijasaprājñākhyo bhoktaikaḥ sa aham ityekatvenapratisaṃdhānāddraṣṭutvāviśeṣāc ca prakīrtitaḥ /",
  "GV05agsas_1u:243": "yo vedaitadubhayaṃ bhojyabhoktṛtayānekadhā bhinnaṃ sa bhuñjāno na lipyate /",
  "GV05agsas_1u:244": "bhojyasya sarvasyaikasya bhoktur bhojyatvāt /",
  "GV05agsas_1u:245": "na hi yasya yo viṣayaḥ sa tena hīyate vardhate vā na hy agniḥ svaviṣayaṃ dagdhvā kāṣṭhādi tadvat //5//",
  "GV05agsas_1u:246": "_______________________________________________________________________",
  "GV05agsas_1u:247": "START MandUpK 1.6",
  "GV05agsas_1u:248": "prabhavaḥ sarvabhāvānāṃ satām iti viniścayaḥ /",
  "GV05agsas_1u:249": "sarvaṃ janayati prāṇaś ceto 'ṃśūn puruṣaḥ pṛthak // MandUpK_1.6 //",
  "GV05agsas_1u:250": "__________",
  "GV05agsas_1u:251": "MandUpKC_1.6",
  "GV05agsas_1u:252": "satāṃ vidyamānānāṃ svenāvidyākṛtanāmarūpamāyāsvarūpeṇa sarvabhāvānāṃ viśvataijasaprājñabhedānāṃ prabhavotpattiḥ /",
  "GV05agsas_1u:253": "vakṣyati ca“vandhyāputro na tattvena māyayā vāpi jāyate“iti /",
  "GV05agsas_1u:254": "yadi hy asatām eva janma syād brahmaṇo 'vyavahāryasya grahaṇadvārābhāvādasatvaprasaṅgaḥ /",
  "GV05agsas_1u:255": "dṛṣṭaṃ ca rajjusarpādīnām avidyākṛtamāyābījotpannānāṃ rajjvādy ātmanā satvam /",
  "GV05agsas_1u:256": "na hi nirāspadā rajjusarpamṛgatṛṣṇikādayaḥ kvacid upalabhyante kenacit /",
  "GV05agsas_1u:257": "yathā rajjvāṃ prāksarpotpatte rajjvātmanāṃ sarpaḥ sanneva āsīd evaṃ sarvabhāvānām utpatteḥ prākprāṇabījātmanaiva satvam /",
  "GV05agsas_1u:258": "ityataḥ śrutir api vakti“brahmaivedam“(mu.u2.2.11)“ātmaivedam agra āsīt“(bṛ.u.1.4.1) iti /",
  "GV05agsas_1u:259_0": "sarvaṃ janayati prāṇaścetoṃ'śūnaṃśava iva raveś cidātmakasya puruṣasya cetorūpā jalārkasamāḥ",
  "GV05agsas_1u:259_1": "prājñataijasaviśvabhedena devatiryagādidehabhedeṣu vibhāvyamānāś cetoṃśavoyetān puruṣaḥ",
  "GV05agsas_1u:259_2": "pṛthag viṣayabhāvavilakṣaṇān agniviṣphuliṅgavat salakṣaṇāñjalārkavac ca jīvalakṣaṇāṃstvitarān",
  "GV05agsas_1u:259_3": "sarvabhāvān prāṇo bījātmā janayati“yathorṇanābhiḥ“(mu.u.1.1.7)",
  "GV05agsas_1u:260": "“yathāgneḥ kṣudrārvisphuliṅgāḥ“(bṛ.u.2.1.20) ityādiśruteḥ //6//",
  "GV05agsas_1u:261": "_______________________________________________________________________",
  "GV05agsas_1u:262": "START MandUpK 1.7",
  "GV05agsas_1u:263": "vibhūtiṃ prasavaṃ tv anye manyante sṛṣṭicintakāḥ /",
  "GV05agsas_1u:264": "svapnamāyāsarūpeti sṛṣṭir anyaiḥ vikalpitā // MandUpK_1.7 //",
  "GV05agsas_1u:265": "__________",
  "GV05agsas_1u:266": "MandUpKC_1.7",
  "GV05agsas_1u:267": "vibhūtir vistāreśvarasya sṛṣṭir iti sṛṣṭicintakā manyante na tu paramārthacintakānāṃ sṛṣṭav ādara ity arthaḥ /",
  "GV05agsas_1u:268": "“indro māyābhiḥ pururūpeyate” (bṛ.u.2.5.19) iti śruteḥ /",
  "GV05agsas_1u:269_0": "na hi māyāvinaṃ sūtram ākāśe nikṣipya tena sāyudham āruhya cakṣurgocaratām atītya",
  "GV05agsas_1u:269_1": "yuddhena khaṇḍaśaśchinnaṃ patitaṃ punarutthitaṃ ca paśyatāṃ tat kṛtaṃ māyādisatatvacintāyām ādaro bhavati /",
  "GV05agsas_1u:270": "tathaivāyaṃ māyāvinaḥ sūtraprasāraṇasamaḥ suṣuptasvapnādivikāsastadārūḍhamayāvisamaś ca tatsthaḥ prājñataijasādiḥ /",
  "GV05agsas_1u:271": "sūtratadārūḍhābhyāmanyaḥ paramārthamāyāvī sa eva bhūmiṣṭho māyāchanno 'dṛśyamāna eva sthito yathā tathā turīyākhyaṃ paramārthatattvam /",
  "GV05agsas_1u:272": "atas tac cintāyām evādaro mumukṣūṇāmāryāṇāṃ na niṣprayojanāyāṃ sṛṣṭav ādara ityataḥ sṛṣṭicintakānām evaite vikalpety āha svapnamāyāsarūpeti /",
  "GV05agsas_1u:273": "svapnarūpā māyāsarūpā ceti //7//",
  "GV05agsas_1u:274": "_______________________________________________________________________",
  "GV05agsas_1u:275": "START MandUpK 1.8",
  "GV05agsas_1u:276": "icchāmātraṃ prabhoḥ sṛṣṭir iti sṛṣṭau viniścitāḥ /",
  "GV05agsas_1u:277": "kālāt prasūtiṃ bhūtānāṃ manyante kālacintakāḥ // MandUpK_1.8 //",
  "GV05agsas_1u:278": "__________",
  "GV05agsas_1u:279": "MandUpKC_1.8",
  "GV05agsas_1u:280": "icchāmātraṃ prabhoḥ satyasaṃkalpatvāt sṛṣṭir ghaṭādiḥ saṃkalpanāmātraṃ na saṃkalpanātiriktam /",
  "GV05agsas_1u:281": "kālād eva sṛṣṭir iti kecit //8//",
  "GV05agsas_1u:282": "_______________________________________________________________________",
  "GV05agsas_1u:283": "START MandUpK 1.9",
  "GV05agsas_1u:284": "bhogārthaṃ sṛṣṭir iti anye krīḍārtham iti cāpare /",
  "GV05agsas_1u:285": "devasyaiṣa svabhāvo 'yam āptakāmasya kā spṛhā // MandUpK_1.9 //",
  "GV05agsas_1u:286": "__________",
  "GV05agsas_1u:287": "MandUpKC_1.9",
  "GV05agsas_1u:288": "bhogārthaṃ krīḍārtham iti cānye sṛṣṭiṃ manyante /",
  "GV05agsas_1u:289": "anayoḥ pakṣayor dūṣaṇaṃ devasyaiṣa svabhāvo 'yam iti devasya svabhāvapakṣam āśritya sarveṣāṃ vā pakṣāṇām āptakāmasya kā spṛheti /",
  "GV05agsas_1u:290": "na hi rajjvādīnām avidyāsvabhāvavyatirekeṇa sarpādyābhāsatve kāraṇaṃ śakyaṃ vaktum //9//",
  "GV05agsas_1u:291": "_______________________________________________________________________",
  "GV05agsas_1u:292": "START MandUp 7",
  "GV05agsas_1u:293": "caturthaḥ pādaḥ kramaprāpto vaktavya ity āhanāntaḥprajñam ityādinā /",
  "GV05agsas_1u:294": "sarvaśabdapravṛttinimittaśūnyatvāt tasya śabdānabhidheyatvam iti viśeṣapratiṣedhena eva ca turīyaṃ nirdidikṣati /",
  "GV05agsas_1u:295": "śūnyam eva tarhi tat /",
  "GV05agsas_1u:296": "na mithyāvikalpasya nirnimittatvānupapatter na hi rajatasarpapuruṣamṛgatṛṣṇikādivikalpāḥ śuktikārajjusthāṇur ūṣarādi vyatirekeṇāvastvāspadāḥ śakyāḥ kalpayitum /",
  "GV05agsas_1u:297": "evaṃ tarhi prāṇādisarvavikalpāspadatvāt turīyasya śabdavācyatvam iti na pratiṣedhaiḥ pratyāyyatvam /",
  "GV05agsas_1u:298": "udakādhārāder iva ghaṭādeḥ /",
  "GV05agsas_1u:299": "na prāṇādivikalpasyāsatvāc chuktikādiṣv iva rajatādeḥ /",
  "GV05agsas_1u:300": "na hi sadasatoḥ saṃbandhaḥ śabdapravṛttinimittabhāgavastutvāt /",
  "GV05agsas_1u:301": "nāpi pramāṇāntaraviṣayatvaṃ svarūpeṇa gavādivad ātmano nirupādhikatvād /",
  "GV05agsas_1u:302": "gavādivan nāpi jātimatvamadvitīyatvena sāmānyaviśeṣābhāvāt /",
  "GV05agsas_1u:303": "nāpi kriyāvatvaṃ pācakādivadavikriyatvāt /",
  "GV05agsas_1u:304": "nāpi guṇavatvaṃ nīlādivan nirguṇatvāt /",
  "GV05agsas_1u:305": "ato nābhidhānena nirdeśam arhati /",
  "GV05agsas_1u:306": "śaśaviṣāṇādisamatvān nirarthakatvaṃ tarhi /",
  "GV05agsas_1u:307": "nātmatvāvagame turīyasyānātmatṛṣṇāvyāvṛttihetutvāc chuktikāvagama iva rajatatṛṣṇāyāḥ /",
  "GV05agsas_1u:308": "na hi turīyasyātmatvāvagame satyavidyātṛṣṇādidoṣāṇāṃ sambhavo 'sti /",
  "GV05agsas_1u:309": "na ca turīyasyā'tmatvānavagame kāraṇamasti sarvopaniṣadāṃ tādarthyenopakṣayāt /",
  "GV05agsas_1u:310": "“tatvamasi“(chā.u.6.8.16)",
  "GV05agsas_1u:311": "“ayamātmā brahma“(bṛ.u.2.5.19)",
  "GV05agsas_1u:312": "“tatsatyaṃ sa ātmā“(chā.u.6.8.16)",
  "GV05agsas_1u:313": "“yatsākṣādaṣarokṣādbrahma“(bṛ.u.3.4.1)",
  "GV05agsas_1u:314": "“sabāhyābhyantaro hyajaḥ“(mu.u.2.1.2) /",
  "GV05agsas_1u:315": "“ātmaivedaṃ sarvam“(chā.u.7.25.2) ityādīnām /",
  "GV05agsas_1u:316": "so 'yam ātmā paramārthāparamārtharūpaś catuṣpāda ity uktas tasyāparamārtharūpam avidyākṛtaṃ rajjusarpādisamam uktaṃ pādatrayalakṣaṇaṃ bījāṅkurasthānīyam /",
  "GV05agsas_1u:317": "athedānīṃ bījātmakaṃ paramārthasvarūpaṃ rajjusthānīyaṃ sarpādisthānīyoktasthānatrayānirākaraṇenāha nāntaḥ prajñamityādi /",
  "GV05agsas_1u:318": "nāntaḥprajñaṃ na bahiḥprajñaṃ nobhayataḥprajñaṃ na prajñānaghanaṃ na prajñaṃ nāprajñam |",
  "GV05agsas_1u:319": "adṛṣṭam avyavahāryam agrāhyam alakṣaṇam acintyam avyapadeśyam ekātmapratyayasāraṃ prapañcopaśamaṃ śāntaṃ śivam advaitaṃ caturthaṃ manyante |",
  "GV05agsas_1u:320": "sa ātmā sa vijñeyaḥ || MandUp_7 ||",
  "GV05agsas_1u:321": "__________",
  "GV05agsas_1u:322": "MandUpC_7",
  "GV05agsas_1u:323": "nanv ātmanaś catuṣpātvaṃ pratijñāya prādatrayakathanena eva caturthasyāntaḥ prajñādibhyo anyatve siddhe nāntaḥ prajña ityādi pratiṣedho 'narthakaḥ /",
  "GV05agsas_1u:324": "na sarpādivikalpapratiṣedhena eva rajjusvarūpapratipattivattryavasthasya evātmanas turīyatvena pratipipādayiṣitatvāt /",
  "GV05agsas_1u:325": "“tattvamasi“(chā.u.6.8.16) itivat /",
  "GV05agsas_1u:326": "yadi hi tryavasthātmavilakṣaṇaṃ turīyam anyat tatpratipattidvārābhāvācchāstropadeśānarthakyaṃ śūnyatāpattir vā /",
  "GV05agsas_1u:327_0": "rajjur iva sarpādibhirvikalpyamānā sthānatraye 'py ātmaika evāntaḥ prajñāditvena",
  "GV05agsas_1u:327_1": "vikalpyate yadā tadāntaḥ prajñatvādipratiṣedhavijñānapramāṇasamakālamevātmany anarthaprapañcanivṛttilakṣaṇaphalaṃ",
  "GV05agsas_1u:327_2": "parisamāptam iti turīyādhigame pramāṇāntaraṃ sādhanāntaraṃ vā ma mṛgyam /",
  "GV05agsas_1u:328": "rajjusarpavivekasamakāla iva rajjvāṃ sarpanivṛttiphale sati rajjvadhigayasya /",
  "GV05agsas_1u:329": "yeṣāṃ punas tamo 'panayavyatirekeṇa ghaṭādhigame pramāṇaṃ vyāpriyate teṣāṃ chedyāvayavasambandhaviyogavyatirekeṇāny anyatarāvayave 'picchidirvyā priyata ity uktaṃ syāt /",
  "GV05agsas_1u:330_0": "yadā punarghaṭatamaso vivekakaraṇe pravṛttaṃ pramāṇamanupāditsitatamonivṛttiphalāvasānaṃ",
  "GV05agsas_1u:330_1": "chidirivacchedyāvayavasaṃbandhavivekakaraṇe pravṛttā tadavayavadvaidhībhāvaphalāvasānā",
  "GV05agsas_1u:330_2": "tathā nāntarīyakaṃ ghaṭavijñānaṃ na tat pramāṇaphalam /",
  "GV05agsas_1u:331": "na ca tadvad apy ātmany adhyāropitāntaḥ prajñatvādivivekakaraṇe pravṛttasya pratiṣedhavijñānapramāṇasyānupāditsitāntaḥ prajñatvadinivṛttivyatirekeṇa turīye vyāpāra upapattiḥ /",
  "GV05agsas_1u:332": "antaḥ prajñatvādinivṛttisamakālameva pramātṛtvādibhedanivṛtteḥ /",
  "GV05agsas_1u:333": "tathā ca vakṣyati“jñāte dvaitaṃ na vidyate“(māṇḍū.kā.1.18) iti /",
  "GV05agsas_1u:334": "jñānasya dvaitanivṛttikṣaṇavyatirekeṇa kṣaṇāntarānavasthānāt /",
  "GV05agsas_1u:335": "avasthāne cānavasthāprasaṅgād dvaitānivṛttiḥ /",
  "GV05agsas_1u:336": "tasmāt pratiṣedhavijñānapramāṇavyāpārasamakālair vātmany adhyāropitāntaḥ prajñatvādyanarthānivṛttir iti siddham /",
  "GV05agsas_1u:337": "nāntaḥ prajñam iti taijasapratiṣedho na bahiṣprajñam iti viśvapratiṣedhaḥ /",
  "GV05agsas_1u:338": "na ubhayataḥ prajñam iti jāgratsvaprayorantarālāvasthāpratiṣedhaḥ /",
  "GV05agsas_1u:339": "na prajñānaghanam iti suṣuptāvasthāpratiṣedho bījabhāvāvivekarūpatvāt /",
  "GV05agsas_1u:340": "na prajñam iti yugapatsarvaviṣaprajñātṛtvapratiṣedhaḥ /",
  "GV05agsas_1u:341": "nāprajñam iti caitanyapratiṣedhaḥ /",
  "GV05agsas_1u:342": "kathaṃ punarantaḥ prajñatvādīnām ātmani gamyamānānāṃ rajjvādau sarpādivat pratiṣedhādasatvaṃ gamyata ity ucyate /",
  "GV05agsas_1u:343": "jñasvarūpāviśeṣe 'pītaretaravyabhicārādrajjvādāv iva sarpadhārādivikalpita bhedavat sarvatrāvyabhicārājjñasvarūpasya satyatvam /",
  "GV05agsas_1u:344": "suṣupte vyabhicaratīti cen na /",
  "GV05agsas_1u:345": "suṣuptasyānubhūyamānatvāt“na hi vijñātur vijñāter viparalopo vidyate“(bṛ.u.4.3.30) iti śruteḥ /",
  "GV05agsas_1u:346": "ata evādṛṣṭam /",
  "GV05agsas_1u:347": "yasmād adṛṣṭaṃ tasmād avyavahāryam /",
  "GV05agsas_1u:348": "agrāhyaṃ karmendriyaiḥ /",
  "GV05agsas_1u:349": "alakṣaṇamaliṅgam ity etad ananumey ity arthaḥ /",
  "GV05agsas_1u:350": "ata evācintyam /",
  "GV05agsas_1u:351": "ata evāvyapadeśyaṃ śabdaiḥ /",
  "GV05agsas_1u:352": "ekātmapratyayasāraṃ jāgradādisthāneṣv eko 'yam ātmetyavyabhicārī yaḥ pratyayastenānusaraṇīyam /",
  "GV05agsas_1u:353": "athavaika ātmapratyayaḥ sāraṃ pramāṇaṃ yasya turīyasyādhigame tat turīyamekātmapratyayasāram /",
  "GV05agsas_1u:354": "“ātmetyevopāsīta“(bṛ.u.1.4.7) iti śruteḥ /",
  "GV05agsas_1u:355": "antaḥ prajñatvādisthānidharmaḥ pratiṣedhaḥ kṛtaḥ /",
  "GV05agsas_1u:356": "prapañca upaśamam iti jāgradādisthānadharmābhāvocyate /",
  "GV05agsas_1u:357": "ata eva śāntamavikriyaṃ śivaṃ yato 'dvaitaṃ bhedavikalparahitam /",
  "GV05agsas_1u:358": "caturthaṃ turīyaṃ manyante pratīyamānapādatrayarūpavailakṣaṇyāt /",
  "GV05agsas_1u:359": "sa ātmā sa vijñeya iti pratīyamānasarpabhūchidradaṇḍādivyatiriktā yathā rajjus tathā tattvamasītyādivākyārtha ātmā“adṛṣṭo draṣṭā“(bṛ.u.3.7.23)",
  "GV05agsas_1u:360": "“na hi draṣṭur dṛṣṭeviparilopo vidyate“(bṛ.u.4.3.23)",
  "GV05agsas_1u:361": "ityādibhirukto yaḥ /",
  "GV05agsas_1u:362": "sa vijñeya iti bhūtapūrvagatyā jñāte dvaitābhāvaḥ //7//",
  "GV05agsas_1u:363": "_______________________________________________________________________",
  "GV05agsas_1u:364": "START MandUpK 1.10",
  "GV05agsas_1u:365": "atraite ślokā bhavanti",
  "GV05agsas_1u:366": "nivṛtteḥ sarvaduḥkhānām īśānaḥ prabhur avyayaḥ /",
  "GV05agsas_1u:367": "advaitaḥ sarvabhāvānāṃ devās turyo vibhuḥ smṛtaḥ // MandUpK_1.10 //",
  "GV05agsas_1u:368": "__________",
  "GV05agsas_1u:369": "MandUpKC_1.10",
  "GV05agsas_1u:370": "prājñataijasaviśvalakṣaṇānāṃ sarvaduḥkhānāṃ nivṛtte īśānas turīya ātmā /",
  "GV05agsas_1u:371": "īśāna ity asya vyākhyānaṃ prabhur iti /",
  "GV05agsas_1u:372": "duḥkhanivṛttiṃ prati prabhur bhavatīty arthaḥ /",
  "GV05agsas_1u:373": "tad vijñānanimittatvād duḥkhanivṛtteḥ /",
  "GV05agsas_1u:374": "avyayo na vyeti svarūpān na vyabhicaratīti yāvat /",
  "GV05agsas_1u:375": "etat kutaḥ /",
  "GV05agsas_1u:376": "yasmād advaitaḥ sarvabhāvānāṃ rajjusarpavanmṛṣātvāt sa eṣa devo dyotanāt turīyaś caturtho vibhuvyāpī smṛtaḥ //10//",
  "GV05agsas_1u:377": "_______________________________________________________________________",
  "GV05agsas_1u:378": "START MandUpK 1.11",
  "GV05agsas_1u:379": "viśvādīnāṃ sāmānyaviśeṣabhāvo nirūpyate turyayāthātmyāvadhāraṇārtham",
  "GV05agsas_1u:380": "kāryakāraṇabaddhau tāv iṣyete viśvataijasau /",
  "GV05agsas_1u:381": "prājñaḥ kāraṇabaddhas tu dvau tau turye na sidhyataḥ // MandUpK_1.11 //",
  "GV05agsas_1u:382": "__________",
  "GV05agsas_1u:383": "MandUpKC_1.11",
  "GV05agsas_1u:384": "kāryaṃ kriyata iti phalabhāvaḥ /",
  "GV05agsas_1u:385": "kāraṇaṃ karotīti bījabhāvaḥ /",
  "GV05agsas_1u:386": "tattvāgrahaṇān yathāgrahaṇābhyāṃ bījaphalabhāvābhyāṃ tau yathoktau viśvataijasau baddhau saṃgṛhītāviṣyete /",
  "GV05agsas_1u:387": "prājñas tu bījabhāvenaiva baddhaḥ /",
  "GV05agsas_1u:388": "tattvāpratibodhamātram eva hi bījaṃ prājñatve nimittam /",
  "GV05agsas_1u:389": "tato dvau tau bījaphalabhāvau tatvāgrahaṇān yathā grahaṇe turye na sidhyato na vidyete na sambhavata ity arthaḥ //11//",
  "GV05agsas_1u:390": "_______________________________________________________________________",
  "GV05agsas_1u:391": "START MandUpK 1.12",
  "GV05agsas_1u:392": "kathaṃ punaḥ kāraṇabaddhatvaṃ prājñasya turīye vā tattvāgrahaṇān yathāgrahaṇalakṣaṇau bandhau na sidhyata iti /",
  "GV05agsas_1u:393": "yasmāt",
  "GV05agsas_1u:394": "nātmānaṃ na parāś caiva na satyaṃ na api cānṛtam /",
  "GV05agsas_1u:395": "prājñaḥ kiñcana saṃvetti turyaṃ tat sarvadṛk sadā // MandUpK_1.12 //",
  "GV05agsas_1u:396": "__________",
  "GV05agsas_1u:397": "MandUpKC_1.12",
  "GV05agsas_1u:398": "ātmavilakṣaṇam avidyābījaprasūtaṃ bāhyaṃ dvaitaṃ prājño na kiñcana saṃvetti tathā viśvataijasau /",
  "GV05agsas_1u:399": "tataś cāsau tattvāgrahaṇena tamasānyathā grahaṇabījabhūtena baddho bhavati /",
  "GV05agsas_1u:400": "yasmāt turīyaṃ tatsarvadṛksadā turīyādanyasyābhāvāt sarvadā sadaivaiti sarvaṃ ca tadddṛkceti sarvadṛk tasmān na tattvāgrahaṇalakṣaṇaṃ bījaṃ tatra /",
  "GV05agsas_1u:401": "tat prasūtasyānyathāgrahaṇasyāpyataivābhāvo na hi savitari sadā prākāśātmake tad viruddham aprakāśanam anyathā prakāśanaṃ vā sambhavati /",
  "GV05agsas_1u:402": "“na hi draṣṭur dṛṣṭer viparilopo vidyate“",
  "GV05agsas_1u:403": "(bṛ.u.4 / 3 / 23) iti śruteḥ /",
  "GV05agsas_1u:404": "atha vā jāgratsvapnayoḥ sarvabhūtāvasthaḥ sarvavastudṛgābhāsas turīyaiveti sarvadṛksadā“nānyad ato 'sti draṣṭṛ“(bṛ.u.3.8.11)",
  "GV05agsas_1u:405": "ityādi śruteḥ //12//",
  "GV05agsas_1u:406": "_______________________________________________________________________",
  "GV05agsas_1u:407": "START MandUpK 1.13",
  "GV05agsas_1u:408": "dvaitasyāgrahaṇaṃ tulyam ubhayoḥ prājñaturyayoḥ /",
  "GV05agsas_1u:409": "bījanidrāyutaḥ prājñaḥ sā ca turye na vidyate // MandUpK_1.13 //",
  "GV05agsas_1u:410": "__________",
  "GV05agsas_1u:411": "MandUpKC_1.13",
  "GV05agsas_1u:412": "nimittāntaraprāptāśaṅkānivṛtyartho 'yaṃ ślokaḥ /",
  "GV05agsas_1u:413": "kathaṃ dvaitāgrahaṇasya tulyatvāt kāraṇabaddhatvaṃ prājñasya eva na turīyasyeti prāptāśaṅkā nivartyate /",
  "GV05agsas_1u:414": "yasmādbījanidrāyutas tattvāpratibodho nidrā /",
  "GV05agsas_1u:415": "sa eva ca viśeṣapratibodhaprasavasya bījaṃ sā bījanidrā tayā yutaḥ prājñaḥ /",
  "GV05agsas_1u:416": "sadā dṛksvabhāvatvāt tattvāpratibodhalakṣaṇā nidrā turīye na vidyate 'to na kāraṇabandhastasminnityābhiprāyaḥ //13//",
  "GV05agsas_1u:417": "_______________________________________________________________________",
  "GV05agsas_1u:418": "START MandUpK 1.14",
  "GV05agsas_1u:419": "svapnanidrāyutāv ādyau prājñas tv asvapnanidrayā /",
  "GV05agsas_1u:420": "na nidrāṃ naiva ca svapnaṃ turye paśyanti niścitaḥ // MandUpK_1.14 //",
  "GV05agsas_1u:421": "__________",
  "GV05agsas_1u:422": "MandUpKC_1.14",
  "GV05agsas_1u:423": "svapno 'nyathāgrahaṇaṃ sarpa iva rajjvām /",
  "GV05agsas_1u:424": "nidroktā tattvāpratibodhalakṣaṇaṃ tama iti /",
  "GV05agsas_1u:425": "tābhyāṃ svapnanidrābhyāṃ yuktau viśvataijasau /",
  "GV05agsas_1u:426": "atas tau kāryakāraṇabaddhāv ity uktau /",
  "GV05agsas_1u:427": "prājñas tu svapnavarjitakevalaiva nidrayā yuta iti kāraṇabaddha ity uktam /",
  "GV05agsas_1u:428": "nobhayaṃ paśyanti turīye niścitā brahmavido viruddhatvāt savitarīva tamaḥ /",
  "GV05agsas_1u:429": "ato na kāryakāraṇabaddha ity uktas turīyaḥ //14//",
  "GV05agsas_1u:430": "_______________________________________________________________________",
  "GV05agsas_1u:431": "START MandUpK 1.15",
  "GV05agsas_1u:432": "kadā turīye niścito bhavatītyucyate",
  "GV05agsas_1u:433": "anyathā gṛhṇataḥ svapno nidrā tattvam ajānataḥ /",
  "GV05agsas_1u:434": "viparyāse tayoḥ kṣīṇe turīyaṃ padam aśnute // MandUpK_1.15 //",
  "GV05agsas_1u:435": "__________",
  "GV05agsas_1u:436": "MandUpKC_1.15",
  "GV05agsas_1u:437": "svapnajāgaritayoranyathā rajvāṃ sarpa iva gṛhṇatastattvaṃ svapno bhavati /",
  "GV05agsas_1u:438": "nidrā tattvam ajānatas tisṛṣvavasthāsu tulyā /",
  "GV05agsas_1u:439": "svapnanidrayos tulyatvād viśvataijasayor ekarāśitvam /",
  "GV05agsas_1u:440": "anyathāgrahaṇaprādhānyāc ca guṇabhūtā nidreti tasmin viparyāsaḥ svapnaḥ /",
  "GV05agsas_1u:441": "tṛtīye tu sthānetattvājñānalakṣaṇā nidraiva kevalā viparyāsaḥ /",
  "GV05agsas_1u:442": "atas tayoḥ kāryakāraṇasthānayor anyathāgrahaṇāgrahaṇalakṣaṇaviparyāse kāryakāraṇabandharūpe paramārthatatvapritabodhataḥ kṣīṇe turīyaṃ padam aśnute /",
  "GV05agsas_1u:443": "tadobhayalakṣaṇaṃ bandharūpaṃ tatrāpaśyaṃs turīye niścito bhavatīty arthaḥ //15//",
  "GV05agsas_1u:444": "_______________________________________________________________________",
  "GV05agsas_1u:445": "START MandUpK 1.16",
  "GV05agsas_1u:446": "anādimāyayā supto yadā jīvaḥ prabudhyate /",
  "GV05agsas_1u:447": "ajam anidram asvapnam advaitaṃ budhyate tadā // MandUpK_1.16 //",
  "GV05agsas_1u:448": "__________",
  "GV05agsas_1u:449": "MandUpKC_1.16",
  "GV05agsas_1u:450_0": "yo 'yaṃ saṃsārī jīvaḥ sobhayalakṣaṇena tattvāpratibodharūpeṇa bījātmanānyathāgrahaṇalakṣaṇena",
  "GV05agsas_1u:450_1": "cānādikālapravṛttena māyālakṣaṇena svapnena mamāyaṃ pitā putro 'yaṃ naptā kṣetraṃ",
  "GV05agsas_1u:450_2": "paśavo 'ham eṣāṃ svāmī sukhī duḥkhī kṣayito 'ham anena vardhitaś cānena ity evaṃprakārān",
  "GV05agsas_1u:450_3": "svapnān sthānadvaye 'pi paśyan suptaḥ /",
  "GV05agsas_1u:451": "yadā vedāntārthatattvābhijñena paramakāruṇikena guruṇā nāsyaivaṃ tvaṃ hetuphalātmakaḥ kiṃ tu tattvam asīti pratibodhyamānas tadaivaṃ pratibudhyate",
  "GV05agsas_1u:452": "katham?",
  "GV05agsas_1u:453": "nāsmin bāhyam ābhyantaraṃ vā janmādibhāvavikāro 'sty ato 'jaṃ sabāhyābhyantarasarvabhāvikāravarjitam ityarthaḥ /",
  "GV05agsas_1u:454": "yasmāj janmādikāraṇabhūtaṃ nāsminn avidyātamobījaṃ nidrā vidyata ity anidram /",
  "GV05agsas_1u:455": "anidraṃ hi tat turīyamata evāsvapnaṃ tan nimittatvād anyathāgrahaṇasya /",
  "GV05agsas_1u:456": "yasmāc cānidram asvapnaṃ tasmād ajam advaitaṃ turīyam ātmānaṃ budhyate tadā //16//",
  "GV05agsas_1u:457": "_______________________________________________________________________",
  "GV05agsas_1u:458": "START MandUpK 1.17",
  "GV05agsas_1u:459": "prapañcanivṛtyā cet pratibudhyate 'nivṛtte prapañce katham advaitam ity ucyate",
  "GV05agsas_1u:460": "prapañco yadi vidyeta nivarteta na saṃśayaḥ /",
  "GV05agsas_1u:461": "māyāmātram idaṃ dvaitam advaitaṃ paramārthataḥ // MandUpK_1.17 //",
  "GV05agsas_1u:462": "__________",
  "GV05agsas_1u:463": "MandUpKC_1.17",
  "GV05agsas_1u:464": "satyam avaṃ syāt prapañco yadi vidyeta rajjvāṃ sarpa iva kalpitatvān na tu sa vidyate /",
  "GV05agsas_1u:465": "vidyamānaś cen nivarteta na saṃśayaḥ /",
  "GV05agsas_1u:466": "na hi rajjvāṃ bhrāntibuddhyā kalpitaḥ sarpo vidyamānaḥ sanvivekato nivṛttaḥ /",
  "GV05agsas_1u:467": "naiva māyā māyāvinā prayuktā tad darśināṃ cakṣurbandhāpagame vidyamānā satī nivṛttā /",
  "GV05agsas_1u:468": "tathedaṃ prapañcākhyaṃ māyāmātraṃ dvaitaṃ rajjuvan māyāvivaccadvaitaṃ paramārthatas tasmān na kaścit prapañcaḥ pravṛtto nivṛtto vāstītīty abhiprāyaḥ //17//",
  "GV05agsas_1u:469": "_______________________________________________________________________",
  "GV05agsas_1u:470": "START MandUpK 1.18",
  "GV05agsas_1u:471": "nanu śāstā śāstraṃ śiṣya iti vikalpaḥ kathaṃ nivartata ity ucyate",
  "GV05agsas_1u:472": "vikalpo vinivarteta kalpito yadi kenacit /",
  "GV05agsas_1u:473": "upadeśād ayaṃ vādo jñāte dvaitaṃ na vidyate // MandUpK_1.18 //",
  "GV05agsas_1u:474": "__________",
  "GV05agsas_1u:475": "MandUpKC_1.18",
  "GV05agsas_1u:476": "vikalpo vinivarteta yadi kenacit kalpitaḥ syāt /",
  "GV05agsas_1u:477": "yathāyaṃ prapañco māyārajjusarpavat tathāyaṃ śiṣyādi bhedavikalpo 'pi prāk pratibodhādevopadeśanimitto 'topadeśādayaṃ vādaḥ śiṣyaḥ śāstā śāstram iti /",
  "GV05agsas_1u:478": "upadeśakārye tu jñāne nirvṛtte jñāte paramārthatatve dvaitaṃ na vidyate //18//",
  "GV05agsas_1u:479": "_______________________________________________________________________",
  "GV05agsas_1u:480": "START MandUp 8",
  "GV05agsas_1u:481": "abhidheyapradhāna oṃkāraś catuṣpādātmeti vyākhyāto yaḥ",
  "GV05agsas_1u:482": "so 'yam ātmādhyakṣaram oṃkāraḥ |",
  "GV05agsas_1u:483": "adhimātraṃ pādā mātrā mātrāśca pādā akāra ukāro makāra iti || MandUp_8 ||",
  "GV05agsas_1u:484": "__________",
  "GV05agsas_1u:485": "MandUpC_8",
  "GV05agsas_1u:486": "so 'yam ātmādhyakṣaramakṣaram adhikṛtyābhidhānaprādhānyena varṇyamāno 'dhyakṣaram /",
  "GV05agsas_1u:487": "kiṃ punas tadakṣaram ity āha oṃkāraḥ /",
  "GV05agsas_1u:488": "so 'yam oṃkāraḥ pādaśaḥ pravibhajyamāno 'dhimātraṃ mātrām adhikṛtya vartata ity adhimātram /",
  "GV05agsas_1u:489": "katham? ātmano ye pādāsta oṃkārasya mātrāḥ /",
  "GV05agsas_1u:490": "kās tāḥ? akārokāro makāra iti //8//",
  "GV05agsas_1u:491": "_______________________________________________________________________",
  "GV05agsas_1u:492": "START MandUp 9",
  "GV05agsas_1u:493": "tatra viśeṣaniyamaḥ kriyate",
  "GV05agsas_1u:494": "jāgaritasthāno vaiśvānaraḥ akāraḥ prathamā mātrāpterādimattvād vā |",
  "GV05agsas_1u:495": "āpnoti ha vai sarvān kāmān ādiś ca bhavati ya evaṃ veda || MandUp_9 ||",
  "GV05agsas_1u:496": "__________",
  "GV05agsas_1u:497": "MandUpC_9",
  "GV05agsas_1u:498": "jāgaritasthāno vaiśvānaro yaḥ sa oṃkārasyākāraḥ prathamā mātrā /",
  "GV05agsas_1u:499": "kena sāmānyenety āha āpterāptirvyāptikāreṇa sarvā vāg vyāptā /",
  "GV05agsas_1u:500": "“akāro vai sarvā vāk“(ai.ā.2 / 3 / 6) iti śruteḥ /",
  "GV05agsas_1u:501": "tathā vaiśvānareṇa jagat“tasya ha vaitasyātmano vaiśvānarasya mūrdhaiva sutejāḥ“(chā.u.5 / 18 / 2) ityādi śruteḥ /",
  "GV05agsas_1u:502": "abhidhānābhidheyayarekatvaṃ cāvocāma /",
  "GV05agsas_1u:503": "ādirasya vidyata ityādi madyathaivādimadakārākhyamakṣaraṃ tathaiva vaiśvānaras tasmād vā sāmānyād akāratvaṃ vaiśvānarasya /",
  "GV05agsas_1u:504": "tad ekatvavidaḥ phalam āha āpnoti ha vai sarvān kāmānādiḥ prathamaś ca bhavati mahatāṃ ya evaṃ veda yadoktam ekatvaṃ vedety arthaḥ //9//",
  "GV05agsas_1u:505": "_______________________________________________________________________",
  "GV05agsas_1u:506": "START MandUp 10",
  "GV05agsas_1u:507": "svapnasthānas taijasa ukāro dvitīyā mātrotkarṣād ubhayatvād vā |",
  "GV05agsas_1u:508": "utkarṣati ha vai jñānasaṃtatiṃ |",
  "GV05agsas_1u:509": "samānaś ca bhavati |",
  "GV05agsas_1u:510": "nāsyābrahmavit kule bhavati ya evaṃ veda || MandUp_10 ||",
  "GV05agsas_1u:511": "__________",
  "GV05agsas_1u:512": "MandUpC_10",
  "GV05agsas_1u:513": "svapnasthānas taijaso yaḥ sa oṃkārasyokāro dvitīyā mātrā /",
  "GV05agsas_1u:514": "kena sāmānyety āhotkarṣāt /",
  "GV05agsas_1u:515": "akārād utkṛṣṭa iva hy ukāras tathā taijaso viśvād ubhayatvād akāramakārayor madhyasyokāras tathā viśvaprājñayor madhye taijaso 'tobhayabhāktvasāmānyāt /",
  "GV05agsas_1u:516": "vidvatphalamucyate utkarṣati ha vai jñānasaṃtatim /",
  "GV05agsas_1u:517": "vijñānasaṃtatiṃ vardhayatīty arthaḥ /",
  "GV05agsas_1u:518": "samānas tulyaś ca mitrapakṣasyaiva śatrupakṣāṇām apy apradveṣyo bhavati /",
  "GV05agsas_1u:519": "abrahmavidasya kule na bhavati ya evaṃ veda //10//",
  "GV05agsas_1u:520": "_______________________________________________________________________",
  "GV05agsas_1u:521": "START MandUp 11",
  "GV05agsas_1u:522": "suṣuptasthānaḥ prājño makāraḥ tṛtīyā mātrā miter apīter vā |",
  "GV05agsas_1u:523": "minoti ha vā idaṃ sarvam apītiś ca bhavati ya evaṃ veda || MandUp_11 ||",
  "GV05agsas_1u:524": "__________",
  "GV05agsas_1u:525": "MandUpC_11",
  "GV05agsas_1u:526": "suṣuptasthānaḥ prājño yaḥ sa oṃkārasya makāras tṛtīyā mātrā /",
  "GV05agsas_1u:527": "kena sāmānyenety āha sāmānyamidam atra mito 'mitirmānaṃ mīyata iva viśvataijasau prājñena pralayotpattyoḥ /",
  "GV05agsas_1u:528": "praveśanirgamābhyāṃ prastheneta yavās tathauṃkārasamāptau punaḥ prayoge ca praviśya nirgacchata ivākāroṃkārau makāre /",
  "GV05agsas_1u:529": "apīter vā /",
  "GV05agsas_1u:530": "apīty apy aya ekībhāvaḥ /",
  "GV05agsas_1u:531": "oṃkāra uccāraṇe hy antyākṣara ekībhūtāvivākāra oṃkārau /",
  "GV05agsas_1u:532": "tathā viśvataijasau suṣuptakāle prājñe /",
  "GV05agsas_1u:533": "ato vā sāmānyād ekatvaṃ prājñam akārayoḥ /",
  "GV05agsas_1u:534": "vidvatphalam āha minoti ha vedaṃ sarvaṃ jagad yāthātmyaṃ jānātīty arthaḥ /",
  "GV05agsas_1u:535": "apītiś ca jagat kāraṇātmā bhavatīty arthaḥ /",
  "GV05agsas_1u:536": "atrāv atrāvāntaraphalavacanaṃ pradhānasādhanastutyartham //11//",
  "GV05agsas_1u:537": "_______________________________________________________________________",
  "GV05agsas_1u:538": "START MandUpK 1.19",
  "GV05agsas_1u:539": "atraite ślokā bhavanti",
  "GV05agsas_1u:540": "viśvasyātvavivakṣāyām ādisāmānyam utkṛṣṭam /",
  "GV05agsas_1u:541": "mātrāsaṃpratipattau syād āptisāmānyam eva ca // MandUpK_1.19 //",
  "GV05agsas_1u:542": "__________",
  "GV05agsas_1u:543": "MandUpKC_1.19",
  "GV05agsas_1u:544": "viśvasyātvamakāramātratvaṃ yadā vivakṣyate tadāditvasāmānyamuktanyāyenotkaṭamudbhṛtaṃ dṛśyata ity arthaḥ /",
  "GV05agsas_1u:545": "atvavivakṣāyāmity asya vyākhyānaṃ mātrāsaṃpratipattāv iti /",
  "GV05agsas_1u:546": "viśvasyākāramātratvaṃ yadā saṃpratipadyata ity arthaḥ /",
  "GV05agsas_1u:547": "āptisāmānyam eva cotkaṭam ity anuvartate ca śabdāt //19//",
  "GV05agsas_1u:548": "_______________________________________________________________________",
  "GV05agsas_1u:549": "START MandUpK 1.20",
  "GV05agsas_1u:550": "taijasasyotvavijñāna utkarṣo dṛśyate sphuṭam /",
  "GV05agsas_1u:551": "mātrāsaṃpratipattau syād ubhayatvaṃ tathā vidham // MandUpK_1.20 //",
  "GV05agsas_1u:552": "__________",
  "GV05agsas_1u:553": "MandUpKC_1.20",
  "GV05agsas_1u:554": "taijasasyātvavijñānokāratvavivakṣāyāmutkarṣo dṛśyate sphuṭaṃ spaṣṭa ity artha ubhayatvaṃ ca sphuṭam eveti /",
  "GV05agsas_1u:555": "pūrvavat sarvam //20//",
  "GV05agsas_1u:556": "_______________________________________________________________________",
  "GV05agsas_1u:557": "START MandUpK 1.21",
  "GV05agsas_1u:558": "makārabhāve prājñasya mānasām anyam utkaṭam /",
  "GV05agsas_1u:559": "mātrāsaṃpratipattau tu layasāmānyam eva ca // MandUpK_1.21 //",
  "GV05agsas_1u:560": "__________",
  "GV05agsas_1u:561": "MandUpKC_1.21",
  "GV05agsas_1u:562": "makāratve prājñasya mitilayāvutkṛṣṭe sāmānya ity arthaḥ //21//",
  "GV05agsas_1u:563": "_______________________________________________________________________",
  "GV05agsas_1u:564": "START MandUpK 1.22",
  "GV05agsas_1u:565": "triṣu dhāmasu yat tulyaṃ sāmānyaṃ vetti niścitaḥ /",
  "GV05agsas_1u:566": "sa pūjyaḥ sarvabhūtānāṃ vandyaś caiva mahāmuniḥ // MandUpK_1.22 //",
  "GV05agsas_1u:567": "__________",
  "GV05agsas_1u:568": "MandUpKC_1.22",
  "GV05agsas_1u:569": "yathoktasthānatraye yastulyam uktaṃ sāmānyaṃ vetyavam evaitad iti niścito yaḥ sa pūjyo vandyaś ca brahmavilloke bhavati //22//",
  "GV05agsas_1u:570": "_______________________________________________________________________",
  "GV05agsas_1u:571": "START MandUpK 1.23",
  "GV05agsas_1u:572": "yathoktaiḥ sāmānyair ātmapādānāṃ mātrābhiḥ sahaikatvaṃ kṛtvā yathoktam oṃkāraṃ pratipadya yo dhyāyati tam",
  "GV05agsas_1u:573": "akāro nayate viśvam ukāraś cāpi taijasam /",
  "GV05agsas_1u:574": "makāraś ca punaḥ prājñaṃ nāmātre vidyate gatiḥ // MandUpK_1.23 //",
  "GV05agsas_1u:575": "__________",
  "GV05agsas_1u:576": "MandUpKC_1.23",
  "GV05agsas_1u:577": "akāro nayate viśvaṃ prāpayati /",
  "GV05agsas_1u:578": "akārālambanam oṃkāraṃ vidvān vaiśvānaro bhavatīty arthaḥ /",
  "GV05agsas_1u:579": "tathākāras taijasam /",
  "GV05agsas_1u:580": "makāraś cāpi punaḥ prājñam /",
  "GV05agsas_1u:581": "ca śabdān nayata ity anuvartate /",
  "GV05agsas_1u:582": "kṣīṇe tu makāre bījabhāvakṣayādamātra oṃkāre gatir na vidyate kvacid ity arthaḥ //23//",
  "GV05agsas_1u:583": "_______________________________________________________________________",
  "GV05agsas_1u:584": "START MandUp 12",
  "GV05agsas_1u:585": "amātraś caturtho 'vyavahāryaḥ prapañcopaśamaḥ śivo 'dvaitaḥ |",
  "GV05agsas_1u:586": "evam oṃkāra ātmaiva |",
  "GV05agsas_1u:587": "saṃviśaty ātmanātmānaṃ ya evaṃ veda || MandUp_12 ||",
  "GV05agsas_1u:588": "__________",
  "GV05agsas_1u:589": "MandUpC_12",
  "GV05agsas_1u:590": "amātro mātrā yasya nāsti sa amātra oṃkāraś caturthas turīya ātmaiva kevalo 'bhidhānābhidheyarūpayor avāṅmanasayoḥ kṣīṇatvād avyavahāryaḥ /",
  "GV05agsas_1u:591": "prapañca upaśamaḥ śivo 'dvaitaḥ saṃvṛtta evaṃ yathokta vijñānavatā prayukta oṃkāras trimātras tripāda ātmaiva /",
  "GV05agsas_1u:592": "saṃviśaty ātmanā svenaiva /",
  "GV05agsas_1u:593": "svaṃ pāramārthikam ātmānaṃ ya evaṃ veda /",
  "GV05agsas_1u:594": "paramārthadarśī brahmavit tṛtīyaṃ bījabhāvaṃ dagdhvātmānaṃ praviṣṭa iti na puno jāyate turīyasyābījatvāt /",
  "GV05agsas_1u:595": "na hi rajjusarpayor viveke rajjvāṃ praviṣṭaḥ sarpo buddhisaṃskārāt punaḥ pūrvavattad vivekinām utthāsyati /",
  "GV05agsas_1u:596_0": "mandamadhyamadhiyāṃ tu pratipannasādhakabhāvānāṃ sanmārgagāmināṃ saṃnyāsināṃ mātrāṇāṃ",
  "GV05agsas_1u:596_1": "pādānāṃ ca kḷptasāmānyavidāṃ yathāvad upāsyamāna oṃkāro brahmapratipattaya ālambanī",
  "GV05agsas_1u:596_2": "bhavati tathā ca vakṣyati'āśramās trividhāḥ'(mā.kā.3.16) ityādi //12 //",
  "GV05agsas_1u:597": "(iti māṇḍūkyamūlamantrabhāṣyam)",
  "GV05agsas_1u:598": "_______________________________________________________________________",
  "GV05agsas_1u:599": "START MandUpK 1.24",
  "GV05agsas_1u:600": "pūrvavad atraite ślokā bhavanti",
  "GV05agsas_1u:601": "oṃkāraṃ pādaśo vidyāt pādā mātrā na saṃśayaḥ /",
  "GV05agsas_1u:602": "oṃkāraṃ pādaśo jñātvā na kiñcid api cintayet // MandUpK_1.24 //",
  "GV05agsas_1u:603": "__________",
  "GV05agsas_1u:604": "MandUpKC_1.24",
  "GV05agsas_1u:605": "yathoktaiḥ sāmānyaiḥ pādaiva mātrā mātrāś ca pādās tasmād oṃṅkāraṃ pādaśo vidyād ityarthaḥ /",
  "GV05agsas_1u:606": "evam oṃkāre jñāte dṛṣṭārtham adṛṣṭārthaṃ vā na kiñcit prayojanaṃ cintayet kṛtārthatvād ityarthaḥ //24//",
  "GV05agsas_1u:607": "_______________________________________________________________________",
  "GV05agsas_1u:608": "START MandUpK 1.25",
  "GV05agsas_1u:609": "yuñjīta praṇave cetaḥ praṇavo brahma nirbhayam /",
  "GV05agsas_1u:610": "praṇave nityayuktasya na bhayaṃ vidyate kvacit // MandUpK_1.25 //",
  "GV05agsas_1u:611": "__________",
  "GV05agsas_1u:612": "MandUpKC_1.25",
  "GV05agsas_1u:613": "yuñjīta samādadhyādyathāvyākhyāte paramārtharūpe praṇave ceto manaḥ /",
  "GV05agsas_1u:614": "yasmāt praṇavo brahma nirbhayam /",
  "GV05agsas_1u:615": "na hi tatra sadā yuktasya bhayaṃ vidyate kvacit 'vidvān na bibheti kutaścana'(tai.u.2.9) iti śruteḥ //25//",
  "GV05agsas_1u:616": "_______________________________________________________________________",
  "GV05agsas_1u:617": "START MandUpK 1.26",
  "GV05agsas_1u:618": "praṇavo hy aparaṃ brahma praṇavaś ca paraḥ smṛtaḥ /",
  "GV05agsas_1u:619": "apūrvo 'nantaro 'bāhyo 'naparaḥ praṇavo 'vyayaḥ // MandUpK_1.26 //",
  "GV05agsas_1u:620": "__________",
  "GV05agsas_1u:621": "MandUpKC_1.26",
  "GV05agsas_1u:622": "parāpare brahmāṇi praṇavaḥ /",
  "GV05agsas_1u:623": "paramārthatā kṣīṇeṣu mātrāpādeṣu para evātmā brahmeti na pūrvaṃ kāraṇam asya vidyata ity apūrvaḥ /",
  "GV05agsas_1u:624": "nāsyāntaraṃ bhinnajātīyaṃ kiñcid vidyata ity anantaraḥ /",
  "GV05agsas_1u:625": "tathā bāhyam anyan na vidyata ity abāhyaḥ /",
  "GV05agsas_1u:626": "aparaṃ kāryam asya na vidyata ity anaparaḥ /",
  "GV05agsas_1u:627": "sabāhyābhyāntaro hy ajaḥ saindhavaghanavat prajñānaghana ityarthaḥ //26//",
  "GV05agsas_1u:628": "_______________________________________________________________________",
  "GV05agsas_1u:629": "START MandUpK 1.27",
  "GV05agsas_1u:630": "sarvasya praṇavo hy ādir madhyam antas tathaiva ca /",
  "GV05agsas_1u:631": "evaṃ hi praṇavaṃ jñātvā vyaśnute tad anantaram // MandUpK_1.27 //",
  "GV05agsas_1u:632": "__________",
  "GV05agsas_1u:633": "MandUpKC_1.27",
  "GV05agsas_1u:634": "ādimadhyāntotpattisthitipralayāḥ sarvasyaiva /",
  "GV05agsas_1u:635": "māyāhastirajjusarpamṛgatṛṣṇikāsvapnādivad utpadyamānasya viyadādiprapañcasya yathā māyāvyādayaḥ /",
  "GV05agsas_1u:636": "evaṃ hi praṇavamātmānaṃ māyāvyādisthānīyaṃ jñātvā tatkṣaṇādeva tad ātmabhāvaṃ vyaśnuta ity arthaḥ //27//",
  "GV05agsas_1u:637": "_______________________________________________________________________",
  "GV05agsas_1u:638": "START MandUpK 1.28",
  "GV05agsas_1u:639": "praṇavaṃ hīśvaraṃ vidyāt sarvasya hṛdi saṃsthitam /",
  "GV05agsas_1u:640": "sarvavyāpinam oṃkāraṃ matvā dhīro na śocati // MandUpK_1.28 //",
  "GV05agsas_1u:641": "__________",
  "GV05agsas_1u:642": "MandUpKC_1.28",
  "GV05agsas_1u:643": "sarvaprāṇijātasya smṛtipratyayāspade hṛdaye sthitam īśvaraṃ praṇavaṃ vidyāt sarvavyāpinaṃ vyomavad oṃkāram ātmānam asaṃsāriṇaṃ dhīro buddhimān matvā na śocati /",
  "GV05agsas_1u:644": "śokanimittān anupapatteḥ /",
  "GV05agsas_1u:645": "“tarati śokam ātmavit“(chā.u.7 / 1 / 3) ityādi śrutibhyaḥ //28//",
  "GV05agsas_1u:646": "_______________________________________________________________________",
  "GV05agsas_1u:647": "START MandUpK 1.29",
  "GV05agsas_1u:648": "amātro 'nantamātraś ca dvaitasyopaśamaḥ śivaḥ /",
  "GV05agsas_1u:649": "oṃkāro vidito yena sa munir netāro janaḥ // MandUpK_1.29 //",
  "GV05agsas_1u:650": "__________",
  "GV05agsas_1u:651": "MandUpKC_1.29",
  "GV05agsas_1u:652": "amātras turīya oṃkāraḥ /",
  "GV05agsas_1u:653": "mīyate 'nayeti mātrā paricchittiḥ sānantā yasya sa anantamātraḥ /",
  "GV05agsas_1u:654": "naitāvatvam asya paricchettuṃ śakyata ityarthaḥ /",
  "GV05agsas_1u:655": "sarvadvaita upaśamatvād eva śivaḥ /",
  "GV05agsas_1u:656": "oṃkaro yathā vyākhyāto vidito yena sa paramārthatatvasya mananān muniḥ /",
  "GV05agsas_1u:657": "netaro janaḥ śāstravidapītyarthaḥ //29//"
}