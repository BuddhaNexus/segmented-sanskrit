{
  "GK19maghspvu:0": "Māgha: Śiśupālavadha",
  "GK19maghspvu:1": "śriyaḥ pati śrīmati śāsituṃ jagajjagannivāso vasudevasadmani /",
  "GK19maghspvu:2": "vasan dadarśāvatarantamambarāddhiraṇyagarbhāṅgabhuvaṃ muniṃ hariḥ // MSpv_1.01 //",
  "GK19maghspvu:3": "gataṃ tiraścīnamanūrusāradheḥ prasiddhamūrdhvajvalanaṃ havirbhujaḥ /",
  "GK19maghspvu:4": "patatyadho dhāma visāri sarvataḥ kimedatityākulamīkṣitaṃ janaiḥ // MSpv_1.02 //",
  "GK19maghspvu:5": "cayastaviṣāmityavadhāritaṃ purā tataḥ śarīrīti vibhāvitākṛtim /",
  "GK19maghspvu:6": "vibhurvibhaktāvayavaṃ pumāniti kramādamuṃ nārada ityabodhi saḥ // MSpv_1.03 //",
  "GK19maghspvu:7": "navānadho 'dho bṛhataḥ payodharān samūḍhakarpūraparāgapāṇḍuram /",
  "GK19maghspvu:8": "kṣaṇaṃ kṣaṇotkṣiptagajendrakṛttinā sphuṭopamaṃ bhūtisitena śamghunā // MSpv_1.04 //",
  "GK19maghspvu:9": "dadhānamambhoruhakesaradyutīrjaṭāḥ śaraccandra marīcirociṣam /",
  "GK19maghspvu:10": "vipākastuṅgāstuhinasthalīruho dharādarendraṃ vratatītatīriva // MSpv_1.05 //",
  "GK19maghspvu:11": "piśaṅgamauñjīyujamarjunacchaviṃ vasānameṇājinamañnadyuti /",
  "GK19maghspvu:12": "suvarmasūtrākalitādharāmbarāṃ viḍambayantaṃ śitivāsasastanum // MSpv_1.06 //",
  "GK19maghspvu:13": "vihaṅgarājāṅgaruhairivāyatairhiraṇmayorvīruhavallitatnubhiḥ /",
  "GK19maghspvu:14": "kṛtopavītaṃ himaśubhramuccakairghanaṃ ghanānte taṭitāṃ gaṇairiva // MSpv_1.07 //",
  "GK19maghspvu:15": "nisargacitrojvalasūkṣmapakṣmaṇā lasadbisacchedasitāṅgasaṅginā /",
  "GK19maghspvu:16": "cakāsataṃ cārucamūrucarmaṇā kuthena nāgendramivendravāhanam // MSpv_1.08 //",
  "GK19maghspvu:17": "ajasramāsphālitavallakīguṇakṣatojvalāṅguṣṭhanakhāṃśubhinnayā /",
  "GK19maghspvu:18": "puraḥ pravālairiva pūritārdhayā vibhāntamacchasphaṭikākṣamālayā // MSpv_1.09 //",
  "GK19maghspvu:19": "raṇadbhirāghaṭṭanayā nabhasvataḥ pṛthagvibhinnaśrutimaṇḍalaiḥ svaraiḥ /",
  "GK19maghspvu:20": "sphuṭībhavadgrāmaviśeṣamūrcchanāmavekṣamāṇaṃ mahatīṃ muhurmuhuḥ // MSpv_1.10 //",
  "GK19maghspvu:21": "nivartya so 'nuvrajataḥ kṛtānatīnatīndrayajñānanidhirnabhaḥ sadaḥ /",
  "GK19maghspvu:22": "samāsadatsāditadaityasaṃpadaḥ padaṃ mahendralāyacāru cakriṇaḥ // MSpv_1.11 //",
  "GK19maghspvu:23": "patatpataṅgapratimastaponidhiḥ puro 'sya yāvanna bhuvi vlīyata /",
  "GK19maghspvu:24": "girestaḍitvāniva tāvaduccakairjavena pīṭhādutiṣṭhadacyutaḥ // MSpv_1.12 //",
  "GK19maghspvu:25": "atha prayatnonnamitānatphaṇairdhṛte kathañcitphaṇināṃ gaṇairadhaḥ /",
  "GK19maghspvu:26": "nyadhāyiṣātāmabhi devakīsutaṃ sutena dhātuścaraṇau bhuvastale // MSpv_1.13 //",
  "GK19maghspvu:27": "tamarghyamarghyādikayādipuruṣaḥ saparyayā sādhu sa paryapūjayat /",
  "GK19maghspvu:28": "gṛhānupaituṃ praṇayādabhīpsavo bhavanti nāpuṇyakṛtāṃ manīṣiṇaḥ // MSpv_1.14 //",
  "GK19maghspvu:29": "na yāvadetāvudapaśyadutthitau janastuṣārāñjanaparvatāviva /",
  "GK19maghspvu:30": "svahastadatte munimāsane muniściraṃstāvadabhinyavīviśat // MSpv_1.15 //",
  "GK19maghspvu:31": "mahāmahānīlaśilārucaḥ puro niṣedivān kaṃsakṛṣaḥ sa viṣṭare /",
  "GK19maghspvu:32": "śritodayādrerabhisāyamuccakairacūcuraccandramaso 'bhirāmatām // MSpv_1.16 //",
  "GK19maghspvu:33": "vidhāya tasyāpacitiṃ praseduṣaḥ prakāmamaprīyata yajvanāṃ priyaḥ /",
  "GK19maghspvu:34": "grahītumāryānparicaryayā muhurmahānubhāvā hi nitāntamarthinaḥ // MSpv_1.17 //",
  "GK19maghspvu:35": "aśeṣatīrthopahṛtāḥ kamaṇḍalornidhāya pāṇāvṛṣīṇābhyudīritāḥ /",
  "GK19maghspvu:36": "aghaughavidhvaṃsavidhau paṭīyasīrnatena mūrdnā hariragrahīdāpaḥ // MSpv_1.18 //",
  "GK19maghspvu:37": "sa kāñcane yatra muneranujñayā navāmbudaśayāmavapurnyavikṣata /",
  "GK19maghspvu:38": "jigāya jambūjanitaśriyaḥ śriyaṃ sumeruśṛṅgasya tadā tadāsanam // MSpv_1.19 //",
  "GK19maghspvu:39": "sa taptākārtasvarabhāsvarāmbaraḥ kaṭhoradhārādhipalāñchanacchaviḥ /",
  "GK19maghspvu:40": "vididyute bāḍavajātavedasaḥ śikhābhirāśliṣṭa ivāmbhasāṃ nidhiḥ // MSpv_1.20 //",
  "GK19maghspvu:41": "rathāṅgapāṇeḥ paṭalena rociṣāmṛṣitviṣaḥ saṃvalitā virejire /",
  "GK19maghspvu:42": "calatpalāśāntaragocarastarotuṣāramūrteriva naktamaṃśavaḥ // MSpv_1.21 //",
  "GK19maghspvu:43": "praphullatāpicchanibhairabhīṣubhiḥ śubhaiśca saptacchadapāṃsupāṇḍubhiḥ /",
  "GK19maghspvu:44": "parampareṇa cchuritāmalacchavī tadekavarṇāviva tau babhūvatuḥ // MSpv_1.22 //",
  "GK19maghspvu:45": "yugāntakālamatisaṃhṛtātmano jaganti yasyāṃ savikāsamāsata /",
  "GK19maghspvu:46": "tanau mamustatra na kaiṭabhadviṣastapodhanabhyāgamasaṃbhavā mudaḥ // MSpv_1.23 //",
  "GK19maghspvu:47": "nidādhadhāmānamivādhidīdhitiṃ mudāvikāsaṃ munimabhyupeyuṣī /",
  "GK19maghspvu:48": "vilocane bibhradadhiśritaśriṇī sa puṇḍarākākṣa iti sphuṭābhavat // MSpv_1.24 //",
  "GK19maghspvu:49": "sitaṃsitimnā sutarāṃ munervapuḥ visāribhiḥ saudhamivātha lambhayan /",
  "GK19maghspvu:50": "dvijāvalivyājaniśākarāṃśubhiḥ śucismitāṃ vācamavocadacyutaḥ // MSpv_1.25 //",
  "GK19maghspvu:51": "haratyaghaṃ saṃprati hetureṣyataḥ śubhasya pūrvācaritai kṛtarṃ śubhai /",
  "GK19maghspvu:52": "śarīrabhājāṃ bhavadīyadarśanaṃ vyanakti kālatritaye 'pi yogyatām // MSpv_1.26 //",
  "GK19maghspvu:53": "jagatparyāptasahasrabhānunā na yanniyantuṃ samabhāvi bhānunā /",
  "GK19maghspvu:54": "prasahya tejobhirasaṃkhyatāṃ gatair adastvayā nunnamanuttamaṃ tamaḥ // MSpv_1.27 //",
  "GK19maghspvu:55": "kṛtaḥ prajākṣemakṛtā prajāsṛjā supātranikṣenirākulātmanā /",
  "GK19maghspvu:56": "sadopayoge 'pi gurustvamakṣayo nidhiḥ śrutīnāṃ dhanasaṃpadāmiva // MSpv_1.28 //",
  "GK19maghspvu:57": "vilokanenaiva tavāmunā mune kṛtaḥ kṛtārthosmi nibarhitāṃhasā /",
  "GK19maghspvu:58": "tathāpiśuśrūṣurahaṃ garīyasīrgiro 'thavā śreyasi kena vā tṛpyate // MSpv_1.29 //",
  "GK19maghspvu:59": "gataspṛho 'pyāgamanaprayojanaṃ vadeti vaktuṃ vyavasīyate yayā /",
  "GK19maghspvu:60": "tanoti nastāmuditmagauravo gurustavaivāgama eva dhṛṣyatām // MSpv_1.30 //",
  "GK19maghspvu:61": "itibruvantaṃ uvāca sa vratī na vācyamitthaṃ puruṣottama tvayā /",
  "GK19maghspvu:62": "tvameva sākṣātkaraṇīya ityataḥ kimasti kāryaṃ guru yogināmapi // MSpv_1.31 //",
  "GK19maghspvu:63": "udīrṇarāgapratirodhakaṃ janairabhīkṣṇamakṣuṇṇatayātidurgamam /",
  "GK19maghspvu:64": "upeyuṣomokṣapathaṃ manasvinastvamagramūrtirnirapāyasaṃśrayā // MSpv_1.32 //",
  "GK19maghspvu:65": "udāsitāraṃ nigrahītamānasairgṛhītamadhyātmadṛśā kathañcana /",
  "GK19maghspvu:66": "bahirvikaraṃ prakṛteḥ pṛthagviduḥ purātanaṃ tvāṃ puruṣaṃ purāvidaḥ // MSpv_1.33 //",
  "GK19maghspvu:67": "niveśayāmāsitha helayoddhṛtaṃ phaṇābhṛtāṃ chādanamekamokasaḥ /",
  "GK19maghspvu:68": "jagataikasthapatistvamuccakairahīśvarastambhaśiraḥsubhūtalam // MSpv_1.34 //",
  "GK19maghspvu:69": "ananyagurvāstava kena kevalaḥ purāṇamūrtemahimāvagamyate /",
  "GK19maghspvu:70": "manuṣyajanmāpi surāsurānguṇairbhavānbhavacchedakarai karotyadhaḥ // MSpv_1.35 //",
  "GK19maghspvu:71": "laghūkariṣyannatibhārabhaṅgurāmamūṃ kila tvaṃ tridivādavātaraḥ /",
  "GK19maghspvu:72": "udūḍhalokatritayena sāṃprataṃ gururdharitrī kriyatetarāṃ tvayā // MSpv_1.36 //",
  "GK19maghspvu:73": "nijojasojjāsayituṃ jagadrahāmupajihīthā na mahītale yadi /",
  "GK19maghspvu:74": "samāhitairapyanirūpitastataḥ padaṃ dṛśaḥ syāḥ katham īśa mādṛśām // MSpv_1.37 //",
  "GK19maghspvu:75": "upaplutaṃ pātumado madoddhataistvameva viśvaṃbhara viśvamīśiṣe /",
  "GK19maghspvu:76": "ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ tamaḥ // MSpv_1.38 //",
  "GK19maghspvu:77": "karoti kaṃsādimahībhṛtāṃ vadhājjano mṛgāṇāmiva yattava stavam /",
  "GK19maghspvu:78": "hare hiraṇyākṣapuraḥsarāsuradvipadviṣaḥ pratyuta sā tiraskriyā // MSpv_1.39 //",
  "GK19maghspvu:79": "pravṛtta eva svayamujjhiśramaḥ krameṇa peṣṭuṃ bhuvanadvaṣāmasi /",
  "GK19maghspvu:80": "tathāpi vācālatayā yunakti māṃ mithastvadābhāṣaṇalolupaṃ manaḥ // MSpv_1.40 //",
  "GK19maghspvu:81": "tadindrasaṃdiṣṭamupendra yadvacaḥ kṣaṇaṃ mayā viśvajanīnamucyate /",
  "GK19maghspvu:82": "samastakāryeṣu gatena dhuryatāmahidviṣastadbhavatā niśamyatām // MSpv_1.41 //",
  "GK19maghspvu:83": "abhūdabhūmi pratipakṣajanmanāṃ bhiyāṃ tanūjaspanadyutirditeḥ /",
  "GK19maghspvu:84": "yamindraśabdārthaniṣūdanaṃ harerharaṇyapūrvaṃ kaśipuṃ pracakṣate // MSpv_1.42 //",
  "GK19maghspvu:85": "samatsareṇāsura ityupeyuṣā cirāya nāmnaḥ prathamābhidheyatāṃ /",
  "GK19maghspvu:86": "bhayasyapūrvāvatarastarasvinā manastu yena dyusadāṃ nyadhīyata // MSpv_1.43 //",
  "GK19maghspvu:87": "diśāmadhīśāṃścaturo yataḥ surānapāsya taṃ rāgāhṛtāḥ siṣevire /",
  "GK19maghspvu:88": "avāpurārabhya tataścalā iti pravādamuccairayaśaskaraṃ śriyaḥ // MSpv_1.44 //",
  "GK19maghspvu:89": "purāṇi durgāṇi niśātamāyudhaṃ balāni śūrāṇi ghanāścakañcukāḥ /",
  "GK19maghspvu:90": "svarūpaśobhaikaphalāni nākināṃ gaṇairyamāśaṅkya tadādi cakrire // MSpv_1.45 //",
  "GK19maghspvu:91": "sa saṃcariṣṇu bhuvanāntareṣu yāṃ yadṛcchayāśiśriyādāśrayaḥ śriyaḥ /",
  "GK19maghspvu:92": "akāri tasyai mukuṭopalaskhalatkaraistrisandhyaṃ tridaśairdiśe namaḥ // MSpv_1.46 //",
  "GK19maghspvu:93": "saṭācchaṭabhinnaghanena bibhratā nṛsiṃha saiṃhīmatanuṃ tanuṃ tvayā /",
  "GK19maghspvu:94": "sa mugdhakāntāstanasaṅgabhaṅgurairurovidāraṃ praticaskire nakhaiḥ // MSpv_1.47 //",
  "GK19maghspvu:95": "vinodamicchannatha darpajanmano raṇena kaṇḍvāstridaśai samaṃ punaḥ /",
  "GK19maghspvu:96": "sa rāvaṇo nāma nikāmabhīṣaṇaṃ babhūva rakṣaḥ kṣatarakṣaṇaṃ divaḥ // MSpv_1.48 //",
  "GK19maghspvu:97": "prabhurbubhūṣurbhuvanatrayasya yaḥ śiro 'tirāgāddaśamaṃ cikartiṣuḥ /",
  "GK19maghspvu:98": "atarkayadvighnamiveṣṭasādhasaḥ prasādamicchāsaddṛśaṃ pinākinaḥ // MSpv_1.49 //",
  "GK19maghspvu:99": "samutkṣipanyaḥ pṛthivībhṛtāṃ varaṃ varapradānasya cakāra śūlinaḥ /",
  "GK19maghspvu:100": "trasattuṣārādrisutāsasaṃbhramasvayaṅgrahāśleṣasukhena niṣkrayam // MSpv_1.50 //",
  "GK19maghspvu:101": "purīmavaskanda lunīhi nandanaṃ muṣāṇa ratnāni harāmarāṅganāḥ /",
  "GK19maghspvu:102": "vigṛhya cakre namucidviṣā balī ya itthamasvāsthyamahardivaṃ divaḥ // MSpv_1.51 //",
  "GK19maghspvu:103": "salīlayātāni na bharturabhramorna citramuccaiśravasaḥ padakramam /",
  "GK19maghspvu:104": "anudrutaḥ saṃyati yena kevalaṃ balasya śatruḥ praśaśaṃsa śīghratām // MSpv_1.52 //",
  "GK19maghspvu:105": "aśuknuvan soḍhumadhīralocanaḥ sahasraraśmeriva yasya darśanam /",
  "GK19maghspvu:106": "praviśya hemādriguhāgṛhāntaraṃ nināya bibhyaddivasāni kauśikaḥ // MSpv_1.53 //",
  "GK19maghspvu:107": "bṛhacchalāniṣṭhurakaṇṭhaghaṭṭanāvikīrṇalolāgnikaṇaṃ suradviṣaḥ /",
  "GK19maghspvu:108": "jagatprabhoraprasihiṣṇu vaiṣṇavaṃ na cakramasyākramatādhikandharaṃ // MSpv_1.54 //",
  "GK19maghspvu:109": "bibhinnaśaṅkhaḥ kaluṣībhavanmuhurmadena dantīva manuṣyadharmaṇaḥ /",
  "GK19maghspvu:110": "nirastaghāṃbhīryamapāstapuṣpakaṃ prakampayāmāsa na mānasaṃ na saḥ // MSpv_1.55 //",
  "GK19maghspvu:111": "raṇeṣu tasya prahitāḥ pracetasā saroṣahuṅkāraparāṅmukhīkṛtāḥ /",
  "GK19maghspvu:112": "praharturevoragarājarajjavo javena kaṇṭhaṃ sabhayāḥ prapedire // MSpv_1.56 //",
  "GK19maghspvu:113": "parebharturmahiṣo 'munā dhanurvidhātumutkhātaviṣāṇamaṇḍalaḥ /",
  "GK19maghspvu:114": "hṛte 'pibhāre mahatastrapābharāduvāha duḥkhena bhṛśānṛtaṃ śiraḥ // MSpv_1.57 //",
  "GK19maghspvu:115": "sṛpaśansaśaṅkaḥ samaye śucāvapi sthitaḥ karāgrairasamagrapātibhiḥ /",
  "GK19maghspvu:116": "aghagharmodakabindumauktikairalañcakārāsya vadhūrahaskaraḥ // MSpv_1.58 //",
  "GK19maghspvu:117": "kalāsamagreṇagṛhānamuñcatā manasvinīrutkayituṃ paṭīyasā /",
  "GK19maghspvu:118": "visāsinastasya vitanvatāratiṃ na narmasācivyamakārinendunā // MSpv_1.59 //",
  "GK19maghspvu:119": "vidagdhalīlocitadantapatrikāvidhitsayā nūnamanena māninā /",
  "GK19maghspvu:120": "na jātu vaināyakamekamuddhṛtaṃ viṣāṇamadyāpi punaḥ prarohati // MSpv_1.60 //",
  "GK19maghspvu:121": "niśāntanārīparidhānadhūnanasphuṭāgasāpyūruṣu lolacakṣuṣaḥ /",
  "GK19maghspvu:122": "priyeṇa tasyānaparādhabādhitāḥ prakampanenānucakampire surāḥ // MSpv_1.61 //",
  "GK19maghspvu:123": "tiraskṛtastasya janābhibhāvinā muhurmahimnā mahasāṃ mahīyasāṃ /",
  "GK19maghspvu:124": "babhāra bāṣpairdvaguṇīkṛtaṃ tanutanūnapāddhūmamavitānamādhijaiḥ // MSpv_1.62 //",
  "GK19maghspvu:125": "parasyamarmavidhamujjhatāṃ nijaṃ dvijihvatādoṣamajihmagāmibhiḥ /",
  "GK19maghspvu:126": "tamiddhamārādhayituṃ sakarṇakaiḥ kulairna bheje phaṇināṃ bhujaṅgatā // MSpv_1.63 //",
  "GK19maghspvu:127": "tadīyamātaṅgaghaṭāvighaṭṭitaiḥ kaṭasthalaproṣitadānavāribhiḥ /",
  "GK19maghspvu:128": "gṛhītadikkairapunarnivartibhiścirāya yāthārthyamalambi diggajaiḥ // MSpv_1.64 //",
  "GK19maghspvu:129": "abhīkṣṇamuṣṇairapi tasya soṣmaṇaḥ surendravandīśvasitānilairyathā /",
  "GK19maghspvu:130": "sacandanāmbhaḥkaṇakomalaistathā vapurjalārdrāpavanairna nirvabau // MSpv_1.65 //",
  "GK19maghspvu:131": "tapena varṣāḥ śaradā himāgamo vasantalakṣmyā śiśiraḥ sametya ca /",
  "GK19maghspvu:132": "prasūnakḷptiṃ dadhataḥ sadartavaḥ purosya vāstavyakuṭumbitāṃ yayau // MSpv_1.66 //",
  "GK19maghspvu:133": "amānavaṃ jātamajaṃ kule manoḥ prabhāvinaṃ bhāvinnamantamātmanaḥ /",
  "GK19maghspvu:134": "mumoca jānannapi jānakīṃ na yaḥ sadabhimānaikadhanā hi māninaḥ // MSpv_1.67 //",
  "GK19maghspvu:135": "smaratyado dāśarathirbhavānamuṃ vanāntādvanitāpahāriṇam /",
  "GK19maghspvu:136": "payodhimābaddhacalajjalābilaṃ vilaṅghyalaṅgāṃ nikaṣā haniṣyati // MSpv_1.68 //",
  "GK19maghspvu:137": "atopapattiṃ chalanāparo 'parāmavāpya śailūṣa ivaiṣa bhūmikāṃ /",
  "GK19maghspvu:138": "tirohitātmā śiśupālasaṃjñayā pratīyate saṃprati sāpyasaḥ paraiḥ // MSpv_1.69 //",
  "GK19maghspvu:139": "sa bāla āsīdvapuṣā caturbhujo mukhena pūrṇendunibhastrilocanaḥ /",
  "GK19maghspvu:140": "yuvākarākrāntamahībhṛduccakairasaṃśayaṃ saṃprati tejasā raviḥ // MSpv_1.70 //",
  "GK19maghspvu:141": "svayaṃ vidhātā suradaityarakṣasāmanugrahāvagrahayoryadṛcchayā /",
  "GK19maghspvu:142": "daśānanādīnabhirāddhadaivatāvitīrṇavīryātiśayān hasatyasau // MSpv_1.71 //",
  "GK19maghspvu:143": "balāvalepādadhunāpipūrvavaprabāddhyate tena jagajjigīṣuṇā /",
  "GK19maghspvu:144": "satīva yoṣitprakṛtiḥ suniścalā pumāṃsaṃmabyeti bhavāntareṣvapi // MSpv_1.72 //",
  "GK19maghspvu:145": "tadenamullaṅghitaśāsanaṃ vidhervidhehi kīnāśaniketanātithim /",
  "GK19maghspvu:146": "śubhetarācāravipaktrimāpado vipādanīyā hi satāmasādhavaḥ // MSpv_1.73 //",
  "GK19maghspvu:147": "hṛdayamavirodhodayadadūḍhadraḍhima dadhātu punaḥ purandarasya /",
  "GK19maghspvu:148": "ghanapulakapulomajākucāgradrutaparirambhanipīḍanakṣamatvam // MSpv_1.74 //",
  "GK19maghspvu:149": "omityuktavato 'tha śāṅgiṇā iti vyāhṛtya vācaṃ nabhastasminnutpatite puraḥ suramunāvindoḥ śriyaṃ bibhrati /",
  "GK19maghspvu:150": "śatruṇāmaniśa vināśapiśunaḥ kruddhasya caidyaṃ prati vyomni bhrakuṭicchalena vadane ketuśacakārāspadam // MSpv_1.75 //",
  "GK19maghspvu:151": "yiyakṣamāṇenāhūtaḥ pārthenātha dviṣanmuram /",
  "GK19maghspvu:152": "abhicaidyaṃ pratiṣṭhāsurāsītkāryadvayākulaḥ // MSpv_2.1 //",
  "GK19maghspvu:153": "sārthamudhdhavasīribhyāmathāsāvasadatsadaḥ /",
  "GK19maghspvu:154": "gurukāvyānugāṃ bibhraccāndrīmabhinabhaḥ śriyam // MSpv_2.2 //",
  "GK19maghspvu:155": "jājvalyamānā jagataḥ śāntaye samupeyuṣī /",
  "GK19maghspvu:156": "vyadyotiṣṭasabhāvedyāmasau naraśikhitrayī // MSpv_2.3 //",
  "GK19maghspvu:157": "ratnastambheṣu saṃkrāntapratimāste cakāśire /",
  "GK19maghspvu:158": "ekākino 'pi paritaḥ pauruṣeyavṛtā iva // MSpv_2.4 //",
  "GK19maghspvu:159": "adhyāsāmāsuruttuṅgahemapīṭhāni yānyamī /",
  "GK19maghspvu:160": "tairūhe keśārikrāntatrikūṭaśikhiropamā // MSpv_2.5 //",
  "GK19maghspvu:161": "gurudvayāya guruṇorubhayoratha kāryayoḥ /",
  "GK19maghspvu:162": "harivipratiṣedhaṃ tamamācacakṣe vicakṣaṇaḥ // MSpv_2.6 //",
  "GK19maghspvu:163": "dyotitāntaḥsabhaiḥ kundakuḍmalāgradataḥ smitaiḥ /",
  "GK19maghspvu:164": "snapitevābhavattasya śuddhavarṇā sarasvatī // MSpv_2.7 //",
  "GK19maghspvu:165": "bhavadgirāmavasarapradānāya vacāṃsi naḥ /",
  "GK19maghspvu:166": "pūrvaraṅgaḥ prasaṅgāya nāṭakīyasya vastunaḥ // MSpv_2.8 //",
  "GK19maghspvu:167": "karadīkṛtabhūpālo bhrātṛbhirjitvarairdiśām /",
  "GK19maghspvu:168": "vināpyasmadalaṃbhūṣṇurijyāyai tapasaḥ sutaḥ // MSpv_2.9 //",
  "GK19maghspvu:169": "uttiṣṭhamānastu paro nopekṣyaḥ patyamicchatā /",
  "GK19maghspvu:170": "samau hi śiṣṭairāmnātau vartsyantāvāmayaḥ sa ca // MSpv_2.10 //",
  "GK19maghspvu:171": "na dūye sātvatīsūnuryanmahyamaparādhyati /",
  "GK19maghspvu:172": "yattu dahyante lokamado duḥkhākarotimām // MSpv_2.11 //",
  "GK19maghspvu:173": "mama tāvanmatamidaṃ śrūyatāmaṅga vāmapi /",
  "GK19maghspvu:174": "jñātasāro 'pi khalvekaḥ saṃdigdhe kāryavastuni // MSpv_2.12 //",
  "GK19maghspvu:175": "yāvadarthapadāṃ vācamevamādāya mādhavaḥ /",
  "GK19maghspvu:176": "virarāma mahīyāṃsaḥ prakṛtyā mitabhāṣiṇaḥ // MSpv_2.13 //",
  "GK19maghspvu:177": "tataḥ sapatnāpanayasmaraṇānuśayasphurā /",
  "GK19maghspvu:178": "oṣṭhena rāmo rāmoṣṭhabimbacumbanacuñcunā // MSpv_2.14 //",
  "GK19maghspvu:179": "vivakṣitāmarthavidastatkṣaṇapratisaṃhṛtāṃ /",
  "GK19maghspvu:180": "prāpayanpavanavyādhergiramuttarapakṣatām // MSpv_2.15 //",
  "GK19maghspvu:181": "ghūrṇayanmadirāsvādamadapāṭalitadyutī /",
  "GK19maghspvu:182": "revatīvadanocchiṣṭaparipūtapuṭe dṛśau // MSpv_2.16 //",
  "GK19maghspvu:183": "āśleṣalolupavadhūstanakārkaśyasākṣiṇīṃ /",
  "GK19maghspvu:184": "mlāpayannabhimānoṣṇairvanamālāṃ mukhānilaiḥ // MSpv_2.17 //",
  "GK19maghspvu:185": "dadhatsaṃndhyāruṇavyomasphurattārānukāriṇīḥ /",
  "GK19maghspvu:186": "dvaṣadveṣoparaktāṅgasaṅginīḥ svedavipruṣaḥ // MSpv_2.18 //",
  "GK19maghspvu:187": "prollasatkuṇaḍalaprotapadmarāgadalatviṣā /",
  "GK19maghspvu:188": "kṛṣṇottarāsaṅgarucaṃ vidadhaccautapallavīm // MSpv_2.19 //",
  "GK19maghspvu:189": "kakudmikanyāvaktrāntarvāsalabdhādhivāsayā /",
  "GK19maghspvu:190": "mukhamodaṃ madirayā kṛtānuvyādhamudvaman // MSpv_2.20 //",
  "GK19maghspvu:191": "jagādavadanachadmapadmaparyantapātinaḥ /",
  "GK19maghspvu:192": "nayanmadhulihaḥ śvaityamudagradaśanāṃśubhiḥ // MSpv_2.21 //",
  "GK19maghspvu:193": "yadvāsudevenādīnamanādīnavamīritam /",
  "GK19maghspvu:194": "vacasastasya sapadi kriyā kevalamuttaram // MSpv_2.22 //",
  "GK19maghspvu:195": "naitallaghvapi bhūyasyā vaco vācātiśayyate /",
  "GK19maghspvu:196": "indhanaughadhagapyagnitviṣā nātyeti pūṣaṇam // MSpv_2.23 //",
  "GK19maghspvu:197": "saṃkṣiptasyāpyato 'syaiva vākyasyārthagarīyasaḥ /",
  "GK19maghspvu:198": "suvistaratarā vāco bhūṣyabhūtā bhavantu mo // MSpv_2.24 //",
  "GK19maghspvu:199": "virodhivacaso mūkānvagīśānapi kurvate /",
  "GK19maghspvu:200": "jaḍānapyanulomārthānpravācaḥ kṛtināṃ giraḥ // MSpv_2.25 //",
  "GK19maghspvu:201": "ṣaḍguṇāḥ śaktayastisraḥ siddhayodayāstrayaḥ /",
  "GK19maghspvu:202": "grandhānadhītya vyākartumiti durmedhaso 'pyalam // MSpv_2.26 //",
  "GK19maghspvu:203": "anirloḍitakāryasya vāgjālaṃ vāgmino vṛthā /",
  "GK19maghspvu:204": "nimittādaparāddheṣordhānuṣkasyeva valgitam // MSpv_2.27 //",
  "GK19maghspvu:205": "sarvakāryaśarīreṣu muktvāṅgaskandapañcakam /",
  "GK19maghspvu:206": "saugatānāmivātmānyo nāsti mantro mahībhṛtām // MSpv_2.28 //",
  "GK19maghspvu:207": "mantro yodha ivādhīraḥ sarvāṅgaiḥ saṃvṛtairapi /",
  "GK19maghspvu:208": "ciraṃ na sthātuṃ parebhyo bhedaśaṅkayā // MSpv_2.29 //",
  "GK19maghspvu:209": "ātmodayaḥ parajyānirdvayaṃ nītiritīyati /",
  "GK19maghspvu:210": "tadūrīkṛtya kṛtibhirvācaspatyaṃ pratāyate // MSpv_2.30 //",
  "GK19maghspvu:211": "tṛptiyogaḥ pareṇāpimahimnā na mahātmanām /",
  "GK19maghspvu:212": "pūrṇaścandrodayākāṅkṣī dṛṣṭānato 'tra mahārṇavaḥ // MSpv_2.31 //",
  "GK19maghspvu:213": "saṃpadāsusthiraṃmanyo bhavati svalpayāpi yaḥ /",
  "GK19maghspvu:214": "kṛtakṛtyo vidhirmanye na vardhayanti tasya tām // MSpv_2.32 //",
  "GK19maghspvu:215": "śamūlaghātamaghnantaḥ parānnodyanti māninaḥ /",
  "GK19maghspvu:216": "pradhvaṃsitāndhatamasastatrodāharaṇaṃ raviḥ // MSpv_2.33 //",
  "GK19maghspvu:217": "vipakṣamamakhilīkṛtya pratiṣṭhā khalu durlabhā /",
  "GK19maghspvu:218": "anītvā paṅkatāṃ dhūlimudakaṃ nāvatiṣṭhate // MSpv_2.34 //",
  "GK19maghspvu:219": "dhriyateyāvadeko 'pi ripustāvatkutaḥ sukham /",
  "GK19maghspvu:220": "puraḥ klaśnāti somaṃ hi saiṃhikeyo 'suradruhām // MSpv_2.35 //",
  "GK19maghspvu:221": "sakhāgarīyān śatruśchakṛtrimastau hi kāryataḥ /",
  "GK19maghspvu:222": "syātāmamitrau mitreca sahajaprakṛtāvapi // MSpv_2.36 //",
  "GK19maghspvu:223": "upakartrariṇā saṃdhirna mitreṇāpakāriṇā /",
  "GK19maghspvu:224": "upakārāpakārau hi lakṣyaṃ lakṣamametayoḥ // MSpv_2.37 //",
  "GK19maghspvu:225": "tvayāviprakṛtaścaidyo rukmiṇīṃ haratāhare /",
  "GK19maghspvu:226": "baddhamūlasyamūlaṃ hi mahadvairataroḥ striyaḥ // MSpv_2.38 //",
  "GK19maghspvu:227": "tvayi bhaumaṃ gate jetumarautsītsa purīmimām /",
  "GK19maghspvu:228": "proṣitāryamaṇaṃ merorandhakārastaṭīmiva // MSpv_2.39 //",
  "GK19maghspvu:229": "ālāpyālamidaṃ babhroyatsa dārānapāharat /",
  "GK19maghspvu:230": "kathāpi khalu pāpānāmalamaśreyase yataḥ // MSpv_2.40 //",
  "GK19maghspvu:231": "virāddha evaṃ bhamatā virāddhā bahudhā ca naḥ /",
  "GK19maghspvu:232": "nirvatyate 'riḥ kriyayā sa śrutaśravasaḥ sutaḥ // MSpv_2.41 //",
  "GK19maghspvu:233": "vidhāyavairaṃ sāmarṣenare 'rau yaḥ udāsate /",
  "GK19maghspvu:234": "prakṣipyodarciṣaṃ kakṣe śerate te 'bhimārutam // MSpv_2.42 //",
  "GK19maghspvu:235": "manāganabhyavṛtyā vā kāmaṃ kṣāmyatatu yaḥ kṣamī /",
  "GK19maghspvu:236": "krayāsamabhihāreṇa virādyantaṃ kṣameta kaḥ // MSpv_2.43 //",
  "GK19maghspvu:237": "anyadā bhūṣaṇaṃ puṃsaḥ kṣamā lajjeva yoṣitaḥ /",
  "GK19maghspvu:238": "parākramaḥ paribhave vaiyātyaṃ surateṣviva // MSpv_2.44 //",
  "GK19maghspvu:239": "mājīvanyaḥ parāvajñādukhadagdho 'pi jīvati /",
  "GK19maghspvu:240": "tasyājananirevāstu jananīkleśakāriṇaḥ // MSpv_2.45 //",
  "GK19maghspvu:241": "padāhataṃ yadutthāya mūrdhānamadhirohati /",
  "GK19maghspvu:242": "svasthādevavapamāne 'pi dehinastadvaraṃ rajaḥ // MSpv_2.46 //",
  "GK19maghspvu:243": "asaṃpādayataḥ kañcidarthaṃ jātikriyāguṇaiḥ /",
  "GK19maghspvu:244": "yadṛcchaśabdavatpuṃsaḥ saṃjñāyai janma kevalam // MSpv_2.47 //",
  "GK19maghspvu:245": "tuṅgatvamitarā nādrau nedaṃ sindhāvāgādhatā /",
  "GK19maghspvu:246": "alaṅghanīyatāheturubhayaṃ tanmanasvini // MSpv_2.48 //",
  "GK19maghspvu:247": "tulye 'parādhe svarbhānurbhānumantaṃ cireṇa yat /",
  "GK19maghspvu:248": "himāṃśumāśu grasate tanmradimnaḥ sphuṭaṃ phalam // MSpv_2.49 //",
  "GK19maghspvu:249": "svayaṃ praṇate 'lpe 'pi paravāyāvupeyuṣī /",
  "GK19maghspvu:250": "nidarśanamasārāṇāṃ laghurbahutṛṇaṃ naraḥ // MSpv_2.50 //",
  "GK19maghspvu:251": "tejasvimadhye tejasvī davīyānapi gaṇyate /",
  "GK19maghspvu:252": "pañcama pañcapasastapano jātavedasām // MSpv_2.51 //",
  "GK19maghspvu:253": "akṛtvā helayā pādamuccairmūrdhasu vidvaṣām /",
  "GK19maghspvu:254": "kathaṅkāramanālambā kīrtidyāmadhirohati // MSpv_2.52 //",
  "GK19maghspvu:255": "aṅgādhiropitaścandramā mṛgalāñchanaḥ /",
  "GK19maghspvu:256": "keśarī niṣṭhurākṣiptamṛgayūtho mṛgādhipaḥ // MSpv_2.53 //",
  "GK19maghspvu:257": "caturthopāyasādhyetu ripau sāntvamapakriyā /",
  "GK19maghspvu:258": "svedyamāmajvaraṃ prājñaḥ ko 'mbhasā pariṣiñcati // MSpv_2.54 //",
  "GK19maghspvu:259": "sāmavādāḥ sakopasya tasya pratyuta dīpakāḥ /",
  "GK19maghspvu:260": "prataptasyeva sahasā sarpiṣastoyabindavaḥ // MSpv_2.55 //",
  "GK19maghspvu:261": "guṇānāmāyathātathyādarthaṃ viplāvayanti ye /",
  "GK19maghspvu:262": "amātyavyañjanārājñāṃ dūṣyāste śatrusaṃjñitāḥ // MSpv_2.56 //",
  "GK19maghspvu:263": "svaśaktyupacaye kecitparasya vyasane 'pare /",
  "GK19maghspvu:264": "yānamāhustadāsīnaṃ tvāmutthāpayati dvayam // MSpv_2.57 //",
  "GK19maghspvu:265": "lilaṅghayiṣato lokānalaṅghyānalaghīyasaḥ /",
  "GK19maghspvu:266": "yādavāmbhonidhīnrundhe veleva bhavataḥ kṣamā // MSpv_2.58 //",
  "GK19maghspvu:267": "vijayasvayi senāyāḥ sākṣimātre 'pādiśyatām /",
  "GK19maghspvu:268": "phalabhāji samīkṣyokte buddherbhoga ivātmani // MSpv_2.59 //",
  "GK19maghspvu:269": "hṛtehiḍimbaripuṇā rājñi dvaimāture yudhi /",
  "GK19maghspvu:270": "cirasya mittravyasani sudamo damaghoṣajaḥ // MSpv_2.60 //",
  "GK19maghspvu:271": "nītirāpadi yadgamyaḥ parastanmānino hriye /",
  "GK19maghspvu:272": "vidhurvidhuntasyeva pūrṇastasyotsavāya saḥ // MSpv_2.61 //",
  "GK19maghspvu:273": "anyaducchṛṅghalaṃ satvamanyatchchāstraniyantritaṃ /",
  "GK19maghspvu:274": "sāmānādhikaraṇyaṃ hi tejastamirayoḥ kutaḥ // MSpv_2.62 //",
  "GK19maghspvu:275": "indraprasthagamastāvatkāri mā santu cedayaḥ /",
  "GK19maghspvu:276": "āsmākadantisānnidhyādvāmanībhūtabhūruhaḥ // MSpv_2.63 //",
  "GK19maghspvu:277": "niruddhavīvadhāsāraprasārā gā iva vrajam /",
  "GK19maghspvu:278": "uparundhantu dāśārhāḥ purīṃ māhiṣmatīṃ dviṣaḥ // MSpv_2.64 //",
  "GK19maghspvu:279": "yajatāṃ pāṇḍavaḥ svargamavatvindraspasvinaḥ /",
  "GK19maghspvu:280": "vayaṃ hanāma dviṣataḥ sarvaḥ svārthaṃ samīhate // MSpv_2.65 //",
  "GK19maghspvu:281": "prāpyatāṃ vidyutāṃ saṃpadsaṃparkādarkarociṣām /",
  "GK19maghspvu:282": "śastraidviṣacchiraśchedaprocchalacchoṇitokṣitaiḥ // MSpv_2.66 //",
  "GK19maghspvu:283": "itisaṃrambhiṇo vāṇīrbalasyālekhyadevatāḥ /",
  "GK19maghspvu:284": "sabhābhittipratidhvanairbhayādanvavadanniva // MSpv_2.67 //",
  "GK19maghspvu:285": "niśamya tāḥ śeṣagavīramabhidhātumadhokṣajaḥ /",
  "GK19maghspvu:286": "śiṣyāya bṛhatāṃ pratyuḥ prastāvamadiśaddṛśā // MSpv_2.68 //",
  "GK19maghspvu:287": "bhāratīmāhitabharāmathānuddhatamuddhavaḥ /",
  "GK19maghspvu:288": "tathyāmutathyānujavajjagādāgre gadāgrajam // MSpv_2.69 //",
  "GK19maghspvu:289": "saṃpratyasāṃprataṃ vaktumukte musalapāṇinā /",
  "GK19maghspvu:290": "nirdhāriter'the lekhenakhalūktvā khaluvācikam // MSpv_2.70 //",
  "GK19maghspvu:291": "tathāpi yanmayyapi te gururityasti gauravam /",
  "GK19maghspvu:292": "tatprayojakakartṛtvamupaiti mama jalpataḥ // MSpv_2.71 //",
  "GK19maghspvu:293": "varṇai katipayaireva grathitasya svarairiva /",
  "GK19maghspvu:294": "anantā vāṅmayasyāho geyasyeva vicitratā // MSpv_2.72 //",
  "GK19maghspvu:295": "bahvapi svecchayā kāmaṃ prakīrṇamabhidhīyate /",
  "GK19maghspvu:296": "anujjhitarthasaṃbandhaḥ prabandho durudāharaḥ // MSpv_2.73 //",
  "GK19maghspvu:297": "mradīyasīmapi ghanāmanalpaguṇakalpitām /",
  "GK19maghspvu:298": "prasārayanti kuśalāścitrāṃ vācaṃ paṭīmiva // MSpv_2.74 //",
  "GK19maghspvu:299": "viśeṣaviduṣaḥ śāstraṃ yattavodgrāhyate puraḥ /",
  "GK19maghspvu:300": "hetuḥ paricayasthairye vakturguṇanikaiva sā // MSpv_2.75 //",
  "GK19maghspvu:301": "pajñotsāhavataḥ svāmī yatetādhātumātmani /",
  "GK19maghspvu:302": "tau hi mūlamudeṣyantyā jigīṣorātmasaṃpadaḥ // MSpv_2.76 //",
  "GK19maghspvu:303": "sopadhānāṃ dhiyaṃ dhīrāḥ stheyasīṃ khaṭvayanti ye /",
  "GK19maghspvu:304": "tatrāniśaṃ niṣamṇṇāste jānate jātu na śramaṃm // MSpv_2.77 //",
  "GK19maghspvu:305": "spṛśanti śaravattīkṣṇastokamantarviśanti ca /",
  "GK19maghspvu:306": "bahuspṛśāpi sthūlena sthīyate bahiraśmavat // MSpv_2.78 //",
  "GK19maghspvu:307": "ārabhante 'lpamevājñāḥ kāmaṃ vyagrā bhavanti ca /",
  "GK19maghspvu:308": "mahārambhāḥ kṛtadhiyastiṣṭhanti ca nirākulāḥ // MSpv_2.79 //",
  "GK19maghspvu:309": "upāyamasthitasyāpi naśyantyarthāḥ pramādyataḥ /",
  "GK19maghspvu:310": "hanti nopaśayastho 'pi śayālurmṛgayurmṛgān // MSpv_2.80 //",
  "GK19maghspvu:311": "udetumatyajannīhāṃ rājasu dvadaśasvapi /",
  "GK19maghspvu:312": "jigīṣureko dinakṛdādityeṣviva kalpate // MSpv_2.81 //",
  "GK19maghspvu:313": "buddhiśastraḥ prakṛtyaṅgo ghanasaṃvṛtikañcukaḥ /",
  "GK19maghspvu:314": "cārekṣaṇo dūtamukhaḥ papuruṣaḥ ko 'pi pārthivaḥ // MSpv_2.82 //",
  "GK19maghspvu:315": "tejaḥ kṣamā vā naikāntaṃ kālajñasya mahīpateḥ /",
  "GK19maghspvu:316": "naikamojaḥ prasādo vā rasabhāvavidaḥ kaveḥ // MSpv_2.83 //",
  "GK19maghspvu:317": "kṛtāpacāro 'pi parairanāviṣkṛtavikriyaḥ /",
  "GK19maghspvu:318": "asādhyaḥ kurute vā rasabhāvavidaḥ kaveḥ // MSpv_2.84 //",
  "GK19maghspvu:319": "mṛduvyavahitaṃ tejo bhoktamarthānprakalpate /",
  "GK19maghspvu:320": "pradīpaḥ snehamādatte daśayābhyantarasthayā // MSpv_2.85 //",
  "GK19maghspvu:321": "nālambate naiṣṭhikatāṃ na niṣīdati pauruṣe /",
  "GK19maghspvu:322": "śabdārthau satkaviriva dvayaṃ vidvānapekṣate // MSpv_2.86 //",
  "GK19maghspvu:323": "sthāyinor'the pravartante bhāvāḥ saṃcāriṇo yathā /",
  "GK19maghspvu:324": "rasasyaikasya bhūyāṃsastathā neturmahībhṛtaḥ // MSpv_2.87 //",
  "GK19maghspvu:325": "tantravāpavidā yogairmaṇḍalānyadhiṣṭhitā /",
  "GK19maghspvu:326": "sunigrahānarendreṇa phaṇīndrā iva śatravaḥ // MSpv_2.88 //",
  "GK19maghspvu:327": "karapraceyāmuttuṅgaḥ prabhuśaktiṃ pratīyasīm /",
  "GK19maghspvu:328": "prajñābalabṛhanmūlaḥ phalatyutsāhapādapaḥ // MSpv_2.89 //",
  "GK19maghspvu:329": "alpatvātprabalatvādvaṃśasyevetare svarāḥ /",
  "GK19maghspvu:330": "vijīgīṣonṛpatayaḥ prayānti parivāratāṃ // MSpv_2.90 //",
  "GK19maghspvu:331": "apyanārabhamāṇasya vibhorutpāditāḥ paraiḥ /",
  "GK19maghspvu:332": "vrajanti guṇatāmarthāḥ śabdā iva vihāyasaḥ // MSpv_2.91 //",
  "GK19maghspvu:333": "yātavyapārṣṇigrāhādimālāyāmadhikadyutiḥ /",
  "GK19maghspvu:334": "ekārthatantuprotāyāṃ nāyako nāyakāyate // MSpv_2.92 //",
  "GK19maghspvu:335": "ṣāḍguṇyamupayuñjīta śaktyapekṣo rasāyanaṃ /",
  "GK19maghspvu:336": "bhavantyasyevamaṅgāni sthāsnūni balavanti ca // MSpv_2.93 //",
  "GK19maghspvu:337": "sthāne śamavatāṃ śaktyā vyāyāme vṛddhiraṅgināṃ /",
  "GK19maghspvu:338": "ayathābalamārambho nidānaṃ kṣayasaṃpadaḥ // MSpv_2.94 //",
  "GK19maghspvu:339": "tadīśitāraṃ cedināṃ bhavāṃstamavamaṃsta mā /",
  "GK19maghspvu:340": "nihantyarīnekapade ya udāttaḥ svarāniva // MSpv_2.95 //",
  "GK19maghspvu:341": "mā vedi yadasāveko jetavyaścedirāḍiti /",
  "GK19maghspvu:342": "rājayakṣmeva rogāṇāṃ samūha sa mahībhṛtāṃ // MSpv_2.96 //",
  "GK19maghspvu:343": "saṃpāditaphalastena sapakṣaḥ parabhedanaḥ /",
  "GK19maghspvu:344": "kārmukeṇevaguṇinā bāṇaḥ saṃdhānameṣyati // MSpv_2.97 //",
  "GK19maghspvu:345": "ye cānye kālayavanaśālvarukmidrumādayaḥ /",
  "GK19maghspvu:346": "tamaḥsvabhāvaste/pyenaṃ pradoṣamanuyāyinaḥ // MSpv_2.98 //",
  "GK19maghspvu:347": "upajāpaḥ kṛtastena tānākopavatastvayi /",
  "GK19maghspvu:348": "āśu dīpayitālpo 'pi sāgnīnedhānivānilaḥ // MSpv_2.99 //",
  "GK19maghspvu:349": "bṛhatsahāyaḥ kāryāntaṃ kṣodīyānapi gacchati /",
  "GK19maghspvu:350": "saṃbhūyāmbhodhimabhyeti mahānadyā nagāpagā // MSpv_2.100 //",
  "GK19maghspvu:351": "tasya mitrāṇyamitrāste ye ca ye cobhaye nṛpāḥ /",
  "GK19maghspvu:352": "abiyuktaṃ tvayainaṃ te gantārastvāmataḥ pare // MSpv_2.101 //",
  "GK19maghspvu:353": "makhavighnāya sakalamitthamityutthāpya rājakam /",
  "GK19maghspvu:354": "hanta jātamajātāreḥ prathamena tvayāriṇā // MSpv_2.102 //",
  "GK19maghspvu:355": "saṃbhāvya tvāmatibharakṣamaskandhaṃ sabāndhavaḥ /",
  "GK19maghspvu:356": "sahāyamadhvaradhurāṃ dharmarājo vivakṣate // MSpv_2.103 //",
  "GK19maghspvu:357": "mahātmano 'nugṛhṇanti bhajamānānripūnapi /",
  "GK19maghspvu:358": "sapantīḥ prāpayantyabdhiṃ sindhavo naganimnagā // MSpv_2.104 //",
  "GK19maghspvu:359": "cirādapi balātkāro balinaḥ siddhaye 'riṣu /",
  "GK19maghspvu:360": "chandānuvṛttiduḥḥsādhyāḥ suhṛdo vimanīkṛtāḥ // MSpv_2.105 //",
  "GK19maghspvu:361": "manyase 'rivadhaḥ śreyānprītaye nākināmiti /",
  "GK19maghspvu:362": "puroḍāśabhujāmiṣṭamiṣṭaṃ kartumalantarāṃ // MSpv_2.106 //",
  "GK19maghspvu:363": "amṛtaṃ nāma yatsanto mantrajihveṣu juhvati /",
  "GK19maghspvu:364": "śobhaiva mandarakṣubdhakṣubhitāmbhodhivarṇanā // MSpv_2.107 //",
  "GK19maghspvu:365": "sahiṣye śatamāgāṃsi sūnosta iti yatvayā /",
  "GK19maghspvu:366": "pratīkṣyantatpratīkṣyāyai pitṛṣvasre pratiśrutam // MSpv_2.108 //",
  "GK19maghspvu:367": "tīkṣṇā nāruntudā buddhiḥ karma śāntaṃ pratāpavat /",
  "GK19maghspvu:368": "nopatāpi manaḥ soṣamavāgekā vāgminaḥ sataḥ // MSpv_2.109 //",
  "GK19maghspvu:369": "svayaṅkṛtaprasādasya tasyāhno bhānumāniva /",
  "GK19maghspvu:370": "samayāvadhimaprāpyaya nāntāyālaṃ bhavānapi // MSpv_2.110 //",
  "GK19maghspvu:371": "kṛtvā kṛtyavidastīrtheṣvantaḥ praṇidhayaḥ padam /",
  "GK19maghspvu:372": "vidāṃ kurvantu mahatastalaṃ vidviṣambhasaḥ // MSpv_2.111 //",
  "GK19maghspvu:373": "anutsūtrapadanyāsā sadvṛtti sannibandhanā /",
  "GK19maghspvu:374": "śabdavidyeva no bhāti rājanītiraspaśā // MSpv_2.112 //",
  "GK19maghspvu:375": "ajñātadoṣairdeṣajñairuddūṣyobhayavetanaiḥ /",
  "GK19maghspvu:376": "bhedyāḥ śatrorabhivyaktaśāsanaiḥ sāmavāyikāḥ // MSpv_2.113 //",
  "GK19maghspvu:377": "upeyivāṃsi kartāraḥ purīmājātaśatravīm /",
  "GK19maghspvu:378": "rājanyakānyupāyajñairekārthāni caraistava // MSpv_2.114 //",
  "GK19maghspvu:379": "saviśeṣaṃ sute pāṇḍorbhaktiṃ bhavati tanvati /",
  "GK19maghspvu:380": "vairāyitārastaralāḥ svayaṃ matsariṇastarale // MSpv_2.115 //",
  "GK19maghspvu:381": "ya ihātmavido vipakṣamadhye saha saṃvṛddhiyujo 'pi bhūbhujaḥ syuḥ /",
  "GK19maghspvu:382": "balipuṣṭakulādivānyapuṣṭaiḥ pṛthagasmādacireṇa bhāvitā taiḥ // MSpv_2.116 //",
  "GK19maghspvu:383": "sahajadoṣacāpalasamuddhataścalitadurbalapakṣaparigrahaḥ /",
  "GK19maghspvu:384": "tava durāsadavīryavibhāvasau śalabhatāṃ labhatāmasuhṛdgaṇaḥ // MSpv_2.117 //",
  "GK19maghspvu:385": "iti viśakalitārthamauddhavīṃvācamenāmanugatanayamārgamargalāṃ durnayasya /",
  "GK19maghspvu:386": "janitamudamudasthāduccakairucchritoraḥsthalaniyataniṣaṇṇaśrīśrutāṃ śuśruvānsaḥ // MSpv_2.118 //",
  "GK19maghspvu:387": "kauberadigbhāgam apāsya mārgam āgastyam iva āśuḥ iva avatārṇaḥ /",
  "GK19maghspvu:388": "apetayuddhābhiniveśasaumyo hariharaprastham atha pratasthe // MSpv_3.1 //",
  "GK19maghspvu:389": "jagatpavitraiḥ api taṃ na pādaiḥ spraṣṭuṃ jagatpūjyam ayujyata arkaḥ /",
  "GK19maghspvu:390": "yataḥ bṛhatpārvaṇacāru tasyātapatraṃ bibharāṃbabhūve // MSpv_3.2 //",
  "GK19maghspvu:391": "mṛṇālasūtrāmalamantareṇa sthitaścalacāmarayordvayaṃ saḥ /",
  "GK19maghspvu:392": "bheje 'bhitaḥpātukasiddhasindhorabhūtapūrvāṃ rucamamburāśeḥ // MSpv_3.3 //",
  "GK19maghspvu:393": "citrābhirasyopari maulibhājāṃ bhābhirmaṇīnāmaṇīyasībhiḥ /",
  "GK19maghspvu:394": "anekadhātucchuritāśmarāśergovanardhanasyākṛtiranvakāri // MSpv_3.4 //",
  "GK19maghspvu:395": "tasyollasatkāñcanakuṇḍalāgrapratyuptagārugmatarasrabhāsā /",
  "GK19maghspvu:396": "avāpa bālyocitanīlakaṇṭhapicchāvacūḍākalanāmivoraḥ // MSpv_3.5 //",
  "GK19maghspvu:397": "tamaṅgade mandarakūṭakoṭivyāghaṭṭanottejanatayā maṇīnām /",
  "GK19maghspvu:398": "baṃhīyasā dīptivitānakena cakāsayāmāsaturullasantī // MSpv_3.6 //",
  "GK19maghspvu:399": "nisargaraktairvalayāvanaddhatāmrāśmaraśmicchuritairnakhāgraiḥ /",
  "GK19maghspvu:400": "vyadyotādyāpi surārivakṣovikṣobhajāsṛksnapitairivāso // MSpv_3.7 //",
  "GK19maghspvu:401": "ubhauyadi vyomni pṛthakpravāhāvākāśagaṅgāpayasaḥ patetām /",
  "GK19maghspvu:402": "tenopamīyate tamālanīlamāmuktamuktālatamasya vakṣaḥ // MSpv_3.8 //",
  "GK19maghspvu:403": "tenāmbhasāṃ sārasamayaḥ payodherdadhe maṇidīdhitidīpitāśaḥ /",
  "GK19maghspvu:404": "antarvasanbimbagatastadaṅge sākṣādivālakṣyata yatra lokaḥ // MSpv_3.9 //",
  "GK19maghspvu:405": "muktāmayaṃ sārasānāvalambisabhāti sma dāmāprapadīyamānasya /",
  "GK19maghspvu:406": "aṅguṣṭhaniṣṭhyūtamivordhvamuccaistrisasrotasaḥ saṃtatadhārāmambhaḥ // MSpv_3.10 //",
  "GK19maghspvu:407": "sa indranīlasasthalanīlamūrtī rarāja karpūrapiśaṅgavāsāḥ /",
  "GK19maghspvu:408": "visṛtvarairamburuhāṃ rajobhiryamasvasuścitra ivodabhāraḥ // MSpv_3.11 //",
  "GK19maghspvu:409": "prasādhitasyāsya mudhādviṣo 'bhūdanyaiva lakṣmīriti yuktametat /",
  "GK19maghspvu:410": "vapuṣyaśeṣe 'khilalokakāntā sānanyakāntā hyurasītarā tu // MSpv_3.12 //",
  "GK19maghspvu:411": "kapāṭavistīrṇamanoramoraḥsthalasthitaśrīlalanasya tasya /",
  "GK19maghspvu:412": "ānanditāśeṣajanā babhūva sarvaṅgasaṅginyaparaiva lakṣmīḥ // MSpv_3.13 //",
  "GK19maghspvu:413": "prāṇacchidāṃ daityapaternakhānāmupeyuṣāṃ bhūṣaṇatāṃ kṣatena /",
  "GK19maghspvu:414": "prakāśakārkaśyaguṇai dadhānāḥ stanau taruṇyaḥ parivrurenam // MSpv_3.14 //",
  "GK19maghspvu:415": "ākarṣatevordhvamatikraśīyānatyunnatatvātkucamaṇḍalena /",
  "GK19maghspvu:416": "nanāma madhyo 'tigurutvabhājā nitāntamākrānta ivāṅganānām // MSpv_3.15 //",
  "GK19maghspvu:417": "yāṃ yāṃ priyaḥ praikṣata kātarāśkṣīṃ sā sā hriyā namramukhī babhūva /",
  "GK19maghspvu:418": "niḥḥśaṅgamanyā samamāhiterṣyāstatrāntare jaghruramuṃ kaṭākṣaiḥ // MSpv_3.16 //",
  "GK19maghspvu:419": "tasyātasīsūna samānabhāso bhrāmyanmayūkhāvalīmaṇḍalena /",
  "GK19maghspvu:420": "cakreṇa reje yamunājalaughaḥ sphuranmahāgarta ivaikabāhuḥ // MSpv_3.17 //",
  "GK19maghspvu:421": "virodhināṃ vigrahabhedadakṣā mūrteva śaktiḥ kvacitaskhalantī /",
  "GK19maghspvu:422": "nityaṃ hareḥ saṃnihitā nikāmaṃ modayati sma cetaḥ // MSpv_3.18 //",
  "GK19maghspvu:423": "na kevalaṃ yaḥ svatayā murārerasādhāraṇatāṃ dadhānaḥ /",
  "GK19maghspvu:424": "atyarthamudvejayitā pareṣāṃ nāmnāpi tasyaiva nandako 'bhūt // MSpv_3.19 //",
  "GK19maghspvu:425": "na nītamanyena natiṃ kadācikarṇāntikapraptaguṇaṃ krayāsu /",
  "GK19maghspvu:426": "vidheyamasyā bhavadantikasthaṃ śārṅgaṃ dhanurmitramiva draḍhīyaḥ // MSpv_3.20 //",
  "GK19maghspvu:427": "pravṛddhamandrāmbudadhīranādaḥ kṛṣṇārṇavābhyarṇacaraikahaṃsaḥ /",
  "GK19maghspvu:428": "manedānilāpūrakṛtaṃ dadhāno nidhvānamaśrūyata pāñcajanyaḥ // MSpv_3.21 //",
  "GK19maghspvu:429": "rarāja saṃpādakamiṣṭasiddheḥ sarvāsu dikṣvaprasidghamārgam /",
  "GK19maghspvu:430": "mahārathaḥ puṣyarathaṃ rathāṅgī kṣipraṃ kṣapānātha ivādhirūḍhaḥ // MSpv_3.22 //",
  "GK19maghspvu:431": "dhvajāgradhāmā dadṛśe 'thaśauraiḥ saṃkrantamūrtirmaṇimedinīṣu /",
  "GK19maghspvu:432": "phaṇāvatastrāsayituṃ rasāyāstalaṃ vivakṣanniva pannagāriḥ // MSpv_3.23 //",
  "GK19maghspvu:433": "yiyāsatastasya mahīdharandhrabhidapaṭīyānpaṭahapraṇādaḥ /",
  "GK19maghspvu:434": "jalāntarāṇīva mahārṇavaughaḥ śaśabdāntarāṇyantarāyāñcakāra // MSpv_3.24 //",
  "GK19maghspvu:435": "yataḥ sa bhartā jagatāṃ jagāma dhartrā dharitryāḥ phaṇinātato 'dhaḥ /",
  "GK19maghspvu:436": "mahābharābhugnaśiraḥsahasrasahāyakavyagrabhujaṃ prasasre // MSpv_3.25 //",
  "GK19maghspvu:437": "athoccakaistoraṇasaṅgabhaṅgabhayāvanamrākṛtaketanāni /",
  "GK19maghspvu:438": "kriyāphalānīva sunītibhājaṃ sainyāni somānvayanvayustam // MSpv_3.26 //",
  "GK19maghspvu:439": "śyāmāruṇairvāraṇadānatoyairāloḍitāḥ kāññcanabhūparāḥ /",
  "GK19maghspvu:440": "ānemi magnaiḥ śitikaṇṭhapakṣakṣodadyutaścukṣudire rathaughaiḥ // MSpv_3.28 //",
  "GK19maghspvu:441": "na laṅghayāmāsa mahājanānāṃ śirāṃsi naivoddhatimājagāma /",
  "GK19maghspvu:442": "aceṣṭatāṣṭāpadabhūmireṇuḥ padāhato yatsadṛśaṃ garimṇaḥ // MSpv_3.27 //",
  "GK19maghspvu:443": "niruddhyamānā yadubhiḥ kathañcinmuhuryaduccikṣipuragrapādān /",
  "GK19maghspvu:444": "dhruvaṃ gurūnmārgarudhaḥ karāndrānullaṅghya gantuṃ turagāstatīṣuḥ // MSpv_3.29 //",
  "GK19maghspvu:445": "avekṣitānāyatavalgamagre turaṅgibhiryatnaniruddhavāhaiḥ /",
  "GK19maghspvu:446": "prakīḍitānreṇubhiretya tūrṇaṃ ninyayurjananyaḥ pṛthukānpathibhyaḥ // MSpv_3.30 //",
  "GK19maghspvu:447": "didṛkṣamāṇaḥ pratirathyamīyurmurārimārādanaghaṃ janaughāḥ /",
  "GK19maghspvu:448": "anekaśaḥ saṃstutamapyanalpā navaṃ navaṃ pratiraho karoti // MSpv_3.31 //",
  "GK19maghspvu:449": "upeyuṣo vartma nirantarābhirasau nirucchvāsamanīkanībhiḥ /",
  "GK19maghspvu:450": "rathasya tasyāṃ puri dattacakṣurvidvānvidāmāsa śanairna yātam // MSpv_3.32 //",
  "GK19maghspvu:451": "madhyesamudraṃ kakubhaḥ piśaṅgīryā kurvatī kāñcanavaprabhāsā /",
  "GK19maghspvu:452": "turaṅgakāntāmukhahavyavāhajvāleva bhitvā jalamullalāsa // MSpv_3.33 //",
  "GK19maghspvu:453": "kṛtāspadā bhūmibhṛtāṃ sahasrairudanvadambhaḥparivītamūrtiḥ /",
  "GK19maghspvu:454": "anirvidā yā vidadhe vidhātrā pṛthivī pṛthivyāḥ pratiyātaneva // MSpv_3.34 //",
  "GK19maghspvu:455": "tvaṣṭuḥ sadābhyāsagṛhītaśilpavidajñānasaṃpatprasarasya sīmā /",
  "GK19maghspvu:456": "adṛśyatādarśatalāmaleṣu chāyeva yā svarjaladherjaleṣu // MSpv_3.35 //",
  "GK19maghspvu:457": "rathāṅgabhartre 'bhinavaṃ varāya yasyāḥ piteva pratipāditāyāḥ /",
  "GK19maghspvu:458": "premṇopakaṇṭhaṃ muhuraṅgabhājo ratnavalīrambudhirābabandha // MSpv_3.36 //",
  "GK19maghspvu:459": "yasyāścaladvāridhivīcichchaṭocchalacchaṅkhakulākulena /",
  "GK19maghspvu:460": "vapreṇa parntacaroḍucakraḥ sumeruvapro 'hamanvakāri // MSpv_3.37 //",
  "GK19maghspvu:461": "vaṇikpathe pūgakṛtāni yatra bhramāgatairambubhiramburāśiḥ /",
  "GK19maghspvu:462": "lolairalodyutibhāñji muṣṇanratnāni ratnākaratāmavāpa // MSpv_3.38 //",
  "GK19maghspvu:463": "ambhucyutaḥ komalaratnarāśīnapāṃnidhiḥ phenapinaddhabhāsaḥ /",
  "GK19maghspvu:464": "trātape dātumivādhitalpaṃ vistārāyamāsa taraṅgahastaiḥ // MSpv_3.39 //",
  "GK19maghspvu:465": "yacchālamuttaṅgatayā vijetuṃ dūrādudasthīyata sāgarasya /",
  "GK19maghspvu:466": "mahormibhivyāhatavāñchitārthairvīḍādivābhyāśagatairvililye // MSpv_3.40 //",
  "GK19maghspvu:467": "kutūhalena javādupetya prākārabhityā sahasā niṣiddhaḥ /",
  "GK19maghspvu:468": "rasannarodīdbhṛśamambuvarṣavyājena yasyā bahirambuvāhaḥ // MSpv_3.41 //",
  "GK19maghspvu:469": "yadaṅganarūpasarūpatāyāḥ kañcidguṇaṃ bhedakamicchatībhiḥ /",
  "GK19maghspvu:470": "ārādhito 'ddhā manurapsarobhiścakre prajāḥ svāḥ sanimeṣacihnāḥ // MSpv_3.42 //",
  "GK19maghspvu:471": "sphurattuṣārāṃśumarīcijālairvinuhnutāḥ sphaṭikapaṅktīḥ /",
  "GK19maghspvu:472": "āruhya nāryaḥ kṣaṇadāsu yatra nabhogatā devya iva vyārājan // MSpv_3.43 //",
  "GK19maghspvu:473": "kāntendukāntopalakuṭṭimeṣu pratikṣapaṃ harmyataleṣu yatra /",
  "GK19maghspvu:474": "uccairadhapātipayomuco 'pi samūhamūhuḥ payayasāṃ praṇālyaḥ // MSpv_3.44 //",
  "GK19maghspvu:475": "ratau hriyā yatra niśāmyadīpāñjālagatābhyo 'dhigṛhaṃ gṛhiṇyaḥ /",
  "GK19maghspvu:476": "bibhyurbiḍālekṣaṇabhīṣaṇābhyo vaidūryakuḍyeṣu śaśidyutibhyaḥ // MSpv_3.45 //",
  "GK19maghspvu:477": "yasyāmatiślakṣaṇatayā gṛheṣu vidhātumālekhyamaśuknuvantaḥ /",
  "GK19maghspvu:478": "cakruryuvānaḥ pratibimbitāṅgāḥ sajīvacitrā iva ratnabhittīḥ // MSpv_3.46 //",
  "GK19maghspvu:479": "sāvarṇyabhājāṃ pratimāgatānāṃ lakṣyaiḥ smarapāṇḍutayāṅganānām /",
  "GK19maghspvu:480": "yasyāṃ kapolaiḥ kaladhautadhāmastambheṣu bheje maṇidarpaṇaśrīḥ // MSpv_3.47 //",
  "GK19maghspvu:481": "śukāṅganīlopalanirmitānāṃ lipteṣu bhāsā gṛhadehalīnāṃ /",
  "GK19maghspvu:482": "yasyāmalindeṣu na cakrureva mugdhāṅganā gomayagomukhāni // MSpv_3.48 //",
  "GK19maghspvu:483": "gopānasīṣu kṣaṇamāsthitānāmālambibhiścandrakāṇāṃ kalāpaiḥ /",
  "GK19maghspvu:484": "harinmaṇiśyāmatṛṇābhirāmaigṛhāṇi nīdhrairiva yatra rejuḥ // MSpv_3.49 //",
  "GK19maghspvu:485": "bṛhattulairapipyatulairvatānamālāpinaddhairapi cāvitānai /",
  "GK19maghspvu:486": "reje vicitrairapi yā sacitraigṛhairviśālairapi bhūriśālai // MSpv_3.50 //",
  "GK19maghspvu:487": "cikraṃsayā kṛtrimapattripaṃṅkateḥ kapotapālīṣu niketanānāṃ /",
  "GK19maghspvu:488": "mārjāramapyātaniścalāṅkaṃ yasyāṃ janaḥ kṛtrimameva mene // MSpv_3.51 //",
  "GK19maghspvu:489": "kṣitipratiṣṭhopi mukhāravindairvadhūjanaścandramadhaścakāra /",
  "GK19maghspvu:490": "atītanakṣatrapathāni yatra prasādaśṛṅgāṇi vṛthādhyarukṣat // MSpv_3.52 //",
  "GK19maghspvu:491": "ramyā iti prāptavatīḥ patākā rāgaṃ viviktā iti vardhayantīḥ /",
  "GK19maghspvu:492": "yasyāmasevanta namadvalīkāḥ samaṃ vadhūbhirvalabhīryuvānaḥ // MSpv_3.53 //",
  "GK19maghspvu:493": "sugandhitāmapratiyatnapūrvāṃ bibhranti yatra pramadāya puṃsām /",
  "GK19maghspvu:494": "madhūni vaktrāṇi ca kāminīnāmāmodakarmavyatihāramīyuḥ // MSpv_3.54 //",
  "GK19maghspvu:495": "ratāntare yatra gṛhāntareṣu vitardiniryūhaviṭaṅnīḍaḥ /",
  "GK19maghspvu:496": "rutāniśruṇvanvayasāṃ gaṇo 'ntevāsitvamāpa sphuṭamaṅganānām // MSpv_3.55 //",
  "GK19maghspvu:497": "channe 'pi spaṣṭatareṣu yatra svacchāni nārīkucamaṇḍaleṣu /",
  "GK19maghspvu:498": "ākāśasāmyaṃ dadhurambarāṇi na nāmataḥ kevalamarthataḥ'pi // MSpv_3.56 //",
  "GK19maghspvu:499": "yasyāmajihmā mahatīmapaṅgāḥ sīmānamatyāyatayo 'tyajantaḥ /",
  "GK19maghspvu:500": "janairajāskhalanai jātu dvayepyamucyanta vinītamārgāḥ // MSpv_3.57 //",
  "GK19maghspvu:501": "paraspasphardhiparārghyarūpāḥ paurastriyo yatra vidhāya vedhāḥ /",
  "GK19maghspvu:502": "śrīnirmitaprāptaguṇakṣataikavarṇopamāvācyamalaṃ mamārja // MSpv_3.58 //",
  "GK19maghspvu:503": "kṣuṇṇaṃ yadantaḥkaraṇenavṛkṣāḥ phalanti kalpopadāstadeva /",
  "GK19maghspvu:504": "adhyūṣuṣo yāmabhavañjanasya yāḥ sampadastā manaso 'pyagamyāḥ // MSpv_3.59 //",
  "GK19maghspvu:505": "kalā dadhānaḥ sakalāḥ sbhābhirudbhāsayansaudhasitābhirāśāḥ /",
  "GK19maghspvu:506": "yāṃ revatījāniriyeṣa hātuṃ na rauhiṇīyo na ca rohiṇīśaḥ // MSpv_3.60 //",
  "GK19maghspvu:507": "bāṇāhavavyāhataśaṃbhuśakterāsattimāsādya janārdanasya /",
  "GK19maghspvu:508": "śarīriṇā jaitraśareṇa yatra niḥśaṅghamūṣe makaradhvajena // MSpv_3.61 //",
  "GK19maghspvu:509": "niṣevyamāṇena śivaimarudbhiradhyāsyamānā hariṇā cirāya /",
  "GK19maghspvu:510": "udraśmiratnāṅkuradhāmni sindhāvāhāsta merāvamarāvatīṃ yā // MSpv_3.63 //",
  "GK19maghspvu:511": "snagdhāñjanasyamaruciḥ suvṛttaḥ badvā ivādvaṃsitavarṇakānteḥ /",
  "GK19maghspvu:512": "viśeṣako vā viśiśeṣa yasyāḥ śriyantrilokītilakaḥ sa eva // MSpv_3.62 //",
  "GK19maghspvu:513": "tāmīkṣamāṇaḥ sa puraṃ purastātprāpatpratolīmatulapratāpaḥ /",
  "GK19maghspvu:514": "vajraprabhodbhāsisurāyudhaśrīryā devaseneva parairalaṅghyā // MSpv_3.64 //",
  "GK19maghspvu:515": "prajā ivāṅgādaravindanābheḥ śaṃbhorjaṭājūṭataṭādivāpaḥ /",
  "GK19maghspvu:516": "mukhādivātha śrutayo vidhātuḥ purānnirīyurmurajiddhvajinyaḥ // MSpv_3.65 //",
  "GK19maghspvu:517": "śliḥṣyadbhiranyonamukhāgrasaṅgaskhalatkhalīnaṃ haribhirvilolaiḥ /",
  "GK19maghspvu:518": "parasparotpīḍitajānubhāgā duḥkhena niśacakramuraśvavārāḥ // MSpv_3.66 //",
  "GK19maghspvu:519": "nirantarāle 'pi vimucmāne dūraṃ pathi prāṇabhṛtāṃ gaṇena /",
  "GK19maghspvu:520": "tejomahadbhistamaseva dīpairdvīpairasaṃbadhamayāṃbabhūve // MSpv_3.67 //",
  "GK19maghspvu:521": "śanairanīyanta rayātpatantorathāḥ kṣitiṃ hastinakhādakhedaiḥ /",
  "GK19maghspvu:522": "sayatnasūtāyataraśamibhugnagrīvāgrasaṃsaktayugaisturaṅgai // MSpv_3.68 //",
  "GK19maghspvu:523": "balormibhistatkṣaṇahīyamānarathyābhujāyā valayairivāsyāḥ /",
  "GK19maghspvu:524": "prāyeṇaniṣkrāmaticakrapāṇai neṣeṭaṃ paro dvāravatītvamāsīt // MSpv_3.69 //",
  "GK19maghspvu:525": "pārejalaṃnīranidherapaśyanmurārirānīlapalāśarāśīḥ /",
  "GK19maghspvu:526": "vanāvalīrutkalikāsahasrapratikṣaṇotkūlitaśaivalābhāḥ // MSpv_3.71 //",
  "GK19maghspvu:527": "lakṣībhṛtaḥ'mbhodhitaṭādhivāsāndramānasau nīradanīlabhāsaḥ /",
  "GK19maghspvu:528": "latāvadhūsaṃprayujo 'divelaṃ bahūkṛtānsvāniva paśayati sma // MSpv_3.70 //",
  "GK19maghspvu:529": "āśliṣṭabhūmiṃ rasitāramuccairloladdhvajākāra bṛhattaraṅgaṃ /",
  "GK19maghspvu:530": "phenāyamānaṃ patimāpagānāmasāvapasmāriṇamāśasaṅge // MSpv_3.72 //",
  "GK19maghspvu:531": "pītvā jalānāṃ nidhinātigārdhyādvṛddhiṅgate 'pyātmani naiva māntīḥ /",
  "GK19maghspvu:532": "kṣiptā ivendoḥ sa ruco 'dhivelaṃ muktāvalīrākalayāñcakāra // MSpv_3.73 //",
  "GK19maghspvu:533": "sāṭopamurvīmaniśaṃ nadantaḥ yaiḥ plavayiṣyanti samantataḥ'mī /",
  "GK19maghspvu:534": "tānyakadeśānnibhṛtaṃpayodheḥ so 'mbhāṃsi meghānpibataḥ dadarśa // MSpv_3.74 //",
  "GK19maghspvu:535": "uddhṛtyameghaistata eva toyamarthaṃ munīndrairiva saṃpraṇītāḥ /",
  "GK19maghspvu:536": "ālokayāmāsa hariḥ patantīrnadīḥ smṛtirvadamivāmburāśim // MSpv_3.75 //",
  "GK19maghspvu:537": "vikrīya diśyāni dhanānyurūṇidaipyānasāvuttamalābhabājaḥ /",
  "GK19maghspvu:538": "tarīṣu tatratyamaphalgu bhāṇḍaṃ sāṃyāntrikānāvāpataḥ'bhyanandat // MSpv_3.76 //",
  "GK19maghspvu:539": "utpitsavo 'ntarnadabharturuccairgarīyasā niḥśvasitānilena /",
  "GK19maghspvu:540": "payāṃsi bhaktyā garuḍadhvajasya dhvājānivoccikṣipire phaṇīndrāḥ // MSpv_3.77 //",
  "GK19maghspvu:541": "tamāgataṃ vīkṣya yugāntabandhumutsaṅgaśayyāśayamamburāśiḥ /",
  "GK19maghspvu:542": "pratyujjagāmeva gurupramodaprasāritottuṅgataraṅgabāhuḥ // MSpv_3.78 //",
  "GK19maghspvu:543": "utsaṅgitāmbhaḥkaṇaka nabhasvānudanvataḥ svadalavānmamārja /",
  "GK19maghspvu:544": "tasyānuvelaṃ vrajataḥ'dhivelaṃmelālatāsephālanalabedhagandhaḥ // MSpv_3.80 //",
  "GK19maghspvu:545": "uttālatālīvanasaṃpravṛttasamīrasīmantitaketakīkāḥ /",
  "GK19maghspvu:546": "āsedire lāvaṇasaindhavīnāṃ camūcaraiḥ kacchabhuvāṃ pradeśāḥ // MSpv_3.79 //",
  "GK19maghspvu:547": "lavaṅgamālākalitāvataṃsāste nārikelāntarapaḥ pibantaḥ /",
  "GK19maghspvu:548": "āsvāditādrakramukāḥ samudrādabhyāgatasya pratipattimīyuḥ // MSpv_3.81 //",
  "GK19maghspvu:549": "turagaśatākulasya paritaḥ paramekaturaṅgajanmanaḥ pramathitabhūbhṛtaḥ pratipathaṃ mathitasya bhṛśaṃ mahībhṛtā /",
  "GK19maghspvu:550": "paricalataḥ balānujabalasya puraḥ satataṃ dhṛtaśriyaściravigataśriyo jalanidheśca tadābhavadadantaraṃ mahat // MSpv_3.82 //",
  "GK19maghspvu:551": "niśavāsadhūmaṃ saharatnabhārbhittvotthitaṃ bhūmimivoragāṇāṃ /",
  "GK19maghspvu:552": "nīlopalasyūtavicitradhātumasau giriṃ raivatakaṃ dadarśa // MSpv_4.1 //",
  "GK19maghspvu:553": "gurvīrajasraṃ dṛṣadaḥ samantāduparyuparyambumucāṃvitānaiḥ /",
  "GK19maghspvu:554": "vindhyāyamānaṃ divasasya bhartumārgaṃ punā roddhumivonnamadbhiḥ // MSpv_4.2 //",
  "GK19maghspvu:555": "krāntaṃ rucā śyāmalitābhirāmaṃlatābhirāmantritaṣaṭpadābhiḥ /",
  "GK19maghspvu:556": "śritaṃ śilāśyāmalatābhirāmaṃ latābhirāmanatritaṣaṭpadābhiḥ // MSpv_4.3 //",
  "GK19maghspvu:557": "sahasrasaṃkhyair gaganaṃ pādair bhuvaṃ vyāpya vitiṣṭhamānam /",
  "GK19maghspvu:558": "vilocanasthānagatoṣṇaraśminiśākaraṃ sādhu hiraṇyagarbham // MSpv_4.4 //",
  "GK19maghspvu:559": "kvacijjalāpāyavipāṇḍurāṇi dhautottarīyapratimacchavīni /",
  "GK19maghspvu:560": "abhrāṇibibhrāmumāṅgasaṅgavibhaktabhasmānamiva smarārim // MSpv_4.5 //",
  "GK19maghspvu:561": "chāyāṃ nijastrīcaṭulālasānāṃ madena kiñciccaṭulālasānām /",
  "GK19maghspvu:562": "kurvāṇamutpiñjalajātapatrairvihaṅgamānāṃ jalajātapatrai // MSpv_4.6 //",
  "GK19maghspvu:563": "skandhādhirūḍhojjvalanīlakaṇṭhānurvīruhaḥ śliṣṭatanūnahīndraiḥ /",
  "GK19maghspvu:564": "pranartitānekalatābhujāgrānrudrānanekāniva dhārayantam // MSpv_4.7 //",
  "GK19maghspvu:565": "vilambinīlotpalakarṇapūrā kapolabhittīriva lodhragaurīḥ /",
  "GK19maghspvu:566": "navolapālaṅkṛtasaikatābhāḥ śucīrapaḥśaivalanīrdadhānam // MSpv_4.8 //",
  "GK19maghspvu:567": "rājīvarājīvaśalolabhṛṅgaṃ muṣṇāntamuṣṇaṃ tatibhistarūṇām /",
  "GK19maghspvu:568": "kāntālakāntā lalanāḥ surāṇāṃ rakṣobhirakṣebhitamudvahantam // MSpv_4.9 //",
  "GK19maghspvu:569": "mude murāreramaraiḥ sumerorānīya yasyopacitasya śṛṅgaiḥ /",
  "GK19maghspvu:570": "bhavanti noddāmagirāṃ kavīnāmucchrāyasaundaryaguṇā mṛṣodyāḥ // MSpv_4.10 //",
  "GK19maghspvu:571": "yataḥ parārghyāni bhṛtānyanūnai prasthairmuhurbhūribhiruccikhāni /",
  "GK19maghspvu:572": "āḍhyādivaprāpaṇikādajasraṃ jagrāha ratnānyamitāni lokaḥ // MSpv_4.11 //",
  "GK19maghspvu:573": "akhidhyatāsannamudagratāpaṃ raviṃ dadhāne 'pyaravindadhāne /",
  "GK19maghspvu:574": "bhṛṅgāvaliryasyataṭe nipītarasā namattāmarasā na mattā // MSpv_4.12 //",
  "GK19maghspvu:575": "yatrādhirūḍhenamahīruhoccairunnidrapuṣpākṣisahasrabhājā /",
  "GK19maghspvu:576": "surādhipādhiṣṭhitahastimallalīlāṃ dadhau rājatagaṇḍaśailaḥ // MSpv_4.13 //",
  "GK19maghspvu:577": "vibhinnavarṇāgaruḍāgrajena sūryasyarathyāḥ paritaḥ sphurantyā /",
  "GK19maghspvu:578": "ratnaiḥ punaryatra rucaṃ svāmāninyire vaṃśakarīranīlaiḥ // MSpv_4.14 //",
  "GK19maghspvu:579": "yatrojjhitābhirmuhurambuvāhaiḥ samunnamadbhirna samunnamadbhi /",
  "GK19maghspvu:580": "vanaṃ babādhe viṣapāvakotthā vipannagānāmavipannagānām // MSpv_4.15 //",
  "GK19maghspvu:581": "phaladbhiruṣṇāṃśukarābhimarśātkarśānavaṃ dhāma pataṅgakāntaiḥ /",
  "GK19maghspvu:582": "śaśaṃsa yaḥ pātraguṇādguṇānāṃ saṃkrāntimākrāntaguṇātirekām // MSpv_4.16 //",
  "GK19maghspvu:583": "dṛṣaṭo 'pi śailaḥ sa muhurmurārerapūrvavadvismayamātatāna /",
  "GK19maghspvu:584": "kṣaṇekṣame yannavatāmupaiti tadevarūpaṃ ramaṇīyatāyāḥ // MSpv_4.17 //",
  "GK19maghspvu:585": "uccāraṇajñe 'thagirādadhānamuccā raṇatpakṣigaṇāstaṭīstam /",
  "GK19maghspvu:586": "utkaṃ dharaṃ draṣṭumavekṣya śauriṇutkandharaṃ dāruka ityuvāca // MSpv_4.18 //",
  "GK19maghspvu:587": "ācchāditāyatadadigambaramuccakairgām ākramyasaṃsthitamudagraviśālaśṛṅgam /",
  "GK19maghspvu:588": "mūrdhniskhalattuhinadīdhitikoṭimenam udvīkṣya ko bhuvi na vismayate nageśam // MSpv_4.19 //",
  "GK19maghspvu:589": "udayativitatarḥdhvaraśamirajjāvahimarucau himadhāmni yāti cāstam /",
  "GK19maghspvu:590": "vahatigirirayaṃ vilambidhaṇaṭādvayaparivāritavāraṇendralīlām // MSpv_4.20 //",
  "GK19maghspvu:591": "vahati yaḥ paritaḥ kanakasthalīḥ saharitā lasamānanavāṃśukaḥ /",
  "GK19maghspvu:592": "acaleṣabhavāniva rājate sa haritālasamānanavāṃśukaḥ // MSpv_4.21 //",
  "GK19maghspvu:593": "pāścātyabhāgamiha sānuṣu sanniṣaṇṇāḥ paśyanti śāntamalasāndratarāṃśujālam /",
  "GK19maghspvu:594": "saṃpūrṇalabdhalalanālāpanopamānam utsaṅgasahgihariṇamasya mṛgāṅgamūrteḥ // MSpv_4.22 //",
  "GK19maghspvu:595": "kṛtvāpuṃvatpādamuccairbhṛgubhyo mūrdhni grāvṇāṃ jarjarā nirjharaughāḥ /",
  "GK19maghspvu:596": "kurvanti dyāmutpatantaḥ smarārtasvarlokastrīgātranirṇamatra // MSpv_4.23 //",
  "GK19maghspvu:597": "sthagayantyamūḥ śāmitacātakārtasvarā jaladāstaḍittulitakāntakārtasvarāḥ /",
  "GK19maghspvu:598": "jagatīrihasphuritacārucāmīkarāḥ savituḥ kacitkapiśayanti cāmī karāḥ // MSpv_4.24 //",
  "GK19maghspvu:599": "utkṣiptamucchritasitāṃśukarāvalambairuttambhitoḍubhirativatarāṃ śirobhiḥ /",
  "GK19maghspvu:600": "śraddheyanirjharajalavyapadeśamasya viṣvaktaṭeṣu patati sphuṭamantarīkṣam // MSpv_4.25 //",
  "GK19maghspvu:601": "ekatrasphaṭikataṭāṃśubhinnanīrā nīlāśmadyutibhidurāmbhaso 'paratra /",
  "GK19maghspvu:602": "kālindījalajanitaśriyaḥ śrayante vaidagdhīmiha saritaḥ surāpagāyāḥ // MSpv_4.26 //",
  "GK19maghspvu:603": "itastataḥ'sminvilasanti meroḥ samānavapremaṇisānurāgāḥ /",
  "GK19maghspvu:604": "striyaśaca patyau surasundarībhiḥ samā navapremaṇisānurāgāḥ // MSpv_4.27 //",
  "GK19maghspvu:605": "uccaimahārajatarājivirājitāsau durvarṇabhittiriha sāndrasudhāsavarṇā /",
  "GK19maghspvu:606": "abhyeti bhasmaparipāṇḍuritasmarārer udvahnilocanalalāmalalāṭalīlām // MSpv_4.28 //",
  "GK19maghspvu:607": "ayamatijaraṭhāḥ prakāmagurvīralaghuvilambipayodharoparuddhāḥ /",
  "GK19maghspvu:608": "satatamasugatāmagamyarūpāḥ pariṇatadikkarikāstaṭīrbibharti // MSpv_4.29 //",
  "GK19maghspvu:609": "dhūmākāraṃ dadhati puraḥ sauvarṇe varṇenāgneḥ sadṛśi taṭe paśyāmī /",
  "GK19maghspvu:610": "śyāmībhūtāḥ kusumasamūho 'līnāṃ līnāmālīmiha taravo bibhrāṇāḥ // MSpv_4.30 //",
  "GK19maghspvu:611": "vyomaspṛśaḥ prathayatā kaladhautabhittīr unnidrapuṣpacaṇacampakapiṅgabhāsaḥ /",
  "GK19maghspvu:612": "saumeravīmadhigatena nitambaśobhām etena bhāratamilāvṛtavadvibhāti // MSpv_4.31 //",
  "GK19maghspvu:613": "ruciracitratanūruhaśālibhirvicalitaiḥ paritaḥ priyakavrajaiḥ /",
  "GK19maghspvu:614": "vivadharatnamayairabhibātyasāvavayavairiva jaṅgamatāṃ gataiḥ // MSpv_4.32 //",
  "GK19maghspvu:615": "kuśaśayairatra jalāśayoṣitā mudāramante kalabhāvikasvaraiḥ /",
  "GK19maghspvu:616": "pragīyate siddhagaṇaiśca yoṣitāmudārama kalabhāvikasvaraiḥ // MSpv_4.33 //",
  "GK19maghspvu:617": "āsāditasya tamasā niyaterniyogādākāṅkṣataḥpunarapakramaṇena kālam /",
  "GK19maghspvu:618": "patyustvaṣāmiha mahauṣadhayaḥ kalatrasthānaṃ parainanabhibhūtamamūrvahanti // MSpv_4.34 //",
  "GK19maghspvu:619": "vanaspatiskandhaniṣaṇṇabālapravālahastāḥ pramadā ivātra /",
  "GK19maghspvu:620": "puṣpekṣaṇailambhitalocakairvā madhuvratavrātavṛtairvratatyaḥ // MSpv_4.35 //",
  "GK19maghspvu:621": "vihagāḥ kadambasurabhāviha gāḥ kalayantanukṣaṇamanekalayam /",
  "GK19maghspvu:622": "bhramayannupaiti muhurabhramayaṃ pavanaśca dhūtanavanīpavanaḥ // MSpv_4.36 //",
  "GK19maghspvu:623": "vidvadbhirāgamaparairvivṛtaṃ kathañcicchrutvāpi durgrahamaniścitadhībhiranyaiḥ /",
  "GK19maghspvu:624": "śreyāndvijātiriva hantumaghāni dakṣaṃ gūṭhārthameṣa nidhimantragaṇaṃ bibharti // MSpv_4.37 //",
  "GK19maghspvu:625": "bimboṣṭhaṃ bahu manute turaṅgavaktraś cumbantaṃ mukhamiha kiṃnaraṃ priyāyāḥ /",
  "GK19maghspvu:626": "śliṣyantaṃmuhuritaro 'pi taṃ nijastrīm uttuṅgastanabharabhaṅgabhīrumadhyām // MSpv_4.38 //",
  "GK19maghspvu:627": "yadetadasyānutaṭaṃ vibhāti vanaṃ tatānekatamālatālam /",
  "GK19maghspvu:628": "na puṣpitātra sthagitārkarasmāvanāntatāne katamā latālam // MSpv_4.39 //",
  "GK19maghspvu:629": "dantojjvalāsu vimalopalamekhalāntāḥ sadratnacitrakaṭakāsu bṛhannitambāḥ /",
  "GK19maghspvu:630": "asminbhajanti ghanakomalagaṇḍaśailā nāryo 'nurūpamadhivāsamadhityakāsu // MSpv_4.40 //",
  "GK19maghspvu:631": "anaticirojjhitasya jaladena cirasthitabuddhyudayasya payaso 'nukṛtim /",
  "GK19maghspvu:632": "viralavikīrṇavajraśakalā sakalām iha vidadhāti dhautakaladhautamahī // MSpv_4.41 //",
  "GK19maghspvu:633": "varjayantyā janaiḥ saṃgamekāntatas tarkayantyā sukhaṃ saṅgame kāntataḥ /",
  "GK19maghspvu:634": "yoṣayaiṣa smarāsannatāpāṅgayā sevyate 'nekayā saṃnnatāpaṅgayā // MSpv_4.42 //",
  "GK19maghspvu:635": "saṃkīrṇakīcakavanaskhalitaikavālavicchedakātaradhiyaścalituṃ camaryaḥ /",
  "GK19maghspvu:636": "asminmṛduśvasanagarbhatadīyarandhraryatsvanaśrutisukhādiva notsahante // MSpv_4.43 //",
  "GK19maghspvu:637": "muktaṃ muktāgauramiha kṣīramivābhrair vāpīṣvantarlīnamahānīladalāsu /",
  "GK19maghspvu:638": "śastrīśyāmairaṃśubhirāśu drutamambhaś chāyāmacchāmṛcchati nīlīsalilasya // MSpv_4.44 //",
  "GK19maghspvu:639": "yā na yayau priyamanyavadhūbhyaḥ sāratarāgamanā yatamānam /",
  "GK19maghspvu:640": "tena saheta bibharti rasaḥ strī sā ratarāgamanāyatānām // MSpv_4.45 //",
  "GK19maghspvu:641": "bhinneṣuratnakiraṇaiḥ kiraṇeṣvihendor uccāvacairupagateṣu sahasrasaṃkhyāṃ /",
  "GK19maghspvu:642": "doṣāpi nūnamahimāṃśurasau kileti vyākośakokanadatāṃ dadhate nalinyaḥ // MSpv_4.46 //",
  "GK19maghspvu:643": "apaśaṅkamaṅkaparivartanocitāścalitāḥ puraḥ patimupetumātmajāḥ /",
  "GK19maghspvu:644": "anuroditīva karuṇena pattriṇāṃ virutena vatsalatayayaiṣa nimnagāḥ // MSpv_4.47 //",
  "GK19maghspvu:645": "madhukaraviṭapānamitāstarupaṅktīrbibhrataḥ'sya viṭapānamitāḥ /",
  "GK19maghspvu:646": "paripākapiśaṅgalatārajasā rodhaścakāsti kapiśaṃ galatā // MSpv_4.48 //",
  "GK19maghspvu:647": "prāgbhāgataḥ patadihedamupatyakāsu śṛṅgāritāyatamahebhakarābhamambhaḥ /",
  "GK19maghspvu:648": "saṃlakṣyatevividharatnakarānuviddham ūrdhvaprasāritasurādhipacāpacāru // MSpv_4.49 //",
  "GK19maghspvu:649": "dadhāti ca vikasadvicitrakalpadrumakusumairabhigumphitānivaitāḥ /",
  "GK19maghspvu:650": "kṣaṇamalaghuvilambipicchadāmnaḥ śikharaśikhāḥ śikhiśekharānamuṣya // MSpv_4.50 //",
  "GK19maghspvu:651": "savadhūkāḥ sukhino 'smannanavaratamamandarāmatāmarasadṛśaḥ /",
  "GK19maghspvu:652": "nāsevante rasavannavaratamamandarāgatāmarasadṛśaḥ // MSpv_4.51 //",
  "GK19maghspvu:653": "ācchādya puṣpapaṭameva mahāntamantarāvartibhirgṛhakapotaśirodharābhaiḥ /",
  "GK19maghspvu:654": "śasvaṅgāni dhūmarucimāguravīṃ dadhānair dhūpāyatīva paṭalairnīradānām // MSpv_4.52 //",
  "GK19maghspvu:655": "anyonyavyatikaracārubhirvicitrair atrasyannavamaṇirjanmabhirmayūkhaiḥ /",
  "GK19maghspvu:656": "vismerāngaganasadaḥ karotyamuṣminn ākāśeracitamabhitti citrakarma // MSpv_4.53 //",
  "GK19maghspvu:657": "samīraśiśiraḥ śiraḥsuvasatā satā javanikā nikānasukhinām /",
  "GK19maghspvu:658": "bibhartijanayannayaṃ mudamapām apāyadhavalā valāhakatatīḥ // MSpv_4.54 //",
  "GK19maghspvu:659": "mairttryādicittaparikarmavido vidhāya kleśaprahāṇamiha labdhasabījayogāḥ /",
  "GK19maghspvu:660": "khyātiṃ casattvapuruṣānyatayādhigamya vāñcanti tāmapi samādhibhṛtaḥ niroddhum // MSpv_4.55 //",
  "GK19maghspvu:661": "marakatamayamedinīṣu bhānos taruviṭapāntarapātino mayūkhāḥ /",
  "GK19maghspvu:662": "avanataśitikaṇṭhakaṇṭhalakṣmīm iha dadhati śphuritāṇureṇujālāḥ // MSpv_4.56 //",
  "GK19maghspvu:663": "yā bibharti kalavallakīguṇasvānamānamatikālimālayā /",
  "GK19maghspvu:664": "nātra kāntamupagītayā tayā svānamānamati kālimālayā // MSpv_4.57 //",
  "GK19maghspvu:665": "sāyaṃ śaśāṅgakiraṇāhatacandrakāntanisyandinīranikareṇa kṛtābhiṣekāḥ /",
  "GK19maghspvu:666": "arkopalollasitavahnibhirahni taptās tīvraṃ mahāvratamivātra caranati vaprāḥ // MSpv_4.58 //",
  "GK19maghspvu:667": "etasminnadhikapayaḥśriyaṃ vahantyaḥ saṃkṣobhaṃ pavanabhuvā javena nītāḥ /",
  "GK19maghspvu:668": "vālmīkerarahitarāmalakṣmaṇānāṃ sādharmyaṃ dadhati girāṃ mahāsarasyaḥ // MSpv_4.59 //",
  "GK19maghspvu:669": "iha muhurmuditaiḥ kalabhai ravaḥ pratidiśaṃ kriyate kalabhairavaḥ /",
  "GK19maghspvu:670": "sphurati cānuvanaṃ camarīcayaḥ kanakaratnabhuvāṃ ca marīcayaḥ // MSpv_4.60 //",
  "GK19maghspvu:671": "tvaksārarandhraparipūraṇalabdhagītir asminnasau mṛditapakṣmalarallakāṅgaḥ /",
  "GK19maghspvu:672": "kastūrikāmṛgavimardasugandhireti rāgīva saktimadhikāṃ viṣayeṣu vāyuḥ // MSpv_4.61 //",
  "GK19maghspvu:673": "prītyai yūnāṃ vyavahitatapanāḥ prauḍhadvāntaṃ dinamiha jaladāḥ /",
  "GK19maghspvu:674": "doṣāmanyaṃ vidadhāti suratakrīḍāyāsaśramapaṭavaḥ // MSpv_4.62 //",
  "GK19maghspvu:675": "bhagne nivāso 'yamihāsya puṣpaiḥ sadānataḥ yena viṣāṇi nāgaḥ /",
  "GK19maghspvu:676": "tīvrāṇi tenojjhati kopito 'sau sasānatoyena viṣāṇi nāgaḥ // MSpv_4.63 //",
  "GK19maghspvu:677": "prāleyaśītalamacaleśvaramīśvaro 'pi sāndrabhacarmavasanāvaraṇādhiśete /",
  "GK19maghspvu:678": "sarvartunivṛttikare nivasannupaiti na dvandvaduḥkhamiha kiñcidakiñcano 'pi // MSpv_4.64 //",
  "GK19maghspvu:679": "navanagavanalekhāśyāmadhyābhirābhiḥ sphaṭikakaṭakabhūmināṭayatyeṣa śailaḥ /",
  "GK19maghspvu:680": "ahiparikarabhājo bhāsmanairaṅgarāgair adhigatadhavalimnaḥ śūlapāṇerabhikhyām // MSpv_4.65 //",
  "GK19maghspvu:681": "dadhadbhirabhitastaṭau vikacavārijāmbūnadair vinoditadinaklamāḥ kṛtarucaścajāmbūnadaiḥ /",
  "GK19maghspvu:682": "niṣevya madhu mādhavāḥ sarasamatra kādambaraṃ haranti rataye rahaḥ priyatamāṅgakādambaram // MSpv_4.66 //",
  "GK19maghspvu:683": "darpaṇanirmalāsu patite ghanatimiramuṣi jyotiṣi raupyabhittiṣu puraḥ pratiphalati muhuḥ /",
  "GK19maghspvu:684": "vrīḍamasaṃṃmukho 'pi ramaṇairapahṛtavasanāḥ khāñcanakandarāsu taruṇīriha nayati raviḥ // MSpv_4.67 //",
  "GK19maghspvu:685": "anukṛtiśikharaughaśrībhirabhyagate 'sau tvayi sarabhasamabhyuttiṣṭhatīvādriruccaiḥ /",
  "GK19maghspvu:686": "drutamarudupanunnairunnamadbhiḥ sahelaṃ haladharaparidhānaśyāmalairambuvāhaiḥ // MSpv_4.68 //",
  "GK19maghspvu:687": "itthaṃ vyalīkāḥ priyatamā iva so 'vyalīkaḥ śuśrāva sūtatanayasya tadā vyalīkāḥ /",
  "GK19maghspvu:688": "rantuṃ nirantaramiyeṣa tato 'vasāne tāsāṃ girau ca vanarājipaṭaṃ vasāne // MSpv_5.1 //",
  "GK19maghspvu:689": "taṃ sa dvipendratulitātulatuṅgaśṛṅgam abhyullasatkadalikāvanarājimuccaiḥ /",
  "GK19maghspvu:690": "vistāraruddhavasudho 'nvacalaṃ cacāla lakṣmīṃ dadhatpratigireralaghurbalaughaḥ // MSpv_5.2 //",
  "GK19maghspvu:691": "bhāsvatkaravyatikarollasitāmbarāntas tāpatrapā iva mahājanadarśanena /",
  "GK19maghspvu:692": "saṃvivyurambaravikāsi camūsamutthaṃ pṛtvīrajaḥ karabhakaṇṭhakaḍāramāśaḥ // MSpv_5.3 //",
  "GK19maghspvu:693": "āvartinaḥ śubhaphalapradaśuktiyuktāḥ saṃpannadevamaṇayo bhṛtarandhrabhāgāḥ /",
  "GK19maghspvu:694": "aśvāḥ pyadhurvasumatīmatirocamānās tūrṇaṃ payodhaya ivormibhirāpatatantaḥ // MSpv_5.4 //",
  "GK19maghspvu:695": "ārakṣamagnamavamatya sṛṇiṃ śitāgram ekaḥ palāyata javena kṛtārtanādaḥ /",
  "GK19maghspvu:696": "anyapunarmuhurudaplavatāstabhāram anyonyataḥ pathi batābibhātamibhoṣṭrau // MSpv_5.5 //",
  "GK19maghspvu:697": "āyāstamaikṣata janaśacaṭulāgrapādaṃ gacchantamuccalitacāmaracārumaśvam /",
  "GK19maghspvu:698": "nāgaṃ punarmṛdu salīlanimīlitākṣaṃ sarvaḥprayaḥ khalu bhavatayanurūpaceṣṭaḥ // MSpv_5.6 //",
  "GK19maghspvu:699": "trastaḥ samastajanahāsakaraḥ kareṇos tāvatkharaḥ prakharamullalayāñcakāra /",
  "GK19maghspvu:700": "yāvaccalāsanavilolanitambabimbavisrastavastramavarodhavadhūḥ papāta // MSpv_5.7 //",
  "GK19maghspvu:701": "śailopaśalyanipatadrathanemidhārāniṣpiṣṭaniṣṭhuraśilātalacūrṇagarbhāḥ /",
  "GK19maghspvu:702": "bhūreṇavonabhasi naddhapayodacakrāś cakravadaṅgaruhadhūmraruco visasruḥ // MSpv_5.8 //",
  "GK19maghspvu:703": "udytkṛśānuśakaleṣu surābhighātād bhūmīsamāyātaśilāphalakācitaiṣu /",
  "GK19maghspvu:704": "parntavartmasu vcakramire mahāśvāḥ śailasya dardurapuṭāniva vādayantaḥ // MSpv_5.9 //",
  "GK19maghspvu:705": "tejonirodhasamatāvahitena yantrā samaykkaśātrayavicāravātā niyuktaḥ /",
  "GK19maghspvu:706": "ārāṭṭajaścaṭulaniṣṭhurapātamuccaiś citraṃ cakāra padamardapulāyitena // MSpv_5.10 //",
  "GK19maghspvu:707": "nīhārajālamālinaḥ punaruktasāndrāḥ kurnvadhūjanavilocanapakṣmamālāḥ /",
  "GK19maghspvu:708": "kṣuṇṇaḥ kṣaṇaṃ yadubalairdivamātitāṃsuḥ pāṃśurdisāṃ mukhamatutthayadutthito 'dreḥ // MSpv_5.11 //",
  "GK19maghspvu:709": "ucchidya vidviṣa iva prasrabhaṃ mṛgendrān indrānujācarabhūtapatayo 'dhyavātsuḥ /",
  "GK19maghspvu:710": "vanyebhamastakanikhātanakhāgrayamuktamuktāphalaprakarabhāñji guhāgṛhāṇi // MSpv_5.12 //",
  "GK19maghspvu:711": "vibhrāṇayā bahalayāvakaṅkapiṅkapicchāvacūḍāmanumādhavamāsa jagmuḥ /",
  "GK19maghspvu:712": "cañcvagradaṣṭacaṭulāhitapatākayānye svāvāsabhāgamuragāśanaketuyaṣṭyā // MSpv_5.13 //",
  "GK19maghspvu:713": "chāyāmapāsya mahatīmapi vartamānām āgāminīṃ jagṛhire janatāsrūṇām /",
  "GK19maghspvu:714": "sarvo hi nopāgatamapyapacīyamānaṃ vardhiṣṇumāśrayamanāgatamabhyupaiti // MSpv_5.14 //",
  "GK19maghspvu:715": "agragatena vasatiṃ parigṛhya ramyām āpātyasainikanirākarāṇākulena /",
  "GK19maghspvu:716": "yānto 'nyataḥ plutakṛtasvaramāśu dūrād udbāhunā juhuvavire muhurātmavargyāḥ // MSpv_5.15 //",
  "GK19maghspvu:717": "siktā ivāmṛtarasena muhurjanānāṃ klānticchido vanavanaspatayastadānīm /",
  "GK19maghspvu:718": "śākhāvasaktavasanābharaṇābhirāmāḥ kalpadrumaiḥ saha vicitraphalairvirejuḥ // MSpv_5.16 //",
  "GK19maghspvu:719": "yānājjanaḥ parijanairavatāryamāṇā rājñīrnarāpanayanākulasauvidallāḥ /",
  "GK19maghspvu:720": "srastāvaguṇṭhanapaṭāḥ kṣaṇalakṣyamāṇavakraśriyaḥ sabhayakautukamīkṣate sma // MSpv_5.17 //",
  "GK19maghspvu:721": "kaṇṭhāvasaktamṛdubāhulatāturaṅgād rājāvarodhanavadhūravatārayantaḥ /",
  "GK19maghspvu:722": "āliṅganānyadhikṛtāḥ sphuṭamāpureva gaṇḍasthalīḥ śucitayā na cucumburāsām // MSpv_5.18 //",
  "GK19maghspvu:723": "dṛṣṭveva nirjatakalāpabharāmadhastād vyākīrṇamānyakabarāṃ kabarīṃ taruṇyāḥ /",
  "GK19maghspvu:724": "prādudruvatsapadi candrakavāndrumāgrāt saṃgharṣiṇā saha guṇābhyadhikairdurāpam // MSpv_5.19 //",
  "GK19maghspvu:725": "rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ /",
  "GK19maghspvu:726": "bhūbharturāyata nirantarasaṃnivṛṣṭāḥ pādā ivābhivabhurāvalayo rathānām // MSpv_5.20 //",
  "GK19maghspvu:727": "chāyāvidhāyibhiranujjhitabhūtiśobhair ucchrāyibhirbahalapāṭaladhāturāgaiḥ /",
  "GK19maghspvu:728": "dūṣyairapi kṣitibhṛtāṃ dviradairudāratārāvalīviracanairvyarucannivāsāḥ // MSpv_5.21 //",
  "GK19maghspvu:729": "utkṣaptapaṭakāntaralīyamānam andānilapraśamitaśramagharmatoyaiḥ /",
  "GK19maghspvu:730": "durvāpratānasahajāstaraṇeṣu bheje nidrasukhaṃ vasanasadmasu rājadāraiḥ // MSpv_5.22 //",
  "GK19maghspvu:731": "prasvedavārisaviśeṣaviṣaktamaṅge kūrpāsakaṃ kṣatanakhakṣatamutkṣipantī /",
  "GK19maghspvu:732": "āvirbhavadvanapayodharabāhumūlā śātodarī yuvadṛśāṃ kṣaṇamutsavo 'bhūt // MSpv_5.23 //",
  "GK19maghspvu:733": "yāvatsa eva samayaḥ samameva tāvad avyākulāḥ paṭamayānyabhito vitatya /",
  "GK19maghspvu:734": "paryāpatatkrayikalokamagaṇyapaṇyapūrṇapaṇā viṇuno vipaṇīrvibhejuḥ // MSpv_5.24 //",
  "GK19maghspvu:735": "alpaprayojanakṛtorutaraprayātasair udgūrṇaloṣṭaguḍaiḥ parito 'nuviddham /",
  "GK19maghspvu:736": "udyātamudratamanokahajhālamadhyād anyāḥ śaśaṅguṇamanalpamavannavāpa // MSpv_5.25 //",
  "GK19maghspvu:737": "trāsākulaḥ paripatanparito niketān puṃbhirna kaiścidapi dhanvabhiranvabandhi /",
  "GK19maghspvu:738": "tasthau tathāpi na mṛgaḥ kvacidaṅganānām ākarṇapūrṇanayaneṣuhatekṣaṇaśrīḥ // MSpv_5.26 //",
  "GK19maghspvu:739": "āstīrṇatalparacitāvāsathaḥ kṣaṇena veśayājanaḥ kṛtanavakarmakāmyaḥ /",
  "GK19maghspvu:740": "khinnānakhinnamatirāpatato manuṣyān pratyagrahīcciraniviṣṭa ivopacāraiḥ // MSpv_5.27 //",
  "GK19maghspvu:741": "sasnuḥ payaḥ papuranenijurambarāṇi jakṣurbisaṃ dhṛtavikāsibhisaprasūnā /",
  "GK19maghspvu:742": "sainyāḥ śriyāmanupabhoganirarthakatvadoṣapravādamamṛjannaganimangānām // MSpv_5.28 //",
  "GK19maghspvu:743": "nābhihradaiḥ parigṛhītarayāṇi nimnaiḥ satrīṇāṃbṛhajjaghanasetunivāritāni /",
  "GK19maghspvu:744": "jagmurjalāni jalamuḍḍakavādyavalguvalgaddhanastanataṭaskhalitāni mandam // MSpv_5.29 //",
  "GK19maghspvu:745": "ālolapuṣkaramukhollasitairabhīkṣṇamukṣāṃbabhūvurabhitovapurambuvarṣaiḥ /",
  "GK19maghspvu:746": "svedāyata śvasitanirastavegamugdhamūrdhanyaratnanikarairiva hāstikāni // MSpv_5.30 //",
  "GK19maghspvu:747": "ye pakṣiṇaḥ prathamamambunidhiṃ gatāste ye 'pīndrapāṇitulāyudhalūnapakṣāḥ /",
  "GK19maghspvu:748": "tejagmuradripatayaḥ sarasīrvigāḍhum ākṣiptaketukuthasainyagajacchalena // MSpv_5.31 //",
  "GK19maghspvu:749": "ātmānameva jaladheḥ pratibimbitāṅgam ūrmau mahatyabhimukhāpātitaṃ nirīkṣya /",
  "GK19maghspvu:750": "krodhādadhāvadapabhīrabhihantumanyanāgābhiyukta iva yuktamaho mahebhaḥ // MSpv_5.32 //",
  "GK19maghspvu:751": "nādātumanyakarimuktamadāmbutiktaṃ dhūtāṅkuśena na vihātumapīcchatāmbhaḥ /",
  "GK19maghspvu:752": "ruddhe gajena saritaḥ saruṣāvatāre riktodapātrakaramāsta ciraṃ janaughaḥ // MSpv_5.33 //",
  "GK19maghspvu:753": "panthānamāśu vijahīhi puraḥ stanau te paśyanpratidvaradakumbhaviśaṅgicetāḥ /",
  "GK19maghspvu:754": "stamberamaḥ pāriṇinaṃsurāvupaiti ṣiṅgairagadyata sasaṃbhramameva kācit // MSpv_5.34 //",
  "GK19maghspvu:755": "kīrṇaṃ śanairanukapolamanekapānāṃ hastaurvigāḍhamadatāparujaḥ śamāya /",
  "GK19maghspvu:756": "ākarṇamullasitamambu vikāśikāśanīkāśamāpa samatāṃ sitacāmarasya // MSpv_5.35 //",
  "GK19maghspvu:757": "gaṇḍūṣamujjhitavatā payasaḥ saroṣaṃ nāgena labdhaparavāraṇamārutena /",
  "GK19maghspvu:758": "ambhodhirodhasi pṛthupratimānabhāgaruddhorudantamusalaprasaraṃ nipete // MSpv_5.36 //",
  "GK19maghspvu:759": "dānandadattayapi jalaiḥ sahasādhirūḍhe ko vidyamānagatirāsitumutsahate /",
  "GK19maghspvu:760": "yaddantinaḥ kaṭakaṭāhataṭānmimaṅkṣor maṅkṣūdapāti paritaḥ paṭalairasīnām // MSpv_5.37 //",
  "GK19maghspvu:761": "antarjalaughamavagāḍhavataḥ kapolau hitvā kṣaṇaṃ vitatapakṣatirantarīkṣe /",
  "GK19maghspvu:762": "dravyaśrayeṣvapi gaṇeṣu rarāja nīlo varṇaḥ pṛthaggata ivāligaṇo gajasya // MSpv_5.38 //",
  "GK19maghspvu:763": "saṃsarpibhiḥ payasi gairikareṇurāgair ambhojagarbharasasāṅganiṣaṅgiṇā ca /",
  "GK19maghspvu:764": "krīḍopabhogamanubhūya sarinmahebhāv anyonyavastraparivartamiva vyadhattām // MSpv_5.39 //",
  "GK19maghspvu:765": "yāṃ candrakairmadajalasya mahānadīnāṃ netraśriyaṃ vikasato vidadhurgajendrāḥ /",
  "GK19maghspvu:766": "tāṃ pratyavāpuravilambitamuttaranto dhautāṅgalagnanavanīlapayojavastraiḥ // MSpv_5.40 //",
  "GK19maghspvu:767": "pratyanyadanti niśitāṅguśadūrabhinnaniryāṇaniryadasṛjaṃ calitaṃ nipādī /",
  "GK19maghspvu:768": "roddhuṃ mahebhaparivraḍhimānamāgād ākrantito na vaśameti mahānparasya // MSpv_5.41 //",
  "GK19maghspvu:769": "sevyo 'pi sānunayamākalanāya yantrā nītena vanyakaridānakṛtādhivāsaḥ /",
  "GK19maghspvu:770": "nābhāji kevalamabhāji gajena śākhī nānyasya gandhamapi mānabhataḥ sahante // MSpv_5.42 //",
  "GK19maghspvu:771": "adrīndukuñcacarakuñjaragaṇḍakāṣasaṃkrāntadānapayaso vanapādapasya /",
  "GK19maghspvu:772": "senāgajena mathitasya nijaprasūnair mamle yathāgatamagāmi kulairalīnām // MSpv_5.43 //",
  "GK19maghspvu:773": "noccairyadā tarutaleṣu mamustadānīm ādhoraṇairabhihitāḥ pṛthumūlaśākhāḥ /",
  "GK19maghspvu:774": "bandhāya cicchiduribhāstarasātmanaiva naivātmanīnamatha vā kriyate madāndhaiḥ // MSpv_5.44 //",
  "GK19maghspvu:775": "uṣṇoṣṇaśīkarasṛjaḥ prabaloṣmaṇo 'ntarutphullanīlanalinodaratulyabhāsaḥ /",
  "GK19maghspvu:776": "ekānvaśālaśiraso haricandaneṣu nāgānbabandhurapārānmanujā nirāsuḥ // MSpv_5.45 //",
  "GK19maghspvu:777": "kaṇḍūyataḥ kaṭubhuvaṃ kariṇo madena skandhaṃ sugandhimanulīnavatā nagasya /",
  "GK19maghspvu:778": "sthūlendranīlaśakalāvalikomalena kaṇaṭheguṇatvamalīnāṃ valayena bheje // MSpv_5.46 //",
  "GK19maghspvu:779": "nirdhūtavītamapi bālakamullalantaṃ yantā krameṇa parisāntvanatarjanābhiḥ /",
  "GK19maghspvu:780": "śikṣāvaśena śanakairvaśamānināya śāśtraṃ hi niścitadhiyāṃ kva na siddhameti // MSpv_5.47 //",
  "GK19maghspvu:781": "stambhaṃ mahāntamucitaṃ sahasā mumoca dānaṃ dadāvatitarāṃ sarasāgrahastaḥ /",
  "GK19maghspvu:782": "baddhaparāṇi parito nigaḍāneyalāvīt svātantryamujvalamavāpa kareṇurājaḥ // MSpv_5.48 //",
  "GK19maghspvu:783": "jajñe janairmukulitatākṣamanādadāne saṃrabdhahastipakaniṣṭuracodanābhiḥ /",
  "GK19maghspvu:784": "gambhīravedini puraḥ kavalaṃ karīndre mando 'pi nāma na mahānavagṛhya sādhyaḥ // MSpv_5.49 //",
  "GK19maghspvu:785": "kṣiptaṃ puro na jagṛhe muhurikṣukāṇḍaṃ nāpekṣate sma nikaṭopagatāṃ kareṇuṃ /",
  "GK19maghspvu:786": "sasmāra vāraṇapatiḥ parimīlitākṣam icchāvihāravanavāsamahotsavanām // MSpv_5.50 //",
  "GK19maghspvu:787": "duḥkhena bhojayitumāśayitā śaśāka tuṅgāgrakāyamanamantamanādareṇa /",
  "GK19maghspvu:788": "utkṣiptahastataladattavidhānapiṇḍasnehasruti snapitabāhuribhādhirājam // MSpv_5.51 //",
  "GK19maghspvu:789": "śuklāṃśukoparacitāni nirantarābhir veśmani rasmivitatāni narādhipānām /",
  "GK19maghspvu:790": "candrākṛtāni gajamaṇaḍalikābhiruccair nīlābhrapaṅktipariveṣamivādhijagmuḥ // MSpv_5.52 //",
  "GK19maghspvu:791": "gatyūnamargagatayo 'pi gatorumārgāḥ svairaṃ samācakṛṣire bhuvi vellanāya /",
  "GK19maghspvu:792": "darpodayollasitaphenajalānusārasaṃlakṣyapalyayanavardhrapadāsturaṅgāḥ // MSpv_5.53 //",
  "GK19maghspvu:793": "ājighrati praṇatamūrdhani bāhlaje 'śve tisyāṅgasaṅgamasukhānubhavotsukāyāḥ /",
  "GK19maghspvu:794": "nāsāvirokapavanollasitaṃ tanīyo romāñcatāmiva jagāma rajaḥ pṛthivyāḥ // MSpv_5.54 //",
  "GK19maghspvu:795": "hemnaḥ sthalīṣu paritaḥ parivṛtya vājī dhunvanvapuḥ pravitatāyatakeśapaṅktiḥ /",
  "GK19maghspvu:796": "jvalākaṇāruṇarucā nikareṇareṇoḥ śeṣeṇatejasaḥ ivollasatā rarāja // MSpv_5.55 //",
  "GK19maghspvu:797": "dantālikādharaṇaniścalapāṇiyugmam ardhodito haririvodayaśailamūrdhnaḥ /",
  "GK19maghspvu:798": "stokena nākramata vallabhapālamuccaiḥ śrīvṛkṣakī puruṣakonnamitāgrakāyaḥ // MSpv_5.56 //",
  "GK19maghspvu:799": "reje janaiḥ snapanasāndratarārdramūrtir devairivānimiṣaddṛṣṭibhirīkṣyamāṇaḥ /",
  "GK19maghspvu:800": "śrīsaṃnidhānaramaṇīyataro 'śva uccair uccaiśravā jalanidheriva jātamātraḥ // MSpv_5.57 //",
  "GK19maghspvu:801": "aśrāvi bhūmipatibhiḥ kṣaṇavītanidrair aśnunpuro haritakaṃ mudamādadhānaḥ /",
  "GK19maghspvu:802": "grīvāgralolakalakiṅgiṇīkānināda miśraṃ dadhaddaśanacarcuraśabdamaśvaḥ // MSpv_5.58 //",
  "GK19maghspvu:803": "utkhāya darpacalitena sahaiva rajjvā kīlaṃ prayatnaparamānavadurgraheṇa /",
  "GK19maghspvu:804": "ākulyakāri kaṭakasturageṇa tūrṇam aśveti vidrutamanudrutāśvamanyam // MSpv_5.59 //",
  "GK19maghspvu:805": "avyākulaṃ prakṛtamuttaradheyakarma dhārāḥ prasādhayituvyatikīrṇarūpāḥ /",
  "GK19maghspvu:806": "siddhaṃ mukhe navasu vāthiṣu kaścidaśvaṃ valgāvibhāgakuśalo gamayāṃbabhūva // MSpv_5.60 //",
  "GK19maghspvu:807": "muktāsṛṇāni paritaḥ kacakaṃ carantas truṭyādvitānatanikāvyatiṣaṅgabhājaḥ /",
  "GK19maghspvu:808": "sasruḥ saroṣaparicārakavāryamāṇā damāñcalaskhalitalolapadaṃ turaṅgāḥ // MSpv_5.61 //",
  "GK19maghspvu:809": "uttīrṇabhāralaghunāpyalaghūlapaughasauhityaniḥsahatareṇa taroradhastāt /",
  "GK19maghspvu:810": "romanthamantharacaladgurusāsnamāsāṃcakre nīmīladalasekṣaṇamaukṣakeṇa // MSpv_5.62 //",
  "GK19maghspvu:811": "mṛtpiṇḍaśekharitakoṭibhirardhacandraṃ śṛṅgai śikhāgragatalakṣmamalaṃ hasadbhiḥ /",
  "GK19maghspvu:812": "ucchṛṅgitānyavṛṣabhā saritāṃ nadanto rodhāṃsi dhīramapacaskirire mahokṣāḥ // MSpv_5.63 //",
  "GK19maghspvu:813": "medasvinaḥ sarabhasopagatānabhīkān bhaṅkatvā parānanaḍuho muhurāhavena /",
  "GK19maghspvu:814": "ūrjasvalena surabhīranuniniḥsapatnaṃ jagme jayoddhuraviśālaviṣāṇamukṣṇā // MSpv_5.65 //",
  "GK19maghspvu:815": "bibhrāṇamāyatimatīmavṛthā śirodhiṃ pratyagratāmatirasāmadhikaṃ dadhanti /",
  "GK19maghspvu:816": "loloṣṭramauṣṭrakamudagramukhaṃ tarūṇām abhraṃlihāni lilihe navapallavāni // MSpv_5.64 //",
  "GK19maghspvu:817": "sārdhaṃ kathañciducitaiḥ picumardapattrair āsyāntarālagatamāmradalaṃ mradīyaḥ /",
  "GK19maghspvu:818": "dāserakaḥsapadi saṃvalitaṃ niṣādair vipraṃ purā patagarāḍiva nirjagāra // MSpv_5.66 //",
  "GK19maghspvu:819": "spaṣṭaṃ bahiḥ sthitavaterapi nivedayantaś ceṣṭāviśeṣamanujīvijanāya rājñām /",
  "GK19maghspvu:820": "vaitālikāḥ sphuṭapadaprakaṭārthamuccair bhogāvalīḥ kalagiro 'vasareṣu peṭhuḥ // MSpv_5.67 //",
  "GK19maghspvu:821": "unnamratāmrapaṭamaṇḍapamaṇḍitaṃ tadānīlananāgakulasaṃkulamābabhāse /",
  "GK19maghspvu:822": "saṃdhyāśubhinnaghanakarburitāntarīkṣalakṣmīviḍambi śiviraṃ śivakīrtanasya // MSpv_5.68 //",
  "GK19maghspvu:823": "dharasyoddhartāsitvamitinanu sarvatra jagati pratītastatkiṃ māmatibharamadhaḥ prāpipāyiṣuḥ /",
  "GK19maghspvu:824": "upālabdhevoccairgiripatiriti śrīpatimasau balākrāntaḥ kraḍaddviradamathitorvīruharavaiḥ // MSpv_5.69 //",
  "GK19maghspvu:825": "atha riraṃsumamuṃ yugapadgirau kṛtayathāsvataruprasavaśriyā /",
  "GK19maghspvu:826": "ṛtugaṇena niṣevitumādadhe bhuvi padaṃ vipadantakṛtaṃ satāṃ // MSpv_6.1 //",
  "GK19maghspvu:827": "navapalāśapalāśavanaṃ puraḥ sphuṭasphaṭaparāgatapaṅgajam /",
  "GK19maghspvu:828": "mṛdulatāntalatāntamalokayatsa surabhiṃ sumanobharaiḥ // MSpv_6.2 //",
  "GK19maghspvu:829": "vilulitālakasaṃhṛtirāmṛśanmṛgadṛśāṃ śramavāri lalāṭajam /",
  "GK19maghspvu:830": "tanutaraṅgatatiṃ sarasāṃ dalatkuvalayaṃ valayanmarudāvavau // MSpv_6.3 //",
  "GK19maghspvu:831": "tulayati sma vilocanatārakāḥ kurabakastabakavyatiṣahkiṇi /",
  "GK19maghspvu:832": "guṇavadāśrayalabdhaguṇodadaye mālinimālini mādhavayoṣitāṃ // MSpv_6.4 //",
  "GK19maghspvu:833": "sphuṭamivojvalakāñcakāntibhiryutamaśokamaśobhata campakaiḥ /",
  "GK19maghspvu:834": "virahiṇāṃ hṛdayasya bhidābhṛtaḥ kapiśitaṃ piśitaṃ madanāgninā // MSpv_6.5 //",
  "GK19maghspvu:835": "smarāhutāśanamurmuracūrṇatāṃ dadhurivāmravanasya rajaḥkaṇāḥ /",
  "GK19maghspvu:836": "nipātitāḥ paritaḥ pathikavrajānupari te paritepurato bhṛśam // MSpv_6.6 //",
  "GK19maghspvu:837": "ratipatiprahiteva kṛtakrudhaḥ priyatameṣu vadhūranunāyikā /",
  "GK19maghspvu:838": "bakulapuṣparasāsavapeśaladhvaniragānniragāt madhupāvaliḥ // MSpv_6.7 //",
  "GK19maghspvu:839": "priyasakhīsadṛśaṃ pratibodhitāḥ kimapi kāmyagirā parapuṣṭayā /",
  "GK19maghspvu:840": "priyatamāya vapurgurumatsaracchidurayāduranāciṃ aṅganāḥ // MSpv_6.8 //",
  "GK19maghspvu:841": "madhukarairapavādakarairiva smṛtibhuvaḥ pathikāḥ hariṇā iva /",
  "GK19maghspvu:842": "kalatayā vacasaḥ parivādinīsvarajitā vaśamāyayuḥ // MSpv_6.9 //",
  "GK19maghspvu:843": "samabhisṛtya rasādavalambitaḥ pramadayā kusumāvacicīrṣayā /",
  "GK19maghspvu:844": "avinamanna rarājavṛthoccakairanṛtayā nṛtayā vanapādapaḥ // MSpv_6.10 //",
  "GK19maghspvu:845": "idamapāsya virāgi parāgīralikadambakamamburuhāṃ tatīḥ /",
  "GK19maghspvu:846": "stanabhareṇa jitastabakānamannavalate valate 'bhimukhaṃ tava // MSpv_6.11 //",
  "GK19maghspvu:847": "surabhiṇiśvasite dadhatastṛṣaṃ navasudhāmadhure ca tavādhare /",
  "GK19maghspvu:848": "alamaleriva gandharasāvamū mama na saumanasau manaso mude // MSpv_6.12 //",
  "GK19maghspvu:849": "iti gadantamanantaramaṅganā bhujayugonnamanoccatarastanī /",
  "GK19maghspvu:850": "praṇayinaṃ rabhasādudaraśriyā valibhayādalibhayādiva sasvaje // MSpv_6.13 //",
  "GK19maghspvu:851": "vadanasaurabhalobhaparibhramadbhramarasaṃbhramasaṃbhṛtaśobhayā /",
  "GK19maghspvu:852": "calitayā vidadhe kalamekhalākalakalo 'lakaloladṛśānyayā // MSpv_6.14 //",
  "GK19maghspvu:853": "ajagaṇan gaṇaśaḥ priyamagrataḥ praṇatamapyabhimānitayā na yāḥ /",
  "GK19maghspvu:854": "sati madhāvabhavanmadanavyathā vidhuritā dhuritāḥ kukurastriyaḥ // MSpv_6.15 //",
  "GK19maghspvu:855": "kusumakārmukakārmukasaṃhitadrutaśilīmukhakhaṇḍitavigrahāḥ /",
  "GK19maghspvu:856": "maraṇamapyaparāḥ pratipedire kimu muhurmuhurgatabhartṛkāḥ // MSpv_6.16 //",
  "GK19maghspvu:857": "rurudhiṣā vadanāmburuhaśriyaḥ sutanu satmalaṅkaraṇāya te /",
  "GK19maghspvu:858": "tadapi samprati sannihite madhāvadhigamaṃ dhigamaṅgalamaśruṇaḥ // MSpv_6.17 //",
  "GK19maghspvu:859": "tyajati kaṣṭāmasāvacirādasūn virahavedanayetyaghaśaṅgibhiḥ /",
  "GK19maghspvu:860": "priyatayā gaditāstvayi bāndhavairavitathā vitathāḥ sakhi mā giraḥ // MSpv_6.18 //",
  "GK19maghspvu:861": "na khalu dūragato 'pyadhivartate mahamasāviti bandhutayoditaiḥ /",
  "GK19maghspvu:862": "praṇayino niśamayya vadhūrbahiḥ svaramṛtairamṛtairiva nirvavau // MSpv_6.19 //",
  "GK19maghspvu:863": "madhurayā madhubodhitamādhavīmadhusamṛddhisamedhitamedhayā /",
  "GK19maghspvu:864": "madhukarāṅganayā muhurunmadadhvanibhṛtā nibhṛtākṣaramujjage // MSpv_6.20 //",
  "GK19maghspvu:865": "aruṇitākhiśailavanā muhurvidadhatī pathikān paritāpinaḥ /",
  "GK19maghspvu:866": "vikacakiṃśukasaṃhatiruccakairudavahaddavahavyavahaśriyam // MSpv_6.21 //",
  "GK19maghspvu:867": "ravituraṅgatanūruhatulyatāṃ dadhati yatra śirīṣarajorucaḥ /",
  "GK19maghspvu:868": "upayayau vidadhannavamallikāḥ śucirasau cirasaurabhasaṃpadaḥ // MSpv_6.22 //",
  "GK19maghspvu:869": "dalitakomalapāṭalakuḍmale nijavadhūśvasitānuvidhāyini /",
  "GK19maghspvu:870": "maruti vāti vilāsibhirunmadabhramadalau madalaulyamupādade // MSpv_6.23 //",
  "GK19maghspvu:871": "nidadhire dayitorasi tatkṣaṇaspanavārituṣārabhṛtaḥ stanāḥ /",
  "GK19maghspvu:872": "sarasacandanareṇuranukṣaṇaṃ vicakare ca kareṇa varorubhiḥ // MSpv_6.24 //",
  "GK19maghspvu:873": "sphuradadhīrataḍinnayanā muhuḥ priyamivāgalitorupayodharā /",
  "GK19maghspvu:874": "jaladharāvalirapratipālitasvasamayā samayāñjagatīdharam // MSpv_6.25 //",
  "GK19maghspvu:875": "gajakadambakamecakamuccakairnabhasi vīkṣya navāmbudamambare /",
  "GK19maghspvu:876": "abhisasāra na vallabhamaṅganā na cakame ca kamekarasaṃ rahaḥ // MSpv_6.26 //",
  "GK19maghspvu:877": "anuyayau vividhopalakuṇḍaladyutivitānakasaṃvalitāṃśukam /",
  "GK19maghspvu:878": "dhutatanurvalayasya payomucaḥ śabalimā balimānamuṣo vapuḥ // MSpv_6.27 //",
  "GK19maghspvu:879": "drutasamīracalaiḥ kṣaṇalakṣitavyavahitā viṭapairiva mañjarī /",
  "GK19maghspvu:880": "natatamālanibhasya nabhastaroracirarocirarocata vāridaiḥ // MSpv_6.28 //",
  "GK19maghspvu:881": "paṭalamambumucāṃ pathikāṅganā sapadi jīvitasaṃśayameṣyatī /",
  "GK19maghspvu:882": "sanayanāmbusakhījana saṃbhramādvidhurabandhurabandhuramaikṣata // MSpv_6.29 //",
  "GK19maghspvu:883": "pravasataḥ sutarāmudakampayadvilakandalakampanalālitaḥ /",
  "GK19maghspvu:884": "namayati sma vanāni manasvinījananamano ghanamārutaḥ // MSpv_6.30 //",
  "GK19maghspvu:885": "jaladapaṅktiranartayadunmadaṃkalavilāpi kalāpikadambakam /",
  "GK19maghspvu:886": "kṛtasamārjanamardalamaṇḍaladhvanijayā nijayā svanasaṃpadā // MSpv_6.31 //",
  "GK19maghspvu:887": "navakadambajo 'ruṇitāmbarairadhipurandhri śilīndhrasugandhibhiḥ /",
  "GK19maghspvu:888": "manasi rāgavatāmanurāgitā navanavā vanavāyubhirādadhe // MSpv_6.32 //",
  "GK19maghspvu:889": "śamitatāpamapoḍhamahīrajaḥ prathamabindubhirambumuco 'mbhasāṃ /",
  "GK19maghspvu:890": "praviralairacalāṅganamaṅganājanasugaṃ na sugandhi na cakrire // MSpv_6.33 //",
  "GK19maghspvu:891": "dviradavalakṣamalakṣyata sphuritabhṛṅgamṛcchavi ketakam /",
  "GK19maghspvu:892": "ghanaghanaughavighaṭṭanayā divaḥ kṛśasikhaṃ śaśikhaṇḍamiva cyutam // MSpv_6.34 //",
  "GK19maghspvu:893": "dalitamauktikacūrṇavipāṇḍavaḥ sphuritanirjharaśīkaracāravaḥ /",
  "GK19maghspvu:894": "kuṭajapuṣpaparāgakaṇāḥ sphuṭaṃ vidadhire dadhireṇuviḍambanām // MSpv_6.35 //",
  "GK19maghspvu:895": "navapayaḥkaṇakomalamālatīkusumasaṃtatisaṃtatasaṅgibhiḥ /",
  "GK19maghspvu:896": "pracalitoḍunibhaiḥ paripāṇḍimāḥ śubharajobharajo 'libhirādade // MSpv_6.36 //",
  "GK19maghspvu:897": "nijarajaḥ paṭavāsamivākiraddhṛtapaṭopamavārimucāṃ diśāṃ /",
  "GK19maghspvu:898": "priyaviyuktavadhūjanacetasāmanavanī navanīpavanāvaliḥ // MSpv_6.37 //",
  "GK19maghspvu:899": "praṇayakopabhṛto 'pi parāṅmukhāḥ sapadi vāridharāravabhīravaḥ /",
  "GK19maghspvu:900": "praṇayinaḥ parirabdhumathāṅganā vavalire valirecitamadhyamāḥ // MSpv_6.38 //",
  "GK19maghspvu:901": "vigatarāgaguṇo 'pi jano na kaścalati vāti payodanabhasvati /",
  "GK19maghspvu:902": "abhihite 'libhirevamivoccakairananṛte nanṛte navapallavaiḥ // MSpv_6.39 //",
  "GK19maghspvu:903": "aramayan bhavanādaciradyuteḥ kila bhayādamapayātumanicchavaḥ /",
  "GK19maghspvu:904": "yadunarendragaṇaṃ taruṇāgaṇāstamatha manmathamantharabhāṣiṇaḥ // MSpv_6.40 //",
  "GK19maghspvu:905": "dadatamantaritāhimadīdhitiṃ khagakulāya kulāyanilāyitām /",
  "GK19maghspvu:906": "jaladakālamabodhakṛtaṃ diśāmaparāthāpa rathavayavāyudhaḥ // MSpv_6.41 //",
  "GK19maghspvu:907": "sa vikacotpalacakṣuṣamaikṣata kṣitibhṛto 'ṅagagatāṃ dayitāmiva /",
  "GK19maghspvu:908": "śaradamacchagaladvasanopamākṣamadhanāmaghanāśanakīrtanaḥ // MSpv_6.42 //",
  "GK19maghspvu:909": "jagati naiśamaśītakaraḥ karairviyati vāridavṛndamayaṃ tamaḥ /",
  "GK19maghspvu:910": "jalajarājiṣu naindramadidravanna mahatāmahatāḥ kva ca nārayaḥ // MSpv_6.43 //",
  "GK19maghspvu:911": "samaya eva karoti balābalaṃ praṇigatavanta itīva śarīriṇām /",
  "GK19maghspvu:912": "śaradi haṃsaravāḥ paruṣīkṛtasvaramayūramayū ramaṇīyatām // MSpv_6.44 //",
  "GK19maghspvu:913": "tanuruhāṇi puro vijitadhvanerdhavalapakṣavihaṅgamakūjitaiḥ /",
  "GK19maghspvu:914": "jagalurakṣamayeva śikhaṇḍinaḥ paribhavo 'ribhavo hi suduḥsahaḥ // MSpv_6.45 //",
  "GK19maghspvu:915": "anuvanaṃ vanarājivadhūmukhe bahalarāgajavādharacāruṇi /",
  "GK19maghspvu:916": "vikacabāṇavalayo 'dhikaṃ rurucire rucirekṣaṇavibhramāḥ // MSpv_6.46 //",
  "GK19maghspvu:917": "kanakabhaṅgapiśaṅgadalairdadhe sarajasāruṇakeśaracārubhiḥ /",
  "GK19maghspvu:918": "priyavimānitamānavatīruṣāṃ nirasanairasanairavṛthārthatā // MSpv_6.47 //",
  "GK19maghspvu:919": "mukhasarojarucaṃ madapāṭalāmanucakāra cakoradṛśāṃ yataḥ /",
  "GK19maghspvu:920": "dhṛtanavātapamutsukatāmato na kamalaṃ kamalambhayadambhasi // MSpv_6.48 //",
  "GK19maghspvu:921": "vigatasasyajidhatsamaghaṭṭayatkalamagopavadhūrna mṛgavrajam /",
  "GK19maghspvu:922": "śrutatadīritakomalagītakadhvanimiṣe 'nimeṣekṣaṇamagrataḥ // MSpv_6.49 //",
  "GK19maghspvu:923": "kṛtamadaṃ nigadanta ivākulīkṛtajagatrayamūrjamataṅgajam /",
  "GK19maghspvu:924": "vavurayukchadagucchasugandhayaḥ satatagāstatagānagiro 'libhiḥ // MSpv_6.50 //",
  "GK19maghspvu:925": "vigatavāridharāvaraṇāḥ kvacidadṛśurullasitāsitāsitāḥ /",
  "GK19maghspvu:926": "kvacidivendragajājinakañcukāḥ śaradi nīradinīryadevo diśaḥ // MSpv_6.51 //",
  "GK19maghspvu:927": "vilulitāmanilaiḥ śaradaṅganā navasaroruhakeśarasambhavām /",
  "GK19maghspvu:928": "vikarituṃ parihāsavidhitsayā harivadhūriva dhūlimudhakṣipat // MSpv_6.52 //",
  "GK19maghspvu:929": "haritapatramayīva marudgaṇaiḥ sragavanaddhamanoramapallavā /",
  "GK19maghspvu:930": "madhuriporabhitāmramukhī mudaṃ divi tatā vitatāna śukāvaliḥ // MSpv_6.53 //",
  "GK19maghspvu:931": "smitasaroruhanetrasarojalāmatisitaṅgavihaṅgahasaddivam /",
  "GK19maghspvu:932": "akalayan muditāmiva sarvataḥ sa śaradanturadihmukhām // MSpv_6.54 //",
  "GK19maghspvu:933": "gajadvayasīrapi haimanastuhinayan saritaḥ pṛṣatāṃ patiḥ /",
  "GK19maghspvu:934": "salilasantatimadhvagayoṣitāmatunatātanutāpakṛtaṃ dṛśāṃ // MSpv_6.55 //",
  "GK19maghspvu:935": "idamayuktamaho mahadeva yadvaratanoḥ smarayatyanilo 'nyadā /",
  "GK19maghspvu:936": "smṛsayauvanasoṣmapayodharān satuhinastu hinastu viyoginaḥ // MSpv_6.56 //",
  "GK19maghspvu:937": "priyatamena yayā saruṣā sthitaṃ na saha sā sahasā parirabhya tam /",
  "GK19maghspvu:938": "ślathayituṃ kṣaṇamakṣamatāmaṅganā na saha sā sahasā kṛtavepathuḥ // MSpv_6.57 //",
  "GK19maghspvu:939": "bhṛśamadūyata yādharapallavakṣatiranāvaraṇā himamārutaiḥ /",
  "GK19maghspvu:940": "daśanaraśmipaṭena ca sītkṛtairnivāsiteva sitena sunirvavau // MSpv_6.58 //",
  "GK19maghspvu:941": "vraṇabhṛtā sutanoḥ kalasīkṛtasphuritadantamarīcimayaṃ dadhe /",
  "GK19maghspvu:942": "sphuṭamivāvaraṇaṃ himārutairmṛdutayā dutayādharalekhayā // MSpv_6.59 //",
  "GK19maghspvu:943": "dhṛtatuṣārakaṇasya nabhasvatastarulatāṅgulitarjanavibhramāḥ /",
  "GK19maghspvu:944": "pṛthu nirantaramiṣṭabhujāntaraṃ vanitayānitayā na viṣehire // MSpv_6.60 //",
  "GK19maghspvu:945": "himaṛtāvapi tāḥ sma bhṛśasvido yuvatayaḥ sutarāmupakāriṇau /",
  "GK19maghspvu:946": "prakaṭayatyanurāgamakṛtrimaṃ smaramayaṃ ramayanti vilāsinaḥ // MSpv_6.61 //",
  "GK19maghspvu:947": "kusumayanphalinīravaimardavikāsibhirahitahuṃkṛtiḥ /",
  "GK19maghspvu:948": "upavanaṃ nirabharsayata priyānviyuvatīryuvatīḥ śiśirānilaḥ // MSpv_6.62 //",
  "GK19maghspvu:949": "upaciteṣu pareṣvasamarthatāṃ vrajati kālavaśādbalavānapi /",
  "GK19maghspvu:950": "tapasi mandagabhastirabhīṣumānnahi mahāhimanikaro 'bhavat // MSpv_6.63 //",
  "GK19maghspvu:951": "abiṣiṣeṇayiṣuṃ bhuvanāni yaḥ smaramivākhyāta lodhraracaścayaḥ /",
  "GK19maghspvu:952": "kṣubhitasainyaparāgavipāṇḍuradyutirayaṃ tirayannubhūddiśaḥ // MSpv_6.64 //",
  "GK19maghspvu:953": "śiśiramāsamapāsya guṇosya naḥ ka iva śītaharasya kucoṣmaṇaḥ /",
  "GK19maghspvu:954": "iti dhiyāstaruṣaḥ parirebhire ghanamato namato 'numatān priyāḥ // MSpv_6.65 //",
  "GK19maghspvu:955": "adhilavaṅgamamī rajasādhikaṃ malinitāḥ sumanodalatālinaḥ /",
  "GK19maghspvu:956": "sphuṭamiti prasavena puro 'hasatsapadi kundalatā dalatālinaḥ // MSpv_6.66 //",
  "GK19maghspvu:957": "atisurabhibhāji puṣpaśriyāmatunutaratayeṣa santānakaḥ /",
  "GK19maghspvu:958": "taruṇaparabhṛtaḥ svanaṃ rāgiṇāmatanuta rataye vasantānakaḥ // MSpv_6.67 //",
  "GK19maghspvu:959": "nojjhituṃ yuvatimānasanirāse dakṣamiṣṭamadhuvāsarasāṃ /",
  "GK19maghspvu:960": "cūtamāliralināmatirāgādakṣamiṣṭa madhuvāsarasāram // MSpv_6.68 //",
  "GK19maghspvu:961": "jagadvaśīkartumimāḥ smarasya prabhāvanīke tanavai jayantīḥ /",
  "GK19maghspvu:962": "ityasya tene kadalīrmadhuśrīḥ prabhāvanī ketanavaijayantīḥ // MSpv_6.69 //",
  "GK19maghspvu:963": "smararāgamayī vapustamisrā parisastāra raverasatyavaśam /",
  "GK19maghspvu:964": "priyamāpa divāpi kokile strī paritastārarave rasatvaśyam // MSpv_6.70 //",
  "GK19maghspvu:965": "vapurambuvihāramihaṃ śucinā ruciraṃ kamanīyatarā gatimā /",
  "GK19maghspvu:966": "ramaṇena ramaṇyacirāṃśulatāruciraṅkamanīyata rāgamitā // MSpv_6.71 //",
  "GK19maghspvu:967": "mudamabdabhuvāmapāṃ mayūrāḥ sahasāyanta nadī papāṭa lābhe /",
  "GK19maghspvu:968": "alinā ratamālinī śillīndhre saha sāyantanadīpapāṭalābhe // MSpv_6.72 //",
  "GK19maghspvu:969": "kuṭajāni vīkṣya śikhibhiḥ śikharīndraṃ samayāvanau ghanamadabhramarāṇi /",
  "GK19maghspvu:970": "gaganaṃ ca gītaninadasya giroccaiḥ samayā vanaughanamadabhramarāṇi // MSpv_6.73 //",
  "GK19maghspvu:971": "abhīṣṭhamāsādya cirāya kāle samuddhṛtāśāṃ kamanī cakāśe /",
  "GK19maghspvu:972": "yoṣinmanojanmasukhodayeṣu samuddhṛtāśaṅgamanīcakāśe // MSpv_6.74 //",
  "GK19maghspvu:973": "stanayoḥ samayena yāṅganānāmabhinaddhārasamā na sā rasena /",
  "GK19maghspvu:974": "parirambharuciṃ tatirjalānāmabhinaddhā rasamānasārasena // MSpv_6.75 //",
  "GK19maghspvu:975": "jātaprītiryā madhureṇānuvanāntaṃ kāme kānte sārasikākurutena /",
  "GK19maghspvu:976": "tatsamparka prāpya purā mohanalīlāṃ kāmekānte sā rasikā kā kurute na // MSpv_6.76 //",
  "GK19maghspvu:977": "kāntājanena rahasi prasabhaṃ gṛhītakeśe rate smarasahāsavatopitena /",
  "GK19maghspvu:978": "premṇā manastu rajanīṣvapi haimanīṣu ke śerate sma rasahāsavatopitena // MSpv_6.77 //",
  "GK19maghspvu:979": "gatavatāmapi vismayamuccakairasakalāmalapallavalīlayā /",
  "GK19maghspvu:980": "madhukṛtāmasakṛdgiramāvalī rasakalāmalapallavalīlayā // MSpv_6.78 //",
  "GK19maghspvu:981": "kurvantamityatibhareṇa nagānavācaḥ puṣpaivirāmamalināṃ ca na gānavācaḥ /",
  "GK19maghspvu:982": "śrīmānsamastamanusānu girauvihartu bibhratyacodi sa mayūragirā vihartum // MSpv_6.79 //",
  "GK19maghspvu:983": "anugiramṛtubhirvitāyamānāmatha sa vilokayituṃ vanāntalakṣmīm /",
  "GK19maghspvu:984": "niragamadabhirāddhumadṛtānāṃ bhavati mahatsu na niṣphalaḥ prayāsaḥ // MSpv_7.1 //",
  "GK19maghspvu:985": "dadhati sumanaso vanāni bahvīryuvatiyutā yadavaḥ prayātumīṣuḥ /",
  "GK19maghspvu:986": "manasimahāstramanyathāmī na kusumapañcakamalaṃ visoḍhum // MSpv_7.2 //",
  "GK19maghspvu:987": "avasamadhigamya taṃ harantayo hṛdayamayatnakṛtojvalasvarūpāḥ /",
  "GK19maghspvu:988": "avaniṣu padamaṅganāstadānīṃ nyadadhata vibhramasampado 'ṅaganāsu // MSpv_7.3 //",
  "GK19maghspvu:989": "nakharuciracindracāpaṃ lalitagateṣu gatāgataṃ dadhānā /",
  "GK19maghspvu:990": "mukharitavalayaṃ pṛthau nitambe bhujalatikā muhuraskhalattaruṇyāḥ // MSpv_7.4 //",
  "GK19maghspvu:991": "atiyapariṇāhvavān vitene bahutaramarpitakiṅkiṇīkaḥ /",
  "GK19maghspvu:992": "alaghuni jaghanasthale 'parasyā dhvanimadhikaṃ kalamekhalākalāpaḥ // MSpv_7.5 //",
  "GK19maghspvu:993": "gurunibiḍanitambabimbabhārākramaṇanipīḍitamaṅganājanasya /",
  "GK19maghspvu:994": "caraṇayugamasusruvatpadeṣu svarasamasaktamalaktakacchalena // MSpv_7.6 //",
  "GK19maghspvu:995": "tava sapadi samīpamānaye tāmahamiti tasya mayāgrato 'bhyadhāyi /",
  "GK19maghspvu:996": "atirabhasākṛtālaghupratijñāmanṛtagiraṃ guṇagauri mā kṛthā mām // MSpv_7.7 //",
  "GK19maghspvu:997": "na ca sutanu na vedmi yanmahīyānasunirasastava niścayaḥ pareṇa /",
  "GK19maghspvu:998": "vitathayati na jānātu madvaco 'sāviti ca tathāpi sakhīṣu me 'bhimānaḥ // MSpv_7.8 //",
  "GK19maghspvu:999": "satatamanabhibhāṣaṇaṃ mayā te pariṇamitaṃ bhavatīmanānayantayā /",
  "GK19maghspvu:1000": "tvayi taditi virodhaniścitāyāṃ bhavati bhavatvasuhṛjjanaḥ sakāmaḥ // MSpv_7.9 //",
  "GK19maghspvu:1001": "gatadhṛtiravalambituṃ batāsūnanalamanālapanādahaṃ bhavatyāḥ /",
  "GK19maghspvu:1002": "praṇayati yadi na prasādabuddhirbhava mama mānini jīvite dayāluḥ // MSpv_7.10 //",
  "GK19maghspvu:1003": "priyamiti vanitā nitāntamāgaḥsmaraṇasaroṣaṣakaṣāyitākṣī /",
  "GK19maghspvu:1004": "caraṇagatasakhīvaco 'nurodhāt kila kathamapyanukūlayāñcakāra // MSpv_7.11 //",
  "GK19maghspvu:1005": "drutapadamiti mā vayasya yāsirnanu sutanuṃ paripālayānuyāntīm /",
  "GK19maghspvu:1006": "nahi na viditakhedamedatīyastanajaghanodvahane tavāpi cetaḥ // MSpv_7.12 //",
  "GK19maghspvu:1007": "iti vadati sakhījane 'nurāgāddayitatamāmaparaściraṃ pratīkṣya /",
  "GK19maghspvu:1008": "tadanugamavaśādanāyatāni nyadhita mimāna ivāvaniṃ padāni // MSpv_7.13 //",
  "GK19maghspvu:1009": "yadi mayi laghimānamāgatāyāṃ tava dhṛtirasti gatāsmi sampratīyam /",
  "GK19maghspvu:1010": "drutatarapadapātamāpapāta priyamiti kopapadena kāpi saṃkhyā // MSpv_7.14 //",
  "GK19maghspvu:1011": "aviralapulakaḥ saha vrajantyāḥ pratipadamekataraḥ stanastaruṇyāḥ /",
  "GK19maghspvu:1012": "ghaṭitavighaṭitaḥ priyasya vakṣastaṭabhuvi kandukavibhramaṃ babhāra // MSpv_7.15 //",
  "GK19maghspvu:1013": "aśithilamaparāvasajya kaṇṭhe dṛḍhaparirabdhabṛhadbahistanena /",
  "GK19maghspvu:1014": "hṛṣitatanuruhā bhujena bhartṛrmṛdumamṛdu vyatividdhamekabāhuṃ // MSpv_7.16 //",
  "GK19maghspvu:1015": "muhurasusamamādhnatī nitāntaṃ praṇaditakāñci nitambamaṇḍalena /",
  "GK19maghspvu:1016": "viṣamitapṛthuhārayaṣṭi tiryakkucamitaraṃ tadurasthale nipīḍya // MSpv_7.17 //",
  "GK19maghspvu:1017": "gurutarakalanūpurānunādaṃ salalitanartitavāmapādapadmā /",
  "GK19maghspvu:1018": "itaradatilolamādadhānā padamatha manmathamantharaṃ jagāma // MSpv_7.18 //",
  "GK19maghspvu:1019": "ladhulalitapadaṃ tadaṃsapīṭhadvayanihitobhayapāṇipallavānyā /",
  "GK19maghspvu:1020": "sakaṭhinakucacūcukapraṇodaṃ priyamabalā savilāsamanvināya // MSpv_7.19 //",
  "GK19maghspvu:1021": "jaghanamelaghapīvaroru kṛcchrādurunibirīsanitambabhārakhedi /",
  "GK19maghspvu:1022": "dayitatamaśirodharāvalambisvabhujalatāvibhavena kācidūhe // MSpv_7.20 //",
  "GK19maghspvu:1023": "anuvapurapareṇa bāhumūlaprahitabhujākalitastanena ninye /",
  "GK19maghspvu:1024": "nihitadaśanavāsasā kapole viṣamavitīrṇapadaṃ balādivānyā // MSpv_7.21 //",
  "GK19maghspvu:1025": "anuvanamasitabhruvaḥ sakhībhiḥ saha padavīmaparaḥ purogatāyāḥ /",
  "GK19maghspvu:1026": "urasi sarasarāgapadalekhāpratimatayānuyayāvasaṃśayānaḥ // MSpv_7.22 //",
  "GK19maghspvu:1027": "madanarasamahaughapūrṇanābhīhradaparivāhitaromarājayastāḥ /",
  "GK19maghspvu:1028": "sarita iva savibhramaprayātapraṇaditahaṃsakabhūṣaṇā virejuḥ // MSpv_7.23 //",
  "GK19maghspvu:1029": "śrutipathamadhurāṇi sārasānāmanunadi suśruvire rutāni tābhiḥ /",
  "GK19maghspvu:1030": "vidadhati janatāmanaḥśaravyavyadhapaṭumanmathacāpanādaśaṅkām // MSpv_7.24 //",
  "GK19maghspvu:1031": "madhumathanavadhūrivāhvayanti bhramarakulāni jaguryadutsukāni /",
  "GK19maghspvu:1032": "tadabhinayamivāvalirvanānāmatanuta nūtanapallavāṅugulībhiḥ // MSpv_7.25 //",
  "GK19maghspvu:1033": "asakalakalikākulīkṛtāliskhalanavikīrṇavikāsikeśarāṇām /",
  "GK19maghspvu:1034": "marudavaniruhāṃ rajo vadhūbhyaḥ mupaharan vicakāra korakāṇi // MSpv_7.26 //",
  "GK19maghspvu:1035": "upavanapavanānupātadakṣairalibhiralābhi yadaṅganājanasya /",
  "GK19maghspvu:1036": "parimalaviṣayastadunnatānāmanugamane khalu sampado 'grataḥsthāḥ // MSpv_7.27 //",
  "GK19maghspvu:1037": "rathacaraṇadharāṅganākarābjavyatikarasampadupāttasaumanasyāḥ /",
  "GK19maghspvu:1038": "jagati sumanasastadādi nūnaṃ dadhati parisphuṭamarthato 'bhidhānam // MSpv_7.28 //",
  "GK19maghspvu:1039": "abhimukhapatitairguṇaprakarṣādavajitamuddhatimujvalāṃ dadhānaiḥ /",
  "GK19maghspvu:1040": "tarukisalayajālamagrahastaiḥ prasabhamanīyata bhaṅgamaṅganānāṃ // MSpv_7.29 //",
  "GK19maghspvu:1041": "muditamadhubhujo bhujena śākhāścalitaviśṛṅkhalaśaṅkhakaṃ dhuvatyāḥ /",
  "GK19maghspvu:1042": "taruratiśāyitāparāṅganāyāḥ śirasi mudeva mumoca puṣpavarṣam // MSpv_7.30 //",
  "GK19maghspvu:1043": "anavaratarasena rāgabhājā karajaparikṣatilabdhasaṃstavena /",
  "GK19maghspvu:1044": "sapadi taruṇapallavena vadhvā vigatadayaṃ khalu khaṇḍitena mamle // MSpv_7.31 //",
  "GK19maghspvu:1045": "priyamabhikusumodyatasya bāhornavanakhamaṇḍanacāru mūlamanyā /",
  "GK19maghspvu:1046": "muhuritarakarāhitena pīnastanataṭarodhi tirodadhe 'ṃśukena // MSpv_7.32 //",
  "GK19maghspvu:1047": "vitatavalivibhāvyapāṇḍulekhākṛtaparabhāghavilīnaromarājiḥ /",
  "GK19maghspvu:1048": "kṛśamapi kṛśatāṃ punarnayantī vipulataronmukhalocanāvalagnaṃ // MSpv_7.33 //",
  "GK19maghspvu:1049": "prasakalakucabandhuroddhuroraḥprasabhavibhibhinnatanūttarīyabandhā /",
  "GK19maghspvu:1050": "anamavadudarocchvasaddukūlasphuṭataralakṣyagabhīranābimūlā // MSpv_7.34 //",
  "GK19maghspvu:1051": "vyavahitamavijānātī kilāntavarṇabhuvi vallabhamābhimukhyabhājam /",
  "GK19maghspvu:1052": "adhiviṭapi salīlamagrapuṣpagrahaṇapadena ciraṃ vilambya kācit // MSpv_7.35 //",
  "GK19maghspvu:1053": "atha kila kathite sakhībhiratra kṣaṇamapareva sasaṃbhramā bhavantī /",
  "GK19maghspvu:1054": "śithilitakusumākulāgrapāṇiḥ pratipadasaṃyamitāṃśukāvṛtāṅgī // MSpv_7.36 //",
  "GK19maghspvu:1055": "kṛtabhayaparitoṣasannipātaṃ sacakitasasmitavaktravārijaśrīḥ /",
  "GK19maghspvu:1056": "manasijagurutatkṣaṇopadiṣṭaṃ kimapi rāsena rasantaraṃ bhajantī // MSpv_7.37 //",
  "GK19maghspvu:1057": "avanadavadanenduricchatīva vyavadhimadhīratayā yadasthitāsmai /",
  "GK19maghspvu:1058": "aharata sutarāmato 'sya cetaḥ sphuṭamabhibhūṣayati striyastrapaiva // MSpv_7.38 //",
  "GK19maghspvu:1059": "kisalayaśakaleṣvavācanīyāḥ pulakini kevalamaṅgakenidheyāḥ /",
  "GK19maghspvu:1060": "nakhapadalipayo 'pi dīpitārthāḥ praṇidadhire dayitairanaṅgalekhāḥ // MSpv_7.39 //",
  "GK19maghspvu:1061": "kṛtakṛtakaruṣā sakhīmapāsya tvamakuśaleti kayācidātmanaiva /",
  "GK19maghspvu:1062": "abhimatamabhi sābhilāṣamāviṣkṛtabhujamūlamabandhi mūrdhni mālā // MSpv_7.40 //",
  "GK19maghspvu:1063": "abhimukhamupayāti mā sma kiñcittvamabhidadhāḥ paṭale madhuvratānām /",
  "GK19maghspvu:1064": "madhusurabhimukhābjagandhalabdheradhikamadhitvadanena mā nipāti // MSpv_7.41 //",
  "GK19maghspvu:1065": "sarajasamakarandanirbharāsu prasavavibhūtiṣu bhūruhāṃ viraktaḥ /",
  "GK19maghspvu:1066": "dhruvamamṛtapanāmavāñchayāsāvadharamamuṃ madhupastavājihīte // MSpv_7.42 //",
  "GK19maghspvu:1067": "iti vadati sakhījane nimīladviguṇitasāndratarākṣipakṣmamālā /",
  "GK19maghspvu:1068": "apadatalibhayena bharturaṅgaṃ bhavati hi viklavatā guṇo 'ṅganānām // MSpv_7.43 //",
  "GK19maghspvu:1069": "mukhakamalakamunnamayya yūnā yadabhinavoḍhavadhūrbalādacumbi /",
  "GK19maghspvu:1070": "tadapi na kila bālapallavāgragrahayāparayā vivide vidagdhasakyā // MSpv_7.44 //",
  "GK19maghspvu:1071": "vratativitatibhistirohitāyāṃ pratiyuvatau vadanaṃ priyaḥ priyāyāḥ /",
  "GK19maghspvu:1072": "yadadhayadadharāvalopanṛtyatkaravalayasvanitena tadvivavre // MSpv_7.45 //",
  "GK19maghspvu:1073": "vilasitamanukurvatī purastāddharaṇiruhādhiruho vadhūrlatāyāḥ /",
  "GK19maghspvu:1074": "ramaṇamṛjutayā puraḥ sakhīnāmakalitacāpaladoṣamāliliṅga // MSpv_7.46 //",
  "GK19maghspvu:1075": "salalikamavalambya pāṇināṃse sahacaramucchratagucchavāñchayānyā /",
  "GK19maghspvu:1076": "sakalakalabhakumbhavibhramābhyāmurasi rasādavatastare stanābhyāṃ // MSpv_7.47 //",
  "GK19maghspvu:1077": "mṛducaraṇatalāgraduḥsthitatvādasahatarā kucakumbhayorbharasya /",
  "GK19maghspvu:1078": "upariniravalambanaṃ priyasya nyapatadathoccataroccicīṣayānyā // MSpv_7.48 //",
  "GK19maghspvu:1079": "uparijatarujāni yājamānāṃ kuśalatayā parirambhalolupo 'nyaḥ /",
  "GK19maghspvu:1080": "prathitapṛthupayodharāṃ gṛhāṇa svayamiti mugdhavadhūmudāsa dorbhyām // MSpv_7.49 //",
  "GK19maghspvu:1081": "idamidamiti bhūruhāṃ prasūnairmuhuratilobhayatā puraḥpuro 'nyā /",
  "GK19maghspvu:1082": "anurahasamanāyi nāyakena tvarayati rantumaho janaṃ manobhūḥ // MSpv_7.50 //",
  "GK19maghspvu:1083": "vijanamiti balādamuṃ gṛhītvā kṣaṇamatha vīkṣya vipakṣamantiko 'nyā /",
  "GK19maghspvu:1084": "abhipatitumanā laghutvabhīterabhavadamuñacati vallabhe 'tigurvī // MSpv_7.51 //",
  "GK19maghspvu:1085": "adhirajani jagāma dhāma tasyāḥ priyatamayeti ruṣā srajāvanaddhaḥ /",
  "GK19maghspvu:1086": "padamapi calituṃ yuvā na sehe kimiva na śaktiharaṃ sasādhvasānāṃ // MSpv_7.52 //",
  "GK19maghspvu:1087": "na khalu vayamamuṣya dānayogyāḥ pibati ca pāti ca yāsakau rahastvāṃ /",
  "GK19maghspvu:1088": "vraja vicapamamuṃ dadasva tasyai bhavatu yataḥ sadṛśościrāya yogaḥ // MSpv_7.53 //",
  "GK19maghspvu:1089": "tava kitava kimāhitairvṛthā naḥ kṣitiruhapallavapuṣpakarṇapūraiḥ /",
  "GK19maghspvu:1090": "nanu janaviditairbhavadvyalīkaiściraparipūritameva karṇayugmam // MSpv_7.54 //",
  "GK19maghspvu:1091": "muhurupahasitāmivālinādairvitarasi naḥ kālikāṃ kimarthamenām /",
  "GK19maghspvu:1092": "vasatimupagatena dhāmni tasyāḥ śaṭha kalireṣa mahāṃstvayādya dattaḥ // MSpv_7.55 //",
  "GK19maghspvu:1093": "iti gaditavatī ruṣā jaghāna sphuritamanoramapakṣmakeśareṇa /",
  "GK19maghspvu:1094": "śravaṇaniyamitena kāntamanyā samamasitāmburuheṇa cakṣuṣā ca // MSpv_7.56 //",
  "GK19maghspvu:1095": "vinayati sudṛśo dṛśaḥ parāgaṃ praṇayini kausumamānanānilena /",
  "GK19maghspvu:1096": "tadahitayuvaterabhīkṣṇamakṣṇordvayamapi roṣarajhobhirāpupūre // MSpv_7.57 //",
  "GK19maghspvu:1097": "sphucamidamabhicāramantra eva pratiyuvaterabhidhānamaṅganānām /",
  "GK19maghspvu:1098": "varatanuramunopahūya patyā mṛdukusumena yadāhatāpyamūrcchat // MSpv_7.58 //",
  "GK19maghspvu:1099": "samadanamavataṃsite 'dkarṇaṃ praṇayavatā kusume sumadhyamāyāḥ /",
  "GK19maghspvu:1100": "vrajadapi laghutāṃ babhūva bhāraḥ sapadi hiraṇmayamaṇḍanaṃ sapatnyāḥ // MSpv_7.59 //",
  "GK19maghspvu:1101": "avajitamadhunā tavāhamakṣṇo rucitayetyavanamya lajjayeva /",
  "GK19maghspvu:1102": "śravaṇakuvalayaṃ vilāsavatyā bhramararutairupakarṇamācacakṣe // MSpv_7.60 //",
  "GK19maghspvu:1103": "avacitakusumā vihāya vallīryuvatīṣu komalamālyamālinīṣu /",
  "GK19maghspvu:1104": "padamupadadhire kulānyalīnāṃ na paricayo malinātmanāṃ pradhānam // MSpv_7.61 //",
  "GK19maghspvu:1105": "ślathaśirasijapātabhārādiva nitarāṃ natimadbhiraṃsabhāgaiḥ /",
  "GK19maghspvu:1106": "mukulitanayanairmukhāravindairghanamahatāmiva pakṣmaṇāṃ bhareṇa // MSpv_7.62 //",
  "GK19maghspvu:1107": "adikamaruṇimānamudvahadbhirvikasadaśītamarīciraśamijālaiḥ /",
  "GK19maghspvu:1108": "paricitaparicumbanābhiyogādapagatakuṅkumareṇubhiḥ kapolaiḥ // MSpv_7.63 //",
  "GK19maghspvu:1109": "avasitalalitakriyeṇa bāhvorlalitatareṇa tanīyasā yugena /",
  "GK19maghspvu:1110": "sarasakisalayānurañjitairvā karakamalaiḥ punaruktabhābhiḥ // MSpv_7.64 //",
  "GK19maghspvu:1111": "smarasarasamuraḥsthalena patyurvinimayasaṃkramitāṅgarāgarāgaiḥ /",
  "GK19maghspvu:1112": "bhṛśamatiśayakhedasampadeva stanayugalairitaretaraṃ niṣaṇṇaiḥ // MSpv_7.65 //",
  "GK19maghspvu:1113": "atanukucabharānatena bhūyaḥ śramajanitānatinā śarīrakeṇa /",
  "GK19maghspvu:1114": "anucitagatisādaniḥsahatvaṃ kalabhakarorubhirūrubhirdadhānaiḥ // MSpv_7.66 //",
  "GK19maghspvu:1115": "apagatanavayāvakaiścirāya kṣitigamanena punarvitīrṇarāgaiḥ /",
  "GK19maghspvu:1116": "kathamapi caraṇotpalaiścaladbhirbhṛśāviniveśātparasparasya // MSpv_7.67 //",
  "GK19maghspvu:1117": "muhuriti vanavibhramābhiṣaṅgādatami tadā nitarāṃ nitambinībhiḥ /",
  "GK19maghspvu:1118": "mṛdutaratanavo 'nalasāḥ prakṛtyā ciramapi tāḥ kimuta prayāsabhājaḥ // MSpv_7.68 //",
  "GK19maghspvu:1119": "pratamamalaghumauktakābhamāsīcchramajalamujjvalagaṇḍamaṇḍaleṣu /",
  "GK19maghspvu:1120": "kaṭhinakucataṭāgrapāti paścādatha śatasarkaratāṃ jagāma tāsām // MSpv_7.69 //",
  "GK19maghspvu:1121": "vipulakamapi yauvanoddhatānāṃ ghanapulakodayakomalaṃ cakāśe /",
  "GK19maghspvu:1122": "parimalitamapi priyaiḥ prakāmaṃ kucayugamujjvalameṣa kāminīnām // MSpv_7.70 //",
  "GK19maghspvu:1123": "aviratakusumāvacāyakhedānnihitabhujālatayaikayopakaṇṭham /",
  "GK19maghspvu:1124": "vipulataranirantarālagnastanapihitapriyavakṣasā lalambe // MSpv_7.71 //",
  "GK19maghspvu:1125": "abhimatamabhitaḥ kṛtāṅgabhaṅgā kucayugamunnativittamunnamayya /",
  "GK19maghspvu:1126": "tanurabhilaṣitaṃ klamacchalena vyavṛṇuta vellitabāhuvallarīkā // MSpv_7.72 //",
  "GK19maghspvu:1127": "himalatasadṛśaḥ śramodabindūnupanayatā kila nūtanoḍhavadhvāḥ /",
  "GK19maghspvu:1128": "kucakalaśakiśorakau kathañcittaralatayā taruṇena paspṛśāte // MSpv_7.73 //",
  "GK19maghspvu:1129": "gatvodrekaṃ jaghanapuline ruddhamadhyapradeśaḥ kramannūrudrumabhujalatāḥ pūrṇanābhīhradāntāḥ /",
  "GK19maghspvu:1130": "ullaṅghyoccaiḥ kucataṭabhuvaṃ plāvayan rokūpān svedapūro yuvatisaritāṃ vyāpa gaṇḍasthalāni // MSpv_7.74 //",
  "GK19maghspvu:1131": "priyakaraparimārgadaṅganānāṃ yadābhūt punaradhikataraiva svedatoyodayaśrīḥ /",
  "GK19maghspvu:1132": "atha vapurabhiṣektuṃ tāstadāmbhobhirīṣurvanaviharaṇakhedamlānamamlānaśobhāḥ // MSpv_7.75 //",
  "GK19maghspvu:1133": "āyāsādalaghutarastanaiḥ svanadbhiḥ śrāntānāmavikacalocanāravindaiḥ /",
  "GK19maghspvu:1134": "abhyambhaḥ kathamapi yoṣitāṃ samūhaistairurvīnihitacalatpadaṃ pracele // MSpv_8.1 //",
  "GK19maghspvu:1135": "yāntīnāṃ samamasitabhruvāṃ natatvādaṃsānāṃ mahati nitāntamantare 'pi /",
  "GK19maghspvu:1136": "saṃsaktaivipulatayā mitho nitambaiḥ sambādhaṃ bṛhadapi tadbabhūva vartma // MSpv_8.2 //",
  "GK19maghspvu:1137": "nīrandhradruśiśirāṃ bhuvaṃ vrajantīḥ sāśaṅkaṃ muhuriva kautukātkaraistāḥ /",
  "GK19maghspvu:1138": "pasparśa kṣaṇamanilākulīkṛtānāṃ śākhānāmatuhinaraśmirantarālaiḥ // MSpv_8.3 //",
  "GK19maghspvu:1139": "ekasyāstapanakaraiḥ karālitayā bibhrāṇaḥ sapadi sitoṣṇāvaraṇatvam /",
  "GK19maghspvu:1140": "sevāyai vadanasarojanirjitaśrīrāgasya priyamiva candramāścakāra // MSpv_8.4 //",
  "GK19maghspvu:1141": "svaṃ rāgādupari vitanvatottarīyaṃ kāntena prativāritātapāyāḥ /",
  "GK19maghspvu:1142": "sacchatrādaparavilāsinīsamūhacchāyāsīdadhikatarā tadāparasyāḥ // MSpv_8.5 //",
  "GK19maghspvu:1143": "saṃsparśasukhopacīyamāne sarvāṅge karatalalagnavallabhāyāḥ /",
  "GK19maghspvu:1144": "kauśeyaṃ vrajadapi gāḍhatāmajasraṃ sasraṃse vigalitanīvi nīrajākṣyāḥ // MSpv_8.6 //",
  "GK19maghspvu:1145": "gacchantīralasamavekṣya vismayinyastāstanvīrna vidadhire gatāni haṃsyaḥ /",
  "GK19maghspvu:1146": "buddhvā vā jitamapareṇa kāmamāṣkurvīta svaguṇamapatrapaḥ ka eva // MSpv_8.7 //",
  "GK19maghspvu:1147": "śrīmadbhirjitapulināni mādhavīnāmārohairnibiḍabṛhannitambabimbaiḥ /",
  "GK19maghspvu:1148": "pāṣāṇaskhalanavilolamāśu nūnaṃ vailakṣyādyayuravarodhanāni sindhoḥ // MSpv_8.8 //",
  "GK19maghspvu:1149": "muktābhiḥ salilarayāstaśuktimuktābhiḥ kṛtaruci saikataṃ nadīnām /",
  "GK19maghspvu:1150": "strīlokaḥ parikalayāñcakāra tulyaṃ palyaṅkairvigalitahāracārubhiḥ svaiḥ // MSpv_8.9 //",
  "GK19maghspvu:1151": "ādhrāya śramajamanindyabandhuṃ niśvāsaśvasanamasaktamaṅganānām /",
  "GK19maghspvu:1152": "āraṇyāḥ sumanasa īṣire na bhṛṅgairaucityaṃ gaṇayati ko viśeṣakāmaḥ // MSpv_8.10 //",
  "GK19maghspvu:1153": "āyāntyāṃ nijayuvatau vanātsaśaṅkaṃ barhāṇāmaparaśikhaṇḍinīṃ bhareṇa /",
  "GK19maghspvu:1154": "ālokya vyavadadhataṃ puro mayūraṃ kāminyaḥ śradadhuranārjavaṃ nareṣu // MSpv_8.11 //",
  "GK19maghspvu:1155": "ālāpaistulitaravāṇi mādhavīnāṃ mādhuryādamalapatatriṇāṃ kulāni /",
  "GK19maghspvu:1156": "antardhāmupayayurutpalāvalīṣu prāduṣkātka iva jitaḥ puraḥ pareṇa // MSpv_8.12 //",
  "GK19maghspvu:1157": "mugdhāyāḥ smaralaliteṣu cakravākyā niśaṅkaṃ dayitatamena cumbitāyāḥ /",
  "GK19maghspvu:1158": "praṇeśānabhi vidadhurvadhūtahastāḥ sītkāraṃ samucitamuttaraṃ taruṇyaḥ // MSpv_8.13 //",
  "GK19maghspvu:1159": "utkṣiptasphuṭitasaroruhārghyamuccaiḥ sasnehaṃ vihagarutairivālapanto /",
  "GK19maghspvu:1160": "nārīṇāmatha sarasī saphenahāsā prītyeva vyatanuta pādyamūrmihastaiḥ // MSpv_8.14 //",
  "GK19maghspvu:1161": "nityāyā nijavasaternirāsire yadrāgeṇa śriyamaravindataḥ karāgraiḥ /",
  "GK19maghspvu:1162": "vyaktatvaṃ niyatamanena ninyurasyāḥ sāpatnyaṃ kṣitisutavidviṣo mahiṣyaḥ // MSpv_8.15 //",
  "GK19maghspvu:1163": "āskandan kathamapi yoṣito na yāvadbhīmatyaḥ priyakaradhāryamāṇahastāḥ /",
  "GK19maghspvu:1164": "autsukyāttvaritamamūstadambu tāvatsaṃkrāntapratimatayā dadhāvivāntaḥ // MSpv_8.16 //",
  "GK19maghspvu:1165": "tāḥ pūrvaṃ sacakitamāgamayya gādhaṃ kṛtvātho mṛdu padamantarāviśantyaḥ /",
  "GK19maghspvu:1166": "kāminyo mana iva kāminaḥ sarāgairaṅgaistajjalamanurañjayāṃbabhū // MSpv_8.18 //",
  "GK19maghspvu:1167": "saṃkṣobhaṃ payasi muhurmahebhakumbhaśrībhājā kucayugalena nīyamāne /",
  "GK19maghspvu:1168": "viśleṣaṃ yugamagamadrathāṅganāmnorudvṛttaḥ ka iva sukhāvahaḥ pareṣāṃ // MSpv_8.17 //",
  "GK19maghspvu:1169": "āsīnā taṭabhuvi sasmitena bhartrā rambhoruvatirutaṃ sarasyanicchuḥ /",
  "GK19maghspvu:1170": "dhunvānā karayugamīkṣituṃ vilāsāñśītāluḥ salilagatena sicyate sma // MSpv_8.19 //",
  "GK19maghspvu:1171": "necchantī samamunā saro 'vagāḍhuṃ rodhastaḥ pratijalamīritā sakhībhiḥ /",
  "GK19maghspvu:1172": "āślakṣadbhayacakitekṣaṇaṃ navoḍhā voḍhāraṃ vipadi na dūṣitātibhūmiḥ // MSpv_8.20 //",
  "GK19maghspvu:1173": "tiṣṭhantaṃ payasi pumāṃsamaṃsamātre taddaghnaṃ tadavayatī kilātmano 'pi /",
  "GK19maghspvu:1174": "abhyetuṃ sutanurabhīriyeṣa maugdhyādāśleṣi drutamamunā nimajjatīti // MSpv_8.21 //",
  "GK19maghspvu:1175": "ānābheḥ sarasi natabhruvāvagāḍhe cāpalyādatha payasastaraṅgahastaiḥ /",
  "GK19maghspvu:1176": "ucchrāyistanayugamadhyarohi labdhasparśānāṃ bhavati kuto 'thavāvyavasthā // MSpv_8.22 //",
  "GK19maghspvu:1177": "kāntānāṃ kuvalayamapyapāstamakṣṇoḥ śobhābhirna mukharucāhamekameva /",
  "GK19maghspvu:1178": "saṃharṣādalivirutairitīva gāyallolormau payasi mahotpalaṃ nanarta // MSpv_8.23 //",
  "GK19maghspvu:1179": "trasyantī calaśapharīvighaṭṭitorūvāmorūratiśayamāpa vibhramasya /",
  "GK19maghspvu:1180": "kṣubhyanti pasabhamaho vināpi hetorlīlābhiḥ kimu sati kāraṇe ramaṇyaḥ // MSpv_8.24 //",
  "GK19maghspvu:1181": "ākṛṣṭavapurlataistaradabhistasyāmbhastadatha saromahārṇavasya /",
  "GK19maghspvu:1182": "akṣobhi prasṛtavilobāhupakṣairyoṣāṇāṃmurubhirurojagaṇaḍasśailaiḥ // MSpv_8.25 //",
  "GK19maghspvu:1183": "gāmbhīryaṃ dadhadapirantumaṅganābhiḥ saṃkṣobhaṃ jadhanavighaṭṭanena nītaḥ /",
  "GK19maghspvu:1184": "ambhodhivikasitavārijānano 'sau maryādāṃ sapadi vilaṅghayāṃbabhūva // MSpv_8.26 //",
  "GK19maghspvu:1185": "ādātuṃ dayitamivāvagāḍhamārādūrmīṇāṃ tatibhirabhiprasāryamāṇaḥ /",
  "GK19maghspvu:1186": "kasyāścidvitatacalacchikhāṅgulīko lakṣmīvān sarasi rarāja keśahastaḥ // MSpv_8.27 //",
  "GK19maghspvu:1187": "unnidrapriyakamanoramaṃ ramaṇyāḥ saṃreje sarasi vapuḥ prakāśameva /",
  "GK19maghspvu:1188": "yuktānāṃ vimalatayā tiraskriyāyai nākrāmannapi hi bhavatyalaṃ jalaughaḥ // MSpv_8.28 //",
  "GK19maghspvu:1189": "kiṃ tāvatsarasi sarojametadāhosvinmukhamavabhāsate yuvatyāḥ /",
  "GK19maghspvu:1190": "saṃśayya kṣaṇamiti niścikāya kaścidvivyokairbakasahavāsināṃ parokṣaiḥ // MSpv_8.29 //",
  "GK19maghspvu:1191": "śṛṅgāṇi drutakanakojvalāni gandhāḥ kausumbhaṃ pṛthukucakumbhasaṅgivāsaḥ /",
  "GK19maghspvu:1192": "mārdvīkaṃ prayatamasannidhānaṃmāsannārīṇāmiti jalakelisādhanāni // MSpv_8.30 //",
  "GK19maghspvu:1193": "uttuṅgādanilacalāṃśukāstaṭāntāccetobhiḥ saha bhayadarśitanāṃ priyāṇāṃ /",
  "GK19maghspvu:1194": "śreṇibhirgurubhiratūrṇamutpatantayastoyeṣu drutataramaṅganā nipetuḥ // MSpv_8.31 //",
  "GK19maghspvu:1195": "mugdhatvādaviditakaitavaprayogā gacchantyaḥ sapadi parājayaṃ taruṇyaḥ /",
  "GK19maghspvu:1196": "tā kāntaiḥ saha karapuṣkareritāmbuvyātyukṣīmabhisaraṇaglahāmadīvyan // MSpv_8.32 //",
  "GK19maghspvu:1197": "yogyasya trinayanalocanārcirnidagdhasmarapūtanādhirājyalakṣmyāḥ /",
  "GK19maghspvu:1198": "kāntāyāḥ karakalaśodyataiḥ payobhiravaktrendorakṛtamahābhiṣekamekaḥ // MSpv_8.33 //",
  "GK19maghspvu:1199": "śiñcantyāḥ kathamapi bāhumunnamayya preyāṃsaṃ manasijaduḥkhadurlāyāḥ /",
  "GK19maghspvu:1200": "sauvarṇaṃ valayamavāgalatkarāgrāllavaṇyaśriya iva śeṣamaṅganāyāḥ // MSpv_8.34 //",
  "GK19maghspvu:1201": "snihyantī dṛśamaparā nidhāya pūrṇaṃ mūrtena praṇayarasena vāriṇeva /",
  "GK19maghspvu:1202": "kandarpapravaṇamānāḥ sakhīsisikṣālakṣyeṇa pratiyuvamañjaliṃ cakāra // MSpv_8.35 //",
  "GK19maghspvu:1203": "ānandaṃ dadhati mukhe karodakena śyāmāyā dayitatamena sicyamāne /",
  "GK19maghspvu:1204": "īrṣyantyā vadanamasiktamapyanalpasvedāmbusnapitamajāyatetarasyāḥ // MSpv_8.36 //",
  "GK19maghspvu:1205": "udvīkṣya priyakarakuḍmalāpaviddhairvakṣojadvayamabhiṣiktamanyanāryāḥ /",
  "GK19maghspvu:1206": "ambhobhirmuhurasicadvadhūramarṣadātmīyaṃ pṛthutaranetrayugamamuktaiḥ // MSpv_8.37 //",
  "GK19maghspvu:1207": "kurvadbhimukharucimujjavalāmajasraṃ yaistoyairasicata vallabhāṃ vilāsī /",
  "GK19maghspvu:1208": "taireva pratiyuvaterakāri dūrātkāluṣyaṃ śaśadharadīdhiticchaṭācchaiḥ // MSpv_8.38 //",
  "GK19maghspvu:1209": "rāgāndhīkṛtanayanena nāmadheyavyatyāsādabhimukhamīritaḥ priyeṇa /",
  "GK19maghspvu:1210": "māninyā vapuṣi patannisargamando bhindāno hṛdayamasāhi nodavajraḥ // MSpv_8.39 //",
  "GK19maghspvu:1211": "premṇoraḥ praṇayini siñcati priyāyāḥ saṃtāpaṃ navajalavipruṣo gṛhītvā /",
  "GK19maghspvu:1212": "uddhūtāḥ kaṭhinakucasthalābhighātādāsannāṃ bhṛśamaparāṅganāmadhākṣuḥ // MSpv_8.40 //",
  "GK19maghspvu:1213": "saṃkrāntaṃ priyatamavakṣaso 'ṅgarāgaṃsādhvasyāḥ sarasi hariṣyate 'dhunāmbhaḥ /",
  "GK19maghspvu:1214": "tuṣṭvaivaṃ sapadi hṛte 'pi tatra tepe kasyaścitsphuṭanakhalakṣmaṇaḥ sapatnyā // MSpv_8.41 //",
  "GK19maghspvu:1215": "hṛtāyāḥ pratisakhikāminānyanāmnā hrīmatyāḥ sarasi galanmukhendukānteḥ /",
  "GK19maghspvu:1216": "antadhiṃ drutamiva kartumaśruvarṣairbhūmānaṃ gamayitumīṣire payāṃsi // MSpv_8.42 //",
  "GK19maghspvu:1217": "siktāyāḥ kṣaṇamabhiṣicya pūrvamanyāmanyasyāḥ praṇayavatā batābalāyaḥ /",
  "GK19maghspvu:1218": "kālimnā samadhita man.reva vaktraṃ prāpākṣṇorgaladapaśabdamañjanāmbhaḥ // MSpv_8.43 //",
  "GK19maghspvu:1219": "udvoḍhuṃ kanakavibhūṣaṇānyaśaktaḥ sadhrīcā valayitapadmanālasūtraḥ /",
  "GK19maghspvu:1220": "ārūḍhaprativanitākaṭākṣabhāraḥ sādhīyo gurarabhavadbhujastaruṇyāḥ // MSpv_8.44 //",
  "GK19maghspvu:1221": "ābaddhapracuraparārghyakiṅkiṇīko rāmāṇāmanavaratodagāhabhājām /",
  "GK19maghspvu:1222": "nārāvaṃ vyatanuta mekhalākalāpaḥ kasminvā sajalaguṇe girāṃ paṭutvam // MSpv_8.45 //",
  "GK19maghspvu:1223": "paryacche sarasi hṛteṃ'śuke payobhirlolākṣe suratagurāvapatrapiṣṇoḥ /",
  "GK19maghspvu:1224": "suśreṇyā dalavasanena vīcihastanyastena drutamakṛtābjini sakhātvam // MSpv_8.46 //",
  "GK19maghspvu:1225": "nārībhirgurujaghanasthalānāṃ āsyaśrīvijitavikāsivārijānām /",
  "GK19maghspvu:1226": "lolatvādapaharatāṃ tadaṅgarāgasaṃjajñe sa kaluṣa āśayo jalānām // MSpv_8.47 //",
  "GK19maghspvu:1227": "saugandhaṃ dadhadapi kāmamaṅganānāṃ dūratvādgatamānanopamānam /",
  "GK19maghspvu:1228": "nedīyo jitamiti lajjayeva tāsāmālole payasi manotpalaṃ mamajja // MSpv_8.48 //",
  "GK19maghspvu:1229": "prabhraṣṭai sarabhasamambhaso 'vagāhakrīḍābhirvidalitayūthikāpiśaṅgaiḥ /",
  "GK19maghspvu:1230": "ākalpaiḥ sarasi hiraṇmayairvadhūnāmaurvāgnidyutiśakalairiva vyarāji // MSpv_8.49 //",
  "GK19maghspvu:1231": "āsmākī yuvatidṛśāmasau tanoti cchāyeva śriyamanapāyinīṃ kimebhiḥ /",
  "GK19maghspvu:1232": "matvaivaṃ svaguṇapidhānasābhyasūyaiḥ panīyairiti vidadhāvire 'ñjanāni // MSpv_8.50 //",
  "GK19maghspvu:1233": "nirdhaute sati haricandane jalaughairāpāṇḍorgataparabhāgayāṅganāyāḥ /",
  "GK19maghspvu:1234": "ahnāya stanakalaśadvayādupeye vicchedaḥ sahṛdayayeva hārayaṣṭyā // MSpv_8.51 //",
  "GK19maghspvu:1235": "anyūnaṃ guṇamamṛtasya dhārayantī samphullasphuritasaroruhāvataṃsā /",
  "GK19maghspvu:1236": "preyobhiḥ saha sarasī niṣevyamāṇā raktatvaṃ vyadhita vadhūdṛśāṃ surā ca // MSpv_8.52 //",
  "GK19maghspvu:1237": "snāntīnāṃ bṛhadamalodabinducitrai rejāte ruciradṛśāmurojakumbhau /",
  "GK19maghspvu:1238": "hārāṇāṃ maṇibhirupāśritau samantādutsūtrairguṇavadupaghnakāmyayeva // MSpv_8.53 //",
  "GK19maghspvu:1239": "ārūḍhaḥ patita iti svasambhavo 'pi svacchānāṃ pariharaṇīyatāmupaiti /",
  "GK19maghspvu:1240": "karṇebhyaścyutamasitolpalaṃ vadhūnāṃ vīcibhistaṭamanu yannirāsurāpaḥ // MSpv_8.54 //",
  "GK19maghspvu:1241": "dantānāmadharamayāvakaṃ padāni pratyagrāstanumavilepanāṃ nakhāṅgāḥ /",
  "GK19maghspvu:1242": "āninyuḥ śriyamadhitoyamaṅganānāṃ śobhāyai vipadi sadāśritā bhavanti // MSpv_8.55 //",
  "GK19maghspvu:1243": "kasyāścinamukhamanu dhautapatralekhaṃ vyātene salilabharāvalambinībhiḥ /",
  "GK19maghspvu:1244": "kiñcalkavyatikarapiñcarāntarābhiścitraśrīralamalakāgravallarībhiḥ // MSpv_8.56 //",
  "GK19maghspvu:1245": "vakṣebhyo ghanamanulepanaṃ yadūnāmuttaṃsānāharata vāri mūrdhajebhyaḥ /",
  "GK19maghspvu:1246": "netrāṇāṃ madarucirakṣataiva tasthau cakṣuṣyaḥ khalu mahatāṃ parairalaṅghyaḥ // MSpv_8.57 //",
  "GK19maghspvu:1247": "yo bāhyaḥ sa khalu jalairnirāsi rāgo yaścitte sa tu tadavastha eva teṣām /",
  "GK19maghspvu:1248": "dhīrāṇāṃ vrajati hi sarva eva nāntaḥpātitvādabhibhavanīyatāṃ parasya // MSpv_8.58 //",
  "GK19maghspvu:1249": "phenānāmurasiruheṣu hāralīlā celaśrīrjaghanasthaleṣu śaivalānām /",
  "GK19maghspvu:1250": "gaṇḍeṣu sphuṭaracanābjapatrtravallī paryāptaṃ payasi vibhūṣaṇaṃ vadhūnām // MSpv_8.59 //",
  "GK19maghspvu:1251": "bhraśdbhirjalamabhi bhūṣaṇairvadhūnāmaṅgebhyo gurubhiramajji lajjayeva /",
  "GK19maghspvu:1252": "nirmālyairatha nanṛte 'vadhīritānāmapyuccairbhavati laghīyasāṃ hi dhārṣṭyam // MSpv_8.60 //",
  "GK19maghspvu:1253": "āmṛṣṭastilakarucaḥ srajo nirastā nīraktaṃ vasanamapākṛtoṅgarāgaḥ /",
  "GK19maghspvu:1254": "kāmaḥ strīranuśāyavāniva svapakṣavyāghātāditi sutarāṃ cakāra cārūḥ // MSpv_8.61 //",
  "GK19maghspvu:1255": "śītārtiṃ balavadupeyuṣateva nīrairāsekācchiśirasamīrakampitena /",
  "GK19maghspvu:1256": "rāmāṇāmabhinavayauvanoṣmabhājorāśleṣi stanataṭayornavaṃśukena // MSpv_8.62 //",
  "GK19maghspvu:1257": "ścyotadbhiḥ samadhikamāttamaṅgasaṅgāllāvaṇyantanumadivāmbu vāsaso 'ntaiḥ /",
  "GK19maghspvu:1258": "uttere taralataraṅgalīlāniṣṇātairatha sarasaḥ priyāsamūhaiḥ // MSpv_8.63 //",
  "GK19maghspvu:1259": "divyānāmapi kṛtavismayāṃ purastādambhastaḥ sphuradaravindacāruhastām /",
  "GK19maghspvu:1260": "udvīkṣyaśriyamiva kāñciduttarantīṃmasmārṣījjalanidhimanmathanasya śauriḥ // MSpv_8.64 //",
  "GK19maghspvu:1261": "ślakṣṇaṃ yatparihitametayoḥ kilāntardhānārthaṃ tadukasekasaktamūrvoḥ /",
  "GK19maghspvu:1262": "nārīṇāṃ vimalatarau samullasantyā bhāsantardadhatururūdukūlameva // MSpv_8.65 //",
  "GK19maghspvu:1263": "vāsāṃsi nyavasata yāni yoṣitastāḥ śubhrābhradyutibhirahāsi tairmudeva /",
  "GK19maghspvu:1264": "atyākṣuḥ snapanagalajjalāni yāni sthūlāśrusrutibhirarodiḥ taiḥ śuceva // MSpv_8.66 //",
  "GK19maghspvu:1265": "ārdratvadatiśāyinīmupeyivadbhiḥ saṃsaktiṃ bhṛśamapi bhūriśovadhūtaiḥ /",
  "GK19maghspvu:1266": "aṅgebhyaḥ kathamapi vāmalocanāṃ viśleṣo bata navaraktakaiḥ prapede // MSpv_8.67 //",
  "GK19maghspvu:1267": "pratyaṃsaṃ vilulitamūrdhajā cirāya snānārdraṃ vapurudavāpayat kilaikā /",
  "GK19maghspvu:1268": "nājānādabhimatamantike 'bhivīkṣya svedāmbudravamabhavattarāṃ punastat // MSpv_8.68 //",
  "GK19maghspvu:1269": "sīmantaṃ nijamanubadhnatī karābhyāmālakṣyastanataṭabāhumūlabhāgā /",
  "GK19maghspvu:1270": "bhartrānyā muhurabhilaṣyatā nidadhye naivāho viramati kautukaṃ priyebhyaḥ // MSpv_8.69 //",
  "GK19maghspvu:1271": "svacchāmbhaḥsnapanavidhautamaṅgamoṣṭhastāmbūladyutiviśado vlāsinīnām /",
  "GK19maghspvu:1272": "vāsaśca pratanu viviktamastvitīyānākalpo yadi kusumeṣuṇā na śūnyaḥ // MSpv_8.70 //",
  "GK19maghspvu:1273": "iti dhautapurandhrimatsarānsarasimajjanena śriyamāptavato 'tiśāyinīmapamalāṅgabhāsaḥ /",
  "GK19maghspvu:1274": "avalokya tadaiva yādavānaparavārirāśeḥ śisiretararociṣāpyapāṃ tatiṣu maṅktumīṣe // MSpv_8.71 //",
  "GK19maghspvu:1275": "abhitāpasaṃpadamathoṣṇarucirnijatesāmasahamāna iva /",
  "GK19maghspvu:1276": "payasi prapitsuraparāmbunidheradhiroḍhumastagirimabhyapatat // MSpv_9.1 //",
  "GK19maghspvu:1277": "gatayā puraḥ pratigavākṣamukhaṃ dadhatī ratena bhṛśamutsukatāṃ /",
  "GK19maghspvu:1278": "muhurantārālabhuvamastagireḥ savituśca yoṣidamimīta dṛśā // MSpv_9.2 //",
  "GK19maghspvu:1279": "viralāta pacchaviranuṣṇavapuḥ parito vipāṇḍu dadhadabhraśiraḥ /",
  "GK19maghspvu:1280": "abhavadgataḥ pariṇatiṃ śithilaḥ paramandasūryanayano divasaḥ // MSpv_9.3 //",
  "GK19maghspvu:1281": "aparāhnaśītalatareṇa śanairanilena lolitalatāṅgulaye /",
  "GK19maghspvu:1282": "nilayāya śākhina ivāhrayate dudurākulāḥ khagakulāni giraḥ // MSpv_9.4 //",
  "GK19maghspvu:1283": "upasaṃdhyamāsta tanu sānumataḥ śikhareṣu tatkṣaṇamaśītarucaḥ /",
  "GK19maghspvu:1284": "karajālamastamaye 'pi satāmutitaṃ khalūccatarameva padam // MSpv_9.5 //",
  "GK19maghspvu:1285": "pratikūlamupagate hi vidhau viphalatvameti bahusādhanatā /",
  "GK19maghspvu:1286": "avalambanāya dinabharturabhūnna patiṣyataḥ karasahasramapi // MSpv_9.6 //",
  "GK19maghspvu:1287": "navakuṅkumāruṇapayodharayā svakarāvasaktarucirāmbarayā /",
  "GK19maghspvu:1288": "atisaktimetya varuṇasya diśā bhṛśamanvarajyadatuṣārakaraḥ // MSpv_9.7 //",
  "GK19maghspvu:1289": "gatavatyarājata japākusumastabakadyutau dinakare 'vanatim /",
  "GK19maghspvu:1290": "bahalānurāgakuruvindadalapratibaddhamadhyamiva digvalayam // MSpv_9.8 //",
  "GK19maghspvu:1291": "drutaśātakumbhanibhamaṃśumato vapurardhamagnavapuṣaḥ payasi /",
  "GK19maghspvu:1292": "ruruce viriñcinakhabhinnabṛhaddaṇaḍakaikatarakhaṇḍamiva // MSpv_9.9 //",
  "GK19maghspvu:1293": "anurāgavantamapi locanayordadhataṃ vapuḥ sukhamatāpakaram /",
  "GK19maghspvu:1294": "nirakāsayadravimapetavasuṃ viyadālayādaparadiggaṇikā // MSpv_9.10 //",
  "GK19maghspvu:1295": "abhitigmaraśmi ciramaviramādavadhānakhinnamanimeṣatayā /",
  "GK19maghspvu:1296": "vigalannamadhuvratakulāśrujalaṃ nmamīladabjanayanaṃ nalinī // MSpv_9.11 //",
  "GK19maghspvu:1297": "avibhāvyatārakamadṛṣṭahimadyutibimbamastamitabhānu nabhaḥ /",
  "GK19maghspvu:1298": "avasannatāpamatamisramabhādapadoṣataiva viguṇasya guṇaḥ // MSpv_9.12 //",
  "GK19maghspvu:1299": "rucidhāmni bhartari bhṛśaṃ vimalāḥ paralokamabhyupagate vivaśuḥ /",
  "GK19maghspvu:1300": "jvalanaṃ tviṣaḥ kathamitarathā sulabho 'nyajanmani sa eva patiḥ // MSpv_9.13 //",
  "GK19maghspvu:1301": "vihitāñjalirjanatayā dadhatī vikasatkusumbhakusumāruṇatām /",
  "GK19maghspvu:1302": "ciramujjhitāpi tanuraujjhadasau na pitṛprasūḥ prakṛtimātmabhuvaḥ // MSpv_9.14 //",
  "GK19maghspvu:1303": "atha sāndrasāndhyakiraṇāruṇitaṃ harihetihūti mithunaṃ patatoḥ /",
  "GK19maghspvu:1304": "pṛthagutpapāta virahārtidaladdhṛdayasrutāsṛganuliptamiva // MSpv_9.15 //",
  "GK19maghspvu:1305": "nilayaḥ śriyaḥ satatametaditi prathitaṃ yadeva jalajanma tayā /",
  "GK19maghspvu:1306": "divasātyayāttadapi muktamaho capalājanaṃ prati na codyamadaḥ // MSpv_9.16 //",
  "GK19maghspvu:1307": "divaso 'numitramagamadvalayaṃ kimihāsyate bata mayābalayā /",
  "GK19maghspvu:1308": "rucibharturasya virahādhigamāditi saṃdhyayāpi sapadi vyagami // MSpv_9.17 //",
  "GK19maghspvu:1309": "patite pataṅgamṛgarāji nijapratibimbaroṣita ivāmbunidhau /",
  "GK19maghspvu:1310": "atha nāgayūthamalināni jagatparitastamāṃsi paritastarire // MSpv_9.18 //",
  "GK19maghspvu:1311": "vyasarannu bhūdharaguhāntarataḥ pacalaṃ bahirbhahalapaṅkaruci /",
  "GK19maghspvu:1312": "divasāvasānapaṭunastamaso bahiretya cādhikamabhakta guhāḥ // MSpv_9.19 //",
  "GK19maghspvu:1313": "kimalambatāmbaravilagnamadhaḥ kimavardhatordhvamavanītalataḥ /",
  "GK19maghspvu:1314": "visasāra tiryagatha digbhya iti pracurībhavanna niradhāri tamaḥ // MSpv_9.20 //",
  "GK19maghspvu:1315": "sthagitāmbarakṣititale paritastimire janasya dṛśamandhayati /",
  "GK19maghspvu:1316": "dadhire rasāñjanamapūrvataḥ priyaveśmavartma sudṛśo dadṛśuḥ // MSpv_9.21 //",
  "GK19maghspvu:1317": "avadhārya kāryagurutāmabhavanna bhayāya sāndratamasantamasam /",
  "GK19maghspvu:1318": "sutanoḥ stanau ca dayitopagame tanuromarājipathavepathave // MSpv_9.22 //",
  "GK19maghspvu:1319": "dadṛśe 'pi bhāskararucāhni na yaḥ sa tamīṃ tamobirabhigamya tatām /",
  "GK19maghspvu:1320": "dyutimagrahīdgrahagaṇo laghavaḥ prakaṭībhavanti malināśrayataḥ // MSpv_9.23 //",
  "GK19maghspvu:1321": "anulepanāni kusumānyabalāḥ kṛtamanyavaḥ patiṣu dhīpaśikhāḥ /",
  "GK19maghspvu:1322": "samayena tena cirasuptamanobhavabodhanaṃ samamabodhiṣata // MSpv_9.24 //",
  "GK19maghspvu:1323": "vasudhāntaniḥsṛtamivāhipateḥ paṭalaṃ phaṇāmaṇisahasrarucām /",
  "GK19maghspvu:1324": "sphuradaṃśujālamatha śītarucaḥ kakubhaṃ samaskuruta mādhavanīm // MSpv_9.25 //",
  "GK19maghspvu:1325": "viśadaprabhāparigataṃ vibabhāvudayācalavyavahitenduvapuḥ /",
  "GK19maghspvu:1326": "mukhamaprakāśadaśanaṃ śanakaiḥ savilāsahāsamiva śakradiśaḥ // MSpv_9.26 //",
  "GK19maghspvu:1327": "kalayā tuṣārakiraṇasya puraḥ parimandabhinnatimiraughajaṭam /",
  "GK19maghspvu:1328": "kṣaṇamabhyapadyata janairna mṛṣā gaganaṃ gaṇādipatimūrtiriti // MSpv_9.27 //",
  "GK19maghspvu:1329": "navacandrakākusumakīrṇatamaḥkabarībhṛto malayajārdramiva /",
  "GK19maghspvu:1330": "dadṛśe lalāṭataṭahāri harerharito mukhe tuhinaraśmidalam // MSpv_9.28 //",
  "GK19maghspvu:1331": "prathamaṃ kalābhavadathārdhamatho himadīdhitirmahadabhūduditaḥ /",
  "GK19maghspvu:1332": "dadhati dhruvaṃ kramaśa eva na tu dyutiśālino 'pi sahasopacayam // MSpv_9.29 //",
  "GK19maghspvu:1333": "udamajji kaiṭabhajitaḥ śayanādapanidrapāṇḍurasarojarucā /",
  "GK19maghspvu:1334": "prathamaprabuddhanadarājasutāvadanenduneva tuhinadyutinā // MSpv_9.30 //",
  "GK19maghspvu:1335": "atha lakṣamaṇāgatakāntavapurjaladhiṃ vilaṅghya śaśidāśarathiḥ /",
  "GK19maghspvu:1336": "parivāritaḥ parita ṛkṣagaṇaistiraugharākṣasakulaṃ bibhide // MSpv_9.31 //",
  "GK19maghspvu:1337": "upajīvati sma satataṃ dadhataḥ parimugdhatāṃ vaṇigivoḍupateḥ /",
  "GK19maghspvu:1338": "ghanavīthavīthimavatīrṇavato nidhirambhasāmupacayāya kalāḥ // MSpv_9.32 //",
  "GK19maghspvu:1339": "rajanīmavāpya rucamāpa śaśī sapadi vyabhūṣayadasāvapi tām /",
  "GK19maghspvu:1340": "avilambitakramamaho mahatāmitaretarakṛtimaccaritam // MSpv_9.33 //",
  "GK19maghspvu:1341": "divasaṃ bhṛśoṣṇarucipādahatāṃ rudatīmivānavaratalirutaiḥ /",
  "GK19maghspvu:1342": "muhurāmṛśan mṛgadharo 'grakarairudaśisvasat kumudinīvanitām // MSpv_9.34 //",
  "GK19maghspvu:1343": "pratikāminīti dadṛśuścakitāḥ smarajanmagharmapayasopacitām /",
  "GK19maghspvu:1344": "sudṛśobhibhartṛśaśairaśmigalajjalabindumindumaṇidāruvadhūm // MSpv_9.35 //",
  "GK19maghspvu:1345": "amṛtadravairvidadhabjadṛśāmamapamārgamoṣadhipatiḥ sma karaiḥ /",
  "GK19maghspvu:1346": "parito visarpi paritāpi bhṛśaṃ vapuṣo 'vatārayati mānaviṣam // MSpv_9.36 //",
  "GK19maghspvu:1347": "amalātmasu pratiphalannabhitastaruṇīkapolaphalakeṣu muhuḥ /",
  "GK19maghspvu:1348": "visasāra sāndrataramindurucāmadhikāvabhāsitadiśāṃ nikaraḥ // MSpv_9.37 //",
  "GK19maghspvu:1349": "upagūḍhavelamalaghūrmibhujaiḥ saritāmacukṣupadadhīśamapi /",
  "GK19maghspvu:1350": "rajanīkaraḥ kimiva citramado yadurāgiṇāṃ gaṇamanaṅgalaghum // MSpv_9.38 //",
  "GK19maghspvu:1351": "bhavanodareṣu parimandatayā śayito 'lasaḥ sphaṭikayaṣṭirucaḥ /",
  "GK19maghspvu:1352": "avalambya jālakamukhopagatānudatiṣṭhadindukiraṇānmadanaḥ // MSpv_9.39 //",
  "GK19maghspvu:1353": "avibhāviteṣuviṣayaḥ prathamaṃ madano 'pi nūnamabhavattamasā /",
  "GK19maghspvu:1354": "udite diśaḥ prakaṭayatyamunā yadagharmadhāmni dhanurācakṛṣe // MSpv_9.40 //",
  "GK19maghspvu:1355": "yugapadvikāsamudayādgamite śaśinaḥ śilīmukhagaṇo 'labhata /",
  "GK19maghspvu:1356": "drutametya puṣpadhanuṣo dhanuṣaḥ kumude 'ṅganāmanasi cāvasaram // MSpv_9.41 //",
  "GK19maghspvu:1357": "kakubhāṃ mukhāni sahasojjvalayan dadhadākulatvamadhikaṃ rataye /",
  "GK19maghspvu:1358": "adidīpadinduraparo dahanaḥ kusumeṣumatrinayanaprabhavaḥ // MSpv_9.42 //",
  "GK19maghspvu:1359": "iti niścitapriyatamāgatayaḥ sitadīdhitāvadayavatyabalāḥ /",
  "GK19maghspvu:1360": "pratikarma kartumucakramire samaye hi sarvamupakāri kṛtam // MSpv_9.43 //",
  "GK19maghspvu:1361": "samamekameva dadhatuḥ sutanoru hārabhūṣaṇamurojataṭau /",
  "GK19maghspvu:1362": "ghaṭate hi saṃhatatayā janitāmidameva nirviratāṃ dadhatoḥ // MSpv_9.44 //",
  "GK19maghspvu:1363": "kadalīprakāṇḍarucirorutarau jaghanasthalīparisare mahati /",
  "GK19maghspvu:1364": "raśanākalāpakaguṇena vadhūrmakaradhvajadviradamākalayat // MSpv_9.45 //",
  "GK19maghspvu:1365": "adareṣvalaktakarasaḥ sudṛśāṃ viśadaṃ kapolabhuvi lodhrarajaḥ /",
  "GK19maghspvu:1366": "navamañjanaṃ nayanapaṅkajayorbibhide na śaṅkhanihitātpayasaḥ // MSpv_9.46 //",
  "GK19maghspvu:1367": "sphuradujvalādharadalairvisaddaśanāṃśukeśakaraiḥ paritaḥ /",
  "GK19maghspvu:1368": "dhṛtamugdhagaṇḍaphalakairvibabhuvikasadbhirāsyakamalaiḥ pramadāḥ // MSpv_9.47 //",
  "GK19maghspvu:1369": "bhajate videśamadhikena jitastadanupraveśamathavā kuśalaḥ /",
  "GK19maghspvu:1370": "mukhamindurujjvalakapolamataḥ pratimācchalena sudṛśāmaviśat // MSpv_9.48 //",
  "GK19maghspvu:1371": "dhruvamāgatāḥ pratihatiṃ kaṭhine madaneṣavaḥ kucataṭemahati /",
  "GK19maghspvu:1372": "itarāṅgavanna yadidaṃ garimaglapitāvalagnamagamattanutāṃ // MSpv_9.49 //",
  "GK19maghspvu:1373": "na manoramāsvapi viśeṣavidāṃ niraceṣṭa yogyamidamiti /",
  "GK19maghspvu:1374": "gṛhameṣyati priyatame sudṛśāṃ vasanāṅgarāgasumanaḥsu manaḥ // MSpv_9.50 //",
  "GK19maghspvu:1375": "vapuranvalipta parirambhasukhavyavadhānabhīrukatayā na vadhūḥ /",
  "GK19maghspvu:1376": "kṣamasya vāḍhamidameva hi yatpriyasaṃgameṣvanavalepamadaḥ // MSpv_9.51 //",
  "GK19maghspvu:1377": "nijapāṇipallavatalaskhalanādabhināsikavivaramutpatitaiḥ /",
  "GK19maghspvu:1378": "aparā parīkṣya śanakairmumude mukhavāsamāsyakamalaśvasanaiḥ // MSpv_9.52 //",
  "GK19maghspvu:1379": "vidhṛte divā savayasā ca puraḥ paripūrṇamaṇḍalavikāśabhṛti /",
  "GK19maghspvu:1380": "himadhāmni darpaṇatale ca muhuḥ svamukhaśriyaṃ mṛgadṛśo dadṛśuḥ // MSpv_9.53 //",
  "GK19maghspvu:1381": "adhijānu bāhumupadhāya namatkarapallavārpitakapolatalam /",
  "GK19maghspvu:1382": "udakaṇṭhi kaṇṭhaparivartikalasvarasūnyagānapayāparayā // MSpv_9.54 //",
  "GK19maghspvu:1383": "praṇayaprakāśanavido madhurāḥ sutarāmabhīṣṭajanacittahṛtaḥ /",
  "GK19maghspvu:1384": "prajighāya kāntamanu mugdhatarastaruṇījano dṛśa ivātha sakhīḥ // MSpv_9.55 //",
  "GK19maghspvu:1385": "na ca me 'vagacchati yathā laghutāṃ karuṇāṃ yathā ca kurute sa mayi /",
  "GK19maghspvu:1386": "nipuṇaṃ tathainamupagamya vaderabhidūti kāciditi saṃdidiśe // MSpv_9.56 //",
  "GK19maghspvu:1387": "dayitayā mānaparayāparayā tvaritaṃ yayāvagaditāpi sakhī /",
  "GK19maghspvu:1388": "kimu coditāḥ priyahitārthakṛtaḥ kṛtino bhavanti suhṛdaḥ suhṛdām // MSpv_9.57 //",
  "GK19maghspvu:1389": "pratibhidya kāntamaparādhakṛtaṃ yadi tāvadasya punareva mayā /",
  "GK19maghspvu:1390": "kriyate 'nuvṛttirucitaiva tataḥ kalayedamānamanasaṃ sakhi mām // MSpv_9.58 //",
  "GK19maghspvu:1391": "avadhīrya dhairyakalitā dayitaṃ vidadhe virodhamatha tena saha /",
  "GK19maghspvu:1392": "tava gopyate kimiva kartumidaṃ na sahāsmi sāhasamasāhasikī // MSpv_9.59 //",
  "GK19maghspvu:1393": "tadupetya mā sma tamupālabhathāḥ kla doṣamasya na hi vidma vayam /",
  "GK19maghspvu:1394": "iti sampradhārya ramaṇāya vadhūrvihitāgase 'pi visasarja sakhīṃ // MSpv_9.60 //",
  "GK19maghspvu:1395": "nanu sandiśeti sudṛśoditayā trapayā na kiñcana kilābhidadhe /",
  "GK19maghspvu:1396": "nijamaikṣi mandamaniśaṃ niśitaiḥ kraśitaṃ śarīramaśīraśaraiḥ // MSpv_9.61 //",
  "GK19maghspvu:1397": "bruvate sma dūtya upasṛtya narāntaravatpragalbhamatigarbhagiraḥ /",
  "GK19maghspvu:1398": "suhṛdarthamīhitamajihmadhiyāṃ prakṛtervirājati viruddhamapi // MSpv_9.62 //",
  "GK19maghspvu:1399": "mama rūpakīrtimaharadbhuvi yastadanu praviṣṭahṛdayeyamiti /",
  "GK19maghspvu:1400": "tvayi matsarādiva nirastadayaḥ sutarāṃ kṣiṇoti khalu tāṃ madanaḥ // MSpv_9.63 //",
  "GK19maghspvu:1401": "tava sā kathāsu parighaṭṭayati śravaṇaṃ yadaṅgulimukhena muhuḥ /",
  "GK19maghspvu:1402": "ghanatāṃ dhruvaṃ nayati tena bhavadguṇapūgapūritamatṛptatayā // MSpv_9.64 //",
  "GK19maghspvu:1403": "upatapyamānamalaghūṣṇibhiḥ śvasitaiḥ sitetarasarojadṛśaḥ /",
  "GK19maghspvu:1404": "dravatāṃ na netumadharaṃ kṣamate navanāgavallidalarāgarasaḥ // MSpv_9.65 //",
  "GK19maghspvu:1405": "dadhati sphuṭaṃ ratpateriṣavaḥ śitatāṃ yadutpalapalāśadṛśaḥ /",
  "GK19maghspvu:1406": "hṛdayaṃ nirantarabṛhatkaṭhinastanamaṇaḍalāvaraṇamapyabhidan // MSpv_9.66 //",
  "GK19maghspvu:1407": "kusumādapi smitadṛśaḥ sutarāṃ sukumāramaṅgamiti nāparathā /",
  "GK19maghspvu:1408": "aniśaṃ nijairakaruṇaḥ karuṇaṃ kusumeṣuruttapāti yadviśikhaiḥ // MSpv_9.67 //",
  "GK19maghspvu:1409": "viṣatāṃ niṣevitamapakriyayā samupaiti sarvamiti satyamadaḥ /",
  "GK19maghspvu:1410": "amṛtutasru'pi virahādbhavato yadamūṃ dahanti himaraśmirucaḥ // MSpv_9.68 //",
  "GK19maghspvu:1411": "uditaṃ priyāṃ prati sahārdamiti śradadhīyata priyatamena vacaḥ /",
  "GK19maghspvu:1412": "viditeṅgite hi pura eva jane sapadīritāḥ khalu laganti giraḥ // MSpv_9.69 //",
  "GK19maghspvu:1413": "dayitāhṛtasya yuvabhirmanasaḥ parimūḍhatāmiva gataiḥ prathamam /",
  "GK19maghspvu:1414": "udite tataḥ sapadi labdhapadaiḥ kṣaṇadākare 'nupadibhiḥ prayaye // MSpv_9.70 //",
  "GK19maghspvu:1415": "nipapāta sambhramabhṛtaḥ śravaṇādasitabhruvaḥ praṇaditāsikulam /",
  "GK19maghspvu:1416": "dayitāvalokavikasannayanaprasarapraṇunnamiva vāriruham // MSpv_9.71 //",
  "GK19maghspvu:1417": "upanetumunnatimateva divaṃ kucayoryugena tarasā kalitāṃ /",
  "GK19maghspvu:1418": "rabhasotthitāmupagataḥ sahasā parirabhya kañcana vadhūmarudhat // MSpv_9.72 //",
  "GK19maghspvu:1419": "anudehamāgatavataḥ pratimāṃ pariṇāyakasya gurumudvahatā /",
  "GK19maghspvu:1420": "mukureṇa vepathubhṛto 'tibharāt kathamapyapāti na vadhūkarataḥ // MSpv_9.73 //",
  "GK19maghspvu:1421": "avanamya vakṣasi nimagnakucadvitayena gāḍhamupagūḍhavatā /",
  "GK19maghspvu:1422": "dayitena tatkṣaṇacaladraśanākalakiṅkiṇīravamudāsi vadhūḥ // MSpv_9.74 //",
  "GK19maghspvu:1423": "kararuddhanīvi dayitopagatau galitaṃ tvarāvirahitāsanayā /",
  "GK19maghspvu:1424": "kṣaṇadṛṣṭahāṭakaśilāsadṛśasphuradūrubhitti vasanaṃ vavase // MSpv_9.75 //",
  "GK19maghspvu:1425": "pidadhānamanvagupagamya dṛśau bruvate janāya vada ko 'yamiti /",
  "GK19maghspvu:1426": "abhidhātumadhyavasasau na girā pulakaiḥ priyaṃ navavadhūnyagadat // MSpv_9.76 //",
  "GK19maghspvu:1427": "uditorusādamativepathumatsudṛśo 'bhibhartṛ vidhuraṃ trapayā /",
  "GK19maghspvu:1428": "vapurādarātiśayaśaṃsi punaḥ pratipattimūḍhamapi vāḍhamabhūt // MSpv_9.77 //",
  "GK19maghspvu:1429": "pimandharābhiralaghūrubharādadhiveśma patyurupacāravidhau /",
  "GK19maghspvu:1430": "skhalitābhirapyanupadaṃ pramadāḥ praṇayātibhūmimagamangatibhiḥ // MSpv_9.78 //",
  "GK19maghspvu:1431": "madhurānnatabhrū lalitaṃ ca dṛśoḥ sakaraprayogacaturaṃ ca vacaḥ /",
  "GK19maghspvu:1432": "prakṛti sthameva nipuṇāgamitaṃ sphucanṛttalīlamabhavatsutanoḥ // MSpv_9.79 //",
  "GK19maghspvu:1433": "tadayuktamaṅga tava viśvasṛjā na kṛtaṃ yadīkṣaṇasahasratayam /",
  "GK19maghspvu:1434": "prakaṭīkṛtā jagati yena khalu sphuṭamindratādya mayi gotrabhidā // MSpv_9.80 //",
  "GK19maghspvu:1435": "na vibhāvayatyaniśamakṣigatāmapi māṃ bhavānatisamīpatayā /",
  "GK19maghspvu:1436": "hṛdayasthitāmapi punaḥ paritaḥ kathamīkṣate bahirabhīṣṭatāmām // MSpv_9.81 //",
  "GK19maghspvu:1437": "iti gantumicchumabhidhāya puraḥ kṣaṇadṛṣṭipātavikasadvadanām /",
  "GK19maghspvu:1438": "svakarāvalambanavimuktagalatkalakāñañci kāñcidaruṇattaruṇaḥ // MSpv_9.82 //",
  "GK19maghspvu:1439": "apayāti saroṣayā niraste kṛtakaṃ kāmini cukṣuṣe mṛgākṣyā /",
  "GK19maghspvu:1440": "kalayannapi savyatho 'vatasthe 'śakunena skhalitaḥ kiletaro 'pi // MSpv_9.83 //",
  "GK19maghspvu:1441": "ālokya priyatamamaṃśuke vinīvau yattasthe nāmitamukhendu mānavatyā /",
  "GK19maghspvu:1442": "tannūnaṃ padamavalokayāṃbabhūve mānasya drutamapayānamāsthitasya // MSpv_9.84 //",
  "GK19maghspvu:1443": "sudṛśaḥ sarasavyalīka taptastarasāslaṣṭavataḥ sayauvanoṣmā /",
  "GK19maghspvu:1444": "kathamapyabhavatsmarānaloṣmaṇaḥ stanabhāro na nakhaṃpacaḥ priyasya // MSpv_9.85 //",
  "GK19maghspvu:1445": "dadhatyurojadvayamurvaśītalaṃ bhuvo gateva svayamurvaśī talam /",
  "GK19maghspvu:1446": "babhau mukhenāpratimena kācana śriyādhikā tāṃ prati menakā ca na // MSpv_9.86 //",
  "GK19maghspvu:1447": "itthaṃ nārīrghaṭayitumalaṃ kāmibhiḥ kāmamāsan prāleyāṃśoḥ sapadi rucayaḥ śāntamānāntarāyāḥ /",
  "GK19maghspvu:1448": "ācāryatvaṃ ratiṣu vilasanmanmathaśrīvilāsā hrīpratyūhapraśamakuśalāḥ śīdhavaścakrurāsām // MSpv_9.87 //",
  "GK19maghspvu:1449": "sañjitāni surabhīṇyatha yūnāmullasannayanavāriruhāṇi /",
  "GK19maghspvu:1450": "āyuṣaḥ śughaṭitāni surāyāḥ pātratāṃ priyatamāvadanāni // MSpv_10.1 //",
  "GK19maghspvu:1451": "sopacāramupaśāntavicāraṃ sānutarṣamanutarṣapadena /",
  "GK19maghspvu:1452": "te muhūrtamatha mūrtamapīpyan prama mānamavadhūya vadhūḥ svāḥ // MSpv_10.2 //",
  "GK19maghspvu:1453": "kāntākāntavadanapratibimbe bhagnabālasahakārasugandhau /",
  "GK19maghspvu:1454": "svāduni praṇaditālini śīte nirvivāra madhunīndriyavargaḥ // MSpv_10.3 //",
  "GK19maghspvu:1455": "kāpiśāyanasugandhi vighūrṇannunmado 'dhiśayituṃ samaśeta /",
  "GK19maghspvu:1456": "phulladṛṣṭi vadanaṃ pramadānāmabjacāru caṣakaṃ ca ṣaḍaṅdhriḥ // MSpv_10.4 //",
  "GK19maghspvu:1457": "bimbitaṃ bṛtaparisruti jānan bhājane jalajamityabalāyāḥ /",
  "GK19maghspvu:1458": "ghrātumakṣi patati bhramaraḥ sma bhrāntibhāji bhavati kva vivekaḥ // MSpv_10.5 //",
  "GK19maghspvu:1459": "dattamiṣṭatamayā madhu patyurbāḍamāpa pibato rasavattām /",
  "GK19maghspvu:1460": "yatsuvarṇamukuṭāṃśubhirāsāccetanāvirahitairapi patim // MSpv_10.6 //",
  "GK19maghspvu:1461": "svadanena sutanoravicārādoṣṭhataḥ samacariṣṭa raso 'tra /",
  "GK19maghspvu:1462": "anyamanyadiva yanmanadhu yūnaḥ svādamiṣṭamataniṣṭa tadeva // MSpv_10.7 //",
  "GK19maghspvu:1463": "bibhratau madhuratāmatimātraṃ rāgibhiryugapadeva papāte /",
  "GK19maghspvu:1464": "ānanairmadhuraso vikasadabhirnāsikābhirasitotpalagandhaḥ // MSpv_10.8 //",
  "GK19maghspvu:1465": "pativatyabhimate madhutulyasvādamoṣṭhakaṃ vidadaṅkṣau /",
  "GK19maghspvu:1466": "labhyate sma pariraktatayātmā yāvakena viyatāpi yuvatyāḥ // MSpv_10.9 //",
  "GK19maghspvu:1467": "kasyacitsamadanaṃ madanīyaprayasīvadanapānaparasya /",
  "GK19maghspvu:1468": "svāditaḥ sakṛdivāsava eva pratyuta kṣaṇavidaṃśapade 'bhūt // MSpv_10.10 //",
  "GK19maghspvu:1469": "pītaśītadhumadhurairmidhunānāmānanaiḥ parihṛtaṃ caṣakāntaḥ /",
  "GK19maghspvu:1470": "vrīḍayā rudadivālivirāvairnīlanīrajamagacchadadhastāt // MSpv_10.11 //",
  "GK19maghspvu:1471": "prātibhatrisarakeṇa gatānāṃ vakravākyaracanāramaṇīyaḥ /",
  "GK19maghspvu:1472": "gūḍhasūcitarahasyasahāsaḥ subhruvāṃ pravavṛte parihāsaḥ // MSpv_10.12 //",
  "GK19maghspvu:1473": "hāvakāri hasitaṃ vacanānāṃ khauśalaṃ dṛśi vikāraviśeṣāḥ /",
  "GK19maghspvu:1474": "cakire bhṛśamṛjorapi vadhvāḥ kāmineva taruṇena madena // MSpv_10.13 //",
  "GK19maghspvu:1475": "aprasannamaparāddhari patyau kopadīptamurarīkṛtadhairyam /",
  "GK19maghspvu:1476": "kṣālitaṃ nu śamitaṃ nu vadhūnāṃ dravitaṃ nu hṛdayaṃ madhuvāraiḥ // MSpv_10.14 //",
  "GK19maghspvu:1477": "santameva ciraprakṛtatvādaprakāśitamaddyutaṅge /",
  "GK19maghspvu:1478": "vibhramaṃ madhumadaḥ pramadānāṃ dhātulīnamupasarga ivārtham // MSpv_10.15 //",
  "GK19maghspvu:1479": "sāvaśeṣapadamuktamupekṣā srastamālyavasanābharaṇeṣu /",
  "GK19maghspvu:1480": "gantumutthimakāraṇataḥ sma dyotayanti madavibhramamāsām // MSpv_10.16 //",
  "GK19maghspvu:1481": "madyamandavigalattrapamīṣaccakṣurunmiṣitapakṣma dadhatyā /",
  "GK19maghspvu:1482": "vīkṣyate sma śanakairnavavadhvā kāminomukhamadhomukhayaiva // MSpv_10.17 //",
  "GK19maghspvu:1483": "yā kathañaacana sakhīvacanena prāgabhipriyatamaṃ prajagalbhe /",
  "GK19maghspvu:1484": "vrīḍājāḍyamabhajanmadhupā sā svāṃ madātprakṛtimeti hi sarvaḥ // MSpv_10.18 //",
  "GK19maghspvu:1485": "chāditaḥ kathamapi trapayayāntaryaḥ priyaṃ prati cirāya ramaṇyāḥ /",
  "GK19maghspvu:1486": "vāruṇīmadaviśaṅaagamathāviścakṣuṣo 'bhavadasāviva rāgāḥ // MSpv_10.19 //",
  "GK19maghspvu:1487": "āgatānagaṇitapratiyātān vallabhānabhisisārayiṣūṇām /",
  "GK19maghspvu:1488": "prāpi cetasi savipratisāre subhruvāmavasaraḥ sarakeṇa // MSpv_10.20 //",
  "GK19maghspvu:1489": "mā punastamabhisīsaramāgaskāriṇaṃ madavimohitacittā /",
  "GK19maghspvu:1490": "yoṣidityabhilāṣa na hālāṃ dustyajaḥ khalu sukhādapi mānaḥ // MSpv_10.21 //",
  "GK19maghspvu:1491": "hrīvimohamaharaddayitānāmantikaṃ ratisukhāya nināya /",
  "GK19maghspvu:1492": "saprasādamiva sevitamāsītsadya eva phaladaṃ madhu tāsām // MSpv_10.22 //",
  "GK19maghspvu:1493": "dattamāttamadanaṃ dayitena vyāptamatiśākena rasena /",
  "GK19maghspvu:1494": "sasvade mukhasuraṃ pramadābhyo nāma rūḍhamapi ca vyudapādi // MSpv_10.23 //",
  "GK19maghspvu:1495": "labdhasaurabhaguṇo madirāṇāmaṅganāsyacaṣakasya ca gandhaḥ /",
  "GK19maghspvu:1496": "moditāliritaretarayogādanyatāmabhajatātiśayaṃ nu // MSpv_10.24 //",
  "GK19maghspvu:1497": "mānabhaṅgapacaṭunā suratecchāṃ tanvatā prathayatā dṛśi rāgam /",
  "GK19maghspvu:1498": "lebhire sapadi bhāvayatāntaryoṣitaḥ praṇayineva madena // MSpv_10.25 //",
  "GK19maghspvu:1499": "pānadhautanavayāvakarāgaṃ subhruvo nibhṛtacumbanadakṣāḥ /",
  "GK19maghspvu:1500": "preyasāmadhararāgarasena svaṃ kilādharamupāli rarañjuḥ // MSpv_10.26 //",
  "GK19maghspvu:1501": "arpitaṃ rasitavatyapi nāmagrāhamanyayuvaterdayitena /",
  "GK19maghspvu:1502": "ujjhati sma madamapyapibantī vīkṣya madyamitarā tu mamāda // MSpv_10.27 //",
  "GK19maghspvu:1503": "anyānyavanitāgatacittaṃ cittanāthamabhiśaṅkitavatyā /",
  "GK19maghspvu:1504": "pītabhūrisurayāpi namede nirvṛtirhimanaso madahetuḥ // MSpv_10.28 //",
  "GK19maghspvu:1505": "kopavatyanunayānagṛhītvā prāgatho madhumadāhitamohā /",
  "GK19maghspvu:1506": "kopitaṃ virahakheditacittā kāntameva kalayantyanuninye // MSpv_10.29 //",
  "GK19maghspvu:1507": "kurvatā mukulitākṣiyugānāmaṅgasādamavasāditavagacām /",
  "GK19maghspvu:1508": "īrṣyayeva haratā hriyamāsāṃ tadguṇaḥ svayamakāri madena // MSpv_10.30 //",
  "GK19maghspvu:1509": "gaṇḍabhittiṣu purā sadṛśīṣu vyāñji nāñjitadṛśāṃ pratimenduḥ /",
  "GK19maghspvu:1510": "pānapāṭalitakāntiṣu paścāllodhracūrṇatilakākṛtirāsīt // MSpv_10.31 //",
  "GK19maghspvu:1511": "uddhatairiva parasparasaṅgādīritānyubhayataḥ kucakumbhaiḥ /",
  "GK19maghspvu:1512": "yoṣitāmatimadena jughūrṇurvibhramātiśayapuṃsi vapūṃṣi // MSpv_10.32 //",
  "GK19maghspvu:1513": "cārutā vapurabhūṣayadāsāṃ tāmanūnanavayauvanayogaḥ /",
  "GK19maghspvu:1514": "taṃ punarmakaraketanalakṣakṣmīstāṃ mado dayitasaṃgamabhūṣaḥ // MSpv_10.33 //",
  "GK19maghspvu:1515": "kṣībatāmanugatāsvanuvelaṃ tāsu roṣaparitoṣavatīṣu /",
  "GK19maghspvu:1516": "agrahīnna saśaraṃ dhanurujjhāmāsa nūjjhitaniṣaṅgamanaṅgaḥ // MSpv_10.34 //",
  "GK19maghspvu:1517": "śahaṅgayānyayuvatau vanitābhiḥ pratyabhedi dayitaḥ sphuṭameva /",
  "GK19maghspvu:1518": "na kṣamaṃ bhavati tatvavicāre matsareṇa hatasaṃvṛti cetaḥ // MSpv_10.35 //",
  "GK19maghspvu:1519": "ānanairvicakase hṛṣitābhirvallabhānabhi tanūbhirabhāvi /",
  "GK19maghspvu:1520": "ārdratāṃ hṛdayamāpa ca roṣo lolati sma vacaneṣu vadhūnām // MSpv_10.36 //",
  "GK19maghspvu:1521": "rūpamapratividhānamanojñaṃ prema kāryamanapekṣya vikāsi /",
  "GK19maghspvu:1522": "cāṭu cākṛtakasaṃbhramamāsāṃ kārmaṇatvamagamanramaṇeṣu // MSpv_10.37 //",
  "GK19maghspvu:1523": "līlayaiva sutanostulayitvā gauravāḍhyamapi lāvaṇikena /",
  "GK19maghspvu:1524": "mānavañjanavidā vadanena krītameva hṛdayaṃ dayitasya // MSpv_10.38 //",
  "GK19maghspvu:1525": "sparśabhāji viśadacchavicārau kalpite mṛgadṛśāṃ suratāya /",
  "GK19maghspvu:1526": "sannatiṃ dadhati peturajasraṃ dṛṣṭayaḥ priyatame śayane ca // MSpv_10.39 //",
  "GK19maghspvu:1527": "yūni rāgataralairapi tiryakpātibhiḥ śrutiguṇena yutasya /",
  "GK19maghspvu:1528": "dīrghadarśibhirakāri vadhūnāṃ laṅghanaṃ na nayanaiḥ śravaṇasya // MSpv_10.40 //",
  "GK19maghspvu:1529": "saṃkathecchurabhidhātumanīśā saṃmukhī na ca babhūva didṛkṣuḥ /",
  "GK19maghspvu:1530": "sparśanena dayitasya natabhrūraṅgacapalāpi cakampe // MSpv_10.41 //",
  "GK19maghspvu:1531": "uttarīyavinayāttrapamāṇā rundhatī kila tadīkṣaṇamārgam /",
  "GK19maghspvu:1532": "ācariṣṭa vikaṭena vivoḍhurvakṣasaiva kucamaṇaḍalamanyā // MSpv_10.42 //",
  "GK19maghspvu:1533": "aṃśukaṃ hṛtavatā tanubāhusvastikāpihitamugdhakucāgrā /",
  "GK19maghspvu:1534": "bhinnaśaṅkhavalayaṃ pariṇetrā paryarambhi rabhasādaciroḍhā // MSpv_10.43 //",
  "GK19maghspvu:1535": "saṃjahāra sahasā parirabdhapreyasīṣu virahayya virodham /",
  "GK19maghspvu:1536": "saṃhitaṃ ratipatiḥ smitabhinnakrodhamāśu taruṇeṣu maheṣum // MSpv_10.44 //",
  "GK19maghspvu:1537": "sraṃsamānamupayantari vadhvāḥ śliṣṭavatyupasapakṣi rasena /",
  "GK19maghspvu:1538": "ātmanaiva rurudhe kṛtineva svasaṅgi vasanaṃ jaghanena // MSpv_10.45 //",
  "GK19maghspvu:1539": "pīḍite pura uraḥ pratiṣedhaṃ bhartari stanayugena yuvatyāḥ /",
  "GK19maghspvu:1540": "spaṣṭameva dalataḥ pratināryastanmayatvamabhavaddhṛdayasya // MSpv_10.46 //",
  "GK19maghspvu:1541": "dīpitasmaramurasyapapīḍaṃ vallabhe ghanamabhiṣvajamāne /",
  "GK19maghspvu:1542": "vakratāṃ na yayatuḥ kucakumbhau subhruvaḥ kaṭhinatātiśayena // MSpv_10.47 //",
  "GK19maghspvu:1543": "saṃpraveṣṭumiva yoṣita īṣuḥ śliṣyatāṃ hṛdayamiṣṭatamānām /",
  "GK19maghspvu:1544": "ātmanaḥ satatameva tadantarvartino na khalu nūnamajānan // MSpv_10.48 //",
  "GK19maghspvu:1545": "snahanirbharamadatta vadhūnāmārdratāṃ vapurasaṃśayamantaḥ /",
  "GK19maghspvu:1546": "yūni gāḍhaparirambhiṇi vastraknopamambu vavṛṣe yadanena // MSpv_10.49 //",
  "GK19maghspvu:1547": "na sma māti vapuṣaḥ pramadānāmantariṣṭatamasaṅgamajanmā /",
  "GK19maghspvu:1548": "tadbahurbahiravāpya vikāsaṃ vyānaśe tanuruhāṇyapi harṣaḥ // MSpv_10.50 //",
  "GK19maghspvu:1549": "yatpriyavyatikarādvanitānamaṅgajena pulakena babhūve /",
  "GK19maghspvu:1550": "prāpi tena bhṛśamucchvasibhirnīvibhiḥ sapadi bandhanamokṣaḥ // MSpv_10.51 //",
  "GK19maghspvu:1551": "hrībharādavanataṃ parirambhe rāgavānavaṭujeṣvavakṛṣya /",
  "GK19maghspvu:1552": "arpitoṣṭhadalamānanapadmaṃ yoṣito mukulitākṣamadhāsīt // MSpv_10.52 //",
  "GK19maghspvu:1553": "palvopamitasāmyasapakṣaṃ daṣṭatyadharabimbamabhīṣṭe /",
  "GK19maghspvu:1554": "paryakūji sarujeva taruṇyāstāralolavalayena kareṇa // MSpv_10.53 //",
  "GK19maghspvu:1555": "kenacitanmadhuramulbaṇarāgaṃ bāṣpataptamadhikaṃ viraheṣu /",
  "GK19maghspvu:1556": "oṣṭhapallavamavāpya muhūrta subhruvaḥ sarasamakṣi cucumbe // MSpv_10.54 //",
  "GK19maghspvu:1557": "recitaṃ parijanena mahīyaḥ kevalābhiratadampati dhāma /",
  "GK19maghspvu:1558": "sāmyamāpa kamalāsakhaviṣvaksenasevitayugāntapayodheḥ // MSpv_10.55 //",
  "GK19maghspvu:1559": "āvṛtānyapi nirantaramuccairyoṣitāmurasijadvatayena /",
  "GK19maghspvu:1560": "rāgiṇāmita ito vimṛśadbhiḥ pāṇibhirjagṛhire hṛdayāni // MSpv_10.56 //",
  "GK19maghspvu:1561": "kāmināmasakalāni vibhugnaiḥ svadavārimṛdubhiḥ karajāgraiḥ /",
  "GK19maghspvu:1562": "ākriyanta kaṭhineṣu kathañcitkāminīkucataṭeṣu padāni // MSpv_10.57 //",
  "GK19maghspvu:1563": "soṣmaṇaḥ stanaśilāśikharāgrādāttagharmasalilaistaruṇānām /",
  "GK19maghspvu:1564": "ucchvasatkamalacāruṣu hastainimnanābhisarasīṣu nipete // MSpv_10.58 //",
  "GK19maghspvu:1565": "āmṛśadbhirabhito valivīcirlolamānavitatāṅgulihastaiḥ /",
  "GK19maghspvu:1566": "subhruvāmanubhavātpratipede muṣṭimeyamiti maghyamabhīṣṭaiḥ // MSpv_10.59 //",
  "GK19maghspvu:1567": "prāpya nābhinadamajjanamāśu prasthitaṃ nivasanagrahaṇāya /",
  "GK19maghspvu:1568": "aupanīvikamarundha kila strī vallabhasya karamātmakarābhyām // MSpv_10.60 //",
  "GK19maghspvu:1569": "kāminaḥ kṛtaratotsavakālakṣepamākulavadhūkarasaṅgi /",
  "GK19maghspvu:1570": "mekhalāguṇavilagnamasūyāṃ dīrghasūtramakarotparidhānam // MSpv_10.61 //",
  "GK19maghspvu:1571": "ambaraṃ vinayataḥ priyapāṇeryoṣitasya karayoḥ kalahasya /",
  "GK19maghspvu:1572": "vāraṇamiva vidhātumabhīkṣṇaṃ kakṣyayā ca valayaiśca śiśiñce // MSpv_10.62 //",
  "GK19maghspvu:1573": "granthimudgrathayituṃ hṛdayadeśe vāsasaḥ spṛśati mānadhanāyāḥ /",
  "GK19maghspvu:1574": "bhrūyugeṇa sapadi pratipede romabhiśca samameva vibhedaḥ // MSpv_10.63 //",
  "GK19maghspvu:1575": "āśu laṅghitavatīṣṭakarāgre nīvīmardhamukulīkṛtadṛṣṭyā /",
  "GK19maghspvu:1576": "raktavaiṇika hatādharatantrīmaṇḍalakvaṇitacāru cukūje // MSpv_10.64 //",
  "GK19maghspvu:1577": "āyatāṅgulirabhūdatiriktaḥ subhruvāṃ kraśimaśālini madhye /",
  "GK19maghspvu:1578": "śroṇiṣu priyakaraḥ pṛthulāsu sparśamāpa sakalena talena // MSpv_10.65 //",
  "GK19maghspvu:1579": "cakrureva lalanoruṣu rājīḥ sparśalobhavaśalolakarāṇām /",
  "GK19maghspvu:1580": "kāmināmanibhṛtānyapi rambhāsta mbhakomalataleṣu nakhāni // MSpv_10.66 //",
  "GK19maghspvu:1581": "ūrumūlacapalekṣaṇamaghnan yairvataṃsakusumaiḥ priyametāḥ /",
  "GK19maghspvu:1582": "cakrire sapadi tāni yathārtha manmathasya kusumāyudhanāma // MSpv_10.67 //",
  "GK19maghspvu:1583": "dhairyamulbaṇamanobhavabhavā vāmatāṃ ca vapurarpitavatyaḥ /",
  "GK19maghspvu:1584": "vrīḍitaṃ lalita sauratadhārṣṭyaastenire 'bhiruciteṣu taruṇyaḥ // MSpv_10.68 //",
  "GK19maghspvu:1585": "pāṇirodhamavirodhavāñchaṃ bhartsanāśca madhurasmitagarbhāḥ /",
  "GK19maghspvu:1586": "kāminaḥ sma kurute karabhorurhaari śuṣkaruditaṃ ca sukha'pi // MSpv_10.69 //",
  "GK19maghspvu:1587": "vāraṇārthapadagadgadavācāmīrṣyayā muhurapatrapayā ca /",
  "GK19maghspvu:1588": "kurvate sma sudṛśāmanukūlaṃ pratikūlikatayaiva yuvānaḥ // MSpv_10.70 //",
  "GK19maghspvu:1589": "anyakālaparihāryamajasraṃ taddvayena vidadhe dvayameva /",
  "GK19maghspvu:1590": "dhṛṣṭatā rahasi bhartṛṣu tābhirnirdayatvamitarairabalāsu // MSpv_10.71 //",
  "GK19maghspvu:1591": "bāhupīḍanakacaga3haṇābhyāmāhatena nakhadantanipātaiḥ /",
  "GK19maghspvu:1592": "bodhitastanuśayataruṇīnāmunmimīla viśadaṃ viṣameṣu // MSpv_10.72 //",
  "GK19maghspvu:1593": "kāntayā sapadi ko 'pyupagūḍhaḥ prauḍhapāṇirapanetumiyeṣa /",
  "GK19maghspvu:1594": "saṃhatastanatiraskṛtadṛṣṭirbhraṣṭameva na dukūlamapaśyat // MSpv_10.73 //",
  "GK19maghspvu:1595": "āhataṃ kucataṭena taruṇyāḥ sādhu soḍhamamuneti papāta /",
  "GK19maghspvu:1596": "truṭyataḥ priyatamorasi hārātpuṣpavṛṣcaṭariva mauktikavṛṣṭiḥ // MSpv_10.74 //",
  "GK19maghspvu:1597": "sītkṛtāni maṇitaṃ karuṇoktiḥ snigdhamuktamalamarthavacāṃsi /",
  "GK19maghspvu:1598": "hāsabhūṣaṇaravāśca ramaṇyāḥ kāmasūtrapadatāmupajagmuḥ // MSpv_10.75 //",
  "GK19maghspvu:1599": "uddhatairnibhṛtamekamanekaiśchadavanmṛgadṛśāmavirāmaiḥ /",
  "GK19maghspvu:1600": "śrūyate sma maṇitaṃ kalakāñcīnūpuradhvanibhirakṣatameva // MSpv_10.76 //",
  "GK19maghspvu:1601": "īdṛśasya bhavataḥ khatametallāghavaṃ muhuratīva rateṣu /",
  "GK19maghspvu:1602": "kṣiptamāyatamadarśayadurvyā kāñcidāma jaghanasya mahatvam // MSpv_10.77 //",
  "GK19maghspvu:1603": "prapyate sma gatacitrakacitraiścatramārdranakhalakṣmakapolaiḥ /",
  "GK19maghspvu:1604": "dadhrire 'tha rabhasacyutapuṣpāḥ svabindukusumānyalakāntāḥ // MSpv_10.78 //",
  "GK19maghspvu:1605": "yadyadeva ruruce rucirebhyaḥ subhruvo rahasi ttadakurvan /",
  "GK19maghspvu:1606": "ānukūlikatayā hi narāṇāmākṣipanti hṛdayāni taruṇyaḥ // MSpv_10.79 //",
  "GK19maghspvu:1607": "prāpya manmatharasādatibhūmiṃ durvahastanabharāḥ suratasya /",
  "GK19maghspvu:1608": "śaśramuḥ śramajalārdralalāṭaśliṣṭakeśamasitāyatakeśyaḥ // MSpv_10.80 //",
  "GK19maghspvu:1609": "saṃgatābhirucitaiścalitāpi prāgamucyata cireṇa sakhīva /",
  "GK19maghspvu:1610": "bhūya eva samagaṃsta ratānte hrīvadhūbhirasahā virahasya // MSpv_10.81 //",
  "GK19maghspvu:1611": "prekṣaṇīyakameva kṣaṇamāsan hrīvibhaṅguravilocanapātāḥ /",
  "GK19maghspvu:1612": "saṃbhramadrutagṛhītadukūlacchādyamānavapuṣaḥ suratāntāḥ // MSpv_10.82 //",
  "GK19maghspvu:1613": "aprabhūtamatanīyasi tanvī kāñcidhāmnipihitaikataroru /",
  "GK19maghspvu:1614": "kṣaumamākulakarā vicakarṣa kāntāpallavamabhīṣṭatamena // MSpv_10.83 //",
  "GK19maghspvu:1615": "mṛṣṭacandanaviśeṣakabhaktirmraṣaaṭabhūṣaṇakadarthitamālyaḥ /",
  "GK19maghspvu:1616": "sāparādha iva maṇḍanamāsīdātmanaiva sudṛśāmupabhogaḥ // MSpv_10.84 //",
  "GK19maghspvu:1617": "yoṣitaḥ patitakāñcanakāñcau mohanātirabhasena nitambe /",
  "GK19maghspvu:1618": "mekhaleva paritaḥ sma vicitrā rājate vananakhakṣatalakṣmīḥ // MSpv_10.85 //",
  "GK19maghspvu:1619": "bhātu nāma sudṛśāṃ daśanāṅkaḥ pāṭalo dhavalagaṇaḍataleṣu /",
  "GK19maghspvu:1620": "dantavāsasi samānaguṇaśrīḥ saṃmukho 'pi parabhāgamavāpa // MSpv_10.86 //",
  "GK19maghspvu:1621": "subhruvāmadhipayodharapīṭhaṃ pīḍanaistruṭitavatyapi patyuḥ /",
  "GK19maghspvu:1622": "ṇuktamauktikalaghuguṇaśeṣā hārayaṣcirabhavat gurureva // MSpv_10.87 //",
  "GK19maghspvu:1623": "viśramārthamupagūḍhamajasraṃ yatpriyaiḥ prathamaratyavasāne /",
  "GK19maghspvu:1624": "yoṣitāmuditamanmathamādau taddvitīyasuratasya babhūva // MSpv_10.88 //",
  "GK19maghspvu:1625": "āstṛte 'bhinavapallavapuṣpairapyanārataratābhiratābhyaḥ /",
  "GK19maghspvu:1626": "dīyate sma śayituṃ śayanīye na kṣaṇaḥ kṣaṇadayāpi vadhūbhyaḥ // MSpv_10.89 //",
  "GK19maghspvu:1627": "yoṣitāmatitarāṃ nakhalūnaṃ gātramujjavalatayā na khalūnam /",
  "GK19maghspvu:1628": "kṣobhamāśu hṛdayaṃ nayadūnāṃ rāgavṛddhimakaronna yadūnām // MSpv_10.90 //",
  "GK19maghspvu:1629": "iti madamadanābhyāṃ rāgiṇaḥ spaṣṭarāgananavaratarataśrīsaṅginastānavekṣya /",
  "GK19maghspvu:1630": "abhajata parivṛttiṃ sātha paryastahastā rajaniravanatendurlajjayādhomukhīva // MSpv_10.91 //",
  "GK19maghspvu:1631": "śrutisamadhikamuccaiḥ pañcamaṃ pīḍayantaḥ satatamamṛṣabhahīnaṃ bhinnakīkṛtya ṣaḍjam /",
  "GK19maghspvu:1632": "praṇijagadurakākuśrāvakasnigdhakaṇṭhāḥ pariṇatimiti rātrermāgadhā mādhavāya // MSpv_11.1 //",
  "GK19maghspvu:1633": "ratirabhasavilāsābhyāsatāntaṃ na yāvan nayanayugamamīlattāvadevāhato 'sau /",
  "GK19maghspvu:1634": "rajaniviratiśaṃsī kāminīnāṃ bhaviṣyadvirahavihitanidrābhaṅgamuccairmṛdaṅgaḥ // MSpv_11.2 //",
  "GK19maghspvu:1635": "sphuṭataramupariṣṭādalpamūrterdhruvasya sphurati suramunīnāṃ maṇḍalaṃ vyastamet /",
  "GK19maghspvu:1636": "śakaṭamiva mahīyaḥ śaiśave śārṅgapāṇeś capalacaraṇakābjapreraṇottuṅgitāgram // MSpv_11.2 //",
  "GK19maghspvu:1637": "praharakamapanīya svaṃ nididrāsatoccaiḥ pratipadamupahūtaḥ kenacijjāgṛhīti /",
  "GK19maghspvu:1638": "muhuraviśadavarṇāṃ nidrayā śūnyaśūnyāṃ dadadapi giramantarbuddhyate no manuṣyaḥ // MSpv_11.4 //",
  "GK19maghspvu:1639": "vipulataranitambābhogaruddhe ramaṇyāḥ śayitumanadhigacchañjīviteśo 'vakāśam /",
  "GK19maghspvu:1640": "ratiparicayanaśyannaindratandraḥ kathañcid gamayati śayanīye śarvarī kiṃ karotu // MSpv_11.5 //",
  "GK19maghspvu:1641": "kṣaṇaśayitavibuddhāḥ kalpayantaḥ prayogān udadhimahati rājye kāvyavaddurvigāhe /",
  "GK19maghspvu:1642": "gahanamapararātraprāptabuddhiprasādāḥ kavaya iva mahīpāścintayantyarthajātam // MSpv_11.6 //",
  "GK19maghspvu:1643": "kṣititaṭaśayanāntādutthitaṃ dānapaṅgaplutabahulaśarīraṃ śāyayatyeṣa bhūyaḥ /",
  "GK19maghspvu:1644": "mṛducaladaparāntodīritāndūninādaṃ gajapatimadhirohaḥ pakṣakavyatyayena // MSpv_11.7 //",
  "GK19maghspvu:1645": "drutatarakaradakṣāḥ kṣiptavaiśakhaśaile dadhati dadhani dhīrānāravānvāriṇīva /",
  "GK19maghspvu:1646": "śaśinamiva suraughāḥsāramuddhartumete kalaśimudadhigurvī vallavā loḍayanti // MSpv_11.8 //",
  "GK19maghspvu:1647": "anunayamagṛhītvā vyājasuptā parācī rutamatha kṛkavākostāramākarṇya kalpe /",
  "GK19maghspvu:1648": "kathamapi parivṛttā nidrayāndhā kila strī mukulitanayanaivā śiliṣyati prāṇanātham // MSpv_11.9 //",
  "GK19maghspvu:1649": "gatamanugatavīṇairekatāṃ veṇunādaiḥ kalamavikalatālaṃ gāyakairbodhahetoḥ /",
  "GK19maghspvu:1650": "asakṛdanavagītaṃ gītamākarṇayantaḥ sukhamukulitanetrā yānti nidrāṃ narendrāḥ // MSpv_11.10 //",
  "GK19maghspvu:1651": "pariśithilitakarṇagrīvamāmīlitākṣaḥ kṣaṇamayamanubhūya svapnamūrdhvajñureva /",
  "GK19maghspvu:1652": "rirasayiṣati bhūyaḥ śaṣpamagre vikīrṇaṃ paṭutaracapalauṣṭhaḥ prasphuratprothamaśvaḥ // MSpv_11.11 //",
  "GK19maghspvu:1653": "udayamuditadīptiryāti yaḥ saṃgatau me patati na varaminduḥ so 'parāmeṣa gatvā /",
  "GK19maghspvu:1654": "smitaruciriva sadyaḥ sābhyasūyaṃ prabheti sphurati viśadameṣā pūrvakāṣṭhāṅganāyāḥ // MSpv_11.12 //",
  "GK19maghspvu:1655": "ciraratiparikheda prāptanidrāsukhānāṃ caramamapi śayitvā pūrvameva prabuddhāḥ /",
  "GK19maghspvu:1656": "aparicalitagātrāḥ kurvatena priyāṇāmaśithilabhujacakrāśleṣabhedaṃ taruṇyaḥ // MSpv_11.13 //",
  "GK19maghspvu:1657": "kṛtadhavalimabhedaiḥ kuṅkumeneva kiñcinmalayaruharajobhirbhūṣayanpaścimāśām /",
  "GK19maghspvu:1658": "himaruciraruṇimnā rājate rajyamānairjaraṭhakamalakandacchedagaurairmayūkhaiḥ // MSpv_11.14 //",
  "GK19maghspvu:1659": "dadhadasakalamekaṃ khaṇḍitāmānamadbhiḥ śriyamaparamapūrṇāmucchvasadbhiḥ palāśaiḥ /",
  "GK19maghspvu:1660": "kalaravamupagīte ṣaṭpadaughena dhattaḥ kumudakamala ṣaṇḍe tulyarūpāmavasthām // MSpv_11.15 //",
  "GK19maghspvu:1661": "madarucimaruṇenodgacchatā lambhitasya tyajata iva cirāya sthāyinīmāśu lajjām /",
  "GK19maghspvu:1662": "vasanamiva mukhasya sraṃsate saṃpratīdaṃ sitakarakarajālaṃ vāsavāśāyuvatyāḥ // MSpv_11.16 //",
  "GK19maghspvu:1663": "avirataratalīlāyāḥsajātaśramāṇām upaśamamupayāntaṃ niḥsahe 'ṅge 'ṅganānām /",
  "GK19maghspvu:1664": "punaruṣasi viviktaimarmātariśvāvacūrṇya jvalayati madanāgniṃ mālatīnāṃ rajobhiḥ // MSpv_11.17 //",
  "GK19maghspvu:1665": "animiṣamavirāmā rāgiṇāṃ sarvarātraṃ navanidhuvanalīlāḥ kautukenātivīkṣya /",
  "GK19maghspvu:1666": "idamudavasitānāmasphuṭālokasaṃpannayanamiva sanidraṃ ghūrṇate daipamarciḥ // MSpv_11.18 //",
  "GK19maghspvu:1667": "vikacakamalagandhairandhayanbhṛṅgamālāḥ surabhitamakarandaṃ mandamāvāti vātaḥ /",
  "GK19maghspvu:1668": "pramadanamadanamādyadyauvanoddāmarāmāramaṇarabhasakhedasvedavicchedadakṣaḥ // MSpv_11.19 //",
  "GK19maghspvu:1669": "lulitanayanatārāḥ kṣāmavaktrendubimbā rajanaya iva nindrāklāntanīlotpalākṣyaḥ /",
  "GK19maghspvu:1670": "timiramiva dadhānāḥ sraṃsinaḥ keśapāśān avanipatigṛhebhyo yāntyamūrvāravadhvaḥ // MSpv_11.20 //",
  "GK19maghspvu:1671": "śiśirakiraṇakāntaṃ vāsarānte 'bhisārya śvasanasurabhigandhiḥ sāmprataṃ satvareva /",
  "GK19maghspvu:1672": "vrajati rajanireṣā tanmayūkhāṅgarāgaiḥ parimalitamanindyairambarāntaṃ vahantī // MSpv_11.21 //",
  "GK19maghspvu:1673": "navakumudavanaśrīhāsakeliprasaṅgād adhikaruciraśeṣāmapyuṣāṃ jāgaritvā /",
  "GK19maghspvu:1674": "ayamaparadiśo 'ṅge muñcati srastahastaḥ śiśayiṣurapi pāṇḍuṃ mlānamātmānaminduḥ // MSpv_11.22 //",
  "GK19maghspvu:1675": "sarabhasaparirambhārambhasaṃrambhabhājā yadadhiniśamapāstaṃ vallabhenāṅganāyāḥ /",
  "GK19maghspvu:1676": "vasanamapi niśānte neṣyate tatpradātu rathacaraṇaviśālaśreṇilolekṣaṇena // MSpv_11.23 //",
  "GK19maghspvu:1677": "sapadi kumudinībhirmīlitaṃ hā kṣapāpi kṣayamagamadapetāstārakāstāḥ samastāḥ /",
  "GK19maghspvu:1678": "iti dayitakalatraścintayannaṅgamindur vahati kṛśamaśeṣaṃ bhraṣṭaśobhaṃ śuceva // MSpv_11.24 //",
  "GK19maghspvu:1679": "vrajativiṣayamakṣṇāmaṃśumālī na yāvat timiramakhilamastaṃ tāvadevāruṇena /",
  "GK19maghspvu:1680": "paraparibhavi tejastanvatāmāśu kartuṃ prabhavati hi vipakṣocchedamagresaro 'pi // MSpv_11.25 //",
  "GK19maghspvu:1681": "vigatatimirapaṅgaṃ paśyati vyoma yāvad dhuvati virahakhinnaḥ pakṣatī yāvadeva /",
  "GK19maghspvu:1682": "rathacaraṇasamāhvastāvadautsukyanunnā saridaparataṭāntādāgatā cakravākī // MSpv_11.26 //",
  "GK19maghspvu:1683": "muditayuvamanaskāstulyameva pradoṣe rucamadadhurubhayyaḥ kalpitā bhūṣitāśca /",
  "GK19maghspvu:1684": "parimalarucirābhirnyakkṛtāstu prabhāte yuvatibhirupabhogānnīrucaḥ puṣpamālāḥ // MSpv_11.27 //",
  "GK19maghspvu:1685": "vilulitakamalaughaḥ kīrṇavallīvitānaḥ prativanamavadhūtāśeṣaśākhiprasūnaḥ /",
  "GK19maghspvu:1686": "kvacidayamanavasthaḥ sthāsnutāmeti vāyurvadhukusumavimardedgandhiveśmāntareṣu // MSpv_11.28 //",
  "GK19maghspvu:1687": "nakhapadavalinābhīsandhibhāgeṣu lakṣyaḥ kṣatiṣu ca daśanānāmaṅganāyāḥ saśeṣaḥ /",
  "GK19maghspvu:1688": "api rahasi kṛtānāṃ vāgvihīno 'pijātaḥ suratavilasitānāṃ varṇako varṇako 'sau // MSpv_11.29 //",
  "GK19maghspvu:1689": "prakaṭamalinalakṣmā mṛṣṭapatrāvalīkair adhigataratiśobhaiḥ pratyuṣaḥ proṣitaśrīḥ /",
  "GK19maghspvu:1690": "upahasita ivāsau cāndramāḥ kāminīnāṃ pariṇataśarakāṇḍāpāṇḍubhirgaṇḍabhāgaiḥ // MSpv_11.30 //",
  "GK19maghspvu:1691": "sakalamapi nikāmaṃ kāmalolānyanārīratirabhasavimardairbhinnavatyaṅgarāge /",
  "GK19maghspvu:1692": "idamatimahadevāścaryamāścaryadhāmnastava khalu mukharāgo yanna bhedaṃ prayātaḥ // MSpv_11.31 //",
  "GK19maghspvu:1693": "prakaṭataramimaṃ mā drākṣuranyā ramaṇyaḥ sphuṭamiti saviśaṅgaṃ kāntayā tulyavarṇaḥ /",
  "GK19maghspvu:1694": "caraṇatalasarojākrāntisaṃkrāntayāsau vapuṣi nakhavilekho lākṣayā rakṣitaste // MSpv_11.32 //",
  "GK19maghspvu:1695": "tadavitathamavādīryanmama tvaṃ priyajanaparibhuktaṃ yaddukūlaṃ dadhānaḥ /",
  "GK19maghspvu:1696": "madadhivasatimāgāḥkāmināṃ maṇḍanaśrīrvrajati hi saphalatvaṃ vallabhālokanena // MSpv_11.33 //",
  "GK19maghspvu:1697": "navanakhapadamaṅgaṃ gopayasyaṃśukena sthagayasi punaroṣṭhaṃ pāṇinā dantadaṣṭam /",
  "GK19maghspvu:1698": "pratidiśamaparastrīsaṅgaśaṃsī visarpannavaparimalagandhaḥ kena śakyo varītum // MSpv_11.34 //",
  "GK19maghspvu:1699": "itikṛtavacanāyāḥ kaścidabhetya bibhyadgalitanayanavāreryāti pādāvanāmam /",
  "GK19maghspvu:1700": "karuṇamapi samarthaṃ mānināṃ mānabhede ruditamuditamastraṃ yoṣitāṃ vigraheṣu // MSpv_11.35 //",
  "GK19maghspvu:1701": "madanamadanavikāsaspaṣṭadhārṣṭyedayānāṃ ratikalahavikīrṇairbhūṣaṇairarciteṣu /",
  "GK19maghspvu:1702": "vidadhati na gṛheṣūtphullapuṣpopahāraṃ viphalavinayayatnāḥ kāminīnāṃ vayasyāḥ // MSpv_11.36 //",
  "GK19maghspvu:1703": "karajadaśanacihnaṃ niśamaṅge 'nyanārījanitamiti saroṣamīrṣyayā śaṅkamānām /",
  "GK19maghspvu:1704": "smarasi na khalu dattaṃ mattayaitattvayaiva striyamanunayatītthaṃ vrīḍamānāṃ vilāsī // MSpv_11.37 //",
  "GK19maghspvu:1705": "kṛtagurutarahāracchedamāliṅgya patyau pariśithilitagātre gantumāpṛcchamāne /",
  "GK19maghspvu:1706": "vigalitanavamuktāsthūlabhāṣpāmbubindu stanayugamabalāyāstatkṣaṇaṃ roditīva // MSpv_11.38 //",
  "GK19maghspvu:1707": "bahujagadapurastāttasya mattā kilāhaṃ cakara ca kila cāṭu prauḍhayoṣidvadasya /",
  "GK19maghspvu:1708": "viditamiti sakhībhyo rātrivṛttaṃ vicintya vyapagatamadayāhni vrīḍitaṃ mugdhavadhvā // MSpv_11.39 //",
  "GK19maghspvu:1709": "aruṇajalajarājīmugdhahastāgrapādā bahulamadhupamālākajjalendīvarākṣī /",
  "GK19maghspvu:1710": "anupatati virāvaiḥ patriṇāṃ vyāharantī rajanimacirajātā pūrvasandhyā suteva // MSpv_11.40 //",
  "GK19maghspvu:1711": "pratiśaraṇamaśīrṇajyotiragnyāhitānāṃ vidhivihitaviribdhaiḥ sāmidhenīradhītya /",
  "GK19maghspvu:1712": "kṛtaguruduritaughadhvaṃsamadhvaryuvaryair hutamayamupalīḍhe sādhu sāmnāyyamagniḥ // MSpv_11.41 //",
  "GK19maghspvu:1713": "prakṛtajapavidhīnāmāsyamudraśmidantaṃ muhurapihitamoṣṭhyairakṣarairlakṣyamanyaiḥ /",
  "GK19maghspvu:1714": "anukṛtimanuvelaṃ ghaṭṭitodghaṭṭitasya vrajati niyamabhājāṃ mugdhamuktāpuṭasya // MSpv_11.42 //",
  "GK19maghspvu:1715": "navakanakapiśaṅgaṃ vāsarāṇāṃ vidhātuḥ kakubhi kuliśapāṇerbhāti bhāsāṃ vitānam /",
  "GK19maghspvu:1716": "janitabhuvanadāhārambhamambhāṃsi dagdhvā jvalitamiva mahābdherūrdhvamaurvānalārciḥ // MSpv_11.43 //",
  "GK19maghspvu:1717": "vitatapṛthuvaratrātulyarūpairmayūkhaiḥ kalaśa iva garīyāndigbhirākṛṣyamāṇaḥ /",
  "GK19maghspvu:1718": "kṛtacapalavihaṅgālāpakolāhalābhir jalanidhijalamadhyādeṣa uttāryater'kaḥ // MSpv_11.44 //",
  "GK19maghspvu:1719": "payasi salilarāśernaktamantarnimagnaḥ sphuṭamaniśamatāpi jvālayā bāḍavāgneḥ /",
  "GK19maghspvu:1720": "yadayamidamidānīmaṅgamudyandadhāti jvalitakhadirakāṣṭhāṅgāragauraṃ vivasvān // MSpv_11.45 //",
  "GK19maghspvu:1721": "atuhinarucināsau kevalaṃ nodayādriḥ kṣaṇamuparigatena kṣmābhṛtaḥ sarva eva /",
  "GK19maghspvu:1722": "navakaranikareṇa spaṣṭabandhūkasūnastabakaracitamete śekharaṃ bibhratīva // MSpv_11.46 //",
  "GK19maghspvu:1723": "udayaśikhariśṛṅgaprāṅgaṇeṣveva riṅgan sakamalamukhahāsaṃ vīkṣitaḥ padminībhiḥ /",
  "GK19maghspvu:1724": "vitatamṛdukarāgraḥ śabdayantyā vayobhiḥ paripatati divo 'ṅgake helayā bālasūryaḥ // MSpv_11.47 //",
  "GK19maghspvu:1725": "kṣaṇamayamupaviṣṭaḥ kṣmātalanyastapādaḥ praṇatiparamavekṣya prītamahnāya lokam /",
  "GK19maghspvu:1726": "bhuvanatalamaśeṣaṃ pratyavekṣiṣyamāṇaḥ kṣitidharapīṭhādutthitaḥ saptasaptiḥ // MSpv_11.48 //",
  "GK19maghspvu:1727": "pariṇatamadirābhaṃ bhāskareṇoṃśubāṇais timirakarighaṭāyāḥ sarvadikṣu kṣatāyāḥ /",
  "GK19maghspvu:1728": "rudhiramiva vahantyo bhānti bālātapenacchuritamubhayarodhovāritaṃ vāri nadyaḥ // MSpv_11.49 //",
  "GK19maghspvu:1729": "dadhatiparipatantyo jālavātāyanebhyas taruṇatapanabhāso mandirābhyantareṣu /",
  "GK19maghspvu:1730": "praṇayiṣu vanitānāṃ prātaricchatsu gantuṃ kupitamadanamuktottaptanārācalīlām // MSpv_11.50 //",
  "GK19maghspvu:1731": "adhirajani vadhūbhiḥ pītamaireyariktaṃ kanakacaṣakametadrocanālohitena /",
  "GK19maghspvu:1732": "udayadahimarocirjyotiṣākrāntamantarmadhuna iva tathaivāpūrṇamadyāpi bhāti // MSpv_11.51 //",
  "GK19maghspvu:1733": "sitaruciśayanīye naktamekāntamuktaṃ dinakarakarasaṅgavyaktakausumbhakānti /",
  "GK19maghspvu:1734": "nijamiti ratibandhorjānatīmuttarīyaṃ parihasati sakhī strīmādadānāṃ dinādau // MSpv_11.52 //",
  "GK19maghspvu:1735": "plutamiva śiśirāṃśoraṃśubhiryanniśāsu sphaṭikamayarājadrājatādristhalābham /",
  "GK19maghspvu:1736": "aruṇitamakaṭhorairveśma kāśmīrajāmbhaḥsnapitamiva tadetadbhānubhirbhāti bhānoḥ // MSpv_11.53 //",
  "GK19maghspvu:1737": "sarasanakhapadāntardaṣṭakeśapramokaṃ praṇayini vidadhāne yoṣitāmullasantyaḥ /",
  "GK19maghspvu:1738": "vidadhati daśanānāṃ sītkṛtāviṣkṛtānām abhinavaravibhāsaḥ padmarāgānukāram // MSpv_11.54 //",
  "GK19maghspvu:1739": "aviratadayitāṅgāsaṅgasañcaritena churitamabhinavāsṛkkāntinā kuṅkumena /",
  "GK19maghspvu:1740": "kanakanikaṣarekhā komalaṃ kāminīnāṃ bhavati vapuravāptacchāyamevātape 'pi // MSpv_11.55 //",
  "GK19maghspvu:1741": "sarasijavanakāntaṃ bibhradabhrāntavṛttiḥ karanayanasahasraṃ hetumālokaśakteḥ /",
  "GK19maghspvu:1742": "akhilamatimahimnā lokamākrāntavantaṃ haririva haridaśvaḥ sādhu vṛtraṃ hinasti // MSpv_11.56 //",
  "GK19maghspvu:1743": "avatamasabhidāyai bhāsvatāmyudgatena prasabhamuḍugaṇo 'sau darśanīyo 'pyapāstaḥ /",
  "GK19maghspvu:1744": "nirasitumarimicchorye tadīyāśrayeṇa śriyamadhigatavantaste 'pi hantavyapakṣe // MSpv_11.57 //",
  "GK19maghspvu:1745": "pratiphalati karaughe saṃmukhāvasthitāyāṃ rajatakaṭakabhittau sāndracandrāṃśugauryām /",
  "GK19maghspvu:1746": "bahirabhihatamadreḥ saṃhataṃ kandarāntargatamapi timiraughaṃ gharmabhānurbhinatti // MSpv_11.58 //",
  "GK19maghspvu:1747": "bahirapi vilasantyaḥ kāmamāninyire yad divasakararuco 'ntaṃ dhvāntamantargṛheṣu /",
  "GK19maghspvu:1748": "niyataviṣayavṛtterapyanalpapratāpakṣatasakalavipakṣastejasaḥ sa svabhāvaḥ // MSpv_11.59 //",
  "GK19maghspvu:1749": "ciramatirasalaulyādbandhanaṃ lambhitānāṃ punarayamudayāya prāpya dhāma svameva /",
  "GK19maghspvu:1750": "dalitadalakapāṭaḥ ṣaṭpadānāṃ saroje sarabhasa iva guptisphoṭamarkaḥ karoti // MSpv_11.60 //",
  "GK19maghspvu:1751": "yugapadayugasaptistulyasaṃkhyairmayūkhair daśaśatadalabhedaṃ kautukenāśukṛtvā /",
  "GK19maghspvu:1752": "śriyamalikulagītairlālitāṃ paṅkajāntarbhavanamadhiśayānāmādarātpaśyatīva // MSpv_11.61 //",
  "GK19maghspvu:1753": "adayamiva karāgraireṣa nipīḍya sadyaḥ śaśadharamaharādau rāgavānuṣṇaraśmiḥ /",
  "GK19maghspvu:1754": "avakirati nitāntaṃ kāntiniryāsamabdasrutanavajalapāṇḍuṃ puṇḍarīkodareṣu // MSpv_11.62 //",
  "GK19maghspvu:1755": "pravikasati cirāya dyotitāśeṣaloke daśaśatakaramūrtāvakṣiṇīva dvitīye /",
  "GK19maghspvu:1756": "sitakaravapuṣāsau lakṣyate saṃprati dyaur vigalitakiraṇena vyaṅgitaikekṣaṇeva // MSpv_11.63 //",
  "GK19maghspvu:1757": "kumudavanamapaśri śrīmadambhojaṣaṇḍaṃ tyajati mudamulūkaḥ prītimāścakravākaḥ /",
  "GK19maghspvu:1758": "udayamahimaraśmiryāti śītāṃśurastaṃ hatavidhilasitānāṃ hī vicitro vipākaḥ // MSpv_11.64 //",
  "GK19maghspvu:1759": "kṣaṇamatuhinadhāmni preṣya bhūyaḥ purastād upagatavati pāṇigrāhavaddigvadhūnām /",
  "GK19maghspvu:1760": "drutataramupayāti sraṃsamānāṃśuko 'sāv upapātiriti nīcaiḥ paścimāntena candraḥ // MSpv_11.65 //",
  "GK19maghspvu:1761": "pralayamakhilatārālokamahnāya nītvā śriyamanatiśayaśrīḥ sānurāgāṃ dadhānaḥ /",
  "GK19maghspvu:1762": "gaganasalilarāśiṃ rātrikalpāvasāne madhuripuriva bhāsvāneṣa eko 'dhiśete // MSpv_11.66 //",
  "GK19maghspvu:1763": "kṛtasakalajagadvibodho 'vadhūtāndhakārodayaḥ kṣayitakumudatārakaśrīrviyogaṃ nayankāminaḥ /",
  "GK19maghspvu:1764": "bahutaraguṇadarśanādabhyupetālpadoṣaḥ kṛtī tava varada karotu suprātamahnāmayaṃ nāyakaḥ // MSpv_11.67 //",
  "GK19maghspvu:1765": "itthaṃ rathāśvebhaniṣādināṃ prage gaṇo nṛpāṇāmatha toraṇādbahiḥ /",
  "GK19maghspvu:1766": "prasthānakālakṣamaveṣakalpanākṛtakṣaṇakṣepamudaikṣatācyutam // MSpv_12.1 //",
  "GK19maghspvu:1767": "svakṣaṃ supatraṃ kanakojvaladyutiṃ javena nāgāñjitavantamuccakaiḥ /",
  "GK19maghspvu:1768": "āruhya tārkṣya nabhasīva bhūtale yayāvanudghātamukhena so 'dhvanā // MSpv_12.2 //",
  "GK19maghspvu:1769": "hastasthitākhaṇḍitacakraśālinaṃ dvajendrakāntaṃ śritavakṣasaṃ śriyā /",
  "GK19maghspvu:1770": "satyānuraktaṃ narakasya jiṣṇavo guṇairnṛpāḥ śāṅgiṇamanyayāsiṣuḥ // MSpv_12.3 //",
  "GK19maghspvu:1771": "śuklaiḥ satārairmukulīkṛtaiḥ sthūlaiḥ kumudvatīnāṃ kumudākarairiva /",
  "GK19maghspvu:1772": "vyuṣṭaṃ prayāṇaṃ ca viyogavedanāvidūnanārīkamabhūtsamaṃ tadā // MSpv_12.4 //",
  "GK19maghspvu:1773": "utkṣiptagātraḥ sma viḍambayannabhaḥ samutpatiṣyantamagendramuccakaiḥ /",
  "GK19maghspvu:1774": "ākuñcitaprohanirūpitakramaṃ kareṇurārohayate niṣādinam // MSpv_12.5 //",
  "GK19maghspvu:1775": "svairaṃ kṛtāsphālanalalitānpuraḥ sphuratnūndarśitalāghavakriyāḥ /",
  "GK19maghspvu:1776": "vaṅgāvalagnaikasavalgapāṇayasturaṅgamānāruruhusturaṅgiṇaḥ // MSpv_12.6 //",
  "GK19maghspvu:1777": "ahnāya yāvanna cakāra bhūyase niṣedivānāsanabandhamadhvane /",
  "GK19maghspvu:1778": "tīvrotthitāstāvadasahyaraṃhaso viśṛṅkhalaṃ śṛṅkhalakāḥ pratasthire // MSpv_12.7 //",
  "GK19maghspvu:1779": "gaṇḍojvalāmujjvanābhicakrayā virājamānāṃ navayodaraśriyā /",
  "GK19maghspvu:1780": "kaścitsukhaṃ prāptumanāḥ susārathī rathīṃ yuyojādhidhurāṃ vadhūmiva // MSpv_12.8 //",
  "GK19maghspvu:1781": "utthātumicchanvidhṛtaḥ puro balānnidhīyamāne bharabhāji yantrake /",
  "GK19maghspvu:1782": "ardhojjhitodgāravijharjharasvaraḥ svanāma ninye ravaṇaḥ sphuṭārthatām // MSpv_12.9 //",
  "GK19maghspvu:1783": "nasyāgṛhīto 'pi dhuvanviṣāṇayoryugaṃ sasūtkāravivartitatrikaḥ /",
  "GK19maghspvu:1784": "goṇīṃ janana sma nidhātumuddhṛtāmanukṣaṇaṃ nokṣataraḥ pratīcchati // MSpv_12.10 //",
  "GK19maghspvu:1785": "nānāvidhāviṣkṛsāmajasvaraḥ sahasravartmā capalairduradhyayaḥ /",
  "GK19maghspvu:1786": "gāndharvabhūyṣṭhatayā samānatāṃ sa sāmavedasya dadhau balodadhiḥ // MSpv_12.11 //",
  "GK19maghspvu:1787": "pratyanyanāgaṃ caltastarāvatā nirasya kuṇṭhaṃ dadhatānyamaṅkuśam /",
  "GK19maghspvu:1788": "mūrdhānamūrdhvāyatadantamaṇḍalaṃ dhuvannarodhi dviradāṃ niṣādinā // MSpv_12.12 //",
  "GK19maghspvu:1789": "samūrcchaducchṛṅkhalaśaṅkhanisvanaḥ svanaḥ prayāte paṭahasya śārṅgiṇi /",
  "GK19maghspvu:1790": "svānininye nitarāṃ mahāntyapi vyathāṃ dvayeṣāmapi medinīghṛtām // MSpv_12.13 //",
  "GK19maghspvu:1791": "kālīyakakṣodavilepanaśriyaṃ diśaddiśamullasadaṃśumaddyuti /",
  "GK19maghspvu:1792": "khātaṃ khuraimudgabhujāṃ vipaprate gireradhaḥ kāñcanabhūmijaṃ rajaḥ // MSpv_12.14 //",
  "GK19maghspvu:1793": "mandraigajānāṃ rathamaṇḍalasvanairnijuhnuve tādṛśameva bṛṃhitam /",
  "GK19maghspvu:1794": "tārairbabhūve parabhāgalābhataḥ pariśphuṭaisteṣu turaṅgaheṣitaiḥ // MSpv_12.15 //",
  "GK19maghspvu:1795": "anvetukāmo 'vamatāṅguśagrahastirogataṃ sāṅguśamudvahañśiraḥ /",
  "GK19maghspvu:1796": "sthūloccayenāgamadantikagatāṃ gajo 'grayātāgrakaraḥ kareṇukām // MSpv_12.16 //",
  "GK19maghspvu:1797": "yanto 'spṛśantaścaraṇairivāvaniṃ javātprakīrṇairabhitaḥ prakīrṇakaiḥ /",
  "GK19maghspvu:1798": "adyāpi senāturagāḥ savismayairalūnapakṣā iva menire janaiḥ // MSpv_12.17 //",
  "GK19maghspvu:1799": "ṛjvīrdadhānairavatatya kandharāścalāvacūḍāḥ kalāgharghararāravaiḥ /",
  "GK19maghspvu:1800": "bhūmirmahatyapyavilambitakramaṃ kramelakaistakṣaṇameva cicchide // MSpv_12.18 //",
  "GK19maghspvu:1801": "tūrṇa praṇetrā kṛtanādamuccakaiḥ praṇoditaṃ vesarayugmadhvani /",
  "GK19maghspvu:1802": "ātmīyanemikṣatasāndramedinīrajaścayākrāntabhayādivādravat // MSpv_12.19 //",
  "GK19maghspvu:1803": "vyāvṛttavaktrairakhilaiścamūcarairvrajidbhireva kṣaṇamīkṣitānanāḥ /",
  "GK19maghspvu:1804": "valgadgarīyaḥstanakamprakañcukaṃ yayusturaṅgādhiruho 'varodhikāḥ // MSpv_12.20 //",
  "GK19maghspvu:1805": "pādaiḥ puraḥ kūbariṇāṃ vidāritāḥ prakāmamākrāntatalāstato gajaiḥ /",
  "GK19maghspvu:1806": "bhagnonnatānantarapūritāntarā babhurbhuvaḥ kṛṣṭasamīkṛtā iva // MSpv_12.21 //",
  "GK19maghspvu:1807": "durduntamupakṛtya nirastasādinaṃ sahāsahākāramalokayajjanaḥ /",
  "GK19maghspvu:1808": "paryāṇataḥ srastamurovilambinasturaṅgamaṃ pradrutamekayā diśā // MSpv_12.22 //",
  "GK19maghspvu:1809": "bhūbhṛdbhirapyaskhalitāḥ khalūnnatairapyapahnavānā saritaḥ pṛthūrapi /",
  "GK19maghspvu:1810": "anvarthasaṃjñayaiva paraṃ trimārgagā yayāvasaṃkhyaiḥ pathibhiścamūrasau // MSpv_12.23 //",
  "GK19maghspvu:1811": "trastau samāsannakareṇusūtkṛtānniyantari vyākulamuktarajjuke /",
  "GK19maghspvu:1812": "kṣiptāvarodhāṅganamutpathena gāṃ vilaṅghya laghvīṃ karabhau babhañjatuḥ // MSpv_12.24 //",
  "GK19maghspvu:1813": "srastāṅgasandhau vigatāśāpāṭave rujā nikāmaṃ vikalīkṛte rathe /",
  "GK19maghspvu:1814": "āptena tatkṣaṇā bhiṣajeva tatkṣaṇaṃ pracakrame laṅghanapūrvakaḥ kramaḥ // MSpv_12.25 //",
  "GK19maghspvu:1815": "dhūrbhaṅgasaṃkṣobhavidāritoṣṭrikā galanmadhuplāvitadūravartmani /",
  "GK19maghspvu:1816": "sthāṇau niṣaṅgiṇyanasi kṣaṇaṃ puraḥ śuśoca lābhāya kṛtakrayo vaṇik // MSpv_12.26 //",
  "GK19maghspvu:1817": "bheribhirākruṣṭamahāguhāmukho dhvajāṃśukaistarjitakandalīvanaḥ /",
  "GK19maghspvu:1818": "uttaṅgamātaṅgajitālaghūpalo balaiḥ sa paścātkiyate sma bhūdharaḥ // MSpv_12.27 //",
  "GK19maghspvu:1819": "vanyebhadānānilagandhadadurdhurāḥ kṣaṇaṃ tarucchedavinoditakrudhaḥ /",
  "GK19maghspvu:1820": "vyāladvipā yantṛbhirunmatiṣṇavaḥ kathaṃcidīrādapanayena ninyire // MSpv_12.28 //",
  "GK19maghspvu:1821": "tairvajayantīvanarājirājibhirgiripraticchandamahāmataṅgajaiḥ /",
  "GK19maghspvu:1822": "bahvyaḥ prasarpajjanatānānadīśatairbhuvo balairantarāyāmababhūvire // MSpv_12.29 //",
  "GK19maghspvu:1823": "tasthemuhūrta hariṇīvilocanaiḥ sadṛśi dṛṣṭvā nayanāni yoṣitām /",
  "GK19maghspvu:1824": "tvātha satrāsamanekavibhramakriyāvikārāṇi mṛgaiḥ palāyyata // MSpv_12.30 //",
  "GK19maghspvu:1825": "nimnāni duḥkhādavatārya sādibhiḥ sayatnamākṛṣṭakaśāḥ śanaiḥ śanaiḥ /",
  "GK19maghspvu:1826": "utteruruttālakhurāravaṃ drutāḥ ślathīkṛtapragrahamarvatāṃ vrajāḥ // MSpv_12.31 //",
  "GK19maghspvu:1827": "adhyadhvamārūḍhavataiva kenacitpratīkṣamāṇena janaṃ muhurdhṛtaḥ /",
  "GK19maghspvu:1828": "dākṣyaṃ hi sadyaḥ phaladaṃ yadagrataścakhāda dāserayuvā vanāvalīḥ // MSpv_12.32 //",
  "GK19maghspvu:1829": "śaureḥ pratāpopanatairitastataḥ samāgataiḥ praśrayanamramūrtibhiḥ /",
  "GK19maghspvu:1830": "ekātapatrā pṛthivībhṛtāṃ gaṇairabhūdabahucchātratayā patākinī // MSpv_12.33 //",
  "GK19maghspvu:1831": "āgacchato 'nūcigajasya ghaṇḍayoḥ svanaṃ samāpakarṇya samākulāṅganāḥ /",
  "GK19maghspvu:1832": "dūrāpavartitabhāravāhaṇāḥ patho 'pasrustvaritaṃ camūcarāḥ // MSpv_12.34 //",
  "GK19maghspvu:1833": "ojasvivarṇojvalavṛttaśālinaḥ prasādino 'nujjhita gotrasaṃvidaḥ /",
  "GK19maghspvu:1834": "ślokānupendrasya puraḥ sma bhūyaso guṇānsamuddiśya paṭhanti vandinaḥ // MSpv_12.35 //",
  "GK19maghspvu:1835": "niḥśśeṣamākrāntamahītalo jalaiścalansamudro 'pi samujjhati sthitim /",
  "GK19maghspvu:1836": "grāmeṣu sainyairakarodavāritaiḥ kimavyavasthāṃ calito 'pi keśavaḥ // MSpv_12.36 //",
  "GK19maghspvu:1837": "kośātakīpuṣpagulucchakāntibhirmukhairvinidrolbaṇabāṇacakṣuṣaḥ /",
  "GK19maghspvu:1838": "grāmīṇavadhvastamalakṣitā janaiściraṃ mṛtānāmupari vyalokayan // MSpv_12.37 //",
  "GK19maghspvu:1839": "goṣṭheṣu goṣṭhīkṛtamaṇḍalāsanānsanādamutthāya muhuḥ sa valgataḥ /",
  "GK19maghspvu:1840": "grāmyānapaśyatkapiśaṃ pipāsataḥ svagotrasaṅkīrtanabhāvitātmanaḥ // MSpv_12.38 //",
  "GK19maghspvu:1841": "paśyankṛtārthairapi vallavījano janādhināthaṃ na yayau vitṛṣṇatām /",
  "GK19maghspvu:1842": "ekāntamaugdhyānavabuddhavibhramaiḥ prasiddhavistāraguṇairvilocanaiḥ // MSpv_12.39 //",
  "GK19maghspvu:1843": "prītyā niyuktāṃllihatī stanandhayānnigṛhya pārīmubhayena jānunoḥ /",
  "GK19maghspvu:1844": "vardhiṣṇudhārādhvani rohiṇīḥ payaściraṃ nidadhau duhataḥ sa goduhaḥ // MSpv_12.40 //",
  "GK19maghspvu:1845": "abhyājato 'bhyāgatatūrṇatarṇakānniryāṇahastasya purodudhukṣataḥ /",
  "GK19maghspvu:1846": "vargādgavāṃ huṃkṛticāru niryatīmarirmadhoraikṣata gomatatallikām // MSpv_12.41 //",
  "GK19maghspvu:1847": "sa vrīhiṇāṃ yāvadapāsituṃ gatāḥ śukānmṛgaistāvadupadrutaśriyām /",
  "GK19maghspvu:1848": "kaidārikāṇāmabhitaḥ samākulāḥ sahāsamālokayati sma gopikāḥ // MSpv_12.42 //",
  "GK19maghspvu:1849": "vyeddhumasmānavadhānataḥ purā calatyasavityupakarṇayannasau /",
  "GK19maghspvu:1850": "gītāni gopyāḥ kalamaṃ mṛgavrajo na nūnamattīti harivyalokayat // MSpv_12.43 //",
  "GK19maghspvu:1851": "līlācalatstrīcaraṇāruṇotpalaskhalattulākoṭininādakomalaḥ /",
  "GK19maghspvu:1852": "śaurerupānūpamāpāharanmanaḥ svanāntarādunmadasārasāravaḥ // MSpv_12.44 //",
  "GK19maghspvu:1853": "uccairgatāmaskhalitāṃ garīyasīṃ tadātidūrādapi tasya gacchataḥ /",
  "GK19maghspvu:1854": "eke samūhurbalareṇusaṃhatiṃ śirobhirājñāmapare mahībhṛtaḥ // MSpv_12.45 //",
  "GK19maghspvu:1855": "prāyeṇa nīcānapi medinībhṛto janaḥ samenaiva pathādhirohati /",
  "GK19maghspvu:1856": "senā murāreḥ patha eva sā punarmahāmahīdhrānparito 'dhyarohayat // MSpv_12.46 //",
  "GK19maghspvu:1857": "dantāgranirbhinnapayodamunmukhāḥ śiloccayānāruruhurmahīyasaḥ /",
  "GK19maghspvu:1858": "tiryakkaṭaplāvimadāmbunimnagāvipūryamāṇaśravaṇodaramaṃ dvipāḥ // MSpv_12.47 //",
  "GK19maghspvu:1859": "ścyotamanmadāmbhakaṇakena kenacijjanasya jīmūtakadambakadyutā /",
  "GK19maghspvu:1860": "nagena garīyasoccakairarodhi panthāḥ pṛthudantaśālinā // MSpv_12.48 //",
  "GK19maghspvu:1861": "bhagnadrumāścakruritastato diśaḥ samullasatketananākulāḥ /",
  "GK19maghspvu:1862": "piṣṭādripṛṣṭhāstarasā ca dantinaścalannijāṅgācaladurgamā bhuvaḥ // MSpv_12.49 //",
  "GK19maghspvu:1863": "ālokayāmāsa harirmahīdharānadhiśrayantīrgajatāḥ paraḥśatāḥ /",
  "GK19maghspvu:1864": "utpātavātapratikūlapātinīrupatyakābhyo bṛhatīḥ śilā iva // MSpv_12.50 //",
  "GK19maghspvu:1865": "śailādhirohābyasanādhikoddhuraiḥ payodharairāmalakīvanāśritāḥ /",
  "GK19maghspvu:1866": "taṃ parvatīyapramadāścacāyire vikāsavisphāritavibhramekṣaṇāḥ // MSpv_12.51 //",
  "GK19maghspvu:1867": "sāvajñamunmīlya vilocane sakṛtkṣaṇaṃ mṛjendreṇa suṣupsunā punaḥ /",
  "GK19maghspvu:1868": "sainyānna yātaḥ samayāpi vivyathe kathaṃ surājaṃbhavamanmathāthavā // MSpv_12.52 //",
  "GK19maghspvu:1869": "utsedhanirdhūtamahīruhāṃ dhvajairjanāvaruddhoddhatasindhuraṃhasām /",
  "GK19maghspvu:1870": "nāgairadhikṣiptamahāśilaṃ muhurbalaṃ babhūvopari tanmahībhṛtām // MSpv_12.53 //",
  "GK19maghspvu:1871": "śmaśrūyamāṇe maghujālake tarorgajena gaṇḍaṃ kaṣatā vidhūnite /",
  "GK19maghspvu:1872": "kṣudrābhirakṣudratarābhirākulaṃ vidaśyamānena janena dudruve // MSpv_12.54 //",
  "GK19maghspvu:1873": "nīte palāśinyucite śarīravatgajāntakenāntamadāntakarmaṇā /",
  "GK19maghspvu:1874": "saṃcerurātmāna ivāparaṃ kṣaṇātkṣamāruhaṃ dehamiva plavaṃgamāḥ // MSpv_12.55 //",
  "GK19maghspvu:1875": "prahvānatīva kvaciduddhatiśritaḥ kvacitprakāśānatha gahvaranāpi /",
  "GK19maghspvu:1876": "sāmyādapetāniti vāhinī harestadāticakrāma girīngurūnapi // MSpv_12.56 //",
  "GK19maghspvu:1877": "sa vyāptavatyā parito 'pathānyapi svasenayā sarvapathīnayā tayā /",
  "GK19maghspvu:1878": "ambhobhirullaṅghita tuṅgarodhasaḥ pratīpanāmnīḥ kurute sma nimnagāḥ // MSpv_12.57 //",
  "GK19maghspvu:1879": "yāvadvyagāhanta na dantināṃ ghaṭāsturaṅgamaistāvadudīritaṃ khuraiḥ /",
  "GK19maghspvu:1880": "kṣiptaṃ samīraiḥ saritāṃ puraḥ patajjalānyanaiṣīdraja eva paṅkatām // MSpv_12.58 //",
  "GK19maghspvu:1881": "rantuṃ kṣatottuṅganitambabhūmayo muhurvrajantaḥ pramadaṃ madoddhatāḥ /",
  "GK19maghspvu:1882": "paṅgaṃ karāpākṛtaśaivalāṃśukāḥ samudragāṇāmudapādayannibhāḥ // MSpv_12.59 //",
  "GK19maghspvu:1883": "rugṇorurodhaḥ paripūritāmbhasaḥ samasthalīkṛtya purātanīrnadīḥ /",
  "GK19maghspvu:1884": "kūlaṃkaṣaughāḥ saritasthāparāḥ pravartayāmāsuribhā madāmbubhiḥ // MSpv_12.60 //",
  "GK19maghspvu:1885": "padmairananvītavadhūmukhadyuto gatāḥ na haṃsaiḥ śriyamātapatrajām /",
  "GK19maghspvu:1886": "dūre 'bhavanbhojavalayasya gacchataḥ śailopamātītagajasya nimnagāḥ // MSpv_12.61 //",
  "GK19maghspvu:1887": "snagdhāñjanaśyāmatanūbhirunnatairnirantarālā kariṇāṃ kadambakaiḥ /",
  "GK19maghspvu:1888": "senā sudhākṣālitasaudhasaṃpadāṃ purāṃ bahūnāṃ parabhāgamāpa sā // MSpv_12.62 //",
  "GK19maghspvu:1889": "prāsadaśobhātiśayālubhiḥ pathi prabhonivāsāḥ paṭaveśmabhirbabhuḥ /",
  "GK19maghspvu:1890": "nūnaṃ sahānena viyogaviklavā puraḥ puraśrīrapi niryayau tadā // MSpv_12.63 //",
  "GK19maghspvu:1891": "varṣma dvipānāṃ viruvanta uccakairvanecarebhyaściramācacakṣire /",
  "GK19maghspvu:1892": "gaṇḍasthalāgharṣagalanmadodakadravadramaskandhanilāyino 'layaḥ // MSpv_12.64 //",
  "GK19maghspvu:1893": "āyāmavadbhiḥ kariṇāṃ ghaṭāśatairadhaḥkṛtāṭṭālasapaṅktiruccakaiḥ /",
  "GK19maghspvu:1894": "dūṣyairjitodagragṛhāṇi sā camūratītya bhūyāṃsi purāṇyavartata // MSpv_12.65 //",
  "GK19maghspvu:1895": "uddhūtamuccairdhvajinābhiraṃśubhiḥ prataptamabhyarṇatayāvivasvataḥ /",
  "GK19maghspvu:1896": "āhlādikahlārasamīraṇāhate puraḥ papātāmbhasi yamune rajaḥ // MSpv_12.66 //",
  "GK19maghspvu:1897": "yā gharmabhānostanayāpi śītalaiḥ svasā yamasyāpi janasya jīvanaiḥ /",
  "GK19maghspvu:1898": "kṛṣṇāpi śuddheradhikaṃ vidhātṛbhirvihantumahāṃsi jalaiḥ paṭīyasī // MSpv_12.67 //",
  "GK19maghspvu:1899": "yasyā mahānīlataṭīriva drutāḥ prayānti pītvā himapiṇḍapāṇḍurāḥ /",
  "GK19maghspvu:1900": "kālīrapāstābhirivānurañjitāḥ kṣaṇena bhinnāñjanavartā ghanāḥ // MSpv_12.68 //",
  "GK19maghspvu:1901": "vyaktaṃ balīyān yadi heturāgamādapūrayatsā jaladhiṃ na jāhnavī /",
  "GK19maghspvu:1902": "gaṅgaughanirbhasmitaśambhukandharāsavarṇamarṇaḥ kathamanyathāsya tat // MSpv_12.69 //",
  "GK19maghspvu:1903": "abhyudyatasya kramituṃ javena gāṃ tamālanīlā girāṃ dhṛtāyatiḥ /",
  "GK19maghspvu:1904": "sīmeva sā tasya puraḥ kṣaṇaṃ babhau balāmburāśermahato mahāpagā // MSpv_12.70 //",
  "GK19maghspvu:1905": "lolairaritraiścaraṇairivābhito javātvrajantībhirasau sarijjanaiḥ /",
  "GK19maghspvu:1906": "naubhiḥ pratere paritaḥ plavoditabhramīnimīlallalanāvalambitaiḥ // MSpv_12.71 //",
  "GK19maghspvu:1907": "tatpūrvamaṃsadvayasaṃ dvipādhipāḥ kṣaṇaṃ sahelāḥ parito jagāhire /",
  "GK19maghspvu:1908": "sadyastatasteruranāratasrutasvadānavāripracurīkṛtaṃ payaḥ // MSpv_12.72 //",
  "GK19maghspvu:1909": "prothaiḥ sphuradbhiḥ sphuṭaśabdamunmukhaisturaṅgamairāyatakīrṇavāladhi /",
  "GK19maghspvu:1910": "utkarṇamudvāhitadhīrakandharairatīryatāgre taṭadattadṛṣṭibhiḥ // MSpv_12.73 //",
  "GK19maghspvu:1911": "tīrtvā janenaiva nitāntadustarāṃ nadīṃ pratijñāmiva tāṃ garīyasīm /",
  "GK19maghspvu:1912": "śṛṅgairapaskīrṇamahattaṭībhuvāmaśobhatoccairnaditaṃ kakudmatām // MSpv_12.74 //",
  "GK19maghspvu:1913": "sīmantyamānā yadubhūbhṛtāṃ balairbabhau taridbhirgavalāsitadyutiḥ /",
  "GK19maghspvu:1914": "sindūritānekapakaṅgaṇāṅkitā taraṅgiṇī veṇirivāyatā bhuvaḥ // MSpv_12.75 //",
  "GK19maghspvu:1915": "avyāhatakṣipragataiḥ samucchritānanujjhitadrāmabirgarīyasaḥ /",
  "GK19maghspvu:1916": "nāvyaṃ payaḥkecidatāriṣurbhujaiḥ kṣipadbhirūrmīnaparairivormibhiḥ // MSpv_12.76 //",
  "GK19maghspvu:1917": "vidalitamahākūlāmukṣṇāṃ viṣāṇavighaṭṭanairalaghucaraṇākṛṣṭagrāhāṃ vipaṇibhirunmadaiḥ /",
  "GK19maghspvu:1918": "sapadi saritaṃ sā śrībharturbṛhadrathamaṇḍalaskhalilamullaṅghyaināṃ jagāma varūthinī // MSpv_12.77 //",
  "GK19maghspvu:1919": "yamunāmatītamatha śuśruvānamumuṃ tapasastanūja iti nādhunocyate /",
  "GK19maghspvu:1920": "sa yadācalannijapurādaharniśaṃ nṛpatestadādi samacāri vārtayā // MSpv_13.1 //",
  "GK19maghspvu:1921": "yadubharturāgamanalabdhajanmanaḥ pramadādamāniva pure mahīyasi /",
  "GK19maghspvu:1922": "sahasā tataḥ sa sahito 'nujanmabhirvasudhādhipo 'bhimukhamasyaniryayau // MSpv_13.2 //",
  "GK19maghspvu:1923": "rabhasapravṛttakurucakradundubhidhvanibhirjanasya badhirīkṛtaśruteḥ /",
  "GK19maghspvu:1924": "samavādi vaktṛbhirabhīṣṭasaṅkathāprakṛtārthaśeṣamatha hastasaṃjñayā // MSpv_13.3 //",
  "GK19maghspvu:1925": "apadāntaraṃ ca paritaḥ kṣitikṣitāmapatandrutabhramitahemanemayaḥ /",
  "GK19maghspvu:1926": "javimārutāñcitaparasparopamakṣitireṇuketuvasanāḥ patākinaḥ // MSpv_13.4 //",
  "GK19maghspvu:1927": "drutamadhvanannupari pāṇivṛttayaḥ paṇavā ivāśvacaraṇakṣatā bhuvaḥ /",
  "GK19maghspvu:1928": "nanṛtuśca vāridharadhīravāraṇadhvanihṛṣṭakūjitakalāḥ kalāpinaḥ // MSpv_13.5 //",
  "GK19maghspvu:1929": "vrajatorapi praṇayapūrvamekatāmasurāripāṇḍusutasainyayostadā /",
  "GK19maghspvu:1930": "raruṣe viṣāṇibhiranukṣaṇaṃmitho madamūḍhabuddhiṣu vivekitā kutaḥ? // MSpv_13.6 //",
  "GK19maghspvu:1931": "avaloka eva nṛpateḥ sma dūrato rabhasādrathādavatarītumicchataḥ /",
  "GK19maghspvu:1932": "avatīrṇavānprathamamātmanā harirvinayaṃ viśeṣayati sambhrameṇa saḥ // MSpv_13.7 //",
  "GK19maghspvu:1933": "vapuṣā purāṇapuruṣaḥ puraḥ kṣitau paripuñjyamānapṛthuhārayaṣṭinā /",
  "GK19maghspvu:1934": "bhuvanairnato 'pi vihitāttmagauravaḥ praṇanāma nāma tanayaṃ pitṛṣvasuḥ // MSpv_13.8 //",
  "GK19maghspvu:1935": "mukuṭāṃśurañjitaparāgamagrataḥ sa na yāvadāpa śirasā mahītalam /",
  "GK19maghspvu:1936": "kṣitipena tāvadanapekṣitakramaṃ bhujapañjareṇa rabhasādagṛhyata // MSpv_13.9 //",
  "GK19maghspvu:1937": "na mamau kapāṭataṭavistṛtaṃ tanau muravairimavakṣa urasi kṣamābhujaḥ /",
  "GK19maghspvu:1938": "bhujayostathāpi yugalena dīrghayorvikaṭīkṛtena parito 'bhiṣasvaje // MSpv_13.10 //",
  "GK19maghspvu:1939": "gatayā nirantaranivāsamadhyuraḥ parinābhi nūnamavamucya vārijam /",
  "GK19maghspvu:1940": "kurarājanirdaya nipīḍanābhayānmukhamadhyarohi muravidviṣaḥ śriyā // MSpv_13.11 //",
  "GK19maghspvu:1941": "śirasi sma jighrati surāribandhane chalavāmanaṃ vinayavāmanaṃ tadā /",
  "GK19maghspvu:1942": "yaśaseva vīryavijitāmaradrumaprasavena vāsitaśiroruhe nṛpaḥ // MSpv_13.12 //",
  "GK19maghspvu:1943": "sukhavedanāhṛṣitaromakūpayā śithilīkṛte 'pi vasudevajanmani /",
  "GK19maghspvu:1944": "kurubharturaṅgalatayā na tatyaje vikasatkadambanikurambacārutā // MSpv_13.13 //",
  "GK19maghspvu:1945": "itarānapi kṣitibhujo 'nujanmanaḥ pramanāḥ pramodapariphullacakṣuṣaḥ /",
  "GK19maghspvu:1946": "sa yathocitaṃ janasabhājanocitaḥ prasabhoddhṛtāsurasabho 'sabhājayat // MSpv_13.14 //",
  "GK19maghspvu:1947": "samapetya tulyamahasaḥ śilāghanānghanapakṣadīrghatarabāhuśālinaḥ /",
  "GK19maghspvu:1948": "pariśiśliṣuḥ kṣitipatīnkṣitīśvarāḥ kuliśātpareṇa girayo girīniva // MSpv_13.15 //",
  "GK19maghspvu:1949": "ibhakumbhatuṃṅgakaṭhinetaretarastanabhāradūravinivāritodarāḥ /",
  "GK19maghspvu:1950": "pariphullagaṇḍaphalakāḥ parasparaṃ parirebhire kukurakauravastriyaḥ // MSpv_13.16 //",
  "GK19maghspvu:1951": "rathavājipattikariṇīsamākulaṃ tadanīkayoḥ samagata dvayaṃ mithaḥ /",
  "GK19maghspvu:1952": "dadhire pṛthakkariṇa eva dūrato mahatāṃ hi sarvamathavā janātigam // MSpv_13.17 //",
  "GK19maghspvu:1953": "adhiruhyatāmiti mahībhṛtoditaḥ kapiketunārpitakaro rathaṃ hariḥ /",
  "GK19maghspvu:1954": "avalambitailavilapāṇipallavaḥ śrayati sma meghamiva meghavāhanaḥ // MSpv_13.18 //",
  "GK19maghspvu:1955": "rathamāsthitasya ca purābhivartinastisṛṇāṃ purāmiva ripormuradviṣaḥ /",
  "GK19maghspvu:1956": "atha dharmamūrtiranurāgabhāvitaḥ svayamādita pravayaṇaṃ prajāpatiḥ // MSpv_13.19 //",
  "GK19maghspvu:1957": "śanakairathāsya tanujālakāntarasphuritakṣapākarakarotkarākṛti /",
  "GK19maghspvu:1958": "pṛthuphenakūṭamiva nimnagāpatermarutaśca sūnuraghuvatprakīrṇakam // MSpv_13.20 //",
  "GK19maghspvu:1959": "vikasatkalāyakusumāsitadyuteralaghūḍupāṇḍu jagatāmadhīśituḥ /",
  "GK19maghspvu:1960": "yamunāhradoparigahaṃsamaṇḍaladyutijiṣṇu jiṣṇurabhṛtoṣṇavāraṇam // MSpv_13.21 //",
  "GK19maghspvu:1961": "pavanātmajendrasutamadhyavartinā nitarāmaroci rucireṇa cakriṇā /",
  "GK19maghspvu:1962": "dadhateva yogamubhayagrahāntarasthitikāritaṃ durudharākhyamindunā // MSpv_13.22 //",
  "GK19maghspvu:1963": "vaśinaṃ kṣiterayanayāviveśvaraṃ niyamo yamaśca niyataṃ yatiṃ yathā /",
  "GK19maghspvu:1964": "vijayaśriyā vṛtamivārkamārutāvanusasratustamatha dasrayoḥ sutau // MSpv_13.23 //",
  "GK19maghspvu:1965": "muditaistadeti ditijanmanāṃripāvavinīyasambhramavikāsibhaktibhiḥ /",
  "GK19maghspvu:1966": "upasedivadbhirupadeṣṭarīva tairvavṛte vinītamavinītaśāsibhiḥ // MSpv_13.24 //",
  "GK19maghspvu:1967": "gatayorabhedamiti sainyayostayoratha bhānutajahnutanayāmbhasoriva /",
  "GK19maghspvu:1968": "pratināditāmaravimānamānakairnitarāṃ mudā paramayeva dadhvane // MSpv_13.25 //",
  "GK19maghspvu:1969": "makhamākṣituṃ kṣitipaterupeyuṣāṃ paritaḥ prakalpitaniketanaṃ bahiḥ /",
  "GK19maghspvu:1970": "uparudhyamānamiva bhūbhṛtāṃ balaiḥ puṭabhedanaṃ danusutāriraikṣata // MSpv_13.26 //",
  "GK19maghspvu:1971": "pratinādapūritadigantaraḥ patanpuragopuraṃ prati sa sainyasāgaraḥ /",
  "GK19maghspvu:1972": "ruruce himācalaguhāmukhonmukhaḥ payasāṃ pravāha iva saurasaindhavaḥ // MSpv_13.27 //",
  "GK19maghspvu:1973": "asakṛdgṛhītabahudehasambhavastadasau vibhaktanavagopurāntaram /",
  "GK19maghspvu:1974": "puruṣaḥ puraṃ praviśati sma pañcabhiḥ samamindriyairiva narendrasūnubhiḥ // MSpv_13.28 //",
  "GK19maghspvu:1975": "tanubhistrinetranayanānavekṣitasmaravigrahadyutibhiradyutannarāḥ /",
  "GK19maghspvu:1976": "pramadāśca yatra khalu rājayakṣmaṇaḥ parato niśākaramanoramairmukhaiḥ // MSpv_13.29 //",
  "GK19maghspvu:1977": "avalokanāya suravidviṣāṃ dviṣaḥ paṭahapraṇādavihitopahūtayaḥ /",
  "GK19maghspvu:1978": "avadhīritānyakaraṇīyasatvarāḥ pratirathyamīyuratha paurayoṣitaḥ // MSpv_13.30 //",
  "GK19maghspvu:1979": "abhivīkṣya sāmikṛtamaṇḍanaṃ yatīḥ kararuddhanīvigaladaṃśukāḥ striyaḥ /",
  "GK19maghspvu:1980": "dadhire 'dhibhitti paṭahapratisvanaiḥ sphuṭamaṭṭahāsamiva saudhapaṅktyaḥ // MSpv_13.31 //",
  "GK19maghspvu:1981": "rabhasena hārapadadantakāñcayaḥ pratimūrdhajaṃ nihitakarṇapūrakāḥ /",
  "GK19maghspvu:1982": "parivartitāmbarayugāḥ samāpatanvalayīkṛtaśravaṇapūrakāḥ striyaḥ // MSpv_13.32 //",
  "GK19maghspvu:1983": "vyatanodapāsya caraṇaṃ prasādhikākarapallavādrasavaśena kācana /",
  "GK19maghspvu:1984": "drutayāvakaikapadacitritāvaniṃ padavīṃ gateva girijā harārdhatām // MSpv_13.33 //",
  "GK19maghspvu:1985": "vyacalanviśaṅkaṭakaṭīrakasthalīśikharaskhalanmukharamekhalākulāḥ /",
  "GK19maghspvu:1986": "bhavanāni tuṅgatapanīyasaṃkramakramaṇakvaṇatkanakanūpurāḥ striyaḥ // MSpv_13.34 //",
  "GK19maghspvu:1987": "adhirukmamandiragavākṣamullasatsadṛśo rarāja murajiddidṛkṣayā /",
  "GK19maghspvu:1988": "vadanāravindamudayādrikandarāvivarodarasthatamivendumaṇḍalam // MSpv_13.35 //",
  "GK19maghspvu:1989": "adhirūḍhayā nijaniketamuccakaiḥ pavanāvadhūtavasanāntayaikayā /",
  "GK19maghspvu:1990": "vihitopaśobhamupayāti mādhave nagaraṃ vyarocata patākayeva tat // MSpv_13.36 //",
  "GK19maghspvu:1991": "karayugmapadmamukulāpavarjitaiḥ prativeśma lājakusamairavākiran /",
  "GK19maghspvu:1992": "avadīrṇaśuktipuṭamuktamauktikaprakarairiva priyarathāṅgamaṅganāḥ // MSpv_13.37 //",
  "GK19maghspvu:1993": "himamuktacandraruciraḥ sapadmako madayandvijāñjanitamīnaketanaḥ /",
  "GK19maghspvu:1994": "abhavatprasāditasuro mahotsavaḥ pramadājanasya sa cirāya mādhavaḥ // MSpv_13.38 //",
  "GK19maghspvu:1995": "dharaṇīdharendrahiturbhayādasauviṣamekṣaṇaḥ sphuṭamamūrna paśyati /",
  "GK19maghspvu:1996": "madanenavītabhayamityadhiṣṭhitāḥ kṣaṇamīkṣate sma sa purovilāsinīḥ // MSpv_13.39 //",
  "GK19maghspvu:1997": "vipulena sāgaraśayasyakukṣiṇā bhuvanāni yasya papire yugakṣaye /",
  "GK19maghspvu:1998": "madavibhramāsakalayā pape punaḥ sa purastriyaikatamayaikayā dṛśā // MSpv_13.40 //",
  "GK19maghspvu:1999": "adhikonnamadghanapayodharaṃ muhuḥ pracalatkalāpikalaśaṅkhakasvanā /",
  "GK19maghspvu:2000": "abhikṛṣṇamaṅgulimukhena kācana drutamekakarṇavivaraṃ vyaghaṭṭayat // MSpv_13.41 //",
  "GK19maghspvu:2001": "paripāṭalābjadalacāruṇāsakṛccalitāṅgulīkisalayena pāṇinā /",
  "GK19maghspvu:2002": "saśiraḥprakampamaparā ripuṃ madhoranudīrṇavarṇanibhṛtārthamāhvayat // MSpv_13.42 //",
  "GK19maghspvu:2003": "nalināntikopahitapallavaśriyā vyavadhāya cāru mukhamekapāṇinā /",
  "GK19maghspvu:2004": "sphuritāṅgulīvivaraniḥsṛtollasaddaśanaprabhāṅguramajṛmbhatāparā // MSpv_13.43 //",
  "GK19maghspvu:2005": "valayārpitāsitamahopalaprabhābahulīkṛtapratanuromarājinā /",
  "GK19maghspvu:2006": "harivīkṣaṇākṣaṇikacakṣuṣānyayā karapallavena galadambaraṃ dadhe // MSpv_13.44 //",
  "GK19maghspvu:2007": "nijasaurabhabhramitabhṛṅgapakṣativyajanānilakṣayitagharmavāriṇaḥ /",
  "GK19maghspvu:2008": "abhiśauri kācidanimeṣadṛṣṭinā puradevateva vapuṣā vyabhāvyata // MSpv_13.45 //",
  "GK19maghspvu:2009": "abhiyāti naḥ satṛṣa eva cakṣuṣo harirityakhidyata nitambinījanaḥ /",
  "GK19maghspvu:2010": "na viveda yaḥ satatamenamīkṣate na vitṛṣṇatāṃ vrajati khalvasāvapi // MSpv_13.46 //",
  "GK19maghspvu:2011": "akṛtasvasadmagamanādaraḥ kṣaṇaṃ lipikarmanirmita iva vyatiṣṭhata /",
  "GK19maghspvu:2012": "gatamacyutena saha śūnyatāṃ gataḥ pratipālayanmana ivāṅganājanaḥ // MSpv_13.47 //",
  "GK19maghspvu:2013": "alasairmadena sudṛśaḥ śarīrakaiḥ svagṛhānprati pratiyayuḥ śanaiḥ śanaiḥ /",
  "GK19maghspvu:2014": "alaghuprasārita vilocanāñjalidrutapītamādhavarasaughanirbharaiḥ // MSpv_13.48 //",
  "GK19maghspvu:2015": "navagandhavārivirajīkṛtāḥ puro ghanadhūpadhūma kṛtareṇuvibhramāḥ /",
  "GK19maghspvu:2016": "pracuroddhatadhvajavilambivāsasaḥ puravīthayo 'tha hariṇātipetire // MSpv_13.49 //",
  "GK19maghspvu:2017": "upanīya bindusaraso mayena yā maṇidāru cāru kila vārṣaparvaṇam /",
  "GK19maghspvu:2018": "vidadhe 'vadhūtasurasadmasampadaṃ samupāsadatsapadi saṃsadaṃ sa tām // MSpv_13.50 //",
  "GK19maghspvu:2019": "adhirātri yatra nipatannabholihāṃ kaladhautadhautaśilāveśmanāṃ rucau /",
  "GK19maghspvu:2020": "punarapyavāpadiva dugdhavāridhikṣaṇagarbhavāsamanidāghadīdhitiḥ // MSpv_13.51 //",
  "GK19maghspvu:2021": "layaneṣu lohitakanirmitā bhuvaḥ śitiratnaraśmiharitīkṛtāntarāḥ /",
  "GK19maghspvu:2022": "jamadagnisūnupitṛtarpaṇīrapovahati sma yā viralaśaivalā iva // MSpv_13.52 //",
  "GK19maghspvu:2023": "viśadāśmakūṭaghaṭitāḥ kṣapākṛtaḥ kṣaṇadāsu yatra ca rucekatāṃ gatāḥ /",
  "GK19maghspvu:2024": "gṛhapaṅktayaściramatīyire janaistamasīva hastaparimarśasūcitāḥ // MSpv_13.53 //",
  "GK19maghspvu:2025": "nilayeṣunaktamasitāśmanāṃ cayairbisinīvadhūparibhavaspuṭāgasaḥ /",
  "GK19maghspvu:2026": "muharatrasadbhirapi yatra gauravācchaśalāñchanāṃśava upāṃśu jadhnire // MSpv_13.54 //",
  "GK19maghspvu:2027": "sukhinaḥ puro 'bhimukhatāmupāgataiḥ pratimāsu yatra gṛharatnabhittiṣu /",
  "GK19maghspvu:2028": "navasaṅgamairabibharuḥ priyājanaiḥ pramadaṃ trapābharaparāṅmukhairapi // MSpv_13.55 //",
  "GK19maghspvu:2029": "tṛṇavāñchayā muhuravāñcitānanānnicayeṣu yatra haritāśmaveśmanām /",
  "GK19maghspvu:2030": "rasanāgralagnakiraṇāṅkurāñjano hariṇāngṛhītakavalānivaikṣata // MSpv_13.56 //",
  "GK19maghspvu:2031": "vipulālavālabhṛtavāridarpaṇapratimāgatairabhivirejurātmabhiḥ /",
  "GK19maghspvu:2032": "yadupāntikeṣu dadhato mahīruhaḥ sapalāśarāśimiva mūlasaṃhatim // MSpv_13.57 //",
  "GK19maghspvu:2033": "uragendramūrdharuharatnasannidhermuhurunnatasya rasitaiḥ payomucaḥ /",
  "GK19maghspvu:2034": "abhavanyadaṅgaṇabhuvaḥ samucchvasannavavālavāyajamaṇisthalāṅkurāḥ // MSpv_13.58 //",
  "GK19maghspvu:2035": "nalinī nigūḍhasalilā ca yatra sā sthalamityadhaḥ patati yā suyodhane /",
  "GK19maghspvu:2036": "anilātmajaprahasanākulākhilakṣitipakṣayāgamanimittatāṃ yayau // MSpv_13.59 //",
  "GK19maghspvu:2037": "hasituṃ pareṇa paritaḥ parisphuratkaravālakomalarucāvupekṣitaiḥ /",
  "GK19maghspvu:2038": "udakarṣi yatra jalaśaṅkayā janairmuhurindranīlabhuvi dūramambaram // MSpv_13.60 //",
  "GK19maghspvu:2039": "abhitaḥ sado 'tha haripāṇḍavau rathādamalāṃśumaṇḍalasamullasattanū /",
  "GK19maghspvu:2040": "avateraturnayananandanau nabhaḥ śaśibhārgavāvudayaparvatādiva // MSpv_13.61 //",
  "GK19maghspvu:2041": "tadalakṣyaratnamayakuḍyamādarādabhidhātarīta ita ityatho nṛpe /",
  "GK19maghspvu:2042": "dhavalāśmaraśmipaṭalāvibhāvitapratihāramāviśadasau sadaḥ śanaiḥ // MSpv_13.62 //",
  "GK19maghspvu:2043": "navahāṭakeṣṭakacitaṃ dadarśa sa kṣitipasya pastyamatha tatra saṃsadi /",
  "GK19maghspvu:2044": "gaganaspṛśāṃ maṇirucāṃ cayena yatsadanānyudayasmayata nākināmapi // MSpv_13.63 //",
  "GK19maghspvu:2045": "udayādrimūrdhni yugapaccakāsatordinanāthapūrṇaśaśinorasambhavām /",
  "GK19maghspvu:2046": "rucimāsane ruciradhāmni bibhratāvalaghunyatha nyaṣadatāṃ nṛpācyutau // MSpv_13.64 //",
  "GK19maghspvu:2047": "sutarāṃ sukhena sakalaklamacchidā sanidādhamaṅgamiva mātariśvanā /",
  "GK19maghspvu:2048": "yadunandanena tadudanvataḥ payaḥ śasineva rājakulamāpa nandathum // MSpv_13.65 //",
  "GK19maghspvu:2049": "anavadyavādyalayagāmi komalaṃ navagītamapyanavagītatāṃ dadhat /",
  "GK19maghspvu:2050": "sphuṭasātvikāṅgikamanṛtyadujjvalaṃ savilāsalāsikavilāsanījanaḥ // MSpv_13.66 //",
  "GK19maghspvu:2051": "sakale ca tatra gṛhamāgate harau nagare 'pyakālamahamādideśa saḥ /",
  "GK19maghspvu:2052": "satatotsavaṃ taditi nūnanmunmudo rabhasena vismṛtamabhūnmahībhṛtaḥ // MSpv_13.67 //",
  "GK19maghspvu:2053": "harirākumāramakhilābhidhānavitsvajanasya vārtamayamayamanvayuṅkta ca /",
  "GK19maghspvu:2054": "mahatīmapi śriyamavāpya vismayaḥ sujano na vismarati jātu kiñcana // MSpv_13.68 //",
  "GK19maghspvu:2055": "martyalokaduravāpamavāptarasodayaṃ nūtanatvamatiriktatayānupadaṃ dadhat /",
  "GK19maghspvu:2056": "śrīpatiḥ patirasāvavaneśca parasparaṃ saṅkathāmṛtamanekamasisvadatāmamubhau // MSpv_13.69 //",
  "GK19maghspvu:2057": "taṃ jagāda giramudgiranniva snehamāhitavikāsayā dṛśā /",
  "GK19maghspvu:2058": "yajñakarmaṇi manaḥ samādadhadvāgvidāṃ varamakamadvado nṛpaḥ // MSpv_14.1 //",
  "GK19maghspvu:2059": "lajjate na gaditaḥ priyaṃ paro vaktureva bhavati trapādhikā /",
  "GK19maghspvu:2060": "vrīḍametina tava priyaṃ vadanhrīmatātrabhavataiva bhūyate // MSpv_14.2 //",
  "GK19maghspvu:2061": "toṣameti vitathaiḥ stavaiḥ paraste ca tasya sulabhāḥ śarīribhiḥ /",
  "GK19maghspvu:2062": "asti na stutivaco 'nṛtaṃ tava stotrayogyana ca tena tuṣyasi // MSpv_14.3 //",
  "GK19maghspvu:2063": "bahvapi priyamayaṃ tava bruvanna vrajatyanṛtavāditāṃ janaḥ /",
  "GK19maghspvu:2064": "sambhavanti yadadoṣadūṣite sārva sarvaguṇasampadastvayi // MSpv_14.4 //",
  "GK19maghspvu:2065": "sā vibhūtiranubhāva sampadāṃ bhūyasī tava yadāyatāyati /",
  "GK19maghspvu:2066": "etadūḍhagurubhāra bhārataṃ varṣamadya mama vartate vaśe // MSpv_14.5 //",
  "GK19maghspvu:2067": "saptatantumadhigantumicchataḥ kurvanugrahamanujñayā mama /",
  "GK19maghspvu:2068": "mūlatāmupagate prabho tvayi prāpi dharmamayavṛkṣatā mayā // MSpv_14.6 //",
  "GK19maghspvu:2069": "sambhṛtopakaraṇena nirmalāṃ kartumiṣṭimabhivāñchatā mayā /",
  "GK19maghspvu:2070": "tvaṃ samīraṇa iva pratīkṣitaḥ karṣakeṇa valajānpupūṣatā // MSpv_14.7 //",
  "GK19maghspvu:2071": "vītavighnamanaghena bhāvitā sannidhestava makhena me 'dhunā /",
  "GK19maghspvu:2072": "ko vihantumalamāsthitodaye vāsaraśriyamaśītadīdhitau // MSpv_14.8 //",
  "GK19maghspvu:2073": "svāpateyamadhigamya dharmataḥ paryapālayamavīvṛdhaṃ ca yat /",
  "GK19maghspvu:2074": "tīrthagāmī karavai vidhānatastajjuṣasva juhavāni cānale // MSpv_14.9 //",
  "GK19maghspvu:2075": "pūrvamaṅga juhudhi tvameva vā snātavatyavabhṛthe tatastvayi /",
  "GK19maghspvu:2076": "somapāyini bhaviṣyate mayā vāñchitottamavitānayājinā // MSpv_14.10 //",
  "GK19maghspvu:2077": "kiṃ vidheyamanayā vidhīyatāṃ tvatprasādajitayārthasampadā /",
  "GK19maghspvu:2078": "śādhi śāsaka jagattrayasya māmāśravo 'smi bhavataḥ sahānujaḥ // MSpv_14.11 //",
  "GK19maghspvu:2079": "taṃ vadantamiti viṣṭaraśravāḥ śrāvayannatha samastabhūbhṛtaḥ /",
  "GK19maghspvu:2080": "vyājahāra daśanāṃśumaṇḍalavyājahāra śabalaṃ dadhadvapuḥ // MSpv_14.12 //",
  "GK19maghspvu:2081": "sāditākhilanṛpaṃ mahanmahaḥ samprati svanayasaṃpadaiva te /",
  "GK19maghspvu:2082": "kiṃ parasya sa guṇaḥ samaśnute pathyavṛttirapi yadyarogitām // MSpv_14.13 //",
  "GK19maghspvu:2083": "tatsurājñi bhavati sthite punaḥ kaḥ kratuṃ yajatu rājalakṣaṇam /",
  "GK19maghspvu:2084": "uddhṛtau bhavati kasya vā bhuvaḥ śrīvarāhamapahāya yogyatā // MSpv_14.14 //",
  "GK19maghspvu:2085": "śāsane 'pi guruṇi vyavasthitaṃ kṛtyavastuṣu niyuṅkṣva kāmataḥ /",
  "GK19maghspvu:2086": "tvatprayojanaghanaṃ dhanañjayādanya eva iti māṃ ca māvagāḥ // MSpv_14.15 //",
  "GK19maghspvu:2087": "yastaveha savane na bhūpatiḥ karma karmakaravatkariṣyati /",
  "GK19maghspvu:2088": "tasya neṣyati vapuḥ kabandhatāṃ bandhureva jagatāṃ sudarśanaḥ // MSpv_14.16 //",
  "GK19maghspvu:2089": "ityudīritagiraṃ nṛpastvayi śreyasi sthitavati sthirā mama /",
  "GK19maghspvu:2090": "sarvasampaditi śaurimuktavānudvahanmudamudasthita kratau // MSpv_14.17 //",
  "GK19maghspvu:2091": "ānanena śaśinaḥ kalāṃ dadhaddarśanakṣayitakāmavigrahaḥ /",
  "GK19maghspvu:2092": "āplutaḥ sa vimalairjalairabhūdaṣṭamūrtidharamūrtiraṣṭamī // MSpv_14.18 //",
  "GK19maghspvu:2093": "tasya sāṃkhyapuruṣeṇa tulyatāṃ bibhrataḥ svayamakurvataḥ kriyāḥ /",
  "GK19maghspvu:2094": "kartṛtā tadupalambhato 'bhavadvṛttibhāji karaṇe yathartviji // MSpv_14.19 //",
  "GK19maghspvu:2095": "śabditāmanapaśabdamuccakairvākyalakṣaṇavido 'nuvākyayā /",
  "GK19maghspvu:2096": "yājyayā yajanakarmiṇo 'tyajandravyajātamapadiśya devatām // MSpv_14.20 //",
  "GK19maghspvu:2097": "saptamabhedakarakalpitasvaraṃ sāma sāmavidasaṅgamujjagau /",
  "GK19maghspvu:2098": "tatra sūnṛtagiraśca sūrayaḥ puṇyamṛgyajuṣamadhyagīṣata // MSpv_14.21 //",
  "GK19maghspvu:2099": "baddhadarbhamayakāñcidāmayā vīkṣitāni yajamānajāyayā /",
  "GK19maghspvu:2100": "śuṣmaṇi praṇayanādisaṃskṛte tairhavīṃṣi juhavāṃbabhūvire // MSpv_14.22 //",
  "GK19maghspvu:2101": "nāññjasā nigadituṃ vibhaktibhirvyaktibhiśca nikhilābhirāgame /",
  "GK19maghspvu:2102": "tatra karmaṇi viparyaṇīnaman mantramūhakuśalaḥ prayogiṇaḥ // MSpv_14.23 //",
  "GK19maghspvu:2103": "saṃśayāya dadhatoḥ sarūpatā dūrabhinnaphalayoḥ kriyāṃ prati /",
  "GK19maghspvu:2104": "śabdaśāsanavidaḥ samāsayorvigrahaṃ vyavasasuḥ svareṇa te // MSpv_14.24 //",
  "GK19maghspvu:2105": "lolahetirasanāśataprabhāmaṇḍalena lasatā hasanniva /",
  "GK19maghspvu:2106": "prājyamājyamasakṛdvaṣaṭkṛtaṃ nirmalīmasamalīḍha pāvakaḥ // MSpv_14.25 //",
  "GK19maghspvu:2107": "tatra mantrapavitaṃ haviḥ kratāvaśnato na vapureva kevalam /",
  "GK19maghspvu:2108": "varṇasampadamatisphuṭāṃ dadhannāma cojjvalamabhūddhavirbhujaḥ // MSpv_14.26 //",
  "GK19maghspvu:2109": "sparśamuṣṇamucitaṃ dadhacchikhī yaddadāha haviradbhutaṃ na tat /",
  "GK19maghspvu:2110": "gandhato 'pi hutahavyasambhavāddehināmadahadoghamaṃhasām // MSpv_14.27 //",
  "GK19maghspvu:2111": "unnamansapadi dhūmrayandiśaḥ sāndratāṃ dadhadadhaḥkṛtāmbudaḥ /",
  "GK19maghspvu:2112": "dyāmiyāya dahanasya ketanaḥ kīrtayanniva divaukasāṃ priyam // MSpv_14.28 //",
  "GK19maghspvu:2113": "nirjitākhilamahārṇavauṣadhisyandasāramamṛtaṃ vavalgire /",
  "GK19maghspvu:2114": "nākinaḥ kathamapi pratīkṣituṃ hūyamānamanale viṣehire // MSpv_14.29 //",
  "GK19maghspvu:2115": "tatra nityavihitopahūtiṣu proṣiteṣu patiṣu dyuyoṣitām /",
  "GK19maghspvu:2116": "gumphitāḥ śirasi veṇayo 'bhavanna praphullasurapādapasrajaḥ // MSpv_14.30 //",
  "GK19maghspvu:2117": "prāśurāśu havanīyamatra yattena dīrghamamaratvamadhyaguḥ /",
  "GK19maghspvu:2118": "uddhatānadhika medhitaujaso dānavāṃśca vibudhāḥ vijigyire // MSpv_14.31 //",
  "GK19maghspvu:2119": "nāpacāramagamankkaccitkriyāḥ sarvamatra samapādi sādhanam /",
  "GK19maghspvu:2120": "atyaśerata parasparaṃ dhiyaḥ sattriṇāṃ narapateścasaṃpadaḥ // MSpv_14.32 //",
  "GK19maghspvu:2121": "dakṣiṇīyamavagamya paṅktiśaḥ paṅktipāvanamatha dvijavrajam /",
  "GK19maghspvu:2122": "dakṣiṇaḥ kṣitipatirvyaśiśraṇaddakṣiṇāḥ sadasi rājasūyakīḥ // MSpv_14.33 //",
  "GK19maghspvu:2123": "vāripūrvamakhilāsu satkriyālabdhaśuddhiṣu dhanāni bījavat /",
  "GK19maghspvu:2124": "bhāvi bibhrati phalaṃ mahaddvijakṣetrabhūmiṣu narādhipo 'vapat // MSpv_14.34 //",
  "GK19maghspvu:2125": "kiṃ nu citramadhivedi bhūpatirdakṣayandvijagaṇānapūyata /",
  "GK19maghspvu:2126": "rājataḥ pupuvire nirenasaḥ prāpya te 'pi vimalaṃ pratigraham // MSpv_14.35 //",
  "GK19maghspvu:2127": "sa svahastakṛtacihnaśāsanaḥ pākaśāsanasamānaśāsanaḥ /",
  "GK19maghspvu:2128": "āśaśāṅkatapanārṇavasthitorviprasādakṛta bhūyasīrbhuvaḥ // MSpv_14.36 //",
  "GK19maghspvu:2129": "śuddhamaśrutivirodhi bibhrataṃ śāstramujjvalavarṇasaṅkaraiḥ /",
  "GK19maghspvu:2130": "pustakaiḥ samamasau gaṇaṃ muhurvācyamānamaśṛṇoddvijanmanām // MSpv_14.37 //",
  "GK19maghspvu:2131": "tatpraṇītamanasāmupeyuṣāṃ draṣṭumāhavanamagrajanmanām /",
  "GK19maghspvu:2132": "ātitheyamanivāritātithiḥ kartumāśramaguruḥ sa nāśramat // MSpv_14.38 //",
  "GK19maghspvu:2133": "mṛgyamāṇamapi yaddurāsadaṃ bhūrisāramupanīya tatsvayam /",
  "GK19maghspvu:2134": "āsatāvasarakāṅkṣiṇo bahistasya ratnamupadīkṛtaṃ nṛpāḥ // MSpv_14.39 //",
  "GK19maghspvu:2135": "eka eva vasu yaddadau nṛpastatsamāpakamatarkyata kratoḥ /",
  "GK19maghspvu:2136": "tyāgaśālini tapaḥsute yayuḥ sarvapārthivadhanānyapi kṣayam // MSpv_14.40 //",
  "GK19maghspvu:2137": "prītirasya dadato 'bhavattathā yena tatpriyacikīrṣavo nṛpāḥ /",
  "GK19maghspvu:2138": "sparśitairadhikamāgamanmudaṃ nādhiveśma nihitairupāyanaiḥ // MSpv_14.41 //",
  "GK19maghspvu:2139": "yaṃ laghunyapi laghūkṛtāhitaḥ śiṣyabhūtamaśiṣatsa karmaṇi /",
  "GK19maghspvu:2140": "saspṛhaṃ nṛpatibhirnṛpo 'parairgauraveṇa dadṛśetarāmasau // MSpv_14.42 //",
  "GK19maghspvu:2141": "ādyakolatulitāṃ prakampanaiḥ kampitāṃ muhuranīdṛgātmani /",
  "GK19maghspvu:2142": "vāciropitavatāmunā mahīṃ rājakāya viṣayā vibhejire // MSpv_14.43 //",
  "GK19maghspvu:2143": "āgatādvyavasitena cetasā sattvasampadavikārimānasaḥ /",
  "GK19maghspvu:2144": "tatra nābhavadasau mahāhave śātravādiva parāṅmukho 'rthinaḥ // MSpv_14.44 //",
  "GK19maghspvu:2145": "naikṣatārthinamavajñayā muhuryācitastu na ca kālamākṣipat /",
  "GK19maghspvu:2146": "nāditālpamatha na vyakatthayaddattamiṣṭamapi nānvaśeta saḥ // MSpv_14.45 //",
  "GK19maghspvu:2147": "nirguṇo 'pi vimukho na bhūpaterdānaśauṇḍamanasaḥ puro 'bhavat /",
  "GK19maghspvu:2148": "varṣukasya kimapaḥ kṛtonnaterambudasya parihāryamūṣaram // MSpv_14.46 //",
  "GK19maghspvu:2149": "prema tasya na guṇeṣu nādhikaṃ na sma veda na guṇāntaraṃ ca saḥ /",
  "GK19maghspvu:2150": "ditsayā tadapi pārthivo 'rthinaṃ guṇyaguṇya iti na vyajīgaṇat // MSpv_14.47 //",
  "GK19maghspvu:2151": "darśanānupadameva kāmataḥ svaṃ vanīyakajane 'dhigacchati /",
  "GK19maghspvu:2152": "prārthanārtharahitaṃ tadābhavaddīyatāmiti vaco 'tisarjane // MSpv_14.48 //",
  "GK19maghspvu:2153": "nānavāptavasunār'thakāmyatā nācikitsitagadena rogiṇā /",
  "GK19maghspvu:2154": "icchatāśitumanāśuṣā na ca pratyagāmi tadupeyuṣā sadaḥ // MSpv_14.49 //",
  "GK19maghspvu:2155": "svādayanrasamanekasaṃskṛtaprākṛtairakṛtapātrasaṅkaraiḥ /",
  "GK19maghspvu:2156": "bhāvaśuddhisahitairmudaṃ jano nāṭakairiva babhāra bhojanaiḥ // MSpv_14.50 //",
  "GK19maghspvu:2157": "rakṣitāramiti tatra karmaṇi nyasya duṣṭadamanakṣamaṃ harim /",
  "GK19maghspvu:2158": "akṣatāni niravartayattadā dānahomayajanāni bhūpatiḥ // MSpv_14.51 //",
  "GK19maghspvu:2159": "eka eva susakhaiṣa sunvatāṃ śaurirityabhinayādivoccakaiḥ /",
  "GK19maghspvu:2160": "yūparūpakamanīnamadbhujaṃ bhūścaṣālatulitāṅgulīyakam // MSpv_14.52 //",
  "GK19maghspvu:2161": "itthamatra vitatakrame kratau vīkṣya dharmamatha gharmajanmanā /",
  "GK19maghspvu:2162": "arghadānamanucodito vacaḥ sabhyamabhyadhita śantanoḥ sutaḥ // MSpv_14.53 //",
  "GK19maghspvu:2163": "ātmanaiva guṇadoṣakovidaḥ kiṃ na vetsi karaṇīyavastuṣu /",
  "GK19maghspvu:2164": "yattathāpi na gurūnnapṛcchasi tvaṃ kramo 'yamiti tatra kāraṇam // MSpv_14.54 //",
  "GK19maghspvu:2165": "snātakaṃ gurumabhīṣṭamṛtvijaṃ saṃyujā ca saha medinīpatim /",
  "GK19maghspvu:2166": "arghabhāja iti kīrtayanti ṣaṭ te ca te yugapadāgatāḥ sadaḥ // MSpv_14.55 //",
  "GK19maghspvu:2167": "śobhayanti paritaḥ pratāpino mantraśaktivinivāritāpadaḥ /",
  "GK19maghspvu:2168": "tvanmakhamukhabhuvaḥ svayambhuvo bhūbhujaśca paralokajiṣṇavaḥ // MSpv_14.56 //",
  "GK19maghspvu:2169": "ābhajanti guṇinaḥ pṛthakpṛthakpārtha satkṛtimakṛtrimāmamī /",
  "GK19maghspvu:2170": "eka eva guṇavattamo 'thavāpūjya ityayamapīṣyate vidhiḥ // MSpv_14.57 //",
  "GK19maghspvu:2171": "atra caiṣa sakale 'pibhāti māṃ pratyaśeṣaguṇabandhurarhati /",
  "GK19maghspvu:2172": "bhūmidevanaradevasaṅgame pūrvadevaripurarhaṇāṃ hariḥ // MSpv_14.58 //",
  "GK19maghspvu:2173": "martyamātramavadīdharadbhavānmainamānamitadaityadānavam /",
  "GK19maghspvu:2174": "aṃśa eṣa janatātivartino vedhasaḥ pratijanaṃ kṛtasthiteḥ // MSpv_14.59 //",
  "GK19maghspvu:2175": "dhyeyamekamapathe sthitaṃ dhiyaḥ stutyamuttamamatītavākpatham /",
  "GK19maghspvu:2176": "āmananti yamupāsyamādarād dūravartinamatīva yoginaḥ // MSpv_14.60 //",
  "GK19maghspvu:2177": "padmabhūriti sṛjañjagadrajaḥ satvamacyuta iti sthitiṃ nayan /",
  "GK19maghspvu:2178": "saṃharanhara iti śritastamasraidhameṣa bhajati tribhirguṇaiḥ // MSpv_14.61 //",
  "GK19maghspvu:2179": "sarvavedinamanādimāsthitaṃ dehināmanujighṛkṣayā vapuḥ /",
  "GK19maghspvu:2180": "kleśakarmaphalabhogavarjitaṃ puṃviśeṣamamumīśvaraṃviduḥ // MSpv_14.62 //",
  "GK19maghspvu:2181": "bhaktimanta iha bhaktavatsale santatasmaraṇarīṇakalmaṣāḥ /",
  "GK19maghspvu:2182": "yānti nirvahaṇamasya saṃsṛtikleśanāṭakaviḍambanāvidheḥ // MSpv_14.63 //",
  "GK19maghspvu:2183": "grāmyabhāvamapahātumicchavo yogamārgapatitena cetasā /",
  "GK19maghspvu:2184": "durgamekamapunarnivṛttaye yaṃ viśanti vaśinaṃ mumukṣavaḥ // MSpv_14.64 //",
  "GK19maghspvu:2185": "āditāmajananāya dehināmantatāṃ ca dadhate 'napāyine /",
  "GK19maghspvu:2186": "bibhrate bhuvamadhaḥ sadātha ca brahmaṇo 'pyupari tiṣṭhate namaḥ // MSpv_14.65 //",
  "GK19maghspvu:2187": "kevalaṃ dadhati kartṛvācinaḥ pratyayāniha na jātu karmaṇi /",
  "GK19maghspvu:2188": "dhātavaḥ sṛjatisaṃhṛśāstayaḥ stautiratra viparītakārakaḥ // MSpv_14.66 //",
  "GK19maghspvu:2189": "pūrvameṣa kila sṛṣṭavānapastāsu vīryamanivāryamādadhau /",
  "GK19maghspvu:2190": "tacca kāraṇamabhūddhiraṇmayaṃ brahmaṇo 'sṛjadasāvidaṃ jagat // MSpv_14.67 //",
  "GK19maghspvu:2191": "matkuṇāviva purā pariplavau sindhunāthaśayane niṣeduṣaḥ /",
  "GK19maghspvu:2192": "gacchataḥ sma madhukaiṭabhau vibhoryasya naidrasukhavighnatāṃ kṣaṇam // MSpv_14.68 //",
  "GK19maghspvu:2193": "śrautamārgasukhagānakovidabrahmaṣaṭcaraṇagarbhamujjvalam /",
  "GK19maghspvu:2194": "śrīmukhendusavidhe 'pi śobhate yasya nābhisarasīsaroruham // MSpv_14.69 //",
  "GK19maghspvu:2195": "satyavṛttamapi māyinaṃ jagadvṛddhamapyucitanidramarbhakam /",
  "GK19maghspvu:2196": "janma bibhratamajaṃ navaṃ budhā yaṃ purāṇapuruṣaṃ pracakṣate // MSpv_14.70 //",
  "GK19maghspvu:2197": "skandhadhūnanavisārikesarakṣiptasāgaramahāplavāmayam /",
  "GK19maghspvu:2198": "uddhṛtāmiva muhūrtamaikṣata sthūlanāsikavapurvasundharām // MSpv_14.71 //",
  "GK19maghspvu:2199": "divyakesarivapuḥ suradviṣo naiva labdhaśamamāyudhairapi /",
  "GK19maghspvu:2200": "durnivāraraṇakaṇḍu komalairvakṣa eṣa niradārayannakhaiḥ // MSpv_14.72 //",
  "GK19maghspvu:2201": "vāridheriva karāgravīcibhirdiṅmataṅgajamukhānyabhighnataḥ /",
  "GK19maghspvu:2202": "yasya cārunakhaśuktayaḥ sphuranmauktikaprakaragarbhatāṃ dadhuḥ // MSpv_14.73 //",
  "GK19maghspvu:2203": "dīptinirjitavirocanādayaṃ gāṃ virocanasutādabhīpsataḥ /",
  "GK19maghspvu:2204": "ātmabhūravarajākhilaprajaḥ svarpateravarajatvamāyayau // MSpv_14.74 //",
  "GK19maghspvu:2205": "kiṃ kramiṣyati kilaiṣa vāmano yāvaditthamahasanna dānavāḥ /",
  "GK19maghspvu:2206": "tāvadasya na mamau nabhastale laṅghitārkaśaśimaṇḍalaḥ kramaḥ // MSpv_14.75 //",
  "GK19maghspvu:2207": "gacchatāpi gaganāgramuccakairyasya bhūdharagarīyasāṅghriṇā /",
  "GK19maghspvu:2208": "krāntakandhara ivābalo baliḥ svargabharturagamatsubandhatām // MSpv_14.76 //",
  "GK19maghspvu:2209": "kāmato 'sya dadṛśurdivaukaso dūramūrumalinīlamāyatam /",
  "GK19maghspvu:2210": "vyomni divyasaridambupaddhatispardhayeva yamunaughamutthitam // MSpv_14.77 //",
  "GK19maghspvu:2211": "yasya kiñcidapakartumakṣamaḥ kāyanigrahagṛhītavigrahaḥ /",
  "GK19maghspvu:2212": "kāntavaktrasadṛśākṛtiṃ kṛtī rāhurindumadhunāpi bādhate // MSpv_14.78 //",
  "GK19maghspvu:2213": "sampradāyavigamādupeyuṣīreva nāśamavināśivigrahaḥ /",
  "GK19maghspvu:2214": "smartumapratihatasmṛtiḥ śrutīrdatta ityabhavadatrigotrajaḥ // MSpv_14.79 //",
  "GK19maghspvu:2215": "reṇukātanayatāmupāgataḥ śātitapracurapatrasaṃhati /",
  "GK19maghspvu:2216": "lūnabhūribhujaśākhamujjhitacchāyamarjunavanaṃ vyadhādayam // MSpv_14.80 //",
  "GK19maghspvu:2217": "eṣa dāśarathibhūyametya ca dhvaṃsitoddhatadaśānanāmapi /",
  "GK19maghspvu:2218": "rākṣasīmakṛta rakṣitaprajastejasādhikavibhīṣaṇāṃ purīm // MSpv_14.81 //",
  "GK19maghspvu:2219": "niṣprahantumamareśavidviṣāmarthitaḥ svayamatha svayaṃbhuvā /",
  "GK19maghspvu:2220": "samprati śrayati sūnutāmayaṃ kaśyapasya vasudevarūpiṇaḥ // MSpv_14.82 //",
  "GK19maghspvu:2221": "tāta nodadhiviloḍanaṃ prati tvadvinātha vayamutsahāmahe /",
  "GK19maghspvu:2222": "yaḥ surairiti suraughavallabho ballavaiśca jagade jagatpatiḥ // MSpv_14.83 //",
  "GK19maghspvu:2223": "nāttagandhamavadhūya śatrubhiśchāyayā ca śamitāmaraśramam /",
  "GK19maghspvu:2224": "yo 'bhimānamiva vṛtravidviṣaḥ pārijātamudamūlayaddivaḥ // MSpv_14.84 //",
  "GK19maghspvu:2225": "yaṃ sametya ca lalāṭalekhayā bibhrataḥ sapadi śaṃbhuvibhramam /",
  "GK19maghspvu:2226": "caṇḍamārutamiva pradīpavaccedipasya niravādvilocanam // MSpv_14.85 //",
  "GK19maghspvu:2227": "yaḥ kolatāṃ ballavatāṃ ca bibhraddaṃṣṭrāmudasyāśu bhujāṃ ca gurvīm /",
  "GK19maghspvu:2228": "magnasya toyāpadi dustarāyāṃ gomaṇḍalasyoddharaṇaṃ cakāra // MSpv_14.86 //",
  "GK19maghspvu:2229": "dhanyo 'si yasya harireṣa samakṣa eva dūrādapi kratuṣu yajvabhirijyate yaḥ /",
  "GK19maghspvu:2230": "datvārghamatrabhavate bhuvaneṣu yāvatsaṃsāramaṇḍalamavāpnuhi sādhuvādam // MSpv_14.87 //",
  "GK19maghspvu:2231": "bhīṣmoktaṃ taditi vaco niśamya samyak sāmrājyaśriyamadhigacchatā nṛpeṇa /",
  "GK19maghspvu:2232": "datter'dhe mahati mahībhṛtāṃ puro 'pi trailokye madhubhidabhūdanargha eva // MSpv_14.88 //",
  "GK19maghspvu:2233": "athatatra pāṇḍutanayena sadasi vihitaṃ muradviṣaḥ /",
  "GK19maghspvu:2234": "mānamasahata na cedipatiḥ paravṛddhimatsari mano hi māninām // MSpv_15.1 //",
  "GK19maghspvu:2235": "pura eva śārṅgiṇi savairamatha punaramuṃ tadarcayā /",
  "GK19maghspvu:2236": "manyurabhajadavagāḍhataraḥ samadoṣakāla iva dehinaṃ jvaraḥ // MSpv_15.2 //",
  "GK19maghspvu:2237": "abhitarjayanniva samastanṛpagaṇamasāvakampayat /",
  "GK19maghspvu:2238": "lolamukuṭamaṇiraśmi śanairaśanaiḥ prakampitajagattrayaṃ śiraḥ // MSpv_15.3 //",
  "GK19maghspvu:2239": "sa vamanruṣāśru ghanagharmavigaladurugaṇḍamaṇḍalaḥ /",
  "GK19maghspvu:2240": "svedajalakaṇakarālakaro vyarucatprabhinna iva kuñjarastridhā // MSpv_15.4 //",
  "GK19maghspvu:2241": "sa nikāmagharmitamabhīkṣṇamadhuvadavadhūtarājakaḥ /",
  "GK19maghspvu:2242": "kṣiptabahulajalabindu vapuḥ pralayārṇavotthita ivādiśūkaraḥ // MSpv_15.5 //",
  "GK19maghspvu:2243": "kṣaṇamāśliṣaddghaṭitaśailaśikharakaṭhināṃsamaṇḍanaḥ /",
  "GK19maghspvu:2244": "stambhamupahitavidhūtimasāvadhikāvadhūnitasamastasaṃsadam // MSpv_15.6 //",
  "GK19maghspvu:2245": "kanakāṅgadadyutibhirasya gamitamarucatpiśaṅgatām /",
  "GK19maghspvu:2246": "krodhamayaśikhiśikhāpaṭalaiḥ paritaḥ parītamiva bāhumaṇḍalam // MSpv_15.7 //",
  "GK19maghspvu:2247": "kṛtasannidhānamiva tasya punarapi tṛtīyacakṣuṣā /",
  "GK19maghspvu:2248": "krūramajani kuṭilabhru gurubhrukuṭīkaṭhoritalalāṭamānanam // MSpv_15.8 //",
  "GK19maghspvu:2249": "atiraktabhāvamupagamya kṛtamatiramuṣya sāhase /",
  "GK19maghspvu:2250": "dṛṣṭiragaṇitabhayāsilatāmalambate sma sabhayā sakhīmiva // MSpv_15.9 //",
  "GK19maghspvu:2251": "karakuḍmalena nijamūrumurutaranagāśmakarkaśam /",
  "GK19maghspvu:2252": "trastacapalacalamānajanaśrutabhīmanādamayamāhatoccakaiḥ // MSpv_15.10 //",
  "GK19maghspvu:2253": "iti cakrudhe bhṛśamanena nanu mahadavāpya vipriyam /",
  "GK19maghspvu:2254": "yāti vikṛtimapi saṃvṛtimatkimu yannisarganiravagrahaṃ manaḥ // MSpv_15.11 //",
  "GK19maghspvu:2255": "prathamaṃ śarīrajavikārakṛtamukulabandhamavyathī /",
  "GK19maghspvu:2256": "bhāvikalahaphalayogamasau vacanena kopakusumaṃ vyacīkasat // MSpv_15.12 //",
  "GK19maghspvu:2257": "dhvanayansabhāmatha sanīraghanaravagabhīravāgabhīḥ /",
  "GK19maghspvu:2258": "vācamavadadatiroṣavaśādatiniṣṭhurasphuṭatarākṣaramasau // MSpv_15.13 //",
  "GK19maghspvu:2259": "yadapūpujastvamiha pārtha murajitamapūjitaṃ satām /",
  "GK19maghspvu:2260": "prema vilasati mahattadaho dayitaṃ janaḥ khalu guṇīti manyate // MSpv_15.14 //",
  "GK19maghspvu:2261": "yadarājñi rājavadihārghyamupahitamidaṃ muradviṣi /",
  "GK19maghspvu:2262": "grāmyamṛga iva havistadayaṃ bhajate jvalatsu na mahīśavahniṣu // MSpv_15.15 //",
  "GK19maghspvu:2263": "anṛtāṃ giraṃ na gadasīti jagati paṭahairvighuṣyase /",
  "GK19maghspvu:2264": "nindyamatha ca harimarcayatastava karmaṇaiva vikasatyasatyatā // MSpv_15.16 //",
  "GK19maghspvu:2265": "tava dharmarāja iti nāma kathamidamapaṣṭhu paṭhyate /",
  "GK19maghspvu:2266": "bhaumadinamabhidadhatyathavā bhṛśamapraśastamapi maṅgalaṃ janāḥ // MSpv_15.17 //",
  "GK19maghspvu:2267": "yadi vārcanīyatama eṣa kimapi bhavatāṃ pṛthāsutāḥ /",
  "GK19maghspvu:2268": "śauriravanipatibhirnikhilairavamānanārthamiha kiṃ nimantritaiḥ // MSpv_15.18 //",
  "GK19maghspvu:2269": "athavā na dharmamasubodhasamayamavayāta bāliśāḥ /",
  "GK19maghspvu:2270": "khāmamayamiha vṛthāpālito hatabuddhirapraṇihitaḥ saritsutaḥ // MSpv_15.19 //",
  "GK19maghspvu:2271": "svayameva śantanutanūja yamapi gaṇamarghyamabhyadhāḥ /",
  "GK19maghspvu:2272": "tatra muraripurayaṃ katamo yamanindyabandivadabhiṣṭuṣe vṛthā // MSpv_15.20 //",
  "GK19maghspvu:2273": "avanībhṛtāṃ tvamapahāya gaṇamatijaḍaḥ samunnatam /",
  "GK19maghspvu:2274": "nīci niyatamiha yaccapalo nirataḥ sphuṭaṃ bhavasi nimnagāsutaḥ // MSpv_15.21 //",
  "GK19maghspvu:2275": "pratipattumaṅga ghaṭate ca na tava nṛpayogyamarhaṇam /",
  "GK19maghspvu:2276": "kṛṣṇa kalaya nanu ko 'hamiti sphuṭamāpadāṃ padamanātmaveditā // MSpv_15.22 //",
  "GK19maghspvu:2277": "asurastvayā nyavadhi ko 'pi madhuriti kathaṃ pratīyate /",
  "GK19maghspvu:2278": "daṇḍadalitasaraghaḥ prathase madhusūdanastvamiti sūdayanmadhu // MSpv_15.23 //",
  "GK19maghspvu:2279": "mucukundatalpaśaraṇasya magadhapatiśātitaujasaḥ /",
  "GK19maghspvu:2280": "siddhamabala sabalatvamaho tava rohiṇītatanayasāhacaryataḥ // MSpv_15.24 //",
  "GK19maghspvu:2281": "chalayanprajāstvamanṛtena kapaṭapaṭuraindrajālikaḥ /",
  "GK19maghspvu:2282": "prītimanubhavasi nagnajitaḥ sutayeṣṭasatya iti sampratīyase // MSpv_15.25 //",
  "GK19maghspvu:2283": "dhṛtavānna cakramaricakrabhayacakitamāhave nijam /",
  "GK19maghspvu:2284": "cakradhara iti rathāṅgamadaḥ satataṃ bibharṣi bhuvaneṣu rūḍhaye // MSpv_15.26 //",
  "GK19maghspvu:2285": "jagati śriyā virahito 'pi yadudadhisutāmupāyathāḥ /",
  "GK19maghspvu:2286": "jñātijanajanitanāmapadāṃ tvamataḥ śriyaḥ patiriti prathāmagāḥ // MSpv_15.27 //",
  "GK19maghspvu:2287": "abhiśatru saṃyati kadācidavihitaparākramo 'pi yat /",
  "GK19maghspvu:2288": "vyomni kathamapi cakartha padaṃ vyapadiśyate jagati vikramītyataḥ // MSpv_15.28 //",
  "GK19maghspvu:2289": "pṛthivīṃ bibhartha yadi pūrvamidamapi guṇāya vartate /",
  "GK19maghspvu:2290": "bhūmibhṛditi parahāritabhūstvamudāhriyasva kathamanyathā janaiḥ // MSpv_15.29 //",
  "GK19maghspvu:2291": "tava dhanyateyamapi sarvanṛpatitulito 'pi yatkṣaṇam /",
  "GK19maghspvu:2292": "klāntakarataladhṛtācalakaḥ pṛthivītale tulitabhūbhṛducyase // MSpv_15.30 //",
  "GK19maghspvu:2293": "tvamaśaknuvanna śubhakarmanirataḥ paripākadāruṇam /",
  "GK19maghspvu:2294": "jetumakuśalamatirnarakaṃ yaśase 'dhilokamajayaḥ sutaṃ bhuvaḥ // MSpv_15.31 //",
  "GK19maghspvu:2295": "sakalairvapuḥ sakaladoṣasamuditamidaṃ guṇaistava /",
  "GK19maghspvu:2296": "tyaktamapaguṇa guṇastritayatyajanaprayāsamupayāsi kiṃ mudhā // MSpv_15.32 //",
  "GK19maghspvu:2297": "tvayi pūjanaṃ jagati jālma kṛtamidamapākṛte guṇaiḥ /",
  "GK19maghspvu:2298": "hāsakaramaghaṭate nitarāṃ śirasīva kaṅkatamapetamūrdhaje // MSpv_15.33 //",
  "GK19maghspvu:2299": "mṛgavidviṣāmiva yaditthamajani miṣatāṃ pṛthāsutaiḥ /",
  "GK19maghspvu:2300": "asya vanaśuna ivāpacitiḥ paribhāva eva bhavatāṃ bhuvo 'dhipāḥ // MSpv_15.34 //",
  "GK19maghspvu:2301": "avadhījjanaṅgama ivaiṣa yadi hatavṛṣo vṛṣaṃ nanu /",
  "GK19maghspvu:2302": "sparśamaśucivapurarhati na pratimānanāṃ tu nitarāṃ nṛpocitām // MSpv_15.35 //",
  "GK19maghspvu:2303": "yadi nāṅganeti matirasya mṛdurajani pūtanāṃ prati /",
  "GK19maghspvu:2304": "stanyamaghṛṇamanasaḥ pibataḥ kila dharmato bhavati sā jananyapi // MSpv_15.36 //",
  "GK19maghspvu:2305": "śakaṭavyudāsatarubhaṅgadharaṇidharadhāraṇādikam /",
  "GK19maghspvu:2306": "karma yadayamakarottaralaḥ sthiracetasāṃ ka iva tena vismayaḥ // MSpv_15.37 //",
  "GK19maghspvu:2307": "ayamugrasenatanayasya nṛpaśuraparaḥ paśūnavan /",
  "GK19maghspvu:2308": "svamivadhamasukaraṃ puruṣaiḥ kurute sma yatparamametadadbhutam // MSpv_15.38 //",
  "GK19maghspvu:2309": "itivācamuddhatamudīrya sapadi saha veṇudāriṇā /",
  "GK19maghspvu:2310": "soḍharipubalabharo 'sahanaḥ sa jahāsa dattakaratālamuccakaiḥ // MSpv_15.39 //",
  "GK19maghspvu:2311": "kaṭunāpi caidyavacanena vikṛtimagamanna mādhavaḥ /",
  "GK19maghspvu:2312": "satyaniyatavacasaṃ vacasā sujanaṃ janāścalayituṃ ka īśate // MSpv_15.40 //",
  "GK19maghspvu:2313": "na cataṃ tadeti śapamānamapi yadunṛpāḥ pracukrudhuḥ /",
  "GK19maghspvu:2314": "śaurisamayanigṛhītadhiyaḥ prabhucittameva hi jano 'nuvartate // MSpv_15.41 //",
  "GK19maghspvu:2315": "vihitāgaso muhurasaṅghyanijavacanadāmasaṃyataḥ /",
  "GK19maghspvu:2316": "tasya katitha iti tatprathamaṃ manasā samākhyadaparādhamacyutaḥ // MSpv_15.42 //",
  "GK19maghspvu:2317": "smṛtivartma tasya na samastamapakṛtamiyāya vidviṣaḥ /",
  "GK19maghspvu:2318": "smartumadhigataguṇasmaraṇāḥ paṭavo na doṣamakhilaṃ khalūttamāḥ // MSpv_15.43 //",
  "GK19maghspvu:2319": "nṛpatāvadhikṣipati śaurimatha surasaritsuto vacaḥ /",
  "GK19maghspvu:2320": "smāha calayati bhuvaṃ maruti kṣubhitasya nādamanukurvadambudheḥ // MSpv_15.44 //",
  "GK19maghspvu:2321": "atha gauraveṇa parivādamaparigaṇayaṃstamātmanaḥ /",
  "GK19maghspvu:2322": "prāha murariputiraskaraṇakṣubhitaḥ sma vācamiti jāhnavīsutaḥ // MSpv_15.45 //",
  "GK19maghspvu:2323": "vihitaṃ mayādya sadasīdamapamṛṣitamacyutārcanam /",
  "GK19maghspvu:2324": "yasya namayatu sa cāpamayaṃ caraṇaḥ kṛtaḥ śirasi sarvabhūbhṛtām // MSpv_15.46 //",
  "GK19maghspvu:2325": "itibhīṣmabhāṣitavacor'thamadhigatavatāmiva kṣaṇāt /",
  "GK19maghspvu:2326": "kṣobhamagamadatimātramatho śiśupālapakṣapṛthivībhṛtāṃ gaṇaḥ // MSpv_15.47 //",
  "GK19maghspvu:2327": "śititārakānumitatāmranayanamaruṇīkṛtaṃ krudhā /",
  "GK19maghspvu:2328": "bāṇavadanamudadīpi bhiye jagataḥ sakīlamiva sūryamaṇḍalam // MSpv_15.48 //",
  "GK19maghspvu:2329": "pravidāritāruṇatarogranayanakusumojjvalaḥ sphuran /",
  "GK19maghspvu:2330": "prātarahimakaratāmratanurviṣajadrumo 'para ivābhavaddrumaḥ // MSpv_15.49 //",
  "GK19maghspvu:2331": "aniśāntavairadahanena virahitavatāntarārdratām /",
  "GK19maghspvu:2332": "kopamarudabhihitena bhṛśaṃ narakātmajena taruṇeva jajvale // MSpv_15.50 //",
  "GK19maghspvu:2333": "abhidhitsataḥ kimapi rāhuvadanavikṛtaṃ vyabhāvyata /",
  "GK19maghspvu:2334": "grastaśaśadharamivopalasatsitadantapaṅkti mukhamuttamaujasaḥ // MSpv_15.51 //",
  "GK19maghspvu:2335": "kupitākṛtiṃ prathamameva hasitamaśanairasūcayat /",
  "GK19maghspvu:2336": "kruddhamaśanidalitādritaṭadhvani dantavakramaricakrabhīṣaṇam // MSpv_15.52 //",
  "GK19maghspvu:2337": "pratighaḥ kuto 'pi samupetya narapatigaṇaṃ samāśrayat /",
  "GK19maghspvu:2338": "jāmiharaṇajanitānuśayaḥ samudācacāra nija eva rukmiṇaḥ // MSpv_15.53 //",
  "GK19maghspvu:2339": "caraṇena hanti subalaḥ sma śithilitamahīdhrabandhanām /",
  "GK19maghspvu:2340": "tīrataralajalarāśijalāmavabhugnabhogiphaṇamaṇḍalāṃ bhuvam // MSpv_15.54 //",
  "GK19maghspvu:2341": "kupiteṣu rājaṣu tathāpi rathacaraṇapāṇipūjayā /",
  "GK19maghspvu:2342": "cittakalitakalahāgamano mudamāhukiḥ suhṛdivādhikāṃ dadhau // MSpv_15.55 //",
  "GK19maghspvu:2343": "gurukoparuddhapadamāpadasitayavanasya rodratām /",
  "GK19maghspvu:2344": "vyāttamaśitumiva sarvajagadvikarālamāsyakuharaṃ vivakṣataḥ // MSpv_15.56 //",
  "GK19maghspvu:2345": "vivṛtorubāhuparigheṇa sarabhasapadaṃ nidhitsatā /",
  "GK19maghspvu:2346": "hantumakhilanṛpatīnvasunā vasane vilambini nije vicaskhale // MSpv_15.57 //",
  "GK19maghspvu:2347": "iti tattadā vikṛtarūpamabhajattadavibhinnacetasam /",
  "GK19maghspvu:2348": "mārabalamiva bhayaṅkaratāṃ haribodhisatvamabhi rājamaṇḍalam // MSpv_15.58 //",
  "GK19maghspvu:2349": "ramasādudasthuratha yuddhamanucitabhiyo 'bhilāṣukāḥ /",
  "GK19maghspvu:2350": "sāndramukuṭakiraṇocchalitasphaṭikāṃśavaḥ sadasi medinībhṛtaḥ // MSpv_15.59 //",
  "GK19maghspvu:2351": "sphuramāṇanetrakusumoṣṭhadalamabhṛtabhūbhṛdaṅghripaiḥ /",
  "GK19maghspvu:2352": "dhūtapṛthubhujalataṃ calitairdrutavātapātavanavibhramaṃ sadaḥ // MSpv_15.60 //",
  "GK19maghspvu:2353": "harimapyamaṃsata tṛṇāya kurupatimajīgaṇanna vā /",
  "GK19maghspvu:2354": "mānatulitabhuvanatritayāḥ saritaḥ sutādabibhayurnabhūbhṛtaḥ // MSpv_15.61 //",
  "GK19maghspvu:2355": "guruniḥśvasannatha vilolasadavathuvapurvacoviṣam /",
  "GK19maghspvu:2356": "kīrṇadaśanakiraṇāgnikaṇaḥ phaṇavānivaiṣa visasarja cedipaḥ // MSpv_15.62 //",
  "GK19maghspvu:2357": "kimaho nṛpāḥ samamamībhirupapatisutairna pañcabhiḥ /",
  "GK19maghspvu:2358": "vadhyamabhihata bhujiṣyamamuṃ saha cānayā sthavirarājakanyayā // MSpv_15.63 //",
  "GK19maghspvu:2359": "athavādhvameva khalu yūyamagaṇitamarudgaṇaujasaḥ /",
  "GK19maghspvu:2360": "vastu kiyadidamayaṃ na mṛdhe mama kevalamasya mukhamīkṣituṃ kṣamaḥ // MSpv_15.64 //",
  "GK19maghspvu:2361": "vidaturyamuttamaśeṣapariṣadi nadījadharmajau /",
  "GK19maghspvu:2362": "yātu nikaṣamadhiyuddhamasau vacanena kiṃ bhavatu sādhvasādhu vā // MSpv_15.65 //",
  "GK19maghspvu:2363": "acirānmayā saha gatasya samaramuragārilakṣmaṇaḥ /",
  "GK19maghspvu:2364": "tīkṣṇaviśikhamukhapītamasṛkpatatāṃ gaṇaiḥ pibatu sārdhamurvarā // MSpv_15.66 //",
  "GK19maghspvu:2365": "abhidhāya rūkṣamiti mā sma gama iti pṛthāsuteritām /",
  "GK19maghspvu:2366": "vācamanunayaparāṃ sa tataḥ sahasāvakarṇya niriyāya saṃsadaḥ // MSpv_15.67 //",
  "GK19maghspvu:2367": "gṛhamāgatāya kṛpayā ca kathamapi nisargadakṣiṇāḥ /",
  "GK19maghspvu:2368": "kṣāntimahitamanaso jananīsvasurātmajāya cukupurna pāṇḍavāḥ // MSpv_15.68 //",
  "GK19maghspvu:2369": "calitaṃ tato 'nabhihatecchamavanipatiyajñabhūmitaḥ /",
  "GK19maghspvu:2370": "tūrṇamatha yayumivānuyayurdamaghoṣasūnumavanīśasūnavaḥ // MSpv_15.69 //",
  "GK19maghspvu:2371": "viśikhāntarāṇyatipapāta sapadi javanaiḥ sa vājibhiḥ /",
  "GK19maghspvu:2372": "draṣṭumalaghurabhasāpātitā vanitāścakāra na sakāmacetasaḥ // MSpv_15.70 //",
  "GK19maghspvu:2373": "kṣaṇamīkṣataḥ pathi janena kimidamiti jalpatā mithaḥ /",
  "GK19maghspvu:2374": "prāpya śibiramaviśaṅkimanāḥ samanīnahaddrutamanīkinīmasau // MSpv_15.71 //",
  "GK19maghspvu:2375": "tvaramāṇaśāṅkhikasavegavadanapavanābhipūritaḥ /",
  "GK19maghspvu:2376": "śailakaṭakataṭabhinnaravaḥ praṇanāda sāṃnahaniko 'sya vārijaḥ // MSpv_15.72 //",
  "GK19maghspvu:2377": "jagadantakālasamavetaviṣadaviṣameritāravam /",
  "GK19maghspvu:2378": "dhīranijaravavilīnagurupratiśabdamasya raṇatūryamāvadhi // MSpv_15.73 //",
  "GK19maghspvu:2379": "sahasā sasabhramavilolasakalajanatāsamākulam /",
  "GK19maghspvu:2380": "sthānamagamadatha tatparitaścalitoḍumaṇḍalanabhaḥsthalopamām // MSpv_15.74 //",
  "GK19maghspvu:2381": "dadhato bhayānakataratvamupagatavataḥ samānatām /",
  "GK19maghspvu:2382": "dhūmapaṭalapihitasya gireḥ samavarmayansapadi medinībhṛtaḥ // MSpv_15.75 //",
  "GK19maghspvu:2383": "parimohiṇā parijanena kathamapi cirādupāhṛtam /",
  "GK19maghspvu:2384": "varma karatalayugena mahattanucūrṇapeṣamapiṣadruṣā paraḥ // MSpv_15.76 //",
  "GK19maghspvu:2385": "raṇasaṃmadodayavikāsibalakalakalākulīkṛte /",
  "GK19maghspvu:2386": "śārimaśakadhiropayituṃ dvirade madacyuti janaḥ kathañcana // MSpv_15.77 //",
  "GK19maghspvu:2387": "paritaśca dhautamukharukmavilasadahimāṃśumaṇḍalāḥ /",
  "GK19maghspvu:2388": "tenuratanuvapuṣaḥ pṛthivīṃ sphuṭalakṣyatejasa ivātmajāḥ śriyaḥ // MSpv_15.78 //",
  "GK19maghspvu:2389": "pradhimaṇḍaloddhataparāgaghanavalayamadhyavartinaḥ /",
  "GK19maghspvu:2390": "peturaśanāya ivāśanakairguruniḥsvanavyathitajantavo rathāḥ // MSpv_15.79 //",
  "GK19maghspvu:2391": "dadhataḥ śaśāṅkitaśaśāṅkaruci lasaduraśchadaṃ vapuḥ /",
  "GK19maghspvu:2392": "cakruratha saha purandhijanairayathārthasiddhiṃ sarakaṃ mahībhṛtaḥ // MSpv_15.80 //",
  "GK19maghspvu:2393": "dayitāya sāsavamudastamapatadavasādinaḥ karāt /",
  "GK19maghspvu:2394": "kāṃsyamupahitasarojapatadbhramaraughabhāraguru rājayoṣitaḥ // MSpv_15.81 //",
  "GK19maghspvu:2395": "bhṛśamaṅgasādakaruṇatvamaviśadadṛśaḥ kapolayoḥ /",
  "GK19maghspvu:2396": "vākyamasakalamapāsya madaṃ vidadhustadīyaguṇamātmanā śucaḥ // MSpv_15.82 //",
  "GK19maghspvu:2397": "sudṛśaḥ samīkagamanāya yuvabhiratha saṃbabhāṣire /",
  "GK19maghspvu:2398": "śokapihitagalaruddhagirastarasāgatāśrujalakevalottarāḥ // MSpv_15.83 //",
  "GK19maghspvu:2399": "vipulācalasthalaghanena jigamiṣubhiraṅganāḥ priyaiḥ /",
  "GK19maghspvu:2400": "pīnakucataṭanipīḍadaladvaravārabāṇamurasāliliṅgire // MSpv_15.84 //",
  "GK19maghspvu:2401": "na mumoca locanajalāni dayitajayamaṅgalaiṣiṇi /",
  "GK19maghspvu:2402": "yātamavanibhavasannabhujānna galadviveda valayaṃ vilāsinī // MSpv_15.85 //",
  "GK19maghspvu:2403": "pravivatsataḥ priyatamasya nigaḍamiva cakṣurakṣipat /",
  "GK19maghspvu:2404": "nīlanalinadaladāmaruci pratipādayugmamaciroḍhasundarī // MSpv_15.86 //",
  "GK19maghspvu:2405": "vrajataḥ kva tāta vajasīti paricayagatārthamasphuṭam /",
  "GK19maghspvu:2406": "dhairyamabhinaduditaṃ śiśunā jananīnirbhatsanavivṛddhamanyunā // MSpv_15.87 //",
  "GK19maghspvu:2407": "śaṭha nākalokalalanābhiraviratarataṃ riraṃsase /",
  "GK19maghspvu:2408": "tena vahasi mudamityavadadraṇarāgiṇaṃ ramaṇamīrṣyayāparā // MSpv_15.88 //",
  "GK19maghspvu:2409": "dhriyamāṇamapyagaladaśru calati dayite natabhruvaḥ /",
  "GK19maghspvu:2410": "snehamakṛtakarasaṃ dadhatāmidameva yuktamatimugdhacetasām // MSpv_15.89 //",
  "GK19maghspvu:2411": "saha kajjalena virarāja nayanakamalāmbusantatiḥ /",
  "GK19maghspvu:2412": "gaṇḍaphalakamabhitaḥ sutanoḥ padavīva śokamayakṛṣṇavartmanaḥ // MSpv_15.90 //",
  "GK19maghspvu:2413": "kṣaṇamātrarodhi calitena katipayapadaṃ natabhruvaḥ /",
  "GK19maghspvu:2414": "srastabhujayugagaladvalayasvanitaṃ pratikṣutamivopaśuśruve // MSpv_15.91 //",
  "GK19maghspvu:2415": "abhivartma vallabhatamasya vigaladamalāyatāṃśukā /",
  "GK19maghspvu:2416": "bhūminabhasi rabhasena yatī virarāja kācana samaṃ maholkayā // MSpv_15.92 //",
  "GK19maghspvu:2417": "samaronmukhe nṛpagaṇe 'pi tadanumaraṇodyataikadhīḥ /",
  "GK19maghspvu:2418": "dīnaparijanakṛtāśrujalo na bhaṭījanaḥ sthiramanāḥ vicaklame // MSpv_15.93 //",
  "GK19maghspvu:2419": "viduṣīva darśanamamuṣya yuvatiratidurlabhaṃ punaḥ /",
  "GK19maghspvu:2420": "yāntamanimiṣamatṛptamanāḥ patimīkṣate sma bhṛśayā dṛśaḥ pathaḥ // MSpv_15.94 //",
  "GK19maghspvu:2421": "sampratyupeyāḥ kuśalī punaryudhaḥ sasnehamāśīriti bharturīritā /",
  "GK19maghspvu:2422": "sadyaḥ prasahya dvitayena netrayoḥ pratyācacakṣe galatā bhaṭastriyāḥ // MSpv_15.95 //",
  "GK19maghspvu:2423": "kācitkīrṇā rajobhirdivamanuvidadhe bhinnavaktrendulakṣmīr aśrīkāḥ kāścidantardiśa iva dadhire dāhamudbhrāntasatvāḥ /",
  "GK19maghspvu:2424": "bhremurvātyā ivānyāḥ pratipadamaparā bhūmivatkampamāpuḥ prasthāne pārthivānāmaśivamiti puro bhāvi nāryaḥ śaśaṃsuḥ // MSpv_15.96 //",
  "GK19maghspvu:2425": "damaghoṣasutena kaścana pratiśiṣṭaḥ pratibhānavānatha /",
  "GK19maghspvu:2426": "upagamyahariṃ sadasyadaḥ sphuṭabhinnārthamudāharadvacaḥ // MSpv_16.1 //",
  "GK19maghspvu:2427": "abhidhāya tadā tadapriyaṃ śiśupālo 'nuśayaṃ paraṃ gataḥ /",
  "GK19maghspvu:2428": "bhavato 'bhimanāḥ samīhate saruṣaḥ kartumupetya mānanām // MSpv_16.2 //",
  "GK19maghspvu:2429": "vipulena nipīḍya nirdayaṃ mudamāyātu nitāntamunmanāḥ /",
  "GK19maghspvu:2430": "pracurādhigatāṅganirvṛtiṃ paritastvāṃ khalu vigraheṇa saḥ // MSpv_16.3 //",
  "GK19maghspvu:2431": "praṇataḥ śirasā kariṣyate sakalairetya samaṃ dharādhipaiḥ /",
  "GK19maghspvu:2432": "tava śāsanamāśu bhūpatiḥ paravānadya yatastvayaiva saḥ // MSpv_16.4 //",
  "GK19maghspvu:2433": "adhivahnipataṅgatejaso niyatasvāntasamarthakarmaṇaḥ /",
  "GK19maghspvu:2434": "tava sarvavidheyavartinaḥ praṇatiṃ bibhrati kena bhūbhṛtaḥ // MSpv_16.5 //",
  "GK19maghspvu:2435": "janatāṃ bhayaśūnyadhīḥ parairabhibhūtāmavalambase yataḥ /",
  "GK19maghspvu:2436": "tava kṛṣṇa guṇāstato narairasamānasya dadhatyagaṇyatām // MSpv_16.6 //",
  "GK19maghspvu:2437": "ahitādanapatrapastrasannatimātrojjhitabhīranāstikaḥ /",
  "GK19maghspvu:2438": "vinayopahitastvayā kutaḥ sadṛśonyo guṇavānavismayaḥ // MSpv_16.7 //",
  "GK19maghspvu:2439": "kṛtagopavadhūraterghnato vṛṣamugre narake 'pi saṃprati /",
  "GK19maghspvu:2440": "pratipattiradhaḥkṛtainaso janatābhistava sādhu varṇyate // MSpv_16.8 //",
  "GK19maghspvu:2441": "vihitāpacitirmahībhṛtāṃ dviṣatāmāhitasādhvaso balaiḥ /",
  "GK19maghspvu:2442": "bhava sānucarastvamuccakairmahatāmapyupari kṣamābhṛtām // MSpv_16.9 //",
  "GK19maghspvu:2443": "ghanajālanibhairdurāsadāḥ parito nāgakadambakaistava /",
  "GK19maghspvu:2444": "nagareṣu bhavantu vīthayaḥ parikīrṇā vanajairmṛgādibhiḥ // MSpv_16.10 //",
  "GK19maghspvu:2445": "sakalāpihitasvapauruṣo niyatavyāpadavardhitodayaḥ /",
  "GK19maghspvu:2446": "ripurunnatadhīracetasaḥ satatavyādhiranītirastu te // MSpv_16.11 //",
  "GK19maghspvu:2447": "vikacotpalacārulocanastava caidyena ghaṭāmupeyuṣaḥ /",
  "GK19maghspvu:2448": "yadupuṅgava bandhusauhṛdāttvayi pātā sasuro navāsavaḥ // MSpv_16.12 //",
  "GK19maghspvu:2449": "calitānakadundubhiḥ puraḥ sabalastvaṃ saha sāraṇena tam /",
  "GK19maghspvu:2450": "samitau rabhasādupāgataḥ sagadaḥ saṃpratipattumarhasi // MSpv_16.13 //",
  "GK19maghspvu:2451": "samareṣu ripūnvinighnatā śiśupālena sametya saṃprati /",
  "GK19maghspvu:2452": "suciraṃ saha sarvasātvatairbhava viśvastavilāsinījanaḥ // MSpv_16.14 //",
  "GK19maghspvu:2453": "vijitakrudhamīkṣatāmasau mahatāṃ tvāmahitaṃ mahībhṛtām /",
  "GK19maghspvu:2454": "asakṛjjitasaṃyataṃ puro muditaḥ sapramadaṃ mahīpatiḥ // MSpv_16.15 //",
  "GK19maghspvu:2455": "iti joṣamavasthitaṃ dviṣaḥ praṇidhiṃ gāmabhidhāya sātyakiḥ /",
  "GK19maghspvu:2456": "vadati sma vaco 'tha coditaścalitaikabhrū rathāṅgapāṇinā // MSpv_16.16 //",
  "GK19maghspvu:2457": "madhuraṃ bahirantarapriyaṃ kṛtināvāci vacastathā tvayā /",
  "GK19maghspvu:2458": "sakalārthatayā vibhāvyate priyamantarbahirapriyaṃ yathā // MSpv_16.17 //",
  "GK19maghspvu:2459": "atikomalamekatonyataḥ sarasāmbhoruhavṛntakarkaśam /",
  "GK19maghspvu:2460": "vahati sphuṭamekameva te vacanaṃ śākapalāśadeśyatām // MSpv_16.18 //",
  "GK19maghspvu:2461": "prakaṭaṃ mṛdu nāma jalpataḥ paruṣaṃ sūcayatorthamantarā /",
  "GK19maghspvu:2462": "śakunādiva mārgavartibhiḥ paruṣādudvijitavyamīdṛśāt // MSpv_16.19 //",
  "GK19maghspvu:2463": "harimarcitavānmahīpatiryadi rājñastava ko 'tra matsaraḥ /",
  "GK19maghspvu:2464": "nyasanāya sasaurabhasya kastarusūnasya śirasyasūyati // MSpv_16.20 //",
  "GK19maghspvu:2465": "sukumāramaho laghīyasāṃ hṛdayaṃ tadgatamapriyaṃ yataḥ /",
  "GK19maghspvu:2466": "sahasaiva samudgirantyamī jarayantyeva hi tanmanīṣiṇaḥ // MSpv_16.21 //",
  "GK19maghspvu:2467": "upakāraparaḥ svabhāvataḥ satataṃ sarvajanasya sajjanaḥ /",
  "GK19maghspvu:2468": "asatāmaniśaṃ tathāpyaho guruhṛdrogakarī tadunnatiḥ // MSpv_16.22 //",
  "GK19maghspvu:2469": "paritapyata eva nottamaḥ paritapto 'pyaparaḥ susaṃvṛtiḥ /",
  "GK19maghspvu:2470": "paravṛddhibhirāhitavyathaḥ sphuṭanirbhinnadurāśayo 'dhamaḥ // MSpv_16.23 //",
  "GK19maghspvu:2471": "anirākṛtatāpasaṃpadaṃ phalahīnāṃ sumanobhirujjhitām /",
  "GK19maghspvu:2472": "khalatāṃ khalatāmivāsatīṃ pratipadyeta kathaṃ budho janaḥ // MSpv_16.24 //",
  "GK19maghspvu:2473": "prativācamadatta keśavaḥ śapamānāya na cedibhūbhuje /",
  "GK19maghspvu:2474": "anuhuṅkurute ghanadhvaniṃ na hi gomāyurutāni kesarī // MSpv_16.25 //",
  "GK19maghspvu:2475": "jitaroṣarayā mahādhiyaḥ sapadi krodhajito laghurjanaḥ /",
  "GK19maghspvu:2476": "vijitena jitasya durmatermatimadbhiḥ saha kā virodhitā // MSpv_16.26 //",
  "GK19maghspvu:2477": "vacanairasatāṃ mahīyaso na khalu vyeti gurutvamuddhataiḥ /",
  "GK19maghspvu:2478": "kimapaiti rajobhiraurvarairavakīrṇasya maṇermahārghatā // MSpv_16.27 //",
  "GK19maghspvu:2479": "paritoṣayitā na kaścana svagato yasya guṇo 'sti dehinaḥ /",
  "GK19maghspvu:2480": "paradoṣakathābhiralpakaḥ svajanaṃ toṣayituṃ kilecchati // MSpv_16.28 //",
  "GK19maghspvu:2481": "sahajāndhadṛśaḥ svadurnaye paradoṣekṣaṇadivyacakṣuṣaḥ /",
  "GK19maghspvu:2482": "svaguṇoccagiro munivratāḥ paravarṇagrahaṇeṣvasādhavaḥ // MSpv_16.29 //",
  "GK19maghspvu:2483": "prakaṭānyapi naipuṇaṃ mahatparavācyāni cirāya gopitum /",
  "GK19maghspvu:2484": "vivarītumathātmano guṇānbhṛśamākauśalamāryacetasām // MSpv_16.30 //",
  "GK19maghspvu:2485": "kimivākhilalokakīrtitaṃ kathayatyātmaguṇaṃ mahāmanāḥ /",
  "GK19maghspvu:2486": "vaditā na laghīyaso 'paraḥ svaguṇaṃ tena vadatyasau svayam // MSpv_16.31 //",
  "GK19maghspvu:2487": "visṛjantyavikatthinaḥ pare viṣamāśīviṣavannarāḥ krudham /",
  "GK19maghspvu:2488": "dadhato 'ntarasārarūpatāṃ dhvanisārāḥ paṭahā ivetare // MSpv_16.32 //",
  "GK19maghspvu:2489": "narakacchidamicchatīkṣituṃ vidhinā yena sa cedibhūpatiḥ /",
  "GK19maghspvu:2490": "drutametu na hāpayiṣyate sadṛśaṃ tasya vidhātumuttaram // MSpv_16.33 //",
  "GK19maghspvu:2491": "samanaddha kimaṅga bhūpatiryadi saṃdhitsurasau sahāmunā /",
  "GK19maghspvu:2492": "harirākramaṇena saṃnati kila vibhrati bhiyetyasaṃbhavaḥ // MSpv_16.34 //",
  "GK19maghspvu:2493": "mahatastarasā vilaṅghayannijadoṣeṇa kudhīrvinaśyati /",
  "GK19maghspvu:2494": "kurute na khalu svayecchayā śalabhānindhanamiddhadīdhitiḥ // MSpv_16.35 //",
  "GK19maghspvu:2495": "yadapūri purā mahīpatirna mukhena svayamagasā śatam /",
  "GK19maghspvu:2496": "atha saṃprati paryapūpurattadasau dūtamukhena śārṅgiṇaḥ // MSpv_16.36 //",
  "GK19maghspvu:2497": "yadanargalagopurānanastvamito vakṣyasi kiñcidapriyam /",
  "GK19maghspvu:2498": "vivariṣyati taccirasya naḥ samayodvīkṣaṇarakṣitāṃ krudham // MSpv_16.37 //",
  "GK19maghspvu:2499": "niśamya tadūrjitaṃ śinervacanaṃ napturanāpturenasām /",
  "GK19maghspvu:2500": "punarujjhitasādhvaso dviṣāmabhidhatte sma vaco vacoharaḥ // MSpv_16.38 //",
  "GK19maghspvu:2501": "vivinakti na buddhidurvidhaḥ svayameva svahitaṃ pṛthagjanaḥ /",
  "GK19maghspvu:2502": "yadudīritamapyadaḥ parairna vijānāti tadadbhutaṃ mahat // MSpv_16.39 //",
  "GK19maghspvu:2503": "vidureṣyadapāyamātmanā parataḥ śraddadhate 'thavā budhāḥ /",
  "GK19maghspvu:2504": "na paropahitaṃ na ca svataḥ pramimīte 'nubhavādṛte 'lpadhīḥ // MSpv_16.40 //",
  "GK19maghspvu:2505": "kuśalaṃ khalu tubhyameva tadvacanaṃ kṛṣṇa yadabhyadhāmaham /",
  "GK19maghspvu:2506": "upadeśaparāḥ pareṣvapi svavināśābhimukheṣu sādhavaḥ // MSpv_16.41 //",
  "GK19maghspvu:2507": "ubhayaṃ yugapanmayoditaṃ tvarayā sāntvamathetaracca te /",
  "GK19maghspvu:2508": "pravibhajya pṛthaṅmanīṣayā svaguṇaṃ yatkila tatkariṣyasi // MSpv_16.42 //",
  "GK19maghspvu:2509": "athavābhiniviṣṭabuddhiṣu vrajati vyarthakatāṃ subhāṣitam /",
  "GK19maghspvu:2510": "ravirāgiṣu śītarociṣaḥ karajālaṃ kamalākareṣviva // MSpv_16.43 //",
  "GK19maghspvu:2511": "anapekṣya guṇāguṇau janaḥ svaruciṃ niścayatonudhāvati /",
  "GK19maghspvu:2512": "apahāya mahīśamarcicatsadati tvāṃ nanu bhīmapūrvajaḥ // MSpv_16.44 //",
  "GK19maghspvu:2513": "tvayi bhaktimatā na satkṛtaḥ kururājā gurureva cedipaḥ /",
  "GK19maghspvu:2514": "priyamāṃsamṛgādhipojjhitaḥ kimavadyaḥ karikumbhajo maṇiḥ // MSpv_16.45 //",
  "GK19maghspvu:2515": "kriyate dhavalaḥ khalūccakairdhavalaireva sitetarairadhaḥ /",
  "GK19maghspvu:2516": "śirasaudhamadhatta śṅkaraḥ surasindhormadhujittamaṅghriṇā // MSpv_16.46 //",
  "GK19maghspvu:2517": "abudhaiḥ kṛtamānasamvidastava pārthaiḥ kuta eva yogyatā /",
  "GK19maghspvu:2518": "sahasi plavagairupāsitaṃ na hi guñjāphalameti soṣmatām // MSpv_16.47 //",
  "GK19maghspvu:2519": "aparādhaśatakṣamaṃ nṛpaḥ kṣamayātyeti bhavantamekayā /",
  "GK19maghspvu:2520": "hṛtavatyapi bhīṣmakātmajāṃ tvayi cakṣāma samartha eva yat // MSpv_16.48 //",
  "GK19maghspvu:2521": "gurubhiḥ pratipāditāṃ vadhūmapahṛtya svajanasya bhūpateḥ /",
  "GK19maghspvu:2522": "janako 'si janārdana sphuṭaṃ hatadharmārthatayā manobhuvaḥ // MSpv_16.49 //",
  "GK19maghspvu:2523": "anirūpirūpasaṃpadastamaso vānyabhṛtacchadacchaveḥ /",
  "GK19maghspvu:2524": "tava sarvagatasya saṃprati kṣitipaḥ kṣipnurabhīśumāniva // MSpv_16.50 //",
  "GK19maghspvu:2525": "kṣubhitasya mahībhṛtastvayi praśamopanyasanaṃ vṛthā mama /",
  "GK19maghspvu:2526": "pralayollasitasya vāridheḥ parivāho jagataḥ karoti kim // MSpv_16.51 //",
  "GK19maghspvu:2527": "prahitaḥ pradhanāya mādhavānahamākārayituṃ mahībhṛtā /",
  "GK19maghspvu:2528": "na pareṣu mahaujasaśchalādapakurvanti malimlucā iva // MSpv_16.52 //",
  "GK19maghspvu:2529": "tadayaṃ samupaiti bhūpatiḥ payasāṃ pūra ivānivāritaḥ /",
  "GK19maghspvu:2530": "avilambitamedhi vetasastaruvanmādhava mā sma bhajyathāḥ // MSpv_16.53 //",
  "GK19maghspvu:2531": "paripāti sa kevalaṃ śiśūniti tannāmani mā sma viśvasīḥ /",
  "GK19maghspvu:2532": "taruṇānapi rakṣati kṣamī sa śaraṇyaḥ śaraṇāgatāndviṣaḥ // MSpv_16.54 //",
  "GK19maghspvu:2533": "na vidadhyuraśaṅkamapriyaṃ mahataḥ svārthaparāḥ pare katham /",
  "GK19maghspvu:2534": "bhajate kupito 'pyudāradhīranunītiṃ natimātrakeṇa saḥ // MSpv_16.55 //",
  "GK19maghspvu:2535": "hitamapriyamicchasi śrutaṃ yadi saṃdhatsva purā na naśyasi /",
  "GK19maghspvu:2536": "anṛtairatha tuṣyasi priyairjayatājjīva bhavāvanīśvaraḥ // MSpv_16.56 //",
  "GK19maghspvu:2537": "pratipakṣajidapyasaṃśayaṃ yudhi caidyena vijeṣyate bhavān /",
  "GK19maghspvu:2538": "grasate hi tamopahaṃ muhurnanu rāhvāhvamaharpatiṃ tamaḥ // MSpv_16.57 //",
  "GK19maghspvu:2539": "acirājjitamīnaketano vilasanvṛṣṇigaṇairnamaskṛtaḥ /",
  "GK19maghspvu:2540": "kṣitipaḥ kṣayitoddhatāntako haralīlāṃ sa viḍambayiṣyati // MSpv_16.58 //",
  "GK19maghspvu:2541": "nihatonmadaduṣṭakuñjarāddadhato bhūri yaśaḥ kramārjitam /",
  "GK19maghspvu:2542": "na bibheti raṇe harerapi kṣitipaḥ kā gaṇanāsya vṛṣṇiṣu // MSpv_16.59 //",
  "GK19maghspvu:2543": "na tadadbhutamasya yanmukhaṃ yudhi paśyanti bhiyā na śatravaḥ /",
  "GK19maghspvu:2544": "dravatāṃ nanu pṛṣṭhamīkṣate vadanaṃ so 'pi na jātu vidviṣām // MSpv_16.60 //",
  "GK19maghspvu:2545": "pratanūllasitāciradyutaḥ śaradaṃ prāpya vikhaṇḍitāyudhāḥ /",
  "GK19maghspvu:2546": "dadhate 'ribhirasya tulyatāṃ yadi nāsārabhṛtaḥ payobhṛtaḥ // MSpv_16.61 //",
  "GK19maghspvu:2547": "malinaṃ raṇareṇubhirmuhurdviṣatāṃ kṣālitamaṅganāśrubhiḥ /",
  "GK19maghspvu:2548": "nṛpamaulimarīcivarṇakairatha yasyāṅghiyugaṃ vilipyate // MSpv_16.62 //",
  "GK19maghspvu:2549": "samarāya nikāmakarkaśaṃ kṣaṇamākṛṣṭamupaiti yasya ca /",
  "GK19maghspvu:2550": "dhanuṣā samamāśu vidviṣāṃ kulamāśaṅkitabhaṅgamānatim // MSpv_16.63 //",
  "GK19maghspvu:2551": "tuhināṃśumamuṃ suhṛjjanāḥ kalayantyuṣṇakaraṃ virodhinaḥ /",
  "GK19maghspvu:2552": "kṛtibhiḥ kṛtadṛṣṭivibhramāḥ srajameke bhujagaṃ yathāpare // MSpv_16.64 //",
  "GK19maghspvu:2553": "dadhato 'sulabhakṣayāgamāstanumekāntaratāmamānuṣīm /",
  "GK19maghspvu:2554": "bhuvi samprati na pratiṣṭhitāḥ sadṛśā yasya surairarātayaḥ // MSpv_16.65 //",
  "GK19maghspvu:2555": "ativismayanīyakarmaṇo nṛpateryasya virodhi kiñcana /",
  "GK19maghspvu:2556": "yadumuktanayo nayatyasāvahitānāṃ kulamakṣayaṃ kṣayam // MSpv_16.66 //",
  "GK19maghspvu:2557": "calitordhvakabandhasampado makaravyūhanirūddhavartmanaḥ /",
  "GK19maghspvu:2558": "ataratsvabhujaujasā muhurmahataḥ saṅgarasāgarānasau // MSpv_16.67 //",
  "GK19maghspvu:2559": "na cikīrṣati yaḥ smayoddhato nṛpatittaccaraṇopapagaṃ śiraḥ /",
  "GK19maghspvu:2560": "caraṇaṃ kurute gatasmayaḥ smasāveva tadīyamūrdhani // MSpv_16.68 //",
  "GK19maghspvu:2561": "svabhujadvayakevalāyudhaścaturaṅgāmapahāya vāhinīm /",
  "GK19maghspvu:2562": "bahuśaḥ saha śakradantinā sa caturdantamagacchadāhavam // MSpv_16.69 //",
  "GK19maghspvu:2563": "avicālitacārucakrayoranurāgādupagūḍhayoḥ śriyā /",
  "GK19maghspvu:2564": "yuvayoridameva bhidyate yadupendrastvamatīndra eva saḥ // MSpv_16.70 //",
  "GK19maghspvu:2565": "bhūtabhūtirahīnabhogabhāgvijitānekapuro 'pi vidviṣām /",
  "GK19maghspvu:2566": "rucimindudale karotyajaḥ paripūrṇendurucirmahīpatiḥ // MSpv_16.71 //",
  "GK19maghspvu:2567": "nayati drutamuddhatiśritaḥ prasabhaṃ bhaṅgamabhaṅgurodayaḥ /",
  "GK19maghspvu:2568": "gamayatyavanītalasphuradbhujaśākhaṃ bhṛśamanyamunnatim // MSpv_16.72 //",
  "GK19maghspvu:2569": "adhigamya ca randhramantarā janayanmaṇḍalabhedamanyataḥ /",
  "GK19maghspvu:2570": "khanati kṣatasaṃhati kṣaṇādapi mūlāni mahānti kasyacit // MSpv_16.73 //",
  "GK19maghspvu:2571": "ghanapatrabhṛto 'nugāminastarasākṛṣya karoti kāṃścana /",
  "GK19maghspvu:2572": "dṛḍhamapyaparaṃ pratiṣṭhitaṃ pratikūlaṃ nitarāṃ nirasyati // MSpv_16.74 //",
  "GK19maghspvu:2573": "iti pūra ivodakasya yaḥ saritāṃ prāvṛṣijas taṭadrumaiḥ /",
  "GK19maghspvu:2574": "kvacanāpi mahānakhaṇḍitaprasaraḥ krīḍati bhūbhṛtāṃ gaṇaiḥ // MSpv_16.75 //",
  "GK19maghspvu:2575": "alaghūpalapaṅktiśālinīḥ parito ruddhanirantarāmbarāḥ /",
  "GK19maghspvu:2576": "adhirūḍhanitambabhūmayo na vimuñcanti cirāya mekhalāḥ // MSpv_16.76 //",
  "GK19maghspvu:2577": "kaṭakāni bhajanti cārubhirnavamuktāphalabhūṣaṇairbhujaiḥ /",
  "GK19maghspvu:2578": "niyataṃ dadhate ca citrakairaviyogaṃ pṛthugaṇḍaśailataḥ // MSpv_16.77 //",
  "GK19maghspvu:2579": "itiyasya sasaṃpadaḥ purā yadavāpurbhavaneṣvaristriyaḥ /",
  "GK19maghspvu:2580": "sphuṭameva samastamāpadā tadidānīmavanīdhramūrdhasu // MSpv_16.78 //",
  "GK19maghspvu:2581": "mahataḥ kukurāndhakadrumānatimātraṃ davavaddahannapi /",
  "GK19maghspvu:2582": "aticitramidaṃ mahīpatiryadakṛṣṇāmavanīṃ kariṣyati // MSpv_16.79 //",
  "GK19maghspvu:2583": "paritaḥ pramitākṣarāpi sarvaṃ viṣayaṃ vyāptavatī gatā pratiṣṭhām /",
  "GK19maghspvu:2584": "na khalu pratihanyate kutaścitparibhāṣeva garīyasī yadājñā // MSpv_16.80 //",
  "GK19maghspvu:2585": "yāmūḍhavānūḍhavarāhamūrtirmuhūrtamādau puruṣaḥ purāṇaḥ /",
  "GK19maghspvu:2586": "tenohyate sāṃpratamakṣataiva kṣatāriṇā samyagasau punarbhūḥ // MSpv_16.81 //",
  "GK19maghspvu:2587": "bhūyāṃsa kvacidapi kāmamaskhalantastuṅgatvaṃ dadhati ca yadyapi dvaye 'pi /",
  "GK19maghspvu:2588": "kallolāḥ salilanidheravāpya pāraṃ śīryante na guṇamahormayastadīyāḥ // MSpv_16.82 //",
  "GK19maghspvu:2589": "lokālokavyāhataṃ gharmaraśmeḥ śālīnaṃ vā dhāma nālaṃ prasartum /",
  "GK19maghspvu:2590": "lokasyāgre paśyato dhṛṣṭamāśu krāmatyuccairbhūbhṛto yasya tejaḥ // MSpv_16.83 //",
  "GK19maghspvu:2591": "vicchittirnavacandanena vapuṣo bhinno 'dharo 'laktakair acchācche patitāñjane ca nayane śroṇyo 'lasanmekhalāḥ /",
  "GK19maghspvu:2592": "prāpto mauktikahāramunnatakucābhogastadīyadviṣām itthaṃ nityavibhūṣaṇā yuvatayaḥ saṃpatsu cāpatsvapi // MSpv_16.84 //",
  "GK19maghspvu:2593": "vinihatya bhavantamūrjitaśrīyudhi sadyaḥ śiśupālatāṃ yathārthām /",
  "GK19maghspvu:2594": "rudatāṃ bhavadaṅganāgaṇānāṅkaruṇāntaḥkaraṇaḥ kariṣyate 'sau // MSpv_16.85 //",
  "GK19maghspvu:2595": "itīrite vacasi vacasvināmunā yugakṣayakṣubhitamarudgarīyasi /",
  "GK19maghspvu:2596": "pracakṣubhe sapadi tadamburāśinā samaṃ mahāpralayasamudyataṃ sadaḥ // MSpv_17.1 //",
  "GK19maghspvu:2597": "sarāgayā srutaghanagharmatoyayā karāhatidhvanitapṛthūrupīṭhayā /",
  "GK19maghspvu:2598": "muhurmuhurdaśanavikhaṇḍitoṣṭhayā ruṣā nṛpāḥ priyatamayeva bhejire // MSpv_17.2 //",
  "GK19maghspvu:2599": "alakṣyata kṣaṇadalitāṅgade gade karodaraprahitanijāṃsadhāmani /",
  "GK19maghspvu:2600": "samullasacchakalitapāṭalopalaiḥ sphuliṅgavānsphuṭamiva kopapāvakaḥ // MSpv_17.3 //",
  "GK19maghspvu:2601": "avajñayā yadahasaduccakairbalaḥ samullasaddaśanamayūkhamaṇḍalaḥ /",
  "GK19maghspvu:2602": "ruṣāruṇīkṛtamapi tena tatkṣaṇaṃ nijaṃ vapuḥ punarayannijāṃ rucim // MSpv_17.4 //",
  "GK19maghspvu:2603": "yadutpatatpṛthutarahāramaṇḍalaṃ vyavartata drutamabhidūtamulmukaḥ /",
  "GK19maghspvu:2604": "bṛhacchilātalakaṭhināṃsaghaṭṭitaṃ tato 'bhavadbhramitāmivākhilaṃ sadaḥ // MSpv_17.5 //",
  "GK19maghspvu:2605": "prakupyataḥ śvasanasamīraṇāhatisphuṭoṣmabhistanuvasanāntamārutaiḥ /",
  "GK19maghspvu:2606": "yudhājitaḥ kṛtaparitūrṇavījanaṃ punastarāṃ vadanasarojamasvidat // MSpv_17.6 //",
  "GK19maghspvu:2607": "prajāpatikratunidhanārthamutthitaṃvyatarkayajjvaramiva raudramuddhatam /",
  "GK19maghspvu:2608": "samudyataṃ sapadi vadhāya vidviṣāmatikrudhaṃ niṣadhamanauṣadhaṃ janaḥ // MSpv_17.7 //",
  "GK19maghspvu:2609": "parasparaṃ parikupitasya piṃṣataḥ kṣatormikākanakaparāgapaṅkilam /",
  "GK19maghspvu:2610": "karadvayaṃ sapadi sudhanvano nijairanāratasrutibhiradhāvyatāmbubhiḥ // MSpv_17.8 //",
  "GK19maghspvu:2611": "nirāyatāmanalaśikhojjvalāṃ jvalannakhaprabhākṛtapariveṣasaṃpadaṃ /",
  "GK19maghspvu:2612": "avibhramadbhramadanalolmukākṛtiṃ pradeśinīṃ jagadiva dagdhumāhukiḥ // MSpv_17.9 //",
  "GK19maghspvu:2613": "durīkṣatāmabhajata manmathastathā yathā purā paricitadāhadhārṣṭyāyā /",
  "GK19maghspvu:2614": "dhruvaṃ puraḥ saśaramamuṃ tṛtīyayā haro 'pi na vyasahata vīkṣituṃ dṛśā // MSpv_17.10 //",
  "GK19maghspvu:2615": "vicintayannupanatamāhavaṃ rasāduraḥ sphurattanuruhamagrapāṇinā /",
  "GK19maghspvu:2616": "parāmṛśatkaṭhinakaṭhorakāminīkucasthalapramuṣitacandanaṃ pṛthuḥ // MSpv_17.11 //",
  "GK19maghspvu:2617": "vilaṅghitasthitimabhivīkṣya rukṣayā riporgirāgurumapi gāndinīsutam /",
  "GK19maghspvu:2618": "janaistadā yugaparivartavāyubhirvivartitā giripatayaḥ pratīyire // MSpv_17.12 //",
  "GK19maghspvu:2619": "vivartayanmadakaluṣīkṛte dṛśau karāhatakṣitikṛtabhairavāvaravaḥ /",
  "GK19maghspvu:2620": "krudhā dadhattanumatilohinīmabhūtprasenajidgaja iva gairikāruṇaḥ // MSpv_17.13 //",
  "GK19maghspvu:2621": "sakuṅkumairaviralamambubindubhirgaveṣaṇaḥ pariṇatadāḍimāruṇaiḥ /",
  "GK19maghspvu:2622": "sa matsarasphuṭitavapurviniḥsṛtairbabhau ciraṃ nicita ivāsṛjāṃ lavaiḥ // MSpv_17.14 //",
  "GK19maghspvu:2623": "sasaṃbhramaṃ caraṇatalābhitāḍanasphuṭanmahīvivaravitīrṇavartmabhiḥ /",
  "GK19maghspvu:2624": "raveḥ karairanucitatāpitoragaṃ prakāśatāṃ śiniranayadrasātalam // MSpv_17.15 //",
  "GK19maghspvu:2625": "pratikṣaṇaṃ vidhuvati śāraṇe śiraḥ śikhidyutaḥ kanakakirīṭaraśmayaḥ /",
  "GK19maghspvu:2626": "aśaṅkitaṃ yudhamadhunā viśantvamī kṣamāpatīniti nirarājayanniva // MSpv_17.16 //",
  "GK19maghspvu:2627": "dadhau calatpṛthurasanaṃ vivakṣayā vidāritaṃ vitatabṛhadbhujālataḥ /",
  "GK19maghspvu:2628": "vidūrathaḥ pratibhayamāsyakandaraṃ calatphaṇādharamiva koṭaraṃ taruḥ // MSpv_17.17 //",
  "GK19maghspvu:2629": "samākule sadasi tathāpi vikriyāṃ mano 'gamanna murabhidaḥ paroditaiḥ /",
  "GK19maghspvu:2630": "ghanāmbubhirbahulitanimnagājalairjalaṃ na hi vrajati vikāramambudheḥ // MSpv_17.18 //",
  "GK19maghspvu:2631": "parānamī yadapavadanta ātmanaḥ stuvanti ca sthitirasatāmasāviti /",
  "GK19maghspvu:2632": "nināya no vikṛtimavismitaḥ smitaṃ mukhaṃ śaracchaśadharamugdhamuddhavaḥ // MSpv_17.19 //",
  "GK19maghspvu:2633": "nirākṛte yadubhiriti prakopibhiḥ spaśe śanairgatavati tatra vidviṣām /",
  "GK19maghspvu:2634": "muradviṣaḥ svanitabhayānakānakaṃ balaṃ kṣaṇādatha samanahyatājaye // MSpv_17.20 //",
  "GK19maghspvu:2635": "muhuḥ pratiskhalitaparāyudhā yudhi sthavīyasīracalanitambanirbharāḥ /",
  "GK19maghspvu:2636": "adaṃśayannarahitaśauryadaṃśanāstanūrayaṃ naya iti vṛṣṇibhūbhṛtaḥ // MSpv_17.21 //",
  "GK19maghspvu:2637": "durudvahāḥ kṣaṇamaparaistadantare raṇaśravādupacayamāśu bibhrati /",
  "GK19maghspvu:2638": "mahībhujāṃ mahimabhṛtāṃ na saṃmamurmudo 'ntarāvapuṣi bahiśca kañcukāḥ // MSpv_17.22 //",
  "GK19maghspvu:2639": "saṃkalpaṃ dviradagaṇaṃ varūthinasturaṅgiṇo jayanayujaśca vājinaḥ /",
  "GK19maghspvu:2640": "tvarāyujaḥ svayamapi kurvato nṛpāḥ punaḥ punastadadhikṛtānatatvaran // MSpv_17.23 //",
  "GK19maghspvu:2641": "yudhe paraiḥ saha dṛḍhabaddhakakṣayā kalakvaṇanmadhupakulopagītayā /",
  "GK19maghspvu:2642": "adīyata dvipaghaṭayā savāribhiḥ karodaraiḥ svayamatha dānamakṣayam // MSpv_17.24 //",
  "GK19maghspvu:2643": "sumekhalāḥ sitataradantacāravaḥ samullasattanuparidhānasaṃpadaḥ /",
  "GK19maghspvu:2644": "raṇaiṣiṇāṃ pulakabhṛto 'dhikandharaṃ lalambire sadasilatāḥ priyā iva // MSpv_17.25 //",
  "GK19maghspvu:2645": "manoharaiḥ prakṛtimanoramākṛtirbhayapradaiḥ samitiṣu bhīmadarśanaḥ /",
  "GK19maghspvu:2646": "sadaivataiḥ satatamathānapāyibhirnijāṅgavanmurajidasevyatāyudhaiḥ // MSpv_17.26 //",
  "GK19maghspvu:2647": "avāritaṃ gatamubhayeṣu bhūriśaḥ kṣamābhṛtāmatha kaṭakāntareṣvapi /",
  "GK19maghspvu:2648": "muhuryudhi kṣatasuraśatruśoṇitaplutapradhiṃ rathamadhirohati sma saḥ // MSpv_17.27 //",
  "GK19maghspvu:2649": "upetyaca svanagurupakṣamārutaṃ divastviṣā kapiśitadūradiṅmukhaḥ /",
  "GK19maghspvu:2650": "prakampitasthiratarayaṣṭi tatkṣaṇaṃ patatpatiḥ padamadhiketanaṃ dadhau // MSpv_17.28 //",
  "GK19maghspvu:2651": "gabhīratāvijitamṛdaṅganādayā svanaśriyā hataripuhaṃsaharṣayā /",
  "GK19maghspvu:2652": "pramodayannatha mukharānkalāpinaḥ pratiṣṭhate navaghanavadrathaḥ sma saḥ // MSpv_17.29 //",
  "GK19maghspvu:2653": "nirantarasthagitadigantaraṃ tataḥ samuccaladbalamavalokayañjanaḥ /",
  "GK19maghspvu:2654": "vikautukaḥ prakṛtamahāplave 'bhavadviśṛṅkhalaṃ pracalitasindhuvāriṇi // MSpv_17.30 //",
  "GK19maghspvu:2655": "babṛṃhire gajapatayo mahānakāḥ pradadhvanurjayaturagā jiheṣire /",
  "GK19maghspvu:2656": "asaṃbhavadgirivaragahvarairabhūttadā ravairdalita iva sva āśrayaḥ // MSpv_17.31 //",
  "GK19maghspvu:2657": "anārataṃ rasati jayāya dundubhau madhudviṣaḥ phaladalaghupratisvanaiḥ /",
  "GK19maghspvu:2658": "viniṣpatanmṛgapatibhirguhāmukhairgatāḥ parāṃ mudamahasannivādrayaḥ // MSpv_17.32 //",
  "GK19maghspvu:2659": "jaḍīkṛtaśravaṇapathe divaukasāṃ camūrave viśati surādrikandarāḥ /",
  "GK19maghspvu:2660": "anarthakairajani vidagdhakāminīratāntarakvaṇitavilāsakauśalaiḥ // MSpv_17.33 //",
  "GK19maghspvu:2661": "arātibhiryudhi sahayudhvano hatāñjighṛkṣavaḥ śrutaraṇatūryaniḥsvanāḥ /",
  "GK19maghspvu:2662": "akurvata prathamasamāgamocitaṃ cirojjhitaṃ suragaṇikāḥ prasādhanam // MSpv_17.34 //",
  "GK19maghspvu:2663": "pracoditāḥ paricitayantṛkarmabhirniṣādibhirviditayatāṅkuśakriyaiḥ /",
  "GK19maghspvu:2664": "gajāḥ sakṛtkaratalalolanālikāhatā muhuḥ praṇaditaghaṇḍamāyayuḥ // MSpv_17.35 //",
  "GK19maghspvu:2665": "savikramakramaṇacalairitastataḥ prakīrṇakaiḥ kṣipata iva kṣite rajaḥ /",
  "GK19maghspvu:2666": "vyaraṃsiṣurna khalu janasya dṛṣṭayasturaṅgamādabhinavabhāṇḍabhāriṇaḥ // MSpv_17.36 //",
  "GK19maghspvu:2667": "calāṅgulīkisalayamuddhataiḥ karairanṛtyata sphuṭakṛtakarṇatālayā /",
  "GK19maghspvu:2668": "madodakadravakaṭabhittisaṅgibhiḥ kalasvaraṃ madhupagaṇairagīyata // MSpv_17.37 //",
  "GK19maghspvu:2669": "asicyata praśamitapāṃśubhirmahī madāmbubhirdhṛtanavapūrṇakumbhayā /",
  "GK19maghspvu:2670": "avādyata śravaṇasukhaṃ samunnamatpayodharadhvaniguru tūryamānanaiḥ // MSpv_17.38 //",
  "GK19maghspvu:2671": "udāsire pavanavidhūtavāsasastatastato gaganalihaśca ketavaḥ /",
  "GK19maghspvu:2672": "yataḥ puraḥ pratiripu śārṅgiṇaḥ svayaṃ vyadhīyata dvipaghaṭayeti maṅgalam // MSpv_17.39 //",
  "GK19maghspvu:2673": "na śūnyatāmagamadasau niveśabhūḥ prabhūtatāṃ dadhati bale calatyapi /",
  "GK19maghspvu:2674": "payasyabhidravati bhuvaṃ yugāvadhau saritpatirna hi samupaiti riktatām // MSpv_17.40 //",
  "GK19maghspvu:2675": "yiyāsitāmatha madhubhidvivasvatā jano jaranmahiṣaviṣāṇadhūsarām /",
  "GK19maghspvu:2676": "puraḥ patatparabalareṇumālinīmalakṣayaddiśamabhidhūmitāmiva // MSpv_17.41 //",
  "GK19maghspvu:2677": "manasvināmuditagurupratiśrutiḥ śrutastathā na nijamṛdaṅganiḥsvanaḥ /",
  "GK19maghspvu:2678": "yathā puraḥsamarasamudyatadviṣadvalānakadhvanirudakarṣayanmanaḥ // MSpv_17.42 //",
  "GK19maghspvu:2679": "yathā yathā paṭaharavaḥ samīpatāmupāgamatsa harivarāgrataḥ saraḥ /",
  "GK19maghspvu:2680": "tathā tathā hṛṣitavapurmudākulā dviṣāṃ camūrajani janīva cetasā // MSpv_17.43 //",
  "GK19maghspvu:2681": "prasāriṇi sapadi nabhastale tataḥ samīraṇabhramitaparāgarūṣitā /",
  "GK19maghspvu:2682": "vyabhāvyata pralayajakālikākṛtirvidūrataḥ pratibalaketanāvaliḥ // MSpv_17.44 //",
  "GK19maghspvu:2683": "kṣaṇena ca pratimukhatigmadīdhitipratiprabhāsphuradasiduḥkhadarśanā /",
  "GK19maghspvu:2684": "bhayaṅkarā bhṛśamapi darśanīyatāṃ yayāvasāvasuracamūśca bhūbhṛtām // MSpv_17.45 //",
  "GK19maghspvu:2685": "payomucāmabhipatatāṃ divi drutaṃ viparyayaḥ parita ivātapasya saḥ /",
  "GK19maghspvu:2686": "samakramaḥ samaviṣameṣvatha kṣaṇātkṣamātalaṃ balajalarāśirānaśe // MSpv_17.46 //",
  "GK19maghspvu:2687": "mamau puraḥ kṣaṇamiva paśyato mahattanūdarasthitabhuvanatrayasya tat /",
  "GK19maghspvu:2688": "viśālatāṃ dadhati nitāntamāyate balaṃ dviṣāṃ madhumathanasya cakṣuṣi // MSpv_17.47 //",
  "GK19maghspvu:2689": "bhṛśasvidaḥ pulakavikāsimūrtayo rasādhike manasi niviṣṭasāhasāḥ /",
  "GK19maghspvu:2690": "mukhe yudhaḥ sapadi raterivābhavansasambhramāḥ kṣitipacamūvadhūgaṇāḥ // MSpv_17.48 //",
  "GK19maghspvu:2691": "dhvajāṃśukairdhruvamanukūlamārutaprasāritaiḥ prasabhakṛtopahūtayaḥ /",
  "GK19maghspvu:2692": "yadūnabhi drutataramudyatāyudhāḥ krudhā paraṃ rayamarayaḥ prapedire // MSpv_17.49 //",
  "GK19maghspvu:2693": "harerapi prati parakīyavāhinīradhisyadaṃ pravavṛtire camūcarāḥ /",
  "GK19maghspvu:2694": "vilambituṃ na khalu sahā manasvino vidhitsataḥ kalahamavekṣya vidviṣaḥ // MSpv_17.50 //",
  "GK19maghspvu:2695": "upāhitairvapuṣi nivātavarmabhiḥ sphuranmaṇiprasṛtamarīcisūcibhiḥ /",
  "GK19maghspvu:2696": "nirantaraṃ narapatayo raṇājire rarājire śaranikarācitā iva // MSpv_17.51 //",
  "GK19maghspvu:2697": "athoccakairjaraṭhakapotakandharātanūruhaprakaravipāṇḍuradyuti /",
  "GK19maghspvu:2698": "valaiścalaccaraṇavidhūtamuccaraddhanāvalīrudacarata kṣamārajaḥ // MSpv_17.52 //",
  "GK19maghspvu:2699": "viṣaṅgibhirbhṛśamitaretaraṃ kvacitturaṅgamairupari niruddhanirgamāḥ /",
  "GK19maghspvu:2700": "calācalairanupadamāhatāḥ khurairvibabhramuściramadha eva dhūlayaḥ // MSpv_17.53 //",
  "GK19maghspvu:2701": "garīyasaḥ pracuramukhasya rāgiṇo rajo 'bhavadvyavahitasatvamutkaṭam /",
  "GK19maghspvu:2702": "sisṛkṣataḥ sarasijajanmano jagadbalasya tu kṣayamapanetumicchataḥ // MSpv_17.54 //",
  "GK19maghspvu:2703": "purā śarakṣatijanitāni saṃyuge nayanti naḥ prasabhamasṛñji paṅkatām /",
  "GK19maghspvu:2704": "iti dhruvaṃ vyalagiṣurāttabhītayaḥ khamuccakairanalasakhasya ketavaḥ // MSpv_17.55 //",
  "GK19maghspvu:2705": "kvacillasadghananikurambakarburaḥ kvaciddhiraṇmayakaṇapuñjapiñjaraḥ /",
  "GK19maghspvu:2706": "kvaciccharacchaśadharakhaṇḍapāṇḍuraḥ khurakṣatakṣititalareṇurudyayau // MSpv_17.56 //",
  "GK19maghspvu:2707": "mahīyasā mahati digantadantināmanīkaje rajasi mukhānuṣaṅgiṇi /",
  "GK19maghspvu:2708": "visāritāmajihata kokilāvalīmalīmasā jaladamadāmburājayaḥ // MSpv_17.57 //",
  "GK19maghspvu:2709": "śiroruhairalikulakomalairamī mudhā mṛdhe mṛṣata yuvāna eva mā /",
  "GK19maghspvu:2710": "baloddhataṃ dhavalitamūrdhajāniti dhruvaṃ janāñjarata ivākarodrajaḥ // MSpv_17.58 //",
  "GK19maghspvu:2711": "susaṃhatairdadhadapi dhāma nīyate tiraskṛtiṃ bahubhirasaṃśayaṃ paraiḥ /",
  "GK19maghspvu:2712": "yataḥ kṣiteravayavasaṃpado 'ṇavastviṣāṃ nidherapi vapurāvarīṣata // MSpv_17.59 //",
  "GK19maghspvu:2713": "drutadravadrathacaraṇakṣatakṣamātalollasadbahularajo 'vaguṇṭhitam /",
  "GK19maghspvu:2714": "yugakṣayakṣaṇaniravagrahe jagatpayonidherjala iva magnamābabhau // MSpv_17.60 //",
  "GK19maghspvu:2715": "samullasaddinakaravaktrakāntayo rajasvalāḥ parimalitāmbaraśriyaḥ /",
  "GK19maghspvu:2716": "digaṅganāḥ kṣaṇamavilokanakṣamāḥ śarīriṇāṃ pariharaṇīyatāṃ yayuḥ // MSpv_17.61 //",
  "GK19maghspvu:2717": "nirīkṣituṃ viyati sametyakautukātparākramaṃ samaramukhe mahībhṛtām /",
  "GK19maghspvu:2718": "rajastatāvanimiṣalocanotpalavyathākṛti tridaśagaṇaiḥ palāyyata // MSpv_17.62 //",
  "GK19maghspvu:2719": "viṣaṅgiṇi pratipadamāpibatyapo hatāciradyutini samīralakṣmaṇi /",
  "GK19maghspvu:2720": "śanaiḥśanairupacitapaṅkabhārikāḥ payomucaḥ prayayurapetavṛṣṭayaḥ // MSpv_17.63 //",
  "GK19maghspvu:2721": "nabhonadīvyatikaradhautamūrtibhirviyadgatairanadhigatāni lebhire /",
  "GK19maghspvu:2722": "calaccamūturagakhurāhatotpatanmahīrajaḥsnapanasukhāni diggajaiḥ // MSpv_17.64 //",
  "GK19maghspvu:2723": "gajavrajākramaṇabharāvanamrayā rasātalaṃ yadakhilamānaśe bhuvā /",
  "GK19maghspvu:2724": "nabhastalaṃ bhahulatareṇa reṇunā tato 'gamattrijagadivaikatāṃ sphuṭam // MSpv_17.65 //",
  "GK19maghspvu:2725": "samasthalīkṛtavivareṇa pūritā mahībhṛtāṃ balarajasā mahāguhāḥ /",
  "GK19maghspvu:2726": "rahastrapāvidhuravaghūratārthināṃ nabhaḥsadāmupakaraṇīyatāṃ yayuḥ // MSpv_17.66 //",
  "GK19maghspvu:2727": "gate mukhacchadapaṭasādṛśīṃ dṛśaḥ pathasthiro dadhati ghane rajasyapi /",
  "GK19maghspvu:2728": "madānilairadhimadhucūtagandhibhirdvipā dvipānabhiyayureva raṃhasā // MSpv_17.67 //",
  "GK19maghspvu:2729": "madāmbhasā parigalitena saptadhā gajāñjanaḥ śamitarajaścayānadhaḥ /",
  "GK19maghspvu:2730": "uparyavasthitaghanapāṃśumaṇḍalānalokayattatapaṭamaṇḍapāniva // MSpv_17.68 //",
  "GK19maghspvu:2731": "anyūnonnatayo 'timātrapṛthavaḥ pṛthvīdharaśrībhṛtaḥ stanvantaḥ kanakāvalībhirupamāṃ saudāmanīdāmabhiḥ /",
  "GK19maghspvu:2732": "varṣantaḥ śamamānayannupalasacchṛṅgāralekhāyudhāḥ kāle kāliyakāyakālavapuṣaḥ pāṃsūngajāmbhomucaḥ // MSpv_17.69 //",
  "GK19maghspvu:2733": "sañjagmāte tāvapāyanapekṣau senāmbhodhī dhīranādau rayeṇa /",
  "GK19maghspvu:2734": "pakṣacchedātpūrvamekatra deśe vāñchantau vā vindhyasahyau niletum // MSpv_18.1 //",
  "GK19maghspvu:2735": "pattiḥ pattiṃ vāhameyāya vājī nāgaṃ nāgaḥ syandanastho rathastham /",
  "GK19maghspvu:2736": "itthaṃ senā vallabhasyeva rāgādaṅgenāṅgaṃ pratyanīkasya bheje // MSpv_18.2 //",
  "GK19maghspvu:2737": "rathyāghoṣairbṛṃhaṇairvāraṇānāmaikyaṃ gacchanvājināṃ hreṣayā ca /",
  "GK19maghspvu:2738": "vyomavyāpī santataṃ dundubhīnāmavyakto 'bhūdīśiteva praṇādaḥ // MSpv_18.3 //",
  "GK19maghspvu:2739": "roṣāveśādgacchatāṃ pratyamitraṃ dūrotkṣiptasthūlabāhudhvajānām /",
  "GK19maghspvu:2740": "dīrghāstiryagvaijayantīsadṛśyaḥ pādātānāṃ bhrejire khaḍgalekhāḥ // MSpv_18.4 //",
  "GK19maghspvu:2741": "vardhrābaddhā dhauritena prayātāmaśvīyānāmuccakairuccalantaḥ /",
  "GK19maghspvu:2742": "raukmā rejuḥ sthāsakā mūrtibhājo darpasyeva vyāptadehasyaśeṣāḥ // MSpv_18.5 //",
  "GK19maghspvu:2743": "sāndratvakkāstalpalāśliṣṭakakṣā āṅgīṃ śobhāmāpnuvantaścaturthīm /",
  "GK19maghspvu:2744": "kalpasyānte mārutenopanunnāśceluścaṇḍaṃ gaṇḍaśailā ivebhāḥ // MSpv_18.6 //",
  "GK19maghspvu:2745": "saṃkrīḍantī tejitāśvasya rāgādudyamyārāmagrakāyotthitasya /",
  "GK19maghspvu:2746": "raṃhobhājāmakṣadhūḥ syandanānāṃ hāhākāraṃ prājituḥ pratyanandat // MSpv_18.7 //",
  "GK19maghspvu:2747": "kurvāṇānāṃ sāmparāyāntarāyaṃ bhūreṇūnāṃ mṛtyunā mārjanāya /",
  "GK19maghspvu:2748": "sammārjanyo nūnamuddhūyamānā bhānti smoccaiḥ ketanānāṃ patākā // MSpv_18.8 //",
  "GK19maghspvu:2749": "udyannādaṃ dhanvibhirniṣṭhurāṇi sthūlānyuccairmaṇḍalatvaṃ dadhanti /",
  "GK19maghspvu:2750": "āsphālyante kārmukāṇi sma kāmaṃ hastyārohaiḥ kuñjarāṇāṃ śirāṃsi // MSpv_18.9 //",
  "GK19maghspvu:2751": "ghaṇḍānādo nisvano ḍiṇḍimānāṃ graiveyāṇāmāravo bṛṃhitāni /",
  "GK19maghspvu:2752": "āmetīva pratyavocan gajānāmutsāhārthaṃ vācamādhoraṇasya // MSpv_18.10 //",
  "GK19maghspvu:2753": "yātaiścāturvidhyamastrādibhedādavyāsaṅgaiḥ sauṣṭhavāllāghavācca /",
  "GK19maghspvu:2754": "śikṣāśaktiṃ prāharandarśayanto muktāmuktairāyudhairāyudhīyāḥ // MSpv_18.11 //",
  "GK19maghspvu:2755": "roṣāveśādābhimukhyena kaucitpāṇigrāhaṃ raṃhasaivopayātau /",
  "GK19maghspvu:2756": "hitvā hetīrmallavanmuṣṭighātaṃ ghnantau bāhūbāhavi vyāsṛjetām // MSpv_18.12 //",
  "GK19maghspvu:2757": "śuddhāḥ saṅgaṃ na kaucitprāptavanto dūrānmuktā śīghratāṃ darśayantaḥ /",
  "GK19maghspvu:2758": "antaḥsenaṃ vidviṣāmāviśanto yuktaṃ cakruḥ sāyakā vājitāyāḥ // MSpv_18.13 //",
  "GK19maghspvu:2759": "ākramyājeragrimaskandhamuccairāsthāyātho vītaśaṅkaṃ śiraśca /",
  "GK19maghspvu:2760": "helālolā vartma gatvātimartyaṃ dyāmārohanmānabhājaḥ sukhena // MSpv_18.14 //",
  "GK19maghspvu:2761": "rodorandhraṃ vyaśnuvānāni lolairaṅgasyāntarmāditaiḥ sthāvarāṇi /",
  "GK19maghspvu:2762": "kecitgurvīmetya saṃyanniṣadyāṃ krīṇanti sma prāṇamūlyairyaśāṃsi // MSpv_18.15 //",
  "GK19maghspvu:2763": "vīryotsāhaślāghi kṛtvāvadānaṃ saṅgrāmāgre mānināṃ lajjitānām /",
  "GK19maghspvu:2764": "ajñātānāṃ śatrubhiryuktamuccaiḥ śrīmannāma śrāvayanti sma nagnāḥ // MSpv_18.16 //",
  "GK19maghspvu:2765": "ādhāvantaḥ sammukhaṃ dhāritānāmanyairanye tīkṣṇakaukṣeyakāṇām /",
  "GK19maghspvu:2766": "vakṣaḥpīṭhairātsarorātmanaiva krodhenāndhāḥ praviśanpuṣkarāṇi // MSpv_18.17 //",
  "GK19maghspvu:2767": "miśrībhūte tatra sainyadvaye 'pi prāyeṇāyaṃ vyaktamāsīdviśeṣaḥ /",
  "GK19maghspvu:2768": "ātmīyāste ye parāñcaḥ purastādabhyāvartī saṃmukho yaḥ paro 'sau // MSpv_18.18 //",
  "GK19maghspvu:2769": "sadvaṃśatvādaṅgasaṃsaṅginītvaṃ nītvā kāmaṃ gauraveṇābababddhā /",
  "GK19maghspvu:2770": "nītā hastaṃ vañcayitvā pareṇa drohaṃ cakre kasyacitsvā kṛpāṇī // MSpv_18.19 //",
  "GK19maghspvu:2771": "nīte bhedaṃ dhautadhārābhighātādambhodābhe śātraveṇāparasya /",
  "GK19maghspvu:2772": "sāsṛgrājistīkṣṇamārgasya mārgo vidyuddīptaḥ kaṅkaṭe lakṣyate sma // MSpv_18.20 //",
  "GK19maghspvu:2773": "āmūlāntātsāyakenāyatena syūte bāhau maṇḍukaśliṣṭamuṣṭeḥ /",
  "GK19maghspvu:2774": "prapyāsahyāṃ vedanāmastadhairyādapyabhraśyaccarma nānyasya pāṇeḥ // MSpv_18.21 //",
  "GK19maghspvu:2775": "bhitvā ghoṇāmāyasenādhivakṣaḥ sthūrīpṛṣṭho gārdhrapakṣeṇa viddhaḥ /",
  "GK19maghspvu:2776": "śikṣāhetorgāḍharajjveva baddho hartuṃ vaktraṃ nāśakaddurmukho 'pi // MSpv_18.22 //",
  "GK19maghspvu:2777": "kuntenoccaiḥ sādinā hantumiṣṭānnājāneyo dantinastrasyati sma /",
  "GK19maghspvu:2778": "karmodāraṃ kīrtaye kartukāmānkiṃvā jātyāḥ svāminohrepayanti // MSpv_18.23 //",
  "GK19maghspvu:2779": "jetuṃ jaitrāḥ śekire nārisainyaiḥ paśyanto 'dho lokamasteṣujālāḥ /",
  "GK19maghspvu:2780": "nāgārūḍhāḥ pārvatāni śrayanto durgāṇīva trāsahīnāstrasāni // MSpv_18.24 //",
  "GK19maghspvu:2781": "viṣvadrīcīrvikṣapansainyavīcīrājāvantaḥ kvāpi dūraṃ prayātam /",
  "GK19maghspvu:2782": "babhrāmaikobandhumiṣṭaṃ didṛkṣuḥ sindhau vādyo maṇḍalaṃ gorvarāhaḥ // MSpv_18.25 //",
  "GK19maghspvu:2783": "yāvaccakre nāñjanaṃ bodhanāya vyutthānajño hasticārī madasya /",
  "GK19maghspvu:2784": "senāsvānāddantināmātmanaiva sthūlāstāvatprāvahandānakulyāḥ // MSpv_18.26 //",
  "GK19maghspvu:2785": "krudhyan gandhādanyanāgāya dūrādāroḍhāraṃ dhūtamūrdhāvamatya /",
  "GK19maghspvu:2786": "ghorārāvadhvanitāśeṣadikke viṣke nāgaḥ paryāṇaṃsītsva eva // MSpv_18.27 //",
  "GK19maghspvu:2787": "pratyāsanne dantini prātipakṣe yantrā nāgaḥ prāstavaktracchado 'pi /",
  "GK19maghspvu:2788": "krodhākrāntaḥ krūranirdāritākṣaḥ prekṣāṃcakre naiva kiñcinmadāndhaḥ // MSpv_18.28 //",
  "GK19maghspvu:2789": "tūrṇaṃ yāvannāpaninye niṣādī vāsaścakṣurvāraṇaṃ vāraṇasya /",
  "GK19maghspvu:2790": "tāvatpūgairanyanāgādhirūḍhaḥ kādambānāmekapātairasīvyat // MSpv_18.29 //",
  "GK19maghspvu:2791": "āsthaddṛṣṭerācchadaṃ ca pramatto yantā yātuḥ pratyarībhaṃ dvipasya /",
  "GK19maghspvu:2792": "bhagnasyoccairbarhabhāreṇa śaṅkoravavrāte vīkṣaṇe ca kṣaṇena // MSpv_18.30 //",
  "GK19maghspvu:2793": "yatnādrakṣansusthitatvādanāśaṃ niścatyanyaścetasā bhāvitena /",
  "GK19maghspvu:2794": "antyāvasthākālayogyopayogaṃ dadhre 'bhīṣṭaṃ rāgamāpaddhanaṃ vā // MSpv_18.31 //",
  "GK19maghspvu:2795": "anyonyeṣāṃ puṣkarairāmṛśanto dānodbhedānuccakaibhugnavālāḥ /",
  "GK19maghspvu:2796": "unmūrdhānaḥ sannipatyaparāntaiḥ prāyudhyanta spaṣṭadantadhvanībhāḥ // MSpv_18.32 //",
  "GK19maghspvu:2797": "drādhīyāṃsa saṃhatāḥ sthemabhājaścārūdagrāstīkṣṇatāmatyajantaḥ /",
  "GK19maghspvu:2798": "dantā dantairāhatāḥ sāmajānāṃ bhaṅgaṃ jagmurna svayaṃ sāmajātāḥ // MSpv_18.33 //",
  "GK19maghspvu:2799": "mātaṅgānāṃ dantasaṃghaṭṭajanmā hemacchedachchāyācañcacchikhāgraḥ /",
  "GK19maghspvu:2800": "lagno 'pyagniścāmareṣu prakāmaṃ māñjiṣṭheṣu vyajyate na sma sainyaiḥ // MSpv_18.34 //",
  "GK19maghspvu:2801": "oṣāmāse matsarotpātavātāśliṣyaddantakṣmāruhāṃ gharṣaṇotthaiḥ /",
  "GK19maghspvu:2802": "yogāntairvā vahnibhirvāraṇānāmuccairmūrdhavyomni nakṣatramālā // MSpv_18.35 //",
  "GK19maghspvu:2803": "sāndrāṇbhodaśyāmale sāmajānāṃ vṛnde nītāḥ śoṇitaiḥ śoṇimānam /",
  "GK19maghspvu:2804": "dantāḥ śobhāmāpurambhonidhīnāṃ kandodbhedā vaidrumā vāriṇīva // MSpv_18.36 //",
  "GK19maghspvu:2805": "ākampāgraiḥ ketubhiḥ sannipātaṃ tārodīrṇagraivanādaṃ vrajantaḥ /",
  "GK19maghspvu:2806": "magnānaṅge gāḍhamanyadvipānāṃ dantānduḥkhāduttkhananti sma nāgāḥ // MSpv_18.37 //",
  "GK19maghspvu:2807": "utkṣapyoccaiḥ prasphurantaṃ radābhyāmīṣādantaḥ kuñjaraṃ śātravīyam /",
  "GK19maghspvu:2808": "śṛṅgaprotaprāvṛṣeṇyāmbudasya spaṣṭaṃ prāpatsāmyamurvīdharasya // MSpv_18.38 //",
  "GK19maghspvu:2809": "bhagne 'pībhe sve parāvartya dehaṃ yoddhrā sārdhaṃ vrīḍayā muñcateṣūn /",
  "GK19maghspvu:2810": "sākaṃ yantuḥ saṃmadenānubandhī dūno 'bhīkṣṇaṃ vāraṇaḥ pratyarodhi // MSpv_18.39 //",
  "GK19maghspvu:2811": "vyāptaṃ lokairduḥkhalabhyāpasāraṃ saṃraṃbhitvādetya dhīro mahīyaḥ /",
  "GK19maghspvu:2812": "senāmadhyaṃ gāhate vāraṇaḥ sma brahmaiva prāgādidevodarāntaḥ // MSpv_18.40 //",
  "GK19maghspvu:2813": "bhṛṅgaśreṇīśyāmabhāsāṃ samūhairnārācānāṃ viddhanīrandhradehaḥ /",
  "GK19maghspvu:2814": "nirbhīkatvādāhavenāhateccho hṛṣyanhastī hṛṣṭaromeva reje // MSpv_18.41 //",
  "GK19maghspvu:2815": "ātāmrābhā roṣabhājaḥ kaṭāntādāśūtkhāte mārgaṇe dhūrgatena /",
  "GK19maghspvu:2816": "niścyotantī nāgarājasya jajñe dānasyāho lohitasyeva dhārā // MSpv_18.42 //",
  "GK19maghspvu:2817": "krāmandantau dantinaḥ sāhasikyādīṣādaṇḍau mṛtyuśayyātalasya /",
  "GK19maghspvu:2818": "sainyairanyastatkṣaṇādāśaśaṅke svargasyoccairardhamārgādhirūḍhaḥ // MSpv_18.43 //",
  "GK19maghspvu:2819": "kurvañjyotsnāvipruṣāṃ tulyarūpastārastārājālasārāmiva dyām /",
  "GK19maghspvu:2820": "khaḍgāghātairdāritāddantikumbhādābhāti sma procchalanmauktikaughaḥ // MSpv_18.44 //",
  "GK19maghspvu:2821": "dūrotkṣiptakṣipracakreṇa kṛttaṃ matto hastaṃ hastirājaḥ svameva /",
  "GK19maghspvu:2822": "bhīmaṃ bhūmau lolamānaṃ saroṣaḥ pādenāsṛkpaṅkapeṣaṃ pipeṣa // MSpv_18.45 //",
  "GK19maghspvu:2823": "āpaskārāllūnagātrasya bhūmiṃ niḥsādhāraṃ gacchatopāṅmukhasya /",
  "GK19maghspvu:2824": "labdhāyāmaṃ dantayoryugmameva svaṃ nāgasya prāpaduttambhanatvam // MSpv_18.46 //",
  "GK19maghspvu:2825": "labdhasparśaṃ bhūvyadhādavyathena sthitvā kiṃciddantayorantarāle /",
  "GK19maghspvu:2826": "ūrdhvārdhāsicchinnadantapraveṣṭaṃ jitvottasthe nāgamanyena sadyaḥ // MSpv_18.47 //",
  "GK19maghspvu:2827": "hastenāgre vītabhītiṃ gṛhītvā kañcidvyālaḥ kṣiptavānūrdhvamuccaiḥ /",
  "GK19maghspvu:2828": "āsīnānāṃ vyomni tasyaiva hetoḥ svargastrīṇāmarpayāmāsa nūnam // MSpv_18.48 //",
  "GK19maghspvu:2829": "kaṃciddūrādāyatena draḍhīyaḥprāsaprotasrotasāntaḥkṣatena /",
  "GK19maghspvu:2830": "hastāgreṇa prāptamapyagrato 'bhūdānaiśvaryaṃ vāraṇasya grahītum // MSpv_18.49 //",
  "GK19maghspvu:2831": "tanvāḥ puṃso nanda gopātmajāyāḥ kaṃseneva sphoṭitāyāḥ gajena /",
  "GK19maghspvu:2832": "divyā mūrtirvyomagairutpatantī vīkṣāmāse vismitaiścaṇḍikeva // MSpv_18.50 //",
  "GK19maghspvu:2833": "ākramyaikāmagrapādena jaṅghāmanyāmuccairādadānaḥ kareṇa /",
  "GK19maghspvu:2834": "saṃsthitasvānaṃ dāruvaddāruṇātmā kañcinmadhyātpāṭayāmāsa dantī // MSpv_18.51 //",
  "GK19maghspvu:2835": "śocitvāgre bhṛtyayormṛtyubhājoraryaḥ premṇā no tathā vallabhasya /",
  "GK19maghspvu:2836": "pūrvaṃ kṛtvā netarasya prasādaṃ paścāttāpādāpa dāhaṃ yathāntaḥ // MSpv_18.52 //",
  "GK19maghspvu:2837": "utplutyārādardhacandreṇa lūne vaktre 'nyasya krodhadaṣṭoṣṭhadante /",
  "GK19maghspvu:2838": "sainyaiḥ kaṇṭhacchedalīne kabandhādbhūyo bibhye valgataḥ sāsipāṇeḥ // MSpv_18.53 //",
  "GK19maghspvu:2839": "tūryārāvairāhitottālatālairgāyantībhiḥ kāhalaṃ kāhalābhiḥ /",
  "GK19maghspvu:2840": "nṛtte cakṣuḥśūnyahastaprayogaṃ kāye kūjankamburuccairjahāsa // MSpv_18.54 //",
  "GK19maghspvu:2841": "pratyāvṛttaṃ bhaṅgabhāji svasainye tulyaṃ muktairākiranti sma kaścit /",
  "GK19maghspvu:2842": "ekaughena svarṇapuṅkhairdviṣantaḥ siddhāḥ mālyaiḥ sādhuvādairdvaye 'pi // MSpv_18.55 //",
  "GK19maghspvu:2843": "bāṇākṣiptārohaśūnyāsanānāṃ prakrāntānāmanyasainyaigrahītum /",
  "GK19maghspvu:2844": "saṃrabdhānāṃ bhrāmyatāmājibhūmau vārī vāraiḥ sasmare vāraṇānām // MSpv_18.56 //",
  "GK19maghspvu:2845": "paunaḥ punyādasragandhena matto mṛdgankopāllokamāyodhanorvyāṃ /",
  "GK19maghspvu:2846": "pāde lagnamatra mālāmibhendraḥ pāśīkalpāmāyatāmācakarṣa // MSpv_18.57 //",
  "GK19maghspvu:2847": "kaścinmūrcchāmetya gāḍhaprahāraḥ siktaḥ śītaiḥ śīkarairvāraṇasya /",
  "GK19maghspvu:2848": "ucchvāsa prasthitā taṃ jighṛkṣurvyarthākūtā nākanārī mumūrccha // MSpv_18.58 //",
  "GK19maghspvu:2849": "lūnagrīvātsāyakenāparasya dyāmatyuccairānanādutpatiṣṇoḥ /",
  "GK19maghspvu:2850": "trese mugdhaiḥ saiṃhikeyānukārādraudrākārādapsarovaktracandraiḥ // MSpv_18.59 //",
  "GK19maghspvu:2851": "vṛttaṃ yuddhe śūramāśliṣya kācidrantuṃ tūrṇaṃ merukuñjaṃ jagāma /",
  "GK19maghspvu:2852": "tyaktvā nāgnau dehameti sma yāvatpatnī sadyastadviyogāsamarthā // MSpv_18.60 //",
  "GK19maghspvu:2853": "tyaktaprāṇaṃ saṃyuge hastinīsthā vīkṣya premṇā tatkṣaṇādudgatāsu /",
  "GK19maghspvu:2854": "prāpyākhaṇḍaṃ devabhūyaṃ satītvādāśiśleṣa svaiva kañcitpurandhrī // MSpv_18.61 //",
  "GK19maghspvu:2855": "svargevāsaṃ kārayantyā cirāya pratyagratvaṃ pratyahaṃ dhārayantyā /",
  "GK19maghspvu:2856": "kaścidbheje divyanāryā parasmiṃlloke lokaṃ prīṇayantyeha kīrtyā // MSpv_18.62 //",
  "GK19maghspvu:2857": "gatvā nūnaṃ vaibudhaṃ sadma ramyaṃ mūcchābhājāmājagāmāntarātmā /",
  "GK19maghspvu:2858": "bhūyo dṛṣṭapratyayāḥ prāptasaṃjñāḥ sādhīyaste yadraṇāyādriyante // MSpv_18.63 //",
  "GK19maghspvu:2859": "kaścicchstrāpātamūḍho 'pavoḍhurlabdhvā bhūyaścetanāmāhavāya /",
  "GK19maghspvu:2860": "vyāvartiṣṭa krośataḥ sakhyuruccaistyaktaścātmā kā ca lokānuvṛttiḥ // MSpv_18.64 //",
  "GK19maghspvu:2861": "bhinnoraskauśatruṇākṛṣya dūrādāsannatvātkaucidekeṣeṇaiva /",
  "GK19maghspvu:2862": "anyo 'nyāvaṣṭambhasāmarthyayogārdhvāveva svargatāvapyabhūtām // MSpv_18.65 //",
  "GK19maghspvu:2863": "bhinnānastrairmohabhājo 'bhijātānhantuṃ lolaṃ vārayantaḥ svavargam /",
  "GK19maghspvu:2864": "jīvagrāhaṃ grāhayāmāsuranye yogyenārthāḥ kasya na syājjanena // MSpv_18.66 //",
  "GK19maghspvu:2865": "bhagnairdaṇḍairātapatrāṇi bhūmau paryastāni prauḍhacandradyutīni /",
  "GK19maghspvu:2866": "āhārāya pretarājasya raupyasthālānīva sthāpitāni sma bhānti // MSpv_18.67 //",
  "GK19maghspvu:2867": "rejurbhraṣṭā vakṣasaḥ kuṅkumāṅkā muktāhārāḥ pārthivānāṃ vyasūnām /",
  "GK19maghspvu:2868": "hāsāllakṣyāḥ pūrṇakāmasya manye mṛtyordantāḥ pītaraktāsavasya // MSpv_18.68 //",
  "GK19maghspvu:2869": "nimneṣvodhībhūtamastrakṣatānāmasraṃ bhūmau yaccakāsāñcakāra /",
  "GK19maghspvu:2870": "rāgārthaṃ tatkiṃ nu kausumbhamambhaḥ saṃvyānānāmantakāntaḥ purasya // MSpv_18.69 //",
  "GK19maghspvu:2871": "rāmeṇa triḥsaptakṛtvo hradānāṃ citraṃ cakre pañcakaṃ kṣatriyāstraiḥ /",
  "GK19maghspvu:2872": "raktāmbhobhiḥstatkṣaṇādeva tasminsaṃkhye 'saṃkhyāḥ pravahandvīpavatyaḥ // MSpv_18.70 //",
  "GK19maghspvu:2873": "saṃdānāntādastribhiḥ śikṣitāstrairaviśyādhaḥ śātaśastrāvalūnāḥ /",
  "GK19maghspvu:2874": "kūrmaupamyaṃ vktamantarnadīnāmaibhāḥ prāpannaṅghrayo 'sṛṅmayīnām // MSpv_18.71 //",
  "GK19maghspvu:2875": "padmākārairyodhavaktrairibhānāṃ karṇabhraṣṭaiścāmaraireva haṃsaiḥ /",
  "GK19maghspvu:2876": "sopaskārāḥ prāvahannasratoyāḥ srotasvinyo vīciṣuccaistaradbhiḥ // MSpv_18.72 //",
  "GK19maghspvu:2877": "utkrāntānāmāmiṣāyopariṣṭādadhyākāśaṃ babhrumuḥ patravāhāḥ /",
  "GK19maghspvu:2878": "mūrtāḥ prāṇāḥ nūnamadyāpyavekṣāmāsuḥ kāyaṃ tyajitāḥ dāruṇāstraiḥ // MSpv_18.73 //",
  "GK19maghspvu:2879": "ātanvadbhirdikṣu patrāgranādaṃ prāptaidūrādāśu tīkṣṇairmukhāgraiḥ /",
  "GK19maghspvu:2880": "ādau raktaṃ sainikānāmajīvairjīvaiḥ paścātpatripūgairapāyi // MSpv_18.74 //",
  "GK19maghspvu:2881": "ojobhājāṃ yadraṇe saṃsthitānāmādattīvraṃ sārdhamaṅgena nūnam /",
  "GK19maghspvu:2882": "jvālāvyājādudvamantī tadantastejastāraṃ dīptajihvā vavāśe // MSpv_18.75 //",
  "GK19maghspvu:2883": "nairantaryacchinnadehāntarālaṃ durbhakṣasya jvālinā vāśitena /",
  "GK19maghspvu:2884": "yoddhurbāṇaprotamādīpya māṃsaṃ pākāpūrvasvādamāde śivābhiḥ // MSpv_18.76 //",
  "GK19maghspvu:2885": "glānicchedi kṣutprabodhāya pītvā raktāriṣṭaṃ śoṣitājīrṇaśeṣam /",
  "GK19maghspvu:2886": "svāduṃkāraṃ kālakhaṇḍopadaṃśaṃ kroṣṭā ḍimbaṃ vyaṣvaṇadvyasvanañca // MSpv_18.77 //",
  "GK19maghspvu:2887": "kravyātpūgaiḥ puṣkarāṇyanakānāṃ pratyāśābhirmedaso dāritāni /",
  "GK19maghspvu:2888": "ābhīlāni prāṇinaḥ pratyavasyankālo nūnaṃ vyadadāvānanāni // MSpv_18.78 //",
  "GK19maghspvu:2889": "kīrṇā reje sājibhūmiḥ samantādaprāṇadbhiḥ prāṇabhājāṃ pratīkaiḥ /",
  "GK19maghspvu:2890": "bahvārambhairardhasaṃyojitairvā rūpaiḥ sraṣṭuḥ sṛṣṭikarmāntaśālā // MSpv_18.79 //",
  "GK19maghspvu:2891": "āyantīnāmaviratarayaṃrājakānīkinīnām itthaṃ sainyaiḥ samamalughubhiḥ śrīpaterūrmimadbhiḥ /",
  "GK19maghspvu:2892": "āsīdoghairmuhuriva mahadvāridherāpagānāṃ dolāyuddhaṃ kṛtagurutaradhvānamauddhatyabhājām // MSpv_18.80 //",
  "GK19maghspvu:2893": "athottasthe raṇāṭavyāmasuhṛdveṇudāriṇā /",
  "GK19maghspvu:2894": "nṛpāṅghripaughasaṃgharṣādagnivadveṇudāriṇā // MSpv_19.1 //",
  "GK19maghspvu:2895": "āpatantamamundūrādūrīkṛtaparākramaḥ /",
  "GK19maghspvu:2896": "balo 'valokayāmāsa mātaṅgamiva kesarī // MSpv_19.2 //",
  "GK19maghspvu:2897": "jajaujojājijijjājī taṃ tato 'titatātitut /",
  "GK19maghspvu:2898": "bhābho 'bhībhābhibhūbhārārārirarirīraraḥ // MSpv_19.3 //",
  "GK19maghspvu:2899": "bhavanbhavāya lokānāmākampitamahītalaḥ /",
  "GK19maghspvu:2900": "nirghāta iva nirghoṣabhīmastasyāpatadrathaḥ // MSpv_19.4 //",
  "GK19maghspvu:2901": "rāme ripuḥ śarānājimaheṣvāsa vicakṣaṇe /",
  "GK19maghspvu:2902": "kopādathainaṃ śitamā maheṣvā sa vicakṣaṇe // MSpv_19.5 //",
  "GK19maghspvu:2903": "diśamarkamivāvācīm mūrcchāgatamapāharat /",
  "GK19maghspvu:2904": "mandapratāpaṃ taṃ sūtaḥ śīghramājivihāyasaḥ // MSpv_19.6 //",
  "GK19maghspvu:2905": "kṛtvā śineḥ śālvacamūṃ saprabhāvā camūrjitām /",
  "GK19maghspvu:2906": "sasarja vaktraiḥ phullābjasaprabhā vācamūrjitām // MSpv_19.7 //",
  "GK19maghspvu:2907": "ulmukena drumaṃ prāpya saṃkucatpatrasaṃpadam /",
  "GK19maghspvu:2908": "tejaḥ prakiratā dikṣu sapratāpamadīpyata // MSpv_19.8 //",
  "GK19maghspvu:2909": "pṛthoradhyakṣipadhṛdrukmī yayā cāpamudāyudhaḥ /",
  "GK19maghspvu:2910": "tayaiva vācāpagamaṃ yayācāpamudāyudhaḥ // MSpv_19.9 //",
  "GK19maghspvu:2911": "samaṃ samantato rājñāmāpatantīranīkinīḥ /",
  "GK19maghspvu:2912": "kārṣṇiḥ pratyagrahīdekaḥ sārasvāniva nimnagāḥ // MSpv_19.10 //",
  "GK19maghspvu:2913": "dadhānairghanasādṛśyaṃ lasadāyasadaṃśanaiḥ /",
  "GK19maghspvu:2914": "tatra kāñcanasacchāyā sasṛje taiḥ śarāśaniḥ // MSpv_19.11 //",
  "GK19maghspvu:2915": "nakhāṃśumañjarīkīrṇamasautarurivoccakaiḥ /",
  "GK19maghspvu:2916": "babhau vibhramaddhanuḥśākhāmadhirūḍhaśilīmukhām // MSpv_19.12 //",
  "GK19maghspvu:2917": "prapya bhīmamasau janyaṃ saujanyaṃ dadhadānate /",
  "GK19maghspvu:2918": "vidhyanmumoca na ripūnaripūgāntakaḥ śaraiḥ // MSpv_19.13 //",
  "GK19maghspvu:2919": "kṛtasya sarvakṣitipairvijayāśaṃsayā puraḥ /",
  "GK19maghspvu:2920": "anekasya cakārāsau bāṇairbāṇasya khaṇḍanam // MSpv_19.14 //",
  "GK19maghspvu:2921": "yābabhāra kṛtānekamāyā senā sasāratām /",
  "GK19maghspvu:2922": "dhanuḥ sa karṣanrahitamāyāsenāsasāra tām // MSpv_19.15 //",
  "GK19maghspvu:2923": "ojo mahaujāḥ kṛtvādhastatkṣaṇāduttamaujasaḥ /",
  "GK19maghspvu:2924": "kurvannājāvamukhyatvamanamannāma mukhyatām // MSpv_19.16 //",
  "GK19maghspvu:2925": "dūrādeva camūrbhallaiḥ kumāro hanti sa sma yāḥ /",
  "GK19maghspvu:2926": "na punaḥ sāṃyugīṃ tāḥ sma kumāro hanti sasmayāḥ // MSpv_19.17 //",
  "GK19maghspvu:2927": "nipīḍya tarasā tena muktāḥ kāmamanāsthayā /",
  "GK19maghspvu:2928": "upāyayurvilakṣatvaṃ vidviṣo na śilīmukhāḥ // MSpv_19.18 //",
  "GK19maghspvu:2929": "tasyāvadānaiḥ samare sahasā romaharṣibhiḥ /",
  "GK19maghspvu:2930": "surairaśaṃsi vyomasthaiḥ saha sāro maharṣibhiḥ // MSpv_19.19 //",
  "GK19maghspvu:2931": "sugandhayaddiśaḥ śubhramamlāni kusumaṃ divaḥ /",
  "GK19maghspvu:2932": "bhūri tatrāpatattasmādutpapāta divaṃ yaśaḥ // MSpv_19.20 //",
  "GK19maghspvu:2933": "soḍhuṃ tasya dviṣo nālamavayodharavā raṇam /",
  "GK19maghspvu:2934": "ūrṇunāva yaśaśca dyāmapayodharavāraṇam // MSpv_19.21 //",
  "GK19maghspvu:2935": "keśapracuralokasya paryaskāri vikāsinā /",
  "GK19maghspvu:2936": "śekhareṇeva yuddhasya śiraḥ kusumalakṣmaṇā // MSpv_19.22 //",
  "GK19maghspvu:2937": "sādaraṃ yuddhamānāpi tenānyanarasādaram /",
  "GK19maghspvu:2938": "sā daraṃ pṛtanā ninye hīyamānā rasādaram // MSpv_19.23 //",
  "GK19maghspvu:2939": "ityāliṅgatāmālokya jayalakṣmyā jhaṣadhvajam /",
  "GK19maghspvu:2940": "kruddhayeva krudhā sadyaḥ prapede cedibhūpatiḥ // MSpv_19.24 //",
  "GK19maghspvu:2941": "ahitānabhi vāhinyā sa mānī caturaṅgayā /",
  "GK19maghspvu:2942": "cacāla vallgatkalabhasamānīcaturaṅgayā // MSpv_19.25 //",
  "GK19maghspvu:2943": "tatastatadhanurmaurvīvisphārasphāriniḥsvanaiḥ /",
  "GK19maghspvu:2944": "tūryairyugakṣaye kṣubhyadakūpārānukāriṇī // MSpv_19.26 //",
  "GK19maghspvu:2945": "sakāranānārakāsa kāyasādadasāyakā /",
  "GK19maghspvu:2946": "rasāhavāvāhasāra nādavādadavādanā // MSpv_19.27 //",
  "GK19maghspvu:2947": "lolāsikāliyakulā yamasyaiva svasā svayam /",
  "GK19maghspvu:2948": "cikīrṣurullasallohavarmaśyāmā sahāyatām // MSpv_19.28 //",
  "GK19maghspvu:2949": "sāsenāgamanārambhe rasenāsīdanāratā /",
  "GK19maghspvu:2950": "tāranādajanāmatta dhīranāgamanāmayā // MSpv_19.29 //",
  "GK19maghspvu:2951": "dhūtadhautāsayaḥ praṣṭhāḥ pratiṣṭhantakṣamābhṛtām /",
  "GK19maghspvu:2952": "śauryanurāganikaṣaḥ sā hi velānujīvinām // MSpv_19.30 //",
  "GK19maghspvu:2953": "divaminyudhā gantuṃ komalāmalasampadam /",
  "GK19maghspvu:2954": "dadhau dadhāno 'silatāṃ ko 'malāmalasampadam // MSpv_19.31 //",
  "GK19maghspvu:2955": "kṛtoruvegaṃ yugapadvyajigīṣanta sainikāḥ /",
  "GK19maghspvu:2956": "vipakṣaṃ bāhuparighairjaṅghābhiritaretaram // MSpv_19.32 //",
  "GK19maghspvu:2957": "vāhanājani mānāse sārājāvanamā tataḥ /",
  "GK19maghspvu:2958": "mattasāragarājebhe bhārīhāvajjanadhvani // MSpv_19.33 //",
  "GK19maghspvu:2959": "nidhvanajjavahārībhā bheje rāgarasāttamaḥ /",
  "GK19maghspvu:2960": "tatamānavajārāsā senā mānijanāhavā // MSpv_19.34 //",
  "GK19maghspvu:2961": "abhagnavṛttāḥ prasabhādākṛṣṭā yauvanoddhataiḥ /",
  "GK19maghspvu:2962": "cakranduruccakairmuṣṭigrāhyamadhyā dhanurlatāḥ // MSpv_19.35 //",
  "GK19maghspvu:2963": "kareṇuḥ pramthito 'neko reṇurghaṇṭāḥ sahasraśaḥ /",
  "GK19maghspvu:2964": "kareṇuḥ śīkaro jajñe reṇustena śamaṃ yayau // MSpv_19.36 //",
  "GK19maghspvu:2965": "dhṛtapratyagraśṛṅgārarasarāgarapi dvipaiḥ /",
  "GK19maghspvu:2966": "saroṣasambhramairbarbhre raudra eva raṇe rasaḥ // MSpv_19.37 //",
  "GK19maghspvu:2967": "na tasthau bhartṛtaḥ prāptamānasampratipattiṣu /",
  "GK19maghspvu:2968": "raṇaikasargeṣu bhayaṃ mānasaṃ prati pattiṣu // MSpv_19.38 //",
  "GK19maghspvu:2969": "bāṇāhitapūrṇatūṇīrakoṭarairdhanviśākhibhiḥ /",
  "GK19maghspvu:2970": "godhāśliṣṭabhujāśākhairabhūdbhīmā raṇāṭavī // MSpv_19.39 //",
  "GK19maghspvu:2971": "nānājāvavajānānā sā janaughaghanaujasā /",
  "GK19maghspvu:2972": "parāniha'hānirāpa tānviyātatayānvitā // MSpv_19.40 //",
  "GK19maghspvu:2973": "viṣamaṃ sarvatobhadracakragomūtrikādibhiḥ /",
  "GK19maghspvu:2974": "ślokairivamahākāvyaṃ vyūhaistadabhavadbalam // MSpv_19.41 //",
  "GK19maghspvu:2975": "saṃhatyā sātvatāṃ caidyaṃ prati bhāsvarasenayā /",
  "GK19maghspvu:2976": "vavale yoddhumutpannapratimā svarasena yā // MSpv_19.42 //",
  "GK19maghspvu:2977": "vistīrṇamāyāmavatī lolalokanirantarā /",
  "GK19maghspvu:2978": "narendramārgaṃ rathyeva papāta dviṣatāṃ balam // MSpv_19.43 //",
  "GK19maghspvu:2979": "vāraṇāgagabhīrā sā sārābhīgagaṇāravā /",
  "GK19maghspvu:2980": "kāritārivadhā senā nāsedhā vāritārikā // MSpv_19.44 //",
  "GK19maghspvu:2981": "adhināgaṃ prajavino vikasatpicchacāravaḥ /",
  "GK19maghspvu:2982": "peturbarhiṇadeśīyāḥ śaṅkavaḥ prāṇahāriṇaḥ // MSpv_19.45 //",
  "GK19maghspvu:2983": "pravṛttevikasaddhvānaṃsādhanepyaviṣādibhiḥ /",
  "GK19maghspvu:2984": "vavṛṣevikasaddānaṃyudhamāpyaviṣāṇibhiḥ // MSpv_19.46 //",
  "GK19maghspvu:2985": "puraḥ prayuktairyuddhaṃ taccalitairlabdhaśuddhibhiḥ /",
  "GK19maghspvu:2986": "ālāpairiva gāndharvamadīpyata padātibhiḥ // MSpv_19.47 //",
  "GK19maghspvu:2987": "kenacitsvāsinānyeṣāṃ maṇḍalāgrānavadyatā /",
  "GK19maghspvu:2988": "prāpe kīrtiplutamahīmaṇḍalāgrānavadyata // MSpv_19.48 //",
  "GK19maghspvu:2989": "vihantuṃ vidviṣastīkṣṇaḥ samameva susaṃhateḥ /",
  "GK19maghspvu:2990": "parivārātpṛthakcakre khaḍgaścātmā ca kenacit // MSpv_19.49 //",
  "GK19maghspvu:2991": "anyena vidadhe 'rīṇāmatimātrā vilāsinā /",
  "GK19maghspvu:2992": "udgūrṇena camūstūrṇamatimātrāvilāsinā // MSpv_19.50 //",
  "GK19maghspvu:2993": "sahasrapūraṇaḥ kaścillūnamūrdhāsinā dviṣaḥ /",
  "GK19maghspvu:2994": "tathordhva eva kābandhīmabhajannartanakriyām // MSpv_19.51 //",
  "GK19maghspvu:2995": "śastravraṇamayaśrīmadalaṅkaraṇabhūṣaṣitaḥ /",
  "GK19maghspvu:2996": "dadṛśe 'nyo rāvaṇavadalaṅkaraṇabhūṣitaḥ // MSpv_19.52 //",
  "GK19maghspvu:2997": "dviṣadviśasanacchedanirastoruyugo 'paraḥ /",
  "GK19maghspvu:2998": "siktaścāstrairubhayathā babhūvāruṇavigrahaḥ // MSpv_19.53 //",
  "GK19maghspvu:2999": "bhīmatāmaparo 'mbhodhisame 'dhita mahāhave /",
  "GK19maghspvu:3000": "dākṣe kopaḥ śivasyeva samedhitamahā have // MSpv_19.54 //",
  "GK19maghspvu:3001": "dantauścicchidire kopātpratipakṣaṃ gajā iva /",
  "GK19maghspvu:3002": "paranistriṃśanirlūnakaravālāḥ padātayaḥ // MSpv_19.55 //",
  "GK19maghspvu:3003": "raṇe rabhasanirbhinnadvipapāṭavikāsini /",
  "GK19maghspvu:3004": "na tatra gatabhīḥ kaścidvipapāṭa vikāsini // MSpv_19.56 //",
  "GK19maghspvu:3005": "yāvanna satkṛtairbhartuḥ snehasyānṛṇyamicchubhiḥ /",
  "GK19maghspvu:3006": "amarṣāditaraistāvattatyaje yudhi jīvitam // MSpv_19.57 //",
  "GK19maghspvu:3007": "ayaśobhidurāloke kopadhāmaraṇādṛte /",
  "GK19maghspvu:3008": "ayaśobhidurā loke kopadhā maraṇādṛte // MSpv_19.58 //",
  "GK19maghspvu:3009": "skhalantī nakvacittaikṣṇādabhyagraphalaśālinī /",
  "GK19maghspvu:3010": "amoci śaktiḥ śaktikairlohajā na śarīrajā // MSpv_19.59 //",
  "GK19maghspvu:3011": "apādi vyāpṛtanayāṃstathā yuyudhire nṛpāḥ /",
  "GK19maghspvu:3012": "āpa divyā pṛtanayā vismayaṃ janatā yathā // MSpv_19.60 //",
  "GK19maghspvu:3013": "svaguṇairāphalaprāpterākṛṣya gaṇikā iva /",
  "GK19maghspvu:3014": "kāmukāniva nālīkāṃstriṇantāḥ sahasāmucan // MSpv_19.61 //",
  "GK19maghspvu:3015": "vājinaḥ śatrusainyasya samārabdhanavājinaḥ /",
  "GK19maghspvu:3016": "vājinaśca śarā madhyamaviśandrutavājinaḥ // MSpv_19.62 //",
  "GK19maghspvu:3017": "puraskṛtya phalaṃ prāptaiḥ satpakṣāśrayayaśālibhiḥ /",
  "GK19maghspvu:3018": "kṛtapuṅkhatayā lebhe lakṣamapyāśu mārgaṇaiḥ // MSpv_19.63 //",
  "GK19maghspvu:3019": "raktaśrutiṃ japāsūnasamarāgāmiṣuvyadhāt /",
  "GK19maghspvu:3020": "kaścitpuraḥ sapatneṣu samarāgamiṣuvyadhāt // MSpv_19.64 //",
  "GK19maghspvu:3021": "rayeṇa raṇakāmyantau dūrādupagatavibhau /",
  "GK19maghspvu:3022": "gatāsurantarā dantī varaṇḍaka ivābhavat // MSpv_19.65 //",
  "GK19maghspvu:3023": "bhūribhirbhāribhirbhīrairbhūbhārairabhirebhire /",
  "GK19maghspvu:3024": "bherīrebhibhirabhrābhairabhīrubhiribhairibhāḥ // MSpv_19.66 //",
  "GK19maghspvu:3025": "niśitāsilatālūnaistathā hastairna hastinaḥ /",
  "GK19maghspvu:3026": "yudhyamānā yathā dantairbhagnairāpurvihastatāṃ // MSpv_19.67 //",
  "GK19maghspvu:3027": "nipīḍanādiva mitho dānatoyanāratam /",
  "GK19maghspvu:3028": "vapuṣāmadayāpātādibhānāmabhito 'galat // MSpv_19.68 //",
  "GK19maghspvu:3029": "raṇāṅgaṇaṃ sara iva plāvitaṃ madavāribhiḥ /",
  "GK19maghspvu:3030": "gajaḥ pṛthukarākṛṣṭaśatapatramaloḍayat // MSpv_19.69 //",
  "GK19maghspvu:3031": "śarakṣate gaje bhṛṅgaiḥ saviṣādiviṣādini /",
  "GK19maghspvu:3032": "rutavyājena ruditaṃ tatrāsīdatisīdati // MSpv_19.70 //",
  "GK19maghspvu:3033": "antakasya pṛthau tatra śayanīya ivāhave /",
  "GK19maghspvu:3034": "daśanavyasanādīyurmatkuṇatvaṃ mataṅgajāḥ // MSpv_19.71 //",
  "GK19maghspvu:3035": "abhīkamatikeneddhe bhītānandasyanāśane /",
  "GK19maghspvu:3036": "kanatsakāmasenāke mandakāmakamasyati // MSpv_19.72 //",
  "GK19maghspvu:3037": "dadhato 'pi raṇe bhīmamabhīkṣṇaṃ bhāvamāsuram /",
  "GK19maghspvu:3038": "hatāḥ parairabhimukhāḥ surabhūyamupāyayuḥ // MSpv_19.73 //",
  "GK19maghspvu:3039": "yenāṅgamūhe vraṇavatsarucā parato 'maraiḥ /",
  "GK19maghspvu:3040": "samatvaṃ sa yayau khaḍgatsarucāparato 'maraiḥ // MSpv_19.74 //",
  "GK19maghspvu:3041": "nipātitasuhṛtsvāmipitṛvyabhrātṛmātulam /",
  "GK19maghspvu:3042": "pāṇinīyamivāvaloki dhīraistatsamarājiram // MSpv_19.75 //",
  "GK19maghspvu:3043": "abhāvi sindhvā sandhyābhrasadṛgrudhiratoyayā /",
  "GK19maghspvu:3044": "hṛte yoddhuṃ janaḥ pāṃśau sa dṛgrudhi rato yathā // MSpv_19.76 //",
  "GK19maghspvu:3045": "vidalatpuṣkarākīrṇāḥ patacchaṅkhakulākulāḥ /",
  "GK19maghspvu:3046": "taratpatrarathā nadyaḥ prāsarpanraktavārijāḥ // MSpv_19.77 //",
  "GK19maghspvu:3047": "asṛgjano 'strakṣatimānavamajjavasādanam /",
  "GK19maghspvu:3048": "rakṣaḥpiśācaṃ mumude navamajjavasādanam // MSpv_19.78 //",
  "GK19maghspvu:3049": "citraṃ cāpairapetajyaiḥ sphuradraktaśatahṛdam /",
  "GK19maghspvu:3050": "payodajālamiva tadvīrāśaṃsanamābabhau // MSpv_19.79 //",
  "GK19maghspvu:3051": "bandhau vipanne 'nekena nareṇeha tadantike /",
  "GK19maghspvu:3052": "aśoci sainye ghaṇṭābhirna reṇe hatadantike // MSpv_19.80 //",
  "GK19maghspvu:3053": "kṛttaiḥ kīrṇā mahī reje dantairgātraiśca dantinām /",
  "GK19maghspvu:3054": "kṣuṇṇalokāsubhirmṛtyormusalolūkhalairiva // MSpv_19.81 //",
  "GK19maghspvu:3055": "yuddhamitthaṃ vidhūtānyamānavānabhiyo gataḥ /",
  "GK19maghspvu:3056": "caidyaḥ parānparājigye mānavānabhiyogataḥ // MSpv_19.82 //",
  "GK19maghspvu:3057": "atha vakṣomaṇicchāyācchuritāpītavāsasā /",
  "GK19maghspvu:3058": "sphuradindradhanurbhinnataḍiteva taḍittvatā // MSpv_19.83 //",
  "GK19maghspvu:3059": "nīlenānālanalinanilīnollalanālinā /",
  "GK19maghspvu:3060": "lalanālālanenālaṃ līlālolena lālinā // MSpv_19.84 //",
  "GK19maghspvu:3061": "apūrvayeva tatkālasamāgamasakāmayā /",
  "GK19maghspvu:3062": "dṛṣṭena rājanvapuṣā kaṭākṣairvijayaśriyā // MSpv_19.85 //",
  "GK19maghspvu:3063": "vibhāvī vibhavī bhābho vibhābhāvī vivo vibhīḥ /",
  "GK19maghspvu:3064": "bhavābhibhāvī bhāvāvo bhavābhāvo bhuvo vibhuḥ // MSpv_19.86 //",
  "GK19maghspvu:3065": "upaitukāmaistatpāraṃ niścitairyogibhiḥ paraiḥ /",
  "GK19maghspvu:3066": "dehatyāgakṛtodyogairadṛśyata paraḥ pumān // MSpv_19.87 //",
  "GK19maghspvu:3067": "taṃ śriyā ghanayānastarucā sāratayā tayā /",
  "GK19maghspvu:3068": "yātayā tarasā cārustanayānaghayā śritam // MSpv_19.88 //",
  "GK19maghspvu:3069": "vidviṣo 'dviṣurudvīkṣya tathāpyāsannirenasaḥ /",
  "GK19maghspvu:3070": "arucyamapi rogaghnaṃ nisargādeva bheṣajam // MSpv_19.89 //",
  "GK19maghspvu:3071": "viditaṃ divi ke 'nīke taṃ yātaṃ nijitājini /",
  "GK19maghspvu:3072": "vigadaṃ gavi roddhāro yoddhā yo natimeti naḥ // MSpv_19.90 //",
  "GK19maghspvu:3073": "niyujyamānena puraḥ karmaṇyatigarīyasi /",
  "GK19maghspvu:3074": "āropyamāṇoruguṇaṃ bhartrā kārmukamānamat // MSpv_19.91 //",
  "GK19maghspvu:3075": "tatra bāṇāḥ suparuṣaḥ samadhīyanta cāravaḥ /",
  "GK19maghspvu:3076": "dviṣāmabhūtsuparuṣastasyākṛṣṭasya cāravaḥ // MSpv_19.92 //",
  "GK19maghspvu:3077": "paścātkṛtānāmapyasya narāṇāmiva patriṇām /",
  "GK19maghspvu:3078": "yoyo guṇena saṃyuktaḥ sa sa karṇāntamāyayau // MSpv_19.93 //",
  "GK19maghspvu:3079": "prape rūpī purārepāḥ paripūrī paraḥ paraiḥ /",
  "GK19maghspvu:3080": "ropairapārairupari pupūre 'pi puro 'paraiḥ // MSpv_19.94 //",
  "GK19maghspvu:3081": "diṅmukhavyāpinastīkṣṇānhradino marmabhedinaḥ /",
  "GK19maghspvu:3082": "cikṣepaikakṣaṇenaiva sāyakānahitāṃśca saḥ // MSpv_19.95 //",
  "GK19maghspvu:3083": "śaravarṣī mahānādaḥ sphuratkārmukaketanaḥ /",
  "GK19maghspvu:3084": "nīlacchavirasau reje keśavacchalanīradaḥ // MSpv_19.96 //",
  "GK19maghspvu:3085": "na kevalaṃ janaistasya laghusaṃdhāyino dhanuḥ /",
  "GK19maghspvu:3086": "maṇḍalīkṛtamokāntādbalamaikṣi dviṣāmapi // MSpv_19.97 //",
  "GK19maghspvu:3087": "lokālokī kalo 'kalkakalilo 'likulālakaḥ /",
  "GK19maghspvu:3088": "kālo 'kalo 'kaliḥ kāle kolakelikilaḥ kila // MSpv_19.98 //",
  "GK19maghspvu:3089": "akṣitārāsu vivyādha dviṣataḥ sa tanutriṇaḥ /",
  "GK19maghspvu:3090": "dāneṣu sthūlalakṣyatvaṃ na hi tasya śarāsane // MSpv_19.99 //",
  "GK19maghspvu:3091": "vararo 'vivaro vairivivārī vārirāravaḥ /",
  "GK19maghspvu:3092": "vivavāra varo vairaṃ vīro ravirivaurvaraḥ // MSpv_19.100 //",
  "GK19maghspvu:3093": "muktānekaśaraṃ praṇānaharadbhūyasāṃ dviṣāṃ /",
  "GK19maghspvu:3094": "tadīyaṃ dhanuranyasya na hi sehe sajīvatām // MSpv_19.101 //",
  "GK19maghspvu:3095": "rājarājī rurojājerajire 'jo 'jaro 'rajāḥ /",
  "GK19maghspvu:3096": "rejārijūrajorjārjī rarājarjurajarjaraḥ // MSpv_19.102 //",
  "GK19maghspvu:3097": "uddhatāndviṣatastasya nidhnato dvitayaṃ yayuḥ /",
  "GK19maghspvu:3098": "pānārthe rudhiraṃ dhātau rakṣārthe bhuvanaṃ śarāḥ // MSpv_19.103 //",
  "GK19maghspvu:3099": "krūrārikāri kīrekakārakaḥ kārikākaraḥ /",
  "GK19maghspvu:3100": "korakākārakarakaḥ karīraḥ karkaror'karuk // MSpv_19.104 //",
  "GK19maghspvu:3101": "vidhātumavatīrṇo 'pi laghimānamasau bhuvaḥ /",
  "GK19maghspvu:3102": "anekamarisaṃghātamakarodbhūmivardhanam // MSpv_19.105 //",
  "GK19maghspvu:3103": "dārī daradaridro 'ridārūdāro 'dridūradaḥ /",
  "GK19maghspvu:3104": "dūrādaraudrādadaradrodoruddārurādarī // MSpv_19.106 //",
  "GK19maghspvu:3105": "ekeṣuṇā saṅghatithāndviṣo bhindandrumāniva /",
  "GK19maghspvu:3106": "sa janmāntararāmasya cakre sadṛśamātmanaḥ // MSpv_19.107 //",
  "GK19maghspvu:3107": "śūraḥ śauriraśiśirairāśāśairāśu rāśiśaḥ /",
  "GK19maghspvu:3108": "śarāruḥ śrīśarīreśaḥ śuśūre 'riśiraḥ śaraiḥ // MSpv_19.108 //",
  "GK19maghspvu:3109": "vktāsīdaritāriṇāṃ yattadīyāstadā muhuḥ /",
  "GK19maghspvu:3110": "manohṛto 'pi hṛdaye legureṣāṃ na patriṇaḥ // MSpv_19.109 //",
  "GK19maghspvu:3111": "nāmākṣarāṇāṃ malanā mā bhūdbharturataḥ sphuṭam /",
  "GK19maghspvu:3112": "agṛhṇata parāṅganāmasūnasraṃ na mārgaṇāḥ // MSpv_19.110 //",
  "GK19maghspvu:3113": "ācchidya yodhasārthasya prāṇasarvasvamāśugāḥ /",
  "GK19maghspvu:3114": "aikāgārikavadbhūmau dūrājjagmuradarśanam // MSpv_19.111 //",
  "GK19maghspvu:3115": "bhīmāstrarājinastasya balasya dhvajarājinaḥ /",
  "GK19maghspvu:3116": "kṛtaghorājinaścakre bhuvaḥ sarudhirā jinaḥ // MSpv_19.112 //",
  "GK19maghspvu:3117": "māṃsavyadhocitamukhaiḥ śūnyatāṃ dadhadakriyam /",
  "GK19maghspvu:3118": "śakuntibhiḥ śatrubalaṃ vyāpi tasyeṣubhirnabhaḥ // MSpv_19.113 //",
  "GK19maghspvu:3119": "dādado daddaduddādī dādādo dūdadīdadoḥ /",
  "GK19maghspvu:3120": "duddādaṃ dadade dudde dadādadadado 'dadaḥ // MSpv_19.114 //",
  "GK19maghspvu:3121": "plutebhakumbhorasijairhṛdayakṣatijanmabhiḥ /",
  "GK19maghspvu:3122": "prāvartayannadīrasrairdviṣāṃ tadyoṣitāṃ ca saḥ // MSpv_19.115 //",
  "GK19maghspvu:3123": "sadāmadabalaprāyaḥ samuddhṛraso babhau /",
  "GK19maghspvu:3124": "pratītavikramaḥ śrīmanhārirharirivāparaḥ // MSpv_19.116 //",
  "GK19maghspvu:3125": "dvidhā tridhā caturdhā ca tamekamapi śatravaḥ /",
  "GK19maghspvu:3126": "paśyantaḥ spardhayā sadyaḥ svayaṃ pañcatvamāyayuḥ // MSpv_19.117 //",
  "GK19maghspvu:3127": "sadaiva saṃpannavapū raṇeṣu sa daivasaṃpannavapūraṇeṣu /",
  "GK19maghspvu:3128": "maho dadhe 'stāri mahānitāntaṃ mahodadhestārimahā nitāntam // MSpv_19.118 //",
  "GK19maghspvu:3129": "iṣṭaṃ kṛtvārthaṃ patriṇaḥ śārṅgapāṇer etyādhomukhyaṃ praviśanbhūmimāśu /",
  "GK19maghspvu:3130": "śuddhayā yuktānāṃ vairivargasya madhye bhartrā kṣiptānāmetadevānurūpam // MSpv_19.119 //",
  "GK19maghspvu:3131": "satvaṃ mānaviśiṣṭamājirabhasādālambya bhavyaḥ puro labdhāghakṣayaśuddhiruddharataraśrīvatsabhūmirmudā /",
  "GK19maghspvu:3132": "muktvā kāmamapāstabhīḥ paramṛgavyādhaḥ sa nādaṃ harer ekaughaiḥ samakālamabhramudayī ropaistadā tastare // MSpv_19.120 //",
  "GK19maghspvu:3133": "mukhamullasitatrirekhamuccairbhidurabhrūyugabhīṣaṇaṃ dadhānaḥ /",
  "GK19maghspvu:3134": "samitāviti vikramānamṛṣyangatabhīrāhvatacedirāṇmurārim // MSpv_20.1 //",
  "GK19maghspvu:3135": "śitacakranipātasaṃpratīkṣyaṃ vahataḥ skandhagataṃ ca tasya mṛtyum /",
  "GK19maghspvu:3136": "abhiśauri ratho 'thanoditāśvaḥ prayayau sārathirūpayā niyatyā // MSpv_20.2 //",
  "GK19maghspvu:3137": "abhicaidyamagādratho 'pi śaureravaniṃ jāguḍakuṅkumābhitāmraiḥ /",
  "GK19maghspvu:3138": "guraneminipīḍanāvadīrṇavyasudehasrutaśoṇitairvilimpan // MSpv_20.3 //",
  "GK19maghspvu:3139": "sa nirāyataketanāṃśukāntaḥ kalanikvāṇakarālakiṅkiṇīkaḥ /",
  "GK19maghspvu:3140": "virarāja ripukṣayapratijñāmukharo muktaśikhaḥ svayaṃ nu mṛtyuḥ // MSpv_20.4 //",
  "GK19maghspvu:3141": "sajalāmbudharāravānukārī dhvanirāpūritadiṅmukho rathasya /",
  "GK19maghspvu:3142": "praguṇīkṛtakekamūrdhvakaṇṭhaiḥ śitikaṇṭhairupakarṇayāmbabhūve // MSpv_20.5 //",
  "GK19maghspvu:3143": "abhivīkṣya vidarbharājaputrīkucakāśmīrajacihnamacyutoraḥ /",
  "GK19maghspvu:3144": "cirasevitayāpi cedirājaḥ sahasāvāpa ruṣā tadaiva yogam // MSpv_20.6 //",
  "GK19maghspvu:3145": "janitāśaniśabdaśaṅkamuccairdhanurāsphālitamadhvanannṛpeṇa /",
  "GK19maghspvu:3146": "capalānilacodyamānakalpakṣayakālāgniśikhānibhasphurajjyam // MSpv_20.7 //",
  "GK19maghspvu:3147": "samakālamivābhilakṣaṇīyagrahasaṃdhānavikarṣaṇāpavargaiḥ /",
  "GK19maghspvu:3148": "atha sābhisāraṃ śaraistarasvī sa tiraskartumupendramadhyavarṣat // MSpv_20.8 //",
  "GK19maghspvu:3149": "ṛjutāphalayogaśuddhibhājāṃ gurupakṣāśrayiṇāṃ śilīmukhānām /",
  "GK19maghspvu:3150": "guṇinā natimāgatena sandhiḥ saha cāpena samañjaso babhūva // MSpv_20.9 //",
  "GK19maghspvu:3151": "aviṣahyatame kṛtādhikāraṃ vaśinā karmaṇi cedipārthivena /",
  "GK19maghspvu:3152": "arasaddhanuruccakaidṛḍhārtiprasabhākarṣaṇavepamānajīvam // MSpv_20.10 //",
  "GK19maghspvu:3153": "anusantatipātinaḥ paṭutvaṃ dadhataḥ śuddhibhṛto gṛhītapakṣāḥ /",
  "GK19maghspvu:3154": "vadanādiva vādino 'tha śabdāḥ kṣitibharturdhanuṣaḥ śarāḥ prasasruḥ // MSpv_20.11 //",
  "GK19maghspvu:3155": "gavalāsitakānti tasya madhyasthitaghorāyatabāhudaṇḍanāsam /",
  "GK19maghspvu:3156": "dadṛśe kupitāntakonnmadbhrūyugabhīmākṛti kārmukaṃ janena // MSpv_20.12 //",
  "GK19maghspvu:3157": "taḍidujjvalajātarūpapuṅkhaiḥ khamayaḥśyāmamukhairabhidhvanadbhiḥ /",
  "GK19maghspvu:3158": "jaladairiva raṃhasā patadbhiḥ pidadhe saṃhatiśālibhiḥ śaraughaiḥ // MSpv_20.13 //",
  "GK19maghspvu:3159": "śitaśalyamukhāvadīrṇameghakṣaradambhaḥ sphuṭatīvravedanānām /",
  "GK19maghspvu:3160": "sravadasrutatīva cakravālaṃ kakubhāmaurṇaviṣuḥ suvarṇapuṅkhāḥ // MSpv_20.14 //",
  "GK19maghspvu:3161": "amanoramatāṃ yatī janasya kṣaṇamālokapathānnabhaḥ sadāṃ vā /",
  "GK19maghspvu:3162": "rurudhe pihitāhimadyutirdhīrviśikhairantaritā cyutā dharitratrī // MSpv_20.15 //",
  "GK19maghspvu:3163": "vinivāritabhānutāpamekaṃ sakalasyāpi muradviṣo balasya /",
  "GK19maghspvu:3164": "śarajālamayaṃ samaṃ samantāduru sadmeva narādhipena tene // MSpv_20.16 //",
  "GK19maghspvu:3165": "iti cedimahībhṛtā tadānīṃ tadanīkaṃ danusūnusūdanasya /",
  "GK19maghspvu:3166": "vayasamiva cakramakriyākaṃ parito 'rodhi vipāṭapañcareṇa // MSpv_20.17 //",
  "GK19maghspvu:3167": "iṣuvarṣamanekamekavīrastadaripracyutamacyutaḥ pṛṣatkaiḥ /",
  "GK19maghspvu:3168": "atha vādikṛtaṃ pramāṇamanyaiḥ prativādīva nirākarotpramāṇaiḥ // MSpv_20.18 //",
  "GK19maghspvu:3169": "pratikuñcitakūrpareṇa tena śravaṇopāntikanīyamānagavyam /",
  "GK19maghspvu:3170": "dhvanati sma dhanurghanāntamattapracurakrauñcaravānukāramuccaiḥ // MSpv_20.19 //",
  "GK19maghspvu:3171": "urasā vitatena pātitāṃsaḥ sa mayūrāñcitamastakastadānīm /",
  "GK19maghspvu:3172": "kṣaṇamālikhito nu sauṣṭhavena sthirapūrvāparamuṣṭirābabhau vā // MSpv_20.20 //",
  "GK19maghspvu:3173": "dhvanato nitarāṃ rayeṇa gurvyastaḍidākāracaladguṇādasaṃkhyāḥ /",
  "GK19maghspvu:3174": "iṣavo dhanuṣaḥ saśabdamāśu nyapatannambudharādivāmbudharāḥ // MSpv_20.21 //",
  "GK19maghspvu:3175": "śikharonnataniṣṭhurāṃsapīṭhaḥ sthagayannekadigantamāyatāntaḥ /",
  "GK19maghspvu:3176": "niravarṇi sakṛtprasārito 'sya kṣitibharteva camūbhirekabāhuḥ // MSpv_20.22 //",
  "GK19maghspvu:3177": "tamakuṇṭhamukhāḥ suparṇaketoriṣavaḥ kṣiptamiṣuvrajaṃ pareṇa /",
  "GK19maghspvu:3178": "vibhidāmanayanta kṛtyapakṣaṃ nṛpaterneturivāyathārthavarṇāḥ // MSpv_20.23 //",
  "GK19maghspvu:3179": "dayitairiva khaṇḍitā murārerviśikhaiḥ saṃmukhamujjvalāṅgalekhaiḥ /",
  "GK19maghspvu:3180": "laghimānamupeyuṣī pṛthivyāṃ viphalā śatruśarāvaliḥ papāta // MSpv_20.24 //",
  "GK19maghspvu:3181": "pramukhe 'bhihatāśca patravāhāḥ prasabhaṃ mādhavamuktavatsadantaiḥ /",
  "GK19maghspvu:3182": "paripūrṇataraṃ bhuvo gatāyāḥ parataḥ kātaravatpratīpamīyuḥ // MSpv_20.25 //",
  "GK19maghspvu:3183": "itaretaratsannikarṣajanmā galasaṃghaṭṭavikīrṇavisphuliṅgaḥ /",
  "GK19maghspvu:3184": "paṭalāni lihanvalāhakānāmapareṣu kṣaṇamajjvalatkṛśānuḥ // MSpv_20.26 //",
  "GK19maghspvu:3185": "śaradīva śaraśriyā vibhinne vibhunā śatruśilīmukhābhrajāle /",
  "GK19maghspvu:3186": "vikasanmukhavārijāḥ prakāmaṃ babhurāśā iva yādavadhvajinyaḥ // MSpv_20.27 //",
  "GK19maghspvu:3187": "sa divaṃ samacicchadaccharaughaiḥ kṛtatigmadyutimaṇḍalāpalāpaiḥ /",
  "GK19maghspvu:3188": "dadṛśe 'tha ca tasya cāpayaṣṭyāmiṣurekaiva janai sakṛdvisṛṣṭā // MSpv_20.28 //",
  "GK19maghspvu:3189": "bhavati sphuṭamāgato vipakṣānna sapakṣo 'pi hi nirvṛtervidhātā /",
  "GK19maghspvu:3190": "śiśupālabalāni kṛṣṇamuktaḥ sutarāṃ tena tatāpa tomaraughaḥ // MSpv_20.29 //",
  "GK19maghspvu:3191": "guruvegavirāvibhiḥ patatrairiṣavaḥ kāñcanapiṅgalabhāsaḥ /",
  "GK19maghspvu:3192": "vinatāsutavattalaṃ bhuvaḥ sma vyathitabhrāntabhujaṅgamaṃ viśanti // MSpv_20.30 //",
  "GK19maghspvu:3193": "śataśaḥ paruṣāḥ puro viśaṅkaṃ śiśupālena śilīmukhāḥ prayuktāḥ /",
  "GK19maghspvu:3194": "paramarmabhido 'pi dānavāreraparādhā iva na vyathāṃ vitenuḥ // MSpv_20.31 //",
  "GK19maghspvu:3195": "vihitādbhutalokasṛṣṭimāye jamamicchankila māyayā murārau /",
  "GK19maghspvu:3196": "bhuvanakṣayakālayoganidre nṛpatiḥ svāpanamastramājahāra // MSpv_20.32 //",
  "GK19maghspvu:3197": "salilārdravarāhadehanīlo vidadhadbhāskaramarthaśūnyasaṃjñam /",
  "GK19maghspvu:3198": "pracalāyatalocanāravindaṃ vidadhe tadbalamandhakāraḥ // MSpv_20.33 //",
  "GK19maghspvu:3199": "guravo 'pi niṣadya yannidadrurdhanuṣi kṣmāpatayo na vācyametat /",
  "GK19maghspvu:3200": "kṣayitāpadi jāgrato 'pi nityaṃ nanu tatraiva hi te 'bhavanniṣaṇṇāḥ // MSpv_20.34 //",
  "GK19maghspvu:3201": "ślathatāṃ vrajatastathā pareṣāmagaddhāraṇāśaktimujjhataḥ svām /",
  "GK19maghspvu:3202": "sugṛhītamapi pramadabhājāṃ manasaḥ śāstramivāmastramagrapāṇeḥ // MSpv_20.35 //",
  "GK19maghspvu:3203": "ucitasvapano 'pi nīrarāśau svabalāmbhonidhimadhyagastadīnīm /",
  "GK19maghspvu:3204": "bhuvanatrayakāryajāgarūkaḥ sa paraṃ tatra paraḥ pumānajāgaḥ // MSpv_20.36 //",
  "GK19maghspvu:3205": "athasūryarucīva tasya dṛṣṭāvudbhūtkaustubhadarpaṇaṃ gatāyām /",
  "GK19maghspvu:3206": "paṭuḥ dhāma tato na cādbhutaṃ tadvibhurindvarkavilocanaḥ kilāsau // MSpv_20.37 //",
  "GK19maghspvu:3207": "mahataḥ praṇateṣviva prasādaḥ sa maṇeraṃśucayaḥ kakuṃmukheṣu /",
  "GK19maghspvu:3208": "vyakasadvikasadvilocanebhyo dadadālokamanāvilaṃ balebhyaḥ // MSpv_20.38 //",
  "GK19maghspvu:3209": "prakṛtiṃ pratipādukaiśca pādaiścakḷṣe bhānumataḥ punaḥ prasartum /",
  "GK19maghspvu:3210": "tamaso 'bhibhavādapāsya mūrcchāmupajīvatsahasaiva jīvalokaḥ // MSpv_20.39 //",
  "GK19maghspvu:3211": "ghanasaṃtamasairjavena bhūyo yaduyodhairyudhi redhire dviṣantaḥ /",
  "GK19maghspvu:3212": "nanu vāridharoparodhamuktaḥ sutarāmuttapate patiḥ prabhāṇām // MSpv_20.40 //",
  "GK19maghspvu:3213": "vyavahāra ivānṛtābhiyogaṃ timiraṃ nirjitavatyathaprakāśe /",
  "GK19maghspvu:3214": "ripurulbaṇabhīmabhogabhājāṃ bhujagānāṃ jananīṃ jajāpa vidyām // MSpv_20.41 //",
  "GK19maghspvu:3215": "pṛthudarvibhṛtastataḥ phaṇīndrā viṣamāśībhiranārataṃ vamantaḥ /",
  "GK19maghspvu:3216": "abhavanyugapadvilolajihvāyugalīḍhobhayasṛkkabhāgamāviḥ // MSpv_20.42 //",
  "GK19maghspvu:3217": "kṛtakeśaviḍambanairvihāyo vijayaṃ tatkṣaṇamicchubhiśchalena /",
  "GK19maghspvu:3218": "amṛtāgrabhuvaḥ pureva pucchaṃ baḍavābharturavāri kādraveyaiḥ // MSpv_20.43 //",
  "GK19maghspvu:3219": "dadhatastanimānamānapūrvyā babhurakṣiśravaso mukhe viśālāḥ /",
  "GK19maghspvu:3220": "bharatajñakavipraṇītakāvyagrathitāṅkā iva nāṭakaprapañcāḥ // MSpv_20.44 //",
  "GK19maghspvu:3221": "saviṣaśvasanoddhatorudhūmavyavadhimlānamarīci pannagānām /",
  "GK19maghspvu:3222": "uparāgavateva tigmabhāsā vapuraudumbaramaṇḍalābhamūhe // MSpv_20.45 //",
  "GK19maghspvu:3223": "śikhipicchakṛtadhvajāvacūḍakṣaṇasāśaṅkavivartamānabhogāḥ /",
  "GK19maghspvu:3224": "yamapāśavadāśubandhanāya nyapatanvṛṣṇigaṇeṣu lelihānāḥ // MSpv_20.46 //",
  "GK19maghspvu:3225": "pṛthuvāridhivīcimaṇḍalāntarvilasatphenavitānapāṇḍurāṇi /",
  "GK19maghspvu:3226": "dadhati sma bhujaṅgamāṅgamadhye navanirmokaruciṃ dhvajāṃśukāni // MSpv_20.47 //",
  "GK19maghspvu:3227": "kṛtamaṇḍalabandhamullasadbhiḥ śirasi pratyurasaṃ vilambamānaiḥ /",
  "GK19maghspvu:3228": "vyarucajjanatā bhujaṅgabhogairdalitendīvaramālabhāriṇīva // MSpv_20.48 //",
  "GK19maghspvu:3229": "pariveṣṭitamūrtayaśca mūlāduragairāśirasaḥ saratnapuṣpaiḥ /",
  "GK19maghspvu:3230": "dadhurāyatavalliveṣṭitānāmupamānaṃ manujā mahīruhāṇām // MSpv_20.49 //",
  "GK19maghspvu:3231": "bahulāñjanapaṅkapaṭṭanīladyutayo dehamitastataḥ śramantaḥ /",
  "GK19maghspvu:3232": "dadhire phaṇinasturaṅgameṣu sphuṭapalyāṇanibaddhavardhralīlām // MSpv_20.50 //",
  "GK19maghspvu:3233": "prasṛtaṃ rabhasādayobhinīlā pratipadaṃ parito 'bhiveṣṭayantī /",
  "GK19maghspvu:3234": "tanurāyatiśālinī mahāhergajamanduriva niścalaṃ cakāra // MSpv_20.51 //",
  "GK19maghspvu:3235": "atha sasmitavīkṣitādavajñācalitaikonnamitabhru mādhavena /",
  "GK19maghspvu:3236": "nijaketuśiraḥśritaḥ suparṇādudapaptannayutāni pakṣirājām // MSpv_20.52 //",
  "GK19maghspvu:3237": "drutahemarucaḥ khagāḥ khagendrādalaghūdīritanādamutpatantaḥ /",
  "GK19maghspvu:3238": "kṣaṇamaikṣiṣatoccakaiścamūbhirjvalataḥ saptaruceriva sphuliṅgāḥ // MSpv_20.53 //",
  "GK19maghspvu:3239": "upamānamalābhi lolapakṣakṣaṇavikṣiptamahāmbuvāhamatsyaiḥ /",
  "GK19maghspvu:3240": "gaganārṇavamantarāsumeroḥ kulajānāṃ garuḍairilādharāṇām // MSpv_20.54 //",
  "GK19maghspvu:3241": "patatāṃ paritaḥ parisphuradbhiḥ paripiṅgīkṛtadiṅmukhairmayūkhaiḥ /",
  "GK19maghspvu:3242": "sutarāmabhavadaddurīkṣyabimbastapanastatkiraṇairivātmadarśaḥ // MSpv_20.55 //",
  "GK19maghspvu:3243": "dadhurambudhimanthanādrimanthabhramaṇāyastaphaṇīndrapittajānām /",
  "GK19maghspvu:3244": "rucamullasamānavainateyadyutibhinnāḥ phaṇabhāriṇo maṇīnām // MSpv_20.56 //",
  "GK19maghspvu:3245": "abhitaḥ kṣubhitāmburāśidhīradhvanirākṛṣṭasamūlapādapaughaḥ /",
  "GK19maghspvu:3246": "janayannabhavadyugāntaśaṅkāmanilo nāgavipakṣapakṣajanmā // MSpv_20.57 //",
  "GK19maghspvu:3247": "pracalatpatagendrapatravātaprasabhonmūlitaśailadattamārgaiḥ /",
  "GK19maghspvu:3248": "bhayavihvalamāśu dandaśūkairvivaśairāviviśe svameva dhāma // MSpv_20.58 //",
  "GK19maghspvu:3249": "khacaraiḥ kṣayamakṣaye 'hisainye sukṛtairduṣkṛtavattadopanīte /",
  "GK19maghspvu:3250": "ayugāciriva jvalanruṣātho ripuraudarciṣamājuhāva mantram // MSpv_20.59 //",
  "GK19maghspvu:3251": "sahasā dadhaduddhatāṭṭahāsaśriyamuttrāsitajantunā svanena /",
  "GK19maghspvu:3252": "viyatāyatahetibāhuruccairatha vetāla ivotpapāta vahniḥ // MSpv_20.60 //",
  "GK19maghspvu:3253": "calitoddhatadhūmaketano 'sau rabhasādambararohirohitāśvaḥ /",
  "GK19maghspvu:3254": "drutamārutasārathiḥ śikhāvānkanakasyandanasundaraścacāla // MSpv_20.61 //",
  "GK19maghspvu:3255": "jvaladambarakoṭarāntarālaṃ bahulārdrāmbudapatrabaddhadhūmam /",
  "GK19maghspvu:3256": "paridīpitadīrghakāṣṭhamuccaistaruvadviśvamuvoṣa jātavedāḥ // MSpv_20.62 //",
  "GK19maghspvu:3257": "gurutāpaviśuṣyadambuśubhrāḥ kṣaṇamālagnakṛśānutāmrabhāsaḥ /",
  "GK19maghspvu:3258": "svamasāratayā maṣībhavantaḥ punarākāramavāpurāmbuvāhāḥ // MSpv_20.63 //",
  "GK19maghspvu:3259": "jvalitānalalolapallavāntāḥ sphuradaṣṭāpadapatrapītabhāsaḥ /",
  "GK19maghspvu:3260": "kṣaṇamātrabhavāmabhāvakāle sutarāmāpurivāyatiṃ patākāḥ // MSpv_20.64 //",
  "GK19maghspvu:3261": "nikhilāmiti kurvataścirāyadrutacāmīkaracārutāmiva dyām /",
  "GK19maghspvu:3262": "pratighātasamarthamastramagneratha meghaṅkaramasmaranmurāriḥ // MSpv_20.65 //",
  "GK19maghspvu:3263": "caturambudhigarbhadhīrakukṣervapuṣaḥ sandhiṣu līnasarvasindhoḥ /",
  "GK19maghspvu:3264": "udaguḥ salilātmanastridhāmno jalavāhāvalayaḥ śiroruhebhyaḥ // MSpv_20.66 //",
  "GK19maghspvu:3265": "kakubhaḥ kṛtanādamāstṛṇantastirayantaḥ paṭalāni bhānubhāsam /",
  "GK19maghspvu:3266": "udanaṃsiṣurabhramabhrasaṅghāḥ sapadi śyāmalimānamānayantaḥ // MSpv_20.67 //",
  "GK19maghspvu:3267": "tapanīyanikarṣarājigaurasphuraduttālataḍicchaṭāṭṭahāsam /",
  "GK19maghspvu:3268": "anubaddhasamuddhatāmbuvāhadhvanitāḍambaramambaraṃ babhūva // MSpv_20.68 //",
  "GK19maghspvu:3269": "savituḥ paribhāvukairmarīcīnacirābhyaktamataṅgajāṅgabhābhiḥ /",
  "GK19maghspvu:3270": "jaladairabhitaḥ sphuradbhiruccairvidadhe ketanateva dhūmaketoḥ // MSpv_20.69 //",
  "GK19maghspvu:3271": "jvalataḥ śamanāya citrabhānoḥ pralayāplāvamivābhidarśayantaḥ /",
  "GK19maghspvu:3272": "vavṛṣurvṛṣanādino nadīnāṃ prataṭāropitavāri vārivāhāḥ // MSpv_20.70 //",
  "GK19maghspvu:3273": "madhurairapi bhūyasā sa medhyaiḥ prathamaṃ pratyuta vāribhirdidīpe /",
  "GK19maghspvu:3274": "pavamānasakhastataḥ krameṇa praṇayakrodha ivāśamadvivādaiḥ // MSpv_20.71 //",
  "GK19maghspvu:3275": "paritaḥ prasabhena nīyamānaḥ śaravarṣairavasāyamāśrayāśaḥ /",
  "GK19maghspvu:3276": "prabaleṣu kṛtī cakāra vidyudvyapadeśena ghaneṣvanupraveśam // MSpv_20.72 //",
  "GK19maghspvu:3277": "prayataḥ praśamaṃ hutāśanasya kvacidālakṣyata muktamūlamarciḥ /",
  "GK19maghspvu:3278": "balabhitprahitāyudhābhighātāttruṭitaṃ patripaterivaikapatram // MSpv_20.73 //",
  "GK19maghspvu:3279": "vyagamansahasā diśāṃ mukhebhyaḥ śamayitvā śikhināṅghanāghanaughāḥ /",
  "GK19maghspvu:3280": "upakṛtyanisargataḥ pareṣāmuparodhaṃ na hi kurvate mahāntaḥ // MSpv_20.74 //",
  "GK19maghspvu:3281": "kṛtadāhamudarciṣaḥ śikhābhiḥ pariṣiktaṃ muhurambhasā navena /",
  "GK19maghspvu:3282": "vihitāmbudharavraṇaṃ prapede gaganaṃ tāpitapāyitāsilakṣmīm // MSpv_20.75 //",
  "GK19maghspvu:3283": "iti narapatirastraṃ yadyadāviścakāra prakupita iva rogaḥ kṣiprakārī vikāram /",
  "GK19maghspvu:3284": "bhiṣagiva gurudoṣacchedinopakrameṇa kramavidatha murāriḥ pratyahaṃstattadāśu // MSpv_20.76 //",
  "GK19maghspvu:3285": "śuddhiṃ gatairapi parāmṛjubhirviditvā bāṇairajayyamavighaṭṭitamarmabhistam /",
  "GK19maghspvu:3286": "marmātigairanṛjubhirnitarāmaśuddhair vāksāyakairatha tutoda tadā vipakṣaḥ // MSpv_20.77 //",
  "GK19maghspvu:3287": "rāhustrīstanayorakāri sahasā yenāślathāliṅganavyāpāraikavinodadurlalitayoḥ kārkaśyalakṣmīrvṛthā /",
  "GK19maghspvu:3288": "tenākrośata eva tasya murajittatkālalolānalajvālāpallavitena mūrdhavikalaṃ cakreṇa cakre vapuḥ // MSpv_20.78 //",
  "GK19maghspvu:3289": "śriyā juṣṭaṃ divyaiḥ sapaṭaharavairanvitaṃ puṣpavarṣair vapuṣṭacaidyasya kṣaṇamṛṣigaṇaiḥ stūyamānaṃ nirīya /",
  "GK19maghspvu:3290": "prakāśenākāśe dinakarakarānvikṣipadvismitākṣair narendrairaupendraṃ vapuratha viśaddhāma vīkṣāṃbabhūve // MSpv_20.79 //"
}