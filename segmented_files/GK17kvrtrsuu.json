{
    "GK17kvrtrsuu:0": " Kedārabhaṭṭa:",
    "GK17kvrtrsuu:1": " Vṛttaratnākara,",
    "GK17kvrtrsuu:2": " with Sulhaṇa's Sukavihṛdayānandinī",
    "GK17kvrtrsuu:3": " prathamo 'dhyāyaḥ",
    "GK17kvrtrsuu:4": " namaḥ sarasvatyai /",
    "GK17kvrtrsuu:5": " saśrīkaṃ prabhayā yutaṃ rucirayā prodbhāsitaṃ gaṅgayā",
    "GK17kvrtrsuu:6": " nānāvaktravirājitaṃ śaśikalāpīḍocchrayā 'laṅkṛtam /",
    "GK17kvrtrsuu:7": " āryopetamupasthitākhilagaṇasrakpūjitaṃ sarvadā",
    "GK17kvrtrsuu:8": " chaṃdaḥśāstramiveśvarasya jayati trailokyavaṃdyaṃ vapuḥ // 1",
    "GK17kvrtrsuu:9": " kṛṣṇātreyasya gotre samajani purā dākṣiṇātyāgraṇīryo",
    "GK17kvrtrsuu:10": " velādityābhidhānaḥ sukavirabhavadbhāsvarastasya sūnuḥ /",
    "GK17kvrtrsuu:11": " tatputraḥ sulhaṇākhyaḥ sulalitapadāṃ vṛttaratnākarākhya-",
    "GK17kvrtrsuu:12": " chaṃdovṛttiṃ sa cakre sukavihṛdayānaṃdanīnāmadheyām // 2",
    "GK17kvrtrsuu:13": " śāstrāraṃbhe śāstrakāra iṣṭādhikṛtadevatānamaskārapūrvakaśāstrasaṃbaṃdhaprayojanaṃ ślokatrayeṇāha /",
    "GK17kvrtrsuu:14": " sukhasaṃtānasiddhyarthaṃ natvā brahmācyutārcitam /",
    "GK17kvrtrsuu:15": " gaurīvināyakopetaṃ śaṃkaraṃ lokaśaṃkaram // KVrk_1.1 //",
    "GK17kvrtrsuu:16": " vedārthaśaivaśāstrajñaḥ pavyeko 'bhūddvijottamaḥ /",
    "GK17kvrtrsuu:17": " tasya putro 'sti kedāraḥ śivapādārcane rataḥ // KVrk_1.2 //",
    "GK17kvrtrsuu:18": " tenedaṃ kriyate chando lakṣalakṣaṇasaṃyutam /",
    "GK17kvrtrsuu:19": " vṛttaratnākaraṃ nāma bālānāṃ sukhabuddhaye // KVrk_1.3 //",
    "GK17kvrtrsuu:20": " vedānāmarthā vedārthāḥ /",
    "GK17kvrtrsuu:21": " śivo devatā yeṣāṃ tāni śaivāni śāstrāṇi /",
    "GK17kvrtrsuu:22": " vedārthāśca śaivaśāstrāṇi ca tāni jānātīti sa tathoktaḥ ya pavyeko nāma dvijottamo 'bhūttasya pavyekasya kedāranāmā śivacaraṇārādhanaparaḥ putro 'sti /",
    "GK17kvrtrsuu:23": " tena kedāreṇedaṃ vakṣyamāṇalakṣaṇaṃ chandaḥ kriyate /",
    "GK17kvrtrsuu:24": " lakṣyamudāharaṇaṃ lakṣaṇaṃ niyatākṣaramātrāgaṇaracanā tābhyāṃ saṃyutaṃ lakṣalakṣaṇasaṃyutam /",
    "GK17kvrtrsuu:25": " kiṃ nāma /",
    "GK17kvrtrsuu:26": " vṛttaratnākaraṃ nāma /",
    "GK17kvrtrsuu:27": " vṛttāni śrīprabhṛtīni tānyeva ratnāni teṣāmākara utpattisthānam /",
    "GK17kvrtrsuu:28": " kimarthaṃ /",
    "GK17kvrtrsuu:29": " sukhasiddhaye /",
    "GK17kvrtrsuu:30": " sukhena siddhiḥ sukhasiddhistasyai sukhasiddhaye /",
    "GK17kvrtrsuu:31": " keṣām /",
    "GK17kvrtrsuu:32": " bālānāṃ mandabuddhīnām /",
    "GK17kvrtrsuu:33": " kiṃkṛtvā /",
    "GK17kvrtrsuu:34": " natvā /",
    "GK17kvrtrsuu:35": " kam /",
    "GK17kvrtrsuu:36": " śaṃkaraṃ mahādevam /",
    "GK17kvrtrsuu:37": " kathaṃbhūtam /",
    "GK17kvrtrsuu:38": " lokaśaṃkaraṃ lokānāṃ śaṃ sukhaṃ karotīti lokaśaṃkarastam /",
    "GK17kvrtrsuu:39": " punaḥ kathaṃbhūtam /",
    "GK17kvrtrsuu:40": " brahmācyutārcitaṃ viraṃcinārāyaṇapūjitam /",
    "GK17kvrtrsuu:41": " punaḥ kathaṃbhūtaṃ /",
    "GK17kvrtrsuu:42": " gaurīvināyakopetaṃ gaurī ca vināyakaśca gaurīvināyakau tābhyāṃ upetaṃ saṃyutam /",
    "GK17kvrtrsuu:43": " kimartham /",
    "GK17kvrtrsuu:44": " sukhasaṃtānasiddhyartham /",
    "GK17kvrtrsuu:45": " sukhaṃ paraṃ brahmānandātmakaṃ saṃtānaḥ putrapautrādi tayoḥ siddhiḥ prāptistadarthaṃ sukhasaṃtānasiddhyartham /",
    "GK17kvrtrsuu:46": " natvā praṇamyeti saṃbaṃdhaḥ /",
    "GK17kvrtrsuu:47": " tribhirviśeṣakam // 1-3 //",
    "GK17kvrtrsuu:48": " chandaḥśabdena kimucyate ityāha /",
    "GK17kvrtrsuu:49": " piṅgalādibhirācāryairyaduktaṃ laukikaṃ dvidhā /",
    "GK17kvrtrsuu:50": " mātrāvarṇavibhedena chandastadiha kathyate // KVrk_1.4 //",
    "GK17kvrtrsuu:51": " tadidaṃ śāstre chandaḥ kathyate /",
    "GK17kvrtrsuu:52": " yatpiṃgalādibhirācāryaiḥ chandaḥśāstraprayoktṛbhiruktamabhihitam /",
    "GK17kvrtrsuu:53": " laukikaṃ loke bhavaṃ na vaidikaṃ /",
    "GK17kvrtrsuu:54": " kāvyādiṣu tasyānupayogāt /",
    "GK17kvrtrsuu:55": " dvidhā dviprakāram /",
    "GK17kvrtrsuu:56": " kathamityāśaṃkāyāṃ mātrāvarṇavibhedenetyāha /",
    "GK17kvrtrsuu:57": " mātrābhedena āryādi varṇabhedena śrīprabhṛti vṛttabhedeneti // 4 //",
    "GK17kvrtrsuu:58": " atha granthasaṃkhyāmāha /",
    "GK17kvrtrsuu:59": " ṣaḍadhyāyanibaddhasya chandaso 'sya parisphuṭam /",
    "GK17kvrtrsuu:60": " pramāṇamapi vijñeyaṃ ṣaṭtriṃśadadhikaṃ śatam // KVrk_1.5 //",
    "GK17kvrtrsuu:61": " adhīyanta ityadhyāyāste ca vakṣyamāṇalakṣaṇāḥ saṃjñābhidhānamātrāvṛttasamavṛttārdhasamavṛttaviṣamavṛttaṣaṭpratyayalakṣaṇāḥ",
    "GK17kvrtrsuu:62": " ṣaḍeva ṣaḍbhirnibaddhasya chandaḥśāstrasya pramāṇaṃ saṃkhyā ṣaṭtriṃśadadhikaṃ śataṃ vijñeyam // 5 //",
    "GK17kvrtrsuu:63": " atha gaṇanāmāha /",
    "GK17kvrtrsuu:64": " myarastajabhnagairlāntairebhirdaśabhirakṣaraiḥ /",
    "GK17kvrtrsuu:65": " samastaṃ vāṅmayaṃ vyāptaṃ trailokyamiva viṣṇunā // KVrk_1.6 //",
    "GK17kvrtrsuu:66": " ''gala';",
    "GK17kvrtrsuu:67": " iti prathamākṣaragrahaṇamātreṇa gurulaghuśabdayorgrahaṇami'tyāmnāyaḥ /",
    "GK17kvrtrsuu:68": " ebhirmayarasatajabhanalagairdaśabhirakṣaraiḥ /",
    "GK17kvrtrsuu:69": " samastamapi śabdabrahma vyāptam /",
    "GK17kvrtrsuu:70": " kimiva /",
    "GK17kvrtrsuu:71": " trailokyamiva /",
    "GK17kvrtrsuu:72": " kena /",
    "GK17kvrtrsuu:73": " bhavagatā nārāyaṇena // 6 //",
    "GK17kvrtrsuu:74": " eteṣāṃ pratyekaṃ lakṣaṇamāha /",
    "GK17kvrtrsuu:75": " sarvagurmo mukhāntarlau yarāvaṃtagalau satau /",
    "GK17kvrtrsuu:76": " gmadhyādyau jbhau trilo no 'ṣṭau bhavantyatra gaṇāstrikāḥ // KVrk_1.7 //",
    "GK17kvrtrsuu:77": " asmin chandaḥśāstre sarve guravo yasyāsau sarvagurmo magaṇo yathā ( _ _ _ ) /",
    "GK17kvrtrsuu:78": " mukhāntarlau yarau mukhamādi aṃtarmadhyaṃ ādau madhye laghū yayostau mukhāntarlau yagaṇaragaṇau ( ^ _ _, _ ^ _) /",
    "GK17kvrtrsuu:79": " aṃtagalau satau /",
    "GK17kvrtrsuu:80": " aṃte avasāne gurulaghū yayostau sagaṇatagaṇau yathā ( ^ ^ _, _ _ ^) /",
    "GK17kvrtrsuu:81": " gmadhyādyau jbhau /",
    "GK17kvrtrsuu:82": " guru madhye ādau yayostau jagaṇabhagaṇau yathā ( ^ _ ^, _ ^ ^) /",
    "GK17kvrtrsuu:83": " trilo naḥ /",
    "GK17kvrtrsuu:84": " trilaghurnagaṇo yathā ( ^ ^ ^ ) /",
    "GK17kvrtrsuu:85": " ete mayarasatajabhanā 'ṣṭau gaṇā bhavanti varṇavṛttagaṇā bhavantītyarthaḥ /",
    "GK17kvrtrsuu:86": " mātrāgaṇānāṃ vakṣyamāṇasūtre vidhānāt /",
    "GK17kvrtrsuu:87": " caturgurvādīnāmapi gaṇādisaṃjñā mā bhūdityāśaṃkya niyamannāha /",
    "GK17kvrtrsuu:88": " trikā iti trayaḥ parimāṇaṃ yeṣāṃ te trikā iti // 7 //",
    "GK17kvrtrsuu:89": " atha mātrāgaṇānāha /",
    "GK17kvrtrsuu:90": " jñeyāḥ sarvāntamadhyādiguravo 'tra catuḥkalāḥ /",
    "GK17kvrtrsuu:91": " gaṇāścaturlaghūpetāḥ paṃcāryādiṣu saṃsthitāḥ // KVrk_1.8 //",
    "GK17kvrtrsuu:92": " āryāprabhṛtiṣu mātrāvṛtteṣu catuḥkalā pañca gaṇā jñātavyāḥ /",
    "GK17kvrtrsuu:93": " katham /",
    "GK17kvrtrsuu:94": " sarvādimadhyāṃtaguravaḥ sarve ca te ādiśca madhyaṃ ca antaśca sarvādimadhyāṃtāsteṣu guravo yeṣāṃ te sarvādimadhyāntaguravaḥ /",
    "GK17kvrtrsuu:95": " caturbhirlaghubhirupetāḥ sahitā veditavyāḥ // 8 //",
    "GK17kvrtrsuu:96": " gurulaghuparijñānārthamāha /",
    "GK17kvrtrsuu:97": " sānusvāro visargānto dīrgho yuktaparaśca yaḥ /",
    "GK17kvrtrsuu:98": " vā pādāntastvasau gvakro jñeyo 'nyo mātṛko lṛjuḥ // KVrk_1.9 // iti /",
    "GK17kvrtrsuu:99": " sahānusvāreṇa vartata iti sānusvāraḥ /",
    "GK17kvrtrsuu:100": " visargāntaḥ savisargaḥ /",
    "GK17kvrtrsuu:101": " dīrgho dvimātraḥ /",
    "GK17kvrtrsuu:102": " yuktaparaḥ saṃyogaparo yo bhavati /",
    "GK17kvrtrsuu:103": " cakārādvyaṃjanāṃto 'pi gṛhyate /",
    "GK17kvrtrsuu:104": " parimitākṣaramātro gaṇāracito vakṣyamāṇalakṣaṇo vṛttasya caturthāṃśaḥ pādastasyānte vartamāno laghurapi vibhāṣayā guruḥ syāt /",
    "GK17kvrtrsuu:105": " sa ca kavisamayavyavahārāt dvitīyacaturthayoreva pādayorante veditavyaḥ / yathā /",
    "GK17kvrtrsuu:106": " prāyaḥ samāsannaparābhavānāṃ dhiyo viparyastatamā bhavanti /",
    "GK17kvrtrsuu:107": " asaṃbhave hemamayasya jantostathā 'pi rāmo lulubhe mṛgāya // iti /",
    "GK17kvrtrsuu:108": " tathā ca /",
    "GK17kvrtrsuu:109": " 'śriyaḥ patiḥ śrīmati śāsituṃ jagajjagannivāso vasudevasadmani';",
    "GK17kvrtrsuu:110": " ityādi dṛṣṭavyam /",
    "GK17kvrtrsuu:111": " sa ca prastāre vakraḥ sthāpya laghulakṣaṇamāha /",
    "GK17kvrtrsuu:112": " jñeyo 'nyo mātṛko lṛjuḥ /",
    "GK17kvrtrsuu:113": " anusvarādirahito anyo mātṛko ekamātro varṇo laghurbhavati /",
    "GK17kvrtrsuu:114": " sa ca prastāre ṛjuḥ saralaḥ // 9 //",
    "GK17kvrtrsuu:115": " yuktaparāśca ya ityanena prāpte gurutve apavādamāha /",
    "GK17kvrtrsuu:116": " padādāviha varṇasya saṃyogaḥ kramasaṃjñikaḥ /",
    "GK17kvrtrsuu:117": " puraḥsthitena tena syāllaghutā 'pi kvacidguroḥ // KVrk_1.10 //",
    "GK17kvrtrsuu:118": " vibhaktyaṃtaṃ padaṃ tasya padasyādau vartamāno yo varṇastasya saṃyogaḥ /",
    "GK17kvrtrsuu:119": " sa iha śāstre kramasaṃjño jñeyaḥ /",
    "GK17kvrtrsuu:120": " tena krameṇa purovartinā prākpadāṃte vartamānasya prāptagurubhāvasyāpi laghutā syāt /",
    "GK17kvrtrsuu:121": " kvacillakṣānurodhena /",
    "GK17kvrtrsuu:122": " nanu ka eṣaḥ kramo nāma saṃyoga ucyate /",
    "GK17kvrtrsuu:123": " pūrvācāryāṇāṃ piṃgalanāgaprabhṛtīnāṃ kālidāsādīnāṃ ca kavīnāṃ samayaḥ parigṛhītaḥ /",
    "GK17kvrtrsuu:124": " saṃyogaḥ kramasaṃyogaḥ // 10 //",
    "GK17kvrtrsuu:125": " tatra grasaṃyogena yathā /",
    "GK17kvrtrsuu:126": " idamasyodāharaṇam /",
    "GK17kvrtrsuu:127": " taruṇaṃ sarṣapaśākaṃ navaudanaṃ picchalāni ca dadhīni /",
    "GK17kvrtrsuu:128": " alpavyayena suṃdari grāmyajano miṣṭamaśnāti // KVrk_1.11 //",
    "GK17kvrtrsuu:129": " hrasaṃyogena yathā /",
    "GK17kvrtrsuu:130": " tava hriyāpahriyā mama hrīrabhūt śaśigṛhe 'pi hṛtaṃ na dhṛtā tataḥ /",
    "GK17kvrtrsuu:131": " vahalabhrāmarameṣakatāmasam mama priye kva sa yeṣyati tatpunaḥ // iti",
    "GK17kvrtrsuu:132": " nidravyo hriyameti hrīparigataḥ prabhraśyate tejasaḥ",
    "GK17kvrtrsuu:133": " nistejaḥ paribhūyate paribhavānnirvedamāgacchati /",
    "GK17kvrtrsuu:134": " nirviṇṇaḥ śucameti śokavivaśo buddhyāḥ paribhraśyate",
    "GK17kvrtrsuu:135": " nirbuddhiḥ kṣayametyaho nidhanatā sarvāpadāmāspadam //",
    "GK17kvrtrsuu:136": " mamaiva te hṛte / yathā /",
    "GK17kvrtrsuu:137": " snehādgehādbhujagatanayālokakautūhalena sthūlottuṃgastanabharalasanmadhyabhaṃgānapekṣāḥ /",
    "GK17kvrtrsuu:138": " paurā nāryastaralanayanānandamutpādayantyo dhāvanti sma drutamapahriyaḥ sraṃsamānottarīyāḥ // iti /",
    "GK17kvrtrsuu:139": " bodhapradīpe 'pi yathā /",
    "GK17kvrtrsuu:140": " yajñairyeṣāṃ pratipadamiyaṃ maṇḍitā bhūtadhātrī",
    "GK17kvrtrsuu:141": " nirjityaitadbhuvanavalayaṃ yaiḥ pradattaṃ dvijebhyaḥ /",
    "GK17kvrtrsuu:142": " te 'pyetasmin gurubhavahṛde budbudastambhalīlaṃ",
    "GK17kvrtrsuu:143": " dhṛtvā dhṛtvā sapadi vilayaṃ bhūbhujaḥ saṃprayātāḥ //",
    "GK17kvrtrsuu:144": " śiśupālavadhe yathā /",
    "GK17kvrtrsuu:145": " prāptanābhihṛdamajjanamāśu prasthitaṃ nivasanagrahaṇāya / iti /",
    "GK17kvrtrsuu:146": " bhrasaṃyogena yathā /",
    "GK17kvrtrsuu:147": " śaśimukhi bhramaro 'yaṃ padmabuddhyā '; 'nanaṃ te /",
    "GK17kvrtrsuu:148": " samabhilaṣati pātuṃ tyaktavallīprasūnaḥ //",
    "GK17kvrtrsuu:149": " tathā ca /",
    "GK17kvrtrsuu:150": " bhramati bhramaramārīkānane vipramukte / ityādi /",
    "GK17kvrtrsuu:151": " varatarukusumeṣu vyomagaṃgāmbujeṣu tridaśakarikaṭeṣu svarvadhūkuṃtaleṣu /",
    "GK17kvrtrsuu:152": " sthitaśayitavibuddhaprītikaste bhramo 'yaṃ bhramasi bhramara yena tvaṃ mudhā ketakeṣu //",
    "GK17kvrtrsuu:153": " padādāviti kim /",
    "GK17kvrtrsuu:154": " anyatra mā bhūt /",
    "GK17kvrtrsuu:155": " grasaṃyogena yathā /",
    "GK17kvrtrsuu:156": " asamagravilokanena kiṃ te dayitaṃ paśya varoru nirviśaṃkā /",
    "GK17kvrtrsuu:157": " na hi jātu kuśāgrapītamambhaḥ sucireṇāpi karotyapetatṛṣṇam // iti",
    "GK17kvrtrsuu:158": " hrasaṃyogena yathā /",
    "GK17kvrtrsuu:159": " 'ājahratustaccaraṇau pṛthivyāmi'ti /",
    "GK17kvrtrsuu:160": " tathā ca /",
    "GK17kvrtrsuu:161": " pradyotasya priyaduhitaraṃ vatsarājo 'tra jahre /",
    "GK17kvrtrsuu:162": " bhrasaṃyogena yathā /",
    "GK17kvrtrsuu:163": " kundāvadātairbhavato yaśobhiḥ śubhrīkṛtaṃ kiṃ paramāravīra /",
    "GK17kvrtrsuu:164": " adyāpi yadbibhrati kālimānamarātinārīvadanotpalāni // ityādi /",
    "GK17kvrtrsuu:165": " kvaciditi kim /",
    "GK17kvrtrsuu:166": " sarvatra mā bhūt /",
    "GK17kvrtrsuu:167": " grasaṃyogena yathā /",
    "GK17kvrtrsuu:168": " 'mahī pādaghātādvrajati sahasā saṃśayapadam /",
    "GK17kvrtrsuu:169": " padaṃ viṣṇorbhrāmyadbhujaparigharugṇagrahaṇami'ti //",
    "GK17kvrtrsuu:170": " bhrasaṃyogena yathā /",
    "GK17kvrtrsuu:171": " 'tatra bhramatyeva mudhā ṣaḍaṃdhriri'ti /",
    "GK17kvrtrsuu:172": " kecitpādādāviti manyante /",
    "GK17kvrtrsuu:173": " tadasaṃgatam /",
    "GK17kvrtrsuu:174": " sūtrodāharaṇayorghaṭanābhāvāt /",
    "GK17kvrtrsuu:175": " tathāpi /",
    "GK17kvrtrsuu:176": " taruṇaṃ sarṣapaśākaṃ navodanaṃ picchalāni dadhīni /",
    "GK17kvrtrsuu:177": " alpavyayena suṃdari grāmyajano miṣṭamaśnāti /",
    "GK17kvrtrsuu:178": " ityudāharaṇamāryayā pradarśitam /",
    "GK17kvrtrsuu:179": " āryāyāṃ pādavyavasthā nāsti /",
    "GK17kvrtrsuu:180": " pūrvārdhottarārdhagrahaṇāt pūrvārdhottarārdhamityāryālakṣaṇaṃ kurvāṇo granthakāra evaṃ jñāpayati /",
    "GK17kvrtrsuu:181": " tāvadāryāyāṃ pādavyavasthā nāsti paiṃgalīyasūtrapāṭhācca /",
    "GK17kvrtrsuu:182": " svarā 'rdhañcāryārdhamiti /",
    "GK17kvrtrsuu:183": " tasmātpadādāviti pāṭhaḥ /",
    "GK17kvrtrsuu:184": " śreyānityalamiti prasaṃgena // 11 //",
    "GK17kvrtrsuu:185": " atha saṃjñāmāha /",
    "GK17kvrtrsuu:186": " abdhibhūtarasādīnāṃ jñeyāḥ saṃjñāstu lokataḥ /",
    "GK17kvrtrsuu:187": " jñeyaḥ pādaḥ caturthāṃśo yatirvicchedasaṃjñitā // KVrk_1.12 //",
    "GK17kvrtrsuu:188": " tadyathā / catvāro 'bdhivedāḥ /",
    "GK17kvrtrsuu:189": " pañca śarendriyāṇi /",
    "GK17kvrtrsuu:190": " ṣaṭcartavaḥ /",
    "GK17kvrtrsuu:191": " sapta svararṣayaḥ /",
    "GK17kvrtrsuu:192": " aṣṭau vasavaḥ /",
    "GK17kvrtrsuu:193": " nava naṃdarandhrāṇi /",
    "GK17kvrtrsuu:194": " daśa diśāḥ /",
    "GK17kvrtrsuu:195": " ekādaśa rudrāḥ /",
    "GK17kvrtrsuu:196": " dvādaśādityāḥ /",
    "GK17kvrtrsuu:197": " trayodaśa viśvedevāḥ /",
    "GK17kvrtrsuu:198": " caturdaśa bhuvanāni /",
    "GK17kvrtrsuu:199": " pañcadaśa tithaya ityādi /",
    "GK17kvrtrsuu:200": " pādalakṣaṇamāha /",
    "GK17kvrtrsuu:201": " jñeyo pādaḥ caturthāṃśo /",
    "GK17kvrtrsuu:202": " vakṣyamāṇalakṣaṇasya vṛttasya caturthāṃśo bhāgaḥ pādasaṃjño bhavet /",
    "GK17kvrtrsuu:203": " atha yatimāha /",
    "GK17kvrtrsuu:204": " yatirvicchedasaṃjñitā /",
    "GK17kvrtrsuu:205": " yatirvirāmādirācāryapāraṃparyāgatā saṃjñeyamadhyātpadacchinnākṣareṣu kartavyā /",
    "GK17kvrtrsuu:206": " abdhyādi śabdāddhi sāṃkāḥ kṛtvā yatirityanena saha saṃbadhyante /",
    "GK17kvrtrsuu:207": " ityayamarthaḥ śiṣyanti /",
    "GK17kvrtrsuu:208": " tatrāhurācāryāḥ /",
    "GK17kvrtrsuu:209": " “yatiḥ sarvatra pādānte ślokārdhe tu viśeṣataḥ /",
    "GK17kvrtrsuu:210": " samudrādipadānte ca vyaktāvyaktavibhaktike //",
    "GK17kvrtrsuu:211": " kvacittu padamadhye 'pi samudrādau yatirbhavet /",
    "GK17kvrtrsuu:212": " yadi pūrvāparau bhāgau na syātāmekavarṇakau //",
    "GK17kvrtrsuu:213": " pūrvāṃtavatsvaraḥ saṃdhau kvacideva parādivat /",
    "GK17kvrtrsuu:214": " dṛṣṭavyo yaticintāyāṃ yadyādeśaḥ parādivat //",
    "GK17kvrtrsuu:215": " [nityaṃ prākpadasaṃbaddhāścādayaḥ prākpadāntavat /",
    "GK17kvrtrsuu:216": " pareṇa nityasaṃbaddhāḥ prādayaśca parādivat“] //",
    "GK17kvrtrsuu:217": " yatiḥ sarvatra pādānte /",
    "GK17kvrtrsuu:218": " yathā /",
    "GK17kvrtrsuu:219": " śriyaḥ śreyakapolau tu sampūrṇendusamaprabhau",
    "GK17kvrtrsuu:220": " pratibimbaṃ hareryatra kastūrī maṇḍanāyate /",
    "GK17kvrtrsuu:221": " ityādinetvevaṃ yathā /",
    "GK17kvrtrsuu:222": " namastasmai mahādevāya śaśikhaṇḍadhāriṇe / iti /",
    "GK17kvrtrsuu:223": " ślokārdhe tu viśeṣataḥ /",
    "GK17kvrtrsuu:224": " yathā /",
    "GK17kvrtrsuu:225": " rājasevāṃ vinā 'smākaṃ guṇo niṣphalatāmagāt /",
    "GK17kvrtrsuu:226": " aṃtaḥpurapurandhrīṇāṃ anarghyāmiva maṇḍanam // iti //",
    "GK17kvrtrsuu:227": " agādityaṃtyavyañjanasyāṃtaḥpureṇetyakāreṇa saha saṃdhirna bhavati /",
    "GK17kvrtrsuu:228": " samāse 'pi na tvevaṃ yathā /",
    "GK17kvrtrsuu:229": " surāsuraśiroratnasphuraccaraṇamañjarī-",
    "GK17kvrtrsuu:230": " piṃjarīkṛtapādābjadvandvaṃ vandāmahe śivamiti /",
    "GK17kvrtrsuu:231": " samudrādipadānte ca vyaktāvyaktavibhaktike /",
    "GK17kvrtrsuu:232": " vyaktavibhaktike prakaṭavibhaktike /",
    "GK17kvrtrsuu:233": " avyaktavibhaktike samāsāntavibhaktike /",
    "GK17kvrtrsuu:234": " tayorudāharaṇaṃ yathā /",
    "GK17kvrtrsuu:235": " 'yakṣaścakre janakatanayāsnānapuṇyodakeṣu'; iti /",
    "GK17kvrtrsuu:236": " vyaktāvyaktavibhaktika iti yatiḥ sarvatra pādānta ityanena saha saṃbadhyate /",
    "GK17kvrtrsuu:237": " vastrīkṛtajagatkālaṃ kaṇṭhekālaṃ namāmyaham /",
    "GK17kvrtrsuu:238": " mahākālaṃ kalāśeṣaṃ śaśilekhāśikhāmaṇim //",
    "GK17kvrtrsuu:239": " api ca /",
    "GK17kvrtrsuu:240": " namastuṃgaśiraścumbicandracāmaracārave /",
    "GK17kvrtrsuu:241": " trailokyanagarīraṃbhamūlastambhāya śambhave //",
    "GK17kvrtrsuu:242": " kvacittu padamadhye 'pi samudrādau yatirbhavet /",
    "GK17kvrtrsuu:243": " yadi pūrvāparau bhāgau na syātāmekavarṇakau //",
    "GK17kvrtrsuu:244": " yathā /",
    "GK17kvrtrsuu:245": " 'paryāptaṃ taptacāmīkarakaṭakataṭe śliṣṭaśītetarāśā'viti /",
    "GK17kvrtrsuu:246": " samudrādāviti kim /",
    "GK17kvrtrsuu:247": " padamadhyayatirpadānte mā bhūt / yathā /",
    "GK17kvrtrsuu:248": " 'praṇamata bhavabaṃdhakleśanāśāya nārāyaṇacaraṇasarojadvandvamānaṃ dahetu'riti //",
    "GK17kvrtrsuu:249": " pūrvottarabhāgayorekākṣaratve tu padamadhye yatirduṣyati / yathā /",
    "GK17kvrtrsuu:250": " 'etasyāṃ gaṇḍatalamamalaṃ gāhave candrakakṣāmiti /",
    "GK17kvrtrsuu:251": " 'etāsāṃ rājati sumanasāṃ dāmakaṇṭhāvalambī'ti /",
    "GK17kvrtrsuu:252": " 'saṃtāpaṃ me janayati nitambo 'yamindīvarākṣyā'; iti /",
    "GK17kvrtrsuu:253": " pūrvāntavatsvaraḥ saṃdhau kvacideva parādivat /",
    "GK17kvrtrsuu:254": " asyārthaḥ / yo yaṃ pūrvaparayorekadeśaḥ svarasaṃdhau vidhīyate sa kvacitpūrvāntavadbhavati kvacitparasyādivat /",
    "GK17kvrtrsuu:255": " pūrvāntavadyathā /",
    "GK17kvrtrsuu:256": " syādasthāne 'pagatayamunāsaṃgame vā 'bhirāmā / tathā /",
    "GK17kvrtrsuu:257": " jambhārātībhakumbhodbhavamiva dadhataḥ sāndrasindūrareṇum iti /",
    "GK17kvrtrsuu:258": " parādivadbhāvo yathā /",
    "GK17kvrtrsuu:259": " mamaiva vyāyoge /",
    "GK17kvrtrsuu:260": " ye svārātividāritāsyasahasaivābhūdvibhinnaṃ raṇe",
    "GK17kvrtrsuu:261": " vāmāṃgaṃ kalakiṃkaṇīphalakavannistṛṃśavaddakṣiṇam /",
    "GK17kvrtrsuu:262": " ekaṃ ghātanipātadattamitaradghātapratīkārakṛd-",
    "GK17kvrtrsuu:263": " dhanyaḥ paśyati yudhyamānamiti sasvāṃgaṃ vimānasthitaḥ // ityādi /",
    "GK17kvrtrsuu:264": " yadyādeśaḥ parādivad /",
    "GK17kvrtrsuu:265": " yathā /",
    "GK17kvrtrsuu:266": " 'saptarṣihastāvacitāvaśeṣaṇye 'dho",
    "GK17kvrtrsuu:267": " vivasvāni'ti /",
    "GK17kvrtrsuu:268": " ādiśabdāt 'vitataghanatuṣāraḥ kṣodaśubhrāṃśuvartma svavirale'tyādi /",
    "GK17kvrtrsuu:269": " nityaṃ prākpadasaṃbaddhāścādayaḥ prākpadāntavat /",
    "GK17kvrtrsuu:270": " tebhyaḥ pūrvā yatirna kartavyetyarthaḥ / yathā /",
    "GK17kvrtrsuu:271": " 'svāduḥsvacchaṃdasalilamidaṃ prītaye kasya na syādi'ti /",
    "GK17kvrtrsuu:272": " pareṇa nityasaṃbaddhāḥ prādayaśca parādivat /",
    "GK17kvrtrsuu:273": " tebhyaḥ parā yatirna kartavyetyarthaḥ / yathā /",
    "GK17kvrtrsuu:274": " 'duḥkhaṃ me prakṣipati hṛdaye duḥsahastadviyogaḥ';",
    "GK17kvrtrsuu:275": " ityādi sarvamūhyam // 12 //",
    "GK17kvrtrsuu:276": " yuksamaṃ viṣamaṃ cāyuksthānaṃ sadbhirnigadyate // KVrk_1.13(1) //",
    "GK17kvrtrsuu:277": " prathamatṛtīyādikaṃ sthānaṃ ayuk viṣamaṃ dvitīyacaturthādikaṃ sthānaṃ yuksamamiti /",
    "GK17kvrtrsuu:278": " atha vṛttabhedānāha /",
    "GK17kvrtrsuu:279": " samamardhasamaṃ vṛttaṃ viṣamaṃ ca tathā param // KVrk_1.13(2) //",
    "GK17kvrtrsuu:280": " chandasi vartata iti /",
    "GK17kvrtrsuu:281": " vṛttaṃ vakṣyamāṇalakṣaṇaṃ tridhā bhavati /",
    "GK17kvrtrsuu:282": " samamardhasamaṃ viṣamaṃ ceti /",
    "GK17kvrtrsuu:283": " tatra samaṃ sarvāvayavatvātsamam śrīprabhṛti ardhasamamupacitrādi viṣamaṃ padacaturūrdhādi /",
    "GK17kvrtrsuu:284": " eteṣāṃ pratyekaṃ lakṣaṇamāha /",
    "GK17kvrtrsuu:285": " aṅdhrayo yasya catvārastulyalakṣaṇalakṣitāḥ /",
    "GK17kvrtrsuu:286": " tacchaṃdaśāstratattvajñāḥ samaṃ vṛttaṃ pracakṣyate // KVrk_1.14 //",
    "GK17kvrtrsuu:287": " yasya vṛttasya catvāro 'pi pādāḥ samalakṣaṇabhājo bhavanti /",
    "GK17kvrtrsuu:288": " tadvṛttaṃ samaṃ chandovidbhirācakṣyate /",
    "GK17kvrtrsuu:289": " athārdhasamamāha /",
    "GK17kvrtrsuu:290": " prathamāṅdhrisamo yasya tṛtīyaścaraṇo bhavet /",
    "GK17kvrtrsuu:291": " dvitīyasturyavadvṛttaṃ tadardhasamamucyate // KVrk_1.15 //",
    "GK17kvrtrsuu:292": " yasya vṛttasya prathamatṛtīyapādau tulyalakṣaṇau bhavataḥ /",
    "GK17kvrtrsuu:293": " dvitīyacaturthau ca /",
    "GK17kvrtrsuu:294": " tadvṛttaṃ ardhasamamucyate /",
    "GK17kvrtrsuu:295": " viṣamalakṣaṇamāha /",
    "GK17kvrtrsuu:296": " yasya pādacatuṣke 'pi lakṣma bhinnaṃ parasparam /",
    "GK17kvrtrsuu:297": " tadāhurviṣamaṃ vṛttaṃ chandaḥśāstraviśāradāḥ // KVrk_1.16 //",
    "GK17kvrtrsuu:298": " yasya vṛttasya caturṣvapi pādeṣu bhinnamanyādṛśaṃ parasparaṃ lakṣaṇaṃ bhavati tadviṣamamityāhurācāryāḥ /",
    "GK17kvrtrsuu:299": " atha vṛttānāṃ pādaṃ niyamannāha /",
    "GK17kvrtrsuu:300": " ārabhyaikākṣarāt pādād ekaikākṣaravardhitaiḥ /",
    "GK17kvrtrsuu:301": " pṛthak chando bhavet pādair yāvat ṣaḍviṃśatiṃ gatam // KVrk_1.17 //",
    "GK17kvrtrsuu:302": " ekākṣarātpādādekaikākṣaravṛddhyā pādaiḥ chandaḥ syāt /",
    "GK17kvrtrsuu:303": " kiṃ yāvadgataṃ ṣaṭviṃśatyakṣaramutkṛtiṃ yāvat /",
    "GK17kvrtrsuu:304": " tadūrdhvaṃ caṇḍavṛṣṭyādidaṇḍakāḥ parikīrtitāḥ // KVrk_1.18(1) //",
    "GK17kvrtrsuu:305": " ṣaḍviṃśatyākṣarotkṛtijāterūrdhvaṃ caṇḍavṛṣṭiprabhṛtayo daṇḍakāḥ bhavanti /",
    "GK17kvrtrsuu:306": " śeṣamiti prakaraṇam /",
    "GK17kvrtrsuu:307": " tacca śāstrāntarebhyo 'vagantavyam /",
    "GK17kvrtrsuu:308": " granthagauravabhayātkedāreṇātra noktam /",
    "GK17kvrtrsuu:309": " śeṣaṃ gāthāstribhiḥ ṣaḍbhiścaraṇaiścopalakṣitāḥ // KVrk_1.18(2) //",
    "GK17kvrtrsuu:310": " śeṣaṃ jātiprakaraṇānantaraṃ tripadyaḥ ṣaṭpadyo gāthāḥ syuḥ /",
    "GK17kvrtrsuu:311": " atha chandasāṃ jātīrāha /",
    "GK17kvrtrsuu:312": " uktātyuktā tathā madhyā pratiṣṭhā 'nyā supūrvikā /",
    "GK17kvrtrsuu:313": " gāyatryuṣṇiganuṣṭup ca bṛhatī paṃktireva ca // KVrk_1.19 //",
    "GK17kvrtrsuu:314": " triṣṭup ca jagatī caiva tathā 'tijagatī matā /",
    "GK17kvrtrsuu:315": " śarkarī sātipūrvā syādaṣṭyatyaṣṭī tataḥ smṛteḥ // KVrk_1.20 //",
    "GK17kvrtrsuu:316": " dhṛtiścātidhṛtiścaiva kṛtiḥ prakṛtirākṛtiḥ /",
    "GK17kvrtrsuu:317": " vikṛtiḥ saṅkṛtiścaiva tathābhikṛtirutkṛtiḥ // KVrk_1.21 //",
    "GK17kvrtrsuu:318": " ityuktā chaṃdasāṃ saṃjñāḥ kramaśo vacmi sāmpratam /",
    "GK17kvrtrsuu:319": " lakṣaṇaṃ sarvavṛttānāṃ mātrāvṛttānupūrvakam // KVrk_1.22 //",
    "GK17kvrtrsuu:320": " ekākṣarā uktā /",
    "GK17kvrtrsuu:321": " dvyakṣarā atyuktā /",
    "GK17kvrtrsuu:322": " tryakṣarā madhyā /",
    "GK17kvrtrsuu:323": " caturakṣarā pratiṣṭhā /",
    "GK17kvrtrsuu:324": " paṃcākṣarā supratiṣṭhā /",
    "GK17kvrtrsuu:325": " ṣaḍakṣarā gāyatrī /",
    "GK17kvrtrsuu:326": " saptākṣarā uṣṇik /",
    "GK17kvrtrsuu:327": " aṣṭākṣarā anuṣṭup /",
    "GK17kvrtrsuu:328": " navākṣarā bṛhatī /",
    "GK17kvrtrsuu:329": " daśākṣarā paṃktiḥ /",
    "GK17kvrtrsuu:330": " ekādaśākṣarā triṣṭup /",
    "GK17kvrtrsuu:331": " dvādaśākṣarā jagatī /",
    "GK17kvrtrsuu:332": " trayodaśākṣarā 'tijagatī /",
    "GK17kvrtrsuu:333": " caturdaśākṣarā śarkarī /",
    "GK17kvrtrsuu:334": " paṃcadaśākṣarā atiśarkarī /",
    "GK17kvrtrsuu:335": " ṣoḍaśākṣarā aṣṭiḥ /",
    "GK17kvrtrsuu:336": " saptadaśākṣarā atyaṣṭiḥ /",
    "GK17kvrtrsuu:337": " aṣṭādaśākṣarā dhṛtiḥ /",
    "GK17kvrtrsuu:338": " ekonaviṃśatyakṣarā atidhṛtiḥ /",
    "GK17kvrtrsuu:339": " viṃśatyakṣarā kṛtiḥ /",
    "GK17kvrtrsuu:340": " ekaviṃśatyakṣarā prakṛtiḥ /",
    "GK17kvrtrsuu:341": " dvāviṃśatyakṣarā ākṛtiḥ /",
    "GK17kvrtrsuu:342": " trayoviṃśatyakṣarā vikṛtiḥ /",
    "GK17kvrtrsuu:343": " caturviṃśatyakṣarā saṃkṛtiḥ /",
    "GK17kvrtrsuu:344": " paṃcaviṃśatyakṣarā abhikṛtiḥ /",
    "GK17kvrtrsuu:345": " ṣaḍviṃśatyakṣarā utkṛtiḥ /",
    "GK17kvrtrsuu:346": " iti chaṃdasāṃ saṃjñā uktāḥ /",
    "GK17kvrtrsuu:347": " adhunā sarveṣāṃ vṛttānāṃ lakṣaṇamabhidhāsyāmi /",
    "GK17kvrtrsuu:348": " lakṣyate jñāyate aneneti lakṣaṇam /",
    "GK17kvrtrsuu:349": " paraṃ mātrāvṛttānupūrvakam /",
    "GK17kvrtrsuu:350": " mātrāvṛttānyāryāprabhṛtīni prathamamuktvetyarthaḥ // 19-22 //",
    "GK17kvrtrsuu:351": " iti sulhaṇaviracitāyāṃ sukavihṛdayānaṃdinyāṃ vṛttaratnākarachaṃdovṛttau prathamo 'dhyāyaḥ //",
    "GK17kvrtrsuu:352": " dvitiyo 'dhyāyaḥ",
    "GK17kvrtrsuu:353": " mātrāvṛttādhyāyaḥ",
    "GK17kvrtrsuu:354": " [āryā-prakaraṇam (2.1-7)]",
    "GK17kvrtrsuu:355": " mātrāvṛttādhyāyo dvitīyaḥ prārabhyate /",
    "GK17kvrtrsuu:356": " mātrāvṛttānupūrvakamityuktatvāt /",
    "GK17kvrtrsuu:357": " lakṣmaitatsapta gaṇā gopetā bhavati neha viṣame jaḥ /",
    "GK17kvrtrsuu:358": " ṣaṣṭho 'yaṃ ca nalaghu vā prathame 'rdhe niyatamāryāyāḥ // KVrk_2.1 //",
    "GK17kvrtrsuu:359": " ṣaṣṭhe dvitīyalātparake nle mukhalācca sayatipadaniyamaḥ /",
    "GK17kvrtrsuu:360": " carame 'rdhe paṃcamake tasmādiha bhavati ṣaṣṭho laḥ // KVrk_2.2 //",
    "GK17kvrtrsuu:361": " [2.1] āryāyā etallakṣma lakṣaṇam /",
    "GK17kvrtrsuu:362": " sapta catuṣkalā gaṇā guruṇā upetā yuktā bhavanti /",
    "GK17kvrtrsuu:363": " sāmānyenābhidhāya viśeṣamāha /",
    "GK17kvrtrsuu:364": " bhavati neha viṣame jaḥ iti /",
    "GK17kvrtrsuu:365": " iha āryālakṣaṇe viṣame sthāne prathamatṛtīyādau jo jagaṇo na bhavati /",
    "GK17kvrtrsuu:366": " ṣaṣṭhaścāyaṃ jagaṇo bhavati /",
    "GK17kvrtrsuu:367": " nalaghu vā /",
    "GK17kvrtrsuu:368": " nagaṇayukto laghu vā bhavati /",
    "GK17kvrtrsuu:369": " niyataṃ niścitamāryāyāḥ /",
    "GK17kvrtrsuu:370": " prathame 'rdhe ādye dale iti /",
    "GK17kvrtrsuu:371": " carame 'rdhe dvitīye 'rdhe ṣaṣṭho laghureveti niyamaḥ /",
    "GK17kvrtrsuu:372": " [2.2] evamubhayorapyardhayorlakṣaṇamabhidhāya padaniyamamāha /",
    "GK17kvrtrsuu:373": " ṣaṣṭhe dvitīyalāditi /",
    "GK17kvrtrsuu:374": " ṣaṣṭhe gaṇe sarvalaghau dvitīyāllaghvakṣarādārabhya padaṃ bhavati /",
    "GK17kvrtrsuu:375": " saptamaścetsarvalaghugaṇo bhavati tadā prathamākṣarādārabhya padaṃ carame 'rdhe paṃcamake dvitīye 'rdhe paṃcame sarvalaghau gaṇe tasmātpūrvoktāt",
    "GK17kvrtrsuu:376": " prathamākṣarāllaghvakṣarādārabhya padaniyamo bhavati /",
    "GK17kvrtrsuu:377": " iti /",
    "GK17kvrtrsuu:378": " atrārdhagrahaṇātpādavyavasthā nāstīti etacca prathamādhyāya eva padādāviti sūtre prapaṃcitamasti /",
    "GK17kvrtrsuu:379": " krameṇodāharaṇaṃ yathā /",
    "GK17kvrtrsuu:380": " vaṃdārudevavṛndairahamahamikayā sadaiva yā vaṃdyā /",
    "GK17kvrtrsuu:381": " svargāpavargadātrīṃ tāmāryāṃ saṃtataṃ naumi //",
    "GK17kvrtrsuu:382": " ityudāharaṇaṃ yathā /",
    "GK17kvrtrsuu:383": " yasyāṃganāmuvedyā kokilanādaśca malayagiripavanaḥ /",
    "GK17kvrtrsuu:384": " ekaikamastrakṛtyaṃ karoti sa jayati manojanmā // 1-2 //",
    "GK17kvrtrsuu:385": " triṣvaṃśakeṣu pādo dalayorādyeṣu dṛśyate yasyāḥ /",
    "GK17kvrtrsuu:386": " pathyeti nāma tasyāśchandovidbhiḥ samākhyātam // KVrk_2.3 //",
    "GK17kvrtrsuu:387": " yasyā āryāyā ādyeṣu triṣu gaṇeṣu pādo virāmo bhavati /",
    "GK17kvrtrsuu:388": " sā pathyā nāma / yathā /",
    "GK17kvrtrsuu:389": " ujjhitanepathyālakamujjhitatilakāṃjanaṃ yadeṇākṣyāḥ /",
    "GK17kvrtrsuu:390": " tasyāḥ smarāmi virahaprārambhe vadanamapi ramyam // 3 //",
    "GK17kvrtrsuu:391": " saṃlaṃghya gaṇatrayamādimaṃ sakalayordvayorbhavati pādaḥ /",
    "GK17kvrtrsuu:392": " yasyāstaṃ piṃgalanāgo vipulāmiti samākhyāti // KVrk_2.4 //",
    "GK17kvrtrsuu:393": " yasyā āryāyā ādyagaṇatrayamabhilaṃghya dvayorapyardhayoḥ pādo virāmo yatirbhavati /",
    "GK17kvrtrsuu:394": " sā vipulā nāma yathā /",
    "GK17kvrtrsuu:395": " mama khalu na yāti nayanayugamacalanirmeṣapiśyatastṛptim /",
    "GK17kvrtrsuu:396": " trastamṛgaśiśudṛśastanvaṃgyā jaghanasthalīṃ vipulām //",
    "GK17kvrtrsuu:397": " sāmānyena vidhānametadādyaṃtobhayabhedapūrvakatvāttridhā bhavati /",
    "GK17kvrtrsuu:398": " tatrādivipulā yathā /",
    "GK17kvrtrsuu:399": " pramadānāṃ jayati kaṭākṣo 'yaṃ niśi sphuratsmaraśarābhaḥ /",
    "GK17kvrtrsuu:400": " hṛdayasthitānurāgaprakaṭanapaṭutāṃ dadhātsvairaṃ //",
    "GK17kvrtrsuu:401": " antyavipulā yathā /",
    "GK17kvrtrsuu:402": " prītiṃ kasya na janayati prakurvatī keśabaṃdhanaṃ nārī /",
    "GK17kvrtrsuu:403": " darśitabhujamūlālaṃkārasubhūtārdranakhapaṃktiḥ //",
    "GK17kvrtrsuu:404": " ubhayavipulodāharaṇaṃ pūrvamevodāhṛtamiti // 4 //",
    "GK17kvrtrsuu:405": " ubhayārdhayorjakārau dvitīyaturyau gamadhyagau yasyāḥ /",
    "GK17kvrtrsuu:406": " capaleti nāma tasyāḥ prakīrtitā nāgarājena // KVrk_2.5 //",
    "GK17kvrtrsuu:407": " yasyā āryāyā ubhayorardhayordvitīyaturyau dvitīyacaturthau gurvormadhyagau gamadhyagau gamadhyagāviti /",
    "GK17kvrtrsuu:408": " vadatā sūtrakṛtā gaṇaniyama uktaḥ /",
    "GK17kvrtrsuu:409": " tathā hi prathamo gaṇo 'ntagurureva tṛtīyo gaṇo dvigurureva paṃcamaścādigurureveti niścayaḥ /",
    "GK17kvrtrsuu:410": " śeṣaṃ yathā proktam /",
    "GK17kvrtrsuu:411": " sā āryā capalā nāma yathā /",
    "GK17kvrtrsuu:412": " capalākṣi maunamudrāṃ tyajeti saṃbhāṣitā mayā sutanuḥ /",
    "GK17kvrtrsuu:413": " saṃjātaromaharṣā babhūvātyutsukā tanvī // 5 //",
    "GK17kvrtrsuu:414": " ādyaṃ dalaṃ samastaṃ bhajellakṣma capalāgataṃ yasyāḥ /",
    "GK17kvrtrsuu:415": " śeṣe pūrvajalakṣmā mukhacapalā soditā muninā // KVrk_2.6 //",
    "GK17kvrtrsuu:416": " yasyā āryāyā ādyaṃ dalamardhaṃ samastamapi capalāyā lakṣaṇaṃ bhajet /",
    "GK17kvrtrsuu:417": " śeṣe uttarārdhe pūrvoktalakṣaṇā sā mukhacapalā nāma / yathā /",
    "GK17kvrtrsuu:418": " yasyātsirācitāṃgī (?)",
    "GK17kvrtrsuu:419": " laghustanī piṃgalākṣiyugalā ca /",
    "GK17kvrtrsuu:420": " mukhacapalā puruṣākṛtiratidīrghakṛśā parityājyā // 6 //",
    "GK17kvrtrsuu:421": " prākpratipāditamardhe prathame prathametare tu capalāyāḥ /",
    "GK17kvrtrsuu:422": " lakṣmāśrayeta soktā viśuddhadhībhirjaghanacapalā // KVrk_2.7 //",
    "GK17kvrtrsuu:423": " yā āryā prathame 'rdhe prākpratipāditaṃ pūrvamuktaṃ lakṣaṇamāśrayet prathametare tu uttarārdhe tu capalāyā lakṣaṇaṃ sā jaghanacapalā uktā viśuddhadhībhirnirmalabuddhibhiḥ / yathā /",
    "GK17kvrtrsuu:424": " kuṃcitalocanayugalaṃ samadanamadamodasuṃdarālam /",
    "GK17kvrtrsuu:425": " surataṃ smarāmi tasyā mṛgīdṛśoḥ jaghanacapalāyāḥ // 7 //",
    "GK17kvrtrsuu:426": " // āryāprakaraṇam //",
    "GK17kvrtrsuu:427": " [gīti-prakaraṇam (2.8-11)]",
    "GK17kvrtrsuu:428": " āryāprathamadaloktaṃ yadi kathamapi lakṣaṇaṃ bhavedubhayoḥ /",
    "GK17kvrtrsuu:429": " dalayoḥ kṛtayatiśobhāṃ tāṃ gītiṃ gītivānbhujaṅgeśaḥ // KVrk_2.8 //",
    "GK17kvrtrsuu:430": " āryāyāḥ prathame 'rdhe yaduktaṃ lakṣaṇaṃ tadyadi dvayorapyardhayorbhavati tāṃ gītimiti gītavān uktavān bhujaṃgeśaḥ piṃgalanāgaḥ / yathā /",
    "GK17kvrtrsuu:431": " romāṃcaṃ janayaṃtī sukhayaṃtī netrayoryugaṃ yūnām /",
    "GK17kvrtrsuu:432": " sadyo manāṃsi madayati gītiḥ strīṇāṃ madena mattānām // 8 //",
    "GK17kvrtrsuu:433": " āryādvitīyake 'ṃśe yadgaditaṃ lakṣaṇaṃ tatsyāt /",
    "GK17kvrtrsuu:434": " yadyubhayorapi dalayorupagītiṃ tāṃ munirbrūte // KVrk_2.9 //",
    "GK17kvrtrsuu:435": " āryādvitīye 'rdhe yallakṣaṇamuktaṃ tadyadi dvayorapyardhayorbhavati tāmupagītimiti piṃgalanāgo munirbrūte / yathā /",
    "GK17kvrtrsuu:436": " śāradacaṃdrodyote pāyaṃpāyaṃ madhu svairam /",
    "GK17kvrtrsuu:437": " paurastrībhirabhīṣṭā kriyate sotkaṇṭhamupagītiḥ // 9 //",
    "GK17kvrtrsuu:438": " āryāśakaladvitayaṃ vyatyayaracitaṃ bhavedyasyāḥ /",
    "GK17kvrtrsuu:439": " sodgītiḥ kila gaditā tadvadyatyaṃśabhedasaṃyuktā // KVrk_2.10 //",
    "GK17kvrtrsuu:440": " yasyā āryāyā uttarārdhalakṣaṇaṃ pūrvārdhe bhavati pūrvārdhalakṣaṇamuttarārdhe sā udgītiḥ /",
    "GK17kvrtrsuu:441": " yathā /",
    "GK17kvrtrsuu:442": " maṇḍapanagaravadhūnāmudgītiṃ vatsamallāram /",
    "GK17kvrtrsuu:443": " ākarṇayati sa nūnaṃ dūrādābhyeti candrahariṇo 'pi // 10 //",
    "GK17kvrtrsuu:444": " āryāpūrvārdhaṃ yadi guruṇaikenādhikena nidhane yuktam /",
    "GK17kvrtrsuu:445": " itarattadvannikhilaṃ yaddīyamuditaivamāryāgītiḥ // KVrk_2.11 //",
    "GK17kvrtrsuu:446": " yadyāryāyāḥ pūrvārdhamuttarārdhaṃ ca nidhane 'vasāne ekena guruṇādhikena yuktaṃ bhavati tadā ';",
    "GK17kvrtrsuu:447": " 'ryāgītiryathā /",
    "GK17kvrtrsuu:448": " strīṇāṃ harṣavatīnāṃ saśiraḥkampastuvanti (?)",
    "GK17kvrtrsuu:449": " vigatavikalpāḥ /",
    "GK17kvrtrsuu:450": " apyāryāgītimimāmanekalayasundarāmākarṇya //",
    "GK17kvrtrsuu:451": " skandhakamityike // 11 //",
    "GK17kvrtrsuu:452": " // gītiprakaraṇam //",
    "GK17kvrtrsuu:453": " [vaitālīya-prakaraṇam (2.12-20)]",
    "GK17kvrtrsuu:454": " ṣaḍviṣame 'ṣṭau same kalāstāśca same syurno nirantarāḥ /",
    "GK17kvrtrsuu:455": " na samā 'tra parāśritā kalā vaitālīye 'nte ralau guruḥ // KVrk_2.12 //",
    "GK17kvrtrsuu:456": " siṃhāvalokitanyāyena '",
    "GK17kvrtrsuu:457": " tṛtīyayugdakṣiṇāntike'tyādisūtrapaṭhitaḥ pādaśabdo 'tra dṛṣṭavyaḥ /",
    "GK17kvrtrsuu:458": " paiṃgalīyasūtrapādaśabdopādānāt /",
    "GK17kvrtrsuu:459": " yathā 'vaitālīyaṃ dviḥsvarā 'yukpādeṣu sarvo 'ntalā'; iti /",
    "GK17kvrtrsuu:460": " yatra viṣame pāde prathame tṛtīye ṣaṭkalā mātrā bhavanti same pāde dvitīye caturthe aṣṭau kalā bhavanti /",
    "GK17kvrtrsuu:461": " ante 'vasāne ragaṇalaghū guruḥ ca bhavatastadvṛttaṃ vaitālīyaṃ nāma /",
    "GK17kvrtrsuu:462": " utsargeṇa yathā /",
    "GK17kvrtrsuu:463": " kvacitprāye gurulaghubhāve 'pavādamāha /",
    "GK17kvrtrsuu:464": " na samā 'tra parāśritā kaleti /",
    "GK17kvrtrsuu:465": " samā dvitīyacaturthādikā parāśritā tṛtīyapaṃcamādyāśritā na bhavati /",
    "GK17kvrtrsuu:466": " same pāde dvitīye caturthe nirgatamaṃtaraṃ vyavadhānaṃ yāsāṃ tā nirantarā aṃtararahitā laghavo na bhaveyurityarthaḥ / yathā /",
    "GK17kvrtrsuu:467": " praviśatyaniśaṃ nirargalā suparityaktavibhūṣaṇāṃśukā /",
    "GK17kvrtrsuu:468": " virahe tava sā varāṃganā vaitālīyamuvāha vibhramam // 12 //",
    "GK17kvrtrsuu:469": " paryante ryau tathaiva śeṣaṃ aupacchaṃdasikaṃ sudhībhiruktam // KVrk_2.13 //",
    "GK17kvrtrsuu:470": " ṣaṇṇāmaṣṭānāṃ ca kalānāṃ paryante 'vasāne ryau ragaṇayagaṇau bhavataḥ /",
    "GK17kvrtrsuu:471": " śeṣaṃ pūrvavattadā vaitālīyameva aupacchaṃdasikaṃ nāma / yathā /",
    "GK17kvrtrsuu:472": " bahuvipriyakārakaṃ parokṣe pratyakṣe priyacāṭukāradakṣam /",
    "GK17kvrtrsuu:473": " śaṭhavṛttamimaṃ drutaṃ vayasye aupacchaṃdasikaṃ vimuñca kāntam // 13 //",
    "GK17kvrtrsuu:474": " āpātalikā kathiteyaṃ bhādgurukāvatha pūrvavadanyat // KVrk_2.14 //",
    "GK17kvrtrsuu:475": " 'yadā ṣaḍviṣame 'ṣṭau same kalā';",
    "GK17kvrtrsuu:476": " ityādi sarvaṃ pūrvavadbhavati /",
    "GK17kvrtrsuu:477": " viśeṣoktau bhagaṇātparau gau gurū bhavataḥ tadā vaitālīyamevāpātalikā nāma / yathā /",
    "GK17kvrtrsuu:478": " naranātha bhavaṃtamarīṇāṃ nāśakaraṃ prasamīkṣya purastāt /",
    "GK17kvrtrsuu:479": " ripavo jahati sma bhayārtā āpātalikāṃ saṃgarabhūmim //",
    "GK17kvrtrsuu:480": " āpātalikāṃ asthirāmityarthaḥ /",
    "GK17kvrtrsuu:481": " uktaṃ ca piṃgalavṛttau bhaṭṭaśrīhalāyudhena / yathā /",
    "GK17kvrtrsuu:482": " piṃgalakeśā kapilākṣī vācāṭā vikaṭonnatadantī /",
    "GK17kvrtrsuu:483": " āpātalikā punareṣā nṛpatikule 'pi na bhāgyamupaiti // 14 //",
    "GK17kvrtrsuu:484": " tṛtīyayugdakṣiṇāṃtikā samastapādeṣu dvitīyalaḥ // KVrk_2.15 //",
    "GK17kvrtrsuu:485": " vaitālīyameva sarveṣvapi pādeṣu dvitīyo laghu tṛtīyena saha yukto bhavati '",
    "GK17kvrtrsuu:486": " na samā 'tra parāśritā kale'ti bādhitvā tadā dakṣiṇāntikā nāma / yathā /",
    "GK17kvrtrsuu:487": " vavau maruddakṣiṇāntiko viyoginīnāṃ prāṇahārakaḥ /",
    "GK17kvrtrsuu:488": " prakaṃpitāśokacampake vasanta eṣo 'naṃgabodhakaḥ // 15 //",
    "GK17kvrtrsuu:489": " udīcyavṛttirdvitīyalaḥ sakto 'gryeṇa bhavedayugmayoḥ // KVrk_2.16 //",
    "GK17kvrtrsuu:490": " ayugmayoḥ prathamatṛtīyayoḥ pādayoḥ dvitīyo laghuragrimena tṛtīyena laghunā saha yujyate tadā vaitālīyamevodīcyavṛttirnāma yathā /",
    "GK17kvrtrsuu:491": " giraṃ manojñāṃ pikāṃganā muditāścikyatsvayamudgiratyasau /",
    "GK17kvrtrsuu:492": " udīcyavṛttau divākare sahakāro 'pi tanoti mañjarī // 16 //",
    "GK17kvrtrsuu:493": " pūrveṇa yuto 'tha paṃcamaḥ prācyavṛttiruditeti yugmayoḥ // KVrk_2.17 //",
    "GK17kvrtrsuu:494": " laghurityanuvartate /",
    "GK17kvrtrsuu:495": " samapādayordvitīyacaturthayoḥ paṃcamo laghuḥ pūrveṇa caturthena laghunā saha yukto yadā syāttadā prācyavṛttirnāma vaitālīyaṃ bhavati / yathā",
    "GK17kvrtrsuu:496": " svaguṇairanuraṃjitaprajaḥ prācyavṛttaparipālane rataḥ /",
    "GK17kvrtrsuu:497": " raṇabhūmiṣu bhīmavikramo viṃdhyavarmanṛpatirjayatyasau // 17 //",
    "GK17kvrtrsuu:498": " yadā samāvojayugmakau pūrvayorbhavati tatpravṛttakam // KVrk_2.18 //",
    "GK17kvrtrsuu:499": " pūrvoktayorudīcyaprācyavṛttyoḥ samau sadṛśau aujayugmakau viṣamasamau pādau yadā bhavataḥ tadā vaitālīyameva pravṛttakaṃ syāt / yathā /",
    "GK17kvrtrsuu:500": " pravṛttakānte duḥraśmibhirvyāptamaṃbaramidaṃ vilokyatām /",
    "GK17kvrtrsuu:501": " gṛhāṇa tāmbūlamuttamaṃ kopamāśu vijahīhi kopane // 18 //",
    "GK17kvrtrsuu:502": " asya yugmaracitā 'parāntikā // KVrk_2.19 //",
    "GK17kvrtrsuu:503": " asya pravṛttakasya samapādakṛtā samapādalakṣaṇayuktaiścaturbhiḥ pādai racitā aparāntikā nāma / yathā /",
    "GK17kvrtrsuu:504": " tuṃgapīvaraghanastanālasā cārukuṇḍalavatī mṛgekṣaṇā /",
    "GK17kvrtrsuu:505": " pūrvacandravadanā 'parāntikā cittamunmadayatīyamaṃganā // 19 //",
    "GK17kvrtrsuu:506": " ayugbhavā cāruhāsinī // KVrk_2.20 //",
    "GK17kvrtrsuu:507": " pravṛttakasyaiva viṣamapādalakṣaṇayuktaiścaturbhiḥ pādaiḥ racitā cāruhāsinī nāma yathā /",
    "GK17kvrtrsuu:508": " na kasya cetaḥ samanmathaṃ karoti sā suṃdarākṛtiḥ /",
    "GK17kvrtrsuu:509": " vicitravākyoktipaṇḍitā vilāsinī cāruhāsinī // 20 //",
    "GK17kvrtrsuu:510": " // vaitālīyaprakaraṇam //",
    "GK17kvrtrsuu:511": " [vaktra-prakaraṇam (2.21-30)]",
    "GK17kvrtrsuu:512": " vaktraṃ nādyānnasau syātāmabdheryo anuṣṭubhi khyātam // KVrk_2.21 //",
    "GK17kvrtrsuu:513": " 'pāda'; ityanuvartate /",
    "GK17kvrtrsuu:514": " anuṣṭubhyaṣṭākṣarāyāṃ jātau pādasya caturthādakṣarādyo yagaṇo yadā bhavati tadā vaktraṃ nāma vṛttaṃ khyātaṃ kathitam /",
    "GK17kvrtrsuu:515": " abdheriti nirviśeṣaṇatvenādyādakṣarānnagaṇasagaṇau na bhavataḥ / yathā /",
    "GK17kvrtrsuu:516": " apāṇḍugaṇḍamākarṇaviśālanayanaṃ subhru /",
    "GK17kvrtrsuu:517": " virahe cārusarvāṃgyāstasyāḥ smarāmyahaṃ vaktram // 21 //",
    "GK17kvrtrsuu:518": " yujorjena saridbhartuḥ pathyāvaktraṃ prakīrtitam // KVrk_2.22 //",
    "GK17kvrtrsuu:519": " yujoḥ samapādayorcaturthādakṣarājjena jagaṇena pareṇa vaktrameva pathyeti kīrtitam / yathā /",
    "GK17kvrtrsuu:520": " tvaddantidantalagnoruśākhāḥ pathyāyatāḥ drumāḥ /",
    "GK17kvrtrsuu:521": " kathayantīva bhagnānāṃ digjayaṃ tava bhūpate // 22 //",
    "GK17kvrtrsuu:522": " aujayorjena vāridhestadeva viparītādi // KVrk_2.23 //",
    "GK17kvrtrsuu:523": " viparitapathyetyarthaḥ /",
    "GK17kvrtrsuu:524": " yukpāde yagaṇa eva kartavyaḥ / yathā /",
    "GK17kvrtrsuu:525": " viparītānyapi priyaḥ kurvāṇo mudamādhatte /",
    "GK17kvrtrsuu:526": " anukūlastvasau sadā tena prāṇādhiko nūnam // 23 //",
    "GK17kvrtrsuu:527": " capalāvaktramayujornakāraścetpayorāśeḥ // KVrk_2.24 //",
    "GK17kvrtrsuu:528": " yadyayujorviṣamayoḥ pādayoścaturthādakṣarānnagaṇo bhavet tadā vaktrameva capalā bhavati /",
    "GK17kvrtrsuu:529": " yukpādayoryagaṇa eva / yathā /",
    "GK17kvrtrsuu:530": " capalāpāṃganayane pakvabimboṣṭhi candrāsye /",
    "GK17kvrtrsuu:531": " svādhīnatvaṃ bhaja dayitaṃ tāruṇyamasthiraṃ yasmāt // 24 //",
    "GK17kvrtrsuu:532": " yasyāṃ laḥ saptamo yugme sā yugmavipulā matā // KVrk_2.25 //",
    "GK17kvrtrsuu:533": " yukpāde dvitīyacaturthe laghuḥ saptamo yasyāḥ sā yugmavipulā nāma /",
    "GK17kvrtrsuu:534": " nanu pathyālakṣaṇasāmyātpunaruktametat /",
    "GK17kvrtrsuu:535": " naivam /",
    "GK17kvrtrsuu:536": " vipulādhikārasyedānīmārabhyamānatvāt vinā 'nutpattiḥ pathyālakṣaṇaṃ tvayukpāde avaśyameva yagaṇena bhavitavyam /",
    "GK17kvrtrsuu:537": " atra tu na niyamaḥ / yathā /",
    "GK17kvrtrsuu:538": " aho kasyāpi dhanyasya mahākulaprasūtayā /",
    "GK17kvrtrsuu:539": " prītiḥ svakāntayā sārdhaṃ vipulā jāyate gṛhe // 25 //",
    "GK17kvrtrsuu:540": " saitavasyākhileṣvapi // KVrk_2.26 //",
    "GK17kvrtrsuu:541": " saitavasyācāryasya matena caturṣvapi pādeṣu saptamo laghuḥ kartavyaḥ / yathā /",
    "GK17kvrtrsuu:542": " aho dhanyasya kasyacitsukaverjāyate matiḥ /",
    "GK17kvrtrsuu:543": " nūnaṃ yayādhikriyate saitavaṃ kāvyamuttamam // 26 //",
    "GK17kvrtrsuu:544": " bhenābdhito bhādvipulā // KVrk_2.27 //",
    "GK17kvrtrsuu:545": " saitavasyeti nivṛttam /",
    "GK17kvrtrsuu:546": " 'capalāvaktramayujornakāraścetpayorāśe'rityanuvartate /",
    "GK17kvrtrsuu:547": " 'yasyāṃ laḥ saptamo yugme sā yugmavipulā mate'ti sarvamanuvartanīyam /",
    "GK17kvrtrsuu:548": " ayukpādayoḥ prathamatṛtīyayoścaturthyādakṣarātparayo yagaṇaṃ bādhitvā bhagaṇaścedbhavati tadā bhenopalakṣitā vipulā syāt bhavipuletyarthaḥ / yathā /",
    "GK17kvrtrsuu:549": " viśālākṣī kāmagajakumbhāmbhavipulastanī /",
    "GK17kvrtrsuu:550": " madhyakṣāmā haṃsagatiḥ kasya na syādgatipradā //",
    "GK17kvrtrsuu:551": " ayujoriti jātipakṣe dvayorapi pādayorgrahaṇam vyaktipakṣe punarekasya /",
    "GK17kvrtrsuu:552": " ekapakṣe punaḥ prathamasya tṛtīyasya vā tathā cāhurmahākavayaḥ /",
    "GK17kvrtrsuu:553": " 'vaṭe vaṭe vaiśravaṇaścatvare catvare śiva'; iti /",
    "GK17kvrtrsuu:554": " 'yasya prabhādbhuvanaṃ śāśvate pathi tiṣṭhatī'ti /",
    "GK17kvrtrsuu:555": " 'upasthitaṃ prāñjalinā vinītena garutmatā';",
    "GK17kvrtrsuu:556": " iti mahākaviprayogāḥ // 27 //",
    "GK17kvrtrsuu:557": " itthamanyā raścaturthāt // KVrk_2.28 //",
    "GK17kvrtrsuu:558": " itthaṃ pūrvoktaprakāreṇāyukpādayoścaturthādakṣarātparato ragaṇo bhavati tadā ravipulā syāt / yathā /",
    "GK17kvrtrsuu:559": " tathā jitaḥ śatruvargo rājan bāhubalena te /",
    "GK17kvrtrsuu:560": " sahāntaḥpuro yathā 'sau tatāra vipulā nadī //",
    "GK17kvrtrsuu:561": " vyaktipakṣe prathamapāde yathā /",
    "GK17kvrtrsuu:562": " [mahākavikālidāsavasvāgdevatāgurum /",
    "GK17kvrtrsuu:563": " yajñāne viṣayābhyānti darpaṇe pratibimbavat /]",
    "GK17kvrtrsuu:564": " tṛtīyapāde yathā /",
    "GK17kvrtrsuu:565": " kāminībhiḥ saha prītiḥ kasya nāma na rocate /",
    "GK17kvrtrsuu:566": " yadi na syādvārivīcicaṃcalaṃ hata jīvitam // iti // 28 //",
    "GK17kvrtrsuu:567": " no 'mbudheścennavipulā // KVrk_2.29 //",
    "GK17kvrtrsuu:568": " ayukpādayoścaturthādakṣarāccennagaṇo bhavatīti tadā navipulā syāt /",
    "GK17kvrtrsuu:569": " līlayā yena vipulā daṃṣṭrāgreṇoddhṛtā mahī /",
    "GK17kvrtrsuu:570": " bibhratā saukaramapi vapurvandāmi taṃ harim //",
    "GK17kvrtrsuu:571": " atraiva bhāravikaviryathā /",
    "GK17kvrtrsuu:572": " yuyutsuneva kavacaṃ kimāmuktamidaṃ tvayā /",
    "GK17kvrtrsuu:573": " tapasvino hi vasate kevalājinavalkale //",
    "GK17kvrtrsuu:574": " vyaktipakṣe prathamapāde yathā /",
    "GK17kvrtrsuu:575": " tava maṃtrakṛto maṃtrairdūrātsaṃśamitāribhiḥ /",
    "GK17kvrtrsuu:576": " pratyādiśyanta iva me dṛṣṭalakṣyabhidaḥ śarāḥ // ityādi // 29 //",
    "GK17kvrtrsuu:577": " to 'mbudhestatpūrvā bhavet // KVrk_2.30 //",
    "GK17kvrtrsuu:578": " ayukpādayoḥ caturthādakṣarāccettagaṇo bhavati tadā tatpūrvaṃ tavipuletyarthaḥ / yathā /",
    "GK17kvrtrsuu:579": " tṛṣṇeyaṃ re tāta śriyaṃ saṃcitāṃ vipulāṃ hare -",
    "GK17kvrtrsuu:580": " dvihāya tasmāttāṃ bhava sukhī vairāgyasampadā //",
    "GK17kvrtrsuu:581": " vyaktipakṣe prathamapāde yathā /",
    "GK17kvrtrsuu:582": " lokavatpratipattavyo laukiko 'rthaḥ parīkṣakaiḥ /",
    "GK17kvrtrsuu:583": " lokavyavahāraṃ prati sadṛśau bālapaṇḍitau //",
    "GK17kvrtrsuu:584": " anyeti grahaṇāt magaṇasagaṇavipulā 'pi boddhavyā /",
    "GK17kvrtrsuu:585": " yathā mamaiva chandasi /",
    "GK17kvrtrsuu:586": " 'ambudhau natabharamasā auje tadyutavipulā bhavet'; / yathā /",
    "GK17kvrtrsuu:587": " sarvātiriktaṃ saubhāgyaṃ bibhratī cārulocanā /",
    "GK17kvrtrsuu:588": " strīlokasṛṣṭiḥ saumyeva niḥ sāmyamasya vedhasā // (?)",
    "GK17kvrtrsuu:589": " vyaktipakṣe prathamapāde yathā /",
    "GK17kvrtrsuu:590": " manobhirāmāḥ śṛṇvantau rathanemisvanonmukhaiḥ /",
    "GK17kvrtrsuu:591": " atha pradoṣe doṣajñaḥ saṃveśāya viśāṃpatim // iti /",
    "GK17kvrtrsuu:592": " tṛtīyapāde yathā /",
    "GK17kvrtrsuu:593": " adūravartinīṃ siddhiṃ rājanvigaṇayātmanaḥ /",
    "GK17kvrtrsuu:594": " upasthiteyaṃ kalyāṇī nāmni kīrtita eva yaditi //",
    "GK17kvrtrsuu:595": " savipulā yathā /",
    "GK17kvrtrsuu:596": " kṣaṇavidhvaṃsini kāye kā cintā maraṇe raṇe / iti /",
    "GK17kvrtrsuu:597": " sarveṣāṃ vipulābhedānāṃ caturtho varṇaḥ prāyeṇa gururbhavati /",
    "GK17kvrtrsuu:598": " ityāmnāyaḥ // // 30",
    "GK17kvrtrsuu:599": " // iti vaktraprakaraṇam //",
    "GK17kvrtrsuu:600": " [mātrāsamaka-prakaraṇam (2.31-38)]",
    "GK17kvrtrsuu:601": " dvikaguṇitavasulaghuracaladhṛtiriti // KVrk_2.31 //",
    "GK17kvrtrsuu:602": " dvābhyāṃ guṇitā vasavo aṣṭau laghava ityarthaḥ /",
    "GK17kvrtrsuu:603": " ṣoḍaśabhirlaghubhiracaladhṛtirnāma / yathā /",
    "GK17kvrtrsuu:604": " itarajanahitamitaramṛtaramatimanavaratamavanitilakamiva sapadi /",
    "GK17kvrtrsuu:605": " svayamapi jalanidhijananiratilaṣati puruṣavaramacaladhṛtivibhavinamiha //",
    "GK17kvrtrsuu:606": " gītyāryeti piṃgalaḥ // 31 //",
    "GK17kvrtrsuu:607": " mātrāsamakaṃ navamo lgantaṃ // KVrk_2.32 //",
    "GK17kvrtrsuu:608": " 'dvikaguṇitavasulaghu'rityanuvartate /",
    "GK17kvrtrsuu:609": " yadā acaladhṛtireva gurvanto bhavati navamośca laghureva tadā mātrāsamakaṃ nāma /",
    "GK17kvrtrsuu:610": " prāksūtrāllaghurityanuvartamāne 'pi '",
    "GK17kvrtrsuu:611": " navamo li'ti vadatā sūtrakāreṇānyeṣāṃ laghu vo 'nujñātastasmā'nna samā 'tra parāśritā kale'tyapyanuvartanīyam /",
    "GK17kvrtrsuu:612": " atraiva sūtre lakṣyalakṣaṇatvāt / yathā /",
    "GK17kvrtrsuu:613": " dhūlīdhūsaṃskṛtatanaśobhaḥ prakaṭitanūtanavadanadvaṃdvaḥ /",
    "GK17kvrtrsuu:614": " pramuditavadano jaṭilaśiraskaḥ khelati mātrāsamakaṃ bālaḥ // 32 //",
    "GK17kvrtrsuu:615": " jo nlāvathāmbudherviślokaḥ // KVrk_2.33 //",
    "GK17kvrtrsuu:616": " ambudherlaghucatuṣṭayātparayorjagaṇo nlau nagaṇalaghū yadā bhavatastadā mātrāsamakameva viśloko nāma / yathā /",
    "GK17kvrtrsuu:617": " muñcati tṛṇamiva gatavikalpaḥ putraṃ priyamaviślokaṃ yataḥ /",
    "GK17kvrtrsuu:618": " saṃgrāmabhuvi vijitārisamūhaḥ kṣoṇīmimāṃ sa sākṣadavyāt (?) // 33 //",
    "GK17kvrtrsuu:619": " tadyugalādvānavāsikā syāt // KVrk_2.34 //",
    "GK17kvrtrsuu:620": " tadyugalādambudhiyugalāllaghvaṣṭakātparayo jagaṇo nagaṇalaghū yadā bhavatastadā vānavāsikā bhavet / yathā /",
    "GK17kvrtrsuu:621": " kuṃkumapaṃkānuliptagātrā madhyakṣāmā vipulanitambā /",
    "GK17kvrtrsuu:622": " asmākaṃ vānavāsikā strī cetaḥprītiṃ sapadi vidhatte // 34 //",
    "GK17kvrtrsuu:623": " bāṇāṣṭanavasu yadi laścitrā // KVrk_2.35 //",
    "GK17kvrtrsuu:624": " paṃcamo 'ṣṭamo navamo yadi cellaghurbhavati tadā citrā nāma yathā /",
    "GK17kvrtrsuu:625": " dṛṣṭvā tava ripunagare śūnye citrāni dhavalagṛhabhittīnām /",
    "GK17kvrtrsuu:626": " yānti drutataramibhayūthātitrāsam naravarajanatā buddhyā // 35 //",
    "GK17kvrtrsuu:627": " aṣṭābhyo 'tha galāvupacitrā // KVrk_2.36 //",
    "GK17kvrtrsuu:628": " laghvaṣṭakādyadā gurulaghū bhavatastadā upacitrā nāma / yathā /",
    "GK17kvrtrsuu:629": " mānaṃ mānini muñca bhaja tvaṃ kāntaṃ yāvaditīritamālyā /",
    "GK17kvrtrsuu:630": " tāvadvyoma babhūva purastānnakṣatrairupacitritametat // 36 //",
    "GK17kvrtrsuu:631": " yadatītakṛtavividhalakṣmayutairmātrāsamakādipādaiḥ kalitam /",
    "GK17kvrtrsuu:632": " aniyatavṛttaparimāṇasahitaṃ prathitaṃ jagatsu pādākulakam // KVrk_2.37 //",
    "GK17kvrtrsuu:633": " atītaṃ prāguktaṃ kṛtaṃ lakṣma lakṣaṇaṃ yena tena yutaiḥ sahitaiḥ mātrāsamakaviślokavānavāsikācitropacitrāṇāṃ",
    "GK17kvrtrsuu:634": " pādaiścaraṇaiḥ kalitaṃ yuktaṃ aniyatavṛttaparimāṇasahitaṃ aniyatamamaryādaṃ vṛttānāṃ",
    "GK17kvrtrsuu:635": " parimāṇaṃ tena sahitam /",
    "GK17kvrtrsuu:636": " ko 'rthaḥ /",
    "GK17kvrtrsuu:637": " mātrāsamakādīnāṃ pañcānāmapi pādairyaiḥ kaiścidapi caturbhiḥ pādākulakamiti kathitam /",
    "GK17kvrtrsuu:638": " atra mātrāsamakaviślokavānavāsikācitropacitrāṇāmudāharaṇam / yathā /",
    "GK17kvrtrsuu:639": " dakṣiṇamārutacalitāśoke kokilakalaravamuditāloke /",
    "GK17kvrtrsuu:640": " mugdhe manmathasuhṛdavasante pādākulakaṃ yāti patiste //",
    "GK17kvrtrsuu:641": " tathā viślokopacitrādipādairyathā /",
    "GK17kvrtrsuu:642": " vātāhatadalapaṅkajanetre asitadukūlācchāditagātre /",
    "GK17kvrtrsuu:643": " kathaya sakhi tvaṃ kva nu me vyaktaṃ pādākulakaṃ gacchasi naktam //",
    "GK17kvrtrsuu:644": " evamanye 'pi mahākaviprayogā yathā /",
    "GK17kvrtrsuu:645": " catvaramaṇḍapatarumūlāni saṃcitasalilānyavakūlāni /",
    "GK17kvrtrsuu:646": " kvacidapi na bhavati bhikṣāhāniḥ tatkiṃ kriyate mānamlāniḥ //",
    "GK17kvrtrsuu:647": " ante yamaka ityāmnāyaḥ // 37 //",
    "GK17kvrtrsuu:648": " adhunā gurulaghupramāṇamāha /",
    "GK17kvrtrsuu:649": " vṛttasya lo vinā varṇairgā varṇā gurubhistathā /",
    "GK17kvrtrsuu:650": " guravo lairdale nityaṃ pramāṇamiti niścitam // KVrk_2.38 //",
    "GK17kvrtrsuu:651": " yasya kasyacidvṛttasya laḥ kalā mātrā varṇairakṣarairvinā guravo bhavanti /",
    "GK17kvrtrsuu:652": " varṇā gurubhistathā tāḥ kalā gurubhirvinā varṇā na bhavanti /",
    "GK17kvrtrsuu:653": " guravo rlairdalai nityaṃ tā eva kalā lairlaghubhirvinā dale 'rdhe kṛte sati guravo bhavanti /",
    "GK17kvrtrsuu:654": " yathā /",
    "GK17kvrtrsuu:655": " asminneva vṛtte ekapaṃcāśatkalāvarṇaiḥ dvātriṃśadbhirvinā ekonaviṃśatiguravoḥ bhavanti /",
    "GK17kvrtrsuu:656": " punastā eva mātrā ekonaviṃśatyā gurubhirvinā dvātriṃśadbhavanti /",
    "GK17kvrtrsuu:657": " punastā kalā ekapaṃcāśattrayodaśabhirlaghubhirvinā aṣṭatriṃśadbhavanti /",
    "GK17kvrtrsuu:658": " tato dale 'rdhe kṛte sati ekonaviṃśatirguravo bhavantīti pramāṇaṃ niyataṃ vṛttasyeti // 38 //",
    "GK17kvrtrsuu:659": " śikhiguṇitadaśalaghuracitamapagatalaghuyugalamaparamidamakhilam /",
    "GK17kvrtrsuu:660": " saguruśakalayugalakamapi suparighaṭitalalitapadaniciti bhavati śikhā // KVrk_2.39 //",
    "GK17kvrtrsuu:661": " śikhibhistribhirguṇitairdaśabhirlaghubhī racitaṃ kṛtaṃ tacca tadapagatalaghuyugalaṃ ca tathoktaṃ aṣṭāviṃśallaghukamityarthaḥ /",
    "GK17kvrtrsuu:662": " aparaṃ dvitīyamidamardhamakhilaṃ saṃpūrṇaṃ triṃśallaghukamityarthaḥ /",
    "GK17kvrtrsuu:663": " śakalayugalakamapi ardhadvayamamapi saguru saha guruṇā vartateti saguru yadā bhavati tadā śikhā nāma bhavati /",
    "GK17kvrtrsuu:664": " suparighaṭitāni lalitapadāni teṣāṃ nicitī racanāviśeṣā yatra kriyāviśeṣaṇe tattathoktam / yathā /",
    "GK17kvrtrsuu:665": " malayapavanacalitasuvikacavicikalamaliradhivasati muditamanāḥ /",
    "GK17kvrtrsuu:666": " śubhitasamayamuditapikayuvatirapi parimalabahulabakulataruśikhā //",
    "GK17kvrtrsuu:667": " cūliketi vaktavye /",
    "GK17kvrtrsuu:668": " chaṃdobhaṃgabhayācchikhetyuktamekārthatvānna doṣaḥ // // 39",
    "GK17kvrtrsuu:669": " vinimayavihitaśakalayugalalaghulalitapadavitatiracitagaṇanicayā /",
    "GK17kvrtrsuu:670": " śrutisukhakṛdiyamapi jagati jaśira upagatavati ñi sati bhavati khajā // KVrk_2.40 //",
    "GK17kvrtrsuu:671": " saiva śikhā vinimayena vyatyāsena vihitaṃ śakalayugalamardhadvayaṃ lalitapadavitatyā racitagaṇanicayā yadā bhavati tadā khajā nāma /",
    "GK17kvrtrsuu:672": " kva sati /",
    "GK17kvrtrsuu:673": " ñi sati /",
    "GK17kvrtrsuu:674": " ñi cavargīyapaṃcamasya cavargīyatṛtīyasya śira urdhvavibhāgastasminnupagatavati /",
    "GK17kvrtrsuu:675": " ko 'rthaḥ /",
    "GK17kvrtrsuu:676": " khañjetyarthaḥ / yathā /",
    "GK17kvrtrsuu:677": " sasalilasaliladharavasumuditaśikhikulaviracitakalakalanikare /",
    "GK17kvrtrsuu:678": " suparihṛtanijayuvatigṛhanabhasi hata pathika kathamasi gamā //",
    "GK17kvrtrsuu:679": " ekagurūṇi chaṃdasi khañjāśabdasya praveśayitumaśakyatvānnāma noktam // 40 //",
    "GK17kvrtrsuu:680": " aṣṭāvardhe gā dvyabhyastā yasyāḥ sā 'naṅgakrīḍoktā /",
    "GK17kvrtrsuu:681": " dalamapaparamapi vasuguṇitasalilanidhilaghukaviracitapadavitati bhavati // KVrk_2.41 //",
    "GK17kvrtrsuu:682": " dvābhyāṃ guṇitā 'ṣṭau guravo yasyāḥ sā ṣoḍaśaguruḥ prathame 'rdhe tvaparamapyardhaṃ",
    "GK17kvrtrsuu:683": " vasubhiraṣṭabhirguṇitāḥ salilanidhilaghava iti dvātriṃśatsaṃkhyā laiḥ racitapadavitatiḥ anaṃgakrīḍā nāma /",
    "GK17kvrtrsuu:684": " tyaktānaṅgakrīḍāṃ muktavrīḍāṃ śatrukṣauṇīpālāḥ /",
    "GK17kvrtrsuu:685": " suviṣamavanabhuvi vidadhati bhayamiva naravaratilakasuvijitaripunivahā 'sau //",
    "GK17kvrtrsuu:686": " saumyetyeke // 41 //",
    "GK17kvrtrsuu:687": " triguṇanavalaghuravasitigururiti dalayugalakṛtatanuratirucirā // KVrk_2.42 //",
    "GK17kvrtrsuu:688": " tribhirguṇitārnava laghavo yasyāṃ sā tathoktā saptāviṃśallaghurityarthaḥ /",
    "GK17kvrtrsuu:689": " avasitiravasānaṃ tasmin gururyasyāḥ sā tathoktā iti pūrvoktaprakāreṇa saptaviṃśallaghavo 'nte guruḥ evaṃ dalayugalakṛtatanuḥ viracitaśarīrā atirucirā nāma / yathā /",
    "GK17kvrtrsuu:690": " samadagajagatirurukucayugakṛtanatatanuramalavadanakamalā /",
    "GK17kvrtrsuu:691": " anavaratamapaharati mama hṛdayamiha hi yuvatiriyamatirucirā // 42 //",
    "GK17kvrtrsuu:692": " // iti mātrāsamakaprakaraṇam //",
    "GK17kvrtrsuu:693": " iti sulhaṇaviracitāyāṃ sukavihadayānandinyābhidhānāyāṃ vṛttaratnākaracchaṃdovṛttau mātrāvṛttādhyāyo dvitīyaḥ samāptaḥ //",
    "GK17kvrtrsuu:694": " tṛtīyo 'dhyāyaḥ",
    "GK17kvrtrsuu:695": " samavṛttādhyāyaḥ",
    "GK17kvrtrsuu:696": " uktāyām",
    "GK17kvrtrsuu:697": " g śrīḥ // KVrk_3.1 //",
    "GK17kvrtrsuu:698": " ekākṣarāyāṃ jātau eko gururyasya vṛttasya pāde tadvṛttaṃ śrīrnāma / yathā /",
    "GK17kvrtrsuu:699": " śrīstattailam // 1 //",
    "GK17kvrtrsuu:700": " atyuktāyām",
    "GK17kvrtrsuu:701": " gau strī // KVrk_3.2 //",
    "GK17kvrtrsuu:702": " gurudvayaṃ yatra tadvṛttaṃ strī nāma / yathā /",
    "GK17kvrtrsuu:703": " ādyā sā strī gaurī pāyāt // 2 //",
    "GK17kvrtrsuu:704": " madhyāyām",
    "GK17kvrtrsuu:705": " mo nārī // KVrk_3.3 //",
    "GK17kvrtrsuu:706": " yatra magaṇastadvṛttaṃ nārī nāma /",
    "GK17kvrtrsuu:707": " śrīnārīgoviṃdau bhūyāstavodbuddhyai // 3 //",
    "GK17kvrtrsuu:708": " ro mṛgī // KVrk_3.4 //",
    "GK17kvrtrsuu:709": " yatra ragaṇastadvṛttaṃ mṛgī nāma / yathā /",
    "GK17kvrtrsuu:710": " kathyatāṃ yātyasau",
    "GK17kvrtrsuu:711": " gītagā hā mṛgī // 4 //",
    "GK17kvrtrsuu:712": " pratiṣṭhāyām",
    "GK17kvrtrsuu:713": " mgau cetkanyā // KVrk_3.5 //",
    "GK17kvrtrsuu:714": " cedyadi pāde magaṇagurū bhavataḥ tadvṛttaṃ kanyā nāma / yathā /",
    "GK17kvrtrsuu:715": " kāmakrīḍārūḍhāyāsā /",
    "GK17kvrtrsuu:716": " etāḥ kanyā kīdṛśyāstāḥ //",
    "GK17kvrtrsuu:717": " tathā ca /",
    "GK17kvrtrsuu:718": " sarveṣāṃ yaḥ sāmānyarddhiḥ /",
    "GK17kvrtrsuu:719": " tasyeśasstādbhūyo vṛddhyai // 5 //",
    "GK17kvrtrsuu:720": " supratiṣṭhāyām",
    "GK17kvrtrsuu:721": " bhgau giti paṃktiḥ // KVrk_3.6 //",
    "GK17kvrtrsuu:722": " yatra bhagaṇo dvau gurū bhavataḥ tadvṛttaṃ paṃktirnāma bhavati / yathā /",
    "GK17kvrtrsuu:723": " vyomani nīlāṃ nīradapaṃktim /",
    "GK17kvrtrsuu:724": " vīkṣya vipannāḥ proṣitavadhvaḥ // 6 //",
    "GK17kvrtrsuu:725": " gāyatryām",
    "GK17kvrtrsuu:726": " tyau stastanumadhyā // KVrk_3.7 //",
    "GK17kvrtrsuu:727": " yatra tagaṇayagaṇau bhavataḥ tadvṛttaṃ tanumadhyā nāma / yathā /",
    "GK17kvrtrsuu:728": " kasyāpi mahadbhiḥ puṇyairanukūlā /",
    "GK17kvrtrsuu:729": " śyāmā tanumadhyā gehe bhavati strī // 7 //",
    "GK17kvrtrsuu:730": " śaśivadanā nyau // KVrk_3.8 //",
    "GK17kvrtrsuu:731": " yatra nagaṇayagaṇau bhavatastadvṛttaṃ śaśivadanā nāma / yathā /",
    "GK17kvrtrsuu:732": " malayajalepaḥ kuvalayaśayyā /",
    "GK17kvrtrsuu:733": " dahati viyoge śaśivadanāyāḥ // 8 //",
    "GK17kvrtrsuu:734": " tsau cedvasumatī // KVrk_3.9 //",
    "GK17kvrtrsuu:735": " cettagaṇasagaṇau pāde bhavataḥ tadvṛttaṃ vasumatī nāma / yathā /",
    "GK17kvrtrsuu:736": " pṛthvī dhṛtavatī rājñā nayavatā /",
    "GK17kvrtrsuu:737": " mudyajjanapadā ślāghyā vasumatī // 9 //",
    "GK17kvrtrsuu:738": " uṣṇihi",
    "GK17kvrtrsuu:739": " madhumatinanagāḥ // KVrk_3.10 //",
    "GK17kvrtrsuu:740": " nagaṇanagaṇaguravo yatra tadvṛttaṃ madhumatī nāma / yathā // 10 //",
    "GK17kvrtrsuu:741": " msau gaḥ syānmadalekhā // KVrk_3.11 //",
    "GK17kvrtrsuu:742": " magaṇasagaṇau guruśca yatra tadvṛttaṃ madanalekhā nāma / yathā /",
    "GK17kvrtrsuu:743": " lāvaṇyāmbhasi magne tasyāḥ kāmamahebhe /",
    "GK17kvrtrsuu:744": " bhraṣṭeyaṃ stanakumbhādromalīmadalekhā // 11 //",
    "GK17kvrtrsuu:745": " kumāralalitā jsau g // KVrk_3.12 //",
    "GK17kvrtrsuu:746": " jagaṇasagaṇau guruśca yatra tadvṛttaṃ kumāralalitā nāma / yathā /",
    "GK17kvrtrsuu:747": " kumāralalitāni pramodajananāni /",
    "GK17kvrtrsuu:748": " nayābhimudamagryāṃ vilokya namanīkā // (?) 12 //",
    "GK17kvrtrsuu:749": " saragā haṃsamālā // KVrk_3.13 //",
    "GK17kvrtrsuu:750": " yatra sagaṇaragaṇaguravastadvṛttaṃ haṃsamālā nāma / yathā /",
    "GK17kvrtrsuu:751": " śaradi prekṣya yāntīṃ muditāṃ haṃsamālām /",
    "GK17kvrtrsuu:752": " tyajati preyasīṃ kaḥ sukhalipsuḥ svatantraḥ // 13 //",
    "GK17kvrtrsuu:753": " anuṣṭubhi",
    "GK17kvrtrsuu:754": " mo mo go go vidyunmālā // KVrk_3.14 //",
    "GK17kvrtrsuu:755": " dvau magaṇau dvau gurū ca yatra tadvṛttaṃ vidyunmālā nāma / yathā /",
    "GK17kvrtrsuu:756": " caturbhiryatiḥ /",
    "GK17kvrtrsuu:757": " yathā mamaiva chaṃdasi /",
    "GK17kvrtrsuu:758": " mau gau vedairvidyunmālā /",
    "GK17kvrtrsuu:759": " vyomni vyāpte taptarekhānākurvantī vaṃgyāṃmānamrāṃ tvāṃ bhartuḥ strīṇāṃ jāgaryakā vidyunmālā // (??) 14 //",
    "GK17kvrtrsuu:760": " bhau giti citrapadā gaḥ // KVrk_3.15 //",
    "GK17kvrtrsuu:761": " bhagaṇadvayaṃ gurū ca yatra tadvṛttaṃ citrapadā nāma / yathā /",
    "GK17kvrtrsuu:762": " nūpuraśabdamanojñaṃ tālalayānvitagītam /",
    "GK17kvrtrsuu:763": " pīnapayodharayugmā nṛtyati vicitrapadeyam // 15 //",
    "GK17kvrtrsuu:764": " māṇavakaṃ bhāttalagāḥ // KVrk_3.16 //",
    "GK17kvrtrsuu:765": " bhagaṇatagaṇalaghuguravo yatra tadvṛttaṃ māṇavakaṃ nāma / yathā /",
    "GK17kvrtrsuu:766": " vāñchasi śaṃ cedvipulaṃ tarhi sakhe muñca śaṭha -",
    "GK17kvrtrsuu:767": " medhā kiṃ jñāsya ruciṃ mitramapi tvacapalam // (?)",
    "GK17kvrtrsuu:768": " caturbhiryatirityāmnāyaḥ /",
    "GK17kvrtrsuu:769": " māṇavakākrīḍitamiti piṃgalaḥ // 16 //",
    "GK17kvrtrsuu:770": " mnau gau haṃsarutametat // KVrk_3.17 //",
    "GK17kvrtrsuu:771": " yatra magaṇanagaṇau dvau gurū tadvṛttaṃ haṃsarutaṃ nāma / yathā /",
    "GK17kvrtrsuu:772": " dṛṣṭvā kāsakusumāni śrutvā haṃsarutametat /",
    "GK17kvrtrsuu:773": " kāmārtaḥ śaradi pāntha kaṣṭaṃ jīvati nikṛṣṭaḥ // 17 //",
    "GK17kvrtrsuu:774": " rjau samānikā galau ca // KVrk_3.18 //",
    "GK17kvrtrsuu:775": " ragaṇajagaṇau gurulaghū ca yatra tadvṛttaṃ samānikā nāma / yathā /",
    "GK17kvrtrsuu:776": " te samānikā ca yānti śatravo bhayena dhīra /",
    "GK17kvrtrsuu:777": " rājasaṃpadaṃ vihāya yadyajeyabāhavo 'pi // 18 //",
    "GK17kvrtrsuu:778": " pramāṇikā jarau lagau // KVrk_3.19 //",
    "GK17kvrtrsuu:779": " jagaṇaragaṇau laghugurū yatra tadvṛttaṃ pramāṇikā nāma / yathā /",
    "GK17kvrtrsuu:780": " pravāti dakṣiṇānilaḥ supuṣpitāmrakiṃśukaḥ /",
    "GK17kvrtrsuu:781": " vasaṃta eṣa sāṃprataṃ pramāṇikā 'tra kokilā // 19 //",
    "GK17kvrtrsuu:782": " [campakamālā cedbhamasā gaḥ // KVrk_3.20 //",
    "GK17kvrtrsuu:783": " bhagaṇamagaṇasagaṇāḥ guruśca yatra tadvṛttaṃ caṃpakamālā nāma] // 20 //",
    "GK17kvrtrsuu:784": " [nārācakaṃ tarau lagau // KVrk_3.21 //",
    "GK17kvrtrsuu:785": " tagaṇaragaṇau laghugurū ca yatra tadvṛttaṃ nārācakaṃ nāma / yathā] // 21 //",
    "GK17kvrtrsuu:786": " vitānamābhyāṃ yadanyat // KVrk_3.22 //",
    "GK17kvrtrsuu:787": " ābhyāṃ samānikāpramāṇikābhyāṃ yadanyadaṣṭākṣaraṃ chandastadvitānaṃ nāma /",
    "GK17kvrtrsuu:788": " ābhyāṃ yadanyaditi bruvan sūtrakāro vitānasyānekaprakāratvaṃ darśayati /",
    "GK17kvrtrsuu:789": " anyathā gaṇaniyamaṃ brūyāt / yathā /",
    "GK17kvrtrsuu:790": " jyotsnāvitānamaindavaṃ paśya priye manoramam /",
    "GK17kvrtrsuu:791": " kopaṃ tyaja priyaṃ bhaja strīṇāṃ priyaṃ hi yauvanam //",
    "GK17kvrtrsuu:792": " anyacca /",
    "GK17kvrtrsuu:793": " tasyāḥ smarāmi suṃdaraṃ candropamānamānanam /",
    "GK17kvrtrsuu:794": " kaṃdarpacāpabhaṃguraṃ śrutibhramopaśobhitamiti //",
    "GK17kvrtrsuu:795": " api ca /",
    "GK17kvrtrsuu:796": " kaṃkālamāladhāraṇaṃ kaṃdarpadarpahāriṇam /",
    "GK17kvrtrsuu:797": " saṃsārabandhamocanaṃ vaṃdāmahe trilocanam //",
    "GK17kvrtrsuu:798": " 'anyadato hi vitānami'ti śvetapaṭajayadevena yaduktam /",
    "GK17kvrtrsuu:799": " ityanena gatārthatvāt // 22 //",
    "GK17kvrtrsuu:800": " bṛhatyām",
    "GK17kvrtrsuu:801": " rānnasāviha halamukhī // KVrk_3.23 //",
    "GK17kvrtrsuu:802": " yatra ragaṇanagaṇasagaṇāstadvṛttaṃ halamukhī nāma / yathā /",
    "GK17kvrtrsuu:803": " niṃditāṃ vapuṣi puruṣadveṣiṇīṃ viradaśanām /",
    "GK17kvrtrsuu:804": " tāṃ sakhe pariṇayavidhau dūratastyaja halamukhīm // 23 //",
    "GK17kvrtrsuu:805": " bhujagaśiśubhṛtā nau maḥ // KVrk_3.24 //",
    "GK17kvrtrsuu:806": " dvau nagaṇau magaṇaśca yatra tadvṛttaṃ bhujagaśiśubhṛtā nāma /",
    "GK17kvrtrsuu:807": " saptabhiryatirityāmnāyaḥ / yathā /",
    "GK17kvrtrsuu:808": " varatarulavalīvallīkisalayagahanachinnāḥ /",
    "GK17kvrtrsuu:809": " bhujagaśiśubhṛtā ramyā malayagirivanoddeśāḥ // 24 //",
    "GK17kvrtrsuu:810": " paṃktau",
    "GK17kvrtrsuu:811": " msau jgau śuddhavirāḍidaṃ matam // KVrk_3.25 //",
    "GK17kvrtrsuu:812": " magaṇasagaṇajagaṇā guruśca yatra tadvṛttaṃ śuddhavirāṭ nāma / yathā /",
    "GK17kvrtrsuu:813": " kurvan rājyamapīha saṃtataṃ kāmakrodhavivarjitaḥ sadā /",
    "GK17kvrtrsuu:814": " mitro me na samobhayānataḥ(?)",
    "GK17kvrtrsuu:815": " satyaṃ śuddhavirāḍasi prabho // 25 //",
    "GK17kvrtrsuu:816": " mnau ygau ceti paṇava nāmedam // KVrk_3.26 //",
    "GK17kvrtrsuu:817": " yatra magaṇanagaṇayagaṇā guruśca yatra tadvṛttaṃ paṇava nāma /",
    "GK17kvrtrsuu:818": " pañcabhiryatiḥ / yathā /",
    "GK17kvrtrsuu:819": " yāsāṃ vakṣyasi ghanavakṣoje hāraḥ saṃprati śuśubhe tāraḥ /",
    "GK17kvrtrsuu:820": " pādau nūpuraravavācālau bhrātastāḥ paṇavanitāḥ paśya // 26 //",
    "GK17kvrtrsuu:821": " rjau ragau mayūrasāriṇī syāt // KVrk_3.27 //",
    "GK17kvrtrsuu:822": " ragaṇajagaṇaragaṇā guruśca yatra tadvṛttaṃ mayūrasāriṇī nāma / yathā /",
    "GK17kvrtrsuu:823": " vistāreṇa barhibhāraramyā barhiṇī mayūrasāraṇīyam /",
    "GK17kvrtrsuu:824": " garjitaṃ niśamya vāridānāṃ nṛtyati pramodanirbharāṅgī // 27 //",
    "GK17kvrtrsuu:825": " bhmau sagayuktau rukmavatīyam // KVrk_3.28 //",
    "GK17kvrtrsuu:826": " bhagaṇamagaṇasagaṇā guruśca yatra tadvṛttaṃ rukmavatī nāma / yathā /",
    "GK17kvrtrsuu:827": " cetasi yasyā jīvitanāthastatpriyakāryāsaktamanaskā /",
    "GK17kvrtrsuu:828": " devaguruśvaśrūdvijabhaktā rukmavatī syātkīrtimatī vā // 28 //",
    "GK17kvrtrsuu:829": " jñeyā mattā mabhasagayuktā // KVrk_3.29 //",
    "GK17kvrtrsuu:830": " magaṇabhagaṇasagaṇaguravo yatra tadvṛttaṃ mattā nāma /",
    "GK17kvrtrsuu:831": " caturbhiryatirityāmnāyaḥ / yathā /",
    "GK17kvrtrsuu:832": " yaccūtāgre smaraśarabaṃdhau baddhāvāsā pikasahavayaḥ /",
    "GK17kvrtrsuu:833": " gāyantyetāḥ kalamiti mattāstanmadhye 'haṃ sakhi madhureṣaḥ // 29 //",
    "GK17kvrtrsuu:834": " narajagairbhavenmanoramā // KVrk_3.30 //",
    "GK17kvrtrsuu:835": " yatra nagaṇaragaṇajagaṇaguravo tadvṛttaṃ manoramā nāma / yathā /",
    "GK17kvrtrsuu:836": " yuvatiriṃdusuṃdarānanā pṛthughanastanī kṛśodarī /",
    "GK17kvrtrsuu:837": " gurunitambabhāramaṃtharā harati me mano manoramā // 30 //",
    "GK17kvrtrsuu:838": " tjau jo guruṇeyamupasthitā // KVrk_3.31 //",
    "GK17kvrtrsuu:839": " tagaṇajagaṇau jagaṇo guruśca tadvṛttaṃ upasthitā nāma /",
    "GK17kvrtrsuu:840": " atra dvābhyāmaṣṭabhiśca yatirityeke / yathā /",
    "GK17kvrtrsuu:841": " tyaktvā nijaśastramupasthitā ye prāṃjalayastava śatravaḥ /",
    "GK17kvrtrsuu:842": " teṣāmavanīśvara jīvitaṃ dattaṃ bhavatā samarājire // 31 //",
    "GK17kvrtrsuu:843": " triṣṭubhi",
    "GK17kvrtrsuu:844": " syādindravajrā yadi tau jagau gaḥ // KVrk_3.32 //",
    "GK17kvrtrsuu:845": " yatra tagaṇau dvau jagaṇo gurū ca tadvṛttaṃ indravajrā nāma / yathā /",
    "GK17kvrtrsuu:846": " syādindravajrādi karkaśaṃ me",
    "GK17kvrtrsuu:847": " ceto yadīye virahāgame 'smin /",
    "GK17kvrtrsuu:848": " nūnaṃ tadānīṃ yadi tadviyoga-",
    "GK17kvrtrsuu:849": " saṃtāpasaṃyatsahanakṣamaḥ syām // 32 //",
    "GK17kvrtrsuu:850": " upendravajrā jatajāstato gau // KVrk_3.33 //",
    "GK17kvrtrsuu:851": " yatra jagaṇatagaṇajagaṇā dvau gurū ca tadvṛttaṃ upendravajrā nāma / yathā /",
    "GK17kvrtrsuu:852": " upendravajrādi mahābhighātā",
    "GK17kvrtrsuu:853": " prayānti nāśaṃ smarato narasya /",
    "GK17kvrtrsuu:854": " aharniśaṃ tvāṃ vijitāmareśa",
    "GK17kvrtrsuu:855": " śrīkṛṣṇa viṣṇorguru me prasādam // 33 //",
    "GK17kvrtrsuu:856": " anaṃtarodīritalakṣmabhājau pādau yadīyāvupajātayastāḥ /",
    "GK17kvrtrsuu:857": " itthaṃ kilānyāsvapi miśritāsu smaranti jātiṣvidameva nāma // KVrk_3.34 //",
    "GK17kvrtrsuu:858": " na vidyante 'ntaraṃ vyavadhānaṃ yasya tadanaṃtaraṃ udīritamuktaṃ lakṣma lakṣaṇam /",
    "GK17kvrtrsuu:859": " bhajata iti yasyāḥ pādau tāvanaṃtarodīritabhājau indravajropendravajrayorityarthaḥ /",
    "GK17kvrtrsuu:860": " itthamamunā prakāreṇānyāsvapi uktāprabhṛtiṣu jātiṣu miśritāsvidamevopajātiṃ nāma smaranti vadanti chaṃdovidaḥ / yathā /",
    "GK17kvrtrsuu:861": " vihāya paṃkeruhakānanāni sphārasphuratketakamabhyupāsya /",
    "GK17kvrtrsuu:862": " meghāgame 'sminnupajātisarve bhramantyamī ṣaṭcaraṇā raṇaṃtaḥ //",
    "GK17kvrtrsuu:863": " evamanyānyapyudāharaṇāni kumārasambhavādimahākāvyeṣu dṛṣṭavyāni /",
    "GK17kvrtrsuu:864": " samavṛttādhyāye 'pi prasaṃgādupajātīnāṃ pāṭhā lāghavārthaḥ /",
    "GK17kvrtrsuu:865": " eṣāṃ prastāravaśāccaturdaśaprakārā bhavanti /",
    "GK17kvrtrsuu:866": " te ca lekhakena pūrvapatre racitāḥ /",
    "GK17kvrtrsuu:867": " atra prathamagaṇakṛta eva viśeṣaḥ /",
    "GK17kvrtrsuu:868": " jata eva prastāryanto / yathā / ^_^ __^ ^_^ __^ ^_^ __^ ^_^ __^ ^_^ __^ ^_^ __^ ^_^ __^ __^ ^_^ ^_^ __^ __^ ^_^ ^_^ __^ __^ ^_^ ^_^ __^ __^",
    "GK17kvrtrsuu:869": " sāndrapadaṃ bhtau nagagurubhiśca // KVrk_3.35 //",
    "GK17kvrtrsuu:870": " bhagaṇatagaṇanagaṇā dvau gurū tatra tadvṛttaṃ sāndrapadaṃ nāma / yathā // 35 //",
    "GK17kvrtrsuu:871": " najajalagairgaditā sumukhī // KVrk_3.36 //",
    "GK17kvrtrsuu:872": " nagaṇajagaṇajagaṇā laghugurū ca yatra tadvṛttaṃ sumukhī nāma /",
    "GK17kvrtrsuu:873": " paṃcabhiryatirityāmnāyaḥ / yathā /",
    "GK17kvrtrsuu:874": " sutajananī sukulaprabhavā",
    "GK17kvrtrsuu:875": " mṛduvacanā surate caturā /",
    "GK17kvrtrsuu:876": " bhavati gṛhe vipulaiḥ sukṛtaiḥ",
    "GK17kvrtrsuu:877": " mṛganayanā yuvatiḥ sumukhī // 36 //",
    "GK17kvrtrsuu:878": " dodhakavṛttamidaṃ bhabhabhādgau // KVrk_3.37 //",
    "GK17kvrtrsuu:879": " yatra bhagaṇatrayaṃ dvau gurū ca tadvṛttaṃ dodhakaṃ nāma / yathā /",
    "GK17kvrtrsuu:880": " yasya narasya bhavediha sākṣādvṛttamadodhakayorapi tulyam /",
    "GK17kvrtrsuu:881": " tena samaṃ kathamarthavatāpi premakathāṃ kathayāmi vayasye // 37 //",
    "GK17kvrtrsuu:882": " śālinyuktā mtau tagau go 'bdhilokaiḥ // KVrk_3.38 //",
    "GK17kvrtrsuu:883": " yatra magaṇatagaṇatagaṇā dvau gurū ca tadvṛttaṃ śālinī nāma /",
    "GK17kvrtrsuu:884": " caturbhiḥ saptabhiryatirityāmnāyaḥ / yathā /",
    "GK17kvrtrsuu:885": " no jānīte śālinī vārāyāryaprāyeṇeha stādabhedaṃ manuṣyaḥ /",
    "GK17kvrtrsuu:886": " so 'pi prema prāpya devīpriyāyāḥ dhuryātmānaṃ vetti vaidagdhabhājām // 38 //",
    "GK17kvrtrsuu:887": " vātormīyaṃ gaditā mbhau tagau gaḥ // KVrk_3.39 //",
    "GK17kvrtrsuu:888": " magaṇabhagaṇatagaṇā gurudvayaṃ yatra tadvṛttaṃ vātormī nāma /",
    "GK17kvrtrsuu:889": " atra vakṣyāmaṇasūtre ca viśeṣānabhidhānātprāguktaiva yatiryathā /",
    "GK17kvrtrsuu:890": " balādvātormaya ete sanakrāḥ sāmudrāṇāṃ salilānāṃ samūhāḥ /",
    "GK17kvrtrsuu:891": " ābrahmādīnapi saṃhṛtya lokān yeṣāmantaḥ sukhaśāyī murāriḥ // 39 //",
    "GK17kvrtrsuu:892": " mbhau nlau gaḥ syādbhramaravilasitam // KVrk_3.40 //",
    "GK17kvrtrsuu:893": " magaṇabhagaṇanagaṇā laghugurū ca yatra tadvṛttaṃ bhramaravilasitaṃ nāma /",
    "GK17kvrtrsuu:894": " prācyeva yatiryathā /",
    "GK17kvrtrsuu:895": " tyaktvā mānaṃ caraṇavipatitastanmanye 'haṃ priya sakhi niyatam /",
    "GK17kvrtrsuu:896": " tvadvaktrābjabhramaravilasitaṃ kartuṃ vāṃchatyayamiha dayitaḥ // 40 //",
    "GK17kvrtrsuu:897": " pañcarasairśrīrbhatanagagaiḥ syāt // KVrk_3.41 //",
    "GK17kvrtrsuu:898": " bhagaṇatagaṇanagaṇā dvau gurū ca yatra tadvṛttaṃ śrīḥ nāma /",
    "GK17kvrtrsuu:899": " paṃcabhiḥ ṣaḍbhiryatiryathā /",
    "GK17kvrtrsuu:900": " dravyavimohājjalanidhiyānaṃ saṃgarabhūmau tyajati ca deham /",
    "GK17kvrtrsuu:901": " kṛtyamakṛtyaṃ gaṇayati naiva śrīrasalubdho dhruvamiha jantuḥ // 41 //",
    "GK17kvrtrsuu:902": " kuḍmaladaṃtītyeke /",
    "GK17kvrtrsuu:903": " ro narāviha rathoddhatā lagau // KVrk_3.42 //",
    "GK17kvrtrsuu:904": " yatra ragaṇanagaṇaragaṇā laghugurū ca tadvṛttaṃ rathoddhatā nāma / yathā /",
    "GK17kvrtrsuu:905": " lagna eva padayorathoddhatānyāyatākṣivacanāni saṃvṛṇu /",
    "GK17kvrtrsuu:906": " satravābhiriti yā prabodhitā tāṃ smarāmi nijajīvitauṣadhim // 42 //",
    "GK17kvrtrsuu:907": " svāgateti ranabhādguruyugmam // KVrk_3.43 //",
    "GK17kvrtrsuu:908": " yasya pāde ragaṇanagaṇabhagaṇā gurū ca tadvṛttaṃ svāgatā nāma / yathā /",
    "GK17kvrtrsuu:909": " sarvalokasukhadāsvapi varṣāsvāgatāsu na sukhī ripuvargaḥ /",
    "GK17kvrtrsuu:910": " vindhyavarmanṛpate tava khaḍgabhrāntibhājamacirāmabhivīkṣya // 43 //",
    "GK17kvrtrsuu:911": " nanasagagururacitā vṛntā // KVrk_3.44 //",
    "GK17kvrtrsuu:912": " dvau nagaṇau sagaṇo gurudvayaṃ yasya pāde tadvṛttaṃ vṛntā nāma /",
    "GK17kvrtrsuu:913": " atra maṇḍūkaplutanyāyena śālinyukteti sūtrādabdhilokairiti padamanuvartate /",
    "GK17kvrtrsuu:914": " tena hi caturbhiryatiḥ / yathā /",
    "GK17kvrtrsuu:915": " madhukaracaraṇabharākrāntaṃ patha tadiha kusumamidaṃ vṛntāt /",
    "GK17kvrtrsuu:916": " kathayati viṣayaviyuktānāṃ vidhipariṇatimiva lokānām // 44 //",
    "GK17kvrtrsuu:917": " nanaralagurubhiśca bhadrikā // KVrk_3.45 //",
    "GK17kvrtrsuu:918": " dvau nagaṇau ragaṇo laghugurū ca yatra tadvṛttaṃ bhadrikā nāma / yathā /",
    "GK17kvrtrsuu:919": " vividhaparakathāpragalbhavāgativiralavisaṃsthuladvijā /",
    "GK17kvrtrsuu:920": " kapilacikurasaṃcayā kṛśā na bhavati vanitā prabhadrikā // 45 //",
    "GK17kvrtrsuu:921": " śyenikā rajau ralau gururyadā // KVrk_3.46 //",
    "GK17kvrtrsuu:922": " raganajagaṇaragaṇā laghugurū ca yatra tadvṛttaṃ śyenikā nāma / yathā /",
    "GK17kvrtrsuu:923": " śyenikāśṛgālasaṃkule raṇe viṃdhyavarmadeva ye tvayā hatāḥ /",
    "GK17kvrtrsuu:924": " śatravasta eva tārakāśrayaṃ tanvate vimānagāḥ surāvṛtāḥ // 46 //",
    "GK17kvrtrsuu:925": " upasthitamidaṃ jsau tādgakārau // KVrk_3.47 //",
    "GK17kvrtrsuu:926": " jagaṇasagaṇatagaṇā dvau gurū ca yatra tadvṛttaṃ upasthitaṃ nāma / yathā /",
    "GK17kvrtrsuu:927": " upasthitamanekāścetakī culukyanṛpateḥ sainyaṃ viśālam /",
    "GK17kvrtrsuu:928": " avantipriya nihitvā na ko 'pi dhruvaṃ kṣititale jetuṃ samarthaḥ // 47 //",
    "GK17kvrtrsuu:929": " śikhaṇḍitamidaṃ jsau tgau guruścet // KVrk_3.48 //",
    "GK17kvrtrsuu:930": " jagaṇasagaṇau tagaṇagurū guruścettadvṛttaṃ śikhaṇḍitaṃ nāma / yathā / 48",
    "GK17kvrtrsuu:931": " mauktikamālā bhavedbhabhtalagāḥ // KVrk_3.49 //",
    "GK17kvrtrsuu:932": " bhagaṇabhagaṇatagaṇalaghuguravo yatra bhavettadvṛttaṃ mauktikamālā nāma / yathā // 49 //",
    "GK17kvrtrsuu:933": " jagatyām /",
    "GK17kvrtrsuu:934": " candravartma gaditaṃ tu ranabhasaiḥ // KVrk_3.50 //",
    "GK17kvrtrsuu:935": " yatra ragaṇanagaṇabhagaṇasagaṇā bhavanti tadvṛttaṃ candravartma gaditam / yathā /",
    "GK17kvrtrsuu:936": " cakṣuṣī parivimṛśya karayugāt krāntaharyapariśobhitavadanā /",
    "GK17kvrtrsuu:937": " candravartma kathayetyativivaśā kāṃtamevamavadanniśi vanitā // 50 //",
    "GK17kvrtrsuu:938": " jatau tu vaṃśasthamudīritaṃ jarau // KVrk_3.51 //",
    "GK17kvrtrsuu:939": " yatra jagaṇatagaṇajagaṇaragaṇāstadvṛttaṃ vaṃśasthaṃ nāma / yathā /",
    "GK17kvrtrsuu:940": " svaveśmavaṃśasthamudīkṣya vāyasaṃ priyāgamāsaṃśinamuttameṃgitaiḥ /",
    "GK17kvrtrsuu:941": " jagāda kācinmuditā samāgate priye pradāsyāmi tavepsitaṃ khaga // 51 //",
    "GK17kvrtrsuu:942": " syādindravaṃśā tatajaiḥ rasaṃyutaiḥ // KVrk_3.52 //",
    "GK17kvrtrsuu:943": " yatra dvau tagaṇau jagaṇaragaṇau tadvṛttaṃ indravaṃśā nāma yathā /",
    "GK17kvrtrsuu:944": " ādīndravaṃśāddivamastabhūruhapracchāditānekaguhā gṛho 'pi san /",
    "GK17kvrtrsuu:945": " dhārādhināthasya bhayena vidrutān bhūgopturiṣṭānna bhavāmi neśvaraḥ // 52 //",
    "GK17kvrtrsuu:946": " iha toṭakamambudhisaiḥ prathitam // KVrk_3.53 //",
    "GK17kvrtrsuu:947": " yatra catvāri sagaṇāstadvṛttaṃ toṭakaṃ nāma / yathā /",
    "GK17kvrtrsuu:948": " tyaja mānamamānamanaṃtaguṇaṃ kuru vākyamidaṃ pariṇāmahitam /",
    "GK17kvrtrsuu:949": " tvayi toṭakajāyatanetrayuge tvaritaṃ dayitāṃtikamindumukhi // 53 //",
    "GK17kvrtrsuu:950": " drutavilambitamāha nabhau bharau // KVrk_3.54 //",
    "GK17kvrtrsuu:951": " nagaṇabhagaṇau bhagaṇaragaṇau yatra tadvṛttaṃ drutavilambitaṃ nāma / yathā /",
    "GK17kvrtrsuu:952": " drutavilambitagena tavāriṇā kvacidapi sthirabhāvamavindatā /",
    "GK17kvrtrsuu:953": " gurunitambabharālasagāminī pratipadaṃ svavadhūrnṛpa nindyate // 54 //",
    "GK17kvrtrsuu:954": " vasuyugaviratirnau myau puṭo 'yam // KVrk_3.55 //",
    "GK17kvrtrsuu:955": " dvau nagaṇau magaṇayagaṇau yatra tadvṛttaṃ puṭo nāma /",
    "GK17kvrtrsuu:956": " vasubhiraṣṭabhiryugaiścaturbhiryatiḥ /",
    "GK17kvrtrsuu:957": " api caraṇanato 'haṃ tatprasīda tyaja sarasijanetre maunamudrām /",
    "GK17kvrtrsuu:958": " vacanamamṛtakalpaṃ śrotukāmā śravaṇapuṭanipeyaṃ sarvadā te // 55 //",
    "GK17kvrtrsuu:959": " pramuditavadanā bhavennau rarau // KVrk_3.56 //",
    "GK17kvrtrsuu:960": " dvau nagaṇau dvau ragaṇau yatra tadvṛttaṃ pramuditavadanā nāma / yathā /",
    "GK17kvrtrsuu:961": " gurukucayugalāṃ viśaṃlakṣaṇāṃ vikaṭakaṭitaṭāṃ manojñāṃ sadā /",
    "GK17kvrtrsuu:962": " vividhasuratikelidakṣāmahaṃ pramuditavadanāṃ smarāmi priyām // 56 //",
    "GK17kvrtrsuu:963": " caturjagaṇaṃ vada mauktikadāma // KVrk_3.57 //",
    "GK17kvrtrsuu:964": " nayasahitau nyau kusumavicitrā // KVrk_3.58 //",
    "GK17kvrtrsuu:965": " nagaṇayagaṇau punarnagaṇayagaṇau yatra tadvṛttaṃ kusumavicitrā nāma /",
    "GK17kvrtrsuu:966": " ṣaḍbhiryatirityupadeśaḥ /",
    "GK17kvrtrsuu:967": " yathā /",
    "GK17kvrtrsuu:968": " parihṛtaroṣā kṛtabahuveṣā saha nijabhartā taruṇi vasaṃte /",
    "GK17kvrtrsuu:969": " pramuditapuṃskokila iva ramyāṃ vraja vanarājiṃ kusumavicitrām // 58 //",
    "GK17kvrtrsuu:970": " rasairjasajasā jaloddhatagatiḥ // KVrk_3.59 //",
    "GK17kvrtrsuu:971": " yatra jagaṇasagaṇajagaṇā sagaṇaśca tadvṛttaṃ jaloddhatagatirnāma / yathā /",
    "GK17kvrtrsuu:972": " atītya sarito jaloddhatagatīranekagahanā kulānapi girīn /",
    "GK17kvrtrsuu:973": " samudrataramāśritā ripunṛpāḥ sukhaṃ na niśi śerate tava bhayāt // 59 //",
    "GK17kvrtrsuu:974": " bhujaṃgaprayātaṃ bhavedyaiścaturbhiḥ // KVrk_3.60 //",
    "GK17kvrtrsuu:975": " catvāro yagaṇā yatra tadvṛttaṃ bhujaṃgaprayātaṃ nāma / yathā /",
    "GK17kvrtrsuu:976": " vidagdhāṃganālocanānandakārī sakhi svecchayā vīkṣituṃ prāṇanāthaḥ /",
    "GK17kvrtrsuu:977": " mayā naiva labdho hata grāmamārge bhujaṃgaprayātānukāriṇyamuṣṇig (?) // 60 //",
    "GK17kvrtrsuu:978": " raiścaturbhiryutā sragviṇī saṃmatā // KVrk_3.61 //",
    "GK17kvrtrsuu:979": " catvāro ragaṇā yasya pāde tadvṛttaṃ sragviṇī nāma / yathā /",
    "GK17kvrtrsuu:980": " padmapatrāyatākṣī śaśāṃkānanā kuṃkumodvartitāṃgī ghanoccastanī /",
    "GK17kvrtrsuu:981": " aṃgahārairanekaprakārairyutā nṛtyati strī sakhe sragviṇī suṃdarā // 61 //",
    "GK17kvrtrsuu:982": " bhuvi bhavennabhajaraiḥ priyaṃvadā // KVrk_3.62 //",
    "GK17kvrtrsuu:983": " nagaṇabhagaṇajagaṇaragaṇā yatra tadvṛttaṃ priyaṃvadā nāma / yathā /",
    "GK17kvrtrsuu:984": " gurupayodharavatī sumadhyamā vipulapuṇyanicayaiḥ svaveśmani /",
    "GK17kvrtrsuu:985": " bhavati pārvaṇaśaśāṃkasuṃdarānanavatī priyatamā priyaṃvadā // 62 //",
    "GK17kvrtrsuu:986": " tyau tyau maṇimālā chinnā guhavaktraiḥ // KVrk_3.63 //",
    "GK17kvrtrsuu:987": " tagaṇayagaṇatagaṇayagaṇā yatra tadvṛttaṃ maṇimālā nāma /",
    "GK17kvrtrsuu:988": " ṣaḍbhiryatiḥ / yathā /",
    "GK17kvrtrsuu:989": " mātaḥ surasindho trailokyapavitre paśyāmi kadā te pāpāpahamambhaḥ /",
    "GK17kvrtrsuu:990": " caṃcanmaṇimālālaṃkāramaṇīnāṃ tyaktvā vanitānāṃ saṃgaṃ viṣatulyam // 63 //",
    "GK17kvrtrsuu:991": " dhīrairabhāṇi lalitā tabhau jarau // KVrk_3.64 //",
    "GK17kvrtrsuu:992": " yatra tagaṇabhagaṇajagaṇaragaṇāstadvṛttaṃ lalitā nāma / yathā /",
    "GK17kvrtrsuu:993": " pīnonnatastanabharoparisphuraddhārāvalīsubhagamāyatekṣaṇā /",
    "GK17kvrtrsuu:994": " nṛtyatyasau sulalitaṃ hi nūpurādhvānaprabodhitamanobhavā vadhūḥ // 64 //",
    "GK17kvrtrsuu:995": " pramitākṣarā sajasasairuditā // KVrk_3.65 //",
    "GK17kvrtrsuu:996": " sagaṇajagaṇau sagaṇau yatra tadvṛttaṃ pramitākṣarā nāma / yathā /",
    "GK17kvrtrsuu:997": " caraṇānatiṃ gatavati prasabhaṃ dayite nitāṃtasubhage subhage /",
    "GK17kvrtrsuu:998": " paruṣāṇi saṃtyaja vacāṃsi sakhi pramitākṣarā bhava śaśāṃkamukhi // 65 //",
    "GK17kvrtrsuu:999": " nanabharasahitā 'bhihitojjvalā // KVrk_3.66 //",
    "GK17kvrtrsuu:1000": " dvau nagaṇau bhagaṇaragaṇau ca yatra tadvṛttaṃ ujjvalā nāma / yathā /",
    "GK17kvrtrsuu:1001": " iha śaradi bhavantyukāśayā (?)",
    "GK17kvrtrsuu:1002": " vimalataraśaśāṃkakarojjvalā /",
    "GK17kvrtrsuu:1003": " vidadhati gamanaṃ vijayārthinaḥ pratidivasamavanīpatayaḥ svayam // 66 //",
    "GK17kvrtrsuu:1004": " pañcāśvaiśchinnā vaiśvadevī mamau yau // KVrk_3.67 //",
    "GK17kvrtrsuu:1005": " dvau magaṇau dvau yagaṇau ca yatra tadvṛttaṃ vaiśvadevī nāma /",
    "GK17kvrtrsuu:1006": " pañcabhiḥ saptabhiryatiḥ / yathā /",
    "GK17kvrtrsuu:1007": " vaśyātmā nityasnānaśīlo mahātmā mitre śatrau vā tulyacittapravṛttiḥ /",
    "GK17kvrtrsuu:1008": " śraddhāsaṃpanno vaiśvadevī ca loke sa svargastrīṇāṃ vallabhaḥ syātsadaiva // 67 //",
    "GK17kvrtrsuu:1009": " abdhyaṃgaiḥ syājjaladharamālā mbhau smau // KVrk_3.68 //",
    "GK17kvrtrsuu:1010": " magaṇabhagaṇasagaṇamagaṇā yatra tadvṛttaṃ jaladharamālā nāma /",
    "GK17kvrtrsuu:1011": " caturbhiraṣṭabhiśca yatiḥ / yathā /",
    "GK17kvrtrsuu:1012": " satyākāśe jaladharamālāvyāpte nīpāmode prasarati jhaṃjhāvāte /",
    "GK17kvrtrsuu:1013": " varṣākāle muditamayūravrāte tyaktvā kāntāṃ vrajasi kathaṃ pātha tvam // 68 //",
    "GK17kvrtrsuu:1014": " iha navamālinī najaparau bhyau // KVrk_3.69 //",
    "GK17kvrtrsuu:1015": " nagaṇajagaṇabhagaṇayagaṇā yatra tadvṛttaṃ navamālinī nāma /",
    "GK17kvrtrsuu:1016": " ihetyavagrahaṇādabdhyaṃgairiti padavirītatayā vipariṇamati tenāṣṭabhiḥ caturbhiryathā /",
    "GK17kvrtrsuu:1017": " tava niśitāsighātadalitā riddhipadakumbhamauktikasamūhaiḥ /",
    "GK17kvrtrsuu:1018": " kṛtanavamālinīva bhajati tvāṃ prati smaraṃ narendra jayalakṣmīḥ // 69 //",
    "GK17kvrtrsuu:1019": " svaraśaraviratirnau rau prabhā nāma // KVrk_3.70 //",
    "GK17kvrtrsuu:1020": " bhavati najāvatha mālatī jarau // KVrk_3.71 //",
    "GK17kvrtrsuu:1021": " nagaṇajagaṇau jagaṇaragaṇau yatra tadvṛttaṃ mālatī nāma / yathā /",
    "GK17kvrtrsuu:1022": " bhramarayuvā bhramatīha mālatītarutalamapyapahāya ketakīm /",
    "GK17kvrtrsuu:1023": " yuvatijanena gṛhīta nāma kaḥ kathamapi na pratibodhametyasau // 71 //",
    "GK17kvrtrsuu:1024": " varatanurityeke /",
    "GK17kvrtrsuu:1025": " jarau jarau vadanti pañcacāmaram // KVrk_3.72 //",
    "GK17kvrtrsuu:1026": " iti vada tāmarasaṃ najajādyaḥ // KVrk_3.73 //",
    "GK17kvrtrsuu:1027": " nagaṇajagaṇau jagaṇayagaṇau yatra tadvṛttaṃ tāmarasamiti vada śikṣamiti śeṣaḥ / yathā /",
    "GK17kvrtrsuu:1028": " mṛdutaratāmarasāruṇapādavraṇatitivisravadasrajalaughāḥ /",
    "GK17kvrtrsuu:1029": " vidadhati parva tirodhasi yānaṃ karapihitoccakru vā ripuvadhaḥ // 73 //",
    "GK17kvrtrsuu:1030": " atijagatyām /",
    "GK17kvrtrsuu:1031": " turagarasayatirnau tatau gaḥ kṣamā // KVrk_3.74 //",
    "GK17kvrtrsuu:1032": " yatra dvau nagaṇau dvau tagaṇau guruśca tadvṛttaṃ kṣamā nāma / yathā /",
    "GK17kvrtrsuu:1033": " saptabhiḥ ṣaḍbhiśca yatiḥ / yathā /",
    "GK17kvrtrsuu:1034": " cakitamṛgadṛśā nekṣito līlayā trivalitavadanaśrīcayāhaṃ muhuḥ /",
    "GK17kvrtrsuu:1035": " na ca surataṭinī na kṣamā cāśritā gatamidamadhunā jīvitaṃ me vṛthā // 74 //",
    "GK17kvrtrsuu:1036": " mnau jrau gastridaśayatiḥ praharṣiṇīyam // KVrk_3.75 //",
    "GK17kvrtrsuu:1037": " magaṇanagaṇajagaṇaragaṇaguravo yatra tadvṛttaṃ praharṣiṇī nāma /",
    "GK17kvrtrsuu:1038": " tribhirdaśabhiryatiḥ / yathā /",
    "GK17kvrtrsuu:1039": " lolākṣī vipulanitambabaddhakāñcī pīnoccastanayugalā suromarājiḥ /",
    "GK17kvrtrsuu:1040": " nṛtyantī sulalitamaṃgahāraramyaṃ vārastrī gamanalasatpraharṣiṇīyam // 75 //",
    "GK17kvrtrsuu:1041": " [pāṭhāntaram:",
    "GK17kvrtrsuu:1042": " caturgrahairiha rucirā jabhau syau gaḥ // KVrk_3.76* //]",
    "GK17kvrtrsuu:1043": " caturgrahairiha rucirā jabhau sjagāḥ // KVrk_3.76 //",
    "GK17kvrtrsuu:1044": " jagaṇabhagaṇasagaṇajagaṇā guruśca yatra tadvṛttaṃ rucirā nāma / yathā /",
    "GK17kvrtrsuu:1045": " samīhate ya iha parāpadāpadaṃ viyaccharittaṭaruciroṭajālayaḥ /",
    "GK17kvrtrsuu:1046": " mṛgīdṛśo vadanasarojadarśanaṃ na tasya tatpramadakaraṃ kavat // 76 //",
    "GK17kvrtrsuu:1047": " vedai randhrairmtau yasagā mattamayūram // KVrk_3.77 //",
    "GK17kvrtrsuu:1048": " yatra magaṇatagaṇayagaṇasagaṇaguravastadvṛttaṃ mattamayūram /",
    "GK17kvrtrsuu:1049": " caturbhirnavabhiryatiḥ / yathā /",
    "GK17kvrtrsuu:1050": " cañcaṃ cūtaṃ puṣpitakaṃ kellitarūbhiḥ krīḍatkroḍaṃ saṃcaradunmattamṛgodham /",
    "GK17kvrtrsuu:1051": " snigdhacchāyaṃ vāritatāpaṃ tarukhaṇḍaiḥ mādyadbhṛṃgaṃ mattamayūraṃ vanametat // 77 //",
    "GK17kvrtrsuu:1052": " [pāṭhāntaram:",
    "GK17kvrtrsuu:1053": " najasajagairbhavati mañjubhāṣiṇī // KVrk_3.78* //]",
    "GK17kvrtrsuu:1054": " sajasā jagau bhavati mañjubhāṣiṇī // KVrk_3.78 //",
    "GK17kvrtrsuu:1055": " yasya pāde sagaṇajagaṇasagaṇajagaṇā guruśca tadvṛttaṃ mañjubhāṣiṇī nāma / yathā /",
    "GK17kvrtrsuu:1056": " smara suṃdarākṛtimanekavallabhaṃ caraṇapraṇāmanatamīpsitaṃ patim /",
    "GK17kvrtrsuu:1057": " paruṣoktibhiḥ kimiti khedayasyamu sakhi vallabhā bhavati mañjubhāṣiṇī // 78 //",
    "GK17kvrtrsuu:1058": " iha naṃdinī sajasasairguruyuktaiḥ // KVrk_3.79 //",
    "GK17kvrtrsuu:1059": " saśca jaśca saśca saśca taiḥ sagurubhirnandinī // 79 //",
    "GK17kvrtrsuu:1060": " nanataragurubhiścandrikā caturbhiḥ // KVrk_3.80 //",
    "GK17kvrtrsuu:1061": " dvau nagaṇau tagaṇaragaṇau guruśca yatra tadvṛttaṃ candrikā nāma /",
    "GK17kvrtrsuu:1062": " caturbhiryatiryathā /",
    "GK17kvrtrsuu:1063": " vitarati kumudānāṃ śriyaṃ samagrāṃ tama iva vanitānāṃ bhinatti mānam /",
    "GK17kvrtrsuu:1064": " tatamapi bhuvanaṃ candrikā bhuvasthādhavalitamiva cakre śaranniśāsu //",
    "GK17kvrtrsuu:1065": " aṣṭabhiryatirityeke // 80 //",
    "GK17kvrtrsuu:1066": " śakvaryām",
    "GK17kvrtrsuu:1067": " mtau nsau gāvakṣagrahaviratirasaṃbādhā // KVrk_3.81 //",
    "GK17kvrtrsuu:1068": " magaṇatagaṇanagaṇasagaṇā dvau gurū ca yatra tadvṛttaṃ asaṃbādhā nāma /",
    "GK17kvrtrsuu:1069": " akṣairindriyaiḥ pañcabhirgrahairnavabhiśca yatiḥ / yathā /",
    "GK17kvrtrsuu:1070": " yāvadgaccheyaṃdayitavihitasaṃketasthānasyābhyāṃ saṅkṛtanivṛtatulākoṭiḥ /",
    "GK17kvrtrsuu:1071": " tāvaccakre 'gre drutamudayamayaṃ vairī bhitvā saṃbaṃdhānyapi sakhi timirāṇīnduḥ // 81 //",
    "GK17kvrtrsuu:1072": " nanarasalaghugaiḥ svarairaparājitā // KVrk_3.82 //",
    "GK17kvrtrsuu:1073": " dvau nagaṇau ragaṇasagaṇalaghuguravo yatra tadvṛttaṃ aparājitā nāma /",
    "GK17kvrtrsuu:1074": " saptabhiryatiḥ / yathā /",
    "GK17kvrtrsuu:1075": " turagarajavatīṃ tulārkamahīpateritaranṛpaśataiścamūmaparājitām /",
    "GK17kvrtrsuu:1076": " jayati vijayidoryugaikasahāyavānavanipatirasau pramārakulodbhavaḥ // 82 //",
    "GK17kvrtrsuu:1077": " nanabhanalagiti praharaṇakalikā // KVrk_3.83 //",
    "GK17kvrtrsuu:1078": " nagaṇau bhagaṇanagaṇalaghuguravaśca yatra tadvṛttaṃ praharaṇakalikā nāma /",
    "GK17kvrtrsuu:1079": " iti śabdasyāvyayasya grahaṇātsaiva yatiḥ / yathā /",
    "GK17kvrtrsuu:1080": " raṇabhuvi bhavatā praharaṇakalitā parahṛtavanitāstava nṛpa ripavaḥ /",
    "GK17kvrtrsuu:1081": " vidadhati śayanaṃ kṛtatṛṇaśayanā vanabhuvi satataṃ bhayacakitahṛdaḥ // 83 //",
    "GK17kvrtrsuu:1082": " uktā vasaṃtatilakā tabhajā jagau gaḥ // KVrk_3.84(1) //",
    "GK17kvrtrsuu:1083": " tagaṇabhagaṇau dvau jagaṇau dvau gurū ca yasya pāde tadvṛttaṃ vasaṃtatilakā nāma / yathā /",
    "GK17kvrtrsuu:1084": " bhrātarvasaṃtatilakānatimuktakaṃ ca saṃdaśyate 'tra kimu matparamastvametat /",
    "GK17kvrtrsuu:1085": " nā 'haṃ sa yo 'bhavadanekavidhotsavaśrīḥ saṃpratyasatyavirahaikagṛhaṃ priyāyāḥ //",
    "GK17kvrtrsuu:1086": " siṃhoddhateyamuditā munikāśyapena // KVrk_3.84(2) //",
    "GK17kvrtrsuu:1087": " iyameva vasaṃtatilakā kaśyapasyācāryasya matena siṃhoddhatā nāma / yathā /",
    "GK17kvrtrsuu:1088": " unnidrapadmavadanaḥ subhago 'ṅganānāmāraktapādatalapāṇīradīnasattvaḥ /",
    "GK17kvrtrsuu:1089": " siṃhoddhatā samagalaḥ suviśālavakṣāḥ syādīdṛśo narapatiḥ puruṣaḥ pṛthivyāḥ //",
    "GK17kvrtrsuu:1090": " uddharṣiṇī nigaditā munisaitavena // KVrk_3.84(3) //",
    "GK17kvrtrsuu:1091": " saiva vasaṃtatilakā saitavamuninā uddharṣiṇī nigaditā uktā / yathā /",
    "GK17kvrtrsuu:1092": " saṃvatsare rasapayonidhisūryasaṃkhyaiḥ śrīvikramānnarapate racitā mameyam /",
    "GK17kvrtrsuu:1093": " uktā sanāmabhirudāharaṇyairudārairuddharṣiṇī bhavatu cetasi satkavīnām //",
    "GK17kvrtrsuu:1094": " gomena saivamuditā madhumādhavīti // KVrk_3.84(4) //",
    "GK17kvrtrsuu:1095": " vasaṃtatilakāmityeke // 84 //",
    "GK17kvrtrsuu:1096": " induvadanā bhajasanaiḥ saguruyugmaiḥ // KVrk_3.85 //",
    "GK17kvrtrsuu:1097": " bhagaṇajagaṇasagaṇanagaṇā dvau gurū ca yasya pāde tadvṛttaminduvadanā nāma / yathā /",
    "GK17kvrtrsuu:1098": " mārutavaśapracalitotpaladalākṣaṃ śobhanalalāṭataṭamadhyakṛtapuṇḍram /",
    "GK17kvrtrsuu:1099": " re pathika saṃprati madhau madanabandhau saṃsmarasi tadvadanaminduvadanāyāḥ // 85 //",
    "GK17kvrtrsuu:1100": " dviḥ saptacchidalolā msau mbhau gau caraṇe cet // KVrk_3.86 //",
    "GK17kvrtrsuu:1101": " yasya caraṇe pāde magaṇasagaṇamagaṇabhagaṇā dvau gurū tadvṛttaṃ alolā nāma /",
    "GK17kvrtrsuu:1102": " saptabhiryatiḥ / yathā /",
    "GK17kvrtrsuu:1103": " yo deva dvijabhaktaḥ saṃsāreṣu viraktaḥ śrautasmārtavidhīnāṃ kartā tyaktavikalpaḥ /",
    "GK17kvrtrsuu:1104": " maitraḥ kāruṇikātmā krodhāmarṣavimuktastasya śrībhuvane syāllolā nūnamalolā // 86 //",
    "GK17kvrtrsuu:1105": " atiśakvaryām /",
    "GK17kvrtrsuu:1106": " dvihatahayalaghuratha giti śaśikalā // KVrk_3.87 //",
    "GK17kvrtrsuu:1107": " dvihatahayalaghurityarthaḥ guruśca bhavati yasya caraṇe tadvṛttaṃ śaśikalā nāma /",
    "GK17kvrtrsuu:1108": " saptabhiraṣṭabhiryatiḥ /",
    "GK17kvrtrsuu:1109": " pāriśeṣyādyathā /",
    "GK17kvrtrsuu:1110": " kusumaśaratanudahanaśirasi jaṭāmukuṭataṭamaṇiramalakiraṇā /",
    "GK17kvrtrsuu:1111": " tava bhavatu sukhakṛdayamiha satataṃ pravipadi sunabhasi vasati śaśikalā // 87 //",
    "GK17kvrtrsuu:1112": " sragiti bhavati rasanavakayatiriyam // KVrk_3.88 //",
    "GK17kvrtrsuu:1113": " ṣaḍbhirnavabhiśca yadā yatirbhavati tadā sragiti nāma /",
    "GK17kvrtrsuu:1114": " māleti vaktavye chaṃdobhaṃgabhayāt sragityuktam /",
    "GK17kvrtrsuu:1115": " ekārthatvānna doṣaḥ / yathā /",
    "GK17kvrtrsuu:1116": " ghanaparimalamilitamadhupanicayā sragiyamurasi tava śaśimukhi śuśubhe /",
    "GK17kvrtrsuu:1117": " kaṭakayugalamapi kalaravasubhagaṃ śriyamidamiha janayati sucaraṇayā // 88 //",
    "GK17kvrtrsuu:1118": " vasuhayayatiriti maṇiguṇanikaraḥ // KVrk_3.89 //",
    "GK17kvrtrsuu:1119": " iyameva śaśikalā vasvaṣṭabhirhayaiḥ saptabhiryadā maṇiguṇanikaraḥ nāma / yathā /",
    "GK17kvrtrsuu:1120": " parajanahitakaravaradhanakalitaḥ suvacanakṛtavarajanasukhanivahaḥ /",
    "GK17kvrtrsuu:1121": " bhavabhuvi bhavakṛtavarataramahimā sa bhavati naravara maṇiguṇanikaraḥ // // 89",
    "GK17kvrtrsuu:1122": " nanamayayayuteyaṃ mālinī bhogilokaiḥ // KVrk_3.90 //",
    "GK17kvrtrsuu:1123": " dvau nagaṇau magaṇo dvau yagaṇau yasya tadvṛttaṃ mālinī nāma /",
    "GK17kvrtrsuu:1124": " yathā /",
    "GK17kvrtrsuu:1125": " aṣṭabhiḥ saptabhiryatiḥ /",
    "GK17kvrtrsuu:1126": " navajaladharamālāmālinīṃ tāṃ vilokya",
    "GK17kvrtrsuu:1127": " nijadayitaviyogaprāntabhāvaṃ nibodham /",
    "GK17kvrtrsuu:1128": " na na khalu jaladharāṇāṃ nādamākarṇya kaści-",
    "GK17kvrtrsuu:1129": " dbhavati śithilabuddhirveśma gantuṃ pravāsī // 90 //",
    "GK17kvrtrsuu:1130": " bhavati najau bhajau rasahitau prabhadrakam // KVrk_3.91 //",
    "GK17kvrtrsuu:1131": " yasya pāde nagaṇajagaṇabhagaṇajagaṇaragaṇāstadvṛttaṃ prabhadrakaṃ nāma / yathā /",
    "GK17kvrtrsuu:1132": " alabhata duścareṇa tapasā himādrijā",
    "GK17kvrtrsuu:1133": " yamiha patiṃ patiṃ trijagatāṃ maheśvaram /",
    "GK17kvrtrsuu:1134": " pavanasamuddhutāmaliśikhāhutasmaro",
    "GK17kvrtrsuu:1135": " diśatu satāṃ sadaiva savi suprabhadrakam // 91 //",
    "GK17kvrtrsuu:1136": " sajanā nayau śaradaśakaviratirelā // KVrk_3.92 //",
    "GK17kvrtrsuu:1137": " sagaṇajagaṇanagaṇanagaṇayagaṇā yatra tadvṛttamelā nāma /",
    "GK17kvrtrsuu:1138": " paṃcabhirdaśabhiryatiḥ / yathā /",
    "GK17kvrtrsuu:1139": " varacaṃdanadrumakiśalayamaricailā-",
    "GK17kvrtrsuu:1140": " lavalīlatāprabhṛtivanamiha dhunvan /",
    "GK17kvrtrsuu:1141": " malayānilaḥ sapadi vidalitaprayukta-",
    "GK17kvrtrsuu:1142": " pramadājanaḥ prasaritapatibandhuḥ // 92 //",
    "GK17kvrtrsuu:1143": " mrau myau yāntau bhavetāṃ saptāṣṭabhiścandralekhā // KVrk_3.93 //",
    "GK17kvrtrsuu:1144": " yasya pāde magaṇaragaṇamagaṇā dvau yagaṇau tadvṛttaṃ candralekhā nāma /",
    "GK17kvrtrsuu:1145": " saptabhiraṣṭabhiryatiḥ / yathā /",
    "GK17kvrtrsuu:1146": " vibhrāntiścandralekhāṃ cūḍāmaṇisthānabhṛttāṃ",
    "GK17kvrtrsuu:1147": " yastārtīyaṃ ca netraṃ jājvalyamānaṃ lalāṭe /",
    "GK17kvrtrsuu:1148": " kaṇṭhe yasyāsthimālā bhasmāṃgarāgaḥ śarīre",
    "GK17kvrtrsuu:1149": " kalpāṃtāṃ vaḥ sa daśyāttrailokyanātho girīśaḥ // 93 //",
    "GK17kvrtrsuu:1150": " aṣṭau",
    "GK17kvrtrsuu:1151": " bhratrinagaiḥ rasāt khamṛṣabhajagavilasitam // KVrk_3.94 //",
    "GK17kvrtrsuu:1152": " bhagaṇaragaṇau trayo nagaṇā guruśca yatra tadvṛttaṃ ṛṣabhagajavilasitaṃ nāma /",
    "GK17kvrtrsuu:1153": " ṣaṭdaśabhiryatiḥ /",
    "GK17kvrtrsuu:1154": " yatra catuṣpatheṣu vividhayuvatijanatā",
    "GK17kvrtrsuu:1155": " sāmamanorameṣu tava ripuvaranagare /",
    "GK17kvrtrsuu:1156": " tvadbhujavikrameṇa nṛpativara vijayati",
    "GK17kvrtrsuu:1157": " saṃprati tatra vanyamṛṣabhagajavilasitam // 94 //",
    "GK17kvrtrsuu:1158": " najabhajaraiḥ sadā bhavati vāṇinī gayuktaiḥ // KVrk_3.95 //",
    "GK17kvrtrsuu:1159": " nagaṇajagaṇabhagaṇajagaṇaragaṇā guravo yatra tadvṛttaṃ vāṇinī nāma / yathā /",
    "GK17kvrtrsuu:1160": " cakitamṛgekṣaṇā gurunitambabaddhakāñcī",
    "GK17kvrtrsuu:1161": " guṇakalakiṃkiṇīravavibodhāsameṣuḥ /",
    "GK17kvrtrsuu:1162": " janayati vāṇinī caturavākyapaṇḍiteyaṃ",
    "GK17kvrtrsuu:1163": " mudamadhikāṃ sakhe manasi karoti dṛṣṭā // 95 //",
    "GK17kvrtrsuu:1164": " atyaṣṭau",
    "GK17kvrtrsuu:1165": " rasaiḥ rudraiśchinnā yamanasabhalā gaḥ śikhariṇī // KVrk_3.96 //",
    "GK17kvrtrsuu:1166": " yagaṇamagaṇanagaṇasagaṇabhagaṇā laghugurū ca yatra tadvṛttaṃ śikhariṇī nāma /",
    "GK17kvrtrsuu:1167": " ṣaḍbhirekādaśabhiryatiḥ /",
    "GK17kvrtrsuu:1168": " śaśāṃkāsyā caṃcatkuvalayadalaspardhinayanā",
    "GK17kvrtrsuu:1169": " salīlaṃ gacchaṃtī gurujaghanabhārālasagatiḥ /",
    "GK17kvrtrsuu:1170": " iyaṃ pīnottuṃgastanaśikhariṇī vāravanitā",
    "GK17kvrtrsuu:1171": " kaṭākṣairvikṣobhaṃ janayati munīnāmapi hṛdi // 96 //",
    "GK17kvrtrsuu:1172": " jasau jasayalā vasugrahayatiśca pṛthvī guruḥ // KVrk_3.97 //",
    "GK17kvrtrsuu:1173": " jagaṇasagaṇajagaṇasagaṇayagaṇalaghuguravo yatra tadvṛttaṃ pṛthvī nāma / yathā /",
    "GK17kvrtrsuu:1174": " kimityayamasaṃskṛtastava sukeśi keśoccayaḥ",
    "GK17kvrtrsuu:1175": " kimityuta sumekhalāvirahitā ca pṛthvī kaṭiḥ /",
    "GK17kvrtrsuu:1176": " tadehi kuru maṇḍanaṃ tyaja ruṣaṃ vasaṃtotsave",
    "GK17kvrtrsuu:1177": " yataḥ sutanu pañcaṣairapi dinairvayo yāsyati // 97 //",
    "GK17kvrtrsuu:1178": " diṅmuni vaṃśapatrapatitaṃ bharanabhanalagaiḥ // KVrk_3.98 //",
    "GK17kvrtrsuu:1179": " bhagaṇaragaṇanagaṇabhagaṇanagaṇalaghuguravo yatra tadvṛttaṃ vaṃśapatrapatitaṃ nāma /",
    "GK17kvrtrsuu:1180": " daśabhiḥ saptabhiryatiḥ / yathā /",
    "GK17kvrtrsuu:1181": " naiva vidustṛṣāturadhiyastava ripunagare",
    "GK17kvrtrsuu:1182": " maṃdiradīrghikāsu salilaṃ savidhamapi mṛgāḥ /",
    "GK17kvrtrsuu:1183": " ambujavaṃśapatrapatitadrumadalanikaraiḥ",
    "GK17kvrtrsuu:1184": " chāditamātape tu mahati kṣitipati talakā (?) // 98 //",
    "GK17kvrtrsuu:1185": " rasayugahayairnsau mrau slau go yadā hariṇī tadā // KVrk_3.99 //",
    "GK17kvrtrsuu:1186": " nagaṇasagaṇau magaṇaragaṇau sagaṇalaghuguravo yatra tadvṛttaṃ hariṇī nāma /",
    "GK17kvrtrsuu:1187": " ṣaḍbhiḥ caturbhiryatiḥ / yathā /",
    "GK17kvrtrsuu:1188": " vadanamamalaṃ dhatte śobhāṃ śaśāṃkasamāśritāṃ",
    "GK17kvrtrsuu:1189": " śravaṇayugalaṃ dolālīlāṃ tanoti manobhuvaḥ /",
    "GK17kvrtrsuu:1190": " stanaparisare hāraḥ sphāraḥ sphuratyatinirmalaḥ",
    "GK17kvrtrsuu:1191": " kimiha na cettasyāhāri dhruvaṃ hariṇīdṛśaḥ //",
    "GK17kvrtrsuu:1192": " ṛṣabhacaritamityeke // 99 //",
    "GK17kvrtrsuu:1193": " mandākrāntā jaladhiṣaḍagaiḥ mbhau natau tādgurū cet // KVrk_3.100 //",
    "GK17kvrtrsuu:1194": " magaṇabhagaṇanagaṇā dvau tagaṇau dvau gurū ca yasya pāde tadvṛttaṃ mandākrāntā nāma /",
    "GK17kvrtrsuu:1195": " caturbhiḥ ṣaḍbhiścedyatirbhavati / yathā /",
    "GK17kvrtrsuu:1196": " mandākrāntādharakisalayā pāṇipadmaṃ dhunānā",
    "GK17kvrtrsuu:1197": " gāḍhāśleṣapraṇayiśithilā vepamānāṃgayaṣṭiḥ /",
    "GK17kvrtrsuu:1198": " svidyadvaktrā pulakitatanuḥ kiṃcidāmīlitākṣī",
    "GK17kvrtrsuu:1199": " cetaḥprītiṃ janayati bhṛśaṃ nūtanoḍhā vivoḍhā // 100 //",
    "GK17kvrtrsuu:1200": " yadi bhavato najau bhajajalā gururnarkuṭakam // KVrk_3.101 //",
    "GK17kvrtrsuu:1201": " naganajagaṇabhagaṇā dvau jagaṇau laghugurū aha tadvṛttaṃ narkuṭakaṃ nāma /",
    "GK17kvrtrsuu:1202": " avitathamiti anye / yathā /",
    "GK17kvrtrsuu:1203": " surabhisamāgame virahiṇījanaśokakare",
    "GK17kvrtrsuu:1204": " kṛtabahumaṇḍanā tvamatibhāmani madvacanaiḥ /",
    "GK17kvrtrsuu:1205": " nijadayitāṃtikaṃ yadi na yāsi gataṃ tadaho",
    "GK17kvrtrsuu:1206": " avitathavākyakauśalamidaṃ mama niṣphalatām // 101 //",
    "GK17kvrtrsuu:1207": " muniguhakārṇavaiḥ kṛtayatiṃ vada kokilakam // KVrk_3.102 //",
    "GK17kvrtrsuu:1208": " narkuṭakameva saptabhiḥ guhakaiḥ kārtikeyaśirobhiḥ ṣaḍbhiścaturbhiḥ kṛtayatiṃ tadvṛttaṃ vada kokilakaṃ he śiṣyeti viśeṣaḥ / yathā /",
    "GK17kvrtrsuu:1209": " madanamahotsave muditakokilakāntarave",
    "GK17kvrtrsuu:1210": " na bhajati yā priyaṃ praṇayasundaramindumukhi /",
    "GK17kvrtrsuu:1211": " dhruvamiha sābalā svayamaharniśameva bhṛśaṃ",
    "GK17kvrtrsuu:1212": " sakhi paritapyate gurumanobhavatāpavatī // 102 //",
    "GK17kvrtrsuu:1213": " dhṛtau",
    "GK17kvrtrsuu:1214": " syādbāṇartvaśvaiḥ kusumitalatāvellitā mtau nayau yau // KVrk_3.103 //",
    "GK17kvrtrsuu:1215": " magaṇatagaṇau nagaṇastrayo yagaṇā yatra tadvṛttaṃ kusumitalatāvellitā nāma /",
    "GK17kvrtrsuu:1216": " paṃcabhiḥ ṣaḍbhiḥ saptabhiryatiḥ / yathā /",
    "GK17kvrtrsuu:1217": " udyānābjānāṃ prakaradhunanāvāsasaurabhyasaṃpat",
    "GK17kvrtrsuu:1218": " kaṃkolailānāṃ kusumitalatāvellitānyaḥ punānaḥ /",
    "GK17kvrtrsuu:1219": " āgastyo vāyurdivi suratāyāsayātāṃganānāṃ",
    "GK17kvrtrsuu:1220": " svedāmbhobindūnharati punarapyādiśansaṃgamecchām // 103 //",
    "GK17kvrtrsuu:1221": " atidhṛtyām",
    "GK17kvrtrsuu:1222": " rasartvaśvairymau nsau raraguruyutā meghavisphūrjitaṃ syāt // KVrk_3.104 //",
    "GK17kvrtrsuu:1223": " yagaṇamagaṇanagaṇasagaṇā dvau ragaṇau guruśca yasya pāde tadvṛttaṃ meghavisphūrjitaṃ nāma /",
    "GK17kvrtrsuu:1224": " ṣaḍbhiḥ ṣaḍbhiḥ saptabhiryatiḥ / yathā /",
    "GK17kvrtrsuu:1225": " samāyātaḥ svairaṃ kuṭajakusumāmodavāhī samīraḥ",
    "GK17kvrtrsuu:1226": " śrutaṃ dhairyaṃ dhvaṃsi prasabhamadhunā meghavisphūrjitaṃ ca /",
    "GK17kvrtrsuu:1227": " viyoge sadbhartuḥ nijalavaṇimā 'dhaḥkṛtasvaṃtijasya",
    "GK17kvrtrsuu:1228": " prayāntī me prāṇā kuliśakaṭhinā meghanāśaṃ tathāpi // 104 //",
    "GK17kvrtrsuu:1229": " sūryāśvairmasajastatāḥ saguravaḥ śārdūlavikrīḍitam // KVrk_3.105 //",
    "GK17kvrtrsuu:1230": " magaṇasagaṇajagaṇasagaṇā dvau tagaṇau gururyasya pāde tadvṛttaṃ śārdūlavikrīḍitaṃ nāma /",
    "GK17kvrtrsuu:1231": " dvādaśabhiḥ saptabhiryatiḥ / yathā /",
    "GK17kvrtrsuu:1232": " śrīkhaṇḍācalakaṃdarātsarabhasaṃ nirgatya sāṃdraṃ drumāṃ-",
    "GK17kvrtrsuu:1233": " ścaṃcaccampakacārukesarabharaṃ dhanvanmuhurlīlayā /",
    "GK17kvrtrsuu:1234": " itthaṃ vibhradayaṃ vasantapavanaḥ śārdūlavikrīḍitam",
    "GK17kvrtrsuu:1235": " strīṇāṃ mānagajaṃ haniṣyati haṭhāt mānotkaṭānāmapi // 105 //",
    "GK17kvrtrsuu:1236": " [kṛtau]",
    "GK17kvrtrsuu:1237": " jñeyā saptāśvaṣaḍbhirmarabhanayayuto bhlau gaḥ suvadanā // KVrk_3.106 //",
    "GK17kvrtrsuu:1238": " yasya vṛttasya pāde magaṇaragaṇabhagaṇanagaṇayagaṇabhagaṇalaghugurustadvṛttaṃ suvadanā nāma /",
    "GK17kvrtrsuu:1239": " saptabhiḥ saptabhiḥ ṣaṣṭhaśca yatiḥ /",
    "GK17kvrtrsuu:1240": " rambhāstambhopamoruḥ sugurughanakucā sāraṃganayanā",
    "GK17kvrtrsuu:1241": " madhyakṣāmā suromāvaliramalamadaṃtā candravadanā /",
    "GK17kvrtrsuu:1242": " hṛtsthaṃ bhāvaṃ kaṭākṣairnijamiva kathayatyeṣā suvadanā",
    "GK17kvrtrsuu:1243": " yūnāṃ cetāṃsi sadyo madayati yuvatiśchekoktikuśalā // 106 //",
    "GK17kvrtrsuu:1244": " trī rajau galau bhavedihedṛśena lakṣaṇena vṛttanāma // KVrk_3.107 //",
    "GK17kvrtrsuu:1245": " trīnvārānragaṇajagaṇau gurulaghū yasya pāde tadvṛttaṃ vṛttanāma vṛttābhidhānamityarthaḥ /",
    "GK17kvrtrsuu:1246": " saṃpadāptisambhavo madaḥ kadācideva mānase nagasya",
    "GK17kvrtrsuu:1247": " na pramāṇavidyayā paraprameyajālabhaṃgadakṣayā 'pi /",
    "GK17kvrtrsuu:1248": " nāpyarūparūpayā parāṃganābhimarśano rasaḥ kadāpi",
    "GK17kvrtrsuu:1249": " tasya vṛttamīdṛśaṃ śirobhiruhyate narairato vicāryaḥ // 107 //",
    "GK17kvrtrsuu:1250": " prakṛtau",
    "GK17kvrtrsuu:1251": " mrabhnairyānāṃ trayeṇa trimuniyatiyutā sragdharā kīrtiteyam // KVrk_3.108 //",
    "GK17kvrtrsuu:1252": " magaṇaragaṇabhagaṇanagaṇā yagaṇatrayaṃ yasya pāde tadvṛttaṃ sragdharā nāma /",
    "GK17kvrtrsuu:1253": " vāratrayaṃ saptabhiryatiḥ /",
    "GK17kvrtrsuu:1254": " yāsāmunnidrapadmadyutimukhamamalaṃ sphāravisphāritākṣam",
    "GK17kvrtrsuu:1255": " cañcatkāñcīguṇena sphuradurumaṇinā ';",
    "GK17kvrtrsuu:1256": " 'vartalakṣmīṃ vitanvat /",
    "GK17kvrtrsuu:1257": " cetaḥprītiṃ narāṇāṃ vidadhati vilasannābhimadhyapradeśā",
    "GK17kvrtrsuu:1258": " gacchantyo",
    "GK17kvrtrsuu:1259": " rājamārge vikacavicakilasragdharā rājavadhvaḥ // 108 //",
    "GK17kvrtrsuu:1260": " ākṛtau",
    "GK17kvrtrsuu:1261": " bhrau naranā ranāvatha gururdigarkaviramaṃ hi madrakamidam // KVrk_3.109 //",
    "GK17kvrtrsuu:1262": " bhagaṇaragaṇanagaṇā ragaṇanagaṇaragaṇanagaṇaguravo yasya pāde tadvṛttaṃ madrakaṃ nāma /",
    "GK17kvrtrsuu:1263": " daśabhirdvādaśabhiryatiḥ / yathā /",
    "GK17kvrtrsuu:1264": " tvatkathitairalīkavacanaiḥ karomi kathamasya kopamasamam",
    "GK17kvrtrsuu:1265": " yasya na vipriyaṃ sakhi mayā śrutaṃ na ca nirīkṣitaṃ kathamapi /",
    "GK17kvrtrsuu:1266": " madrakarairayaṃ priyatamaḥ karoti vacanairmanaḥ samadanam",
    "GK17kvrtrsuu:1267": " pāśyavimuktajālamadhunā mamāṅdhriyugale luṭhatyapi bhṛśam // 109 //",
    "GK17kvrtrsuu:1268": " vikṛtau",
    "GK17kvrtrsuu:1269": " yadiha najau bhajau bhjabhalagāstadāśvalalitaṃ harārkayatimat // KVrk_3.110 //",
    "GK17kvrtrsuu:1270": " yasya pāde nagaṇajagaṇau bhagaṇajagaṇabhagaṇajagaṇabhagaṇalaghuguravo bhavanti tadvṛttaṃ aśvalalitaṃ nāma /",
    "GK17kvrtrsuu:1271": " ekādaśabhirdvādaśabhiryatiḥ / yathā /",
    "GK17kvrtrsuu:1272": " samaravinirjitārinivahakṣitīśvaravicitramaśvalalitam",
    "GK17kvrtrsuu:1273": " hṛdayacamatkṛtipradamidaṃ vilokya bhavato vadanti kavayaḥ /",
    "GK17kvrtrsuu:1274": " dhruvamurarīcakāra nṛpaterdivaspatirimaṃ turaṃgamavaraṃ",
    "GK17kvrtrsuu:1275": " bahutaramanyathā na viyati krathairiha vivelate 'tibahulaiḥ (?) // 110 //",
    "GK17kvrtrsuu:1276": " mattākrīḍaṃ mau tnau nau nlau giti bhavati vasuśaradaśayatiyutam // KVrk_3.111 //",
    "GK17kvrtrsuu:1277": " yasya pāde dvau magaṇau tagaṇanagaṇau dvau nagaṇau nagaṇalaghuguravastadvṛttaṃ mattākrīḍaṃ nāma /",
    "GK17kvrtrsuu:1278": " aṣṭabhiḥ pañcabhi daśabhiśca yatiḥ / yathā /",
    "GK17kvrtrsuu:1279": " dṛṣṭvā cāndraṃ bimbaṃ rātrau karanikaravinihitatimiranikaram",
    "GK17kvrtrsuu:1280": " gāyanti sma svairaṃ yasminsuvikasitakusumavati madhusamaye /",
    "GK17kvrtrsuu:1281": " paurā baddhāstasmin saṃpratyavanipatitilaka tava nagare",
    "GK17kvrtrsuu:1282": " mattākrīḍātisvacchandaṃ vigatabhayabhavabhamitamṛganivahāḥ // 111 //",
    "GK17kvrtrsuu:1283": " saṃkṛtau",
    "GK17kvrtrsuu:1284": " bhūtamunīnairyatiriha bhatanāḥ sbhau bhanayāśca yadi bhavati tanvī // KVrk_3.112 //",
    "GK17kvrtrsuu:1285": " bhagaṇatagaṇanagaṇasagaṇā dvau bhagaṇau nagaṇayagaṇau yasya pāde tadvṛttaṃ tanvī nāma /",
    "GK17kvrtrsuu:1286": " paṃcabhiḥ saptabhirādityaiśca yatiḥ / yathā /",
    "GK17kvrtrsuu:1287": " yā mukhapadmaṃ śaśadharasadṛśaṃ sundaralolanayanamatiramyam",
    "GK17kvrtrsuu:1288": " subhru bibharti tribhuvanajayino vāsanivāsamiva makaraketoḥ /",
    "GK17kvrtrsuu:1289": " pīnanitambā gurukucayugalā vṛttasukomalabhujakarayugmā",
    "GK17kvrtrsuu:1290": " sā mama citte janayati yuvatī harṣamanalpamiyamiha sutanvī // 112 //",
    "GK17kvrtrsuu:1291": " atikṛtau",
    "GK17kvrtrsuu:1292": " krauñcapadā bhmau sbhau nananā ngī iṣuśaravasumuniviratiriha bhavet // KVrk_3.113 //",
    "GK17kvrtrsuu:1293": " bhagaṇamagaṇasagaṇabhagaṇāścatvāro nagaṇā guruśca yasya pāde tadvṛttaṃ krauñcapadā nāma /",
    "GK17kvrtrsuu:1294": " pañcabhiraṣṭabhiḥ saptabhiśca yatiḥ / yathā /",
    "GK17kvrtrsuu:1295": " krauñcapadā yā romaśagātrī vikaṭadaśanataniratiparuṣatanuḥ",
    "GK17kvrtrsuu:1296": " piṃgaladṛṣṭiḥ sūkṣmanitambā kapilakacanicayaviṣamakucayugā /",
    "GK17kvrtrsuu:1297": " yā ca hasantī locanavāri prakaṭayati rahasi nijapativimukhī",
    "GK17kvrtrsuu:1298": " muñca sakhe tāmiṣṭatamaṃ ceccirataramiha tava cara viṣayasukham // 113 //",
    "GK17kvrtrsuu:1299": " utkṛtau",
    "GK17kvrtrsuu:1300": " vasvīśāśvacchedopetaṃ mamatanayuganarasalagairbhujaṃgavijṛmbhitam // KVrk_3.114 //",
    "GK17kvrtrsuu:1301": " dvau magaṇau tagaṇastrayo nagaṇā ragaṇasagaṇau laghugurū ca yasya pāde tadvṛttaṃ bhujaṃgavijṛmbhitaṃ nāma /",
    "GK17kvrtrsuu:1302": " aṣṭabhirekādaśabhiḥ saptabhiryatiḥ / yathā /",
    "GK17kvrtrsuu:1303": " prāleyāṃśujyotsnākāṃtadyutiśubhamavimalasadvitānamanohare",
    "GK17kvrtrsuu:1304": " krīḍāgāre cañcacciratra kusumaparimalamiladalivrajeśudhayojjvale /",
    "GK17kvrtrsuu:1305": " premodrekā veśyāvṛttaṃ kulayuvatirapi vitanute yadā suratotsave",
    "GK17kvrtrsuu:1306": " preyānapyānandeneva prakaṭayati rahasi na tadā bhujaṃgavijṛmbhitam // 114 //",
    "GK17kvrtrsuu:1307": " mo nāḥ ṣaṭ sagagiti yadi navarasarasaśarayatiyutamapavāhākhyam // KVrk_3.115 //",
    "GK17kvrtrsuu:1308": " yasya pāde magaṇo nagaṇā ṣaṭ sagaṇo dvau gurū ca yatra tadvṛttamapavāhaṃ nāma /",
    "GK17kvrtrsuu:1309": " navabhiḥ ṣaḍbhiḥ ṣaḍbhiḥ paṃcabhiḥ yatiḥ / yathā /",
    "GK17kvrtrsuu:1310": " ātmānaṃ kalayati tṛṇamiva suragurudharaṇitalasuragavāmartho",
    "GK17kvrtrsuu:1311": " yo nityaṃ vikasitamukhakamalamiha vitarati dhanamamalamarthibhyaḥ /",
    "GK17kvrtrsuu:1312": " saṃpatyā samupahasitadhanadavibhavanivahadaurabhyāt",
    "GK17kvrtrsuu:1313": " lokaḥ paśyati vigalitabahuvidhimatimatikṛśatanumapavāhaṃ tam // 115 //",
    "GK17kvrtrsuu:1314": " // uktādijātiprakaraṇam //",
    "GK17kvrtrsuu:1315": " ata evaṃ urdhvaṃ śeṣajātiprakaraṇaṃ bhavati /",
    "GK17kvrtrsuu:1316": " taccātra noktaṃ granthagauravabhayātkedāreṇa evamuktādijātiṣu utkṛtyavasānāsu śrīprabhṛti apavāhāntāni samavṛttāni padarśa(?) /",
    "GK17kvrtrsuu:1317": " 'yatkiṃciddṛśyate chandaḥ ṣaḍviṃśatyadhikākṣaram /",
    "GK17kvrtrsuu:1318": " śeṣajātyādikaṃ muktvā tatsarvaṃ daṇḍakā vidu'rityādilakṣaṇān daṇḍakānāha /",
    "GK17kvrtrsuu:1319": " yadiha nayuktagalaṃ tataḥ saptarephāstadā caṇḍavṛṣṭiprayāto bhaveddaṇḍakaḥ // KVrk_3.116 //",
    "GK17kvrtrsuu:1320": " iha śāstre caṇḍavṛṣṭiprayāto nāma daṇḍako bhavet /",
    "GK17kvrtrsuu:1321": " yadā nagaṇau dvau saptaragaṇāśca bhavanti /",
    "GK17kvrtrsuu:1322": " śatamāṇḍavābhyāmṛṣibhyāmanekā 'sya saṃjñā kṛtā / yathā /",
    "GK17kvrtrsuu:1323": " kuvalayadaladīrghanetrā sumadhyā pṛthuśroṇibimbā navaprāgasaṃsaktahṛt",
    "GK17kvrtrsuu:1324": " prathamavirahapīḍitā sā mṛtā preyasī garjitaṃ vāridānāṃ niśamya dhruvam /",
    "GK17kvrtrsuu:1325": " nabhasi kuṭajapuṣpasaṃbhāragaṃdhāsavonmattabhṛṃgāṃganā gīyamānāgame",
    "GK17kvrtrsuu:1326": " hata pathika vṛthā kimāyāsa................................... /",
    "GK17kvrtrsuu:1327": " caṇḍavṛṣṭirityeke // 116 //",
    "GK17kvrtrsuu:1328": " praticaraṇavivṛddharephāḥ syurarṇārṇavavyālajīmūtalīlākaroddāmaśaṃkhādayaḥ // KVrk_3.117 //",
    "GK17kvrtrsuu:1329": " caraṇaṃ caraṇaṃ prati praticaraṇaṃ ragaṇānāṃ vṛddhyā ihārṇādayo daṇḍakāssyuḥ /",
    "GK17kvrtrsuu:1330": " aṣṭabhī ragaṇairarṇo yathā /",
    "GK17kvrtrsuu:1331": " śramasalilamapakaroti drutaṃ kāminīnāṃ rasāyāsajaṃ maruccīkarāmodavān",
    "GK17kvrtrsuu:1332": " janayati madhupasya tīradrumālī lasatpallavālaṃkṛtāṃ kāminīvibhramādeśakam /",
    "GK17kvrtrsuu:1333": " ayamiha dayitaiḥ purorṇānidhiṃ yasya śakyaṃ samasāyuvajraprahārānabhijñabhyusī (?)",
    "GK17kvrtrsuu:1334": " bhujagapuravadhūlasallocanānandakaro sphurantī na līlāṃ tanoti rājātmajaḥ //",
    "GK17kvrtrsuu:1335": " navabhī ragaṇairarṇavo yathā /",
    "GK17kvrtrsuu:1336": " trinayananagatuṃgaśṛṃgaśriyaṃ bibhraduddaṇḍaḍiṃḍīrapiṇḍāvadātaistaraṃgottarairullasan",
    "GK17kvrtrsuu:1337": " makaratimitimiṃgilo vistṛtādhiṣṭhitakroḍasaṃprāptaśobhairnabhaḥprāṃgaṇajñāpakaiḥ /",
    "GK17kvrtrsuu:1338": " bhujagaśayanaśayito devadevasya yo vāsa veśmaśriyo janenārṇavaso 'yamagrīḥ priye",
    "GK17kvrtrsuu:1339": " tava nayanapathaṃ prayātastanotuṃ pramodaṃ vinodāspadaṃ tīrasaṃbhūtapunnāgapūgadrumaiḥ //",
    "GK17kvrtrsuu:1340": " daśabhī ragaṇaiḥ vyālo yathā /",
    "GK17kvrtrsuu:1341": " prasayati malayānile viprayuktāṃganādīrghaniḥśvāsasaṃparkasaṃvavardhitaprauhitāvematonandani",
    "GK17kvrtrsuu:1342": " sphuḍitabakulakarṇikārāmradunnāgamākaṃdakaṃkillisaccampakāmodavāhinyamuṣmin vasaṃtāgame /",
    "GK17kvrtrsuu:1343": " bhaja caraṇayugānataṃ saṃnatāṃgipriyaṃ prītisaṃdohakāminī nāma nagāturāṇāṃ mṛgīcakṣuṣām",
    "GK17kvrtrsuu:1344": " taruṇīmani (?)",
    "GK17kvrtrsuu:1345": " sakhi sphurajjvālajihvāgralole 'ṅganānāṃ sadā saukhyaṃ vidhvaṃsinā 'nena kiṃ dagdhamānena te //",
    "GK17kvrtrsuu:1346": " tairekādaśabhirjīmūtairyathā /",
    "GK17kvrtrsuu:1347": " priyavirahitakāminī jīvitā sā vināśaikadakṣāniloddhūtakādambapuṣpāsavāmūrcchitāśeṣabhṛṃgadhvajo /",
    "GK17kvrtrsuu:1348": " nabhasi nabhamivāṃkṣasaudāminīmālayālaṃkṛtaṃ nīlajīmūtapaṃktiṃ balākāvalīsevitāṃ locanānandadām /",
    "GK17kvrtrsuu:1349": " viracitamadhurasvaraṃ cātakānāṃ ca ramyaṃ samūhaṃ tu sāskāṃtamapyunmadaṃ(?)",
    "GK17kvrtrsuu:1350": " bhāvinīṃ tṛptimākāṃkṣamāṇam /",
    "GK17kvrtrsuu:1351": " muhukṛtavitatasubarhibhāraḥ",
    "GK17kvrtrsuu:1352": " śikhīsaṃvanmanmathā preyasī prītimutpādayan nṛtyati svāṅdhrivinyāsasauṃdaryavat //",
    "GK17kvrtrsuu:1353": " dvādaśabhirlīlākaro yathā /",
    "GK17kvrtrsuu:1354": " abhinavanavapallavāsvādasaṃśuddhakaṇṭhānyapuṣṭāṃganāsuṃdarāradhvagītadhvaniprāptabodhiryadi cakravāle vane /",
    "GK17kvrtrsuu:1355": " kusumitabahupāṭalā karṇikārāmrasatsiṃduvārottamāśokasatpuṣpabhārā vanaśrīkṛtāśeṣaśākhālasatpallave vane /",
    "GK17kvrtrsuu:1356": " vilapati vanitā ghanasyābhimānagrahaṃ lāsyalīlākaro mādhavī pallavānāmayaṃ kāmadevaikabandhavasantānilo /",
    "GK17kvrtrsuu:1357": " jagati vijayinīṃ smarājñāmivāviṣkarotyaṃganānāṃ ratāyāsajasvedabinduprasaktālakaprāṃtakaṃpaṃ vidhitsurmuhuḥ //",
    "GK17kvrtrsuu:1358": " trayodaśabhī ragaṇairuddāmo yathā /",
    "GK17kvrtrsuu:1359": " śaśadharasadṛśaṃ mukhāmbhoruhaṃ bibhratī pakvabimbādharoddāmahārāvalīśobhitoccastanī sūkṣmaromāvalīprāptanābhihṛdā /",
    "GK17kvrtrsuu:1360": " śravaṇayuganiveśitasvarṇatāṇḍaṃkasaṃlagnaratnaprabhāsitāpāṃgaraṃgāṃgaṇotsaṃgasaṃnṛtyamānekṣaṇakṣobhitakṣmātalā /",
    "GK17kvrtrsuu:1361": " kalaravavarakiṃkiṇīpakvaṇanmekhalālaṃkṛtaśroṇibimbānuvṛttānupūrvoruyugmā sarojāruṇāṅdhridvayanyastasannūpurā /",
    "GK17kvrtrsuu:1362": " hṛdayamaśaraṇaṃ munīnāmapīyaṃ salīlaṃ vrajaṃtī karoti sphuraccīvaraprāṃjalodbodhitānaṃgalakṣmīkṛtāśeṣalokaṃ bhṛśām //",
    "GK17kvrtrsuu:1363": " caturdaśabhī raiḥ śaṃkho yathā /",
    "GK17kvrtrsuu:1364": " kvacidupari taraccaṃdavallīvitānaiḥ kvaciddrumāṇāṃ latāsaṃcayaiḥ saṃcarannakracakraiḥ kvacinnīrasaṃbhūtapūgadrumaiḥ śobhitam /",
    "GK17kvrtrsuu:1365": " kvacidapi ghanasāṃmrahiṃtālatālāvalīcārutāmbūlavallīsamūhaiḥ (?)",
    "GK17kvrtrsuu:1366": " kvacidvyālasallolakolāhalotpāditorvīprakaṃpam /",
    "GK17kvrtrsuu:1367": " kvacidabhinavacampakonnidracaṃcatprastanāsavāmodasaṃparkaḥ saṃprāptasaurabhyasaṃpatsamīrāgamātītatoyakaṇaiḥ sekitaṃ nīrahṛtaṃ vidrutam /",
    "GK17kvrtrsuu:1368": " salilanidhimanekaratnākaraprītisaṃdohadaṃ setusīmaṃtamaṃtaṃ vilokya drutaṃ vilocanānāṃ nipātaṃ ca yasyāśu sāphalyamāpādayaḥ //",
    "GK17kvrtrsuu:1369": " ādiśabdātpaṃcadaśabhiḥ raiḥ samudraḥ ṣoḍaśairbhujaṃga ityevamādayo yatheṣṭakṛtanāmāno daṇḍakā bhavanti // 117 //",
    "GK17kvrtrsuu:1370": " pracitakasamabhidho dhīradhībhiḥ smṛto daṇḍako nadvayāduttaraiḥ saptabhiryaiḥ // KVrk_3.118 //",
    "GK17kvrtrsuu:1371": " nagaṇadvayānaṃtaraṃ saptabhiryaiḥ pracitako nāma daṇḍakaḥ smṛtaḥ /",
    "GK17kvrtrsuu:1372": " pūrvavadatrāpi praticaraṇavivṛddharephakrameṇa yagaṇādisamastagaṇavṛddhyā daṇḍakā bhavanti / yathā /",
    "GK17kvrtrsuu:1373": " pūrvamekaikākṣaravṛddhyā chaṃdasāṃ vṛddhiruktāstathā rephopalakṣitā trayeṇa vṛddhiḥ sā cācāryapāraṃparyopadeśāt tāvadgrāhyā yāvadekonamakṣarasāhasraṃ bhavanti /",
    "GK17kvrtrsuu:1374": " yadyapi kaiściduktaṃ sahasrākṣaraparyantā daṇḍakā iti tathāpi tṛkāṇāṃ vṛddhyā ekonameva sahasraṃ bhavantīti // 118 //",
    "GK17kvrtrsuu:1375": " // iti daṇḍakaprakaraṇam //",
    "GK17kvrtrsuu:1376": " iti sulhaṇaviracitāyāṃ sukavihṛdayānaṃdinyabhidhānāyāṃ vṛttaratnākarachandovṛttau samavṛttādhyāyastṛtīyaḥ //",
    "GK17kvrtrsuu:1377": " caturtho 'dhyāyaḥ",
    "GK17kvrtrsuu:1378": " ardhasamavṛtādhyāyaḥ",
    "GK17kvrtrsuu:1379": " athārdhasamavṛttādhyāyamāha /",
    "GK17kvrtrsuu:1380": " viṣame yadi sau salagā dale /",
    "GK17kvrtrsuu:1381": " bhau yuji bhādgurukāvupacitram // KVrk_4.1 //",
    "GK17kvrtrsuu:1382": " atra pāde iti vaktavye ardhasamavṛttādhyāye tvardhāpekṣayā ardha ityuktaṃ sūtrakāreṇeti na doṣaḥ /",
    "GK17kvrtrsuu:1383": " viṣame prathame tṛtīye pāde trayaḥ sagaṇā laghurgururyadi yuji same dvitīye caturthe bhagaṇatrayaṃ dvau gurū tadā upacitrā nāmārdhasamavṛttaṃ bhavati / yathā /",
    "GK17kvrtrsuu:1384": " tvadarātipure kṣiti yoddhase muktamahoragakaṃcukevaṃti (?) /",
    "GK17kvrtrsuu:1385": " upacitramudīkṣya divā bhayānno viviśurbhavanāni hariṇyaḥ // 1 //",
    "GK17kvrtrsuu:1386": " bhatrayamojagataṃ guruṇī cedyuji ca najau jyayutau drutamadhyā // KVrk_4.2 //",
    "GK17kvrtrsuu:1387": " yasyārdhasamavṛttasya auje viṣame prathame tṛtīye pāde bhagaṇatrayaṃ dvau gurū yadi yuji same dvitīye caturthe nagaṇajagaṇau jagaṇayagaṇau ca tadvṛttaṃ drutamadhyā nāma / yathā /",
    "GK17kvrtrsuu:1388": " dṛṣṭivilāsaviśeṣamaśeṣaṃ vividhagatīravacoracanāṃ ca /",
    "GK17kvrtrsuu:1389": " yauvanameva vadhū drutamadhyāpayati manobhavadattavivekā // 2 //",
    "GK17kvrtrsuu:1390": " sayugātsagurū viṣame cet /",
    "GK17kvrtrsuu:1391": " bhāviha vegavatī yuji bhādgau // KVrk_4.3 //",
    "GK17kvrtrsuu:1392": " viṣame pāde trayaḥ sagaṇā guruśca yuji same bhavaṇatrayaṃ dvau gurū ca tadā vegavatī nāma / yathā /",
    "GK17kvrtrsuu:1393": " sukṛtaikanidheḥ smarabandhoḥ kasyacidālayamāli salīlam /",
    "GK17kvrtrsuu:1394": " iyamunnatapīnanitambā gacchati vegavatī madanārtā // 3 //",
    "GK17kvrtrsuu:1395": " auje taparau jarau guruścet /",
    "GK17kvrtrsuu:1396": " msau jgau bhadravirāḍbhavedanoje // KVrk_4.4 //",
    "GK17kvrtrsuu:1397": " auje viṣame pāde prathame tṛtīye tagaṇātparau jagaṇaragaṇau guruścedyadi bhavati",
    "GK17kvrtrsuu:1398": " anoje same dvitīye caturthe pāde magaṇasagaṇajagaṇā gurū ca bhavanti tadvṛttaṃ bhadravirāṭ nāma / yathā /",
    "GK17kvrtrsuu:1399": " kundendusamujjvalena baddhaṃ brahmāṇḍodaravartināṃ narendra /",
    "GK17kvrtrsuu:1400": " nītā haraśailasaṃdhyamete śuddhabhadravirāḍ payase yaśaste // 4 //",
    "GK17kvrtrsuu:1401": " asame sajau saguruyuktau ketumatī same bharanagādgaḥ // KVrk_4.5 //",
    "GK17kvrtrsuu:1402": " asame viṣame pāde sagaṇajagaṇasagaṇā guruśca same dvitīye caturthe bhagaṇaragaṇanagaṇā dvau gurū ca tadvṛttaṃ ketumatī nāma / yathā /",
    "GK17kvrtrsuu:1403": " bhavatā raṇāṃgaṇagatena prasphuritāsimātrasacivena /",
    "GK17kvrtrsuu:1404": " vijitāmarāśvagajayuktā ketumatī narendra ripusenā // 5 //",
    "GK17kvrtrsuu:1405": " ākhyānikī tau jagurū gamoje jatāvanoje jagurū guruścet // KVrk_4.6 //",
    "GK17kvrtrsuu:1406": " auje prathame tṛtīye pāde tagaṇau dvau jagaṇo gurū ca anoje dvitīye caturthe jagaṇatagaṇau jagaṇo dvau gurū ca tadvṛttaṃ ākhyānikī nāma / yathā",
    "GK17kvrtrsuu:1407": " ye ye tvayā saṃjati śatrubhūpā hatā hatāśeṣavipakṣavarga /",
    "GK17kvrtrsuu:1408": " ākhyānikī kīrtiravantinātha babhūva te saṃcaritāṃtarikṣe // 6 //",
    "GK17kvrtrsuu:1409": " jatau jagau go viṣame same syāttau jgau gameṣā viparītapūrvā // KVrk_4.7 //",
    "GK17kvrtrsuu:1410": " yasya prathame tṛtīye pāde jagaṇatagaṇajagaṇā dvau gurū ca same pāde dvau tagaṇau jagaṇo dvau gurū ca tadvṛttaṃ viparītākhyānikī nāma / yathā",
    "GK17kvrtrsuu:1411": " dhruvaṃ samāgacchati jīviteśa śrutvādikāruṇyaparaṃ vaco me /",
    "GK17kvrtrsuu:1412": " bhavenna ceddaivavaśādihānyā ākhyānikī me viparītapūrvā //",
    "GK17kvrtrsuu:1413": " ākhyānikī vārtāhārikocyate /",
    "GK17kvrtrsuu:1414": " etayośca pūrvoktopajātyaṃtargatatve viśeṣasaṃjñārdhasamavṛttādhyāye pāṭhaḥ // 7 //",
    "GK17kvrtrsuu:1415": " sayugātsalaghū viṣame gururyuji nabhau ca bharau hariṇaplutā // KVrk_4.8 //",
    "GK17kvrtrsuu:1416": " yasyā viṣame pāde sagaṇatrayaṃ laghugurū ca same pāde nagaṇabhagaṇau bhagaṇaragaṇau ca tadvṛttaṃ hariṇaplutā nāma / yathā /",
    "GK17kvrtrsuu:1417": " yadi śīghragatirhariṇaplutānsuviṣamāṃstanute pathikaḥ pathi /",
    "GK17kvrtrsuu:1418": " jaladāgamane priyayā tadā bhavati saṃgatirardhaśarīrayā // 8 //",
    "GK17kvrtrsuu:1419": " ayuji nanaralā guruḥ same njamaparavaktramidaṃ tato jarau // KVrk_4.9 //",
    "GK17kvrtrsuu:1420": " viṣame pāde nagaṇau ragaṇo laghuśca guruśca bhavanti same pāde nagaṇajagaṇau jagaṇaragaṇau tadvṛttaṃ aparavaktraṃ nāma / yathā /",
    "GK17kvrtrsuu:1421": " jaladagalapiśaṃgalocanaṃ madanaripoḥ śaśikhaṇḍamaṇḍitam /",
    "GK17kvrtrsuu:1422": " apaharatu bhayāni dakṣiṇaṃ tadaparavaktrabhayaṃkaraṃ satām //",
    "GK17kvrtrsuu:1423": " asya vaitālīyāntargatatve 'pi viśeṣasaṃjñārtha ihopanyāsaḥ // 9 //",
    "GK17kvrtrsuu:1424": " ayuji nayugarephato yakāro yuji ca najau jaragāśca puṣpitāgrā // KVrk_4.10 //",
    "GK17kvrtrsuu:1425": " yasya viṣame pāde nagaṇadvayaṃ ragaṇātparo yagaṇaḥ same nagaṇajagaṇau jagaṇaragaṇau guruśca tadvṛttaṃ puṣpitāgrā nāma /",
    "GK17kvrtrsuu:1426": " calakiśalayavatyaśokaśākhā tava caraṇāhatimātrapuṣpitāgrā /",
    "GK17kvrtrsuu:1427": " śaśimukhi sakhi muñca mānamasyā madanamahotsava eṣa yāti śūnyā //",
    "GK17kvrtrsuu:1428": " iyamapyaupacchandasikaṃ viśeṣasaṃjñājñāpakārthamatrocyate // 10 //",
    "GK17kvrtrsuu:1429": " vadantyaparavaktrākhyaṃ",
    "GK17kvrtrsuu:1430": " vaitālīyaṃ vipaścitam /",
    "GK17kvrtrsuu:1431": " puṣpitāgrābhidhaṃ kecidaupacchaṃdasikaṃ tathā // KVrk_4.11 //",
    "GK17kvrtrsuu:1432": " syādayugmake rajau rajau same tu jarau jarau gururyavātparā matīyam // KVrk_4.12 //",
    "GK17kvrtrsuu:1433": " yasya viṣame pāde ragaṇajagaṇau ragaṇajagaṇau same jagaṇaragaṇau jagaṇaragaṇau guruśca tadvṛttaṃ yavātparāmatīyaṃ bhavatītyarthaḥ / yathā /",
    "GK17kvrtrsuu:1434": " mālavakṣitīśa māsamudgaśāli yavānatāribhūyamedinī samagrā /",
    "GK17kvrtrsuu:1435": " ātmasātkṛtā tvayā ripūn vijitya samagrasainyasaṃyutānapi prasahya // 12 //",
    "GK17kvrtrsuu:1436": " iti sulhaṇaviracitāyāṃ sukavihṛdayānandinyabhidhānāyāṃ vṛttaratnākaracchaṃdovṛttau ardhasamavṛttādhyāyaḥ caturthaḥ /",
    "GK17kvrtrsuu:1437": " pañcamo 'dhyāyaḥ",
    "GK17kvrtrsuu:1438": " viṣamavṛttādhyāyaḥ",
    "GK17kvrtrsuu:1439": " viṣamavṛttādhyāya ārabhyate /",
    "GK17kvrtrsuu:1440": " mukhapādo 'ṣṭabhirvarṇaiḥ /",
    "GK17kvrtrsuu:1441": " [padacaturūrdhva-prakaraṇam (5.1-5)]",
    "GK17kvrtrsuu:1442": " pare 'smāt makarālayaiḥ kramādvṛddhāḥ /",
    "GK17kvrtrsuu:1443": " satataṃ yasya vicitraiḥ pādaiḥ saṃpannasauṃdaryam /",
    "GK17kvrtrsuu:1444": " tadabhihitamamaladhībhiḥ padacaturūrdhvābhidhaṃ vṛttam // KVrk_5.1 //",
    "GK17kvrtrsuu:1445": " prathamapādo 'ṣṭākṣaraḥ /",
    "GK17kvrtrsuu:1446": " pare ca dvitīyatṛtīyacaturthāḥ /",
    "GK17kvrtrsuu:1447": " asmātprathamapādātmakarālayaiścaturbhiścaturbhirakṣaraiḥ kramādvṛddhā vardhitāḥ /",
    "GK17kvrtrsuu:1448": " kramāditi ko 'rthaḥ /",
    "GK17kvrtrsuu:1449": " dvitīyo dvādaśākṣaraḥ /",
    "GK17kvrtrsuu:1450": " tṛtīyo ṣoḍaśākṣaraḥ /",
    "GK17kvrtrsuu:1451": " caturtho viṃśatyakṣara iti kramādvṛddhiṃ prāptāḥ /",
    "GK17kvrtrsuu:1452": " satatamanavarataṃ iti vividhaiścaturviṃśatiprakāraprastāreṇa vicitraiḥ pādaiḥ prāptasauṃdaryaṃ tadvṛttaṃ ācāryaiḥ padacaturūrdhvaṃ nāmoktam / yathā /",
    "GK17kvrtrsuu:1453": " ākramyamākṛṣya dhanu-",
    "GK17kvrtrsuu:1454": " rye tvayā nihitā raṇāṃgaṇe śaraiḥ /",
    "GK17kvrtrsuu:1455": " ripavaḥ sahasā gatāsavaḥ kṣitipate śrutam /",
    "GK17kvrtrsuu:1456": " padacaturūrdhvaṃ na calanti tatraiva nipatanti saśalyāḥ //",
    "GK17kvrtrsuu:1457": " atra gaṇapādābhāvāt gurulaghū neṣyate /",
    "GK17kvrtrsuu:1458": " atra ca prastāryamāṇaṃ caturviṃśatidhā bhavati /",
    "GK17kvrtrsuu:1459": " ṣoḍaśadvādaśaaṣṭau ṣoḍaśaviṃśatidvādaśa aṣṭau ityādi // 1 //",
    "GK17kvrtrsuu:1460": " prathamamuditavṛtte /",
    "GK17kvrtrsuu:1461": " viracitaviṣamacaraṇabhāji /",
    "GK17kvrtrsuu:1462": " gurukayugalanidhana iha kalita āṅā /",
    "GK17kvrtrsuu:1463": " vidhṛtarucirapadavitatiyatiriha bhavati pīḍaḥ // KVrk_5.2 //",
    "GK17kvrtrsuu:1464": " prathamamuditavṛtte padacaturūrdhve viracitān viṣamān aṣṭaudvādaśaṣoḍaśaviṃśatyakṣarān padān bhajatīti tasmin viṣamacaraṇabhāji iha chaṃdasi āṅā kalito yuktaḥ pīḍo bhavati /",
    "GK17kvrtrsuu:1465": " āpīḍa ityarthaḥ /",
    "GK17kvrtrsuu:1466": " kva sati ityāha /",
    "GK17kvrtrsuu:1467": " gurukayugalanidhane gurudvayaṃ nidhane 'vasāne yasya tasminsati /",
    "GK17kvrtrsuu:1468": " kīdṛśaṃ ityāha /",
    "GK17kvrtrsuu:1469": " vidhṛtarucirāṇāṃ pādānāṃ vitatyā yatirvirāmo yasya sa tathoktaḥ /",
    "GK17kvrtrsuu:1470": " ante gurudvayopādanādatra śeṣāṇāṃ laghutvamasyānujñānaṃ kedāreṇeti manyāmahe / yathā /",
    "GK17kvrtrsuu:1471": " dhruvamiha vanitānāṃ",
    "GK17kvrtrsuu:1472": " hṛdi vinihitadayitaguṇānām /",
    "GK17kvrtrsuu:1473": " prasarati malayamaruti virahavatīnāṃ",
    "GK17kvrtrsuu:1474": " smarasuhṛdi vijayini bhavati niyatamasuvināśaḥ //",
    "GK17kvrtrsuu:1475": " dvigurūṇi chaṃdasi āpīḍeti trayāṇāṃ gurūṇāṃ apraveśācchargaṇḍa iti nāma noktam /",
    "GK17kvrtrsuu:1476": " idamapi pūrvavaccaturviṃśatiprastāro bhavati /",
    "GK17kvrtrsuu:1477": " tebhyaścaturviṃśatibhyastrīnavakṛṣya samānyabhidhātumāha // 2 //",
    "GK17kvrtrsuu:1478": " prathamamitaracaraṇasamutthaṃ",
    "GK17kvrtrsuu:1479": " śrayati jagati lakṣma /",
    "GK17kvrtrsuu:1480": " itaraditaracaraṇajanitamapi ca turyaṃ",
    "GK17kvrtrsuu:1481": " caraṇayugakamavikṛtamaparamiha kalikā sā // KVrk_5.3 //",
    "GK17kvrtrsuu:1482": " āpīḍasya prathamaṃ turyaṃ caturthaṃ itaracaraṇasamutthaṃ dvitīyapādaṃ dvādaśākṣaropalakṣitaṃ lakṣma śrayati bhajati /",
    "GK17kvrtrsuu:1483": " ko 'rthaḥ /",
    "GK17kvrtrsuu:1484": " prathamapade dvādaśākṣaraḥ /",
    "GK17kvrtrsuu:1485": " dvitīyo 'ṣṭākṣaraḥ /",
    "GK17kvrtrsuu:1486": " aparamapi caraṇayugalamavikṛtamapratyayābhāvamityevaṃlakṣaṇā kalikā nāma /",
    "GK17kvrtrsuu:1487": " mañjarīti vaktavye chaṃdobhaṃgabhayāt kaliketyuktamekārthatvānna doṣaḥ / yathā /",
    "GK17kvrtrsuu:1488": " adhamajanasuhṛdi kalikāle",
    "GK17kvrtrsuu:1489": " sujanakṛtavirodhe /",
    "GK17kvrtrsuu:1490": " sakaluṣamuṣi sapadi vidhuvanāyāḥ",
    "GK17kvrtrsuu:1491": " tadanu vimanamanasi mudamiha janayati nivāsā // 3 //",
    "GK17kvrtrsuu:1492": " dviguruyutasakalacaraṇāṃtā",
    "GK17kvrtrsuu:1493": " mukhacaraṇaracitamanubhavati tṛtīyaḥ /",
    "GK17kvrtrsuu:1494": " caraṇa iha hi lakṣma",
    "GK17kvrtrsuu:1495": " prakṛtamaparamakhilamapi yadi bhavati lavalī sā // KVrk_5.4 //",
    "GK17kvrtrsuu:1496": " yasyāstṛtīyaḥ pādaḥ prathamacaraṇaracitaṃ lakṣaṇamanubhavati dvābhyāṃ gurubhyāṃ yutā sakalacaraṇānāmanto yasyāḥ sā tathoktā lavalī nāma /",
    "GK17kvrtrsuu:1497": " aparaṃ lavalyāṃ sarvamapi prāktanaṃ prastutaṃ pūrvavaditi bhavati / yathā /",
    "GK17kvrtrsuu:1498": " gaganatalamamalamalimetat",
    "GK17kvrtrsuu:1499": " sapadi śaśabhṛdayaṃ analavitikaraughaiḥ /",
    "GK17kvrtrsuu:1500": " janayati ca lavalyāḥ",
    "GK17kvrtrsuu:1501": " calamiti sarasaṃ bhuvidbhavipariṇati(?) paripīḍaḥ // 4 //",
    "GK17kvrtrsuu:1502": " prathamamadhivasati yadi turyaṃ",
    "GK17kvrtrsuu:1503": " caramacaraṇapadamavasitiguruyugmā /",
    "GK17kvrtrsuu:1504": " nikhilaparamuparitanasamamiha lalitapādā",
    "GK17kvrtrsuu:1505": " tadiyamamṛtadhārā // KVrk_5.5 //",
    "GK17kvrtrsuu:1506": " prathamaṃ pādamaṣṭākṣaraṃ caramacaraṇapadaṃ paścimapādasthānaṃ yadyadhivasati /",
    "GK17kvrtrsuu:1507": " aparamapyanyatsarvaṃ uparitanaṃ pūrvavat /",
    "GK17kvrtrsuu:1508": " ante gurudvayayuktā sulalitapadapaṃktiramṛtadhārā nāma / yathā /",
    "GK17kvrtrsuu:1509": " śaśadharamukhi sakhi parirambhaṃ",
    "GK17kvrtrsuu:1510": " tava mama vapuṣi malayajarasaniṣekaḥ /",
    "GK17kvrtrsuu:1511": " śravaṇapuṭayugalasukhakṛdaticaturamabhihṛdyā",
    "GK17kvrtrsuu:1512": " vacanamamṛtadhārā //",
    "GK17kvrtrsuu:1513": " piṃgalanāgastu padacaturūrdhvādiṣu prathamapādaviparyāse sati maṃjaryādi nāmāni vīkṣyati // 5 //",
    "GK17kvrtrsuu:1514": " // padacaturūrdhvaprakaraṇam //",
    "GK17kvrtrsuu:1515": " [udgatā-prakaraṇam (5.6-8)]",
    "GK17kvrtrsuu:1516": " sajamādime salaghukau ca nasajagurukeṣvathodgatā /",
    "GK17kvrtrsuu:1517": " tryaṅdhrigatabhanajalā gayutā sajasā jagau caraṇamekata paṭhet // KVrk_5.6 //",
    "GK17kvrtrsuu:1518": " prathamapāde sagaṇajagaṇasagaṇā laghuśca tathā dvitīyapāde nagaṇasagaṇajagaṇaguravo",
    "GK17kvrtrsuu:1519": " bhavanti trisaṃkhyopalakṣito 'ṅdhristraṅdhristṛtīyaḥ pādastasmin gatā bhagaṇanagaṇajagaṇalaghuguravastairyutā /",
    "GK17kvrtrsuu:1520": " caturthe caraṇe sagaṇajagaṇasagaṇā jagaṇo guruśca yatra sā udgatā nāma /",
    "GK17kvrtrsuu:1521": " ekata iti /",
    "GK17kvrtrsuu:1522": " prathamaṃ dvitīyena sahāvilaṃbitaṃ paṭhedityarthaḥ / yathā /",
    "GK17kvrtrsuu:1523": " jitamatsarā sukṛtino 'pi parihṛtakalaṃkabāṃdhavāḥ /",
    "GK17kvrtrsuu:1524": " vīkṣya sapadi yuvatiṃ vikṛtiṃ niyataṃ prayāti vipulodgatāstanuḥ // 6 //",
    "GK17kvrtrsuu:1525": " caraṇatrayaṃ bhajati lakṣma yadi sakalamudgatāgatam /",
    "GK17kvrtrsuu:1526": " rnau bhagau bhavati saurabhakaṃ caraṇe yadīha bhavatastṛtīyake // KVrk_5.7 //",
    "GK17kvrtrsuu:1527": " yadyudgatāyāstṛtīye pāde ragaṇanagaṇabhagaṇaguravo bhavanti tadā saurabhakaṃ nāma vṛttaṃ bhavet / yathā /",
    "GK17kvrtrsuu:1528": " malayānilaḥ priyaviyuktayuvatijanatāviyatyataḥ /",
    "GK17kvrtrsuu:1529": " maṃdamaṃdamayametitarāṃ ghanasārasaurabhakamudvamanniva // 7 //",
    "GK17kvrtrsuu:1530": " nayugaṃ sakārayugalaṃ ca bhavati caraṇe tṛtīyake /",
    "GK17kvrtrsuu:1531": " taduditamurumatibhirlalitaṃ yadi śeṣamasya khalu pūrvatulyakam // KVrk_5.8 //",
    "GK17kvrtrsuu:1532": " yadyudgatāyāstṛtīye caraṇe dvau nagaṇau dvau sagaṇau ca bhavataḥ tadā lalitaṃ nāma /",
    "GK17kvrtrsuu:1533": " śeṣamudgatāvat / yathā /",
    "GK17kvrtrsuu:1534": " lalitāṃgahāraramaṇīyamabhinavalalitaṃ samāṃsalam /",
    "GK17kvrtrsuu:1535": " iyamatinayati mudā pramattā purato vayasya tava lāsyamuttamam // 8 //",
    "GK17kvrtrsuu:1536": " // udgatāprakaraṇam //",
    "GK17kvrtrsuu:1537": " [upasthitapracupita-prakaraṇam (5.9-11)]",
    "GK17kvrtrsuu:1538": " msau jbhau gau prathamāṅdhrirekataḥ pṛthaganyat",
    "GK17kvrtrsuu:1539": " tritayaṃ sanajaragāstathā nanau saḥ /",
    "GK17kvrtrsuu:1540": " trinaparikalitajayau",
    "GK17kvrtrsuu:1541": " pracupitamitamuditamupasthitapūrvam // KVrk_5.9 //",
    "GK17kvrtrsuu:1542": " yasya prathame pāde magaṇasagaṇajagaṇabhagaṇā dvau gurū ekataḥ /",
    "GK17kvrtrsuu:1543": " pṛthak anyattritayaṃ pādatritayaṃ kathamityarthaḥ /",
    "GK17kvrtrsuu:1544": " dvitīye pāde sagaṇanagaṇajagaṇaragaṇā guruśca tathā tṛtīye pāde dvau nagaṇau sagaṇaścaturthe",
    "GK17kvrtrsuu:1545": " nagaṇatrayaṃ jagaṇayagaṇau ca tadvṛttaṃ upasthitapūrvaṃ upasthitapracupitamityarthaḥ / yathā /",
    "GK17kvrtrsuu:1546": " āruhyānyabhṛtapriyā lasatsahakāraṃ prakaṭīkṛtanavamaṃjariṃ sagarvā /",
    "GK17kvrtrsuu:1547": " nijakalaravaninadaiḥ prakaṭayati ratipatimahotsavamāli // 9 //",
    "GK17kvrtrsuu:1548": " nau pāde 'tha tṛtīyake sanau nasayuktau prathamāṅdhrikṛtayatistu vardhamānam /",
    "GK17kvrtrsuu:1549": " tritayamaparamapi pūrvasadṛśamiha bhavati pratatamatibhiriti gaditaṃ khalu vṛttam // KVrk_5.10 //",
    "GK17kvrtrsuu:1550": " tadeva padacaturūrdhvaṃ tṛtīye pāde nagaṇau sagaṇanagaṇau ca bhavataḥ prathamasya",
    "GK17kvrtrsuu:1551": " caturūrdhvasyāṅdhiḥ prathamāṅdhrivat kṛtā yatiryasya kriyāviśeṣaṇasya tatprathamāṅdhrikṛtayatiryathā bhavati /",
    "GK17kvrtrsuu:1552": " evamaparapādatrayaṃ pūrvasadṛśamiha tantre tadvṛttaṃ ācāryairvardhamānaṃ nāmoktam / yathā /",
    "GK17kvrtrsuu:1553": " pādena svayamunnatastanībhiraśokaḥ pramadābhirabhihataḥ pravardhamānaḥ /",
    "GK17kvrtrsuu:1554": " vikasitakusumasamṛddhimanubhavati bakulatarurapi varayuvatimukhāsavasiktaḥ // 10 //",
    "GK17kvrtrsuu:1555": " asminneva tṛtīyake pāde tajarā syuḥ prathame ca viratirārṣabhaṃ bruvanti /",
    "GK17kvrtrsuu:1556": " tacchuddhavirāṭpuraḥ sthitaṃ tritayamaparamapi yadi pūrvasamaṃ syāt // KVrk_5.11 //",
    "GK17kvrtrsuu:1557": " asminneva padacaturūrdhvavṛtte tṛtīye pāde tagaṇajagaṇaragaṇā bhaveyuḥ,",
    "GK17kvrtrsuu:1558": " aparaṃ pādatrayamapi pūrvasamaṃ bhavati tadā śuddhavirāṭpuraḥsthitaṃ ārṣabhaṃ vadanti śuddhavirāḍārṣabhamityarthaḥ / yathā /",
    "GK17kvrtrsuu:1559": " bibhrāṇā vadanaṃ śaśāṃkabiṃbasamānaṃ kamalāyatanayanā kṛśāṃgaśobhitā /",
    "GK17kvrtrsuu:1560": " pīnoccapayodharadvayā janayati mudamadhikatarāṃ vaniteyam // 11 //",
    "GK17kvrtrsuu:1561": " // upasthitapracupitaprakaraṇam //",
    "GK17kvrtrsuu:1562": " viṣamākṣarapādaṃ vā pādairasamaṃ daśadharmavat /",
    "GK17kvrtrsuu:1563": " yacchaṃdo noktamatra gātheti tatsūribhiḥ proktam // KVrk_5.12 //",
    "GK17kvrtrsuu:1564": " viṣamākṣarāṇi yeṣu te pādā yasmin viṣamākṣarapādaṃ yadevameva aṣṭau daśasaptanavākṣaraṃ vā sarvapādairasamaṃ tripādaṃ ṣaṭpādaṃ vā daśadharmavat / yathā /",
    "GK17kvrtrsuu:1565": " daśa dharmaṃ na jānanti dhṛtirāṣṭra nibodha tān /",
    "GK17kvrtrsuu:1566": " mattaḥ pramatta unmattaśśrāṃtaḥ kruddho bubhukṣitaḥ /",
    "GK17kvrtrsuu:1567": " tvaramāṇaśa bhīruśca lubdhaḥ kāmī ca te daśaḥ //",
    "GK17kvrtrsuu:1568": " iti ṣaṭpadī gāthā /",
    "GK17kvrtrsuu:1569": " ityevamādi asmin cchaṃdasyarthe noktaṃ prayogeṣu dṛśyate tadgātheti vidvadbhiruktam /",
    "GK17kvrtrsuu:1570": " maṃgalagītikāveṣṭakavipadvidhruvakacaccarīpāddhatikādvipathakaprabhṛti tatsarvaṃ gāthāsaṃjñamavagantavyam /",
    "GK17kvrtrsuu:1571": " chaṃdasāmānaṃtyātpratipadamabhidhātumaśakyaṃ tatsarvasaṃgrahaṇīyaṃ ekā saṃjñā kṛteti // 12 //",
    "GK17kvrtrsuu:1572": " iti sulhaṇaviracitāyāṃ sukavihṛdayānandinyabhidhānāyāṃ vṛttaratnākaracchaṃdovṛttau viṣamavṛttādhyāyaḥ paṃcamaḥ //",
    "GK17kvrtrsuu:1573": " ṣaṣṭho 'dhyāyaḥ",
    "GK17kvrtrsuu:1574": " ṣaṭpratyayādhyāyaḥ",
    "GK17kvrtrsuu:1575": " [prastāraḥ]",
    "GK17kvrtrsuu:1576": " prastāro naṣṭamuddiṣṭamekadvyādilagukriyā /",
    "GK17kvrtrsuu:1577": " saṃkhyā caivādhvayogaśca ṣaḍete pratyayāḥ smṛtāḥ // KVrk_6.1 //",
    "GK17kvrtrsuu:1578": " idānīṃ uktānāṃ vṛttānāṃ ṣaṭpratyayānāha /",
    "GK17kvrtrsuu:1579": " pāde sarvagurāvādyāllaghuṃ nyasya guroradhaḥ /",
    "GK17kvrtrsuu:1580": " yathopari tathā śeṣaṃ bhūyaḥ kuryādamuṃ vidhim // KVrk_6.2 //",
    "GK17kvrtrsuu:1581": " ūne dadyādgurūṇyevaṃ yāvatsarvalaghurbhavet /",
    "GK17kvrtrsuu:1582": " prastāro 'yaṃ samākhyātaḥ chaṃdovicitivedibhiḥ // KVrk_6.3 //",
    "GK17kvrtrsuu:1583": " pāde sarvagurau yāvatāṃ varṇānāṃ vṛttasya pādastāvaṃta eva guravo vilikhyante /",
    "GK17kvrtrsuu:1584": " yathā /",
    "GK17kvrtrsuu:1585": " caturakṣaracchaṃdasi ādyādguroradhaḥ adhovibhāge laghuṃ varṇaṃ nyasya sthāpayitvā tadanaṃtaraṃ nyastalaghoḥ sakāśāt śeṣebhyo varṇebhyo adhaḥ kiṃ sthāpyata ityāha /",
    "GK17kvrtrsuu:1586": " yathopari tathā śeṣaṃ /",
    "GK17kvrtrsuu:1587": " yadyupari gurustadā adhastādapi gururyadyupari laghustadā adhastādapi laghuḥ śeṣam /",
    "GK17kvrtrsuu:1588": " upari tulyo dīyate ityarthaḥ /",
    "GK17kvrtrsuu:1589": " tena laghoranaṃtaraṃ trīṇi gurūṇī sthāpyante /",
    "GK17kvrtrsuu:1590": " bhūyaḥ punarapi kuryādamuṃ vidhimiti /",
    "GK17kvrtrsuu:1591": " laghuṃ nyasya guroradhaḥ yathopari tathā śeṣamiti punarapyamuṃ vidhiṃ kuryāt /",
    "GK17kvrtrsuu:1592": " yadā upari gururbhavati laghuṃ nyasya guroradha iti vidherabhāvādyaḥ pūrvadeśādūne dadyādgurūṇi iti ūnapradeśo gurubhiḥ pūryata ityarthaḥ /",
    "GK17kvrtrsuu:1593": " evamanena prakāreṇa tāvannyāsaḥ kartavyo yāvatsarvalaghuḥ pado bhavati /",
    "GK17kvrtrsuu:1594": " prastāryate iti prastāraḥ varṇānāṃ vinyāsaviśeṣaḥ /",
    "GK17kvrtrsuu:1595": " evaṃ caturakṣarapāde ṣoḍaśavṛttāni bhavanti /",
    "GK17kvrtrsuu:1596": " chaṃdāṃsi vilīyante asyāmiti chaṃdovicitiśchaṃdaḥśāstram /",
    "GK17kvrtrsuu:1597": " prastāro vyākhyātaḥ // 2-3 //",
    "GK17kvrtrsuu:1598": " [naṣṭam]",
    "GK17kvrtrsuu:1599": " idānīṃ naṣṭaṃ vyākhyātumāha /",
    "GK17kvrtrsuu:1600": " naṣṭasya yo bhavedaṃkaḥ tasyārdhe 'rdhe same ca laḥ /",
    "GK17kvrtrsuu:1601": " viṣame caikamādhāya tadardhe 'rdhe gururbhavet // KVrk_6.4 //",
    "GK17kvrtrsuu:1602": " prastāradarśitānāṃ vṛttānāṃ madhye yadvṛttaṃ naṣṭaṃ luptaṃ bhavati tasya naṣṭasya yo bhavedaṃka ekādisaṃkhyā tasya ardhe 'rdhe same ca aṃke sati lo laghurbhavati /",
    "GK17kvrtrsuu:1603": " viṣame ekaṃ ādhāya prakṣipya tasyārdhe 'rdhe gururbhavet /",
    "GK17kvrtrsuu:1604": " yathaitasmiṃścaturakṣare chaṃdasi paṃcamaṃ vṛtaṃ naṣṭam /",
    "GK17kvrtrsuu:1605": " tasya aṃkaḥ paṃca sa ca ardhaṃ na prayacchati /",
    "GK17kvrtrsuu:1606": " saikaḥ kriyate tadā ṣaḍbhavanti /",
    "GK17kvrtrsuu:1607": " te ardhaṃ kriyante /",
    "GK17kvrtrsuu:1608": " ardhitāstrayo bhavanti /",
    "GK17kvrtrsuu:1609": " tadardhe guruḥ prāpyate punastrayo 'rdhaṃ na prayacchanti /",
    "GK17kvrtrsuu:1610": " saikāścatvāraḥ /",
    "GK17kvrtrsuu:1611": " te 'pi ardhastadardhe punarlabdho gurudvayoḥ samatvāt /",
    "GK17kvrtrsuu:1612": " tadardhe laghuḥ prāpyate punareko 'rdhaṃ na prayacchati /",
    "GK17kvrtrsuu:1613": " saikordvyaḥ tadardhe punarapi gurureva labhyate /",
    "GK17kvrtrsuu:1614": " itthaṃ naṣṭasyodāharaṇam /",
    "GK17kvrtrsuu:1615": " tathā ca /",
    "GK17kvrtrsuu:1616": " ādyau dvau gurū tābhyāṃ parako laghustato gururiti / '; '; /",
    "GK17kvrtrsuu:1617": " '; etaccaturakṣare chaṃdasi paṃcamaṃ vṛttaṃ bhavati // 4 //",
    "GK17kvrtrsuu:1618": " [uddiṣṭam]",
    "GK17kvrtrsuu:1619": " uddiṣṭaṃ vyākhyātumāha /",
    "GK17kvrtrsuu:1620": " uddiṣṭaṃ dviguṇānādyāduparyaṃkānsamālikhet /",
    "GK17kvrtrsuu:1621": " laghusthā ye tu tatrāṃkāstaiḥ saikairmiśritairbhavet // KVrk_6.5 //",
    "GK17kvrtrsuu:1622": " kenacittadvṛttaṃ prastāryakatamat iti saṃkhyāparijñānā uktaṃ taduddiṣṭamucyate /",
    "GK17kvrtrsuu:1623": " pūrvatra vṛttaṃ na jñāyate /",
    "GK17kvrtrsuu:1624": " ataḥ saṃkhyayā naṣṭamuddhriyate /",
    "GK17kvrtrsuu:1625": " atra punarvṛttaṃ jñāyate saṃkhyā na jñāyate ataḥ saṃkhyāparijñānārthaṃ uddiṣṭamidamucyate /",
    "GK17kvrtrsuu:1626": " tasya uddiṣṭavṛttasya prathamādakṣarādārabhya upari dviguṇānaṃkān samālikhet /",
    "GK17kvrtrsuu:1627": " yathā /",
    "GK17kvrtrsuu:1628": " asminneva caturākṣare chaṃdasi ekaṃ vṛttaṃ uddiṣṭaṃ tasya dvau varṇau gurū tato laghustato 'pi guruḥ /",
    "GK17kvrtrsuu:1629": " tatra uddiṣṭe vṛtte laghuni tiṣṭhantīti laghusthā ye punaraṃkāścatvāraḥ taiścaturbhiḥ saikaiḥ ekena sahitaiḥ paṃcabhiruddiṣṭaṃ bhavet /",
    "GK17kvrtrsuu:1630": " uddiṣṭasaṃkhyā bhavet /",
    "GK17kvrtrsuu:1631": " caturakṣarāyāṃ jātau tatpaṃcamaṃ vṛttaṃ bhavatītyarthaḥ // 5 //",
    "GK17kvrtrsuu:1632": " [ekadvayādilagakriyā]",
    "GK17kvrtrsuu:1633": " ekadvyādilagukriyārthamāha /",
    "GK17kvrtrsuu:1634": " varṇān vṛttabhavān saikān auttarādharyataḥ sthitān /",
    "GK17kvrtrsuu:1635": " ekādikramaśaścaitānuparyupari nikṣipet // KVrk_6.6 //",
    "GK17kvrtrsuu:1636": " upāntyato nivarteta tyajannaikaikamūrdhvataḥ /",
    "GK17kvrtrsuu:1637": " uparyādyādgurorevamekadvyādilagukriyā // KVrk_6.7 //",
    "GK17kvrtrsuu:1638": " yāvaṃta eva vṛttabhavā varṇā tāvata eva saikān ekasahitānyathā /",
    "GK17kvrtrsuu:1639": " caturakṣarajātau catvāro ye varṇāstān saikān paṃca /",
    "GK17kvrtrsuu:1640": " auttarādharyataḥsthitān uparyuparibhāvena sthitān ekādikrameṇaiva etānupari upari nikṣipet nidadhyāt /",
    "GK17kvrtrsuu:1641": " upāntyato antyasamīpānnivarteta vyādyudyeta /",
    "GK17kvrtrsuu:1642": " tyajan pariharan ekaikaṃ ūrdhvabhāgāt /",
    "GK17kvrtrsuu:1643": " evamanena prakāreṇa kasmādiyaṃ ekadvyādilagukriyāṃ pravartata ityāha /",
    "GK17kvrtrsuu:1644": " uparyādyādguroriti uparisthitān ādyādguroḥ /",
    "GK17kvrtrsuu:1645": " ko 'rthaḥ /",
    "GK17kvrtrsuu:1646": " sarvaguruvarṇavṛttasakāśāt ityarthaḥ /",
    "GK17kvrtrsuu:1647": " ādyaṃ kila sarvagurvakṣaramekaṃ vṛttaṃ parikalpate /",
    "GK17kvrtrsuu:1648": " etacca prastāre darśitaṃ yathā /",
    "GK17kvrtrsuu:1649": " 'pāde sarvagurāvādyāllaghuṃ nyasye'ti tena tasmāt adha iyaṃ ekadvyādilagukriyā pravartate /",
    "GK17kvrtrsuu:1650": " tatra paṃcasu varṇeṣu uttarādharabhāvena sthāpiteṣu adhaḥsthita ekastaduparisthe nikṣipyate /",
    "GK17kvrtrsuu:1651": " sa ca tathaiva tiṣṭhati tyajannekaikamūrdhvata iti vīpsavaśādekadaiva sthitimaṃtareṇa",
    "GK17kvrtrsuu:1652": " nikṣiptatvāt punarnikṣepabhāvādekaikatyāgaśca na saṃbhavati tasmātsvarūpeṇa sthita",
    "GK17kvrtrsuu:1653": " eva upari kṣipyate /",
    "GK17kvrtrsuu:1654": " tato dvitīye sthāne dvau varṇau bhavataḥ tau tṛtīyena kṣipyeta tatra trayo bhavanti /",
    "GK17kvrtrsuu:1655": " tacca caturthe nikṣipyante te catvāro bhavanti /",
    "GK17kvrtrsuu:1656": " 'upāntyato nivartate tyajannekaikamūrdhvataḥ' uparitanamekaṃ tyajyate tatra na kṣipyate ityarthaḥ /",
    "GK17kvrtrsuu:1657": " vīpsā ta eva adhobhāgāt punarnikṣepe kriyā pravartate tena adhaḥsthita eva eko dvitīye sthāne nikṣipyate tatra ca trayo bhavanti /",
    "GK17kvrtrsuu:1658": " tacca tṛtīye nikṣipyante tatra ṣaṭbhavanti upari ekaṃ tyajannivarteta /",
    "GK17kvrtrsuu:1659": " ādyaṃ ekaṃ vṛttaṃ sarvaguruḥ tasmāddekadvyādilagukriyā pravartete /",
    "GK17kvrtrsuu:1660": " tata ekaḥ sarvaguruḥ catvāri dvilaghūni ṣaṭtrilaghūni catvāri caturlaghūni ekaṃ sarvalaghuḥ",
    "GK17kvrtrsuu:1661": " eṣā lagukriyā sarvalaghuprastāreṇa pratīyate asyāstu eṣa eva kramaḥ paṃcākṣarādivṛtteṣvapi // 6-7 //",
    "GK17kvrtrsuu:1662": " [udāharaṇam - 1 41 631 4321 11111]",
    "GK17kvrtrsuu:1663": " [saṅkhyānam]",
    "GK17kvrtrsuu:1664": " saṃkhyārthamāha /",
    "GK17kvrtrsuu:1665": " [lagukriyāṅkasandohaḥ bhavetsaṃkhyāvimiśrite /",
    "GK17kvrtrsuu:1666": " uddiṣṭāṅkasamāhāraḥ saiko vā janayedimām // KVrk_6.8 // ]",
    "GK17kvrtrsuu:1667": " lagukriyāyāṃ ye aṃkāsteṣāṃ sandohastasminvimiśrite pīḍīkṛte saṃkhyā bhavet /",
    "GK17kvrtrsuu:1668": " iyaṃ tāvaddhāraṇaṃ syāt /",
    "GK17kvrtrsuu:1669": " tathā ekaścatvāraḥ ṣaṭcatvāraḥ ekameṣāmekīkṛtā vai ṣoḍaśa bhavanti caturakṣarajātau prastāryamāṇāyāṃ ṣoḍaśa vṛttāni bhavantītyarthaḥ /",
    "GK17kvrtrsuu:1670": " sa ca prastāraḥ pūrvameva vyākhyātaḥ /",
    "GK17kvrtrsuu:1671": " pakṣāntaramāha /",
    "GK17kvrtrsuu:1672": " uddiṣṭasya vṛttasya upari ye aṃkā dviguṇāsteṣāṃ samāhāraḥ ekībhāvaḥ saiko vā athavā janayedutpādayedimāṃ saṃkhyām /",
    "GK17kvrtrsuu:1673": " yathā /",
    "GK17kvrtrsuu:1674": " caturakṣarajātau dviguṇā ye aṃkā uparyāropitāsteṣāṃ samāhāraḥ paṃcadaśa saikaḥ ṣoḍaśeti // 8 //",
    "GK17kvrtrsuu:1675": " [adhvayogaḥ]",
    "GK17kvrtrsuu:1676": " adhvārthamāha /",
    "GK17kvrtrsuu:1677": " saṃkhyaiva dviguṇaikonā sadbhiradhvā prakīrtitaḥ /",
    "GK17kvrtrsuu:1678": " vṛttasyāṃgulikīṃ vyāptimadhaḥ kuryāttathāṃgulam // KVrk_6.9 //",
    "GK17kvrtrsuu:1679": " caturakṣarajātau yā ṣoḍaśasaṃkhyā syāddviguṇā dvātriṃśatiḥ ekonā ekarahitā ekatriṃśatiḥ sadbhiḥ paṇḍitairadhvā mārgaḥ prakīrtitaḥ /",
    "GK17kvrtrsuu:1680": " katham /",
    "GK17kvrtrsuu:1681": " vṛttasya āṃgulikīṃ aṃgulapramāṇāṃ vyāptiṃ kuryāt // 9 //",
    "GK17kvrtrsuu:1682": " adhunā punarapi kaviranvayapūrvakaṃ pitrā saha sātmānaṃ nirddiśati /",
    "GK17kvrtrsuu:1683": " vaṃśe 'bhūtkaśyapasya prakaṭaguṇagaṇaḥ śaivasiddhāntavettā /",
    "GK17kvrtrsuu:1684": " vipraḥ pavyekanāmā vimalataramatiḥ śaivatatvāvabodhe // KVrk_6.10 //",
    "GK17kvrtrsuu:1685": " kedārastasya sūnaḥ śivacaraṇayugārādhanaikāgracittaḥ /",
    "GK17kvrtrsuu:1686": " chaṃdastenābhirāmaṃ praviracitamidaṃ vṛttaratnākarākhyām // KVrk_6.11 //",
    "GK17kvrtrsuu:1687": " vaṃśe 'nvaye 'bhūjjātaḥ kaśyapasya kaśyaṃ somaṃ pibatīti kaśyapaḥ kaśyapaśabdena yadyapi surā evābhidhīyate kathyate /",
    "GK17kvrtrsuu:1688": " tathāpyatra somamucyate surāpānasya brāhmaṇe dije niṣiddhatvāt anvayārthena vaṃśārthena kranuyāyitvamuktaṃ syāt (?) /",
    "GK17kvrtrsuu:1689": " śivasya ete śaivā ye siddhāntāsteṣāṃ vettā /",
    "GK17kvrtrsuu:1690": " 'vida-vicāraṇe';",
    "GK17kvrtrsuu:1691": " ityetasya rūpaṃ na punaḥ 'vida-jñāne'; /",
    "GK17kvrtrsuu:1692": " tasyāśakyatvāt /",
    "GK17kvrtrsuu:1693": " yo hi vicārayati cintayati so avaśyaṃ vetti nahyaviditaṃ vicārayituṃ śaknoti viśeṣeṇa",
    "GK17kvrtrsuu:1694": " pratipūrayati svargāpavargādikāni sa vipraḥ vimalataramatiḥ vimalā vistīrṇā taralā",
    "GK17kvrtrsuu:1695": " manoharā matiryasya atiśayena vimalamatiḥ /",
    "GK17kvrtrsuu:1696": " kva /",
    "GK17kvrtrsuu:1697": " śaivaśāstrāvabodhe /",
    "GK17kvrtrsuu:1698": " kedāranāmā tasya putraḥ śivaḥ śānto devatāviśeṣaḥ tasyārādhanaṃ tatra ekāgraṃ tanniṣṭhaṃ cittaṃ yasya saḥ /",
    "GK17kvrtrsuu:1699": " tathā tena kedāreṇābhirāmaṃ ramaṇīyaṃ manoharaṃ chaṃdaḥ prakarṣeṇa viracitaṃ vṛttaratnākarākhyām // 10-11 //",
    "GK17kvrtrsuu:1700": " iti paṃḍitaśrīsulhaṇaviracitāyāṃ sukavihṛdayānandinyabhidhānāyāṃ chaṃdovṛttau ṣaṭpratyayādhyāyaḥ ṣaṣṭhaḥ samāptaḥ //",
    "GK17kvrtrsuu:1701": " śrīḥ /",
    "GK17kvrtrsuu:1702": " śubhaṃ bhūyāllekhakasya /",
    "GK17kvrtrsuu:1703": " vasuyugme ....... śuklaśca paṃcamyāṃ haṃsarājena muninā 'likhaṭṭīkā manoramā //"
}