{
  "S04bsu021_u:0": "// Saddharmalaṅkāvatārasūtram //",
  "S04bsu021_u:1": "om namo ratnatrayāya /",
  "S04bsu021_u:2": "om namaḥ sarvabuddhabodhisattvebhyaḥ //",
  "S04bsu021_u:4": "START Parivarta 1",
  "S04bsu021_u:5": "rāvaṇādhyeṣaṇāparivartaḥ prathamaḥ /",
  "S04bsu021_u:6": "evaṃ mayā śrutam /",
  "S04bsu021_u:7_0": "ekasmin samaye bhagavāṃllaṅkāpure samudramalayaśikhare viharati sma nānāratnagotrapuṣpapratimaṇḍite",
  "S04bsu021_u:7_1": "mahatā bhikṣusaṃghena sārdhaṃ mahatā ca bodhisattvagaṇena nānābuddhakṣetrasaṃnipatitairbodhisattvairmahāsattvaiḥ",
  "S04bsu021_u:7_2": "anekasamādhivaśitābalābhijñāvikrīḍitairmahāmatibodhisattvapūrvaṃgamaiḥ sarvabuddhapāṇyabhiṣekābhiṣiktaiḥ",
  "S04bsu021_u:7_3": "svacittadṛśyagocaraparijñānārthakuśalairnānāsattvacittacaritrarūpanayavinayadhāribhiḥ",
  "S04bsu021_u:7_4": "pañcadharmasvabhāvavijñānanairātmyādvayagatiṃgataiḥ //",
  "S04bsu021_u:8": "tena khalu punaḥ samayena bhagavān sāgaranāgarājabhavanāt saptāhenottīrṇa 'bhūt /",
  "S04bsu021_u:9_0": "anekaśakrabrahmanāgakanyākoṭibhiḥ pratyudgamyamāno laṅkāmalayamavalokya smitamakarot",
  "S04bsu021_u:9_1": "- pūrvakairapi tathāgatairarhadbhiḥ samyaksaṃbuddhairasmiṃllaṅkāpurīmalayaśikhare",
  "S04bsu021_u:9_2": "svapratyātmāryajñānatarkadṛṣṭitīrthyaśrāvakapratyekabuddhāryaviṣaye tadbhāvito dharmo deśitaḥ /",
  "S04bsu021_u:10": "yannvahamapi atraiva rāvaṇaṃ yakṣādhipatimadhikṛtya etadevodbhāvayan dharmaṃ deśayeyam //",
  "S04bsu021_u:11_0": "aśrauṣīdrāvaṇo rākṣasādhipatistathāgatādhiṣṭhānāt - bhagavān kila sāgaranāgarājabhavanāduttīrya",
  "S04bsu021_u:11_1": "anekaśakrabrahmanāgakanyākoṭibhiḥ parivṛtaḥ puraskṛtaḥ samudrataraṃgānavalokya ālayavijñānodadhipravṛttivijñānapavanaviṣaye",
  "S04bsu021_u:11_2": "preritāṃstebhyaḥ saṃnipatitebhyaścittānyavalokya tasminneva sthitaḥ udānamudānayati",
  "S04bsu021_u:11_3": "sma - yannvahaṃ gatvā bhagavantamadhyeṣya laṅkāṃ praveśayeyam /",
  "S04bsu021_u:12": "tanme syāddīrgharātramarthāya hitāya sukhāya devānāṃ ca manuṣyāṇāṃ ca //",
  "S04bsu021_u:13": "atha rāvaṇo rākṣasādhipatiḥ saparivāraḥ pauṣpakaṃ vimānamadhiruhya yena bhagavāṃstenopajagāma /",
  "S04bsu021_u:14": "upetya vimānādavatīrya saparivāro bhagavantaṃ triṣkṛtvaḥ pradakṣiṇīkṛtya tūryatālāvacaraiḥ pravādyadbhirindranīlamayena",
  "S04bsu021_u:15": "daṇḍena vaiḍūryamusāra(galva)",
  "S04bsu021_u:16_0": "pratyuptāṃ vīṇāṃ priyaṅgupāṇḍunā anardhyeṇa vastreṇa pārśvāvalambitāṃ kṛtvā ṣaḍjarṣabhagāndhāradhaivataniṣādamadhyamakaiśikagītasvaragrāmamūrchanādiyuktenānusārya",
  "S04bsu021_u:16_1": "salīlaṃ vīṇāmanupraviśya gāthābhigītairanugāyati sma -",
  "S04bsu021_u:17": "cittasvabhāvanayadharmavidhiṃ nairātmyaṃ dṛṣṭivigataṃ hyamalam /",
  "S04bsu021_u:18": "pratyātmavedyagatisūcanakaṃ deśehi nāyaka iha dharmanayam // Lank_1.1 //",
  "S04bsu021_u:19": "(Vaidya 2)",
  "S04bsu021_u:20": "śubhadharmasaṃcitatanuṃ sugataṃ nirmāṇanirmitapradarśanakam /",
  "S04bsu021_u:21": "pratyātmavedyagatidharmarataṃ laṅkāṃ hi gantu samayo 'dya mune // Lank_1.2 //",
  "S04bsu021_u:22": "laṅkāmimāṃ pūrvajinādhyuṣitāṃ putraiśca teṣāṃ bahurūpadharaiḥ /",
  "S04bsu021_u:23": "deśehi nātha iha dharmavaraṃ śroṣyanti yakṣa bahurūpadharāḥ // Lank_1.3 //",
  "S04bsu021_u:24": "atha rāvaṇo laṅkādhipatiḥ toṭakavṛttenānugāyya punarapi gāthābhigītenānugāyati sma -",
  "S04bsu021_u:25": "saptarātreṇa bhagavān sāgarānmakarālayāt /",
  "S04bsu021_u:26": "sāgarendrasya bhavanāt samuttīrya taṭe sthitaḥ // Lank_1.4 //",
  "S04bsu021_u:27": "sthitamātrasya buddhasya rāvaṇo hyapsaraiḥ saha /",
  "S04bsu021_u:28": "yakṣaiśca nānāvividhaiḥ śukasāraṇapaṇḍitaiḥ // Lank_1.5 //",
  "S04bsu021_u:29": "ṛddhyā gatvā tamadhvānaṃ yatra tiṣṭhati nāyakaḥ /",
  "S04bsu021_u:30": "avatīrya pauṣpakādyānādvandya pūjya tathāgatam /",
  "S04bsu021_u:31": "nāma saṃśrāvayaṃstasmai jinendreṇa adhiṣṭhitaḥ // Lank_1.6 //",
  "S04bsu021_u:32": "rāvaṇo 'haṃ daśagrīvo rākṣasendra ihāgataḥ /",
  "S04bsu021_u:33": "anugṛhṇāhi me laṅkāṃ ye cāsmin puravāsinaḥ // Lank_1.7 //",
  "S04bsu021_u:34": "pūrvairapi hi saṃbuddhaiḥ pratyātmagatigocaram /",
  "S04bsu021_u:35": "śikhare ratnakhacite puramadhye prakāśitam // Lank_1.8 //",
  "S04bsu021_u:36": "bhagavānapi tatraiva śikhare ratnamaṇḍite /",
  "S04bsu021_u:37": "deśetu dharma virajaṃ jinaputraiḥ parīvṛtaḥ /",
  "S04bsu021_u:38": "śrotukāmā vayaṃ cādya ye ca laṅkānivāsinaḥ // Lank_1.9 //",
  "S04bsu021_u:39": "deśanānayanirmuktaṃ pratyātmagatigocaram /",
  "S04bsu021_u:40": "laṅkāvatārasūtraṃ vai pūrvabuddhānuvarṇitam // Lank_1.10 //",
  "S04bsu021_u:41": "smarāmi pūrvakairbuddhairjinaputrapuraskṛtaiḥ /",
  "S04bsu021_u:42": "sūtrametannigadyate bhagavānapi bhāṣatām // Lank_1.11 //",
  "S04bsu021_u:43": "bhaviṣyantyanāgate kāle buddhā buddhasutāśca ye /",
  "S04bsu021_u:44": "etameva nayaṃ divyaṃ śikhare ratnabhūṣite /",
  "S04bsu021_u:45": "deśayiṣyanti yakṣāṇāmanukampāya nāyakāḥ // Lank_1.12 //",
  "S04bsu021_u:46": "divyalaṅkāpurīramyāṃ nānāratnairvibhūṣitām /",
  "S04bsu021_u:47": "prāgbhāraiḥ śītalaiḥ ramyai ratnajālavitānakaiḥ // Lank_1.13 //",
  "S04bsu021_u:48": "rāgadoṣavinirmuktāḥ pratyātmagaticintakāḥ /",
  "S04bsu021_u:49": "santyatra bhagavan yakṣāḥ pūrvabuddhaiḥ kṛtārthinaḥ /",
  "S04bsu021_u:50": "mahāyānanaye śraddhā niviṣṭānyonyayojakāḥ // Lank_1.14 //",
  "S04bsu021_u:51": "(Vaidya 3)",
  "S04bsu021_u:52": "yakṣiṇyo yakṣaputrāśca mahāyānabubhutsavaḥ /",
  "S04bsu021_u:53": "āyātu bhagavān śāstā laṅkāmalayaparvatam // Lank_1.15 //",
  "S04bsu021_u:54": "kumbhakarṇapuroigāśca rākṣasāḥ puravāsinaḥ /",
  "S04bsu021_u:55": "śroṣyanti pratyātmagatiṃ mahāyānaparāyaṇāḥ // Lank_1.16 //",
  "S04bsu021_u:56": "kṛtādhikārā buddheṣu kariṣyantyadhunā ca vai /",
  "S04bsu021_u:57": "anukampārthaṃ mahyaṃ vai yāhi laṅkāṃ sutaiḥ saha // Lank_1.17 //",
  "S04bsu021_u:58": "gṛhamapsaravargāśca hārāṇi vividhāni ca /",
  "S04bsu021_u:59": "ramyāṃ cāśokavanikāṃ pratigṛhṇa mahāmune // Lank_1.18 //",
  "S04bsu021_u:60": "ājñākaro 'haṃ buddhānāṃ ye ca teṣāṃ jinātmajāḥ /",
  "S04bsu021_u:61": "nāsti tadyanna deyaṃ me anukampa mahāmune // Lank_1.19 //",
  "S04bsu021_u:62": "tasya tadvacanaṃ śrutvā uvāca tribhaveśvaraḥ /",
  "S04bsu021_u:63": "atītairapi yakṣendra nāyakai ratnaparvate // Lank_1.20 //",
  "S04bsu021_u:64": "pratyātmadharmo nirdiṣṭaḥ tvaṃ caivāpyanukampitaḥ /",
  "S04bsu021_u:65": "anāgatāśca vakṣyanti girau ratnavibhūṣite // Lank_1.21 //",
  "S04bsu021_u:66": "yogināṃ nilayo hyeṣa dṛṣṭadharmavihāriṇām /",
  "S04bsu021_u:67": "anukampyo 'si yakṣendra sugatānāṃ mamāpi ca // Lank_1.22 //",
  "S04bsu021_u:68": "adhivāsya bhagavāṃstūṣṇīṃ śamabuddhyā vyavasthitaḥ /",
  "S04bsu021_u:69": "ārūḍhaḥ puṣpake yāne rāvaṇenopanāmite // Lank_1.23 //",
  "S04bsu021_u:70": "tatraiva rāvaṇo 'nye ca jinaputrā viśāradāḥ /",
  "S04bsu021_u:71": "apsarairhāsyalāsādyaiḥ pūjyamānāḥ purīṃ gatāḥ // Lank_1.24 //",
  "S04bsu021_u:72": "tatra gatvā purīṃ ramyāṃ punaḥ pūjāṃ pralabdhavān /",
  "S04bsu021_u:73": "rāvaṇādyairyakṣavargairyakṣiṇībhiśca pūjitaḥ /",
  "S04bsu021_u:74": "yakṣaputrairyakṣakanyābhī ratnajālaiśca pūjitaḥ // Lank_1.25 //",
  "S04bsu021_u:75": "rāvaṇenāpi buddhasya hārā ratnavibhūṣitāḥ /",
  "S04bsu021_u:76": "jinasya jinaputrāṇāmuttamāṅgeṣu sthāpitāḥ // Lank_1.26 //",
  "S04bsu021_u:77": "pragṛhya pūjāṃ bhagavān jinaputraiśca paṇḍitaiḥ /",
  "S04bsu021_u:78": "dharmaṃ vibhāvayāmāsa pratyātmagatigocaram // Lank_1.27 //",
  "S04bsu021_u:79": "rāvaṇo yakṣavargāśca saṃpūjya vadatāṃ varam /",
  "S04bsu021_u:80": "mahāmatiṃ pūjayanti adhyeṣanti punaḥ punaḥ /",
  "S04bsu021_u:81": "tvaṃ praṣṭā sarvabuddhānāṃ pratyātmagatigocaram // Lank_1.28 //",
  "S04bsu021_u:82": "(Vaidya 4)",
  "S04bsu021_u:83": "ahaṃ hi śrotā yakṣāśca jinaputrāśca sanniha /",
  "S04bsu021_u:84": "adhyeṣayāmi tvāṃ yakṣā jinaputrāśca paṇḍitāḥ // Lank_1.29 //",
  "S04bsu021_u:85": "vādināṃ tvaṃ mahāvādī yogināṃ yogavāhakaḥ /",
  "S04bsu021_u:86": "adhyeṣayāmi tvāṃ bhaktyā nayaṃ pṛccha viśārada // Lank_1.30 //",
  "S04bsu021_u:87": "tīrthyadoṣairvinirmuktaṃ pratyekajinaśrāvakaiḥ /",
  "S04bsu021_u:88": "pratyātmadharmatāśuddhaṃ buddhabhūmiprabhāvakam // Lank_1.31 //",
  "S04bsu021_u:89": "nirmāya bhagavāṃstatra śikharān ratnabhūṣitān /",
  "S04bsu021_u:90": "anyāni caiva divyāni ratnakoṭīralaṃkṛtāḥ // Lank_1.32 //",
  "S04bsu021_u:91": "ekaikasmin girivare ātmabhāvaṃ vidarśayan /",
  "S04bsu021_u:92": "tatraiva rāvaṇo yakṣa ekaikasmin vyavasthitaḥ // Lank_1.33 //",
  "S04bsu021_u:93": "atra tāḥ parṣadaḥ sarvā ekaikasmin hi dṛśyate /",
  "S04bsu021_u:94": "sarvakṣetrāṇi tatraiva ye ca teṣu vināyakāḥ // Lank_1.34 //",
  "S04bsu021_u:95": "rākṣasendraśca tatraiva ye ca laṅkānivāsinaḥ /",
  "S04bsu021_u:96": "tatpratispardhinī laṅkā jinena abhinirmitā /",
  "S04bsu021_u:97": "anyāścāśokavanikā vanaśobhāśca tatra yāḥ // Lank_1.35 //",
  "S04bsu021_u:98": "ekaikasmin girau nātho mahāmatipracoditaḥ /",
  "S04bsu021_u:99": "dharmaṃ dideśa yakṣāya pratyātmagatisūcakam /",
  "S04bsu021_u:100": "dideśa nikhilaṃ sūtraṃ śatasāhasrikaṃ girau // Lank_1.36 //",
  "S04bsu021_u:101": "śāstā ca jinaputrāśca tatraivāntarhitāstataḥ /",
  "S04bsu021_u:102": "adrākṣīdrāvaṇo yakṣa ātmabhāvaṃ gṛhe sthitam // Lank_1.37 //",
  "S04bsu021_u:103": "cinteti kimidaṃ ko 'yaṃ deśitaṃ kena vā śrutam /",
  "S04bsu021_u:104": "kiṃ dṛṣṭaṃ kena vā dṛṣṭaṃ nagaro vā kva saugataḥ // Lank_1.38 //",
  "S04bsu021_u:105": "tāni kṣetrāṇi te buddhā ratnaśobhāḥ kva saugatāḥ /",
  "S04bsu021_u:106": "svapno 'yamatha vā māyā nagaraṃ gandharvaśabditam // Lank_1.39 //",
  "S04bsu021_u:107": "timiro mṛgatṛṣṇā vā svapno vandhyāprasūyatam /",
  "S04bsu021_u:108": "alātacakradhūmo vā yadahaṃ dṛṣṭavāniha // Lank_1.40 //",
  "S04bsu021_u:109": "atha vā dharmatā hyeṣā dharmāṇāṃ cittagocare /",
  "S04bsu021_u:110": "na ca bālāvabudhyante mohitā viśvakalpanaiḥ // Lank_1.41 //",
  "S04bsu021_u:111": "na draṣṭā na ca draṣṭavyaṃ na vācyo nāpi vācakaḥ /",
  "S04bsu021_u:112": "anyatra hi vikalpo 'yaṃ buddhadharmākṛtisthitiḥ /",
  "S04bsu021_u:113": "ye paśyanti yathādṛṣṭaṃ na te paśyanti nāyakam // Lank_1.42 //",
  "S04bsu021_u:114": "(Vaidya 5)",
  "S04bsu021_u:115": "apravṛttivikalpaśca yadā buddhaṃ na paśyati /",
  "S04bsu021_u:116": "apravṛttibhave buddhaḥ saṃbuddho yadi paśyati // Lank_1.43 //",
  "S04bsu021_u:117_0": "samanantaraprativibuddhe parāvṛttāśraye svacittadṛśyamātrādhigame 'vikalpapracārasthitasya",
  "S04bsu021_u:117_1": "laṅkādhipateḥ pūrvakuśalamūlasaṃcoditasya sarvaśāstravidagdhabuddheryathātathyadarśanasya",
  "S04bsu021_u:117_2": "aparapraṇeyasya svabuddhivicālanakuśalasya tarkadṛṣṭivyapetadarśanasya aparapraṇeyasya",
  "S04bsu021_u:117_3": "mahāyogayogino mahāviśvarūpadhāriṇaḥ upāyakauśalyagatiṃgatasya sarvabhūmyuttarottarasvalakṣaṇādhigamanakuśalasya",
  "S04bsu021_u:117_4": "cittamagomanovijñānasvabhāvavivekaratasya trisaṃtativyavacchinnadarśanasya sarvakāraṇatīrthyavyapetabuddheḥ",
  "S04bsu021_u:117_5": "tathāgatagarbhabuddhabhūmyadhyātmasamāpannasya sthitabuddhabuddhergaganādadhyātmavedyaśabdamaśrauṣīt",
  "S04bsu021_u:117_6": "- sādhu sādhu laṅkādhipate,",
  "S04bsu021_u:118": "sādhu khalu punastvaṃ laṅkādhipate /",
  "S04bsu021_u:119": "evaṃ śikṣitavyaṃ yoginā yathā tvaṃ śikṣase /",
  "S04bsu021_u:120": "evaṃ ca tathāgatā draṣṭavyāḥ dharmāśca,",
  "S04bsu021_u:121": "yathā tvayā dṛṣṭāḥ /",
  "S04bsu021_u:122": "anyathā dṛśyamāne ucchedamāśrayaḥ /",
  "S04bsu021_u:123": "cittamanomanovijñānavigatena tvayā sarvadharmā vibhāvayitavyāḥ /",
  "S04bsu021_u:124": "antaścāriṇā na bāhyārthadṛṣṭyabhiniviṣṭena /",
  "S04bsu021_u:125": "na ca tvayā śrāvakapratyekabuddhatīrthādhigamapadārthagocarapatitadṛṣṭisamādhinā bhavitavyam /",
  "S04bsu021_u:126": "nākhyāyiketihāsaratena bhavitavyam /",
  "S04bsu021_u:127": "na svabhāvadṛṣṭinā,",
  "S04bsu021_u:128": "na rājādhipatyamadapatitena,",
  "S04bsu021_u:129": "ṣaḍdhyānādidhyāyinā /",
  "S04bsu021_u:130": "eṣa laṅkādhipate abhisamayo mahāyogināṃ parapravādamathanānāmakuśaladṛṣṭidālanānāmātmadṛṣṭivyāvartanakuśalānāṃ sūkṣmamabhivijñānaparāvṛttikuśalānāṃ jinaputrāṇāṃ mahāyānacaritānām /",
  "S04bsu021_u:131": "tathāgatasvapratyātmabhūmipraveśādhigamāya tvayā yogaḥ karaṇīyaḥ /",
  "S04bsu021_u:132": "evaṃ kriyamāṇe bhūyo 'pyuttarottaraviśodhako 'yaṃ laṅkādhipate mārgo yastvayā parigṛhītaḥ samādhikauśalasamāpattyā /",
  "S04bsu021_u:133_0": "na ca śrāvakapratyekabuddhatīrthyānupraveśasukhagocaro yathā bālatīrthayogayogibhiḥ",
  "S04bsu021_u:133_1": "kalpyate ātmagrāhadṛśyalakṣaṇābhiniviṣṭairbhūtaguṇadravyānucāribhiravidyāpratyayadṛṣṭyabhiniveśābhiniviṣṭaiḥ",
  "S04bsu021_u:133_2": "śūnyatotpādavikṣiptairvikalpābhiniviṣṭairlakṣyalakṣaṇapatitāśayaiḥ /",
  "S04bsu021_u:134": "viśvarūpagatiprāpako 'yaṃ laṅkādhipate svapratyātmagatibodhako 'yaṃ mahāyānādhigamaḥ /",
  "S04bsu021_u:135": "viśeṣabhavopapattipratilambhāya ca pravartate /",
  "S04bsu021_u:136": "paṭalakośavividhavijñānataraṃgavyāvartako",
  "S04bsu021_u:137": "'yaṃ laṅkādhipate mahāyānayogapraveśo na tīrthyayogāśrayapatanam /",
  "S04bsu021_u:138": "tīrthyayogo hi laṅkādhipate tīrthyānāmātmābhiniveśātpravartate /",
  "S04bsu021_u:139": "vijñānasvabhāvadvayārthānāmabhiniveśadarśanādasaumyayogastīrthakarāṇām /",
  "S04bsu021_u:140": "tatsādhu laṅkādhipate etamevārthamanuvicintayeḥ /",
  "S04bsu021_u:141": "yathā vicintitavāṃstathāgatadarśanāt /",
  "S04bsu021_u:142": "etadeva tathāgatadarśanam //",
  "S04bsu021_u:143_0": "atha tasminnantare rāvaṇasyaitadabhavat - yannvahaṃ punarapi bhagavantaṃ sarvayogavaśavartinaṃ",
  "S04bsu021_u:143_1": "tīrthyayogavyāvartakaṃ pratyātmagatigocarodbhāvakaṃ nairmitanairmāṇikavyapetamadhigamabuddhiryadyogināṃ",
  "S04bsu021_u:143_2": "yogābhisamayakāle samādhimukhe samāptānāmadhigamo bhavati /",
  "S04bsu021_u:144": "tasya ca adhigamādyogināṃ yogaśabdo nipātyate adhigamaneneti /",
  "S04bsu021_u:145": "tadahaṃ kāruṇikaṃ kleśendhanavikalpakṣayakaraṃ taṃ jinaputraiḥ parivṛtaṃ sarvasattvacittāśayānupraviṣṭaṃ sarvagataṃ sarvajñaṃ kriyālakṣaṇavinivṛttaṃ tayaivamṛddhyā (Vaidya 6)",
  "S04bsu021_u:146": "paśyeyam, taddarśanānnādhigatamadhigaccheyam,",
  "S04bsu021_u:147": "adhigataṃ ca me nirvikalpācāraḥ sukhasamādhisamāpattivihārastathāgatagatibhūmiprāpako vivṛddhiṃ yāyāt //",
  "S04bsu021_u:148_0": "atha bhagavāṃstasyāṃ velāyāṃ laṅkādhipateranutpattikadharmakṣāntyadhigataṃ viditvā",
  "S04bsu021_u:148_1": "tayaiva śobhayā daśagrīvasyānukampayā punarapyātmānaṃ śikhare subahuratnakhacite",
  "S04bsu021_u:148_2": "ratnajālavitate darśayati sma /",
  "S04bsu021_u:149": "adrākṣīddaśagrīvo laṅkādhipatiḥ punarapi dṛṣṭānubhūtāṃ śobhāṃ śikhare tathāgatamarhantaṃ samyaksaṃbuddhaṃ dvātriṃśadvaralakṣaṇavibhūṣitatanum /",
  "S04bsu021_u:150_0": "svātmabhāvaṃ caikekasmin girau tathāgatānāṃ purataḥ samyaksaṃbuddhānāṃ mahāmatinā",
  "S04bsu021_u:150_1": "sārdhaṃ tathāgatapratyātmagatigocarakathāṃ prakurvantaṃ yakṣaiḥ parivṛtaṃ tāṃ deśanāpāṭhakathāṃ kathayantam /",
  "S04bsu021_u:151": "te ca kṣetrāḥ sanāyakāḥ //",
  "S04bsu021_u:152": "atha bhagavān punarapi tasyāṃ velāyāṃ parṣadamavalokya buddhyā na māṃsacakṣuṣā siṃharājavadvijṛmbhya mahāhāsamahasat /",
  "S04bsu021_u:153_0": "ūrṇākośācca raśmiṃ niścāryamāṇaḥ pārśvorukaṭikāyācca śrīvatsātsarvaromakūpebhyo yugāntāgniriva",
  "S04bsu021_u:153_1": "dīpyamānaḥ tejasendradhanurudayabhāskaropamena prabhāmaṇḍalena dedīpyamānaḥ śakrabrahmalokapālairgaganatale",
  "S04bsu021_u:153_2": "nirīkṣyamāṇaḥ sumeruśṛṅgapratispardhini śikhare niṣaṇṇo mahāhāsamahasat /",
  "S04bsu021_u:154": "atha tasyā bodhisattvaparṣadaḥ teṣāṃ ca śakrabrahmādīnāmetadabhavat - ko nu khalvatra hetuḥ,",
  "S04bsu021_u:155": "ka ḥ pratyayo yadbhagavān sarvadharmavaśavartī mahāhāsaṃ smitapūrvakaṃ hasati?",
  "S04bsu021_u:156": "raśmīṃśca svavigrahebhyo niścārayati?",
  "S04bsu021_u:157": "niścārya tūṣṇīmabhavat svapratyātmāryajñānagocarasamādhimukhe patitāśayo 'vismitaḥ siṃhāvalokanatayā diśo 'valokya rāvaṇasyaiva yogagatipracāramanuvicintayamānaḥ //",
  "S04bsu021_u:158_0": "atha khalu mahāmatirbodhisattvo mahāsattvaḥ pūrvamevādhyeṣito rāvaṇasyānukampāmupādāya",
  "S04bsu021_u:158_1": "tasyā bodhisattvaparṣadaścittāśayavicāramājñāya anāgatāṃ janatāṃ cāvalokya deśanāpāṭhābhiratānāṃ",
  "S04bsu021_u:158_2": "sattvānāṃ cittavibhramo bhaviṣyatīti yathārutārthābhiniviṣṭānāṃ sarvaśrāvakapratyekabuddhatīrthyayogabalābhiniviṣṭānāṃ",
  "S04bsu021_u:158_3": "tathāgatā api bhagavanto vinivṛttavijñānaviṣayā mahāhāsaṃ hasanti /",
  "S04bsu021_u:159": "teṣāṃ kautūhalavinivṛttyarthaṃ bhagavantaṃ paripṛcchati sma - kaḥ khalvatra hetuḥ,",
  "S04bsu021_u:160": "kaḥ pratyayaḥ smitasya pravṛttaye?",
  "S04bsu021_u:161": "bhagavānāha - sādhu sādhu mahāmate,",
  "S04bsu021_u:162": "sādhu khalu punastvaṃ mahāmate,",
  "S04bsu021_u:163": "lokasvabhāvamavalokya kudṛṣṭipatitānāṃ ca lokānāṃ traikālyacittāvabodhāya māṃ praṣṭumārabdhaḥ /",
  "S04bsu021_u:164": "evaṃ paṇḍitaiḥ paripṛcchanajātīyairbhavitavyaṃ svaparobhayārtham /",
  "S04bsu021_u:165": "eṣa mahāmate rāvaṇo laṅkādhipatiḥ pūrvakānapi tathāgatānarhataḥ samyaksaṃbuddhān praśnadvayaṃ pṛṣṭavān /",
  "S04bsu021_u:166": "māmapyetarhi praṣṭukāmo yadanālīḍhaṃ sarvaśrāvakapratyekabuddhatīrthyayogayogināṃ praśnadvayaprabhedagatilakṣaṇaṃ vibhāvayitum /",
  "S04bsu021_u:167": "ya eṣa praṣṭukāmo daśagrīvo 'nāgatānapi jinān prakṣyati //",
  "S04bsu021_u:168": "jānanneva bhagavāṃllaṅkādhiupatimetadavocat - pṛccha tvaṃ laṅkādhipate /",
  "S04bsu021_u:169": "kṛtaste tathāgatenāvakāśaḥ /",
  "S04bsu021_u:170": "mā vilamba pracalitamaulin /",
  "S04bsu021_u:171": "yadyadevākāṅkṣasi,",
  "S04bsu021_u:172": "ahaṃ te tasta tasyaiva praśnasyavyākaraṇena cittamārādhayiṣyāmi /",
  "S04bsu021_u:173": "yathā tvaṃ parāvṛttavikalpāśraye bhūmivipakṣakauśalena pravicayabuddhyā vicārayamāṇaḥ pratyātmanayalakṣaṇasamādhisukhavihāraṃ samādhibuddhaiḥ parigṛhītaḥ (Vaidya 7)",
  "S04bsu021_u:174_0": "śamathasukhavyavasthitaḥ śrāvakapratyekabuddhasamādhipakṣānatikramya acalāsādhumatīdharmameghābhūmivyavasthito",
  "S04bsu021_u:174_1": "dharmanairātmyayathātathākuśalo mahāratnapadmavimāne samādhijinābhiṣekatāṃ pratilapsyase /",
  "S04bsu021_u:175": "tadanurūpaiḥ padmaiḥ svakāyavicitrādhiṣṭhānādhiṣṭhitaistaiḥ padmaiḥ svakāyaṃ niṣaṇṇaṃ drakṣyasi,",
  "S04bsu021_u:176": "anyonyavakramukhanirīkṣaṇaṃ ca kariṣyasi /",
  "S04bsu021_u:177": "evamacintyo 'sau viṣayaḥ yadekenābhinirhārakauśalenābhinirhṛtaścaryābhūmau sthitaḥ /",
  "S04bsu021_u:178": "upāyakauśalaparigrahābhinirhārābhinirhṛte tamacintyaviṣayamanuprāpsyasi,",
  "S04bsu021_u:179": "bahurūpavikāratāṃ ca tathāgatabhūmim /",
  "S04bsu021_u:180": "yadadṛṣṭapūrvaṃ śrāvakapratyekabuddhatīrthyabrahmendropendrādibhistaṃ prāpsyasi //",
  "S04bsu021_u:181_0": "atha khalu laṅkādhipatirbhagavatā kṛtāvakāśa utthāya tasmādraśmivimalaprabhādratnapadmasadṛśādratnaśikharāt",
  "S04bsu021_u:181_1": "sāpsarogaṇaparivṛto vividhairanekavidhairnānāprakāraiḥ puṣpamālyagandhadhūpavilepanacchatradhvajapatākāhārārdhahārakirīṭamukuṭairanyaiśca",
  "S04bsu021_u:181_2": "adṛṣṭaśrutapūrvairābharaṇaviśeṣairviśiṣṭaistūryatālāvacarairdevanāgayakṣarākṣasagandharvakinnaramahoragamanuṣyātikrāntaiḥ",
  "S04bsu021_u:181_3": "sarvakāmadhātuparyāpannān vādyabhāṇḍānabhinirmāya ye cānyeṣu buddhakṣetreṣu tūryaviśeṣā dṛṣṭāḥ,",
  "S04bsu021_u:182_0": "tānabhinirmāya bhagavantaṃ bodhisattvāṃśca ratnajālenāvaṣṭabhya nānāvastrocchritapatākaṃ",
  "S04bsu021_u:182_1": "kṛtvā sapta tālān gagane 'bhyudgamya mahāpūjāmeghānabhipravṛṣya tūryatālāvacarāṇi",
  "S04bsu021_u:182_2": "nirnādya tasmādgaganādavatīrya sūryavidyutprabhe dvitīye mahāratnapadmālaṃkṛtau ratnaśikhare niṣasāda /",
  "S04bsu021_u:183": "niṣadya upacārātsmitapūrvaṃ bhagavatā kṛtāvakāśo bhagavanta praśnadvayaṃ pṛcchati sma - pṛṣṭā mayā pūrvakāstathāgatā arhantaḥ samyaksaṃbuddhāḥ /",
  "S04bsu021_u:184": "taiścāpi visarjitam /",
  "S04bsu021_u:185": "bhagavantamapyetarhi pṛcchāmi /",
  "S04bsu021_u:186": "deśanāpāṭhe cāyaṃ buddhaistvayā cāvaśyamanuvarṇitaṃ bhaviṣyati /",
  "S04bsu021_u:187": "nirmitanirmāṇabhāṣitamidaṃ bhagavan dharmadvayam /",
  "S04bsu021_u:188": "na maunaistathāgatairbhāṣitam /",
  "S04bsu021_u:189": "maunā hi bhagavaṃstathāgatāḥ samādhisukhagocaramevodbhāvayanti /",
  "S04bsu021_u:190": "na ca gocaraṃ vikalpayanti /",
  "S04bsu021_u:191": "taṃ deśayanti /",
  "S04bsu021_u:192": "tatsādhu me bhagavān svayameva dharmavaśavartī dharmadvayaṃ tathāgato 'rhan samyaksaṃbuddho deśayatu /",
  "S04bsu021_u:193": "śroṣyantīme jinaputrā ahaṃ ca //",
  "S04bsu021_u:194": "bhagavānāha - brūhi laṅkādhipate dharmadvayam /",
  "S04bsu021_u:195": "rākṣasendra āha - kirīṭāṅgadahāravajrasūtrāvabaddhābharaṇanuśobhāśobhita,",
  "S04bsu021_u:196": "dharmā eva prahātavyāḥ prāgevādharmāḥ /",
  "S04bsu021_u:197": "tatkathaṃ bhagavan dharmadvayaṃ prahāṇaṃ bhavati?",
  "S04bsu021_u:198": "ke cādharmā dharmāḥ?",
  "S04bsu021_u:199_0": "kathaṃ sati dvitvaṃ prahāṇadharmāṇāṃ vikalpalakṣaṇapatitānāṃ vikalpasvabhāvābhāvānāmabhautikabhautikānāmālayavijñānāparijñānādaviśeṣalakṣaṇānāṃ",
  "S04bsu021_u:199_1": "keśoṇḍukasvabhāvāvasthitānāmaśuddhakṣayajñānaviṣayiṇām /",
  "S04bsu021_u:200": "tatkathaṃ teṣāṃ prahāṇamevaṃbhāvinām?",
  "S04bsu021_u:201": "bhagavānāha - nanu laṅkādhipate,",
  "S04bsu021_u:202": "dṛṣṭo ghaṭādīnāṃ bhedanātmakānāṃ vināśadharmiṇāṃ bālavikalpagocaraiḥ prativibhāgaḥ /",
  "S04bsu021_u:203": "evamihāpi kiṃ na gṛhyate?",
  "S04bsu021_u:204": "asti dharmādharmayoḥ prativibhāgo bālaprativikalpamupādāya,",
  "S04bsu021_u:205": "na tvāryajñānādhigamaṃ prati darśanena /",
  "S04bsu021_u:206": "tiṣṭhantu tāvallaṅkādhipate ghaṭādayo bhāvā vicitralakṣaṇapatitā bālānāṃ na tvāryāṇām /",
  "S04bsu021_u:207": "ekasvābhāvikānāmekajvālodbhavaprajvālitānāṃ (Vaidya 8)",
  "S04bsu021_u:208": "gṛhabhavanodyānaprāsādapratiṣṭhāpitānāṃ dṛṣṭaḥ prativibhāgaḥ indhanavaśāddīrghahrasvaprabhālpamahāviśeṣāśca /",
  "S04bsu021_u:209": "evamihāpi kiṃ na gṛhyate?",
  "S04bsu021_u:210": "asti dharmādharmayoḥ prativibhāgaḥ /",
  "S04bsu021_u:211": "na kevalamagnijvālāyā ekasaṃtānapatitāyā dṛṣṭo 'rciṣaśca prativibhāgaḥ /",
  "S04bsu021_u:212": "ekabījaprasūtānāṃ yatsaṃtānānāmapi laṅkādhipate nālāṅkuragaṇḍaparvapatrapalāśapuṣpaphalaśākhāviśeṣāḥ /",
  "S04bsu021_u:213": "evaṃ sarvadharmaprarohadharmiṇāṃ bāhyānāmādhyātmikānāmapyavidyāniryātānāṃ skandhadhātvāyatanopagānāṃ sarvadharmāṇāṃ traidhātukopapannānāṃ dṛṣṭasukhasaṃsthānāmabhilāpyagativiśeṣāḥ /",
  "S04bsu021_u:214": "vijñānānāmekalakṣaṇānāṃ viṣayābhigrahaṇapravṛttānāṃ dṛṣṭo hīnotkṛṣṭamadhyamaviśeṣo vyavadānāvyavadānataśca kuśalākuśalataśca /",
  "S04bsu021_u:215": "na kevalameṣāṃ laṅkādhipate dharmāṇāṃ prativibhāgaviśeṣaḥ,",
  "S04bsu021_u:216": "yogināmapi yogamabhyasyatāṃ yogamārge pratyātmagatilakṣaṇaviśeṣo dṛṣṭaḥ /",
  "S04bsu021_u:217": "kimaṅga punardharmādharmayoḥ prativikalpapravṛttayorviśeṣo na bhavati?",
  "S04bsu021_u:218": "bhavatyeva //",
  "S04bsu021_u:219": "asti laṅkādhipate dharmādharmayoḥ prativibhāgo vikalpalakṣaṇatvāt /",
  "S04bsu021_u:220": "tatra laṅkādhipate dharmāḥ katame?",
  "S04bsu021_u:221": "yaduta ete tīrthyaśrāvakapratyekabuddhabālavikalpakalpitāḥ /",
  "S04bsu021_u:222": "kāraṇato guṇadravyapūrvakā dharmā ityupadiśyante,",
  "S04bsu021_u:223": "te prahātavyāḥ /",
  "S04bsu021_u:224": "na lakṣaṇataḥ prativikalpayitavyāḥ /",
  "S04bsu021_u:225": "svacittadṛśyadharmatābhiniveśānna santi ghaṭādayo dharmā bālaparikalpitā alabdhaśarīrāḥ /",
  "S04bsu021_u:226": "evaṃ vidarśanayā prativipaśyataḥ prahīṇā bhavanti //",
  "S04bsu021_u:227": "tatra adharmāḥ katame?",
  "S04bsu021_u:228": "ye 'labdhātmakā lakṣaṇavikalpāpracārā dharmā ahetukāḥ teṣāmapravṛttirdṛṣṭā bhūtābhūtataḥ /",
  "S04bsu021_u:229": "atha dharmasya prahāṇaṃ bhavati /",
  "S04bsu021_u:230": "punarapyalabdhātmakā dharmāḥ katame?",
  "S04bsu021_u:231": "yaduta śaśakharoṣṭravājiviṣāṇavandhyāputraprabhṛtayo dharmāḥ /",
  "S04bsu021_u:232": "alabdhātmakatvānna lakṣaṇataḥ kalpyāḥ /",
  "S04bsu021_u:233": "te 'nyatra saṃvyavahārārthā abhidhīyante,",
  "S04bsu021_u:234": "nābhiniveśato yathā ghaṭādayaḥ /",
  "S04bsu021_u:235": "yathā te praheyā agrahaṇato vijñānena,",
  "S04bsu021_u:236": "tathā vikalpabhāvā api praheyāḥ /",
  "S04bsu021_u:237": "ato dharmādharmayoḥ prahāṇaṃ bhavati /",
  "S04bsu021_u:238": "yaduktavānasi laṅkādhipate dharmādharmāḥ kathaṃ praheyā iti,",
  "S04bsu021_u:239": "tadetaduktam //",
  "S04bsu021_u:240": "yadapyuktavānasi laṅkādhipate - pūrvakā api tathāgatā arhantaḥ samyaksaṃbuddhā mayā pṛṣṭāḥ,",
  "S04bsu021_u:241": "taiśca visarjitaṃ pūrvam /",
  "S04bsu021_u:242": "iti laṅkādhipate vikalpasyaitadadhivacanam /",
  "S04bsu021_u:243": "atīto 'pyevaṃ vikalpyate atītaḥ /",
  "S04bsu021_u:244": "evamanāgato 'dhunāpi dharmatayā /",
  "S04bsu021_u:245": "nirvikalpāstathāgatāḥ sarvavikalpaprapañcātītāḥ /",
  "S04bsu021_u:246": "na yathā rūpasvabhāvo vikalpyate /",
  "S04bsu021_u:247": "anyatrājñānādhigamataḥ sukhārthaṃ vibhāvyate /",
  "S04bsu021_u:248": "prajñayā animittacāriṇaḥ /",
  "S04bsu021_u:249": "ato jñānātmakāstathāgatā jñānaśarīrāḥ /",
  "S04bsu021_u:250": "na kalpante na kalpyante /",
  "S04bsu021_u:251": "kena na kalpante?",
  "S04bsu021_u:252": "manasā ātmato jīvataḥ pudgalataḥ /",
  "S04bsu021_u:253": "kathaṃ na vikalpante?",
  "S04bsu021_u:254": "manovijñānena viṣayārthahetukena yathā rūpalakṣaṇasaṃsthānākārataśca /",
  "S04bsu021_u:255": "ato vikalpāvikalpāgatena bhavitavyam //",
  "S04bsu021_u:256": "(Vaidya 9)",
  "S04bsu021_u:257": "api ca laṅkādhipate bhittikhacitavigrahasamaḥ sattvapracāraḥ /",
  "S04bsu021_u:258": "niśceṣṭo laṅkādhipate lokasaṃniveśaḥ karmakriyārahito 'sattvātsarvadharmāṇām /",
  "S04bsu021_u:259": "na cātra kaścicchṛṇoti śrūyate vā /",
  "S04bsu021_u:260": "nirmitapratimo hi laṅkādhipate lokasaṃniveśaḥ /",
  "S04bsu021_u:261": "na ca tīrthyabālayogino vibhāvayanti /",
  "S04bsu021_u:262": "ya evaṃ paśyati laṅkādhipate,",
  "S04bsu021_u:263": "sa samyakpaśyati /",
  "S04bsu021_u:264": "anyathā paśyanto vikalpe carantīti /",
  "S04bsu021_u:265": "svavikalpā dvidhā gṛhṇanti /",
  "S04bsu021_u:266": "tadyathā darpaṇāntargataṃ svabimbapratibimbaṃ jale vā svāṅgacchāyā vā jyotsnādīpapradīpite vā gṛhe vā aṅgacchāyā pratiśrutkāni /",
  "S04bsu021_u:267": "atha svavikalpagrahaṇaṃ pratigṛhya dharmādharmaṃ prativikalpayanti /",
  "S04bsu021_u:268": "na ca dharmādharmayoḥ prahāṇena caranti /",
  "S04bsu021_u:269": "vikalpayanti puṣṇanti,",
  "S04bsu021_u:270": "na praśamaṃ pratilabhante /",
  "S04bsu021_u:271": "ekāgrasyaitadadhivacanam - tathāgatagarbhasvapratyātmāryajñānagocarasyaitatpraveśo yatsamādhiḥ paramo jāyata iti //",
  "S04bsu021_u:272": "rāvaṇādhyeṣaṇāparivarto nāma prathamaḥ //",
  "S04bsu021_u:274": "START Parivarta 2",
  "S04bsu021_u:275": "(Vaidya 10)",
  "S04bsu021_u:276": "ṣaṭtriṃśatsāhasrasarvadharmasamuccayo nāma dvitīyaḥ parivartaḥ /",
  "S04bsu021_u:277_0": "atha khalu mahāmatirbodhisattvo mahāsattvo mahāmatibodhisattvasahitaḥ sarvabuddhakṣetrānucārī",
  "S04bsu021_u:277_1": "buddhānubhāvena utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ",
  "S04bsu021_u:277_2": "pratiṣṭhāpya yena bhagavāṃstenāñjaliṃ praṇamya bhagavantaṃ gāthābhirabhyaṣṭāvīt -",
  "S04bsu021_u:277_3": "utpādabhaṅgarahito lokaḥ khapuṣpasaṃnibhaḥ /",
  "S04bsu021_u:278": "sadasannopalabdhaste prajñayā kṛpayā ca te // Lank_2.1 //",
  "S04bsu021_u:279": "māyopamāḥ sarvadharmāḥ cittavijñānavarjitāḥ /",
  "S04bsu021_u:280": "sadasannopalabdhāste prajñayā kṛpayā ca te // Lank_2.2 //",
  "S04bsu021_u:281": "śāśvatocchedavarjyaśca lokaḥ svapnopamaḥ sadā /",
  "S04bsu021_u:282": "sadasannopalabdhaste prajñayā kṛpayā ca te // Lank_2.3 //",
  "S04bsu021_u:283": "māyāsvapnasvabhāvasya dharmakāyasya kaḥ stavaḥ /",
  "S04bsu021_u:284": "bhāvānāṃ niḥsvabhāvānāṃ yo 'nutpādaḥ sa saṃbhavaḥ // Lank_2.4 //",
  "S04bsu021_u:285": "indriyārthavisaṃyuktamadṛśyaṃ yasya darśanam /",
  "S04bsu021_u:286": "praśaṃsā yadi vā nindā tasyocyeta kathaṃ mune // Lank_2.5 //",
  "S04bsu021_u:287": "dharmapudgalanairātmyaṃ kleśajñeyaṃ ca te sadā /",
  "S04bsu021_u:288": "viśuddhamānimittena prajñayā kṛpayā ca te // Lank_2.6 //",
  "S04bsu021_u:289": "na nirvāsi nirvāṇena nirvāṇaṃ tvayi saṃsthitam /",
  "S04bsu021_u:290": "buddhaboddhavyarahitaṃ sadasatpakṣavarjitam // Lank_2.7 //",
  "S04bsu021_u:291": "ye paśyanti muniṃ śāntamevamutpattivarjitam /",
  "S04bsu021_u:292": "te bhonti nirupādānā ihāmutra nirañjanāḥ // Lank_2.8 //",
  "S04bsu021_u:293": "atha khalu mahāmatirbodhisattvo mahāsattvo bhagavantamābhiḥ sārūpyābhirgāthābhirabhiṣṭutya svanāmagotraṃ bhagavate saṃśrāvayati sma -",
  "S04bsu021_u:294": "mahāmatirahaṃ bhagavan mahāyānagatiṃ gataḥ /",
  "S04bsu021_u:295": "aṣṭottaraṃ praśnaśataṃ pṛcchāmi vadatāṃ varam // Lank_2.9 //",
  "S04bsu021_u:296": "tasya tadvacanaṃ śrutvā buddho lokavidāṃ varaḥ /",
  "S04bsu021_u:297": "nirīkṣya pariṣadaṃ sarvāmalapī sugatātmajam // Lank_2.10 //",
  "S04bsu021_u:298": "pṛcchantu māṃ jinasutāstvaṃ ca pṛccha mahāmate /",
  "S04bsu021_u:299": "ahaṃ te deśayiṣyāmi pratyātmagatigocaram // Lank_2.11 //",
  "S04bsu021_u:300": "atha khalu mahāmatirbodhisattvo mahāsattvo bhagavatā kṛtāvakāśo bhagavataścaraṇayornipatya bhagavantaṃ praśnaṃ paripṛcchati sma -",
  "S04bsu021_u:301": "(Vaidya 11)",
  "S04bsu021_u:302": "kathaṃ hi śudhyate tarkaḥ kasmāttarkaḥ pravartate /",
  "S04bsu021_u:303": "kathaṃ hi dṛśyate bhrāntiḥ kasmādbhrāntiḥ pravartate // Lank_2.12 //",
  "S04bsu021_u:304": "kasmātkṣetrāṇi nirmāṇā lakṣaṇaṃ tīrthikāśca ye /",
  "S04bsu021_u:305": "nirābhāsaḥ kramaḥ kena jinaputrāśca te kutaḥ // Lank_2.13 //",
  "S04bsu021_u:306": "muktasya gamanaṃ kutra baddhaḥ kaḥ kena mucyate /",
  "S04bsu021_u:307": "dhyāyināṃ viṣayaḥ ko 'sau kathaṃ yānatrayaṃ bhavet // Lank_2.14 //",
  "S04bsu021_u:308": "pratyate jāyate kiṃ tatkāryaṃ kiṃ kāraṇaṃ ca kim /",
  "S04bsu021_u:309": "ubhayāntakathā kena kathaṃ vā saṃpravartate // Lank_2.15 //",
  "S04bsu021_u:310": "ārūpyā ca samāpattirnirodhaśca kathaṃ bhavet /",
  "S04bsu021_u:311": "saṃjñānirodhaśca kathaṃ kathaṃ kasmāddhi mucyate // Lank_2.16 //",
  "S04bsu021_u:312": "kriyā pravartate kena gamanaṃ dehadhāriṇām /",
  "S04bsu021_u:313": "kathaṃ dṛśyaṃ vibhāvo kathaṃ kathaṃ bhūmiṣu vartate // Lank_2.17 //",
  "S04bsu021_u:314": "nirbhidyentribhavaṃ ko 'sau kiṃ sthānaṃ kā tanurbhavet /",
  "S04bsu021_u:315": "sthitaḥ pravartate kutra jinaputraḥ kathaṃ bhavet // Lank_2.18 //",
  "S04bsu021_u:316": "abhijñā labhate kena vaśitāśca samādhayaḥ /",
  "S04bsu021_u:317": "samādhyate kathaṃ cittaṃ brūhi me jinapuṃgava // Lank_2.19 //",
  "S04bsu021_u:318": "ālayaṃ ca kathaṃ kasmānmanovijñānameva ca /",
  "S04bsu021_u:319": "kathaṃ pravartate dṛśyaṃ kathaṃ dṛśyānnivartate // Lank_2.20 //",
  "S04bsu021_u:320": "gotrāgotraṃ kathaṃ kena cittamātraṃ bhavetkatham /",
  "S04bsu021_u:321": "lakṣaṇasya vyavasthānaṃ nairātmyaṃ ca kathaṃ bhavet // Lank_2.21 //",
  "S04bsu021_u:322": "kathaṃ na vidyate sattvaḥ saṃvṛtyā deśanā katham /",
  "S04bsu021_u:323": "kathaṃ śāśvataucchedadarśanaṃ na pravartate // Lank_2.22 //",
  "S04bsu021_u:324": "kathaṃ hi tīrthikāstvaṃ ca lakṣaṇairna virudhyase /",
  "S04bsu021_u:325": "naiyāyikāḥ kathaṃ brūhi bhaviṣyanti anāgate // Lank_2.23 //",
  "S04bsu021_u:326": "śūnyatā ca kathaṃ kena kṣaṇabhaṅgaśca te katham /",
  "S04bsu021_u:327": "kathaṃ pravartate garbhaḥ kathaṃ loko nirīhikaḥ // Lank_2.24 //",
  "S04bsu021_u:328": "māyāsvapnopamaḥ kena kathaṃ gandharvasaṃnibhaḥ /",
  "S04bsu021_u:329": "marīcidakacandrābhaḥ kena loko bravīhi me // Lank_2.25 //",
  "S04bsu021_u:330": "bodhyaṅgānāṃ kathaṃ kena bodhipakṣā bhavetkutaḥ /",
  "S04bsu021_u:331": "marāśca deśasaṃkṣobho bhavadṛṣṭiḥ kathaṃ bhavet // Lank_2.26 //",
  "S04bsu021_u:332": "(Vaidya 12)",
  "S04bsu021_u:333": "ajātamaniruddhaṃ ca kathaṃ khapuṣpasaṃnibham /",
  "S04bsu021_u:334": "kathaṃ ca budhyase lokaṃ kathaṃ brūṣe nirakṣaram // Lank_2.27 //",
  "S04bsu021_u:335": "nirvikalpā bhavetkena kathaṃ ca gaganopamāḥ /",
  "S04bsu021_u:336": "tathatā bhavetkatividhā cittaṃ pāramitāḥ kati // Lank_2.28 //",
  "S04bsu021_u:337": "bhūmikramo bhavetkena nirābhāsagatiśca kā /",
  "S04bsu021_u:338": "nairātmyaṃ ca dvidhā kena kathaṃ jñeyaṃ viśudhyati // Lank_2.29 //",
  "S04bsu021_u:339": "jñānaṃ katividhaṃ nātha śīlaṃ sattvākarāṇi ca /",
  "S04bsu021_u:340": "kena pravartitā gotrāḥ suvarṇamaṇimuktajāḥ // Lank_2.30 //",
  "S04bsu021_u:341": "abhilāpo jānikaḥ kena vaicitrasattvabhāvayoḥ /",
  "S04bsu021_u:342": "vidyāsthānakalāścaiva kathaṃ kena prakāśitam // Lank_2.31 //",
  "S04bsu021_u:343": "gāthā bhavetkatividhā gadyaṃ padyaṃ bhavetkatham /",
  "S04bsu021_u:344": "kathaṃ yuktiḥ katividhā vyākhyānaṃ ca kathaṃvidham // Lank_2.32 //",
  "S04bsu021_u:345": "annapānaṃ ca vaicitryaṃ maithunaṃ jāyate katham /",
  "S04bsu021_u:346": "rājā ca cakravartī ca maṇḍalī ca kathaṃ bhavet // Lank_2.33 //",
  "S04bsu021_u:347": "rakṣyaṃ bhavetkathaṃ rājyaṃ devakāyāḥ kathaṃvidhāḥ /",
  "S04bsu021_u:348": "bhūnakṣatragaṇāḥ kena somabhāskarayoḥ katham // Lank_2.34 //",
  "S04bsu021_u:349": "vidyāsthānaṃ bhavetkiṃ ca mokṣo yogī katividhaḥ /",
  "S04bsu021_u:350": "śiṣyo bhavetkatividha ācāryaśca bhavetkatham // Lank_2.35 //",
  "S04bsu021_u:351": "buddho bhavetkatividho jātakāśca kathaṃvidhāḥ /",
  "S04bsu021_u:352": "māro bhavetkatividhaḥ pāṣaṇḍāśca katividhāḥ // Lank_2.36 //",
  "S04bsu021_u:353": "svabhāvaste katividhaścittaṃ katividhaṃ bhavet /",
  "S04bsu021_u:354": "prajñaptimātraṃ ca kathaṃ brūhi me vadatāṃvara // Lank_2.37 //",
  "S04bsu021_u:355": "ghanāḥ khe pavanaṃ kena smṛtirmegho kathaṃ bhavet /",
  "S04bsu021_u:356": "taruvallyaḥ kathaṃ kena brūhi me tribhaveśvara // Lank_2.38 //",
  "S04bsu021_u:357": "hayā gajā mṛgāḥ kena grahaṇaṃ yānti bāliśāḥ /",
  "S04bsu021_u:358": "uhoḍimā narāḥ kena brūhi me cittasārathe // Lank_2.39 //",
  "S04bsu021_u:359": "ṣaḍṛtugrahaṇaṃ kena kathamicchantiko bhavet /",
  "S04bsu021_u:360": "strīpuṃnapuṃsakānāṃ ca kathaṃ janma vadāhi me // Lank_2.40 //",
  "S04bsu021_u:361": "kathaṃ vyāvartate yogātkathaṃ yogaḥ pravartate /",
  "S04bsu021_u:362": "kathaṃ caivaṃvidhā yoge narāḥ sthāpyā vadāhi me // Lank_2.41 //",
  "S04bsu021_u:363": "(Vaidya 13)",
  "S04bsu021_u:364": "gatyāgatānāṃ sattvānāṃ kiṃ liṅgaṃ kiṃ ca lakṣaṇam /",
  "S04bsu021_u:365": "dhaneśvaro kathaṃ kena brūhi me gaganopama // Lank_2.42 //",
  "S04bsu021_u:366": "śākyavaṃśaḥ kathaṃ kena kathamikṣvākusaṃbhavaḥ /",
  "S04bsu021_u:367": "ṛṣirdīrghapatāḥ kena kathaṃ tena prabhāvitam // Lank_2.43 //",
  "S04bsu021_u:368": "tvameva kasmātsarvatra sarvakṣetreṣu dṛśyase /",
  "S04bsu021_u:369": "nāmaiścitraistathārūpairjinaputraiḥ parīvṛtaḥ // Lank_2.44 //",
  "S04bsu021_u:370": "abhakṣyaṃ hi kathaṃ māṃsaṃ kathaṃ māṃsaṃ niṣidhyate /",
  "S04bsu021_u:371": "kravyādagotrasaṃbhūtā māsaṃ bhakṣyanti kena vai // Lank_2.45 //",
  "S04bsu021_u:372": "somabhāskarasaṃsthānā merupadmopamāḥ katham /",
  "S04bsu021_u:373": "śrīvatsasiṃhasaṃsthānāḥ kṣetrāḥ kena vadāhi me // Lank_2.46 //",
  "S04bsu021_u:374": "vyatyastā adhamūrdhāśca indrajālopamāḥ katham /",
  "S04bsu021_u:375": "sarvaratnamayā kṣetrāḥ kathaṃ kena vadāhi me // Lank_2.47 //",
  "S04bsu021_u:376": "vīṇāpaṇavasaṃsthānā nānāpuṣpaphalopamāḥ /",
  "S04bsu021_u:377": "ādityacandravirajāḥ kathaṃ kena vadāhi me // Lank_2.48 //",
  "S04bsu021_u:378": "kena nirmāṇikā buddhāḥ kena buddhā vipākajāḥ /",
  "S04bsu021_u:379": "tathatā jñānabuddhā vai kathaṃ kena vadāhi me // Lank_2.49 //",
  "S04bsu021_u:380": "kāmadhātau kathaṃ kena na vibuddho vadāhi me /",
  "S04bsu021_u:381": "akaniṣṭhe kimarthaṃ tu vītarāgeṣu budhyase // Lank_2.50 //",
  "S04bsu021_u:382": "nirvṛte sugate ko 'sau śāsanaṃ dhārayiṣyati /",
  "S04bsu021_u:383": "kiyatsthāyī bhavecchāstā kiyantaṃ sthāsyate nayaḥ // Lank_2.51 //",
  "S04bsu021_u:384": "siddhāntaste katividho dṛṣṭiścāpi kathaṃvidhā /",
  "S04bsu021_u:385": "vinayo bhikṣubhāvaśca kathaṃ kena vadāhi me // Lank_2.52 //",
  "S04bsu021_u:386": "parāvṛttigataṃ kena nirābhāsagataṃ katham /",
  "S04bsu021_u:387": "pratyekajinaputrāṇāṃ śrāvakāṇāṃ vadāhi me // Lank_2.53 //",
  "S04bsu021_u:388": "abhijñā laukikāḥ kena bhavellokottarā katham /",
  "S04bsu021_u:389": "cittaṃ hi bhūmayaḥ sapta kathaṃ kena vadāhi me // Lank_2.54 //",
  "S04bsu021_u:390": "saṃghaste syātkatividhaḥ saṃghabhedaḥ kathaṃ bhavet /",
  "S04bsu021_u:391": "cikitsāśāstraṃ sattvānāṃ kathaṃ kena vadāhi me // Lank_2.55 //",
  "S04bsu021_u:392": "kāśyapaḥ krakuchandaśca konākamunirapyaham /",
  "S04bsu021_u:393": "bhāṣase jinaputrāṇāṃ vada kasmānmahāmune // Lank_2.56 //",
  "S04bsu021_u:394": "(Vaidya 14)",
  "S04bsu021_u:395": "asatyātmakathā kena nityanāśakathā katham /",
  "S04bsu021_u:396": "kasmāttattvaṃ na sarvatra cittamātraṃ prabhāṣase // Lank_2.57 //",
  "S04bsu021_u:397": "naranārīvanaṃ kena harītakyāmalīvanam /",
  "S04bsu021_u:398": "kailāsaścakravālaśca vajrasaṃhananā katham // Lank_2.58 //",
  "S04bsu021_u:399": "acalāstadantare vai ke nānāratnopaśobhitāḥ /",
  "S04bsu021_u:400": "ṛṣigandharvasaṃkīrṇāḥ kathaṃ kena vadāhi me // Lank_2.59 //",
  "S04bsu021_u:401": "idaṃ śrutvā mahāvīro buddho lokavidāṃ varaḥ /",
  "S04bsu021_u:402": "mahāyānamayaṃ cittaṃ buddhānāṃ hṛdayaṃ balam // Lank_2.60 //",
  "S04bsu021_u:403": "sādhu sādhu mahāprajña mahāmate nibodhase /",
  "S04bsu021_u:404": "bhāṣiṣyāmyanupūrveṇa yattvayā paripṛcchitam // Lank_2.61 //",
  "S04bsu021_u:405": "utpādamatha notpādaṃ nirvāṇaṃ śūnyalakṣaṇam /",
  "S04bsu021_u:406": "saṃkrāntimasvabhāvatvaṃ buddhāḥ pāramitāsutāḥ // Lank_2.62 //",
  "S04bsu021_u:407": "śrāvakā jinaputrāśca tīrthyā hyārūpyacāriṇaḥ /",
  "S04bsu021_u:408": "merusamudrā hyacalā dvīpā kṣetrāṇi medinī // Lank_2.63 //",
  "S04bsu021_u:409": "nakṣatrā bhāskaraḥ somastīrthyā devāsurāstathā /",
  "S04bsu021_u:410": "vimokṣā vaśitābhijñā balā dhyānā samādhayaḥ // Lank_2.64 //",
  "S04bsu021_u:411": "nirodhā ṛddhipādāśca bodhyaṅgā mārga eva ca /",
  "S04bsu021_u:412": "dhyānāni cāpramāṇāni skandhā gatyāgatāni ca // Lank_2.65 //",
  "S04bsu021_u:413": "samāpattirnirodhāśca vyutthānaṃ cittadeśanā /",
  "S04bsu021_u:414": "cittaṃ manaśca vijñānaṃ nairātmyaṃ dharmapañcakam // Lank_2.66 //",
  "S04bsu021_u:415": "svabhāvaḥ kalpanā kalpyaṃ dṛśyaṃ dṛṣṭidvayaṃ katham /",
  "S04bsu021_u:416": "yānākarāṇi gotrāṇi suvarṇamaṇimuktijāḥ // Lank_2.67 //",
  "S04bsu021_u:417": "icchantikā mahābhūtā bhramarā ekabuddhatā /",
  "S04bsu021_u:418": "jñānaṃ jñeyo gamaṃ prāptiḥ sattvānāṃ ca bhavābhavam // Lank_2.68 //",
  "S04bsu021_u:419": "hayā gajā mṛgāḥ kena grahaṇaṃ brūhi me katham /",
  "S04bsu021_u:420": "dṛṣṭāntahetubhiryuktaḥ siddhānto deśanā katham // Lank_2.69 //",
  "S04bsu021_u:421": "kāryaṃ ca kāraṇaṃ kena nānābhrāntistathā nayam /",
  "S04bsu021_u:422": "cittamātraṃ na dṛśyo 'sti bhūmīnāṃ nāsti vai kramaḥ // Lank_2.70 //",
  "S04bsu021_u:423": "nirābhāsaparāvṛttiśataṃ kena bravīṣi me /",
  "S04bsu021_u:424": "cikitsaśāstraṃ śilpāśca kalāvidyāgamaṃ tathā // Lank_2.71 //",
  "S04bsu021_u:425": "(Vaidya 15)",
  "S04bsu021_u:426": "acalānāṃ tathā meroḥ pramāṇaṃ hi kṣiteḥ katham /",
  "S04bsu021_u:427": "udadheścandrasūryāṇāṃ pramāṇaṃ brūhi me katham // Lank_2.72 //",
  "S04bsu021_u:428": "sattvadehe kati rajāṃsi hīnotkṛṣṭamadhyamāḥ /",
  "S04bsu021_u:429": "kṣetre kṣetre rajāḥ kṛtto dhanvo dhanve bhavetkati // Lank_2.73 //",
  "S04bsu021_u:430": "haste dhanuḥkrame krośe yojane hyardhayojane /",
  "S04bsu021_u:431": "śaśavātāyanaṃ likṣā eḍakaṃ hi yavāḥ kati // Lank_2.74 //",
  "S04bsu021_u:432": "prasthe hi syādyavāḥ kyantaḥ prasthārdhe ca yavāḥ kati /",
  "S04bsu021_u:433": "droṇe khāryāṃ tathā lakṣāḥ koṭyo vai biṃbarāḥ kati // Lank_2.75 //",
  "S04bsu021_u:434": "sarṣape hyaṇavaḥ kyanto rakṣikā sarṣapāḥ kati /",
  "S04bsu021_u:435": "katirakṣiko bhavenmāṣo dharaṇaṃ māṣakāḥ kati // Lank_2.76 //",
  "S04bsu021_u:436": "karṣo hi dharaṇāḥ kyantaḥ palaṃ vai kati kārṣikā /",
  "S04bsu021_u:437": "etena piṇḍalakṣaṇaṃ meruḥ katipalo bhavet /",
  "S04bsu021_u:438": "evaṃ hi pṛccha māṃ putra anyathā kiṃ nu pṛcchasi // Lank_2.77 //",
  "S04bsu021_u:439": "pratyekaśrāvakāṇāṃ hi buddhānāṃ ca jinaurasām /",
  "S04bsu021_u:440": "katyaṇuko bhavetkāyaḥ kiṃ nu evaṃ na pṛcchasi // Lank_2.78 //",
  "S04bsu021_u:441": "vahneḥ śikhā katyaṇukā pavane hyaṇavaḥ kati /",
  "S04bsu021_u:442": "indriye indriye kyanto romakūpe bhruvoḥ kati // Lank_2.79 //",
  "S04bsu021_u:443": "dhaneśvarā narāḥ kena rājānaścakravartinaḥ /",
  "S04bsu021_u:444": "rājyaṃ ca taiḥ kathaṃ rakṣyaṃ mokṣaścaiṣāṃ kathaṃ bhavet // Lank_2.80 //",
  "S04bsu021_u:445": "gadyaṃ padyaṃ kathaṃ brūṣe maithunaṃ lokaviśrutā /",
  "S04bsu021_u:446": "annapānasya vaicitryaṃ naranārivanāḥ katham // Lank_2.81 //",
  "S04bsu021_u:447": "vajrasaṃhananāḥ kena hyacalā brūhi me katham /",
  "S04bsu021_u:448": "māyāsvapnanibhāḥ kena mṛgatṛṣṇopamāḥ katham // Lank_2.82 //",
  "S04bsu021_u:449": "ghanānāṃ saṃbhavaḥ kutra ṛtūnāṃ ca kuto bhavet /",
  "S04bsu021_u:450": "rasānāṃ rasatā kasmātkasmātstrīpuṃnapuṃsakam // Lank_2.83 //",
  "S04bsu021_u:451": "śobhāśca jinaputrāśca kutra me pṛccha māṃ suta /",
  "S04bsu021_u:452": "kathaṃ hi acalā divyā ṛṣigandharvamaṇḍitāḥ // Lank_2.84 //",
  "S04bsu021_u:453": "muktasya gamanaṃ kutra baddhaḥ kaḥ kena mucyate /",
  "S04bsu021_u:454": "dhyāyināṃ viṣayaḥ ko 'sau nirmāṇastīrthakāni ca // Lank_2.85 //",
  "S04bsu021_u:455": "(Vaidya 16)",
  "S04bsu021_u:456": "asatsadakriyā kena kathaṃ dṛśyaṃ nivartate /",
  "S04bsu021_u:457": "kathaṃ hi śudhyate tarkaḥ kena tarkaḥ pravartate // Lank_2.86 //",
  "S04bsu021_u:458": "kriyā pravartate kena gamanaṃ brūhi me katham /",
  "S04bsu021_u:459": "saṃjñāyāśchedanaṃ kena samādhiḥ kena cocyate // Lank_2.87 //",
  "S04bsu021_u:460": "vidārtha tribhavaṃ ko 'sau kiṃ sthānaṃ kā tanurbhavet /",
  "S04bsu021_u:461": "asatyātmakathā kena saṃvṛtyā deśanā katham // Lank_2.88 //",
  "S04bsu021_u:462": "lakṣaṇaṃ pṛcchase kena nairātmyaṃ pṛcchase katham /",
  "S04bsu021_u:463": "garbhā naiyāyikāḥ kena pṛcchase māṃ jinaurasāḥ // Lank_2.89 //",
  "S04bsu021_u:464": "śāśvatocchedadṛṣṭiśca kena cittaṃ sabhādhyate /",
  "S04bsu021_u:465": "abhilāpastathā jñānaṃ śīlaṃ gotraṃ jinaurasāḥ // Lank_2.90 //",
  "S04bsu021_u:466": "yuktavyākhyā guruśiṣyaḥ sattvānāṃ citratā katham /",
  "S04bsu021_u:467": "annapānaṃ nabho meghā mārāḥ prajñaptimātrakam // Lank_2.91 //",
  "S04bsu021_u:468": "taruvallyaḥ kathaṃ kena pṛcchase māṃ jinaurasa /",
  "S04bsu021_u:469": "kṣetrāṇi citratā kena ṛṣirdīrghatapāstathā // Lank_2.92 //",
  "S04bsu021_u:470": "vaṃśaḥ kaste guruḥ kena pṛcchase māṃ jinaurasa /",
  "S04bsu021_u:471": "uhoḍimā narā yoge kāmadhātau na budhyase // Lank_2.93 //",
  "S04bsu021_u:472": "siddhānto hyakaniṣṭheṣu yuktiṃ pṛcchasi me katham /",
  "S04bsu021_u:473": "abhijñāṃ laukikāṃ kena kathaṃ bhikṣutvameva ca // Lank_2.94 //",
  "S04bsu021_u:474": "nairmāṇikān vipākasthān buddhān pṛcchasi me katham /",
  "S04bsu021_u:475": "tathatājñānabuddhā vai saṃghāścaiva kathaṃ bhavet // Lank_2.95 //",
  "S04bsu021_u:476": "vīṇāpaṇavapuṣpābhāḥ kṣetrā lokavivarjitāḥ /",
  "S04bsu021_u:477": "cittaṃ hi bhūmayaḥ sapta pṛcchase māṃ jinaurasa /",
  "S04bsu021_u:478": "etāṃścānyāṃśca subahūn praśnān pṛcchasi māṃ suta // Lank_2.96 //",
  "S04bsu021_u:479": "ekaikaṃ lakṣaṇairyuktaṃ dṛṣṭidoṣavivarjitam /",
  "S04bsu021_u:480": "siddhāntaṃ deśanāṃ vakṣye sahasā tvaṃ śṛṇohi me // Lank_2.97 //",
  "S04bsu021_u:481": "upanyāsaṃ kariṣyāmi padānāṃ śṛṇu me suta /",
  "S04bsu021_u:482": "aṣṭottaraṃ padaśataṃ yathā buddhānuvarṇitam // Lank_2.98 //",
  "S04bsu021_u:483": "atha khalu mahāmatirbodhisattvo mahāsattvo bhagavantametadavocat - katamadbhagavan aṣṭottarapadaśatam?",
  "S04bsu021_u:484": "bhagavānāha - utpādapadam anutpādapadam,",
  "S04bsu021_u:485": "nityapadam anityapadam,",
  "S04bsu021_u:486": "lakṣaṇapadam alakṣaṇapadam,",
  "S04bsu021_u:487": "sthityanyathātvapadam asthityanyathātvapadam,",
  "S04bsu021_u:488": "kṣaṇikapadam akṣaṇikapadam,",
  "S04bsu021_u:489": "svabhāvapadam asvabhāvapadam,",
  "S04bsu021_u:490": "śūnyatāpadam aśūnyatāpadam,",
  "S04bsu021_u:491": "ucchedapadam anucchedapadam,",
  "S04bsu021_u:492": "cittapadam acittapadam,",
  "S04bsu021_u:493": "madhyamapadam amadhyamapadam,",
  "S04bsu021_u:494": "śāśvatapadam aśāśvatapadam, (Vaidya 17)",
  "S04bsu021_u:495": "pratyayapadam apratyayapadam,",
  "S04bsu021_u:496": "hetupadam ahetupadam,",
  "S04bsu021_u:497": "kleśapadam akleśapadam,",
  "S04bsu021_u:498": "tṛṣṇāpadam atṛṣṇāpadam,",
  "S04bsu021_u:499": "upāyapadam anupāyapadam,",
  "S04bsu021_u:500": "kauśalyapadam akauśalyapadam,",
  "S04bsu021_u:501": "śuddhipadam aśuddhipadam,",
  "S04bsu021_u:502": "yuktipadam ayuktipadam,",
  "S04bsu021_u:503": "dṛṣṭāntapadam adṛṣṭāntapadam,",
  "S04bsu021_u:504": "śiṣyapadam aśiṣyapadam,",
  "S04bsu021_u:505": "gurupadam agurupadam,",
  "S04bsu021_u:506": "gotrapadam agotrapadam,",
  "S04bsu021_u:507": "yānatrayapadam ayānatrayapadam,",
  "S04bsu021_u:508": "nirābhāsapadam anirābhāsapadam,",
  "S04bsu021_u:509": "praṇidhānapadam apraṇidhānapadam,",
  "S04bsu021_u:510": "trimaṇḍalapadam,",
  "S04bsu021_u:511": "atrimaṇḍalapadam,",
  "S04bsu021_u:512": "nimittapadam animittapadam,",
  "S04bsu021_u:513": "sadasatpakṣapadam asadasatpakṣapadam,",
  "S04bsu021_u:514": "ubhayapadam anubhayapadam,",
  "S04bsu021_u:515": "svapratyātmāryajñānapadam asvapratyātmāryajñānapadam,",
  "S04bsu021_u:516": "dṛṣṭadharmasukhapadam adṛṣṭadharmasukhapadam,",
  "S04bsu021_u:517": "kṣetrapadam akṣetrapadam,",
  "S04bsu021_u:518": "aṇupadam anaṇupadam,",
  "S04bsu021_u:519": "jalapadam ajalapadam,",
  "S04bsu021_u:520": "dhanvapadam adhanvapadam,",
  "S04bsu021_u:521": "bhūtapadam abhūtapadam,",
  "S04bsu021_u:522": "saṃkhyāgaṇitapadam asaṃkhyāgaṇitapadam,",
  "S04bsu021_u:523": "abhijñāpadam anabhijñāpadam,",
  "S04bsu021_u:524": "khedapadam akhedapadam,",
  "S04bsu021_u:525": "ghanapadam aghanapadam,",
  "S04bsu021_u:526": "śilpakalāvidyāpadam aśilpakalāvidyāpadam,",
  "S04bsu021_u:527": "vāyupadam avāyupadam,",
  "S04bsu021_u:528": "bhūmipadam abhūmipadam,",
  "S04bsu021_u:529": "cintyapadam acintyapadam,",
  "S04bsu021_u:530": "prajñaptipadam aprajñaptipadam,",
  "S04bsu021_u:531": "svabhāvapadam asvabhāvapadam,",
  "S04bsu021_u:532": "skandhapadam askandhapadam,",
  "S04bsu021_u:533": "sattvapadam asattvapadam,",
  "S04bsu021_u:534": "buddhipadam abuddhipadam,",
  "S04bsu021_u:535": "nirvāṇapadam anirvāṇapadam,",
  "S04bsu021_u:536": "jñeyapadam ajñeyapadam,",
  "S04bsu021_u:537": "tīrthyapadam atīrthyapadam,",
  "S04bsu021_u:538": "ḍamarapadam aḍamarapadam,",
  "S04bsu021_u:539": "māyāpadam amāyāpadam,",
  "S04bsu021_u:540": "svapnapadam asvapnapadam,",
  "S04bsu021_u:541": "marīcipadam amarīcipadam,",
  "S04bsu021_u:542": "bimbapadam abimbapadam,",
  "S04bsu021_u:543": "cakrapadam acakrapadam,",
  "S04bsu021_u:544": "gandharvapadam agandharvapadam,",
  "S04bsu021_u:545": "devapadam adevapadam,",
  "S04bsu021_u:546": "annapānapadam anannapānapadam,",
  "S04bsu021_u:547": "maithunapadam amaithunapadam,",
  "S04bsu021_u:548": "dṛṣṭapadam adṛṣṭapadam,",
  "S04bsu021_u:549": "pāramitāpadam apāramitāpadam,",
  "S04bsu021_u:550": "śīlapadam aśīlapadam,",
  "S04bsu021_u:551": "sobhabhāskaranakṣatrapadam asomabhāskaranakṣatrapadam,",
  "S04bsu021_u:552": "satyapadam asatyapadam,",
  "S04bsu021_u:553": "phalapadam aphalapadam,",
  "S04bsu021_u:554": "nirodhapadam anirodhapadam,",
  "S04bsu021_u:555": "nirodhavyutthānapadam anirodhavyutthānapadam,",
  "S04bsu021_u:556": "cikitsāpadam acikitsāpadam,",
  "S04bsu021_u:557": "lakṣaṇapadam alakṣaṇapadam,",
  "S04bsu021_u:558": "aṅgapadam anaṅgapadam,",
  "S04bsu021_u:559": "kalāvidyāpadam akalāvidyāpadam,",
  "S04bsu021_u:560": "dhyānapadam adhyānapadam,",
  "S04bsu021_u:561": "bhrāntipadam abhrāntipadam,",
  "S04bsu021_u:562": "dṛśyapadam adṛśyapadam,",
  "S04bsu021_u:563": "rakṣyapadam arakṣyapadam,",
  "S04bsu021_u:564": "vaṃśapadam avaṃśapadam,",
  "S04bsu021_u:565": "ṛṣipadam anarṣipadam,",
  "S04bsu021_u:566": "rājyapadam arājyapadam,",
  "S04bsu021_u:567": "grahaṇapadam agrahaṇapadam,",
  "S04bsu021_u:568": "ratnapadam aratnapadam,",
  "S04bsu021_u:569": "vyākaraṇapadam avyākaraṇapadam,",
  "S04bsu021_u:570": "icchantikapadam anicchantikapadam,",
  "S04bsu021_u:571": "strīpuṃnapuṃsakapadam astrīpuṃnapuṃsakapadam,",
  "S04bsu021_u:572": "rasapadam arasapadam,",
  "S04bsu021_u:573": "kriyāpadam akriyāpadam,",
  "S04bsu021_u:574": "dehapadam adehapadam,",
  "S04bsu021_u:575": "tarkapadam atarkapadam,",
  "S04bsu021_u:576": "calapadam acalapadam,",
  "S04bsu021_u:577": "indriyapadam anindriyapadam,",
  "S04bsu021_u:578": "saṃskṛtapadam asaṃskṛtapadam,",
  "S04bsu021_u:579": "hetuphalapadam ahetuphalapadam,",
  "S04bsu021_u:580": "kaniṣṭhapadam akaniṣṭhapadam,",
  "S04bsu021_u:581": "ṛtupadam anṛtupadam,",
  "S04bsu021_u:582": "drumagulmalatāvitānapadam adrumagulmalatāvitānapadam,",
  "S04bsu021_u:583": "vaicitryapadam avaicitryapadam,",
  "S04bsu021_u:584": "deśanāvatārapadam adeśanāvatārapadam,",
  "S04bsu021_u:585": "vinayapadam avinayapadam,",
  "S04bsu021_u:586": "bhikṣupadam abhikṣupadam,",
  "S04bsu021_u:587": "adhiṣṭhānapadam anadhiṣṭhānapadam,",
  "S04bsu021_u:588": "akṣarapadam anakṣarapadam /",
  "S04bsu021_u:589": "idaṃ tanmahāmate aṣṭottaraṃ padaśataṃ pūrvabuddhānuvarṇitam //",
  "S04bsu021_u:590": "(Vaidya 18)",
  "S04bsu021_u:591": "atha khalu mahāmatirbodhisattvo mahāsattvaḥ punarapi bhagavantametadavocat - katividho bhagavan vijñānānāmutpādasthitinirodho bhavati?",
  "S04bsu021_u:592": "bhagavānāha - dvividho mahāmate vijñānānāmutpattisthitinirodho bhavati,",
  "S04bsu021_u:593": "na ca tārkikā avabudhyante yaduta prabandhanirodho lakṣaṇanirodhaśca /",
  "S04bsu021_u:594": "dvividha utpādo vijñānānām,",
  "S04bsu021_u:595": "prabandhotpado lakṣaṇotpādaśca /",
  "S04bsu021_u:596": "dvividhā sthitiḥ prabandhasthitirlakṣaṇasthitiśca /",
  "S04bsu021_u:597": "trividhaṃ vijñānaṃ pravṛttilakṣaṇaṃ karmalakṣaṇaṃ jātilakṣaṇaṃ ca /",
  "S04bsu021_u:598": "dvividhaṃ mahāmate vijñānaṃ saṃkṣepeṇa aṣṭalakṣaṇoktaṃ khyātivijñānaṃ vastuprativikalpavijñānaṃ ca /",
  "S04bsu021_u:599": "yathā mahāmate darpaṇasya rūpagrahaṇam,",
  "S04bsu021_u:600": "evaṃ khyātivijñānasyākhyāsyati /",
  "S04bsu021_u:601": "khyātivijñānaṃ ca mahāmate vastuprativikalpavijñānaṃ ca /",
  "S04bsu021_u:602": "dve 'pyete 'bhinnalakṣaṇe 'nyonyahetuke /",
  "S04bsu021_u:603": "tatra khyātivijñānaṃ mahāmate acintyavāsanāpariṇāmahetukam /",
  "S04bsu021_u:604": "vastuprativikalpavijñānaṃ ca mahāmate viṣayavikalpahetukamanādikālaprapañcavāsanāhetukaṃ ca //",
  "S04bsu021_u:605": "tatra sarvendriyavijñānanirodho mahāmate yaduta ālayavijñānasya abhūtaparikalpavāsanāvaicitryanirodhaḥ /",
  "S04bsu021_u:606": "eṣa hi mahāmate lakṣaṇanirodhaḥ /",
  "S04bsu021_u:607": "prabandhanirodhaḥ punarmahāmate yasmācca pravartate /",
  "S04bsu021_u:608": "yasmāditi mahāmate yadāśrayeṇa yadālambanena ca /",
  "S04bsu021_u:609": "tatra yadāśrayamanādikālaprapañcadauṣṭhulyavāsanā yadālambanaṃ svacittadṛśyavijñānaviṣaye vikalpāḥ /",
  "S04bsu021_u:610": "tadyathā mahāmate mṛtparamāṇubhyo mṛtpiṇḍaḥ,",
  "S04bsu021_u:611": "na cānyo nānanyaḥ,",
  "S04bsu021_u:612": "tathā suvarṇaṃ bhūṣaṇāt /",
  "S04bsu021_u:613": "yadi ca mahāmate mṛtpiṇḍo mṛtparamāṇubhyo 'nyaḥ syāt,",
  "S04bsu021_u:614": "tairnārabdhaḥ syāt /",
  "S04bsu021_u:615": "sa cārabdhastairmṛtparamāṇubhiḥ,",
  "S04bsu021_u:616": "tasmānnānyaḥ /",
  "S04bsu021_u:617": "athānanyaḥ syāt,",
  "S04bsu021_u:618": "mṛtpiṇḍaparamāṇvoḥ pratibhāgo na syāt /",
  "S04bsu021_u:619": "evameva mahāmate pravṛttivijñānānyālayavijñānajātilakṣaṇādanyāni syuḥ,",
  "S04bsu021_u:620": "anālayavijñānahetukāni syuḥ /",
  "S04bsu021_u:621": "athānanyāni pravṛttivijñānanirodhe ālayavijñānavirodhaḥ syāt,",
  "S04bsu021_u:622": "sa ca na bhavati svajātilakṣaṇanirodhaḥ /",
  "S04bsu021_u:623": "tasmānmahāmate na svajātilakṣaṇanirodho vijñānānāṃ kiṃ tu karmalakṣaṇanirodhaḥ /",
  "S04bsu021_u:624": "svajātilakṣaṇe punarnirudhyamāne ālayavijñānanirodhaḥ syāt /",
  "S04bsu021_u:625": "ālayavijñāne punarnirudhyamāne nirviśiṣṭastīrthakarocchedavādenāyaṃ vādaḥ syāt /",
  "S04bsu021_u:626": "tīrthakarāṇāṃ mahāmate ayaṃ vādo yaduta viṣayagrahaṇoparamādvijñānaprabandhoparamo bhavati /",
  "S04bsu021_u:627": "vijñānaprabandhoparamādanādikālaprabandhavyucchittiḥ syāt /",
  "S04bsu021_u:628": "kāraṇataśca mahāmate tīrthakarāḥ prabandhapravṛttiṃ varṇayanti /",
  "S04bsu021_u:629": "na cakṣurvijñānasya rūpālokasamudayata utpattiṃ varṇayanti anyatra kāraṇataḥ /",
  "S04bsu021_u:630": "kāraṇaṃ punarmahāmate pradhānapuruṣeśvarakālāṇupravādāḥ //",
  "S04bsu021_u:631_0": "punaraparaṃ mahāmate saptavidho bhāvasvabhāvo bhavati yaduta samudayasvabhāvo bhāvasvabhāvo",
  "S04bsu021_u:631_1": "lakṣaṇasvabhāvo mahābhūtasvabhāvo hetusvabhāvaḥ pratyayasvabhāvo niṣpattisvabhāvaśca saptamaḥ //",
  "S04bsu021_u:632_0": "punaraparaṃ mahāmate saptavidhaḥ paramārtho yaduta cittagocaro jñānagocaraḥ prajñāgocaro",
  "S04bsu021_u:632_1": "dṛṣṭidvayagocaro dṛṣṭidvayātikrāntagocaraḥ sutabhūmyanukramaṇagocarastathāgatasya",
  "S04bsu021_u:632_2": "pratyātmagatigocaraḥ //",
  "S04bsu021_u:633": "(Vaidya 19)",
  "S04bsu021_u:634_0": "etanmahāmate atītānāgatapratyutpannānāṃ tathāgatānāmarhatāṃ samyaksaṃbuddhānāṃ bhāvasvabhāvaparamārthahṛdayaṃ",
  "S04bsu021_u:634_1": "yena samanvāgatāstathāgatā laukikalokottaratamān dharmānāryeṇa prajñācakṣuṣā svasāmānyalakṣaṇapatitān vyavasthāpayanti /",
  "S04bsu021_u:635": "tathā ca vyavasthāpayanti yathā tīrthakaravādakudṛṣṭisādhāraṇā na bhavanti /",
  "S04bsu021_u:636": "kathaṃ ca mahāmate tīrthakaravādakudṛṣṭisādhāraṇā bhavanti?",
  "S04bsu021_u:637": "yaduta svacittaviṣayavikalpadṛṣṭyanavabodhanādvijñānānām /",
  "S04bsu021_u:638": "svacittadṛśyamātrānavatāreṇa mahāmate bālapṛthagjanā bhāvābhāvasvabhāvaparamārthadṛṣṭidvayavādino bhavanti //",
  "S04bsu021_u:639": "punaraparaṃ mahāmate vikalpabhavatrayaduḥkhavinivartanamajñānatṛṣṇākarmapratyayavinivṛttiṃ svacittadṛśyamāyāviṣayānudarśanaṃ bhāṣiṣye /",
  "S04bsu021_u:640": "ye kecinmahāmate śramaṇā vā brāhmaṇā vā abhūtvā śraddhāhetuphalābhivyaktidravyaṃ ca kālāvasthitaṃ pratyayeṣu ca skandhadhātvāyatanānāmutpādasthitiṃ cecchanti,",
  "S04bsu021_u:641": "bhūtvā ca vyayam,",
  "S04bsu021_u:642": "te mahāmate saṃtatikriyotpādabhaṅgabhavanirvāṇamārgakarmaphalasatyavināśocchedavādino bhavanti /",
  "S04bsu021_u:643": "tatkasya hetoḥ?",
  "S04bsu021_u:644": "yadidaṃ pratyakṣānupalabdherādyadarśanābhāvāt /",
  "S04bsu021_u:645": "tadyathā mahāmate ghaṭakapālābhāvo ghaṭakṛtyaṃ na karoti,",
  "S04bsu021_u:646": "nāpi dagdhabījamaṅkurakṛtyaṃ karoti,",
  "S04bsu021_u:647": "evameva mahāmate ye skandhadhātvāyatanabhāvā niruddhā nirudhyante nirotsyante,",
  "S04bsu021_u:648": "svacittadṛśyavikalpadarśanāhetutvānnāsti nairantaryapravṛttiḥ //",
  "S04bsu021_u:649": "yadi punarmahāmate abhūtvā śraddhāvijñānānāṃ trisaṃgatipratyayakriyāyogenotpattirabhaviṣyat,",
  "S04bsu021_u:650": "asatāmapi mahāmate kūrmaromnāmutpattirabhaviṣyat,",
  "S04bsu021_u:651": "sikatābhyo vā tailasya /",
  "S04bsu021_u:652": "pratijñāhānirniyamanirodhaśca mahāmate prasajyate,",
  "S04bsu021_u:653": "kriyākarmakaraṇavaiyarthyaṃ ca sadasato bruvataḥ /",
  "S04bsu021_u:654_0": "teṣāmapi mahāmate trisaṃgatipratyayakriyāyogenopadeśo vidyate hetuphalasvalakṣaṇatayā",
  "S04bsu021_u:654_1": "atītānāgatapratyutpannāsatsallakṣaṇāstitāṃ yuktyāgamaistarkabhūmau vartamānāḥ svadṛṣṭidoṣavāsanatayā nirdekṣyanti /",
  "S04bsu021_u:655": "evameva mahāmate bālapṛthagjanāḥ kudṛṣṭidaṣṭā viṣamamatayo 'jñaiḥ praṇītaṃ sarvapraṇītamiti vakṣyanti //",
  "S04bsu021_u:656_0": "ye punaranye mahāmate śramaṇā vā brāhmaṇā vā niḥsvabhāvaghanālātacakragandharvanagarānutpādamāyāmarīcyudakacandrasvapnasvabhāvabāhyacittadṛśyavikalpānādikālaprapañcadarśanena",
  "S04bsu021_u:656_1": "svacittavikalpapratyayavinivṛttirahitāḥ parikalpitābhidhānalakṣyalakṣaṇābhidheyarahitā",
  "S04bsu021_u:656_2": "dehabhogapratiṣṭhāsamālayavijñānaviṣayagrāhyagrāhakavisaṃyuktaṃ nirābhāsagocaramutpādasthitibhaṅgavarjyaṃ",
  "S04bsu021_u:656_3": "svacittotpādānugataṃ vibhāvayiṣyanti,",
  "S04bsu021_u:657": "nacirātte mahāmate bodhisattvā mahāsattvāḥ saṃsāranirvāṇasamatāprāptā bhaviṣyanti /",
  "S04bsu021_u:658_0": "mahākaruṇopāyakauśalyānābhogagatena mahāmate prayogena sarvasattvamāyāpratibimbasamatayā",
  "S04bsu021_u:658_1": "anārabdhapratyayatayā adhyātmabāhyaviṣayavimuktatayā cittabāhyādarśanatayā animittādhiṣṭhānānugatā",
  "S04bsu021_u:658_2": "anupūrveṇa bhūmikramasamādhiviṣayānugamanatayā traidhātukasvacittatayā adhimuktitaḥ",
  "S04bsu021_u:658_3": "prativibhāvayamānā māyopamasamādhiṃ pratilabhante /",
  "S04bsu021_u:659_0": "svacittanirābhāsamātrāvatāreṇa prajñāpāramitāvihārānuprāptā utpādakriyāyogavirahitāḥ",
  "S04bsu021_u:659_1": "samādhivajrabimbopamaṃ tathāgatakāyānugataṃ tathatānirmāṇānugataṃ balābhijñāvaśitākṛpākaruṇopāyamaṇḍitaṃ",
  "S04bsu021_u:659_2": "sarvabuddhakṣetratīrthyāyatanopagataṃ cittamanomanovijñānarahitaṃ parāvṛttyānuśrayānupūrvakaṃ",
  "S04bsu021_u:659_3": "tathāgatakāyaṃ mahāmate te bodhisattvāḥ (Vaidya 20)",
  "S04bsu021_u:660": "pratilapsyante /",
  "S04bsu021_u:661_0": "tasmāttarhi mahāmate bodhisattvairmahāsattvaistathāgatakāyānugamena pratilābhinā",
  "S04bsu021_u:661_1": "skandhadhātvāyatanacittahetupratyayakriyāyogotpādasthitibhaṅgavikalpaprapañcarahitairbhavitavyaṃ",
  "S04bsu021_u:661_2": "cittamātrānusāribhiḥ //",
  "S04bsu021_u:662_0": "anādikālāprapañcadauṣṭhulyavikalpavāsanahetukaṃ tribhavaṃ paśyato nirābhāsabuddhabhūmyanutpādasmaraṇatayā",
  "S04bsu021_u:662_1": "pratyātmāryadharmagatiṃgataḥ svacittavaśavartī anābhogacaryāgatiṃgato viśvarūpamaṇisadṛśaḥ",
  "S04bsu021_u:662_2": "sūkṣmaiḥ sattvacittānupraveśakairnirmāṇavigrahaiścittamātrāvadhāraṇatayā bhūmikramānusaṃghau pratiṣṭhāpayati /",
  "S04bsu021_u:663": "tasmāttarhi mahāmate bodhisattvena mahāsattvena svasiddhāntakuśalena bhavitavyam //",
  "S04bsu021_u:664_0": "punarapi mahāmatirāha - deśayatu me bhagavān cittamanomanovijñānapañcadharmasvabhāvalakṣaṇakusumadharmaparyāyaṃ",
  "S04bsu021_u:664_1": "buddhabodhisattvānuyātaṃ svacittadṛśyagocaravisaṃyojanaṃ sarvabhāṣyayuktitattvalakṣaṇavidāraṇaṃ",
  "S04bsu021_u:664_2": "sarvabuddhapravacanahṛdayaṃ laṅkāpurigirimalaye nivāsino bodhisattvānārabhyodadhitaraṃgālayavijñānagocaraṃ",
  "S04bsu021_u:664_3": "dharmakāyaṃ tathāgatānugītaṃ prabhāṣasva //",
  "S04bsu021_u:665": "atha khalu bhagavān punareva mahāmatiṃ bodhisattvaṃ mahāsattvametadavocat - caturbhirmahāmate kāraṇaiścakṣurvijñānaṃ pravartate /",
  "S04bsu021_u:666": "katamaiścaturbhiḥ?",
  "S04bsu021_u:667": "yaduta svacittadṛśyagrahaṇānavabodhato 'nādikālaprapañcadauṣṭhulyarūpavāsanābhiniveśato vijñānaprakṛtisvabhāvato vicitrarūpalakṣaṇakautūhalataḥ /",
  "S04bsu021_u:668": "ebhirmahāmate caturbhiḥ kāraṇairoghāntarajalasthānīyādālayavijñānātpravṛttivijñānataraṃgautpadyate /",
  "S04bsu021_u:669": "yathā mahāmate cakṣurvijñāne,",
  "S04bsu021_u:670_0": "evaṃ sarvandriyaparamāṇuromakūpeṣu yugapatpravṛttikramaviṣayādarśabimbadarśanavat",
  "S04bsu021_u:670_1": "udadheḥ pavanāhatā iva mahāmate viṣayapavanacittodadhitaraṃgā avyucchinnahetukriyālakṣaṇā",
  "S04bsu021_u:670_2": "anyonyavinirmuktāḥ karmajātilakṣaṇasuvinibaddharūpasvabhāvānavadhāriṇo mahāmate pañca",
  "S04bsu021_u:670_3": "vijñānakāyāḥ pravartante /",
  "S04bsu021_u:671": "saha taireva mahāmate pañcabhirvijñānakāyairhetuviṣayaparicchedalakṣaṇāvadhārakaṃ nāma manovijñānaṃ taddhetujaśarīraṃ pravartate /",
  "S04bsu021_u:672": "na ca teṣāṃ tasya caivaṃ bhavati - vayamatrānyonyahetukāḥ svacittadṛśyavikalpābhiniveśapravṛttā iti //",
  "S04bsu021_u:673": "atha ca anyonyābhinnalakṣaṇasahitāḥ pravartante vijñaptiviṣayaparicchede /",
  "S04bsu021_u:674": "tathā ca pravartamānāḥ pravartante yathā samāpannasyāpi yoginaḥ sūkṣmagativāsanāpravṛttā na prajñāyante /",
  "S04bsu021_u:675": "yogināṃ caivaṃ bhavati - nirodhya vijñānāni samāpatsyāmahe iti /",
  "S04bsu021_u:676": "te cāniruddhaireva vijñānaiḥ samāpadyante vāsanābījānirodhādaniruddhāḥ,",
  "S04bsu021_u:677": "viṣayapravṛttagrahaṇavaikalyānniruddhāḥ /",
  "S04bsu021_u:678": "evaṃ sūkṣmo mahāmate ālayavijñānagatipracāro yattathāgataṃ sthāpayitvā bhūmipratiṣṭhitāṃśca bodhisattvān,",
  "S04bsu021_u:679": "na sukaramanyaiḥ śrāvakapratyekabuddhatīrthyayogayogibhiradhigantuṃ samādhiprajñābalādhānato 'pi vā paricchettum /",
  "S04bsu021_u:680_0": "anyatra bhūmilakṣaṇaprajñājñānakauśalapadaprabhedaviniścayajinānantakuśalamūlopacayasvacittadṛśyavikalpaprapañcavirahitairvanagahanaguhālayāntargatairmahāmate",
  "S04bsu021_u:680_1": "hīnotkṛṣṭamadhyamayogayogibhirna śakyaṃ svacittavikalpadṛśyadhārādraṣṭranantakṣetrajinābhiṣekavaśitābalābhijñāsamādhayaḥ",
  "S04bsu021_u:680_2": "(Vaidya 21) prāptum /",
  "S04bsu021_u:681": "kalyāṇamitrajinapuraskṛtairmahāmate śakyaṃ cittamanovijñānaṃ svacittadṛśyasvabhāvagocaravikalpasaṃsārabhavodadhiṃ karmatṛṣṇājñānahetukaṃ tartum /",
  "S04bsu021_u:682": "ata etasmātkāraṇānmahāmate yoginā kalyāṇamitrajinayoge yogaḥ prārabdhavyaḥ //",
  "S04bsu021_u:683": "atha khalu bhagavāṃstasyāṃ velāyāmimā gāthā abhāṣata -",
  "S04bsu021_u:684": "taraṃgā hyudadheryadvatpavanapratyayeritāḥ /",
  "S04bsu021_u:685": "nṛtyamānāḥ pravartante vyucchedaśca na vidyate // Lank_2.99 //",
  "S04bsu021_u:686": "ālayaughastathā nityaṃ viṣayapavaneritaḥ /",
  "S04bsu021_u:687": "citraistaraṃgavijñānairnṛtyamānaḥ pravartate // Lank_2.100 //",
  "S04bsu021_u:688": "nīle rakte 'tha lavaṇe śaṅkhe kṣīre ca śārkare /",
  "S04bsu021_u:689": "kaṣāyaiḥ phalapuṣpādyaiḥ kiraṇā yatha bhāskare // Lank_2.101 //",
  "S04bsu021_u:690": "na cānyena ca nānanyena taraṃgā hyudadhermatāḥ /",
  "S04bsu021_u:691": "vijñānāni tathā sapta cittena saha saṃyutāḥ // Lank_2.102 //",
  "S04bsu021_u:692": "udadheḥ pariṇāmo 'sau taraṃgāṇāṃ vicitratā /",
  "S04bsu021_u:693": "ālayaṃ hi tathā citraṃ vijñānākhyaṃ pravartate // Lank_2.103 //",
  "S04bsu021_u:694": "cittaṃ manaśca vijñānaṃ lakṣaṇārthaṃ prakalpyate /",
  "S04bsu021_u:695": "abhinnalakṣaṇā hyaṣṭau na lakṣyā na ca lakṣaṇam // Lank_2.104 //",
  "S04bsu021_u:696": "udadheśca taraṃgāṇāṃ yathā nāsti viśeṣaṇam /",
  "S04bsu021_u:697": "vijñānānāṃ tathā cittaiḥ pariṇāmo na labhyate // Lank_2.105 //",
  "S04bsu021_u:698": "cittena cīyate karma manasā ca vicīyate /",
  "S04bsu021_u:699": "vijñānena vijānāti dṛśyaṃ kalpeti pañcabhiḥ // Lank_2.106 //",
  "S04bsu021_u:700": "nīlaraktaprakāraṃ hi vijñānaṃ khyāyate nṛṇām /",
  "S04bsu021_u:701": "taraṃgacittasādharmyaṃ vada kasmānmahāmate // Lank_2.107 //",
  "S04bsu021_u:702": "nīlaraktaprakāraṃ hi taraṃgeṣu na vidyate /",
  "S04bsu021_u:703": "vṛttiśca varṇyate cittaṃ lakṣaṇārthaṃ hi bāliśān // Lank_2.108 //",
  "S04bsu021_u:704": "na tasya vidyate vṛttiḥ svacittaṃ grāhyavarjitam /",
  "S04bsu021_u:705": "grāhye sati hi vai grāhastaraṃgaiḥ saha sādhyate // Lank_2.109 //",
  "S04bsu021_u:706": "dehabhogapratiṣṭhānaṃ vijñānaṃ khyāyate nṛṇām /",
  "S04bsu021_u:707": "tenāsya dṛśyate vṛttistaraṃgaiḥ saha sādṛśā // Lank_2.110 //",
  "S04bsu021_u:708": "udadhistaraṃgabhāvena nṛtyamāno vibhāvyate /",
  "S04bsu021_u:709": "ālayasya tathā vṛttiḥ kasmādbuddhyā na gamyate // Lank_2.111 //",
  "S04bsu021_u:710": "bālānāṃ buddhivaikalyādālayaṃ hyudadhiryathā /",
  "S04bsu021_u:711": "taraṃgavṛttisādharmyaṃ dṛṣṭāntenopanīyate // Lank_2.112 //",
  "S04bsu021_u:712": "(Vaidya 22)",
  "S04bsu021_u:713": "udeti bhāskaro yadvatsamahīnottame jine /",
  "S04bsu021_u:714": "tathā tvaṃ lokapradyota tattvaṃ deśesi bāliśān // Lank_2.113 //",
  "S04bsu021_u:715": "kṛtvā dharmeṣvavasthānaṃ kasmāttattvaṃ na bhāṣase /",
  "S04bsu021_u:716": "bhāṣase yadi vā tattvaṃ citte tattvaṃ na vidyate // Lank_2.114 //",
  "S04bsu021_u:717": "udadheryathā taraṃgā hi darpaṇe supine yathā /",
  "S04bsu021_u:718": "dṛśyanti yugapatkāle tathā cittaṃ svagocare // Lank_2.115 //",
  "S04bsu021_u:719": "vaikalyādviṣayāṇāṃ hi kramavṛttyā pravartate /",
  "S04bsu021_u:720": "vijñānena vijānāti manasā manyate punaḥ // Lank_2.116 //",
  "S04bsu021_u:721": "pañcānāṃ khyāyate dṛśyaṃ kramo nāsti samāhite /",
  "S04bsu021_u:722": "citrācāryo yathā kaściccitrāntevāsiko 'pi vā /",
  "S04bsu021_u:723": "citrārthe nāmayedraṅgān deśayāmi tathā hyaham // Lank_2.117 //",
  "S04bsu021_u:724": "raṅge na vidyate citraṃ na bhūmau na ca bhājane /",
  "S04bsu021_u:725": "sattvānāṃ karṣaṇārthāya raṅgaiścitraṃ vikalpyate /",
  "S04bsu021_u:726": "deśanā vyabhicāraṃ ca tattvaṃ hyakṣaravarjitam // Lank_2.118 //",
  "S04bsu021_u:727": "kṛtvā dharmeṣvavasthānaṃ tattvaṃ deśemi yoginām /",
  "S04bsu021_u:728": "tattvaṃ pratyātmagatikaṃ kalpyakalpena varjitam /",
  "S04bsu021_u:729": "deśemi jinaputrāṇāṃ neyaṃ bālāna deśanā // Lank_2.119 //",
  "S04bsu021_u:730": "vicitrā hi yathā māyā dṛśyate na ca vidyate /",
  "S04bsu021_u:731": "deśanāpi tathā citrā deśyate 'vyabhicāriṇī /",
  "S04bsu021_u:732": "deśanā hi yadanyasya tadanyasyāpyadeśanā // Lank_2.120 //",
  "S04bsu021_u:733": "āture āture yadvadbhiṣadragvyaṃ prayacchati /",
  "S04bsu021_u:734": "buddhā hi tadvatsattvānāṃ cittamātraṃ vadanti vai // Lank_2.121 //",
  "S04bsu021_u:735": "tārkikāṇāmaviṣayaṃ śrāvakāṇāṃ na caiva hi /",
  "S04bsu021_u:736": "yaṃ deśayanti vai nāthāḥ pratyātmagatigocaram // Lank_2.122 //",
  "S04bsu021_u:737": "punaraparaṃ mahāmate bodhisattvena svacittadṛśyagrāhyagrāhakavikalpagocaraṃ parijñātukāmena saṃgaṇikāasaṃsargamiddhanivaraṇavigatena bhavitavyam /",
  "S04bsu021_u:738": "prathamamadhyamapaścādrātrajāgarikāyoganuyuktena bhavitavyam /",
  "S04bsu021_u:739": "kutīrthyaśāstrākhyāyikāśrāvakapratyekabuddhayānalakṣaṇavirahitena ca bhavitavyam /",
  "S04bsu021_u:740": "svacittadṛśyavikalpalakṣaṇagatiṃgatena ca bhavitavyaṃ bodhisattvena mahāsattvena //",
  "S04bsu021_u:741": "punaraparaṃ mahāmate bodhisattvena mahāsattvena cittavijñānaprajñālakṣaṇavyavasthāyāṃ sthitvā upariṣṭādāryajñānalakṣaṇatrayayogaḥ karaṇīyaḥ /",
  "S04bsu021_u:742": "tatropariṣṭādāryajñānalakṣaṇatrayaṃ mahāmate katamat?",
  "S04bsu021_u:743": "yaduta nirābhāsalakṣaṇaṃ sarvabuddhasvapraṇidhānādhiṣṭhānalakṣaṇaṃ pratyātmāryajñānagatilakṣaṇaṃ (Vaidya 23) ca /",
  "S04bsu021_u:744": "yānyadhigamya yogī khañjagardabha iva cittaprajñājñānalakṣaṇaṃ hitvā jinasutāṣṭamīṃ prāpya bhūmiṃ taduttare lakṣaṇatraye yogamāpadyate //",
  "S04bsu021_u:745": "tatra nirābhāsalakṣaṇaṃ punarmahāmate sarvaśrāvakapratyekabuddhatīrthalakṣaṇaparicayātpravartate /",
  "S04bsu021_u:746": "adhiṣṭhānalakṣaṇaṃ punarmahāmate pūrvabuddhasvapraṇidhānādhiṣṭhānataḥ pravartate /",
  "S04bsu021_u:747": "pratyātmāryajñānagatilakṣaṇaṃ punarmahāmate sarvadharmalakṣaṇānabhiniveśato māyopamasamādhikāyapratilambhādbuddhabhūmigatigamanapracārāt pravartate /",
  "S04bsu021_u:748": "etanmahāmate āryāṇāṃ lakṣaṇatrayaṃ yenāryeṇa lakṣatrayeṇa samanvāgatā āryāḥ svapratyātmāryajñānagatigocaramadhigacchanti /",
  "S04bsu021_u:749": "tasmāttarhi mahāmate āryajñānalakṣaṇatrayayogaḥ karaṇīyaḥ //",
  "S04bsu021_u:750_0": "atha khalu mahāmatirbodhisattvo mahāsattvaḥ punareva tasyā bodhisattvaparṣadaścittāśayavicāramājñāya",
  "S04bsu021_u:750_1": "āryajñānavastupravicayaṃ nāma dharmaparyāyaṃ sarvabuddhādhiṣṭhānādhiṣṭhito bhagavantaṃ",
  "S04bsu021_u:750_2": "paripṛcchati sma - deśayatu me bhagavānāryajñānavastupravicayaṃ nāma dharmaparyāyamaṣṭottarapadaśataprabhedāśrayam,",
  "S04bsu021_u:751": "yamāśritya tathāgatā arhantaḥ samyaksaṃbuddhā bodhisattvānāṃ mahāsattvānāṃ svasāmānyalakṣaṇapatitānāṃ parikalpitasvabhāvagatiprabhedaṃ deśayanti,",
  "S04bsu021_u:752_0": "yena parikalpitasvabhāvagatiprabhedena suprativibhāgaviddhena pudgaladharmanairātmyapracāraṃ",
  "S04bsu021_u:752_1": "prativiśodhya bhūmiṣu kṛtavidyāḥ sarvaśrāvakapratyekabuddhatīrthakaradhyānasamādhisamāpattisukhamatikramya",
  "S04bsu021_u:752_2": "tathāgatācintyaviṣayapracāragatipracāraṃ pañcadharmasvabhāvagativinivṛttaṃ tathāgataṃ",
  "S04bsu021_u:752_3": "dharmakāyaṃ prajñājñānasunibaddhadharmaṃ māyāviṣayābhinivṛttaṃ sarvabuddhakṣetratuṣitabhavanākaniṣṭhālayopagaṃ",
  "S04bsu021_u:752_4": "tathāgatakāyaṃ pratilabheran //",
  "S04bsu021_u:753": "bhagavānāha - iha mahāmate eke tīrthyātīrthyadṛṣṭayo nāstitvābhiniviṣṭā vikalpabuddhihetukṣayasvabhāvābhāvānnāsti śaśasya viṣāṇaṃ vikalpayanti /",
  "S04bsu021_u:754": "yathā śaśaviṣāṇaṃ nāsti,",
  "S04bsu021_u:755": "evaṃ sarvadharmāḥ /",
  "S04bsu021_u:756": "anye punarmahāmate bhūtaguṇāṇudravyasaṃsthānasaṃniveśaviśeṣaṃ dṛṣṭvā nāstiśaśaśṛṅgābhiniveśābhiniviṣṭā asti gośṛṅgamiti kalpayanti /",
  "S04bsu021_u:757": "te mahāmate antadvayadṛṣṭipatitāścittamātrānavadhāritamatayaḥ /",
  "S04bsu021_u:758": "svacittadhātuvikalpena te puṣṇanti /",
  "S04bsu021_u:759": "dehabhogapratiṣṭhāgativikalpamātre mahāmate śaśaśṛṅgaṃ nāstyastivinivṛttaṃ na kalpayettathā mahāmate sarvabhāvānāṃ nāstyastivinivṛttaṃ na kalpayitavyam //",
  "S04bsu021_u:760": "ye punarmahāmate nāstyastivinivṛttā nāsti śaśaśṛṅgaṃ na kalpayanti,",
  "S04bsu021_u:761": "tairanyonyāpekṣahetutvānnāsti śaśaviṣāṇamiti na kalpayitavyam /",
  "S04bsu021_u:762": "āparamāṇupravicayādvastvanupalabdhabhāvānmahāmate āryajñānagocaravinivṛttamasti gośṛṅgamiti na kalpayitavyam //",
  "S04bsu021_u:763": "atha khalu mahāmatirbodhisattvo mahāsattvo bhagavantametadavocat - nanu bhagavan vikalpasyāpravṛttilakṣaṇaṃ dṛṣṭvā anumimīmahe vikalpāpravṛttyapekṣaṃ tasya nāstitvam /",
  "S04bsu021_u:764": "bhagavānāha - na hi mahāmate vikalpāpravṛttyapekṣaṃ tasya nāstitvam /",
  "S04bsu021_u:765": "tatkasya hetoḥ?",
  "S04bsu021_u:766": "vikalpasya tatpravṛttihetutvāt /",
  "S04bsu021_u:767": "tadviṣāṇāśrayapravṛtto hi mahāmate vikalpaḥ /",
  "S04bsu021_u:768": "yasmādviṣāṇāśrayapravṛtto mahāmate vikalpaḥ,",
  "S04bsu021_u:769": "tasmādāśrayahetutvādanyānanyavivarjitatvānna hi tadapekṣaṃ nāstitvaṃ śaśaviṣāṇasya /",
  "S04bsu021_u:770": "(Vaidya 24) yadi punarmahāmate vikalpo 'nyaḥ syācchaśaviṣāṇādaviṣāṇahetukaḥ syāt /",
  "S04bsu021_u:771": "athānanyaḥ syāt,",
  "S04bsu021_u:772": "taddhetukatvādāparamāṇupravicayānupalabdherviṣāṇādananyatvāttadabhāvaḥ syāt /",
  "S04bsu021_u:773": "tadubhayabhāvābhāvātkasya kimapekṣya nāstitvaṃ bhavati?",
  "S04bsu021_u:774_0": "atha na bhavati mahāmate apekṣya nāstitvaṃ śaśaviṣāṇasya astitvamapekṣya nāstitvaṃ",
  "S04bsu021_u:774_1": "śaśaviṣāṇaṃ na kalpayitavyaṃ viṣamahetutvānmahāmate nāstyastitvam siddhirna bhavati",
  "S04bsu021_u:774_2": "nāstyastitvavādinām /",
  "S04bsu021_u:775": "anye punarmahāmate tīrthakaradṛṣṭayo rūpakāraṇasaṃsthānābhiniveśābhiniviṣṭā ākāśabhāvāparicchedakuśalā rūpamākāśabhāvavigataṃ paricchedaṃ dṛṣṭvā vikalpayanti /",
  "S04bsu021_u:776": "ākāśameva ca mahāmate rūpam /",
  "S04bsu021_u:777": "rūpabhūtānupraveśānmahāmate rūpamevākāśam /",
  "S04bsu021_u:778": "ādheyādhāravyayasthānabhāvena mahāmate rūpākāśakāraṇayoḥ pravibhāgaḥ pratyetavyaḥ /",
  "S04bsu021_u:779": "bhūtāni mahāmate pravartamānāni parasparasvalakṣaṇabhedabhinnāni ākāśe cāpratiṣṭhitāni /",
  "S04bsu021_u:780": "na ca teṣvākāśaṃ nāsti /",
  "S04bsu021_u:781": "evameva śaśasya viṣāṇaṃ mahāmate goviṣāṇamapekṣya bhavati /",
  "S04bsu021_u:782": "goviṣāṇaṃ punarmahāmate aṇuśo vibhajyamānaṃ punarapyaṇavo vibhajyamānā aṇutvalakṣaṇe nāvatiṣṭhante /",
  "S04bsu021_u:783": "tasya kimapekṣya nāstitvaṃ bhavati?",
  "S04bsu021_u:784": "athānyadapekṣya vastu,",
  "S04bsu021_u:785": "tadapyevaṃdharmi //",
  "S04bsu021_u:786": "atha khalu bhagavān punarapi mahāmatiṃ bodhisattvaṃ mahāsattvametadavocat - śaśagośṛṅgākāśarūpapadṛṣṭivikalpavigatena mahāmate bhavitavyam,",
  "S04bsu021_u:787": "tadanyaiśca bodhisattvaiḥ /",
  "S04bsu021_u:788": "svacittadṛśyavikalpānugamamanasā ca mahāmate bhavitavyam /",
  "S04bsu021_u:789": "sarvajinasutakṣetramaṇḍale ca tvayā svacittadṛśyayogopadeśaḥ karaṇīyaḥ //",
  "S04bsu021_u:790": "atha khalu bhagavāṃstasyāṃ velāyāmimā gāthā abhāṣata -",
  "S04bsu021_u:791": "dṛśyaṃ na vidyate cittaṃ cittaṃ dṛśyātpravartate /",
  "S04bsu021_u:792": "devabhogapratiṣṭhānamālayaṃ khyāyate nṛṇām // Lank_2.123 //",
  "S04bsu021_u:793": "cittaṃ manaśca vijñānaṃ svabhāvaṃ dharmapañcakam /",
  "S04bsu021_u:794": "nairātmyaṃ dvitayaṃ śuddhaṃ prabhāṣante vināyakāḥ // Lank_2.124 //",
  "S04bsu021_u:795": "dīrghahrasvādisaṃbandhamanyonyataḥ pravartate /",
  "S04bsu021_u:796": "astitvasādhakaṃ nāsti asti nāstitvasādhakam // Lank_2.125 //",
  "S04bsu021_u:797": "aṇuśo bhajyamānaṃ hi naiva rūpaṃ vikalpayet /",
  "S04bsu021_u:798": "cittamātraṃ vyavasthānaṃ kudṛṣṭyā na prasīdati // Lank_2.126 //",
  "S04bsu021_u:799": "tārkikāṇāmaviṣayaḥ śrāvakāṇāṃ na caiva hi /",
  "S04bsu021_u:800": "yaṃ deśayanti vai nāthāḥ pratyātmagatigocaram // Lank_2.127 //",
  "S04bsu021_u:801_0": "atha khalu mahāmatirbodhisattvo mahāsattvaḥ punarapi svacittadṛśyadhārāviśuddhyarthaṃ",
  "S04bsu021_u:801_1": "bhagavantamadhyeṣate sma - kathaṃ bhagavan svacittadṛśyadhārā viśudhyati yugapatkramavṛttyā vā?",
  "S04bsu021_u:802": "bhagavānāha - kramavṛttyā mahāmate svacittadṛśyadhārā viśudhyati na yugapat /",
  "S04bsu021_u:803": "tadyathā mahāmate āmraphalāni kramaśaḥ pacyante na yugapat,",
  "S04bsu021_u:804": "evameva mahāmate svacittadṛśyadhārā sattvānāṃ kramaśo viśudhyati (Vaidya 25) na yugapat /",
  "S04bsu021_u:805": "tadyathā mahāmate kumbhakāraḥ kramaśo bhāṇḍāni kurute na yugapat,",
  "S04bsu021_u:806": "evameva mahāmate tathāgataḥ sattvānāṃ svacittadṛśyadhārāṃ kramaśo viśodhayati na yugapat /",
  "S04bsu021_u:807": "tadyathā mahāmate pṛthivyāṃ tṛṇagulmauṣadhivanaspatayaḥ kramavṛttyā virohanti na yugapat,",
  "S04bsu021_u:808": "evameva mahāmate sattvānāṃ tathāgataḥ kramaśaḥ svacittadṛśyadhārāṃ viśodhayati na yugapat /",
  "S04bsu021_u:809": "tadyathā mahāmate hāsyalāsyagītavāditravīṇālekhyayogyāḥ kramaśaḥ pravartante na yugapat,",
  "S04bsu021_u:810": "evemeva mahāmate tathāgataḥ sarvasattvānāṃ kramaśaḥ svacittadṛśyadhārāṃ viśodhayati na yugapat /",
  "S04bsu021_u:811": "tadyathā mahāmate darpaṇāntargatāḥ sarvarūpāvabhāsāḥ saṃdṛśyante nirvikalpā yugapat,",
  "S04bsu021_u:812": "evameva mahāmate svacittadṛśyadhārāṃ yugapattathāgataḥ sarvasattvānāṃ viśodhayati nirvikalpāṃ nirābhāsagocarām /",
  "S04bsu021_u:813": "tadyathā mahāmate somādityamaṇḍalaṃ yugapatsarvarūpāvabhāsān kiraṇaiḥ prakāśayati,",
  "S04bsu021_u:814": "evameva mahāmate tathāgataḥ svacittadṛśyadauṣṭhulyavāsanāvigatānāṃ sattvānāṃ yugapadacintyajñānajinagocaraviṣayaṃ saṃdarśayati /",
  "S04bsu021_u:815": "tadyathā mahāmate ālayavijñānaṃ svacittadṛśyadehapratiṣṭhābhogaviṣayaṃ yugapadvibhāvayati,",
  "S04bsu021_u:816": "evameva mahāmate niṣyandabuddho yugapatsattvagocaraṃ paripācya ākaniṣṭhabhavanavimānālayayogaṃ yogināmarpayati /",
  "S04bsu021_u:817": "tadyathā mahāmate dharmatābuddho yugapanniṣyandanirmāṇakiraṇairvirājate,",
  "S04bsu021_u:818": "evameva mahāmate pratyātmāryagatidharmalakṣaṇaṃ bhāvābhāvakudṛṣṭivinivartanatayā yugapadvirājate //",
  "S04bsu021_u:819_0": "punaraparaṃ mahāmate dharmatāniṣyandabuddhaḥ",
  "S04bsu021_u:819_1": "svasāmānyalakṣaṇapatitātsarvadharmātsvacittadṛśyavāsanāhetulakṣaṇopanibaddhātparikalpitasvabhāvābhiniveśahetukānatadātmakavividhamāyāraṅgapuruṣavaicitryābhiniveśānupalabdhito mahāmate deśayati /",
  "S04bsu021_u:820": "punaraparaṃ mahāmate parikalpitasvabhāvavṛttilakṣaṇaṃ paratantrasvabhāvābhiniveśataḥ pravartate /",
  "S04bsu021_u:821": "tadyathā tṛṇakāṣṭhagulmalatāśrayānmāyāvidyāpuruṣasaṃyogātsarvasattvarūpadhāriṇaṃ māyāpuruṣavigrahamabhiniṣpannaikasattvaśarīraṃ vividhakalpavikalpitaṃ khyāyate,",
  "S04bsu021_u:822": "tathā khyāyannapi mahāmate tadātmako na bhavati,",
  "S04bsu021_u:823": "evameva mahāmate paratantrasvabhāve parikalpitasvabhāve vividhavikalpacittavicitralakṣaṇaṃ khyāyate /",
  "S04bsu021_u:824": "vastuparikalpalakṣaṇābhiniveśavāsanātparikalpayan mahāmate parikalpitasvabhāvalakṣaṇaṃ bhavati /",
  "S04bsu021_u:825": "eṣā mahāmate niṣyandabuddhadeśanā /",
  "S04bsu021_u:826": "dharmatābuddhaḥ punarmahāmate cittasvabhāvalakṣaṇavisaṃyuktāṃ pratyātmāryagatigocaravyavasthāṃ karoti /",
  "S04bsu021_u:827": "nirmitanirmāṇabuddhaḥ punarmahāmate dānaśīladhyānasamādhicitraprajñājñānaskandhadhātvāyatanavimokṣavijñānagatilakṣaṇaprabhedapracāraṃ vyavasthāpayati /",
  "S04bsu021_u:828": "tīrthyadṛṣṭyā ca rūpyasamatikramaṇalakṣaṇaṃ deśayati /",
  "S04bsu021_u:829": "dharmatābuddhaḥ punarmahāmate nirālambaḥ /",
  "S04bsu021_u:830": "ālambavigataṃ sarvakriyendriyapramāṇalakṣaṇavinivṛttamaviṣayaṃ bālaśrāvakapratyekabuddhatīrthakarātmakalakṣaṇābhiniveśābhiniviṣṭānām /",
  "S04bsu021_u:831": "tasmāttarhi mahāmate pratyātmāryagativiśeṣalakṣaṇe yogaḥ karaṇīyaḥ /",
  "S04bsu021_u:832": "svacittalakṣaṇadṛśyavinivṛttidṛṣṭinā ca te bhavitavyam //",
  "S04bsu021_u:833": "punaraparaṃ mahāmate dvividhaṃ śrāvakayānanayaprabhedalakṣaṇaṃ yaduta pratyātmāryādhigamaviśeṣalakṣaṇaṃ ca bhāvavikalpasvabhāvābhiniveśalakṣaṇaṃ ca /",
  "S04bsu021_u:834": "tatra mahāmate pratyātmāryādhigamaviśeṣalakṣaṇaṃ śrāvakāṇāṃ katamat?",
  "S04bsu021_u:835": "yaduta śūnyatānātmaduḥkhānityaviṣayasatyavairāgyopaśamātskandhadhātvāyatanasvasāmānyalakṣaṇabāhyārthavināśalakṣaṇādyathābhūtaparijñānāccittaṃ (Vaidya 26)",
  "S04bsu021_u:836": "samādhīyate /",
  "S04bsu021_u:837": "svacittaṃ samādhāya dhyānavimokṣasamādhimārgaphalasamāpattivimuktivāsanācintyapariṇaticyutivigataṃ pratyātmāryagatilakṣaṇasukhavihāraṃ mahāmate adhigacchanti śrāvakāḥ /",
  "S04bsu021_u:838": "etanmahāmate śrāvakāṇāṃ pratyātmāryagatilakṣaṇam /",
  "S04bsu021_u:839_0": "etaddhi mahāmate śrāvakāṇāṃ pratyātmāryādhigamavihārasukhamadhigamya bodhisattvena",
  "S04bsu021_u:839_1": "mahāsattvena nirodhasukhaṃ samāpattisukhaṃ ca sattvakriyāpekṣayā pūrvasvapraṇidhānābhinirhṛtatayā",
  "S04bsu021_u:839_2": "ca na sākṣātkaraṇīyam /",
  "S04bsu021_u:840": "etanmahāmate śrāvakāṇāṃ pratyātmāryagatilakṣaṇasukhaṃ yatra bodhisattvena mahāsattvena pratyātmāryagatilakṣaṇasukhe na śikṣitavyam /",
  "S04bsu021_u:841": "bhāvavikalpasvabhāvābhiniveśaḥ punarmahāmate śrāvakāṇāṃ katamaḥ?",
  "S04bsu021_u:842": "yaduta nīlapītoṣṇadravacalakaṭhināni mahābhūtānyakriyāpravṛttāni svasāmānyalakṣaṇayuktyāgamapramāṇasuvinibaddhāni dṛṣṭvā tatsvabhāvābhiniveśavikalpaḥ pravartate /",
  "S04bsu021_u:843": "etanmahāmate bodhisattvenādhigamya vyāvartayitavyam /",
  "S04bsu021_u:844": "dharmanairātmyalakṣaṇānupraveśatayā pudgalanairātmyalakṣaṇadṛṣṭiṃ nivārya bhūmikramānusaṃghau pratiṣṭhāpayitavyam /",
  "S04bsu021_u:845": "etanmahāmate śrāvakāṇāṃ bhāvavikalpasvabhāvābhiniveśalakṣaṇaṃ yaduktam,",
  "S04bsu021_u:846": "idaṃ tatpratyuktam //",
  "S04bsu021_u:847": "atha khalu mahāmatirbodhisattvo mahāsattvo bhagavantametadavocat - nityamacintyaṃ ca bhagavatā pratyātmāryagatigocaraṃ paramārthagocaraṃ ca prabhāṣitam /",
  "S04bsu021_u:848": "nanu bhagavaṃstīrthakarā api nityācintyavādinaḥ kāraṇānām?",
  "S04bsu021_u:849": "bhagavānāha - na mahāmate tīrthakarāṇāṃ kāraṇasya nityācintyatāṃ prāpnoti /",
  "S04bsu021_u:850": "tatkasya hetoḥ?",
  "S04bsu021_u:851": "tīrthakarāṇāṃ mahāmate nityācintyaṃ na hetusvalakṣaṇayuktam /",
  "S04bsu021_u:852": "yasya mahāmate nityācintyaṃ na hetusvalakṣaṇayuktam,",
  "S04bsu021_u:853": "tatkathaṃ kenābhivyajyate nityamacintyamiti?",
  "S04bsu021_u:854": "nityācintyavādaḥ punarmahāmate yadi hetusvalakṣaṇayuktaḥ syāt,",
  "S04bsu021_u:855": "nityaṃ kāraṇādhīnahetulakṣaṇatvānnityamacintyaṃ na bhavati /",
  "S04bsu021_u:856_0": "mama tu mahāmate paramārthanityācintyaṃ paramārthalakṣaṇahetuyuktaṃ bhāvābhāvavigataṃ",
  "S04bsu021_u:856_1": "pratyātmāryādhigamalakṣaṇatvāllakṣaṇavatparamārthajñānahetutvācca hetumadbhāvābhāvavigatatvādakṛtakākāśanirvāṇanirodhadṛṣṭāntasādharmyānnityam /",
  "S04bsu021_u:857": "ata etanmahāmate tīrthakaranityācintyavādatulyaṃ na bhavati /",
  "S04bsu021_u:858": "nityācintyataiveyaṃ mahāmate tathāgatānāṃ pratyātmāryajñānādhigamatathatā /",
  "S04bsu021_u:859": "tasmāttarhi mahāmate bodhisattvena mahāsattvena nityācintyapratyātmāryajñānādhigamāya yogaḥ karaṇīyaḥ //",
  "S04bsu021_u:860": "punaraparaṃ mahāmate nityācintyatā tīrthakarāṇāmanityabhāvavilakṣaṇahetutvāt /",
  "S04bsu021_u:861": "na svakṛtahetulakṣaṇaprabhāvitatvānnityam /",
  "S04bsu021_u:862": "yadi punarmahāmate tīrthakarāṇāṃ nityācintyatā kṛtakabhāvābhāvādanityatāṃ dṛṣṭvā anumānabuddhyā nityaṃ samāpyate,",
  "S04bsu021_u:863": "tenaiva hetunā mamāpi mahāmate kṛtakabhāvābhāvādanityatāṃ dṛṣṭvā nityamahetūpadeśāt //",
  "S04bsu021_u:864": "yadi punarmahāmate hetulakṣaṇasaṃyuktaṃ nityācintyatā,",
  "S04bsu021_u:865": "tīrthakarāṇāṃ hetubhāvasvalakṣaṇabhāvābhāvācchaśaviṣāṇatulyā mahāmate nityācintyatā,",
  "S04bsu021_u:866": "vāgvikalpamātrā ca mahāmate tīrthakarāṇāṃ prasajyate /",
  "S04bsu021_u:867": "tatkasya hetoḥ?",
  "S04bsu021_u:868": "yaduta vāgvikalpamātraṃ hi mahāmate śaśaviṣāṇaṃ svahetulakṣaṇābhāvāt /",
  "S04bsu021_u:869": "mama tu mahāmate nityācintyatā pratyātmāryādhigamalakṣaṇahetutvātkṛtakabhāvābhāvavarjitatvānnityam, (Vaidya 27)",
  "S04bsu021_u:870": "na bāhyabhāvābhāvanityānityānupramāṇānnityam /",
  "S04bsu021_u:871": "yasya punarmahāmate bāhyābhāvānnityānumānānnityācintyatvānnityam,",
  "S04bsu021_u:872": "tasyā nityācintyatāyāḥ svahetulakṣaṇaṃ na jānīte /",
  "S04bsu021_u:873": "pratyātmādhigamāryajñānagocaralakṣaṇaṃ bahirdhā te mahāmate asaṃkathyāḥ //",
  "S04bsu021_u:874": "punaraparaṃ mahāmate saṃsāravikalpaduḥkhabhayabhītā nirvāṇamanveṣante /",
  "S04bsu021_u:875": "saṃsāranirvāṇayoraviśeṣajñāḥ sarvabhāvavikalpābhāvādindriyāṇāmanāgataviṣayoparamācca mahāmate nirvāṇaṃ vikalpayanti na pratyātmagativijñānālayaṃ parāvṛttipūrvakaṃ mahāmate /",
  "S04bsu021_u:876": "ataste mahāmate mohapuruṣā yānatrayavādino bhavanti,",
  "S04bsu021_u:877": "na cittamātragatinirābhāasavādinaḥ /",
  "S04bsu021_u:878": "ataste mahāmate atītānāgatapratyutpannānāṃ tathāgatānāṃ svacittadṛśyagocarānabhijñā bāhyacittadṛśyagocarābhiniviṣṭāḥ /",
  "S04bsu021_u:879": "te saṃsāragaticakre punarmahāmate caṃkramyante //",
  "S04bsu021_u:880": "punaraparaṃ mahāmate anutpannān sarvadharmānatītānāgatapratyutpannāstathāgatā bhāṣante /",
  "S04bsu021_u:881": "tatkasya hetoḥ?",
  "S04bsu021_u:882": "yaduta svacittadṛśyabhāvābhāvātsadasatorutpattivirahitatvānmahāmate anutpannāḥ sarvabhāvāḥ /",
  "S04bsu021_u:883": "śaśahayakharoṣṭraviṣāṇatulyā mahāmate sarvadharmāḥ /",
  "S04bsu021_u:884": "bālapṛthagjanābhūtaparikalpitasvabhāvavikalpitatvānmahāmate anutpannāḥ sarvabhāvāḥ /",
  "S04bsu021_u:885": "pratyātmāryajñānagatigocaro hi mahāmate sarvabhāvasvabhāvalakṣaṇotpādaḥ,",
  "S04bsu021_u:886": "na bālapṛthagjanavikalpadvayagocarasvabhāvaḥ /",
  "S04bsu021_u:887_0": "dehabhogapratiṣṭhāgatisvabhāvalakṣaṇaṃ mahāmate ālayavijñānaṃ grāhyagrāhakalakṣaṇena",
  "S04bsu021_u:887_1": "pravartamānaṃ bālā utpādasthitibhaṅgadṛṣṭidvayapatitāśayā utpādaṃ sarvabhāvānāṃ sadasatorvikalpayanti /",
  "S04bsu021_u:888": "atra te mahāmate yogaḥ karaṇīyaḥ //",
  "S04bsu021_u:889": "punaraparaṃ mahāmate pañcābhisamayagotrāṇi /",
  "S04bsu021_u:890": "katamāni pañca?",
  "S04bsu021_u:891": "yaduta śrāvakayānābhisamayagotraṃ pratyekabuddhayānābhisamayagotraṃ tathāgatayānābhisamayagotram aniyataikataragotram agotraṃ ca pañcamam /",
  "S04bsu021_u:892": "kathaṃ punarmahāmate śrāvakayānābhisamayagotraṃ pratyetavyam?",
  "S04bsu021_u:893": "yaḥ skandhadhātvāyatanasvasāmānyalakṣaṇaparijñānādhigame deśyamāne romāñcitatanurbhavati /",
  "S04bsu021_u:894": "lakṣaṇaparicayajñāne cāsya buddhiḥ praskandati,",
  "S04bsu021_u:895": "na pratītyasamutpādāvinirbhāgalakṣaṇaparicaye /",
  "S04bsu021_u:896": "idaṃ mahāmate śrāvakayānābhisamayagotram /",
  "S04bsu021_u:897": "yaḥ śrāvakayānābhisamayaṃ dṛṣṭvā ṣaṭpañcamyāṃ bhūmau paryutthānakleśaprahīṇo vāsanakleśāprahīṇo 'cintyācyutigataḥ samyaksiṃhanādaṃ nadati - kṣīṇā me jātiḥ,",
  "S04bsu021_u:898": "uṣitaṃ brahmacaryam,",
  "S04bsu021_u:899": "ityevamādi nigadya pudgalanairātmyaparicayādyāvannirvāṇabuddhirbhavati //",
  "S04bsu021_u:900": "anye punarmahāmate ātmasattvajīvapoṣapuruṣapudgalasattvāvabodhānnirvāṇamanveṣante /",
  "S04bsu021_u:901": "anye punarmahāmate kāraṇādhīnān sarvadharmān dṛṣṭvā nirvāṇagatibuddhayo bhavanti /",
  "S04bsu021_u:902": "dharmanairātmyadarśanābhāvānnāsti mokṣo mahāmate /",
  "S04bsu021_u:903": "eṣā mahāmate śrāvakayānābhisamayagotrakasyāniryāṇaniryāṇabuddhiḥ /",
  "S04bsu021_u:904": "atra te mahāmate kudṛṣṭivyāvṛttyarthaṃ yogaḥ karaṇīyaḥ //",
  "S04bsu021_u:905": "(Vaidya 28)",
  "S04bsu021_u:906": "tatra mahāmate pratyekabuddhayānābhisamayagotrakaḥ,",
  "S04bsu021_u:907": "yaḥ pratyekābhisamaye deśyamāne aśruhṛṣṭaromāñcitatanurbhavati /",
  "S04bsu021_u:908": "asaṃsargapratyayādbhāvābhiniveśabahuvividhasvakāyavaicitryarddhivyastayamakaprātihāryadarśane nirdiśyamāne 'nunīyate,",
  "S04bsu021_u:909": "sa pratyekabuddhayānābhisamayagotraka iti viditvā pratyekabuddhayānābhisamayānurūpā kathā karaṇīyā /",
  "S04bsu021_u:910": "etanmahāmate pratyekabuddhayānābhisamayagotrakasya lakṣaṇam //",
  "S04bsu021_u:911": "tatra mahāmate tathāgatayānābhisamayagotraṃ trividham - yaduta svabhāvaniḥsvabhāvadharmābhisamayagotram,",
  "S04bsu021_u:912": "adhigamasvapratyātmāryābhisamayagotram,",
  "S04bsu021_u:913": "bāhyabuddhakṣetraudāryābhisamayagotraṃ ca /",
  "S04bsu021_u:914": "yadā punarmahāmate trayāṇāmapyeṣāmanyatame deśyamāne svacittadṛśyadehālabhogapratiṣṭhācintyaviṣaye deśyamāne notrasati na saṃtrasati na saṃtrāsamāpadyate,",
  "S04bsu021_u:915": "veditavyamayaṃ tathāgatayānābhisamayagotraka iti /",
  "S04bsu021_u:916": "etanmahāmate tathāgatayānābhisamayagotrakasya lakṣaṇam //",
  "S04bsu021_u:917": "aniyatagotrakaḥ punarmahāmate triṣvapyeteṣu deśyamāneṣu yatrānunīyate tatrānuyojyaḥ syāt /",
  "S04bsu021_u:918": "parikarmabhūmiriyaṃ mahāmate gotravyavasthā /",
  "S04bsu021_u:919": "nirābhāsabhūmyavakramaṇatayā vyavasthā kriyate /",
  "S04bsu021_u:920": "pratyātmālaye tu svakleśavāsanāśuddhasya dharmanairātmyadarśanātsamādhisukhavihāraṃ prāpya śrāvako jinakāyatāṃ pratilapsyate //",
  "S04bsu021_u:921": "atha khalu bhagavāṃstasyāṃ velāyāmimā gāthā abhāṣat -",
  "S04bsu021_u:922": "srotāpattiphalaṃ caiva sakṛdāgāminastathā /",
  "S04bsu021_u:923": "anāgāmiphalaṃ caiva arhattvaṃ cittavibhramam // Lank_2.128 //",
  "S04bsu021_u:924": "triyānamekayānaṃ ca ayānaṃ ca vadāmyaham /",
  "S04bsu021_u:925": "bālānāṃ mandabuddhīnāmāryāṇāṃ ca viviktatām // Lank_2.129 //",
  "S04bsu021_u:926": "dvāraṃ hi paramārthasya vijñaptirdvayavarjitā /",
  "S04bsu021_u:927": "yānatrayavyavasthānaṃ nirābhāse sthite kutaḥ // Lank_2.130 //",
  "S04bsu021_u:928": "dhyānāni cāpramāṇāni ārūpyāśca samādhayaḥ /",
  "S04bsu021_u:929": "saṃjñānirodho nikhilaṃ cittamātre na vidyate // Lank_2.131 //",
  "S04bsu021_u:930": "tatrecchantikānāṃ punarmahāmate anicchantikatāmokṣaṃ kena pravartate?",
  "S04bsu021_u:931": "yaduta sarvakuśalamūlotsargataśca sattvānādikālapraṇidhānataśca /",
  "S04bsu021_u:932": "tatra sarvakuśalamūlotsargaḥ katamaḥ?",
  "S04bsu021_u:933": "yaduta bodhisattvapiṭakanikṣepo 'bhyākhyānaṃ ca naite sūtrāntā vinayamokṣānukūlā iti bruvataḥ sarvakuśalamūlotsargatvānna nirvāyate /",
  "S04bsu021_u:934": "dvitīyaḥ punarmahāmate bodhisattvo mahāsattva evaṃ bhavapraṇidhānopāyapūrvakatvānnāparinirvṛtaiḥ sarvasattvaiḥ parinirvāsyāmīti tato na parinirvāti /",
  "S04bsu021_u:935": "etanmahāmate aparinirvāṇadharmakāṇāṃ lakṣaṇaṃ yenecchantikagatiṃ samādhigacchanti //",
  "S04bsu021_u:936": "punarapi mahāmatirāha - katamo 'tra bhagavan atyantato na parinirvāti?",
  "S04bsu021_u:937": "bhagavānāha - bodhisattvecchantiko 'tra mahāmate ādiparinirvṛtān sarvadharmān viditvā atyantato na parinirvāti /",
  "S04bsu021_u:938": "(Vaidya 29) na punaḥ sarvakuśalamūlotsargecchantikaḥ /",
  "S04bsu021_u:939": "sarvakuśalamūlotsargecchantiko hi mahāmate punarapi tathāgatādhiṣṭhānātkadācitkarhicitkuśalamūlān vyutthāpayati /",
  "S04bsu021_u:940": "tatkasya hetoḥ?",
  "S04bsu021_u:941": "yaduta aparityaktā hi mahāmate tathāgatānāṃ sarvasattvāḥ /",
  "S04bsu021_u:942": "ata etasmātkāraṇānmahāmate bodhisattvecchantiko na parinirvātīti //",
  "S04bsu021_u:943": "punaraparaṃ mahāmate bodhisattvena mahāsattvena svabhāvalakṣaṇatrayakuśalena bhavitavyam /",
  "S04bsu021_u:944": "tatra mahāmate parikalpitasvabhāvo nimittātpravartate /",
  "S04bsu021_u:945": "kathaṃ punarmahāmate parikalpitasvabhāvo nimittātpravartate?",
  "S04bsu021_u:946": "tatra mahāmate paratantrasvabhāvo vastunimittalakṣaṇākāraḥ khyāyate /",
  "S04bsu021_u:947": "tatra mahāmate vastunimittalakṣaṇābhiniveśaḥ punardviprakāraḥ /",
  "S04bsu021_u:948": "parikalpitasvabhāvaṃ vyavasthāpayanti tathāgatā arhantaḥ samyaksaṃbuddhā nāmābhiniveśalakṣaṇena ca nāmavastunimittābhiniveśalakṣaṇena ca /",
  "S04bsu021_u:949": "tatra vastunimittābhiniveśalakṣaṇaṃ punarmahāmate yaduta adhyātmabāhyadharmābhiniveśaḥ /",
  "S04bsu021_u:950": "nimittalakṣaṇābhiniveśaḥ punaryaduta teṣveva ādhyātmikabāhyeṣu dharmeṣu svasāmānyalakṣaṇaparijñānāvabodhaḥ /",
  "S04bsu021_u:951": "etanmahāmate dviprakāraṃ parikalpitasvabhāvasya lakṣaṇam /",
  "S04bsu021_u:952": "yadāśrayālambanātpravartate tatparatantram /",
  "S04bsu021_u:953": "tatra mahāmate pariniṣpannasvabhāvaḥ katamaḥ?",
  "S04bsu021_u:954": "yaduta nimittanāmavastulakṣaṇavikalpavirahitaṃ tathatāryajñānagatimanapratyātmāryajñānagatigocaraḥ /",
  "S04bsu021_u:955": "eṣa mahāmate pariniṣpannasvabhāvastathāgatagarbhahṛdayam //",
  "S04bsu021_u:956": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu021_u:957": "nimittaṃ nāma saṃkalpaḥ svabhāvadvayalakṣaṇam /",
  "S04bsu021_u:958": "samyagjñānaṃ hi tathatā pariniṣpannalakṣaṇam // Lank_2.132 //",
  "S04bsu021_u:959": "eṣa mahāmate pañcadharmasvabhāvalakṣaṇapravicayo nāma dharmaparyāyaḥ pratyātmāryajñānagatigocaraḥ,",
  "S04bsu021_u:960": "yatra tvayā anyaiśca bodhisattvaiḥ śikṣitavyam //",
  "S04bsu021_u:961": "punaraparaṃ mahāmate bodhisattvena mahāsattvena nairātmyadvayalakṣaṇapravicayakuśalena bhavitavyam /",
  "S04bsu021_u:962": "tatra mahāmate katamannairātmyadvayalakṣaṇam?",
  "S04bsu021_u:963_0": "yaduta ātmātmīyarahitaskandhadhātvāyatanakadambamajñānakarmatṛṣṇāprabhavaṃ cakṣuṣā",
  "S04bsu021_u:963_1": "rūpādigrahaṇābhiniveśātpravartamānaṃ vijñānaṃ sarvendriyaiḥ svacittadṛśyabhājanadehālayasvacittavikalpavikalpitaṃ vijñāpayati /",
  "S04bsu021_u:964_0": "nadībījadīpavāyumeghasadṛśakṣaṇaparaṃparābhedabhinnaṃ capalaṃ vānaramakṣikāsadṛśamacaukṣamacaukṣaviṣayacāryanātho",
  "S04bsu021_u:964_1": "'nala ivātṛptamanādikālaprapañcaviṣayavāsanārahitamaraghaṭṭacakrayantracakravatsaṃsārabhavagaticakre",
  "S04bsu021_u:964_2": "vicitradeharūpadhārimāyāvetālayantrapratimaṃ pravartamānaṃ pravartate /",
  "S04bsu021_u:965": "yadatra mahāmate lakṣaṇakauśalajñānam,",
  "S04bsu021_u:966": "idamucyate pudgalanairātmyajñānam //",
  "S04bsu021_u:967": "tatra mahāmate dharmanairātmyajñānaṃ katamat?",
  "S04bsu021_u:968": "yaduta skandhadhātvāyatanānāṃ parikalpitalakṣaṇasvabhāvāvabodhaḥ /",
  "S04bsu021_u:969": "yathā mahāmate skandhadhātvāyatanānyātmavirahitāni skandhasamūhamātraṃ hetukarmatṛṣṇāsūtropanibaddhamanyonyapratyayatayā pravartate nirīham,",
  "S04bsu021_u:970": "tathā skandhā api mahāmate svasāmānyalakṣaṇavirahitā abhūtaparikalpalakṣaṇavicitraprabhāvitā bālairvikalpyante na tvāryaiḥ /",
  "S04bsu021_u:971": "(Vaidya 30) cittamanomanovijñānapañcadharmasvabhāvarahitān mahāmate sarvadharmān vibhāvayan bodhisattvo mahāsattvo dharmanairātmyakuśalo bhavati /",
  "S04bsu021_u:972": "dharmanairātmyakuśalaḥ punarmahāmate bodhisattvo mahāsattvo nacirātprathamāṃ bodhisattvabhūmiṃ nirābhāsapravicayāṃ pratilabhate /",
  "S04bsu021_u:973": "bhūmilakṣaṇapravicayāvabodhātpramuditānantaramanupūrvaṃ navasu bhūmiṣu kṛtavidyo mahādharmameghā pratilabhate /",
  "S04bsu021_u:974_0": "sa tasyāṃ pratiṣṭhito 'nekaratnamuktopaśobhite mahāpadmarāje padmakṛtau mahāratnavimāne",
  "S04bsu021_u:974_1": "māyāsvabhāvagocaraparicayābhinirvṛtte niṣaṇṇaḥ tadanurūpairjinaputraiḥ parivṛtaḥ",
  "S04bsu021_u:974_2": "sarvabuddhakṣetrāgatairbuddhapāṇyabhiṣekaiścakravartiputravadabhiṣicyate /",
  "S04bsu021_u:975": "buddhasutabhūmimatikramya pratyātmāryadharmagatigamanatvāttathāgato dharmakāyavaśavartī bhaviṣyati dharmanairātmyadarśanāt /",
  "S04bsu021_u:976": "etanmahāmate sarvadharmanairātmyalakṣaṇam /",
  "S04bsu021_u:977": "atra te mahāmate śikṣitavyam,",
  "S04bsu021_u:978": "anyaiśca bodhisattvairmahāsattvaiḥ //",
  "S04bsu021_u:979_0": "atha khalu mahāmatirbodhisattvo mahāsattvaḥ punarapi bhagavantametadavocat - samāropāpavādalakṣaṇaṃ",
  "S04bsu021_u:979_1": "me bhagavān deśayatu yathāhaṃ ca anye ca bodhisattvāḥ samāropāpavādakudṛṣṭivarjitamatayaḥ",
  "S04bsu021_u:979_2": "kṣipramanuttarāṃ samyaksaṃbodhimabhisaṃbudhyeran /",
  "S04bsu021_u:980": "abhisaṃbudhya śāśvatasamāropāpavādocchedadṛṣṭivivarjitāstava buddhanetrīṃ nāpavadiṣyante //",
  "S04bsu021_u:981": "atha khalu bhagavān punarapi mahāmaterbodhisattvasya mahāsattvasyādhyeṣaṇāṃ viditvā imāṃ gāthāmabhāṣata -",
  "S04bsu021_u:982": "samāropāpavādo hi cittamātre na vidyate /",
  "S04bsu021_u:983": "dehabhogapratiṣṭhābhaṃ ye cittaṃ nābhijānate /",
  "S04bsu021_u:984": "samāropāpavādeṣu te carantyavipaścitaḥ // Lank_2.133 //",
  "S04bsu021_u:985": "atha khalu bhagavānetameva gāthārthamuddyotayan punarapyetadavocat - caturvidho mahāmate asatsamāropaḥ /",
  "S04bsu021_u:986": "katamaścaturvidhaḥ?",
  "S04bsu021_u:987": "yaduta asallakṣaṇasamāropo 'saddṛṣṭisamāropo 'taddhetusamāropo 'sadbhāvasamāropaḥ /",
  "S04bsu021_u:988": "eṣa hi mahāmate caturvidhaḥ samāropaḥ //",
  "S04bsu021_u:989": "apavādaḥ punarmahāmate katamaḥ?",
  "S04bsu021_u:990": "yaduta asyaiva kudṛṣṭisamāropasyānupalabdhipravicayābhāvādapavādo bhavati /",
  "S04bsu021_u:991": "etaddhi mahāmate samāropāpavādasya lakṣaṇam //",
  "S04bsu021_u:992": "punaraparaṃ mahāmate asallakṣaṇasamāropasya lakṣaṇaṃ katamat?",
  "S04bsu021_u:993": "yaduta skandhadhātvāyatanānāmasatsvasāmānyalakṣaṇābhiniveśaḥ - idamevamidaṃ nānyatheti /",
  "S04bsu021_u:994": "etaddhi mahāmate asallakṣaṇasamāropasya lakṣaṇam /",
  "S04bsu021_u:995": "eṣa hi mahāmate asallakṣaṇasamāropavikalpo 'nādikālaprapañcadauṣṭhulyavicitravāsanābhiniveśātpravartate /",
  "S04bsu021_u:996": "etaddhi mahāmate asallakṣaṇasamāropasya lakṣaṇam //",
  "S04bsu021_u:997": "asaddṛṣṭisamāropaḥ punarmahāmate yasteṣveva skandhadhātvāyataneṣvātmasattvajīvajantupoṣapuruṣapudgaladṛṣṭisamāropaḥ /",
  "S04bsu021_u:998": "ayamucyate mahāmate asaddṛṣṭisamāropaḥ //",
  "S04bsu021_u:999": "asaddhetusamāropaḥ punarmahāmate yaduta ahetusamutpannaṃ prāgvijñānaṃ paścādabhūtvā māyāvadanutpannaṃ pūrvaṃ cakṣūrūpālokasmṛtipūrvakaṃ pravartate /",
  "S04bsu021_u:1000": "pravṛtya bhūtvā ca punarvinaśyati /",
  "S04bsu021_u:1001": "eṣa mahāmate asaddhetusamāropaḥ //",
  "S04bsu021_u:1002": "(Vaidya 31) asaddhāvasamāropaḥ punarmahāmate yaduta ākāśanirodhanirvāṇākṛtakabhāvābhiniveśasamāropaḥ /",
  "S04bsu021_u:1003": "ete ca mahāmate bhāvābhāvavinivṛttāḥ /",
  "S04bsu021_u:1004": "śaśahayakharoṣṭraviṣāṇakeśoṇḍukaprakhyā mahāmate sarvadharmāḥ sadasatpakṣavigatāḥ /",
  "S04bsu021_u:1005": "samāropāpavādāśca /",
  "S04bsu021_u:1006": "bālairvikalpyante svacittadṛśyamātrānavadhāritamatibhirna tvāryaiḥ /",
  "S04bsu021_u:1007": "etanmahāmate asadbhāvavikalpasamāropāpavādasya lakṣaṇam /",
  "S04bsu021_u:1008": "tasmāttarhi mahāmate samāropāpavādadṛṣṭivigatena bhavitavyam //",
  "S04bsu021_u:1009": "punaraparaṃ mahāmate bodhisattvāścittamanomanovijñānapañcadharmasvabhāvanairātmyalakṣaṇadvayagatiṃgatvā parahitahetoranekarūpaveśadhāriṇo bhavanti /",
  "S04bsu021_u:1010_0": "parikalpitasvabhāvā iva paratantrāśayā viśvarūpacintāmaṇisadṛśāḥ sarvabuddhakṣetraparṣanmaṇḍalagatā",
  "S04bsu021_u:1010_1": "māyāsvapnapratibhāsapratibimbodakacandragatisamānutpādabhaṅgaśāśvatocchedarahitān",
  "S04bsu021_u:1010_2": "sarvadharmān saṃmukhaṃ sarvatathāgatebhyaḥ sarvaśrāvakapratyekabuddhayānavirahān",
  "S04bsu021_u:1010_3": "dharmadeśanāṃ śṛṇvanti,",
  "S04bsu021_u:1011": "samādhimukhaśatasahasrāṇi ca pratilabhante /",
  "S04bsu021_u:1012": "yāvadanekāni samādhikoṭīniyutaśatasahasrāṇi pratilabhyaḥ taiḥ samādhibhiḥ kṣetrātkṣetraṃ saṃkrāmanti /",
  "S04bsu021_u:1013_0": "buddhapūjābhiyuktāśca sarvopapattidevabhavanālayeṣu ratnatrayamupadeśya buddharūpamāsthāya",
  "S04bsu021_u:1013_1": "śrāvakagaṇabodhisattvagaṇaparivṛtāḥ svacittadṛśyamātrāvatāraṇatayā bāhyabhāvābhāvopadeśaṃ",
  "S04bsu021_u:1013_2": "kurvanti sadasatpakṣavinivṛttyartham //",
  "S04bsu021_u:1014": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu021_u:1015": "cittamātraṃ yadā lokaṃ prapaśyanti jinātmajāḥ /",
  "S04bsu021_u:1016": "tadā nairmāṇikaṃ kāyaṃ kriyāsaṃskāravarjitam /",
  "S04bsu021_u:1017": "labhante te balābhijñāvaśitaiḥ saha saṃyutam // Lank_2.134 //",
  "S04bsu021_u:1018": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu bhagavān śūnyatānutpādādvayaniḥsvabhāvalakṣaṇaṃ sarvadharmāṇām,",
  "S04bsu021_u:1019": "yena śūnyatānutpādādvayaniḥsvabhāvalakṣaṇāvabodhena ahaṃ ca anye ca bodhisattvā mahāsattvā nāstyastivikalpavarjitāḥ kṣipramanuttarāṃ samyaksaṃbodhimabhisaṃbudhyeran //",
  "S04bsu021_u:1020": "atha khalu bhagavān mahāmatiṃ bodhisattvaṃ mahāsattvametadavocat - tena hi mahāmate śṛṇu,",
  "S04bsu021_u:1021": "tatsādhu ca suṣṭhu ca manasi kuru /",
  "S04bsu021_u:1022": "bhāṣiṣye 'haṃ te /",
  "S04bsu021_u:1023": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1024": "bhagavānetadavocat - śūnyatā śūnyateti mahāmate parikalpitasvabhāvapadametat /",
  "S04bsu021_u:1025": "parikalpitasvabhāvābhiniveśena punarmahāmate śūnyatānutpādābhāvādvayaniḥsvabhāvabhāvavādino bhavanti /",
  "S04bsu021_u:1026": "tatra mahāmate saṃkṣepeṇa saptavidhā śūnyatā /",
  "S04bsu021_u:1027": "yaduta lakṣaṇaśūnyatā bhāvasvabhāvaśūnyatā apracaritaśūnyatā pracaritaśūnyatā sarvadharmanirabhilāpyaśūnyatā paramārthāryajñānamahāśūnyatā itaretaraśūnyatā ca saptamī //",
  "S04bsu021_u:1028": "(Vaidya 32) tatra mahāmate lakṣaṇaśūnyatā katamā?",
  "S04bsu021_u:1029": "yaduta svasāmānyalakṣaṇaśūnyāḥ sarvabhāvāḥ /",
  "S04bsu021_u:1030": "parasparasamūhāpekṣitatvātpravicayavibhāgābhāvānmahāmate svasāmānyalakṣaṇasyāpravṛttiḥ /",
  "S04bsu021_u:1031": "svaparobhayābhāvācca mahāmate lakṣaṇaṃ nāvatiṣṭhate /",
  "S04bsu021_u:1032": "atastaducyate svalakṣaṇaśūnyāḥ sarvabhāvā iti //",
  "S04bsu021_u:1033": "bhāvasvabhāvaśūnyatā punarmahāmate katamā?",
  "S04bsu021_u:1034": "yaduta svayaṃ svabhāvābhāvotpattito mahāmate bhāvasvabhāvaśūnyatā bhavati sarvadharmāṇām /",
  "S04bsu021_u:1035": "tenocyate bhāvasvabhāvaśūnyateti //",
  "S04bsu021_u:1036": "apracaritaśūnyatā punarmahāmate katamā?",
  "S04bsu021_u:1037": "yaduta apracaritapūrvaṃ nirvāṇaṃ skandheṣu /",
  "S04bsu021_u:1038": "tenocyate apracaritaśūnyateti //",
  "S04bsu021_u:1039": "pracaritaśūnyatā punarmahāmate katamā?",
  "S04bsu021_u:1040": "yaduta skandhā ātmātmīyarahitā hetuyuktikriyākarmayogaiḥ pravartamānāḥ pravartante /",
  "S04bsu021_u:1041": "tenocyate pracaritaśūnyateti //",
  "S04bsu021_u:1042": "sarvadharmanirabhilāpyaśūnyatā punarmahāmate katamā?",
  "S04bsu021_u:1043": "yaduta parikalpitasvabhāvānabhilāpyatvānnirabhilāpyaśūnyāḥ sarvadharmāḥ /",
  "S04bsu021_u:1044": "tenocyate nirabhilāpyaśūnyateti //",
  "S04bsu021_u:1045": "paramārthāryajñānamahāśūnyatā punarmahāmate katamā?",
  "S04bsu021_u:1046": "yaduta svapratyātmāryajñānādhigamaḥ sarvadṛṣṭidoṣavāsanābhiḥ śūnyaḥ /",
  "S04bsu021_u:1047": "tenocyate paramārthāryajñānamahāśūnyateti //",
  "S04bsu021_u:1048": "itaretaraśūnyatā punarmahāmate katamā?",
  "S04bsu021_u:1049": "yaduta yadyatra nāsti tattena śūnyamityucyate /",
  "S04bsu021_u:1050": "tadyathā mahāmate śṛgālamātuḥ prāsāde hastigavaiḍakādyā na santi /",
  "S04bsu021_u:1051": "aśūnyaṃ ca bhikṣubhiriti bhāṣitaṃ mayā /",
  "S04bsu021_u:1052": "sa ca taiḥ śūnya ityucyate /",
  "S04bsu021_u:1053": "na ca punarmahāmate prāsādaḥ prāsādabhāvato nāsti,",
  "S04bsu021_u:1054": "bhikṣavaśca bhikṣubhāvato na santi /",
  "S04bsu021_u:1055": "na ca te 'nyatra hastigavaiḍakādyā bhāvā nāvatiṣṭhante /",
  "S04bsu021_u:1056": "idaṃ mahāmate svasāmānyalakṣaṇaṃ sarvadharmāṇām /",
  "S04bsu021_u:1057": "itaretaraṃ tu na saṃvidyate /",
  "S04bsu021_u:1058": "tenocyate itaretaraśūnyateti /",
  "S04bsu021_u:1059": "eṣā mahāmate saptavidhā śūnyatā /",
  "S04bsu021_u:1060": "eṣā ca mahāmate itaretaraśūnyatā sarvajaghanyā /",
  "S04bsu021_u:1061": "sā ca tvayā parivarjayitavyā //",
  "S04bsu021_u:1062": "na svayamutpadyate,",
  "S04bsu021_u:1063": "na ca punarmahāmate te notpadyante anyatra samādhyavasthāyām /",
  "S04bsu021_u:1064": "tenocyante anutpannā niḥsvabhāvāḥ /",
  "S04bsu021_u:1065": "anutpattiṃ saṃghāya mahāmate niḥsvabhāvāḥ sarvabhāvāḥ /",
  "S04bsu021_u:1066": "kṣaṇasaṃtatiprabandhābhāvācca anyathābhāvadarśanānmahāmate niḥsvabhāvāḥ sarvabhāvāḥ /",
  "S04bsu021_u:1067": "tenocyate niḥsvabhāvāḥ sarvabhāvā iti //",
  "S04bsu021_u:1068": "advayalakṣaṇaṃ punarmahāmate katamat?",
  "S04bsu021_u:1069": "yaduta cchāyātapavaddīrghahrasvakṛṣṇaśuklavanmahāmate dvayaprabhāviatā na pṛthakpṛthak /",
  "S04bsu021_u:1070": "evaṃ saṃsāranirvāṇavanmahāmate sarvadharmā advayāḥ /",
  "S04bsu021_u:1071": "na yatra mahāmate nirvāṇaṃ tatra saṃsāraḥ /",
  "S04bsu021_u:1072": "na ca yatra saṃsārastatra nirvāṇam,",
  "S04bsu021_u:1073": "vilakṣaṇahetusadbhāvāt /",
  "S04bsu021_u:1074": "tenocyate advayā saṃsāraparinirvāṇavatsarvadharmā iti /",
  "S04bsu021_u:1075": "tasmāttarhi mahāmate śūnyatānutpādādvayaniḥsvabhāvalakṣaṇe yogaḥ karaṇīyaḥ //",
  "S04bsu021_u:1076": "atha khalu bhagavāṃstasyāṃ velāyāmime gāthe abhāṣata -",
  "S04bsu021_u:1077": "deśemi śūnyatāṃ nityaṃ śāśvatocchedavarjitām /",
  "S04bsu021_u:1078": "saṃsāraṃ svapnamāyākhyaṃ na ca karma vinaśyati // Lank_2.135 //",
  "S04bsu021_u:1079": "(Vaidya 33)",
  "S04bsu021_u:1080": "ākāśamatha nirvāṇaṃ nirodhaṃ dvayameva ca /",
  "S04bsu021_u:1081": "bālāḥ kalpentyakṛtakānāryā nāstyastivarjitān // Lank_2.136 //",
  "S04bsu021_u:1082": "atha khalu bhagavān punarapi mahāmatiṃ bodhisattvaṃ mahāsattvametadavocat - etaddhi mahāmate śūnyatānutpādādvayaniḥsvabhāvalakṣaṇaṃ sarvabuddhānāṃ sarvasūtrāntagatam /",
  "S04bsu021_u:1083": "yatra kvacitsūtrānte 'yamevārtho vibhāvayitavyaḥ /",
  "S04bsu021_u:1084": "eṣa hi mahāmate sūtrāntaḥ sarvasattvāśayadeśanārthavyabhicāraṇī,",
  "S04bsu021_u:1085": "na sā tattvapratyavasthānakathā /",
  "S04bsu021_u:1086": "tadyathā mahāmate mṛgatṛṣṇikā mṛgollāpinī udakabhāvābhiniveśenābhiniveśyate,",
  "S04bsu021_u:1087": "tasyāṃ codakaṃ nāsti,",
  "S04bsu021_u:1088": "evameva mahāmate sarvasūtrāntadeśanā dharmā bālānāṃ svavikalpasaṃtoṣaṇam,",
  "S04bsu021_u:1089": "na tu sā tattvāryajñānavyavasthānakathā /",
  "S04bsu021_u:1090": "tasmāttarhi mahāmate arthānusāriṇā bhavitavyaṃ na deśanābhilāpābhiniviṣṭena //",
  "S04bsu021_u:1091": "atha khalu mahāmatirbodhisattvo mahāsattvo bhagavantametadavocat - tathāgatagarbhaḥ punarbhagavatā sūtrāntapāṭhe 'nuvarṇitaḥ /",
  "S04bsu021_u:1092": "sa ca kila tvayā prakṛtiprabhāsvaraviśuddhyādiviśuddha eva varṇyate dvātriṃśallakṣaṇadharaḥ sarvasattvadehāntargataḥ /",
  "S04bsu021_u:1093": "mahārghamūlyaratnaṃ malinavastupariveṣṭitamiva skandhadhātvāyatanavastuveṣṭito rāgadveṣamohābhūtaparikalpamalamalino nityo dhruvaḥ śivaḥ śāśvataśca bhagavatā varṇitaḥ /",
  "S04bsu021_u:1094": "tatkathamayaṃ bhagavaṃstīrthakarātmavādatulyastathāgatagarbhavādo na bhavati?",
  "S04bsu021_u:1095": "tīrthakarā api bhagavan nityaḥ kartā nirguṇo vibhuravyaya ityātmavādopadeśaṃ kurvanti //",
  "S04bsu021_u:1096": "bhagavānāha - na hi mahāmate tīrthakarātmavādatulyo mama tathāgatagarbhopadeśaḥ /",
  "S04bsu021_u:1097_0": "kiṃ tu mahāmate tathāgatāḥ śūnyatābhūtakoṭinirvāṇānutpādānimittāpraṇihitādyānāṃ mahāmate",
  "S04bsu021_u:1097_1": "padārthānāṃ tathāgatagarbhopadeśaṃ kṛtvā tathāgatā arhantaḥ samyaksaṃbuddhā bālānāṃ",
  "S04bsu021_u:1097_2": "nairātmyasaṃtrāsapadavivarjanārthaṃ nirvikalpanirābhāsagocaraṃ tathāgatagarbhamukhopadeśena deśayanti /",
  "S04bsu021_u:1098": "na cātra mahāmate anāgatapratyutpannaiḥ bodhisattvairmahāsattvairātmābhiniveśaḥ kartavyaḥ /",
  "S04bsu021_u:1099": "tadyathā mahāmate kumbhakāra ekasmānmṛtparamāṇurāśervividhāni bhāṇḍāni karoti hastaśilpadaṇḍodakasūtraprayatnayogāt,",
  "S04bsu021_u:1100_0": "evameva mahāmate tathāgatāstadeva dharmanairātmyaṃ sarvavikalpalakṣaṇavinivṛttaṃ",
  "S04bsu021_u:1100_1": "vividhaiḥ prajñopāyakauśalyayogairgarbhopadeśena vā nairātmyopadeśena vā kumbhakāravaccitraiḥ",
  "S04bsu021_u:1100_2": "padavyañjanaparyāyairdeśayante /",
  "S04bsu021_u:1101": "etasmātkāraṇānmahāmate tīrthakarātmavādopadeśatulyastathāgatagarbhopadeśo na bhavati /",
  "S04bsu021_u:1102_0": "evaṃ hi mahāmate tathāgatagarbhopadeśamātmavādābhiniviṣṭānāṃ tīrthakarāṇāmākarṣaṇārthaṃ",
  "S04bsu021_u:1102_1": "tathāgatagarbhopadeśena nirdiśanti - kathaṃ bata abhūtātmavikalpadṛṣṭipatitāśayā",
  "S04bsu021_u:1102_2": "vimokṣatrayagocarapatitāśayopetāḥ kṣipramanuttarāṃ samyaksaṃbodhimabhisaṃbudhyeranniti /",
  "S04bsu021_u:1103": "etadarthaṃ mahāmate tathāgatā arhantaḥ samyaksaṃbuddhāstathāgatagarbhopadeśaṃ kurvanti /",
  "S04bsu021_u:1104": "ata etanna bhavati tīrthakarātmavādatulyam /",
  "S04bsu021_u:1105": "tasmāttarhi mahāmate tīrthakaradṛṣṭivinivṛttyarthaṃ tathāgatanairātmyagarbhānusāriṇā ca te bhavitavyam //",
  "S04bsu021_u:1106": "(Vaidya 34)",
  "S04bsu021_u:1107": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu021_u:1108": "pudgalaḥ saṃtatiḥ skandhāḥ pratyayā aṇavastathā /",
  "S04bsu021_u:1109": "pradhānamīśvaraḥ kartā cittamātraṃ vikalpyate // Lank_2.137 //",
  "S04bsu021_u:1110_0": "atha khalu mahāmatirbodhisattvo 'nāgatāṃ janatāṃ samālokya punarapi bhagavantamadhyeṣate",
  "S04bsu021_u:1110_1": "sma - deśayatu me bhagavān yogābhisamayaṃ yathā bodhisattvā mahāsattvā mahāyogayogino bhavanti /",
  "S04bsu021_u:1111": "bhagavānāha - caturbhirmahāmate dharmaiḥ samanvāgatā bodhisattvā mahāyogayogino bhavanti /",
  "S04bsu021_u:1112": "katamaiścaturbhiḥ?",
  "S04bsu021_u:1113": "yaduta svacittadṛśyavibhāvanatayā ca utpādasthitibhaṅgadṛṣṭivivarjanatayā ca bāhyabhāvābhāvopalakṣaṇatayā ca svapratyātmāryajñānādhigamābhilakṣaṇatayā ca /",
  "S04bsu021_u:1114": "ebhirmahāmate caturbhirdharmaiḥ samanvāgatā bodhisattvā mahāsattvā mahāyogayogino bhavanti //",
  "S04bsu021_u:1115": "tatra kathaṃ mahāmate bodhisattvo mahāsattvaḥ svacittadṛśyavibhāvanākuśalo bhavati?",
  "S04bsu021_u:1116_0": "yaduta sa evaṃ pratyavekṣate - svacittamātramidaṃ traidhātukamātmātmīyarahitaṃ nirīhamāyūhaniyūhavigatamanādikālaprapañcadauṣṭhulyavāsanābhiniveśavāsitaṃ",
  "S04bsu021_u:1116_1": "traidhātukavicitrarūpopacāropanibaddhaṃ dehabhogapratiṣṭhāgativikalpānugataṃ vikalpyate khyāyate ca /",
  "S04bsu021_u:1117": "evaṃ hi mahāmate bodhisattvo mahāsattvaḥ svacittadṛśyavibhāvanākuśalo bhavati //",
  "S04bsu021_u:1118": "kathaṃ punarmahāmate bodhisattvo mahāsattva utpādasthitibhaṅgadṛṣṭivivarjito bhavati?",
  "S04bsu021_u:1119": "yaduta māyāsvapnarūpajanmasadṛśāḥ sarvabhāvāḥ svaparobhayābhāvānnotpadyante /",
  "S04bsu021_u:1120_0": "svacittamātrānusāritvādbāhyabhāvābhāvadarśanādvijñānānāmapravṛttiṃ dṛṣṭvā pratyayānāmakūṭarāśitvaṃ",
  "S04bsu021_u:1120_1": "ca vikalpapratyayodbhavaṃ traidhātukaṃ paśyanto 'dhyātmabāhyasarvadharmānupalabdhibhirniḥsvabhāvadarśanādutpādadṛṣṭivinivṛttau",
  "S04bsu021_u:1120_2": "māyādidharmasvabhāvānugamādanutpattikadharmakṣāntiṃ pratilabhante /",
  "S04bsu021_u:1121": "aṣṭamyāṃ bhūmau sthitāḥ cittamanomanovijñānapañcadharmasvabhāvanairātmyadvayagatiparāvṛttyadhigamānmanomayakāyaṃ pratilabhante //",
  "S04bsu021_u:1122": "mahāmatirāha - manomayakāya iti bhagavan kena kāraṇena?",
  "S04bsu021_u:1123": "bhagavānāha - manomaya iti mahāmate manovadapratihataśīghragābhitvānmanomaya ityucyate /",
  "S04bsu021_u:1124": "tadyathā mahāmate mano 'pratihataṃ girikuḍyanadīvṛkṣādiṣvanekāni yojanaśatasahasrāṇi pūrvadṛṣṭānubhūtān viṣayānanusmaran svacittaprabandhāvicchinnaśarīramapratihatagati pravartate,",
  "S04bsu021_u:1125_0": "evameva mahāmate manomayakāyasahapratilambhena māyopamasamena samādhinā balavaśitābhijñānalakṣaṇakusumitamāryagatinikāyasahajo",
  "S04bsu021_u:1125_1": "mana iva pravartate 'pratihatagatiḥ pūrvapraṇidhānaviṣayānanusmaran sattvaparipākārtham /",
  "S04bsu021_u:1126": "evaṃ hi mahāmate bodhisattvo mahāsattva utpādasthitibhaṅgadṛṣṭivivarjito bhavati //",
  "S04bsu021_u:1127": "tatra kathaṃ mahāmate bodhisattvo mahāsattvo bāhyabhāvābhāvopalakṣaṇakuśalo bhavati?",
  "S04bsu021_u:1128": "yaduta marīcisvapnakeśoṇḍukaprakhyā mahāmate sarvabhāvāḥ /",
  "S04bsu021_u:1129": "anādikālaprapañcadauṣṭhulyavicitravipākavikalpavāsanābhiniveśahetukāḥ sarvabhāvasvabhāvā iti saṃpaśyan pratyātmāryajñānagativiṣayamabhilaṣate /",
  "S04bsu021_u:1130": "ebhirmahāmate caturbhirdharmaiḥ samanvāgatā bodhisattvā mahāsattvā mahāyogayogino bhavanti /",
  "S04bsu021_u:1131": "atra te mahāmate yogaḥ karaṇīyaḥ //",
  "S04bsu021_u:1132": "(Vaidya 35)",
  "S04bsu021_u:1133": "atha khalu mahāmatirbodhisattvaḥ punarapi bhagavantamadhyeṣate sma - deśayatu me bhagavān hetupratyayalakṣaṇaṃ sarvadharmāṇām,",
  "S04bsu021_u:1134": "yena hetupratyayalakṣaṇāvabodhena ahaṃ ca anye ca bodhisattvā mahāsattvā sadasaddṛṣṭivikalparahitāḥ sarvabhāvanākramaṃ yugapadutpattiṃ na kalpayeyuḥ //",
  "S04bsu021_u:1135": "bhagavānāha - dviprakāraṃ mahāmate pratītyasamutpādahetulakṣaṇaṃ sarvadharmāṇāṃ yaduta bāhyaṃ ca ādhyātmikaṃ ca /",
  "S04bsu021_u:1136": "tatra bāhyapratītyasamutpādo mahāmate /",
  "S04bsu021_u:1137": "mṛtpiṇḍadaṇḍacakrasūtrodakapuruṣaprayatnādipratyayairmahāmate ghaṭa utpadyate /",
  "S04bsu021_u:1138": "yathā ca mahāmate ghaṭo mṛtpiṇḍādeva,",
  "S04bsu021_u:1139": "tantubhyaḥ paṭāḥ,",
  "S04bsu021_u:1140": "vīraṇebhyaḥ kaṭāḥ,",
  "S04bsu021_u:1141": "bījādaṅkuraḥ,",
  "S04bsu021_u:1142": "manthādipuruṣaprayatnayogāddadhno navanīta utpadyate,",
  "S04bsu021_u:1143": "evameva mahāmate bāhyaḥ pratītyasamutpādaḥ pūrvottarottaro draṣṭavyam //",
  "S04bsu021_u:1144": "tatra ādhyātmikaḥ pratītyasamutpādo yaduta avidyā tṛṣā karmetyevamādyā mahāmate dharmāḥ pratītyasamutpādasaṃjñāṃ pratilabhante /",
  "S04bsu021_u:1145": "ebhya utpannā mahāmate skandhadhātvāyatanākhyā dharmāḥ pratītyasamutpādasaṃjñāṃ pratilabhante /",
  "S04bsu021_u:1146": "te cāviśiṣṭāḥ,",
  "S04bsu021_u:1147": "kalpyante ca bālaiḥ //",
  "S04bsu021_u:1148": "tatra heturmahāmate ṣaḍūvidhaḥ /",
  "S04bsu021_u:1149": "yaduta bhaviṣyaddhetuḥ saṃbandhaheturlakṣaṇahetuḥ kāraṇaheturvyañjanaheturupekṣāheturmahāmate ṣaṣṭhaḥ /",
  "S04bsu021_u:1150": "tatra bhaviṣyaddheturmahāmate hetukṛtyaṃ karotyadhyātmabāhyotpattau dharmāṇām /",
  "S04bsu021_u:1151": "saṃbandhahetuḥ punarmahāmate ālambanakṛtyaṃ karotyadhyātmikabāhyotpattau skandhabījādīnām /",
  "S04bsu021_u:1152": "lakṣaṇahetuḥ punaraparaṃ mahāmate anantarakriyālakṣaṇoparibaddhaṃ janayati /",
  "S04bsu021_u:1153": "kāraṇahetuḥ punarmahāmate ādhipatyādhikārakṛtyaṃ karoti cakravartinṛpavat /",
  "S04bsu021_u:1154": "vyañjanahetuḥ punarmahāmate utpannasya vikalpasya bhāvasya lakṣaṇoddyotanakṛtyaṃ karoti pradīpavadrūpādīnām /",
  "S04bsu021_u:1155": "upekṣāhetuḥ punarmahāmate vinivṛttikāle prabandhakriyāvyucchittiṃ karotyavikalpotpattau //",
  "S04bsu021_u:1156": "ete hi mahāmate svavikalpakalpitā bālapṛthagjanairna kramavṛttyā na yugapatpravartante /",
  "S04bsu021_u:1157": "tatkasya hetoḥ?",
  "S04bsu021_u:1158": "yadi punarmahāmate yugapatpravarteran,",
  "S04bsu021_u:1159": "kāryakāraṇavibhāgo na syādapratilabdhahetulakṣaṇatvāt /",
  "S04bsu021_u:1160": "atha kramavṛttyā pravarteran,",
  "S04bsu021_u:1161": "alabdhasya lakṣaṇātmakatvātkramavṛttyā na pravartate /",
  "S04bsu021_u:1162": "ajātaputrapitṛśabdavanmahāmate kramavṛttisaṃbandhayogā na ghaṭante /",
  "S04bsu021_u:1163": "tārkikāṇāṃ hetvārambaṇanirantarādhipatipratyayādibhirjanyajanakatvānmahāmate kramavṛttyā notpadyante /",
  "S04bsu021_u:1164": "parikalpitasvabhāvābhiniveśalakṣaṇānmahāmate yugapannotpadyante /",
  "S04bsu021_u:1165": "svacittadṛśyadehabhogapraviṣṭhānatvātsvasāmānyalakṣaṇabāhyabhāvābhāvānmahāmate krameṇa yugapadvā notpadyante /",
  "S04bsu021_u:1166": "anyatra svacittadṛśyavikalpavikalpitatvādvijñānaṃ pravartate /",
  "S04bsu021_u:1167": "tasmāttarhi mahāmate hetupratyayakriyāyogalakṣaṇakramayugapaddṛṣṭivigatena te bhavitavyam //",
  "S04bsu021_u:1168": "tatredamucyate -",
  "S04bsu021_u:1169": "na hyatrotpadyate kiṃcitpratyayairna nirudhyate /",
  "S04bsu021_u:1170": "utpadyante nirudhyante pratyayā eva kalpitāḥ // Lank_2.138 //",
  "S04bsu021_u:1171": "(Vaidya 36)",
  "S04bsu021_u:1172": "na bhaṅgotpādasaṃkleśaḥ pratyayānāṃ nivāryate /",
  "S04bsu021_u:1173": "yatra bālā vikalpanti pratyayaiḥ sa nivāryate // Lank_2.139 //",
  "S04bsu021_u:1174": "yaccāsataḥ pratyayeṣu dharmāṇāṃ nāsti saṃbhavaḥ /",
  "S04bsu021_u:1175": "vāsanairbhrāmitaṃ cittaṃ tribhave khyāyate yataḥ /",
  "S04bsu021_u:1176": "nābhūtvā jāyate kiṃcitpratyayairna virudhyate // Lank_2.140 //",
  "S04bsu021_u:1177": "vandhyāsutākāśapuṣpaṃ yadā paśyanti saṃskṛtam /",
  "S04bsu021_u:1178": "tadā grāhaśca grāhyaṃ ca bhrāntiṃ dṛṣṭvā nivartate // Lank_2.141 //",
  "S04bsu021_u:1179": "na cotpādyaṃ na cotpannaḥ pratyayo 'pi na kiṃcana /",
  "S04bsu021_u:1180": "saṃvidyate kvacitkecidvayavahārastu kathyate // Lank_2.142 //",
  "S04bsu021_u:1181_0": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
  "S04bsu021_u:1181_1": "me bhagavān vāgvikalpalakṣaṇahṛdayaṃ nāma dharmaparyāyaṃ yena vāgvikalpalakṣaṇahṛdayena",
  "S04bsu021_u:1181_2": "bhagavan suprativibhāgavinibaddhena ahaṃ ca anye ca bodhisattvā mahāsattvā abhilāpābhilāpyārthadvayagatiṃgatāḥ",
  "S04bsu021_u:1181_3": "kṣipramanuttarāṃ samyaksaṃbodhimabhisaṃbudhya abhilāpābhilāpyārthadvayagatiṃ sarvasattvānāṃ viśodhayeyuḥ /",
  "S04bsu021_u:1182": "bhagavānāha - tena hi mahāmate śṛṇu,",
  "S04bsu021_u:1183": "sādhu ca suṣṭhu ca manasikuru /",
  "S04bsu021_u:1184": "bhāṣiṣye 'haṃ te /",
  "S04bsu021_u:1185": "sādhu bhagavan iti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1186": "bhagavānasyaitadavocat - caturvidhaṃ mahāmate vāgvikalpalakṣaṇaṃ bhavati /",
  "S04bsu021_u:1187": "yaduta lakṣaṇavāk svapnavāk dauṣṭhulyavikalpābhiniveśavāk anādivikalpavāk //",
  "S04bsu021_u:1188": "tatra mahāmate lakṣaṇavāk svavikalparūpanimittābhiniveśātpravartate /",
  "S04bsu021_u:1189": "svapnavāk punarmahāmate pūrvānubhūtaviṣayānusmaraṇātprativibuddhaviṣayābhāvācca pravartate /",
  "S04bsu021_u:1190": "dauṣṭhulyavikalpābhiniveśavāk punarmahāmate śatrupūrvakṛtakarmānusmaraṇātpravartate /",
  "S04bsu021_u:1191": "anādikālavikalpavāk punarmahāmate anādikālaprapañcābhiniveśadauṣṭhulyasvabījavāsanātaḥ pravartate /",
  "S04bsu021_u:1192": "etaddhi mahāmate caturvidhaṃ vāgvikalpalakṣaṇamiti me yaduktam,",
  "S04bsu021_u:1193": "idaṃ tatpratyuktam //",
  "S04bsu021_u:1194": "atha khalu mahāmatirbodhisattvo mahāsattvaḥ punarapi bhagavantametamevārthamadhyeṣate sma - deśayatu me bhagavān punarapi vāgvikalpābhivyaktigocaram /",
  "S04bsu021_u:1195": "kutra kasmāt kathaṃ kena bhagavan nṛṇāṃ vāgvijñaptivikalpaḥ pravartate?",
  "S04bsu021_u:1196": "bhagavānāha - śirauronāsākaṇṭhatālvoṣṭhajihvādantasamavāyānmahāmate vāk pravartamānā pravartate /",
  "S04bsu021_u:1197": "mahāmatirāha - kiṃ punarbhagavan vāg vikalpādanyā uta ananyā?",
  "S04bsu021_u:1198": "bhagavānāha - na hi mahāmate vāg vikalpādanyā nānanyā /",
  "S04bsu021_u:1199": "tatkasya hetoḥ?",
  "S04bsu021_u:1200": "yaduta taddhetūtpattilakṣaṇatvānmahāmate vāgvikalpaḥ pravartate /",
  "S04bsu021_u:1201": "yadi punarmahāmate vāg vikalpādanyā syāt,",
  "S04bsu021_u:1202": "avikalpahetukī syāt /",
  "S04bsu021_u:1203": "athānanyā syāt,",
  "S04bsu021_u:1204": "arthābhivyaktitvādvāg na kuryāt /",
  "S04bsu021_u:1205": "sā ca kurute /",
  "S04bsu021_u:1206": "tasmānnānyā nānanyā //",
  "S04bsu021_u:1207": "(Vaidya 37)",
  "S04bsu021_u:1208": "punarapi mahāmatirāha - kiṃ punarbhagavan vacanameva paramārthaḥ,",
  "S04bsu021_u:1209": "uta yadvacanenābhilapyate sa paramārthaḥ?",
  "S04bsu021_u:1210": "bhagavānāha - na mahāmate vacanaṃ paramārthaḥ,",
  "S04bsu021_u:1211": "na ca yadvacanenābhilapyate sa paramārthaḥ /",
  "S04bsu021_u:1212": "tatkasya hetoḥ?",
  "S04bsu021_u:1213": "yaduta paramārthāryasukhābhilāpapraveśitvātparamārthasya vacanaṃ na paramārthaḥ /",
  "S04bsu021_u:1214": "paramārthasyu mahāmate āryajñānapratyātmagatigamyo na vāgvikalpabuddhigocaraḥ /",
  "S04bsu021_u:1215": "tena vikalpo nodbhāvayati paramārtham /",
  "S04bsu021_u:1216": "vacanaṃ punarmahāmate utpannapradhvaṃsi capalaṃ parasparapratyayahetusamutpannam /",
  "S04bsu021_u:1217": "yacca mahāmate parasparapratyayahetusamutpannaṃ tatparamārthaṃ nodbhāvayati /",
  "S04bsu021_u:1218": "svaparalakṣaṇābhāvānmahāmate bāhyalakṣaṇaṃ nodbhāvayati //",
  "S04bsu021_u:1219": "punaraparaṃ mahāmate svacittadṛśyamātrānusāritvādvividhavicitralakṣaṇabāhyabhāvābhāvādvāgvikalpaḥ paramārthaṃ na vikalpayati /",
  "S04bsu021_u:1220": "tasmāttarhi mahāmate vāgvicitravikalparahitena te bhavitavyam //",
  "S04bsu021_u:1221": "tatredamucyate -",
  "S04bsu021_u:1222": "sarvabhāvo 'svabhāvo hi sadvacanaṃ tathāpyasat /",
  "S04bsu021_u:1223": "śūnyatāśūnyatārthaṃ vā bālo 'paśyan vidhāvati // Lank_2.143 //",
  "S04bsu021_u:1224": "sarvabhāvasvabhāvā ca vacanamapi nṛṇām /",
  "S04bsu021_u:1225": "kalpanā sāpi nāsti nirvāṇaṃ svapnatulyam /",
  "S04bsu021_u:1226": "bhavaṃ parīkṣeta na saṃsāre nāpi nirvāyāt // Lank_2.144 //",
  "S04bsu021_u:1227": "rājā śreṣṭhī yathā putrān vicitrairmṛnmayairmṛgaiḥ /",
  "S04bsu021_u:1228": "pralobhya krīḍayitvā ca bhūtān dadyāttato mṛgān // Lank_2.145 //",
  "S04bsu021_u:1229": "tathāhaṃ lakṣaṇaiścitrairdharmāṇāṃ pratibimbakaiḥ /",
  "S04bsu021_u:1230": "pratyātmavedyāṃ putrebhyo bhūtakoṭiṃ vadāmyaham // Lank_2.146 //",
  "S04bsu021_u:1231_0": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
  "S04bsu021_u:1231_1": "me bhagavān nāstyastitvaikatvānyatvobhayanobhayanaivāstinanāstinityānityavarjitaṃ",
  "S04bsu021_u:1231_2": "sarvatīrthyāgatipracāramāryapratyātmajñānagatigamyaṃ parikalpitasvasāmānyalakṣaṇavinivṛttaṃ",
  "S04bsu021_u:1231_3": "paramārthatattvāvatāraṃ bhūmyanusaṃdhikramottarottaraviśuddhilakṣaṇaṃ tathāgatabhūmyanupraveśalakṣaṇamanābhogapūrvapraṇidhānaviśvarūpamaṇisadṛśaviṣayānantalakṣaṇapracāraṃ",
  "S04bsu021_u:1231_4": "svacittadṛśyagocaragativibhāgalakṣaṇaṃ sarvadharmāṇām /",
  "S04bsu021_u:1232_0": "yathā ca ahaṃ ca anye ca bodhisattvā mahāsattvā evamādiṣu parikalpitasvabhāvasvasāmānya",
  "S04bsu021_u:1232_1": "lakṣaṇavinivṛttadṛṣṭayaḥ kṣipramanuttarāṃ samyaksaṃbodhimabhisaṃbudhya sarvasattvānāṃ",
  "S04bsu021_u:1232_2": "sarvaguṇasaṃpattīḥ paripūrayema //",
  "S04bsu021_u:1233": "bhagavānāha - sādhu sādhu mahāmate,",
  "S04bsu021_u:1234": "sādhu khalu punastvaṃ mahāmate,",
  "S04bsu021_u:1235": "yattvametamarthamadhyeṣitavyaṃ manyase /",
  "S04bsu021_u:1236": "bahujanahitāya tvaṃ mahāmate pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu021_u:1237": "tena hi mahāmate śṛṇu,",
  "S04bsu021_u:1238": "sādhu ca suṣṭhu ca manasi kuru /",
  "S04bsu021_u:1239": "bhāviṣye 'haṃ te /",
  "S04bsu021_u:1240": "sādhu bhagavanniti mahāmatirbodhisattvo mahāsattvo bhagavataḥ (Vaidya 38)",
  "S04bsu021_u:1241": "pratyaśrauṣīt /",
  "S04bsu021_u:1242_0": "bhagavāṃstasyaitadavocat - svacittadṛśyamātrānavabodhānmahāmate bālapṛthagjanā bāhyavicitrabhāvābhiniveśena",
  "S04bsu021_u:1242_1": "ca nāstyastitvaikatvānyatvobhayanaivāstinanāstinityānityasvabhāvavāsanāhetuvikalpābhiniveśena vikalpayanti /",
  "S04bsu021_u:1243": "tadyathā mahāmate mṛgatṛṣṇodakaṃ mṛgā udakabhāvena vikalpya grīṣmābhitaptāḥ pātukāmatayā pradhāvanti,",
  "S04bsu021_u:1244": "svacittadṛṣṭibhrāntyanavabodhānna prajānantinātrodakamiti,",
  "S04bsu021_u:1245_0": "evameva mahāmate bālapṛthagjanā anādikālavividhaprapañcavikalpavāsitamatayo rāgadveṣamohāgnitāpitamanaso",
  "S04bsu021_u:1245_1": "vicitrarūpaviṣayābhilāṣiṇaḥ utpādabhaṅgasthitidṛṣṭyāśayā ādhyātmikabāhyabhāvābhāvākuśalāḥ /",
  "S04bsu021_u:1246": "te ekatvānyatvanāstyastitvagrāhe prapatanti /",
  "S04bsu021_u:1247": "tadyathā mahāmate gandharvanagare 'viduṣāmanagare nagarasaṃjñā bhavati /",
  "S04bsu021_u:1248": "sā ca nagarākṛtiranādikālanagarabījavāsanābhiniveśātkhyāti /",
  "S04bsu021_u:1249": "tacca nagaraṃ nānagaraṃ na nagaram /",
  "S04bsu021_u:1250": "evameva mahāmate anādikālatīrthyapraprañcavādavāsanābhiniviṣṭāḥ ekatvānyatvāstitvanāstitvavādānabhiniviśante svacittadṛśyamātrānavadhāritamatayaḥ /",
  "S04bsu021_u:1251_0": "tadyathā mahāmate kaścideva puruṣaḥ śayitaḥ svapnāntare strīpuruṣahastyaśvarathapadātigrāmanagaranigamagomahiṣavanodyānavividhagirinadītaḍāgopaśobhitaṃ",
  "S04bsu021_u:1251_1": "janapadamantaḥpuraṃ praviśya prativibudhyeta /",
  "S04bsu021_u:1252": "sa prativibuddhaḥ saṃstadeva janapadamantaḥpuraṃ samanusmaret /",
  "S04bsu021_u:1253": "tatkiṃ manyase mahāmate - api nu sa puruṣaḥ paṇḍitajātīyo bhavet,",
  "S04bsu021_u:1254": "yastadabhūtaṃ svapnavaicitryamanusmaret?",
  "S04bsu021_u:1255": "āha - no hīdaṃ bhagavan /",
  "S04bsu021_u:1256": "bhagavānāha - evameva mahāmate bālapṛthagjanāḥ kudṛṣṭidaṣṭāstīrthyamatayaḥ svapnatulyātsvacittadṛśyabhāvānna prativijānante,",
  "S04bsu021_u:1257": "ekatvānyatvanāstyastitvadṛṣṭiṃ samāśrayante / tadyathā",
  "S04bsu021_u:1258": "mahāmate citrakarakṛtapradeśā animnonnatāḥ santo nimnonnatā bālaiḥ kalpyante,",
  "S04bsu021_u:1259": "evameva mahāmate bhaviṣyantyanāgate 'dhvani tīrthyadṛṣṭivāsanāśayaprativikalpapuṣṭāḥ /",
  "S04bsu021_u:1260": "te ekatvānyatvobhayānubhayavādābhiniviṣṭāḥ svayaṃ naṣṭā anyānapi sadasatpakṣaviviktānutpādavādino nāstikā iti vakṣyanti /",
  "S04bsu021_u:1261": "ete hetuphalāpavādino durdarśanonmūlitahetukuśalaśuklapakṣāḥ /",
  "S04bsu021_u:1262": "ete śreyorthibhirdūrataḥ parivarjyāṃ iti vakṣyante /",
  "S04bsu021_u:1263": "te ca svaparobhayadṛṣṭipatitāśayā nāstyastitvavikalpasamāropāpavādakudṛṣṭipatitāśayā narakaparāyaṇā bhaviṣyanti /",
  "S04bsu021_u:1264": "tadyathā mahāmate taimirikāḥ keśoṇḍukaṃ dṛṣṭvā parasparamācakṣate - iadaṃ citramidaṃ citramiti paśyantu bho mārṣāḥ /",
  "S04bsu021_u:1265": "tacca keśoṇḍukamubhayānutpannatayā na bhāvo nābhāvo darśanādarśanataḥ /",
  "S04bsu021_u:1266": "evameva mahāmate tīrthyakudṛṣṭivikalpāśayābhiniviṣṭāḥ sadasatpakṣaikatvānyatvobhayānubhayatvavādābhiniviṣṭāḥ saddharmāpavādakā ātmānaṃ parāṃśca vinipātayiṣyanti /",
  "S04bsu021_u:1267": "tadyathā mahāmate acakramalātacakraṃ bālaiścakrabhāvena parikalpyate na paṇḍitaiḥ,",
  "S04bsu021_u:1268": "evameva mahāmate kudṛṣṭitīrthyāśayapatitā ekatvānyatvobhayānubhayatvaṃ parikalpayiṣyanti sarvabhāvotpattau /",
  "S04bsu021_u:1269": "tadyathā mahāmate deve pravarṣati jalabudbudakāḥ sphaṭikamaṇisadṛśāḥ khyāyante /",
  "S04bsu021_u:1270": "tatra ca bālāḥ sphaṭikamaṇibhāvamabhiniveśya pradhāvanti /",
  "S04bsu021_u:1271": "te ca mahāmate udakabudbudakā na maṇayo nāmaṇayo grahaṇāgrahaṇataḥ /",
  "S04bsu021_u:1272": "evameva mahāmate tīrthyadṛṣṭivikalpāśayavāsanāvāsitā asataścotpādaṃ varṇayiṣyanti pratyayaiḥ,",
  "S04bsu021_u:1273": "sataśca vināśam //",
  "S04bsu021_u:1274": "(Vaidya 39)",
  "S04bsu021_u:1275": "punaraparaṃ mahāmate pramāṇatrayāvayavapratyavasthānaṃ kṛtvā āryajñānapratyātmādhigamyaṃ svabhāvadvayavinirmuktaṃ vastu svabhāvato vidyata iti vikalpayiṣyanti /",
  "S04bsu021_u:1276": "na ca mahāmate cittamano manovijñānacittaparāvṛttyāśrayāṇāṃ svacittadṛśyagrāhyagrāhakavikalpaprahīṇānāṃ tathāgatabhūmipratyātmāryajñānagatānāṃ yogināṃ bhāvābhāvasaṃjñā pravartate /",
  "S04bsu021_u:1277": "yadi punarmahāmate yogināmevaṃgativiṣayāṇāṃ bhāvābhāvagrāhaḥ pravartate,",
  "S04bsu021_u:1278": "sa evaiṣāmātmagrāhaḥ poṣagrāhaḥ puruṣagrāhaḥ pudgalagrāhaḥ syāt /",
  "S04bsu021_u:1279": "yā punarevaṃ mahāmate bhāvasvabhāvasvasāmānyalakṣaṇadeśanā,",
  "S04bsu021_u:1280": "eṣā mahāmate nairmāṇikabuddhadeśanāḥ na dharmatābuddhadeśanā /",
  "S04bsu021_u:1281": "deśanā punarmahāmate bālaśayagatadṛṣṭipravṛttā,",
  "S04bsu021_u:1282": "na ca pratyavasthānagatisvabhāvadharmāryajñānapratyātmādhigamasamādhisukhavihāramudbhāvayati /",
  "S04bsu021_u:1283": "tadyathā mahāmate jalāntargatā vṛkṣacchāyā khyāyate /",
  "S04bsu021_u:1284": "sā ca na cchāyā nācchāyā vṛkṣasaṃsthānāsaṃsthānataḥ,",
  "S04bsu021_u:1285": "evameva mahāmate tīrthyadṛṣṭivāsanāvāsitavikalpā ekatvānyatvobhayatvānubhayatvanāstyastitvaṃ vikalpayiṣyanti svacittadṛśyamātrānavadhāritamatayaḥ /",
  "S04bsu021_u:1286": "tadyathā mahāmate darpaṇāntargatāni sarvarūpapratibimbakāni khyāyante yathāpratyayataḥ svavikalpanācca,",
  "S04bsu021_u:1287": "na tāni bimbāni nābimbāni bimbābimbadarśanataḥ /",
  "S04bsu021_u:1288": "atha ca te mahāmate svacittadṛśyavikalpāḥ khyāyante bālānāṃ bimbākṛtayaḥ /",
  "S04bsu021_u:1289": "evameva mahāmate svacittapratibimbāni khyāyante ekatvānyatvobhayānubhayadṛṣṭyākāreṇa /",
  "S04bsu021_u:1290": "tadyathā mahāmate pratiśrutkā puruṣanadīpavanasaṃyogātpravartamānā anuśrūyate /",
  "S04bsu021_u:1291": "sā ca na bhāvā nābhāvā ghoṣāghoṣaśravaṇataḥ,",
  "S04bsu021_u:1292": "evameva mahāmate nāstyastitvaikatvānyatvobhayanobhayadṛṣṭisvacittavāsanāvikalpāḥ khyāyante /",
  "S04bsu021_u:1293": "tadyathā mahāmate nistṛṇagulmalatāvanāyāṃ medinyāmādityasaṃyogānmṛgatṛṣṇikāstaraṃgavatsyandante /",
  "S04bsu021_u:1294": "te ca na bhāvā nābhāvā lobhyālobhyataḥ /",
  "S04bsu021_u:1295_0": "evameva mahāmate bālānāmanādikālaprapañcadauṣṭhulyavāsanāvāsitaṃ vikalpavijñānamutpādasthitibhaṅgaikatvānyatvobhayānubhayanāstyastyāryapratyātmajñānavastumukhena",
  "S04bsu021_u:1295_1": "mṛgatṛṣṇikāvattaraṃgāyate",
  "S04bsu021_u:1296": "/ tadyathā mahāmate vetālayantrapuruṣau niḥsattvau piśācayuktigātspandanakriyāṃ kurvāte /",
  "S04bsu021_u:1297": "tatra ca asadvikalpe bālā abhiniviśante gamanāgamanataḥ /",
  "S04bsu021_u:1298": "evameva mahāmate bālapṛthagjanāḥ kudṛṣṭitīrthyāśayapatitā ekatvānyatvavādānabhiniviśante /",
  "S04bsu021_u:1299": "sa ca asadbhūtasamāropaḥ /",
  "S04bsu021_u:1300": "tasmāttarhi mahāmate utpādasthitibhaṅgaikatvānyatvobhayānubhayanāstyastyāryapratyātmavastvadhigamavikalparahitena bhavitavyam //",
  "S04bsu021_u:1301": "tatredamucyate -",
  "S04bsu021_u:1302": "jalavṛkṣacchāyāsadṛśāḥ skandhā vijñānapañcamāḥ /",
  "S04bsu021_u:1303": "māyāsvapnopamādṛśā(śyā?)",
  "S04bsu021_u:1304": "vijñaptyā mā vikalpayate // Lank_2.147 //",
  "S04bsu021_u:1305": "keśoṇḍukaprakhyamidaṃ marīcyudakavibhramat /",
  "S04bsu021_u:1306": "tribhavaṃ svapnamāyākhyaṃ vibhāvento vimucyate // Lank_2.148 //",
  "S04bsu021_u:1307": "(Vaidya 40)",
  "S04bsu021_u:1308": "mṛgatṛṣṇā yathā grīṣme spandate cittamohanī /",
  "S04bsu021_u:1309": "mṛgā gṛhṇanti pānīyaṃ na cāsyāṃ vastu vidyate // Lank_2.149 //",
  "S04bsu021_u:1310": "tathā vijñānabījaṃ hi spandate dṛṣṭigocare /",
  "S04bsu021_u:1311": "bālā gṛhṇanti jāyantaṃ timiraṃ taimirā yathā // Lank_2.150 //",
  "S04bsu021_u:1312": "anādigatisaṃsāre bhāvagrāhopagūhitam /",
  "S04bsu021_u:1313": "bālaḥ kīle yathā kīlaṃ pralobhya vinivartayet // Lank_2.151 //",
  "S04bsu021_u:1314": "māyāvetālayantrābhaṃ svapnavidyuddhanaṃ sadā /",
  "S04bsu021_u:1315": "trisaṃtativyavacchinnaṃ jagatpaśya (n?)",
  "S04bsu021_u:1316": "vimucyate // Lank_2.152 //",
  "S04bsu021_u:1317": "na hyatra kācidvijñaptirmarīcīnāṃ yathā nabhe /",
  "S04bsu021_u:1318": "evaṃ dharmān vijānanto na kiṃcitpratijānate // Lank_2.153 //",
  "S04bsu021_u:1319": "vijñaptirnāmamātreyaṃ lakṣaṇena na vidyate /",
  "S04bsu021_u:1320": "skandhāḥ keśoṇḍukākārā yatra cāsau vikalpyate // Lank_2.154 //",
  "S04bsu021_u:1321": "cittaṃ keśoṇḍukaṃ māyāṃ svapna gandharvameva ca /",
  "S04bsu021_u:1322": "alātaṃ mṛgatṛṣṇā ca asantaḥ khyāti vai nṛṇām // Lank_2.155 //",
  "S04bsu021_u:1323": "nityānityaṃ tathaikatvamubhayaṃ nobhayaṃ tathā /",
  "S04bsu021_u:1324": "anādidoṣasaṃbandhād bālāḥ kalpanti mohitāḥ // Lank_2.156 //",
  "S04bsu021_u:1325": "darpaṇe udake netre bhāṇḍeṣu ca maṇīṣu ca /",
  "S04bsu021_u:1326": "bimbaṃ hi dṛśyate teṣu bimbaṃ nāsti ca kutracid // Lank_2.157 //",
  "S04bsu021_u:1327": "bhāvābhāsaṃ tathā cittaṃ mṛgatṛṣṇā yathā nabhe /",
  "S04bsu021_u:1328": "dṛśyate citrarūpeṇa svapne vandhyauraso yathā // Lank_2.158 //",
  "S04bsu021_u:1329": "punaraparaṃ mahāmate catuṣṭayavinirmuktā tathāgatānāṃ dharmadeśanā,",
  "S04bsu021_u:1330": "yaduta ekatvānyatvobhayānubhayapakṣavivarjitā nāstyastisamāropāpavādavinirmuktā /",
  "S04bsu021_u:1331": "asatyapratītyasamutpādanirodhamārgavimokṣapravṛttipūrvakā mahāmate tathāgatānāṃ dharmadeśanā /",
  "S04bsu021_u:1332": "na prakṛtīśvarahetuyadṛcchāṇukālasvabhāvopanibaddhā mahāmate tathāgatānāṃ dharmadeśanā //",
  "S04bsu021_u:1333": "punaraparaṃ mahāmate kleśajñeyāvaraṇadvayaviśuddhyarthaṃ sārthavāhavadānupūrvyā aṣṭottare nirābhāsapadaśate pratiṣṭhāpayanti yānabhūmyaṅgasuvibhāgalakṣaṇe ca //",
  "S04bsu021_u:1334": "punaraparaṃ mahāmate caturvidhaṃ dhyānam /",
  "S04bsu021_u:1335": "katamaccaturvidham?",
  "S04bsu021_u:1336": "yaduta bālopacārikaṃ dhyānam,",
  "S04bsu021_u:1337": "arthapravicayaṃ dhyānam,",
  "S04bsu021_u:1338": "tathatālambanaṃ dhyānam,",
  "S04bsu021_u:1339": "tāthāgataṃ caturthaṃ dhyānam /",
  "S04bsu021_u:1340": "tatra mahāmate bālopacārikaṃ dhyānaṃ katamat?",
  "S04bsu021_u:1341": "yaduta śrāvakapratyekabuddhayogayogināṃ pudgalanairātmyabhāvasvasāmānyabimbasaṃkalānityaduḥkhāśubhalakṣaṇābhiniveśapūrvakam,",
  "S04bsu021_u:1342": "evamidaṃ lakṣaṇaṃ nānyatheti (Vaidya 41)",
  "S04bsu021_u:1343": "paśyataḥ pūrvottarottarata ā saṃjñānirodhādbālopacārikaṃ bhavati /",
  "S04bsu021_u:1344": "tatra arthapravicayadhyānaṃ punarmahāmate katamat?",
  "S04bsu021_u:1345": "yaduta pudgalanairātmyasvasāmānyalakṣaṇabāhyatīrthakarasvaparobhayābhāvaṃ kṛtvā dharmanairātmyabhūmilakṣaṇārthaṃ pravicayānupūrvakamarthapravicayadhyānaṃ bhavati /",
  "S04bsu021_u:1346": "tatra tathatālambanaṃ dhyānaṃ mahāmate katamat?",
  "S04bsu021_u:1347": "yaduta parikalpitanairātmyadvayavikalpayathābhūtāvasthānādapravṛttervikalpasya tathatālambanamiti vadāmi /",
  "S04bsu021_u:1348": "tāthāgataṃ punarmahāmate dhyānaṃ katamat?",
  "S04bsu021_u:1349": "yaduta tāthāgatabhūmyākārapraveśaṃ pratyātmāryajñānalakṣaṇatrayasukhavihārācintyasattvakṛtyakaraṇatayā tāthāgataṃ dhyānamiti vadāmi //",
  "S04bsu021_u:1350": "tatredamucyate -",
  "S04bsu021_u:1351": "arthapravicayaṃ dhyānaṃ dhyānaṃ bālopacārikam /",
  "S04bsu021_u:1352": "tathatālambanaṃ dhyānaṃ dhyānaṃ tāthāgataṃ śubham // Lank_2.159 //",
  "S04bsu021_u:1353": "somabhāskarasaṃsthānaṃ padmapātālasādṛśam /",
  "S04bsu021_u:1354": "gaganāgnicitrasadṛśaṃ yogī yuñjan prapaśyati // Lank_2.160 //",
  "S04bsu021_u:1355": "nimittāni ca citrāṇi tīrthamārgaṃ nayanti te /",
  "S04bsu021_u:1356": "śrāvakatve nipātanti pratyekajinagocare // Lank_2.161 //",
  "S04bsu021_u:1357": "vidhūya sarvāṇyetāni nirābhāsaṃ yadā bhavet /",
  "S04bsu021_u:1358": "tadā buddhākarādityāḥ sarvakṣetrāḥ samāgatāḥ /",
  "S04bsu021_u:1359": "śiro hi tasya mārjanti nimittaṃ tathatānugam // Lank_2.162 //",
  "S04bsu021_u:1360": "atha khalu mahāmatirbodhisattvo mahāsattvaḥ punarapi bhagavantametadavocat - nirvāṇaṃ nirvāṇamiti bhagavannucyate /",
  "S04bsu021_u:1361": "kasyaitadbhagavannadhivacanaṃ yaduta nirvāṇamiti ?",
  "S04bsu021_u:1362": "bhagavānāha - sarvavijñānasvabhāvavāsanālayamanomanovijñānadṛṣṭivāsanāparāvṛttirnirvāṇamityucyate sarvabuddhairmayā ca nirvāṇagatisvabhāvaśūnyatāvastugocaram //",
  "S04bsu021_u:1363": "punaraparaṃ mahāmate nirvāṇamāryajñānapratyātmagatigocaraṃ śāśvatocchedavikalpabhāvābhāvavivarjitam /",
  "S04bsu021_u:1364": "kathaṃ na śāśvatam?",
  "S04bsu021_u:1365": "yaduta svasāmānyalakṣaṇavikalpaprahīṇam,",
  "S04bsu021_u:1366": "ato na śāśvatam /",
  "S04bsu021_u:1367": "tatrānucchedo yaduta sarvārthā atītānāgatapratyutpannāḥ pratyātmamapi gacchanti,",
  "S04bsu021_u:1368": "ato nocchedaḥ //",
  "S04bsu021_u:1369": "punarmahāmate mahāparinirvāṇaṃ na nāśo na maraṇam /",
  "S04bsu021_u:1370": "yadi punarmahāmate mahāparinirvāṇaṃ maraṇaṃ syāt,",
  "S04bsu021_u:1371": "punarapi janmaprabandhaḥ syāt /",
  "S04bsu021_u:1372": "atha vināśaḥ syāt,",
  "S04bsu021_u:1373": "saṃskṛtalakṣaṇapatitaṃ syāt /",
  "S04bsu021_u:1374": "ata etasmātkāraṇānmahāmate mahāparinirvāṇaṃ na nāśaṃ na maraṇam /",
  "S04bsu021_u:1375": "cyutivigataṃ maraṇamadhigacchanti yoginaḥ /",
  "S04bsu021_u:1376": "punaraparaṃ mahāmate mahāparinirvāṇamaprahīṇāsaṃprāptito 'nucchedāśāśvatato naikārthato nānārthato nirvāṇamityucyate //",
  "S04bsu021_u:1377": "(Vaidya 42)",
  "S04bsu021_u:1378": "punaraparaṃ mahāmate śrāvakapratyekabuddhānāṃ nirvāṇaṃ svasāmānyalakṣaṇāvabodhādasaṃsargataḥ /",
  "S04bsu021_u:1379": "viṣayāviparyāsadarśanādvikalpo na pravartate /",
  "S04bsu021_u:1380": "tatasteṣāṃ tatra nirvāṇabuddhirbhavati //",
  "S04bsu021_u:1381": "punaraparaṃ mahāmate dviprakāraṃ svabhāvadvayalakṣaṇaṃ bhavati /",
  "S04bsu021_u:1382": "katamat dviprakāram?",
  "S04bsu021_u:1383": "yaduta abhilāpasvabhāvābhiniveśataśca vastusvabhāvābhiniveśataśca /",
  "S04bsu021_u:1384": "tatra mahāmate abhilāpasvabhāvābhiniveśo 'nādikālavākprapañcavāsanābhiniveśātpravartate /",
  "S04bsu021_u:1385": "tatra vastusvabhāvābhiniveśaḥ punarmahāmate svacittadṛśyamātrānavabodhātpravartate //",
  "S04bsu021_u:1386": "punaraparaṃ mahāmate adhiṣṭhānadvayādhiṣṭhitā bodhisattvāstathāgatānāmarhatāṃ samyaksaṃbuddhānāṃ caraṇayornipatya praśnān paripṛcchanti /",
  "S04bsu021_u:1387": "katamenādhiṣṭhānadvayenādhiṣṭhitāḥ?",
  "S04bsu021_u:1388": "yaduta samādhisamāpattyadhiṣṭhānena sarvakāyamukhapāṇyabhiṣekādhiṣṭhānena ca /",
  "S04bsu021_u:1389": "tatra mahāmate bodhisattvā mahāsattvāḥ prathamāyāṃ bhūmau buddhādhiṣṭhānādhiṣṭhitā mahāyānaprabhāsaṃ nāma bodhisattvasamādhiṃ samāpadyante /",
  "S04bsu021_u:1390": "samanantarasamāpannānāṃ ca teṣāṃ bodhisattvānāṃ mahāsattvānāṃ mahāyānaprabhāsaṃ bodhisattvasamādhim,",
  "S04bsu021_u:1391": "atha daśadiglokadhātuvyavasthitāstathāgatā arhantaḥ samyaksaṃbuddhā mukhānyupadarśya sarvakāyamukhavācāsaṃdarśanenādhiṣṭhānaṃ kurvanti /",
  "S04bsu021_u:1392": "yathā mahāmate vajragarbhasya bodhisattvasya mahāsattvasya anyeṣāṃ ca tādṛglakṣaṇaguṇasamanvāgatānāṃ bodhisattvānāṃ mahāsattvānām,",
  "S04bsu021_u:1393": "evaṃ mahāmate prathamāyāṃ bhūmau bodhisattvā mahāsattvāḥ samādhisamāpattyadhiṣṭhānaṃ pratilabhante /",
  "S04bsu021_u:1394_0": "kalpaśatasahasraṃ saṃcitaiḥ kuśalamūlairanupūrveṇa bhūmipakṣavipakṣalakṣaṇagatiṃgatāṃ",
  "S04bsu021_u:1394_1": "dharmameghāyāṃ bodhisattvabhūmau mahāpadmavimānāsanasthasya bodhisattvasya mahāsattvasya",
  "S04bsu021_u:1394_2": "tadanurūpairbodhisattvairmahāsattvaiḥ parivṛtasya sarvaratnābharaṇavibhūṣitakirīṭasya",
  "S04bsu021_u:1394_3": "haritālakanakacampakacandrāṃśumayūkhapadmasadṛśā daśadiglokadhātvāgatā jinakarāstasya",
  "S04bsu021_u:1394_4": "bodhisattvasya mahāsattvasya padmavimānāsanasthasya mūrdhanyabhiṣiñcanti vaśavarticakravartīndrarājavatsarvakāyamukhapāṇyabhiṣekena /",
  "S04bsu021_u:1395": "sa ca bodhisattvaste ca bodhisattvāḥ pāṇyabhiṣekādhiṣṭhānādhiṣṭhitā ityucyante /",
  "S04bsu021_u:1396": "etanmahāmate bodhisattvānāṃ mahāsattvānāmadhiṣṭhānadvayam,",
  "S04bsu021_u:1397": "yenādhiṣṭhānadvayenādhiṣṭhitā bodhisattvā mahāsattvāḥ sarvabuddhamukhānyavalokayanti /",
  "S04bsu021_u:1398": "anyatrāvyavalokyāstathāgatā arhantaḥ samyaksaṃbuddhāḥ //",
  "S04bsu021_u:1399": "punaraparaṃ mahāmate yatkiṃcidbodhisattvānāṃ mahāsattvānāṃ pratibhāti samādhyṛddhideśanākāreṇa,",
  "S04bsu021_u:1400": "tatsarvabuddhādhiṣṭhānadvayādhiṣṭhitānām /",
  "S04bsu021_u:1401": "yadi punarmahāmate bodhisattvānāṃ mahāsattvānāmadhiṣṭhānamantareṇa pratibhānaṃ pratibhāyāt,",
  "S04bsu021_u:1402": "bālapṛthagjanānāmapi mahāmate pratibhānaṃ pratibhāyāt /",
  "S04bsu021_u:1403": "tatkasya hetoḥ?",
  "S04bsu021_u:1404": "yaduta adhiṣṭhānānadhiṣṭhitatvāt /",
  "S04bsu021_u:1405": "tṛṇagulmavṛkṣaparvatā api mahāmate vividhāni ca vādyabhāṇḍāni nagarabhavanagṛhavimānāsanasthānāni tathāgatapraveśādhiṣṭhānena pravādyante /",
  "S04bsu021_u:1406": "kiṃ punarmahāmate sacetanā mūkāndhabadhirā api mahāmate svadoṣebhyo vimucyante /",
  "S04bsu021_u:1407": "evaṃ mahāguṇaviśeṣaṃ mahāmate tathāgatādhiṣṭhānam //",
  "S04bsu021_u:1408_0": "punaraparaṃ mahāmatirāha - kiṃ punarbhagavaṃstathāgatā arhantaḥ samyaksaṃbuddhā bodhisattvānāṃ",
  "S04bsu021_u:1408_1": "mahāsattvānāṃ samādhisamāpattyavasthānakāle viśeṣabhūmau ca abhiṣekādhiṣṭhānaṃ prakurvanti? (Vaidya 43)",
  "S04bsu021_u:1409": "bhagavānāha - mārakarmakleśaviyuktārthaṃ śrāvakadhyānabhūmyaprapatanatayā ca tathāgatabhūmipratyātmādhigamanatayā ca prāptadharmādhigamavivṛddhaye ca /",
  "S04bsu021_u:1410": "etena mahāmate kāraṇena tathāgatā arhantaḥ samyaksaṃbuddhā bodhisattvānāṃ mahāsattvānāmadhiṣṭhānairadhitiṣṭhanti /",
  "S04bsu021_u:1411": "anadhiṣṭhitāśca mahāmate bodhisattvā mahāsattvāḥ kutīrthyaśrāvakamārāśayapatitā nānuttarāṃ samyaksaṃbodhimabhisaṃbudhyeran /",
  "S04bsu021_u:1412": "atastena kāraṇena bodhisattvā mahāsattvāstathāgatairarhadbhiḥ samyaksaṃbuddhairanugṛhyante //",
  "S04bsu021_u:1413": "tatredamucyate -",
  "S04bsu021_u:1414": "adhiṣṭhānaṃ narendrāṇāṃ praṇidhānairviśodhitam /",
  "S04bsu021_u:1415": "abhiṣekasamādhyādyāḥ prathamāddaśamāya vai // Lank_2.163 //",
  "S04bsu021_u:1416": "atha khalu mahāmatirbodhisattvaḥ punarapi bhagavantametadavocat - pratītyasamutpādaṃ punarbhagavatā deśayatā kāraṇavyapadeśa eva kṛto na svanayaprakṛtyavasthānakathā /",
  "S04bsu021_u:1417": "tīrthakarā api bhagavan kāraṇata utpattiṃ varṇayanti,",
  "S04bsu021_u:1418": "yaduta pradhāneśvarapuruṣakālāṇupratyayebhyo bhāvānāmutpattayaḥ /",
  "S04bsu021_u:1419": "kiṃ tu bhagavatā pratyayaparyāyāntareṇotpattirvarṇyate bhāvānām /",
  "S04bsu021_u:1420": "na ca siddhāntaviśeṣāntaram /",
  "S04bsu021_u:1421": "sadasato hi bhagavaṃstīrthakarā apyutpattiṃ varṇayanti,",
  "S04bsu021_u:1422": "bhūtvā ca vināśaṃ pratyayairbhāvānām /",
  "S04bsu021_u:1423": "yadapyuktaṃ bhagavatā - avidyāpratyayāḥ saṃskārā yāvajjarāmaraṇamiti,",
  "S04bsu021_u:1424": "ahetuvādavyapadeśa eṣa bhagavatānuvarṇitaḥ,",
  "S04bsu021_u:1425": "na sa hetuvādaḥ /",
  "S04bsu021_u:1426": "yugapadvayavasthitānāṃ bhagavannetadbhavati - asmin satīdaṃ bhavatīti,",
  "S04bsu021_u:1427": "na kramavṛttyapekṣāvasthitānām /",
  "S04bsu021_u:1428": "kiṃ tu tīrthakaravyapadeśa eva bhagavan viśiṣyate na tvadīyam /",
  "S04bsu021_u:1429": "tatkasya hetoḥ?",
  "S04bsu021_u:1430": "tīrthakarāṇāṃ hiṃ bhagavan kāraṇamapratītyasamutpannaṃ kāryamabhinirvartayati /",
  "S04bsu021_u:1431": "tava tu bhagavan kāraṇamapi kāryāpekṣaṃ kāryamapi kāraṇāpekṣam /",
  "S04bsu021_u:1432": "hetupratyayasaṃkaraśca evamanyonyānavasthā prasajyate /",
  "S04bsu021_u:1433": "ahetutvaṃ ca bhagavan lokasya - asmin satīdaṃ bruvataḥ /",
  "S04bsu021_u:1434": "bhagavānāha - na mahāmate mamāhetukakāraṇavādo hetupratyayasaṃkaraśca prasajyate - asmin satīdaṃ bruvataḥ,",
  "S04bsu021_u:1435": "grāhyagrāhakābhāvāt,",
  "S04bsu021_u:1436": "svacittadṛśyamātrāvabodhāt /",
  "S04bsu021_u:1437": "ye tu mahāmate grāhyagrāhakābhiniviṣṭāḥ svacittadṛśyamātraṃ nāvabudhyante bāhyasvaviṣayabhāvābhāvatvena,",
  "S04bsu021_u:1438": "teṣāṃ mahāmate eṣa doṣaḥ prasajyate ,",
  "S04bsu021_u:1439": "na tu mama pratītyakāraṇavyapadeśaṃ kurvataḥ //",
  "S04bsu021_u:1440": "punaraparaṃ mahāmatirāha - nanu bhagavan abhilāpasadbhāvātsanti sarvabhāvāḥ /",
  "S04bsu021_u:1441": "yadi punarbhagavan bhāvā na syuḥ,",
  "S04bsu021_u:1442": "abhilāpo na pravartate /",
  "S04bsu021_u:1443": "pravartate ca /",
  "S04bsu021_u:1444": "tasmādabhilāpasadbhāvādbhagavan santi sarvabhāvāḥ /",
  "S04bsu021_u:1445": "bhagavānāha - asatāmapi mahāmate bhāvānāmabhilāpaḥ kriyate /",
  "S04bsu021_u:1446": "yaduta śaśaviṣāṇakūrmaromavandhyāputrādīnāṃ loke dṛṣṭo 'bhilāpaḥ /",
  "S04bsu021_u:1447": "te ca mahāmate na bhāvā nābhāvāḥ,",
  "S04bsu021_u:1448": "abhilapyante ca /",
  "S04bsu021_u:1449": "tadyadavocastvaṃ mahāmate - abhilāpasadbhāvātsanti sarvabhāvā iti,",
  "S04bsu021_u:1450": "sa hi vādaḥ prahīṇaḥ /",
  "S04bsu021_u:1451": "na ca mahāmate sarvabuddhakṣetreṣu prasiddho 'bhilāpaḥ /",
  "S04bsu021_u:1452": "abhilāpo mahāmate kṛtakaḥ /",
  "S04bsu021_u:1453": "kvacinmahāmate buddhakṣetre 'nimiṣaprekṣayā dharmo deśyate,",
  "S04bsu021_u:1454": "kvacidiṅgitaiḥ,",
  "S04bsu021_u:1455": "kvacidbhūvikṣepeṇa,",
  "S04bsu021_u:1456": "kvacinnetrasaṃcāreṇa,",
  "S04bsu021_u:1457": "kvacidāsyena,",
  "S04bsu021_u:1458": "kvacidvijṛmbhitena,",
  "S04bsu021_u:1459": "kvacidutkāsanaśabdena, (Vaidya 44)",
  "S04bsu021_u:1460": "kvacitkṣetrasmṛtyā,",
  "S04bsu021_u:1461": "kvacitspanditena /",
  "S04bsu021_u:1462_0": "yathā mahāmate animiṣāyāṃ gandhasugandhāyāṃ ca lokadhātau samantabhadrasya tathāgatasyārhataḥ",
  "S04bsu021_u:1462_1": "samyaksaṃbuddhasya buddhakṣetre animiṣairnetraiḥ prekṣamāṇāste bodhisattvā mahāsattvā",
  "S04bsu021_u:1462_2": "anutpattikadharmakṣāntiṃ pratilabhante anyāṃśca samādhiviśeṣān,",
  "S04bsu021_u:1463": "ata evāsmātkāraṇānmahāmate nābhilāpasadbhāvātsanti sarvabhāvāḥ /",
  "S04bsu021_u:1464": "dṛṣṭaṃ caitanmahāmate /",
  "S04bsu021_u:1465": "iha loke kṛmimakṣikaivamādyāḥ sattvaviśeṣā anabhilāpenaiva svakṛtyaṃ kurvanti //",
  "S04bsu021_u:1466": "tatredamucyate -",
  "S04bsu021_u:1467": "ākāśaṃ śaśaśṛṅgaṃ ca vandhyāyāḥ putra eva ca /",
  "S04bsu021_u:1468": "asanto hyabhilapyante tathā bhāveṣu kalpanā // Lank_2.164 //",
  "S04bsu021_u:1469": "hetupratyayasāmagryāṃ bālāḥ kalpanti saṃbhavam /",
  "S04bsu021_u:1470": "ajānānā nayamidaṃ bhramanti tribhavālaye // Lank_2.165 //",
  "S04bsu021_u:1471": "atha khalu mahāmatirbodhisattvo mahāsattvaḥ punarapi bhagavantametadavocat - nityaśabdaḥ punarbhagavan kvabhihitaḥ?",
  "S04bsu021_u:1472": "bhagavānāha - bhrāntau mahāmate /",
  "S04bsu021_u:1473": "yasmādiyaṃ bhrāntirāryāṇāmapi khyāyate viparyāsataḥ /",
  "S04bsu021_u:1474": "tadyathā mahāmate mṛgatṛṣṇālātacakrakeśoṇḍukagandharvanagaramāyāsvapnapratibimbākṣapuruṣā loke 'vidvadbhirviparyasyante,",
  "S04bsu021_u:1475": "na tu vidvadbhiḥ /",
  "S04bsu021_u:1476": "na ca punarna khyāyante /",
  "S04bsu021_u:1477": "sā punarbhrāntirmahāmate anekaprakārā khyāyāt /",
  "S04bsu021_u:1478": "na bhrānteraśāśvatatāṃ kurute /",
  "S04bsu021_u:1479": "tatkasya hetoḥ?",
  "S04bsu021_u:1480": "yaduta bhāvābhāvavivarjitatvāt /",
  "S04bsu021_u:1481": "kathaṃ punarmahāmate bhāvābhāvavivarjitā bhrāntiḥ?",
  "S04bsu021_u:1482": "yaduta sarvabālavicitragocaratvātsamudrataraṃgagaṅgodakavatpretānāṃ darśanādarśanataḥ /",
  "S04bsu021_u:1483": "ata etasmātkāraṇānmahāmate bhrāntibhāvo na bhavati /",
  "S04bsu021_u:1484": "yasmācca tadudakamanyeṣāṃ khyāyate,",
  "S04bsu021_u:1485": "ato hyabhāvo na bhavati /",
  "S04bsu021_u:1486": "evaṃ bhrāntirāryāṇāṃ viparyāsāviparyāsavarjitā /",
  "S04bsu021_u:1487": "ataśca mahāmate asmātkāraṇācchāśvatā bhrāntiryaduta nimittalakṣaṇābhedatvāt /",
  "S04bsu021_u:1488": "na hi mahāmate bhrāntirvividhavicitranimittavikalpena vikalpyamānā bhedamupayāti /",
  "S04bsu021_u:1489": "ata etasmātkāraṇānmahāmate bhrāntiḥ śāśvatā //",
  "S04bsu021_u:1490": "kathaṃ punarmahāmate bhrāntistattvaṃ bhavati?",
  "S04bsu021_u:1491": "yena punaḥ kāraṇena mahāmate āryāṇāmasyāṃ bhrāntau viparyāsabuddhirna pravartate,",
  "S04bsu021_u:1492": "nāviparyāsabuddhiḥ /",
  "S04bsu021_u:1493": "nānyatra mahāmate āryā asyāṃ bhrāntau yakiṃcitsaṃjñino bhavanti nāryajñānavastusaṃjñinaḥ /",
  "S04bsu021_u:1494": "yatkiṃciditi mahāmate bālapralāpa eṣa nāryapralāpaḥ /",
  "S04bsu021_u:1495": "sā punarbhrāntirviparyāsāviparyāsena vikalpyamānā gotradvayāvahā bhavati yaduta āryagotrasya vā bālapṛthagjanagotrasya vā /",
  "S04bsu021_u:1496": "āryagotraṃ punarmahāmate triprakāramupayāti yaduta śrāvakapratyekabuddhabuddhaprabhedataḥ /",
  "S04bsu021_u:1497": "tatra kathaṃ punarmahāmate bālairbhrāntirvikalpyamānā śrāvakayānagotraṃ janayati?",
  "S04bsu021_u:1498": "yaduta mahāmate svasāmānyalakṣaṇābhiniveśenābhiniviśyamānā śrāvakayānagotrāya saṃvartate /",
  "S04bsu021_u:1499": "evaṃ mahāmate sā bhrāntiḥ śrāvakayānagotrāvahā bhavati /",
  "S04bsu021_u:1500": "tatra kathaṃ punarmahāmate saiva bhrāntirvikalpyamānā pratyekabuddhayānagotrāvahā bhavati?",
  "S04bsu021_u:1501": "yaduta tasyā eva mahāmate bhrānteḥ svasāmānyalakṣaṇābhiniveśāsaṃsargataḥ pratyekabuddhayānagotrāvahā bhavati /",
  "S04bsu021_u:1502": "tatra kathaṃ (Vaidya 45)",
  "S04bsu021_u:1503": "punarmahāmate paṇḍitaiḥ saiva bhrāntirvikalpyamānā buddhayānagotrāvahā bhavati?",
  "S04bsu021_u:1504": "yaduta mahāmate svacittadṛśyamātrāvabodhādbāhyabhāvābhāvavikalpanatayā vikalpyamānā buddhayānagotrāavahā bhavati /",
  "S04bsu021_u:1505": "ata eva mahāmate gotram /",
  "S04bsu021_u:1506": "eṣa gotrārthaḥ /",
  "S04bsu021_u:1507": "vicitravastubhāvanā punarmahāmate bālairbhrāntirvikalpyamānā saṃsārayānagotrāvahā bhavati,",
  "S04bsu021_u:1508": "evamidaṃ nānyatheti /",
  "S04bsu021_u:1509": "ata etasmātkāraṇānmahāmate bhrāntirvicitravastutvena kalpyate bālaiḥ /",
  "S04bsu021_u:1510": "sā ca na vastu, nāvastu /",
  "S04bsu021_u:1511": "saiva mahāmate bhrāntiravikalpyamānā āryāṇāṃ cittamanomanovijñānadauṣṭhulyavāsanāsvabhāvadharmaparāvṛttibhāvādbhrāntirāryāṇāṃ tathatetyucyate /",
  "S04bsu021_u:1512": "ata etaduktaṃ bhavati mahāmate - tathatāpi cittavinirmukteti /",
  "S04bsu021_u:1513": "asyaiva mahāmate padasyābhidyotanārthamidamuktaṃ mayā - kalpanaiśca vivarjitaṃ sarvakalpanāvirahitamiti yāvaduktaṃ bhavati //",
  "S04bsu021_u:1514": "mahāmatirāha - bhrāntirbhagavan vidyate neti?",
  "S04bsu021_u:1515": "bhagavānāha - māyāvanmahāmate na lakṣaṇābhiniveśato bhrāntirvidyate /",
  "S04bsu021_u:1516": "yadi punarmahāmate bhrāntirlakṣaṇābhiniveśena vidyate,",
  "S04bsu021_u:1517": "avyāvṛtta eva mahāmate bhāvābhiniveśaḥ syāt /",
  "S04bsu021_u:1518": "pratītyasamutpādavattīrthakarakāraṇotpādavadetatsyānmahāmate /",
  "S04bsu021_u:1519": "mahāmatirāha - yadi bhagavan māyāprakhyā bhrāntiḥ,",
  "S04bsu021_u:1520": "tenānyasyā bhrānteḥ kāraṇībhaviṣyati /",
  "S04bsu021_u:1521": "bhagavānāha - na mahāmate māyā bhrāntikāraṇam /",
  "S04bsu021_u:1522": "adauṣṭhulyadoṣāvahatvānna hi mahāmate māyā dauṣṭhulyadoṣamāvahati /",
  "S04bsu021_u:1523": "avikalpyamānā māyā punarmahāmate parapuruṣavidyādhiṣṭhānātpravartate,",
  "S04bsu021_u:1524": "na svavikalpadauṣṭhulyavāsanādhiṣṭhānataḥ /",
  "S04bsu021_u:1525": "sā na doṣāvahā bhavati /",
  "S04bsu021_u:1526": "cittadṛṣṭimohamātrametanmahāmate bālānāṃ yatkiṃcidabhiniveśato na tvāryāṇām //",
  "S04bsu021_u:1527": "tatredamucyate -",
  "S04bsu021_u:1528": "āryo na paśyati bhrāntiṃ nāpi tattvaṃ tadantare /",
  "S04bsu021_u:1529": "bhrāntireva bhavettattvaṃ yasmāttattvaṃ tadantare // Lank_2.166 //",
  "S04bsu021_u:1530": "bhrāntiṃ vidhūya sarvāṃ hi nimittaṃ jāyate yadi /",
  "S04bsu021_u:1531": "saiva tasya bhavedbhrāntiraśuddhaṃ timiraṃ yathā // Lank_2.167 //",
  "S04bsu021_u:1532": "punaraparaṃ mahāmate na māyā nāsti /",
  "S04bsu021_u:1533": "sādharmyadarśanātsarvadharmāṇāṃ māyopamatvaṃ bhavati /",
  "S04bsu021_u:1534": "mahāmatirāha - kiṃ punarbhagavan vicitramāyābhiniveśalakṣaṇena sarvadharmāṇāṃ māyopamatvaṃ bhavati,",
  "S04bsu021_u:1535": "atha vitathābhiniveśalakṣaṇena?",
  "S04bsu021_u:1536": "tadyadi bhagavan vicitramāyābhiniveśalakṣaṇena sarvadharmāṇāṃ māyopamatvaṃ bhavati,",
  "S04bsu021_u:1537": "hanta bhagavan na bhāvā māyopamāḥ /",
  "S04bsu021_u:1538": "tatkasya hetoḥ?",
  "S04bsu021_u:1539": "yaduta rūpasya vicitralakṣaṇāhetudarśanāt /",
  "S04bsu021_u:1540": "na hi bhagavan kaściddheturasti yena rūpaṃ vicitralakṣaṇākāraṃ khyāyate māyāvat /",
  "S04bsu021_u:1541": "ata etasmātkāraṇādbhagavan na vicitramāyālakṣaṇābhiniveśasādharmyādbhāvā māyopamāḥ //",
  "S04bsu021_u:1542": "bhagavānāha - na mahāmate vicitramāyālakṣaṇābhiniveśasādharmyātsarvadharmā māyopamāḥ,",
  "S04bsu021_u:1543": "kiṃ tarhi mahāmate vitathāśuvidyutsadṛśasādharmyeṇa sarvadharmā māyopamāḥ /",
  "S04bsu021_u:1544": "tadyathā mahāmate (Vaidya 46)",
  "S04bsu021_u:1545": "vidyullatā kṣaṇabhaṅgadṛṣṭanaṣṭadarśanaṃ punarbālānāṃ khyāyate,",
  "S04bsu021_u:1546": "evameva mahāmate sarvabhāvāḥ svavikalpasāmānyalakṣaṇāḥ pravicayābhāvānna khyāyante rūpalakṣaṇābhiniveśataḥ //",
  "S04bsu021_u:1547": "tatredamucyate -",
  "S04bsu021_u:1548": "na māyā nāsti sādharmyādbhāvānāṃ kathyate 'stitā /",
  "S04bsu021_u:1549": "vitathāśuvidyutsadṛśāstena māyopamāḥ smṛtāḥ // Lank_2.168 //",
  "S04bsu021_u:1550": "punaraparaṃ mahāmatirāha - yatpunaretaduktaṃ bhagavatā - anutpannāḥ sarvabhāvā māyopamāśceti /",
  "S04bsu021_u:1551": "nanu te bhagavan evaṃ bruvataḥ pūrvottaravacanavyāghātadoṣaḥ prasajyate,",
  "S04bsu021_u:1552": "anutpādaṃ bhāvānāṃ māyopamatvenābhilapataḥ /",
  "S04bsu021_u:1553": "bhagavānāha - na mahāmate mamānutpādaṃ bhāvānāṃ māyopamatvenābhilapataḥ pūrvottaravacanavyāghātadoṣo bhavati /",
  "S04bsu021_u:1554": "tatkasya hetoḥ?",
  "S04bsu021_u:1555": "yaduta utpādānutpādasvacittadṛśyamātrāvabodhātsadasatorbāhyabhāvābhāvānutpattidarśanānna mahāmate pūrvottaravacanavyāghātadoṣaḥ prasajyate /",
  "S04bsu021_u:1556": "kiṃ tu mahāmate tīrthakarakāraṇakṣotpattivyudāsārthamidamucyate - māyāvadanutpannāḥ sarvabhāvāḥ /",
  "S04bsu021_u:1557": "tīrthakaramohavargā hi mahāmate sadasatorbhāvānāmutpattimicchanti na svavikalpavicitrābhiniveśapratyayataḥ /",
  "S04bsu021_u:1558": "mama tu mahāmate na saṃtrāsamutpadyate /",
  "S04bsu021_u:1559": "ata etasmātkāraṇānmahāmate anutpādābhidhānamevābhidhīyate /",
  "S04bsu021_u:1560": "bhāvopadeśaḥ punarmahāmate saṃsāraparigrahārthaṃ ca nāstītyucchedanivāraṇārthaṃ ca /",
  "S04bsu021_u:1561": "macchiṣyāṇāṃ vicitrakarmopapattyāyatanaparigrahārthaṃ bhāvaśabdaparigraheṇa saṃsāraparigrahaḥ kriyate /",
  "S04bsu021_u:1562_0": "māyābhāvasvabhāvalakṣaṇanirdeśena mahāmate bhāvasvabhāvalakṣaṇavyāvṛttyarthaṃ bālapṛthagjanānāṃ",
  "S04bsu021_u:1562_1": "kṛdṛṣṭilakṣaṇapatitāśayānāṃ svacittadṛśyamātrānavadhāriṇāṃ hetupratyayakriyotpattilakṣaṇābhiniviṣṭhānāṃ",
  "S04bsu021_u:1562_2": "nivāraṇārthaṃ māyāsvapnasvabhāvalakṣaṇān sarvadharmān deśayāmi /",
  "S04bsu021_u:1563": "ete bālapṛthagjanāḥ kudṛṣṭilakṣaṇāśayābhiniviṣṭā ātmānaṃ paraṃ ca sarvadharmā yathābhūtāvasthānadarśanādvisaṃvādayiṣyanti /",
  "S04bsu021_u:1564": "tatra yathābhūtāvasthānadarśanaṃ mahāmate sarvadharmāṇāṃ yaduta svacittadṛśyamātrāvatāraḥ //",
  "S04bsu021_u:1565": "tatredamucyate -",
  "S04bsu021_u:1566": "anutpāde kāraṇābhāvo bhāve saṃsārasaṃgrahaḥ /",
  "S04bsu021_u:1567": "māyādisadṛśaṃ paśyellakṣaṇaṃ na vikalpayet // Lank_2.169 //",
  "S04bsu021_u:1568": "punaraparaṃ mahāmate nāmapadavyañjanakāyānāṃ lakṣaṇamuddekṣyāmaḥ,",
  "S04bsu021_u:1569": "yairnāmapadavyañjanakāyaiḥ sūpalakṣitairbodhisattvā mahāsattvā arthapadavyañjanānusāriṇaḥ kṣipramanuttarāṃ samyaksaṃbodhimabhisaṃbudhya tathaiva sarvasattvānavabodhayiṣyanti /",
  "S04bsu021_u:1570": "tatra mahāmate kāyo nāma yaduta yadvastvāśritya nāma kriyate,",
  "S04bsu021_u:1571": "sa kāyo vastu /",
  "S04bsu021_u:1572": "kāyaḥ śarīramityanarthāntaram /",
  "S04bsu021_u:1573": "eṣa mahāmate nāmakāyaḥ /",
  "S04bsu021_u:1574": "padakāyaḥ punarmahāmate yaduta padārthakāyasadbhāvo niścayaḥ /",
  "S04bsu021_u:1575": "niṣṭhā upalabdhirityanarthāntaram /",
  "S04bsu021_u:1576": "eṣa mahāmate padakāyopadeśaḥ kṛto māyā /",
  "S04bsu021_u:1577": "vyañjanakāyaḥ punarmahāmate yaduta yena nāmapadayorabhivyaktirbhavati /",
  "S04bsu021_u:1578": "vyañjanaṃ liṅgaṃ lakṣaṇamupalabdhiḥ prajñaptirityanarthāntaram //",
  "S04bsu021_u:1579": "(Vaidya 47)",
  "S04bsu021_u:1580": "punaraparaṃ mahāmate padakāyo yaduta padakāryaniṣṭhā /",
  "S04bsu021_u:1581": "nāma punarmahāmate yaduta akṣarāṇāṃ ca nāmasvabhāvabhedo 'kārādyāvaddhakāraḥ /",
  "S04bsu021_u:1582": "tatra vyañjanaṃ punarmahāmate yaduta hrasvadīrghaplutavyañjanāni /",
  "S04bsu021_u:1583": "tatra padakāyāḥ punarmahāmate ye padavīthīgāmino hastyaśvanaramṛgapaśugomahiṣājaiḍakādyāḥ padakāyasaṃjñāṃ labhante /",
  "S04bsu021_u:1584": "nāma ca vyañjanaṃ ca punarmahāmate catvāra arūpiṇaḥ skandhāḥ /",
  "S04bsu021_u:1585": "nāmnābhilapyanta iti kṛtvā nāma,",
  "S04bsu021_u:1586": "svalakṣaṇena vyajyate iti kṛtvā vyañjanam /",
  "S04bsu021_u:1587": "etanmahāmate nāmapadavyañjanakāyānāṃ nāmapadābhidhānalakṣaṇam /",
  "S04bsu021_u:1588": "atra te paricayaḥ karaṇīyaḥ //",
  "S04bsu021_u:1589": "tatredamucyate -",
  "S04bsu021_u:1590": "vyañjane padakāye ca nāmni cāpi viśeṣataḥ /",
  "S04bsu021_u:1591": "bālāḥ sajjanti durmedhā mahāpaṅke yathā gajāḥ // Lank_2.170 //",
  "S04bsu021_u:1592_0": "punaraparaṃ mahāmate yuktihetubuddhivaikalyātkutārkikā durvidagdhamatayo 'nāgate",
  "S04bsu021_u:1592_1": "'dhvani pṛṣṭā vidvadbhirekatvānyatvobhayānubhayadṛṣṭilakṣaṇavinirmuktamantadvayavidhiṃ",
  "S04bsu021_u:1592_2": "pṛcchadbhirevaṃ vakṣyanti - apraśnamidaṃ nedaṃ yoniśa iti,",
  "S04bsu021_u:1593": "yaduta rūpādibhyo 'nityatā anyā ananyeti /",
  "S04bsu021_u:1594": "evaṃ nirvāṇaṃ saṃskārebhyo lakṣaṇāllakṣaṇaṃ guṇebhyo guṇī bhūtebhyo bhautikaṃ dṛśyāddarśanaṃ pāṃśubhyo 'ṇavo jñānādyoginaḥ,",
  "S04bsu021_u:1595": "evamādyenottarottarakramalakṣaṇavidhinā avyākṛtāni pṛṣṭāḥ sthāpanīyaṃ bhagavatā avyākṛtamiti vakṣyanti /",
  "S04bsu021_u:1596": "na tu te mohapuruṣā evaṃ jñāsyanti yathā śrotṝṇāṃ buddhivaikalyāt tathāgatā arhantaḥ samyaksaṃbuddhā utrāsapadavivarjanārthaṃ sattvānāṃ na vyākurvanti /",
  "S04bsu021_u:1597": "avyākṛtānyapi ca mahāmate tīrthakaradṛṣṭivādavyudāsārthaṃ nopadiśyante tathāgataiḥ /",
  "S04bsu021_u:1598": "tīrthakarā hi mahāmate evaṃvādinaḥ - yaduta sa jīvastaccharīram,",
  "S04bsu021_u:1599": "anyo jīvo 'nyaccharīram,",
  "S04bsu021_u:1600": "ityevamādye 'vyākṛtavādaḥ /",
  "S04bsu021_u:1601": "tīrthakarāṇāṃ hi mahāmate kāraṇavisaṃmūḍhānāmavyākṛtaṃ na tu matpravacane /",
  "S04bsu021_u:1602": "matpravacane tu mahāmate grāhyagrāhakavisaṃyukte vikalpo na pravartate /",
  "S04bsu021_u:1603": "teṣāṃ kathaṃ sthāpyaṃ bhavet?",
  "S04bsu021_u:1604": "ye tu mahāmate grāhyagrāhakābhiniviṣṭāḥ svacittadṛśyamātrānavadhāritamatayasteṣāṃ sthāpyaṃ bhavati /",
  "S04bsu021_u:1605": "caturvidhapadapraśnavyākaraṇena mahāmate tathāgatā arhantaḥ samyaksaṃbuddhāḥ sattvebhyo dharmaṃ deśayanti /",
  "S04bsu021_u:1606": "sthāpanīyamiti mahāmate kālāntaradeśanaiṣā mayā kṛtā aparipakvendriyāṇām /",
  "S04bsu021_u:1607": "na tu paripakvendriyāṇāṃ sthāpyaṃ bhavati //",
  "S04bsu021_u:1608": "punaraparaṃ mahāmate kriyākārakarahitāḥ sarvadharmā notpadyante 'kārakatvāt /",
  "S04bsu021_u:1609": "tenocyate 'nuptannāḥ sarvadharmāḥ /",
  "S04bsu021_u:1610": "niḥsvabhāvāḥ punarmahāmate sarvabhāvāḥ kena kāraṇenaḥ?",
  "S04bsu021_u:1611": "yasmānmahāmate svabuddhyā vicāryamāṇānāṃ svasāmānyalakṣaṇābhāvā nāvadhāryante,",
  "S04bsu021_u:1612": "tenocyante niḥsvabhāvāḥ sarvadharmā iti /",
  "S04bsu021_u:1613": "tatra anāyūhāniryūhāḥ punarmahāmate sarvadharmāḥ kena kāraṇena?",
  "S04bsu021_u:1614": "yasmānmahāmate svasāmānyalakṣaṇamāyūhyamānaṃ nāyuhyate,",
  "S04bsu021_u:1615": "niryūhyamānaṃ na niryūhyate /",
  "S04bsu021_u:1616": "ata etasmātkāraṇānmahāmate sarvadharmā āyūhaniryūhavigatāḥ /",
  "S04bsu021_u:1617": "aniruddhāḥ punarmahāmate sarvadharmāḥ kena kāraṇena?",
  "S04bsu021_u:1618": "yaduta bhāvasvabhāvalakṣaṇāsattvātsarvadharmā nopalabhyante /",
  "S04bsu021_u:1619": "tenocyante 'niruddhāḥ sarvadharmā iti /",
  "S04bsu021_u:1620": "tatra (Vaidya 48)",
  "S04bsu021_u:1621": "anityāḥ punarmahāmate sarvadharmāḥ kena kāraṇenocyante?",
  "S04bsu021_u:1622": "yaduta lakṣaṇotpattyanityabhāvāt /",
  "S04bsu021_u:1623": "tenocyante anityāḥ sarvadharmā iti /",
  "S04bsu021_u:1624": "tatra nityāḥ punarmahāmate sarvadharmāḥ kena kāraṇena?",
  "S04bsu021_u:1625": "yaduta lakṣaṇotpannānutpannābhāvādanityatayā nityāḥ /",
  "S04bsu021_u:1626": "tenocyante mahāmate nityāḥ sarvadharmā iti //",
  "S04bsu021_u:1627": "tatredamucyate -",
  "S04bsu021_u:1628": "caturvidhaṃ vyākaraṇamekāṃśaṃ paripṛcchanam /",
  "S04bsu021_u:1629": "vibhajyaṃ sthāpanīyaṃ ca tīrthavādanivāraṇam // Lank_2.171 //",
  "S04bsu021_u:1630": "sadasatorhyanutpādaḥ sāṃkhyavaiśeṣikaiḥ smṛtaḥ /",
  "S04bsu021_u:1631": "avyākṛtāni sarvāṇi taireva hi prakāśitā // Lank_2.172 //",
  "S04bsu021_u:1632": "buddhyā vivecyamānānāṃ svabhāvo nāvadhāryate /",
  "S04bsu021_u:1633": "tasmādanabhilāpyāste niḥsvabhāvāśca deśitāḥ // Lank_2.173 //",
  "S04bsu021_u:1634": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu me bhagavān srotaāpannānāṃ srotaāpattigatiprabhedanayalakṣaṇam /",
  "S04bsu021_u:1635_0": "yena srotaāpattigatiprabhedanayalakṣaṇena ahaṃ ca anye ca bodhisattvā mahāsattvāḥ",
  "S04bsu021_u:1635_1": "srotaāpannānāṃ srotaāpattigatiprabhedanayalakṣaṇakuśalā uttarottarasakṛdāgāmyanāgāmyarhattvopāyalakṣaṇavidhijñāstathā",
  "S04bsu021_u:1635_2": "sattvebhyo dharmaṃ deśayeyuḥ,",
  "S04bsu021_u:1636_0": "yathā nairātmyalakṣaṇadvayamāvaraṇadvayaṃ ca prativiśodhya bhūmerbhūmilakṣaṇātikramagatiṃgatāstathāgatācintyagativiṣayagocaraṃ",
  "S04bsu021_u:1636_1": "pratilabhya viśvarūpamaṇisadṛśāḥ sarvasattvopajīvyatāmadhigaccheyuḥ,",
  "S04bsu021_u:1637": "sarvadharmaviṣayagatikāyopabhogyatopajīvyāḥ syuḥ //",
  "S04bsu021_u:1638": "bhagavānāha - tena hi mahāmate śṛṇu,",
  "S04bsu021_u:1639": "sādhu ca suṣṭhu ca manasikuru /",
  "S04bsu021_u:1640": "bhāṣiṣye 'haṃ te /",
  "S04bsu021_u:1641": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1642": "bhagavāṃstasyaitadavocat - traya ime mahāmate srotaāpannānāṃ srotaāpattiphalaprabhedāḥ /",
  "S04bsu021_u:1643": "katame trayaḥ?",
  "S04bsu021_u:1644": "yaduta hīnamadhyaviśiṣṭāḥ tatra mahāmate hīnaḥ saptajanmabhavaparamaḥ /",
  "S04bsu021_u:1645": "madhyaḥ punarmahāmate tripañcabhavaparinirvāyī bhavati /",
  "S04bsu021_u:1646": "uttamaḥ punarmahāmate tajjanmaparinirvāyī bhavati /",
  "S04bsu021_u:1647": "eṣāṃ tu mahāmate trayāṇāṃ trīṇi saṃyojanāni mṛdumadhyādhimātrāṇyeva bhavanti /",
  "S04bsu021_u:1648": "tatra mahāmate katamāni trīṇi saṃyojanāni?",
  "S04bsu021_u:1649": "yaduta satkāyadṛṣṭirvicikitsā śīlavrataparāmarśaśca /",
  "S04bsu021_u:1650": "etāni mahāmate trīṇi saṃyojanāni viśeṣottarottareṇa arhatāmarhatphalībhavanti /",
  "S04bsu021_u:1651": "tatra mahāmate satkāyadṛṣṭirdvividhā yaduta sahajā ca parikalpitā ca,",
  "S04bsu021_u:1652": "paratantraparikalpitasvabhāvavat /",
  "S04bsu021_u:1653": "tadyathā mahāmate paratantrasvabhāvāśrayādvicitraparikalpitasvabhāvābhiniveśaḥ pravartate /",
  "S04bsu021_u:1654": "sa ca tatra na sannāsanna sadasan,",
  "S04bsu021_u:1655": "abhūtaparikalpalakṣaṇatvāt /",
  "S04bsu021_u:1656": "atha ca bālairvikalpyate vicitrasvabhāvalakṣaṇābhiniveśena mṛgatṛṣṇikeva mṛgaiḥ /",
  "S04bsu021_u:1657": "iyaṃ mahāmate srotaāpannasya parikalpitā satkāyadṛṣṭirajñānāccirakālābhiniveśasaṃcitā /",
  "S04bsu021_u:1658": "sā ca tasya pudgalanairātmyagrahābhāvataḥ prahīṇā /",
  "S04bsu021_u:1659": "sahajā punarmahāmate srotaāpannasya satkāyadṛṣṭiḥ svaparakāyasamatayā catuḥskandharūpalakṣaṇatvādrūpasyotpattibhūtabhautikatvātparasparahetulakṣaṇatvādbhūtānāṃ (Vaidya 49)",
  "S04bsu021_u:1660": "rūpasyāsamudaya iti kṛtvā srotaāpannasya sadasatpakṣadṛṣṭidarśanātsatkāyadṛṣṭiḥ prahīṇā bhavati /",
  "S04bsu021_u:1661": "ata eva satkāyadṛṣṭiprahīṇasya rāgo na pravartate /",
  "S04bsu021_u:1662": "etanmahāmate satkāyadṛṣṭilakṣaṇam //",
  "S04bsu021_u:1663": "vicikitsālakṣaṇaṃ punarmahāmate yaduta prāptidharmādhigamasudṛṣṭilakṣaṇatvātpūrvaṃ satkāyadṛṣṭidvayavikalpaprahīṇatvācca vicikitsā dharmeṣu na bhavati /",
  "S04bsu021_u:1664": "na cāsya anyā śāstṛdṛṣṭirbhavati śuddhāśuddhitaḥ /",
  "S04bsu021_u:1665": "etanmahāmate vicikitsālakṣaṇaṃ srotaāpannasya //",
  "S04bsu021_u:1666": "śīlaṃ punarmahāmate kathaṃ na parāmṛśati srotaāpannaḥ?",
  "S04bsu021_u:1667": "yaduta duḥkhopapattyāyatanalakṣaṇasaṃdṛṣṭatvānna parāmṛśati /",
  "S04bsu021_u:1668": "parāmṛṣṭiḥ punarmahāmate yaduta śīlavratataponiyamairbālapṛthagjanā bhogasukhābhilāṣiṇo bhavotpattiṃ prārthayante,",
  "S04bsu021_u:1669": "na ca parāmṛśanti /",
  "S04bsu021_u:1670": "evamanyatra svapratyātmādhigamaviśeṣagāmitāyāṃ pariṇāmayanti /",
  "S04bsu021_u:1671": "nirvikalpānāsravadharmalakṣaṇākāreṇa prasajyante śīlāṅgaiḥ /",
  "S04bsu021_u:1672": "etanmahāmate srotaāpannasya śīlavrataparāmarśalakṣaṇaṃ bhavati /",
  "S04bsu021_u:1673": "na tu mahāmate srotaāpannasya trisaṃyojanaprahīṇasya rāgadveṣamohāḥ pravartante //",
  "S04bsu021_u:1674": "mahāmatirāha - rāgaḥ punarbhagavatā bahuprakāra upadiṣṭaḥ /",
  "S04bsu021_u:1675": "tatkatamastasyātra rāgaḥ prahīṇo bhavati?",
  "S04bsu021_u:1676": "bhagavānāha - viṣayakāmendriyaḥ strīsaṃyogarāgaḥ pratyutpannasukhaḥ āyatyāṃ duḥkhajanmahetukaḥ khaṭacapeṭaliṅgitacumbitapariṣvaktāghrātakaṭākṣekṣitaiḥ /",
  "S04bsu021_u:1677": "tasya mahāmate rāgo na pravartate /",
  "S04bsu021_u:1678": "tatkasya hetoḥ?",
  "S04bsu021_u:1679": "yaduta samādhisukhavihāralābhitvāt /",
  "S04bsu021_u:1680": "ata eṣa prahīṇo bhavati,",
  "S04bsu021_u:1681": "na nirvāṇādhigamarāgaḥ //",
  "S04bsu021_u:1682": "sakṛdāgāmiphalalakṣaṇaṃ punarmahāmate katamat?",
  "S04bsu021_u:1683": "yaduta sakṛdrūpalakṣaṇābhāsavikalpaḥ pravartate /",
  "S04bsu021_u:1684": "nimittadṛṣṭilakṣyalakṣaṇābhāvāddhyānagatilakṣaṇasudṛṣṭatvātsakṛdetaṃ lokamāgamya duḥkhasyāntakriyāyai parinirvāsyati /",
  "S04bsu021_u:1685": "tenocyate sakṛdāgāmīti /",
  "S04bsu021_u:1686": "tatra anāgāmīti mahāmate kathaṃ bhavati?",
  "S04bsu021_u:1687": "yaduta atītānāgatapratyutpannasya rūpalakṣaṇabhāvābhāvapravṛtterdṛṣṭidoṣānuśayavikalpasya anāgāmitvādanāgāmirūpaprahīṇatvācca saṃyojanānāmanāgāmītyucyate /",
  "S04bsu021_u:1688": "arhan punarmahāmate dhyānadhyeyasamādhivimokṣabalābhijñākleśaduḥkhavikalpābhāvādarhannityucyate //",
  "S04bsu021_u:1689": "mahāmatirāha - trayaḥ punarbhagavatā arhanto 'bhihitāḥ /",
  "S04bsu021_u:1690": "tatkatamasyāyaṃ bhagavannarhacchabdo nipātyate?",
  "S04bsu021_u:1691": "kiṃ bhagavan śamaikāyanamārgapratilambhikasya,",
  "S04bsu021_u:1692": "uta bodhipraṇidhānābhyastakuśalamūlasaṃmūḍhasya,",
  "S04bsu021_u:1693": "uta nirmitanairmāṇikasya?",
  "S04bsu021_u:1694": "bhagavānāha - śamaikāyanamārgapratilambhikasya mahāmate śrāvakasya,",
  "S04bsu021_u:1695": "na tvanyeṣām /",
  "S04bsu021_u:1696": "anye punarmahāmate bodhisattvacaryācaritāvino buddhanirmitanairmāṇikāśca upāyakuśalamūlapraṇidhānapūrvakatvātparṣanmaṇḍaleṣūpapattiṃ darśayanti buddhaparṣanmaṇḍalopaśobhanārtham /",
  "S04bsu021_u:1697": "vikalpagatisaṃsthānāntaravicitropadeśo 'yaṃ mahāmate yaduta phalādhigamadhyānadhyātṛdhyeyaviviktatvātsvacittadṛśyopagamātphalaprāptilakṣaṇamupadiśyate /",
  "S04bsu021_u:1698": "punaraparaṃ mahāmate yadi (Vaidya 50)",
  "S04bsu021_u:1699": "srotaāpannasyaitadabhaviṣyat - imāni saṃyojanāni,",
  "S04bsu021_u:1700": "ahamebhirna saṃyukta iti,",
  "S04bsu021_u:1701": "taddvitvaprasaṅga ātmadṛṣṭipatitaḥ syādaprahīṇasaṃyojanaśca //",
  "S04bsu021_u:1702": "punaraparaṃ mahāmate dhyānāpramāṇārūpyadhātusamatikramāya svacittadṛśyalakṣaṇavyāvṛttiḥ karaṇīyā /",
  "S04bsu021_u:1703": "saṃjñāveditanirodhasamāpattiśca mahāmate",
  "S04bsu021_u:1704": "svacittadṛśyagativyatikramastasya na yujyate cittamātratvāt //",
  "S04bsu021_u:1705": "tatredamucyate -",
  "S04bsu021_u:1706": "dhyānāni cāpramāṇāni ārūpyāśca samādhayaḥ /",
  "S04bsu021_u:1707": "saṃjñānirodho nikhilaścittamātre na vidyate // Lank_2.174 //",
  "S04bsu021_u:1708": "srotāpattiphalaṃ caiva sakṛdāgāminastathā /",
  "S04bsu021_u:1709": "anāgāmiphalaṃ caiva arhattvaṃ cittavibhramaḥ // Lank_2.175 //",
  "S04bsu021_u:1710": "dhyātā dhyānaṃ ca dhyeyaṃ ca prahāṇaṃ satyadarśanam /",
  "S04bsu021_u:1711": "kalpanāmātramevedaṃ yo budhyati sa mucyate // Lank_2.176 //",
  "S04bsu021_u:1712": "punaraparaṃ mahāmate dviprakārā buddhiḥ pravicayabuddhiśca vikalpalakṣaṇagrāhābhiniveśapratiṣṭhāpikā ca /",
  "S04bsu021_u:1713": "tatra mahāmate pravicayabuddhirnāma yaduta yayā buddhyā bhāvasvabhāvalakṣaṇaṃ pravicīyamānaṃ catuṣkoṭikārahitaṃ nopalabhyate,",
  "S04bsu021_u:1714": "sā pravicayabuddhiḥ /",
  "S04bsu021_u:1715": "tatra mahāmate catuṣkoṭikā yaduta ekatvānyatvobhayanobhayāstināstinityānityarahitāṃ catuṣkoṭikāmiti vadāmi /",
  "S04bsu021_u:1716": "etayā catuṣkoṭikayā mahāmate rahitāḥ sarvadharmā ityucyate /",
  "S04bsu021_u:1717": "iyaṃ mahāmate catuṣkoṭikā sarvadharmaparīkṣāyāṃ prayoktavyā /",
  "S04bsu021_u:1718": "tatra mahāmate vikalpalakṣaṇagrāhābhiniveśapratiṣṭhāpikā buddhiḥ katamā?",
  "S04bsu021_u:1719_0": "yaduta yena mahāmate cittavikalpalakṣaṇagrāhābhiniveśena uṣṇadravacalakaṭhinānabhūtaparikalpalakṣaṇān",
  "S04bsu021_u:1719_1": "mahābhūtān pratijñāhetulakṣaṇadṛṣṭāntābhiniveśādasadbhūtasamāropeṇa samāropayati,",
  "S04bsu021_u:1720": "sā vikalpalakṣaṇagrāhābhiniveśapratiṣṭhāpikā buddhiḥ /",
  "S04bsu021_u:1721_0": "etanmahāmate buddhidvayasya lakṣaṇaṃ yena buddhidvayalakṣaṇena samanvāgatā bodhisattvā",
  "S04bsu021_u:1721_1": "dharmapudgalanairātmyalakṣaṇagatiṃgatā nirābhāsabuddhipravicayacaryābhūmikuśalāḥ",
  "S04bsu021_u:1721_2": "prathamāṃ bhūmiṃ pratilabhante,",
  "S04bsu021_u:1722": "samādhiśataṃ ca samāpadyante /",
  "S04bsu021_u:1723": "buddhabodhisattvaśataṃ ca samādhiviśeṣapratilambhena paśyanti,",
  "S04bsu021_u:1724": "kalpaśataṃ ca pūrvāntāparāntato 'nupraviśanti,",
  "S04bsu021_u:1725": "kṣetraśataṃ cāvabhāsayanti /",
  "S04bsu021_u:1726_0": "kṣetraśataṃ cāvabhāsya uttarottarabhūmilakṣaṇavidhijñāḥ praṇidhānavaiśeṣikatayā vikrīḍanto",
  "S04bsu021_u:1726_1": "dharmameghābhiṣekābhiṣiktāstathāgatapratyātmabhūmimadhigamya daśaniṣṭhāpadasunibaddhadharmāṇaḥ",
  "S04bsu021_u:1726_2": "sattvaparipākāya vicitrairnirmāṇakiraṇairvirājante pratyātmagatisukhasamāhitāḥ //",
  "S04bsu021_u:1727": "punaraparaṃ mahāmate bodhisattvena mahāsattvena mahābhūtabhautikakuśalena bhavitavyam /",
  "S04bsu021_u:1728": "kathaṃ ca mahāmate bodhisattvo mahābhūtabhautikakuśalo bhavati?",
  "S04bsu021_u:1729": "tatra mahāmate bodhisattvo mahāsattva itaḥ pratisaṃśikṣate tatsatyaṃ yatra mahābhūtānāmasaṃbhavo 'saṃbhūtāni cemāni mahāmate bhūtānīti prativipaśyati /",
  "S04bsu021_u:1730_0": "evaṃ prativipaśyan nāma vikalpamātraṃ svacittadṛśyamātrāvabodhādbāhyabhāvābhāvānnāma",
  "S04bsu021_u:1730_1": "cittadṛśyavikalpamātramidaṃ yaduta traidhātukaṃ mahābhūtabhautikarahitaṃ prativipaśyati",
  "S04bsu021_u:1730_2": "cātuṣkoṭikanayaviśuddhimātmātmīyarahitaṃ yathābhūtasvalakṣaṇāvasthānāvasthitamanutpādasvalakṣaṇasiddham /",
  "S04bsu021_u:1731": "(Vaidya 51) tatra mahāmate mahābhūteṣu kathaṃ bhautikaṃ bhavati?",
  "S04bsu021_u:1732": "yaduta snehavikalpamahābhūtaṃ mahāmate abdhātuṃ niṣpādayatyadhyātmabāhyam /",
  "S04bsu021_u:1733": "utsāhavikalpamahābhūtaṃ mahāmate tejodhātuṃ niṣpādayatyadhyātmabāhyam /",
  "S04bsu021_u:1734": "samudīraṇavikalpamahābhūtaṃ mahāmate vāyudhātuṃ niṣpādayatyadhyātmabāhyam /",
  "S04bsu021_u:1735": "rūpaparicchedavikalpamahābhūtaṃ punarmahāmate pṛthivīdhātuṃ janayatyākāśasahitamadhyātmabāhyam /",
  "S04bsu021_u:1736": "mithyāsatyābhiniveśātpañcaskandhakadambakaṃ mahābhūtabhautikaṃ pravartate /",
  "S04bsu021_u:1737": "vijñānaṃ punarmahāmate vicitrapadaviṣayābhiniveśābhilāṣahetutvādvijñānaṃ pravartate 'nyagatisaṃdhau /",
  "S04bsu021_u:1738": "pṛthivībhūtabhautikānāṃ mahāmate kāraṇamasti mahābhūtāni,",
  "S04bsu021_u:1739": "na tu mahābhūtānām /",
  "S04bsu021_u:1740": "tatkasya hetoḥ?",
  "S04bsu021_u:1741": "yaduta bhāvaliṅgalakṣaṇagrahaṇasaṃsthānakriyāyogavatāṃ mahāmate kriyāsaṃyogotpattirbhavati nāliṅgavatām /",
  "S04bsu021_u:1742": "tasmādetanmahāmate mahābhūtabhautikalakṣaṇaṃ tīrthakarairvikalpyate na tu mayā //",
  "S04bsu021_u:1743": "punaraparaṃ mahāmate skandhānāṃ skandhasvabhāvalakṣaṇaṃ nirdekṣyāmaḥ /",
  "S04bsu021_u:1744": "tatra mahāmate pañca skandhāḥ /",
  "S04bsu021_u:1745": "katame? yaduta rūpavedanāsaṃjñāsaṃskāravijñānāni /",
  "S04bsu021_u:1746": "tatra mahāmate catvāraḥ skandhā arūpiṇo vedanā saṃjñā saṃskārāṃ vijñānaṃ ca /",
  "S04bsu021_u:1747": "rūpaṃ mahāmate cāturmahābhautikam,",
  "S04bsu021_u:1748": "bhūtāni ca parasparavilakṣaṇāni /",
  "S04bsu021_u:1749": "na ca mahāmate arūpiṇāṃ catuṣkasaṃkhyā bhavatyākāśavat /",
  "S04bsu021_u:1750": "tadyathā mahāmate ākāśaṃ saṃkhyālakṣaṇātītam,",
  "S04bsu021_u:1751": "atha ca vikalpyate evamākāśamiti,",
  "S04bsu021_u:1752": "evameva mahāmate skandhāḥ saṃkhyālakṣaṇagaṇanātītā bhāvābhāvavivarjitāścātuṣkoṭikarahitāḥ saṃkhyāgaṇanānirdeśena nirdiśyante bālairna tvāryaiḥ //",
  "S04bsu021_u:1753": "āryaiḥ punarmahāmate māyāvicitrarūpākṛtivadanyānanyavarjitāḥ prajñāpyante svapnabimbapuruṣavat /",
  "S04bsu021_u:1754": "āśrayānanyatvādāryajñānagatisaṃmohānmahāmate skandhavikalpaḥ khyāyate /",
  "S04bsu021_u:1755": "etanmahāmate skandhānāṃ skandhasvabhāvalakṣaṇam /",
  "S04bsu021_u:1756": "sa ca vikalpastvayā vyāvartanīyaḥ,",
  "S04bsu021_u:1757": "vyāvṛtya viviktadharmopadeśaḥ karaṇīyaḥ /",
  "S04bsu021_u:1758": "sarvabuddhaparṣanmaṇḍaleṣu tīrthyadṛṣṭinivāraṇāya viviktadharmopadeśena mahāmate kriyamāṇena dharmanairātmyadarśanaṃ viśudhyate,",
  "S04bsu021_u:1759": "dūraṃgamābhūmipraveśaśca bhavati /",
  "S04bsu021_u:1760": "sa dūraṃgamāṃ mahābhūmimanupraviśya anekasamādhivaśavartī bhavati /",
  "S04bsu021_u:1761": "manomayakāyapratilambhācca samādhiṃ māyopamaṃ pratilabhate /",
  "S04bsu021_u:1762": "balābhijñāvaśitāgatiṃgataḥ sarvasattvopajīvyo bhavati pṛthivīvat /",
  "S04bsu021_u:1763": "yathā mahāmate mahāpṛthivī sarvasattvopajīvyā bhavati,",
  "S04bsu021_u:1764": "evameva mahāmate bodhisattvo mahāsattvaḥ sarvasattvopajīvyo bhavati //",
  "S04bsu021_u:1765": "punaraparaṃ mahāmate caturvidhaṃ nirvāṇam /",
  "S04bsu021_u:1766": "katamaccaturvidham?",
  "S04bsu021_u:1767": "yaduta bhāvasvabhāvābhāvanirvāṇaṃ lakṣaṇavicitrabhāvābhāvanirvāṇaṃ svalakṣaṇabhāvābhāvāvabodhanirvāṇaṃ skandhānāṃ svasāmānyalakṣaṇasaṃtatiprabandhavyucchedanirvāṇam /",
  "S04bsu021_u:1768": "etanmahāmate caturvidhaṃ tīrthakarāṇāṃ nirvāṇaṃ na tu matpravacane /",
  "S04bsu021_u:1769": "matpravacane punarmahāmate vikalpakasya manovijñānasya vyāvṛttirnirvāṇamityucyate //",
  "S04bsu021_u:1770": "mahāmatirāha - nanu bhagavatā aṣṭau vijñānāni vyavasthāpitāni?",
  "S04bsu021_u:1771": "bhagavānāha - vyavasthāpitāni mahāmate /",
  "S04bsu021_u:1772": "mahāmatirāha - tadyadi bhagavan vyavasthāpitāni,",
  "S04bsu021_u:1773": "tatkathaṃ manovijñānasyaiva (Vaidya 52)",
  "S04bsu021_u:1774": "vyāvṛttirbhavati na tu saptānāṃ vijñānānām?",
  "S04bsu021_u:1775": "bhagavānāha - taddhetvālambanatvānmahāmate saptānāṃ vijñānānāṃ pravṛttirbhavati /",
  "S04bsu021_u:1776": "manovijñānaṃ punarmahāmate viṣayaparicchedābhiniveśena pravartamānaṃ vāsanābhirālayavijñānaṃ prapuṣṇāti /",
  "S04bsu021_u:1777": "manaḥ sahitamātmātmīyagrāhābhiniveśamanyanākāreṇānupravartate /",
  "S04bsu021_u:1778": "abhinnaśarīralakṣaṇamālayavijñānahetvālambanaṃ svacittadṛśyaviṣayābhiniveśāccittakalāpaḥ pravartate 'nyonyahetukaḥ /",
  "S04bsu021_u:1779": "udadhitaraṃgā iva mahāmate svacittadṛśyaviṣayapavaneritāḥ pravartante nivartante ca /",
  "S04bsu021_u:1780": "atastena mahāmate manovijñānena vyāvṛttena saptānāṃ vijñānānāṃ vyāvṛttirbhavati //",
  "S04bsu021_u:1781": "tatredamucyate -",
  "S04bsu021_u:1782": "nāhaṃ nirvāmi bhāvena kriyayā lakṣaṇena ca /",
  "S04bsu021_u:1783": "vikalpahetuvijñāne nivṛtte nirvṛto hyaham // Lank_2.177 //",
  "S04bsu021_u:1784": "taddhetukaṃ tadālambya manogatisamāśrayam /",
  "S04bsu021_u:1785": "hetuṃ dadāti cittasya vijñānaṃ ca samāśritam // Lank_2.178 //",
  "S04bsu021_u:1786": "yathā kṣīṇe mahā)",
  "S04bsu021_u:1787": "odhe taraṃgāṇāmasaṃbhavaḥ /",
  "S04bsu021_u:1788": "tathā vijñānavaicitryaṃ niruddhaṃ na pravartate // Lank_2.179 //",
  "S04bsu021_u:1789_0": "punaraparaṃ mahāmate parikalpitasvabhāvaprabhedanayalakṣaṇamupadekṣyāmo yena parikalpitasvabhāvaprabhedanayalakṣaṇena",
  "S04bsu021_u:1789_1": "suprativibhāgaviddhena tvaṃ ca anye ca bodhisattvā mahāsattvā vikalpakalparahitāḥ",
  "S04bsu021_u:1789_2": "pratyātmāryasvagatitīrthyanayagatisudṛṣṭabuddhayo grāhyagrāhakavikalpaprahīṇāḥ paratantravividhavicitralakṣaṇaṃ",
  "S04bsu021_u:1789_3": "parikalpitasvabhāvākāraṃ na prativikalpayiṣyanti /",
  "S04bsu021_u:1790": "tatra mahāmate katamatparikalpitasvabhāvaprabhedanayalakṣaṇam?",
  "S04bsu021_u:1791_0": "yaduta abhilāpavikalpo 'vidheyavikalpo lakṣaṇavikalpo 'rthavikalpaḥ svabhāvavikalpo",
  "S04bsu021_u:1791_1": "hetuvikalpo dṛṣṭivikalpo yuktivikalpa utpādavikalpo 'nutpādavikalpaḥ saṃbandhavikalpo",
  "S04bsu021_u:1791_2": "bandhābandhavikalpaḥ /",
  "S04bsu021_u:1792": "etanmahāmate parikalpitasvabhāvaprabhedanayalakṣaṇam //",
  "S04bsu021_u:1793": "tatra mahāmate abhilāpavikalpaḥ katamaḥ?",
  "S04bsu021_u:1794": "yaduta vicitrasvaragītamādhuryābhiniveśaḥ /",
  "S04bsu021_u:1795": "eṣa mahāmate abhilāpavikalpaḥ /",
  "S04bsu021_u:1796": "tatra mahāmate abhidheyavikalpaḥ katamaḥ?",
  "S04bsu021_u:1797": "yaduta asti tatkiṃcidabhidheyavastu svabhāvakamāryajñānagatigamyaṃ yadāśrityābhilāpaḥ pravartate iti vikalpayati /",
  "S04bsu021_u:1798": "tatra lakṣaṇavikalpaḥ katamaḥ?",
  "S04bsu021_u:1799": "yaduta tasminnevābhidheye mṛgatṛṣṇākhye lakṣaṇavaicitryābhiniveśenābhiniveśate yaduta uṣṇadravacalakaṭhinalakṣaṇātsarvabhāvān vikalpayati /",
  "S04bsu021_u:1800": "tatra arthavikalpaḥ katamaḥ?",
  "S04bsu021_u:1801": "yaduta suvarṇarūpyavividharatnārthaviṣayābhilāpaḥ /",
  "S04bsu021_u:1802": "tatra svabhāvavikalpaḥ katamaḥ?",
  "S04bsu021_u:1803": "yaduta bhāvasvabhāvāvadhāraṇamidamevamidaṃ nānyatheti tīrthyavikalpadṛṣṭyā vikalpayanti /",
  "S04bsu021_u:1804": "tatra hetuvikalpaḥ katamaḥ?",
  "S04bsu021_u:1805": "yaduta yadyena hetupratyayena sadasatorvibhajyate hetulakṣaṇotpattitaḥ sa hetuvikalpaḥ /",
  "S04bsu021_u:1806": "tatra dṛṣṭivikalpaḥ katamaḥ?",
  "S04bsu021_u:1807": "yaduta nāstyastitvaikatvānyatvobhayānubhayakudṛṣṭitīrthyavikalpābhiniveśaḥ /",
  "S04bsu021_u:1808": "(Vaidya 53) tatra yuktivikalpaḥ katamaḥ?",
  "S04bsu021_u:1809": "yaduta ātmātmīyalakṣaṇayuktivigrahopadeśaḥ /",
  "S04bsu021_u:1810": "tatra utpādavikalpaḥ katamaḥ?",
  "S04bsu021_u:1811": "yaduta pratyayaiḥ sadasatorbhāvasyotpādābhiniveśaḥ /",
  "S04bsu021_u:1812": "tatra anutpādavikalpaḥ katamaḥ?",
  "S04bsu021_u:1813": "yaduta anutpannapūrvāḥ sarvabhāvā abhūtvā pratyayairbhavantyahetuśarīrāḥ /",
  "S04bsu021_u:1814": "tatra saṃbandhavikalpaḥ katamaḥ?",
  "S04bsu021_u:1815": "yaduta saha saṃbadhyate suvarṇatantuvat /",
  "S04bsu021_u:1816": "tatra bandhābandhavikalpaḥ katamaḥ?",
  "S04bsu021_u:1817": "yaduta bandhahetubandhyābhiniveśavat /",
  "S04bsu021_u:1818": "yathā puruṣaḥ pāśasaṃyogādrajjugranthiḥ kriyate mucyate ca /",
  "S04bsu021_u:1819": "evaṃ mahāmate parikalpitasvabhāvaprabhedanayalakṣaṇam,",
  "S04bsu021_u:1820": "yasmin parikalpitasvabhāvaprabhedanayalakṣaṇe sarvabālapṛthagjanā abhiniviśante /",
  "S04bsu021_u:1821": "sadasataḥ paratantrābhiniveśābhiniviṣṭā mahāmate parikalpitasvabhāvavaicitryamabhiniviśante /",
  "S04bsu021_u:1822": "māyāśrayavaicitryadarśanavadanyamāyādarśanabuddhyā bālairvikalpyante /",
  "S04bsu021_u:1823": "māyā ca mahāmate vaicitryānnānyā nānanyā /",
  "S04bsu021_u:1824": "yadyanyā syāt,",
  "S04bsu021_u:1825": "vaicitryaṃ māyāhetukaṃ na syāt /",
  "S04bsu021_u:1826": "athānanyā syāt,",
  "S04bsu021_u:1827": "vaicitryānmāyāvaicitryayorvibhāgo na syāt /",
  "S04bsu021_u:1828": "sa ca dṛṣṭo vibhāgaḥ /",
  "S04bsu021_u:1829": "tasmānnānyā nānanyā /",
  "S04bsu021_u:1830": "ata etasmātkāraṇānmahāmate tvayā anyaiśca bodhisattvairmahāsattvairmāyā nāstyastitvena nābhiniveṣṭavyā //",
  "S04bsu021_u:1831": "tatredamucyate -",
  "S04bsu021_u:1832": "cittaṃ viṣayasaṃbandhaṃ jñānaṃ tarke pravartate /",
  "S04bsu021_u:1833": "nirābhāse viśeṣe ca prajñā vai saṃpravartate // Lank_2.180 //",
  "S04bsu021_u:1834": "parikalpitasvabhāvo 'ti paratantre na vidyate /",
  "S04bsu021_u:1835": "kalpitaṃ gṛhyate bhrāntyā paratantraṃ na kalpyate // Lank_2.181 //",
  "S04bsu021_u:1836": "vividhāṅgābhinirvṛttyā yathā māyā na sidhyati /",
  "S04bsu021_u:1837": "nimittaṃ hi tathā citraṃ kalpyamānaṃ na sidhyati // Lank_2.182 //",
  "S04bsu021_u:1838": "nimittaṃ dauṣṭhulyamayaṃ bandhanaṃ cittasaṃbhavam /",
  "S04bsu021_u:1839": "parikalpitaṃ hyajānānaṃ paratantrairvikalpyate // Lank_2.183 //",
  "S04bsu021_u:1840": "yadetatkalpitaṃ bhāvaṃ paratantraṃ tadeva hi /",
  "S04bsu021_u:1841": "kalpitaṃ hi vicitrābhaṃ paratantre vikalpyate // Lank_2.184 //",
  "S04bsu021_u:1842": "saṃvṛtiḥ paramārthaśca tṛtīyaṃ nāstihetukam /",
  "S04bsu021_u:1843": "kalpitaṃ saṃvṛtirhyuktā tacchedādāryagocaram // Lank_2.185 //",
  "S04bsu021_u:1844": "yathā hi yogināṃ vastu citramekaṃ virājate /",
  "S04bsu021_u:1845": "na hyasti citratā tatra tathā kalpitalakṣaṇam // Lank_2.186 //",
  "S04bsu021_u:1846": "yathā hi taimiraiścitraṃ kalpyate rūpadarśanam /",
  "S04bsu021_u:1847": "timiraṃ na rūpaṃ nārūpaṃ paratantraṃ tathābudhaiḥ // Lank_2.187 //",
  "S04bsu021_u:1848": "haimaṃ syāttu yathā śuddhaṃ jalaṃ kaluṣavarjitam /",
  "S04bsu021_u:1849": "gaganaṃ hi ghanābhāvāttathā śuddhaṃ vikalpitam // Lank_2.188 //",
  "S04bsu021_u:1850": "(Vaidya 54)",
  "S04bsu021_u:1851": "nāsti vai kalpito bhāvaḥ paratantraśca vidyate /",
  "S04bsu021_u:1852": "samāropāpavādaṃ hi vikalpanto vinaśyati // Lank_2.189 //",
  "S04bsu021_u:1853": "kalpitaṃ yadyabhāvaṃ syātparatantrasvabhāvataḥ /",
  "S04bsu021_u:1854": "vinā bhāvena vai bhāvo bhāvaścābhāvasaṃbhavaḥ // Lank_2.190 //",
  "S04bsu021_u:1855": "parikalpitaṃ samāśritya paratantropalabhyate /",
  "S04bsu021_u:1856": "nimittanāmasaṃbandhājjāyate parikalpitam // Lank_2.191 //",
  "S04bsu021_u:1857": "atyantaṃ cāpyaniṣpannaṃ kalpitaṃ na parodbhavam /",
  "S04bsu021_u:1858": "tadā prajñāyate śuddhaṃ svabhāvaṃ pāramārthikam // Lank_2.192 //",
  "S04bsu021_u:1859": "parikalpitaṃ daśavidhaṃ paratantraṃ ca ṣaḍvidham /",
  "S04bsu021_u:1860": "pratyātmatathatājñeyamato nāsti viśeṣaṇam // Lank_2.193 //",
  "S04bsu021_u:1861": "pañca dharmā bhavettattvaṃ svabhāvā hi trayastathā /",
  "S04bsu021_u:1862": "etadvibhāvayedyogī tathatāṃ nātivartate // Lank_2.194 //",
  "S04bsu021_u:1863": "nimittaṃ paratantraṃ hi yannāma tatprakalpitam /",
  "S04bsu021_u:1864": "parikalpitanimittaṃ tu pāratantryātpravartate // Lank_2.195 //",
  "S04bsu021_u:1865": "buddhyā vivecyamānaṃ tu na tantraṃ nāpi kalpitam /",
  "S04bsu021_u:1866": "niṣpanno nāsti vai bhāvaḥ kathaṃ buddhyā vikalpyate // Lank_2.196 //",
  "S04bsu021_u:1867": "niṣpanno vidyate bhāvo bhāvābhāvavivarjitaḥ /",
  "S04bsu021_u:1868": "bhāvābhāvavinirmukto dvau svabhāvau kathaṃ nu tau // Lank_2.197 //",
  "S04bsu021_u:1869": "parikalpitasvabhāve dvau svabhāvau dvau pratiṣṭhitau /",
  "S04bsu021_u:1870": "kalpitaṃ dṛśyate citraṃ viśuddhaṃ cāryagocaram // Lank_2.198 //",
  "S04bsu021_u:1871": "kalpitaṃ hi vicitrābhaṃ paratantrairvikalpyate /",
  "S04bsu021_u:1872": "anyathā kalpyamānaṃ hi tīrthyavādaṃ samāśrayet // Lank_2.199 //",
  "S04bsu021_u:1873": "kalpanā kalpitetyuktaṃ darśanāddhetusaṃbhavat /",
  "S04bsu021_u:1874": "vikalpadvayanirmuktaṃ niṣpannaṃ syāttadeva hi // Lank_2.200 //",
  "S04bsu021_u:1875": "punarapi mahāmatirāha - deśayatu me bhagavān pratyātmāryajñānagatilakṣaṇamekayānaṃ ca,",
  "S04bsu021_u:1876": "yena bhagavan pratyātmaikayānagatilakṣaṇena ahaṃ ca anye ca bodhisattvā mahāsattvāḥ pratyātmāryajñānaikayānakuśalā aparapraṇeyā bhaviṣyanti buddhadharmeṣu //",
  "S04bsu021_u:1877": "bhagavānāha - tena hi mahāmate śṛṇu,",
  "S04bsu021_u:1878": "sādhu ca suṣṭhu ca manasikuru /",
  "S04bsu021_u:1879": "bhāṣiṣye 'haṃ te /",
  "S04bsu021_u:1880": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1881_0": "bhagavāṃstasyaitadavocat - pramāṇāptopadeśavikalpābhāvānmahāmate bodhisattvo mahāsattva",
  "S04bsu021_u:1881_1": "ekākī rahogataḥ svapratyātmabuddhyā vicārayatyaparapraṇeyo dṛṣṭivikalpavivarjita",
  "S04bsu021_u:1881_2": "uttarottaratathāgatabhūmipraveśanatayā vyāyamate /",
  "S04bsu021_u:1882": "etanmahāmate svapratyātmāryajñānagatilakṣaṇam /",
  "S04bsu021_u:1883": "tatra ekayānagatilakṣaṇaṃ katamat? (Vaidya 55)",
  "S04bsu021_u:1884": "yaduta ekayānamārgādhigamāvabodhādekayānamiti vadāmi /",
  "S04bsu021_u:1885": "ekayānamārgādhigamāvabodhaḥ katamaḥ?",
  "S04bsu021_u:1886": "yaduta grāhyagrāhakavikalpayathābhūtāvasthānādapravṛttervikalpasya ekayānāvabodhaḥ kṛto bhavati /",
  "S04bsu021_u:1887": "eṣa ekayānāvabodho mahāmate nānyatīrthyaśrāvakapratyekabuddhabrahmādibhiḥ prāptapūrvo 'nyatra mayā /",
  "S04bsu021_u:1888": "ata etasmātkāraṇānmahāmate ekayānamityucyate //",
  "S04bsu021_u:1889": "mahāmatirāha - kiṃ kāraṇaṃ bhagavatā yānatrayamupadiṣṭam,",
  "S04bsu021_u:1890": "ekayānaṃ nopadiśyate?",
  "S04bsu021_u:1891": "bhagavānāha - svayamaparinirvāṇadharmatvānmahāmate sarvaśrāvakapratyekabuddhānāmekayānaṃ na vadāmi /",
  "S04bsu021_u:1892": "yasmānmahāmate sarvaśrāvakapratyekabuddhāstathāgatavinayavivekayogopadeśena vimucyante na svayam //",
  "S04bsu021_u:1893": "punaraparaṃ mahāmate jñeyāvaraṇakarmavāsanāprahīṇatvātsarvaśrāvakapratyekabuddhānāṃ naikayānam /",
  "S04bsu021_u:1894": "dharmanairātmyānavabodhācca acintyapariṇāmacyuteraprāptivācca yānatrayaṃ deśayāmi śrāvakāṇām /",
  "S04bsu021_u:1895": "yadā teṣāṃ mahāmate sarvadoṣavāsanāḥ prahīṇā bhavanti dharmanairātmyāvabodhāt,",
  "S04bsu021_u:1896": "tadā te vāsanādoṣasamādhimadābhāvādanāsravadhātau prativibudhyante /",
  "S04bsu021_u:1897": "punarapi lokottarānāsravadhātuparyāpannān saṃbhārān paripūrya acintyadharmakāyavaśavartitāṃ pratilapsyante //",
  "S04bsu021_u:1898": "tatredamucyate -",
  "S04bsu021_u:1899": "devayānaṃ brahmayānaṃ śrāvakīyaṃ tathaiva ca /",
  "S04bsu021_u:1900": "tāthāgataṃ ca pratyekaṃ yānānetān vadāmyaham // Lank_2.201 //",
  "S04bsu021_u:1901": "yānānāṃ nāsti vai niṣṭhā yāvaccittaṃ pravartate /",
  "S04bsu021_u:1902": "citte tu vai parāvṛtte na yānaṃ na ca yāninaḥ // Lank_2.202 //",
  "S04bsu021_u:1903": "yānavyavasthānaṃ naivāsti yānabhedaṃ vadāmyaham /",
  "S04bsu021_u:1904": "parikarṣaṇārthaṃ bālānāṃ yānabhedaṃ vadāmyaham // Lank_2.203 //",
  "S04bsu021_u:1905": "vimuktayastathā tisro dharmanairātmyameva ca /",
  "S04bsu021_u:1906": "samatājñānakleśākhyā vimuktyā te vivarjitāḥ // Lank_2.204 //",
  "S04bsu021_u:1907": "yathā hi kāṣṭhamudadhau taraṃgairvipravāhyate /",
  "S04bsu021_u:1908": "tathā hi śrāvako mūḍho lakṣaṇena pravāhyate // Lank_2.205 //",
  "S04bsu021_u:1909": "vāsanākleśasaṃbaddhāḥ paryutthānairvisaṃyutāḥ /",
  "S04bsu021_u:1910": "samādhimadamattāste dhātau tiṣṭhantyanāsrave // Lank_2.206 //",
  "S04bsu021_u:1911": "niṣṭhāgatirna tasyāsti na ca bhūyo nivartate /",
  "S04bsu021_u:1912": "samādhikāyaṃ saṃprāpya ā kalpānna prabudhyate // Lank_2.207 //",
  "S04bsu021_u:1913": "yathā hi mattapuruṣo madyābhāvādvibudhyate /",
  "S04bsu021_u:1914": "tathā te buddhadharmākhyaṃ kāyaṃ prāpsyanti māmakam // Lank_2.208 //",
  "S04bsu021_u:1915": "iti laṅkāvatāre ṣaṭtriṃśatsāhasrasarvadharmasamuccayo nāma dvitīyaḥ parivartaḥ //",
  "S04bsu021_u:1917": "START Parivarta 3",
  "S04bsu021_u:1918": "(Vaidya 56)",
  "S04bsu021_u:1919": "Anityatāparivarto nāma tṛtīyaḥ /",
  "S04bsu021_u:1920": "atha khalu bhagavān punarapi mahāmatiṃ bodhisattvaṃ mahāsattvametadavocat - manomayakāyagatiprabhedanayalakṣaṇaṃ mahāmate upadekṣyāmi /",
  "S04bsu021_u:1921": "tacchṛṇu, sādhu ca suṣṭhu ca manasikuru /",
  "S04bsu021_u:1922": "bhāṣiṣye 'haṃ te /",
  "S04bsu021_u:1923": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1924": "bhagavāṃstasyaitadavocat - triprakāro mahāmate kāyo manomayaḥ /",
  "S04bsu021_u:1925": "katamastriprakāraḥ?",
  "S04bsu021_u:1926": "yaduta samādhisukhasamāpattimanomayo dharmasvabhāvāvabodhamanomayo nikāyasahajasaṃskārakriyāmanomayaśca /",
  "S04bsu021_u:1927": "prathamottarottarabhūmilakṣaṇaparijñānādadhigacchanti yoginaḥ /",
  "S04bsu021_u:1928": "tatra katamo mahāmate samādhisukhasamāpattimanomayaḥ kāyaḥ?",
  "S04bsu021_u:1929_0": "yaduta tricaturthapañcamyāṃ bhūmau svacittavividhavivekavihāreṇacittodadhipravṛttitaraṃgavijñānalakṣaṇasukhasamāpattimanaso",
  "S04bsu021_u:1929_1": "'pravṛttiḥ svacittadṛśyaviṣayābhāvābhāvaparijñānānmanaso manomayaḥ kāya ityucyate /",
  "S04bsu021_u:1930": "tatra dharmasvabhāvāvabodhamanomayaḥ kāyaḥ katamaḥ?",
  "S04bsu021_u:1931_0": "yaduta aṣṭamyāṃ bhūmau māyādidharmanirābhāsapravicayāvabodhena cittāśrayaparāvṛttasya",
  "S04bsu021_u:1931_1": "māyopamasamādhipratilambhādanyeṣāṃ ca samādhimukhānāṃ pratilambhādanekalakṣaṇavaśitābhijñākusumitaṃ",
  "S04bsu021_u:1931_2": "manojavasadṛśaṃ māyāsvapnabimbaprakhyamabhautikaṃ bhūtabhautikasadṛśaṃ sarvarūpaviciatrāṅgasamuditaṃ",
  "S04bsu021_u:1931_3": "sarvabuddhakṣetraparṣanmaṇḍalānugataṃ kāyaṃ dharmasvabhāvagatiṃgatatvānmanomaya ityucyate /",
  "S04bsu021_u:1932": "tatra nikāyasahajasaṃskārakriyāmanomayaḥ kāyaḥ katamaḥ?",
  "S04bsu021_u:1933": "yaduta sarvabuddhadharmapratyātmādhigamasukhalakṣaṇāvabodhānnikāyasahajasaṃskārakriyāmanomaya ityucyate /",
  "S04bsu021_u:1934": "atra te mahāmate kāyatrayalakṣaṇapravicayāvabodhe yogaḥ karaṇīyaḥ //",
  "S04bsu021_u:1935": "tatredamucyate -",
  "S04bsu021_u:1936": "na me yānaṃ mahāyānaṃ na ghoṣo na ca akṣarāḥ /",
  "S04bsu021_u:1937": "na satyā na vimokṣā vai na nirābhāsagocaram // Lank_3.1 //",
  "S04bsu021_u:1938": "kiṃ tu yānaṃ mahāyānaṃ samādhivaśavartitā /",
  "S04bsu021_u:1939": "kāyo manomayaścitro vaśitāpuṣpamaṇḍitaḥ // Lank_3.2 //",
  "S04bsu021_u:1940": "atha khalu mahāmatirbodhisattvo mahāsattvaḥ punarapi bhagavantametadavocat - pañcānantaryāṇi bhagavatā nirdiṣṭāni /",
  "S04bsu021_u:1941": "katamāni tāni bhagavan pañcānantaryāṇi yānyadhyāpadya kulaputro vā kuladuhitā vā avīciko bhavati?",
  "S04bsu021_u:1942": "bhagavānāha - tena hi mahāmate śṛṇu,",
  "S04bsu021_u:1943": "sādhu ca suṣṭhu ca manasikuru /",
  "S04bsu021_u:1944": "bhāṣiṣye 'haṃ te /",
  "S04bsu021_u:1945": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1946": "bhagavānetadavocat - tatra mahāmate pañcānantaryāṇi katamāni?",
  "S04bsu021_u:1947": "yaduta mātṛpitrarhadvadhasaṃghabhedāstathāgatakāye duṣṭacittarudhirotpādaśca //",
  "S04bsu021_u:1948": "tatra mahāmate mātā katamā sattvānām?",
  "S04bsu021_u:1949": "yaduta tṛṣṇā paunarbhavikī nandīrāgasahagatā mātṛtvenottiṣṭhate /",
  "S04bsu021_u:1950": "avidyā pitṛtvenāyatanagrāmasyotpattaye /",
  "S04bsu021_u:1951": "anayorubhayormātāpitroratyantamūlopacchedānmātṛpitṛvadho (Vaidya 57) bhavati /",
  "S04bsu021_u:1952": "tatra anuśayānāmariprakhyāṇāṃ mūṣikāviṣavatprakopadharmiṇāmatyantasamuddhātādarhadvadho bhavati /",
  "S04bsu021_u:1953": "tatra saṃdhabhedaḥ katamaḥ?",
  "S04bsu021_u:1954": "yaduta bhinnānyonyalakṣaṇasya skandhasaṃghātasyātyantamūlopaghātātsaṃghabheda ityucyate /",
  "S04bsu021_u:1955_0": "svasāmānyabāhyasvacittadṛśyamātrāvabodhakānāṃ mahāmate aṣṭānāṃ vijñānakāyānāṃ vimokṣatrayānāsravaduṣṭavikalpenātyantopaghātādvijñānabuddhasya",
  "S04bsu021_u:1955_1": "duṣṭacittarudhirotpādanādānantaryakārītyucyate /",
  "S04bsu021_u:1956": "etāni mahāmate ādhyātmikāni pañcānantaryāṇi yānyadhyāpadya kulaputro vā kuladuhitā vā ānantaryakārī bhavatyabhisamitadharmaḥ //",
  "S04bsu021_u:1957": "punaraparaṃ mahāmate bāhyāni te ānantaryāṇyupadekṣyāmi,",
  "S04bsu021_u:1958": "yairupadiṣṭaistvaṃ ca anye ca bodhisattvā anāgate 'dhvani saṃmohaṃ na gamiṣyanti /",
  "S04bsu021_u:1959": "tatra katamāni tāni?",
  "S04bsu021_u:1960": "yaduta yāni deśanāpāṭhe 'nusaṃvarṇitānyānantaryāṇi,",
  "S04bsu021_u:1961": "yānyadhyāpadya tisṝṇāṃ vimuktīnāmanyatarānyatarasyāṃ nābhisametā bhavanti anyatra nirmitādhiṣṭhānābhisamayāt /",
  "S04bsu021_u:1962": "nirmitādhiṣṭhānaśrāvako hi mahāmate bodhisattvādhiṣṭhānena vā tathāgatādhiṣṭhānena vā /",
  "S04bsu021_u:1963": "yasya kasyacidanyasyānantaryakāriṇaḥ kaukṛtyaṃ tasya kaukṛtyadṛṣṭivinivartanārthaṃ nikṣiptadhurasya kaukṛtyadṛṣṭyabhāvārtham /",
  "S04bsu021_u:1964": "punarapi protsāhanāṃ kariṣyata iti kṛtvā nirmitādhiṣṭhānābhisamayaḥ pradarśyate mayā /",
  "S04bsu021_u:1965_0": "nāstyekāntena mahāmate ānantaryakāriṇo 'bhisamayaḥ anyatra svacittadṛśyabhāvanāmātratāvabodhāddehabhogapratiṣṭhāgativikalpātmātmīyagrāhaviviktadarśanātkadā",
  "S04bsu021_u:1965_1": "- citkarhicitkalyāṇamitramāsādya anyagatisaṃdhau svavikalpadoṣairvimucyate //",
  "S04bsu021_u:1966": "tatredamucyate -",
  "S04bsu021_u:1967": "tṛṣṇā hi mātā ityuktā avidyā ca pitā tathā /",
  "S04bsu021_u:1968": "viṣayāvabodhādvijñānaṃ buddha ityupadiśyate // Lank_3.3 //",
  "S04bsu021_u:1969": "arhanto hyanuśayāḥ pañca saṃghāḥ skandhakadambakaḥ /",
  "S04bsu021_u:1970": "nirantarāntaracchedātkarmasyānantaraṃ bhavet // Lank_3.4 //",
  "S04bsu021_u:1971": "punarapi mahāmatirāha - deśayatu me bhagavān buddhānāṃ bhagavatāṃ kathaṃ bhagavan buddhānāṃ buddhatā bhavati?",
  "S04bsu021_u:1972": "bhagavānāha - dharmapudgalanairātmyāvabodhānmahāmate āvaraṇadvayaparijñānāvabodhācca cyutidvayādhigamātkleśadvayaprahāṇācca mahāmate buddhānāṃ bhagavatāṃ buddhatā bhavati /",
  "S04bsu021_u:1973": "eteṣāmeva mahāmate dharmāṇāmadhigamācchrāvakapratyekabuddhasaṃbuddhatā bhavati /",
  "S04bsu021_u:1974": "ata etasmānmahāmate ekayānaṃ deśayāmi //",
  "S04bsu021_u:1975": "tatredamucyate -",
  "S04bsu021_u:1976": "nairātmyasya dvayaṃ kleśāstathaivāvaraṇadvayam /",
  "S04bsu021_u:1977": "acintyapariṇāminyāścyuterlābhāttathāgataḥ // Lank_3.5 //",
  "S04bsu021_u:1978_0": "atha khalu mahāmatirbodhisattvo mahāsattvaḥ punarapi bhagavantametadavocat - kiṃ",
  "S04bsu021_u:1978_1": "saṃdhāya bhagavatā parṣanmadhyagatena vāgbhāṣitā - ahameva sarvabuddhā ye 'tītā jātakopapattivaicitryaṃ ca /",
  "S04bsu021_u:1979": "ahameva ca tena kālena tena samayena rājā māṃdhātā /",
  "S04bsu021_u:1980": "gajaḥ śuka indro vyāsaḥ sunetraḥ, (Vaidya 58)",
  "S04bsu021_u:1981": "ityevamādyāni bhagavatā jātakaśatasahasrāṇyupadiṣṭāni?",
  "S04bsu021_u:1982_0": "bhagavānāha - caturvidhāṃ samatāṃ saṃghāya mahāmate tathāgatā arhantaḥ samyaksaṃbuddhāḥ",
  "S04bsu021_u:1982_1": "parṣanmadhyagatā vācaṃ niścārayanti yaduta ahameva tena kālena tena samayena krakucchandaḥ",
  "S04bsu021_u:1982_2": "kanakamuniḥ kāśyapaścābhavam /",
  "S04bsu021_u:1983": "katamāṃ caturvidhasamatāṃ saṃdhāya?",
  "S04bsu021_u:1984": "yaduta akṣarasamatāṃ vāksamatāṃ dharmasamatāṃ kāyasamatāṃ ca /",
  "S04bsu021_u:1985": "imāṃ mahāmate caturvidhāṃ samatāṃ saṃghāya tathāgatā arhantaḥ samyaksaṃbuddhāḥ parṣanmadhyagatā vācaṃ niścārayanti /",
  "S04bsu021_u:1986": "tatra mahāmate katamā akṣarasamatā?",
  "S04bsu021_u:1987": "yaduta yairakṣarairmama nāma buddha iti,",
  "S04bsu021_u:1988": "tairevākṣaraisteṣāṃ buddhānāṃ bhagavatāṃ tānyakṣarāṇi mahāmate nirviśiṣṭānyakṣarāṇyakṣarasvabhāvatvena /",
  "S04bsu021_u:1989": "iyaṃ mahāmate akṣarasamatā /",
  "S04bsu021_u:1990": "tatra mahāmate katamā vāksamatā tathāgatānāmarhatā samyaksaṃbuddhānām?",
  "S04bsu021_u:1991": "yaduta mamāpi catuṣṣaṣṭyākāro brahmasvararutaghoṣavāgvikalpaḥ pravartate,",
  "S04bsu021_u:1992_0": "teṣāmapi mahāmate tathāgatānāmarhatāṃ samyaksaṃbuddhānāmevameva catuṣṣaṣṭyākāro brahmasvararutaghoṣo",
  "S04bsu021_u:1992_1": "vāgvikalpaḥ pravartate 'nūnānadhikā nirviśiṣṭāḥ kalaviṅkabrahmasvararutaghoṣasvabhāvena /",
  "S04bsu021_u:1993": "tatra katamā kāyasamatā?",
  "S04bsu021_u:1994": "yaduta ahaṃ ca te ca tathāgatā arhantaḥ samyaksaṃbuddhā dharmakāyena ca rūpalakṣaṇānuvyañjanakāyena ca samā nirviśiṣṭā anyatra vaineyavaśamupādāya /",
  "S04bsu021_u:1995": "tatra tatra sattvagativiśeṣeṇa tathāgatā rūpavaicitryamādarśayanti /",
  "S04bsu021_u:1996": "tatra dharmasamatā mahāmate katamā?",
  "S04bsu021_u:1997": "yaduta te ca ahaṃ ca saptatriṃśatāṃ bodhipakṣyāṇāṃ dharmāṇāmadhigantāraḥ /",
  "S04bsu021_u:1998": "imāṃ mahāmate caturvidhāṃ samatāṃ saṃdhāya tathāgatā arhantaḥ samyaksaṃbuddhāḥ parṣanmadhyagatā vācaṃ niścārayanti //",
  "S04bsu021_u:1999": "tatredamucyate -",
  "S04bsu021_u:2000": "kāśyapaḥ krakuchandaśca konākamunirapyaham /",
  "S04bsu021_u:2001": "bhāṣāmi jinaputrāṇāṃ samatāyāṃ samudgataḥ // Lank_3.6 //",
  "S04bsu021_u:2002": "punarapi mahāmatirāha - yadidamuktaṃ bhagavatā - yāṃ ca rātriṃ tathāgato 'bhisaṃbuddho yāṃ ca rātriṃ parinirvāsyati,",
  "S04bsu021_u:2003": "atrāntare ekamapyakṣaraṃ tathāgatena nodāhṛtam,",
  "S04bsu021_u:2004": "na pravyāhariṣyati,",
  "S04bsu021_u:2005": "avacanaṃ buddhavacanamiti,",
  "S04bsu021_u:2006": "tatkimidaṃ saṃdhāyoktaṃ tathāgatenārhatā samyaksaṃbuddhena avacanaṃ buddhavacanamiti?",
  "S04bsu021_u:2007": "bhagavānāha - dharmadvayaṃ mahāmate saṃdhāya mayaitaduktam /",
  "S04bsu021_u:2008": "katamaddharmadvayam?",
  "S04bsu021_u:2009": "yaduta pratyātmadharmatāṃ ca saṃdhāya paurāṇasthitidharmatāṃ ca /",
  "S04bsu021_u:2010": "idaṃ mahāmate dharmadvayaṃ saṃdhāyedamuktaṃ mayā /",
  "S04bsu021_u:2011": "tatra svapratyātmadharmatānusaṃdhiḥ katamaḥ?",
  "S04bsu021_u:2012": "yattaistathāgatairadhigataṃ tanmayāpyadhigatamanūnamanadhikaṃ svapratyātmagatigocaraṃ vāgvikalparahitamakṣaragatidvayavinirmuktam /",
  "S04bsu021_u:2013": "tatra paurāṇasthitidharmatā katamā?",
  "S04bsu021_u:2014_0": "yaduta paurāṇamidaṃ mahāmate dharmatāvanme hiraṇyarajatamuktākaravanmahāmate dharmadhātusthititā",
  "S04bsu021_u:2014_1": "- utpādādvā tathāgatānāmanutpādādvā tathāgatānāṃ sthitaivaiṣāṃ dharmāṇāṃ dharmatā",
  "S04bsu021_u:2014_2": "dharmasthititā dharmaniyāmatā /",
  "S04bsu021_u:2015": "paurāṇanagarapathavanmahāmate /",
  "S04bsu021_u:2016": "tadyathā mahāmate kaścideva puruṣo 'ṭavyāṃ paryaṭan paurāṇaṃ nagaramanupaśyedavikalapathapraveśam /",
  "S04bsu021_u:2017": "sa taṃ nagaramanupraviśet /",
  "S04bsu021_u:2018": "tatra praviśya pratiniviśya (Vaidya 59)",
  "S04bsu021_u:2019": "nagaraṃ nagarakriyāsukhamanubhavet /",
  "S04bsu021_u:2020": "tatkiṃ manyase mahāmate api nu tena puruṣeṇa sa panthā utpādito yena pathā taṃ nagaramanupraviṣṭo nagaravaicitryaṃ ca (anubhūtam)",
  "S04bsu021_u:2021": "? āha - no bhagavan /",
  "S04bsu021_u:2022": "bhagavānāha - evameva mahāmate yanmayā taiśca tathāgatairadhigatam - sthitaivaiṣā dharmatā dharmasthititā dharmaniyāmatā tathatā bhūtatā satyatā /",
  "S04bsu021_u:2023": "ata etasmātkāraṇānmahāmate mayedamuktam - yāṃ ca rātriṃ tathāgato 'bhisaṃbuddho yāṃ ca rātriṃ parinirvāsyati,",
  "S04bsu021_u:2024": "atrāntare ekamapyakṣaraṃ tathāgatena nodāhṛtaṃ nodāhariṣyati //",
  "S04bsu021_u:2025": "tatredamucyate -",
  "S04bsu021_u:2026": "yasyāṃ ca rātryāṃ dhigamo yasyāṃ ca parinirvṛtaḥ /",
  "S04bsu021_u:2027": "etasminnantare nāsti mayā kiṃcitprakāśitam // Lank_3.7 //",
  "S04bsu021_u:2028": "pratyātmadharmasthititāṃ saṃdhāya kathitaṃ mayā /",
  "S04bsu021_u:2029": "taiśca buddhairmayā caiva na ca kiṃcidviśeṣitam // Lank_3.8 //",
  "S04bsu021_u:2030_0": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu",
  "S04bsu021_u:2030_1": "me bhagavānnāstyastitvalakṣaṇaṃ sarvadharmāṇāṃ yathā ahaṃ ca anye ca bodhisattvā",
  "S04bsu021_u:2030_2": "mahāsattvā nāstyastitvavarjitāḥ kṣipramanuttarāṃ samyaksaṃbodhimabhisaṃbudhyeran /",
  "S04bsu021_u:2031": "bhagavānāha - tena hi mahāmate śṛṇu,",
  "S04bsu021_u:2032": "sādhu ca suṣṭhu ca manasi kuru /",
  "S04bsu021_u:2033": "bhāṣiṣye 'haṃ te /",
  "S04bsu021_u:2034": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2035": "bhagavānetadavocat - dvayaniśrito 'yaṃ mahāmate loko yaduta astitvaniśritaśca nāstitvaniśritaśca /",
  "S04bsu021_u:2036": "bhāvābhāvacchandadṛṣṭipatitaśca aniḥśaraṇe niḥśaraṇabuddhiḥ /",
  "S04bsu021_u:2037": "tatra mahāmate kathamastitvaniśrito lokaḥ?",
  "S04bsu021_u:2038": "yaduta vidyamānairhetupratyayairloka utpadyate nāvidyamānaiḥ,",
  "S04bsu021_u:2039": "vidyamānaṃ cotpadyamānamutpadyate nāvidyamānam /",
  "S04bsu021_u:2040": "sa caivaṃ bruvan mahāmate bhāvānāmastitvahetupratyayānāṃ lokasya ca hetvastivādī bhavati /",
  "S04bsu021_u:2041": "tatra mahāmate kathaṃ nāstitvaniśrito bhavati?",
  "S04bsu021_u:2042": "yaduta rāgadveṣamohābhyupagamaṃ kṛtvā punarapi rāgadveṣamohabhāvābhāvaṃ vikalpayati /",
  "S04bsu021_u:2043": "yaśca mahāmate bhāvānāmastitvaṃ nābhyupaiti bhāvalakṣaṇaviviktatvāt,",
  "S04bsu021_u:2044": "yaśca buddhaśrāvakapratyekabuddhānāṃ rāgadveṣamohānnābhyupaiti bhāvalakṣaṇavinirmuktatvādvidyante neti /",
  "S04bsu021_u:2045": "katamo 'tra mahāmate vaināśiko bhavati?",
  "S04bsu021_u:2046": "mahāmatirāha - ya eṣa bhagavan abhyupagamya rāgadveṣamohān na punarabhyupaiti /",
  "S04bsu021_u:2047": "bhagavānāha - sādhu sādhu mahāmate,",
  "S04bsu021_u:2048": "sādhu khalu punastvaṃ mahāmate,",
  "S04bsu021_u:2049": "yastvamevaṃ prabhāṣitaḥ /",
  "S04bsu021_u:2050": "kevalaṃ mahāmate na rāgadveṣamohabhāvābhāvādvaināśiko bhavati /",
  "S04bsu021_u:2051": "buddhaśrāvakapratyekabuddhavaināśiko 'pi bhavati /",
  "S04bsu021_u:2052": "tatkasya hetoḥ?",
  "S04bsu021_u:2053": "yaduta adhyātmabahirdhānupalabdhitvācca kleśānām /",
  "S04bsu021_u:2054": "na hi mahāmate rāgadveṣamohā adhyātmabahirdhopalabhyante 'śarīratvāt /",
  "S04bsu021_u:2055": "anabhyupagamatvācca mahāmate rāgadveṣamohābhāvānāṃ buddhaśrāvakapratyekabuddhavaināśiko bhavati /",
  "S04bsu021_u:2056": "prakṛtivimuktāste buddhaśrāvakapratyekabuddhā bandhyabandhahetvabhāvāt /",
  "S04bsu021_u:2057": "bandhye sati mahāmate bandho bhavati bandhahetuśca /",
  "S04bsu021_u:2058": "evamapi bruvan mahāmate vaināśiko bhavati /",
  "S04bsu021_u:2059": "idaṃ mahāmate nāstyastitvasya lakṣaṇam /",
  "S04bsu021_u:2060": "idaṃ ca mahāmate saṃdhāyoktaṃ mayā - varaṃ khalu sumerumātrā",
  "S04bsu021_u:2061": "pudgaladṛṣṭirna tveva nāstyastitvābhimānikasya śūnyatādṛṣṭiḥ /",
  "S04bsu021_u:2062": "nāstyastitvābhimāniko hi mahāmate vaināśiko (Vaidya 60) bhavati /",
  "S04bsu021_u:2063": "svasāmānyalakṣaṇadṛṣṭipatitāśayaḥ svacittadṛśyamātrābhāvānna pratijānan,",
  "S04bsu021_u:2064_0": "apratijñānādbāhyabhāvānnityadarśanātkṣaṇaparaṃparābhedabhinnāni skandhadhātvāyatanāni",
  "S04bsu021_u:2064_1": "saṃtatiprabandhena vinivṛtya vinivartanta iti kalpākṣararahitāni prativikalpayan",
  "S04bsu021_u:2064_2": "punarapi vaināśiko bhavati //",
  "S04bsu021_u:2065": "tatredamucyate -",
  "S04bsu021_u:2066": "astināstītyubhāvantau yāvaccittasya gocaraḥ /",
  "S04bsu021_u:2067": "gocareṇa niruddhena samyakcittaṃ nirudhyate // Lank_3.9 //",
  "S04bsu021_u:2068": "viṣaye grahaṇābhāvānnirodho na ca nāsti ca /",
  "S04bsu021_u:2069": "vidyate tathatāvastu āryāṇāṃ gocaro yathā // Lank_3.10 //",
  "S04bsu021_u:2070": "abhūtvā yasya utpādo bhūtvā vāpi vinaśyati /",
  "S04bsu021_u:2071": "pratyayaiḥ sadasaccāpi na te me śāsane sthitāḥ // Lank_3.11 //",
  "S04bsu021_u:2072": "na tīrthakairna buddhaiśca na mayā na ca kenacit /",
  "S04bsu021_u:2073": "pratyayaiḥ sādhyate 'stitvaṃ kathaṃ nāsti bhaviṣyati // Lank_3.12 //",
  "S04bsu021_u:2074": "kena prasādhitāstitvaṃ pratyayairyasya nāstitā /",
  "S04bsu021_u:2075": "utpādavādadurdṛṣṭyā nāstyastīti vikalpyate // Lank_3.13 //",
  "S04bsu021_u:2076": "yasya notpadyate kiṃcinna ca kiṃcinnirudhyate /",
  "S04bsu021_u:2077": "tasyāstināsti nopaiti viviktaṃ paśyato jagat // Lank_3.14 //",
  "S04bsu021_u:2078": "atha khalu mahāmatirbodhisattvo mahāsattvaḥ punarapi bhagavantamadhyeṣate - deśayatu me bhagavān,",
  "S04bsu021_u:2079": "deśayatu me sugataḥ,",
  "S04bsu021_u:2080": "deśayatu me tathāgato 'rhan samyaksaṃbuddho vadatāṃ variṣṭhaḥ siddhāntanayalakṣaṇam,",
  "S04bsu021_u:2081": "yena siddhāntanayalakṣaṇena suprativibhāgaviddhena ahaṃ ca anye ca bodhisattvā mahāsattvāḥ siddhāntanayalakṣaṇagatiṃgatāḥ kṣipramanuttarāṃ samyaksaṃbodhimabhisaṃbhotsyante,",
  "S04bsu021_u:2082": "aparapraṇeyāśca bhaviṣyanti sarvatārkikatīrthakarāṇām /",
  "S04bsu021_u:2083": "bhagavānāha - tena hi mahāmate śṛṇu,",
  "S04bsu021_u:2084": "sādhu ca suṣṭhu ca manasikuru /",
  "S04bsu021_u:2085": "bhāṣiṣye 'haṃ te /",
  "S04bsu021_u:2086": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2087": "bhagavāṃstasyaitadavocat - dvividhaṃ mahāmate siddhāntanayalakṣaṇaṃ sarvaśrāvakapratyekabuddhabodhisattvānāṃ yaduta siddhāntanayaśca deśanānayaśca /",
  "S04bsu021_u:2088": "tatra siddhāntanayo mahāmate yaduta pratyātmādhigamaviśeṣalakṣaṇaṃ vāgvikalpākṣararahitamanāsravadhātugatiprāpakaṃ pratyātmagatibhūmigatisvalakṣaṇaṃ sarvatarkatīrthyamāravarjitam /",
  "S04bsu021_u:2089": "vinihatya ca tāṃstīrthyamārān pratyātmagatirvirājate /",
  "S04bsu021_u:2090": "etanmahāmate siddhāntanayalakṣaṇam /",
  "S04bsu021_u:2091": "tatra deśanānayaḥ katamaḥ?",
  "S04bsu021_u:2092": "yaduta navāṅgaśāsanavicitropadeśo 'nyānanyasadasatpakṣavarjitaḥ upāyakuśalavidhipūrvakaḥ sattveṣu darśanāvatāraḥ /",
  "S04bsu021_u:2093": "yadyenādhimucyate tattasya deśayet /",
  "S04bsu021_u:2094": "etanmahāmate deśanānayalakṣaṇam /",
  "S04bsu021_u:2095": "atra mahāmate tvayā anyaiśca bodhisattvairmahāsattvairyogaḥ karaṇīyaḥ //",
  "S04bsu021_u:2096": "tatredamucyate -",
  "S04bsu021_u:2097": "siddhāntaśca nayaścāpi pratyātmaśāsanaṃ ca vai /",
  "S04bsu021_u:2098": "ye paśyanti vibhāgajñā na te tarkavaśaṃ gatāḥ // Lank_3.15 //",
  "S04bsu021_u:2099": "(Vaidya 61)",
  "S04bsu021_u:2100": "na bhāvo vidyate satyaṃ yathā bālairvikalpyate /",
  "S04bsu021_u:2101": "abhāvena tu vai mokṣaṃ kathaṃ necchanti tārkikāḥ // Lank_3.16 //",
  "S04bsu021_u:2102": "utpādabhaṅgasaṃbaddhaṃ saṃskṛtaṃ pratipaśyataḥ /",
  "S04bsu021_u:2103": "dṛṣṭidvayaṃ prapuṣṇanti na paśyanti viparyayāt // Lank_3.17 //",
  "S04bsu021_u:2104": "ekameva bhavetsatyaṃ nirvāṇaṃ manavarjitam /",
  "S04bsu021_u:2105": "kadalīskandhamāyābhaṃ lokaṃ paśyedvikalpitam // Lank_3.18 //",
  "S04bsu021_u:2106": "rāgo na vidyate dveṣo mohaścāpi na pudgalaḥ /",
  "S04bsu021_u:2107": "tṛṣṇāyā hyuditāḥ skandhā vidyante svapnasādṛśāḥ // Lank_3.19 //",
  "S04bsu021_u:2108": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
  "S04bsu021_u:2109": "deśayatu me sugataḥ abhūtaparikalpasya lakṣaṇam /",
  "S04bsu021_u:2110": "kathaṃ kiṃ kena kasya bhagavan abhūtaparikalpaḥ pravartamānaḥ pravartate?",
  "S04bsu021_u:2111": "abhūtaparikalpo 'bhūtaparikalpa iti bhagavannucyate /",
  "S04bsu021_u:2112": "katamasyaitadbhagavan dharmasyādhivacanaṃ yaduta abhūtaparikalpa iti?",
  "S04bsu021_u:2113": "kiṃ vā prativikalpayan abhūtaparikalpo bhavati?",
  "S04bsu021_u:2114": "bhagavānāha - sādhu sādhu mahāmate /",
  "S04bsu021_u:2115": "sādhu khalu punastvaṃ mahāmate,",
  "S04bsu021_u:2116": "yattvametamarthamadhyeṣitavyaṃ manyase /",
  "S04bsu021_u:2117": "bahujanahitāya tvaṃ mahāmate pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu021_u:2118": "tena hi mahāmate śṛṇu,",
  "S04bsu021_u:2119": "sādhu ca suṣṭhu ca manasikuru /",
  "S04bsu021_u:2120": "bhāṣiṣye 'haṃ te /",
  "S04bsu021_u:2121": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2122": "bhagavāṃstasyaitadavocat - arthavividhavaicitryābhūtaparikalpābhiniveśānmahāmate vikalpaḥ pravartamānaḥ pravartate /",
  "S04bsu021_u:2123_0": "nṛṇāṃ grāhyagrāhakābhiniveśābhiniviṣṭānāṃ ca mahāmate svacittadṛśyamātrānavadhāritamatīnāṃ",
  "S04bsu021_u:2123_1": "ca sadasaddṛṣṭipakṣapatitānāṃ ca mahāmate tīrthakaradṛṣṭiprativikalpavāsanāpratipuṣṭānāṃ",
  "S04bsu021_u:2123_2": "bāhyavicitrārthopalambhābhiniveśāccittacaittakalāpo vikalpasaṃśabditaḥ pravartamānaḥ",
  "S04bsu021_u:2123_3": "pravartate ātmātmīyābhiniveśāt /",
  "S04bsu021_u:2124_0": "mahāmatirāhatadyadi bhagavannarthavividhavaicitryābhūtaparikalpābhiniveśānnṛṇāṃ vikalpaḥ",
  "S04bsu021_u:2124_1": "pravartamānaḥ pravartate sadasaddṛṣṭipakṣapatitānāṃ grāhyagrāhakatīrthakaradṛṣṭiprativikalpapuṣṭānāṃ",
  "S04bsu021_u:2124_2": "bāhyavicitrārthopalambhābhiniveśāccittacaittakalāpo vikalpasaṃśabditaḥ svacittadṛśyamātrānavabodhātsantāsantavicitrabhāvābhiniveśātpravartamānaḥ pravartate /",
  "S04bsu021_u:2125": "tadyathaiva bhagavan bāhyārthavicitralakṣaṇaḥ sadasatpakṣapatitalakṣaṇo bhāvābhāvavivikto dṛṣṭilakṣaṇavinivṛttaḥ,",
  "S04bsu021_u:2126": "tathaiva bhagavan paramārthapramāṇendriyāvayavadṛṣṭāntahetulakṣaṇavinivṛttaḥ /",
  "S04bsu021_u:2127": "tatkathaṃ bhagavannekatra vicitravikalpo 'bhūtārthavicitrabhāvābhiniveśaṃ prativikalpayan pravartate,",
  "S04bsu021_u:2128": "na punaḥ paramārthalakṣaṇābhiniveśaṃ prativikalpayan pravartate vikalpaḥ?",
  "S04bsu021_u:2129": "nanu bhagavan viṣamahetuvādastava",
  "S04bsu021_u:2130": "prasajyate ekatra pravartate ekatra neti bruvataḥ,",
  "S04bsu021_u:2131_0": "sadasatpakṣāśrayābhiniveśaśca abhūtaprativikalpadṛṣṭipravṛttiṃ bruvato vividhamāyāṅgapuruṣavaicitryānniṣpannaikarūpavatprativikalpayan",
  "S04bsu021_u:2131_1": "vikalpena lakṣaṇavaicitryabhāvābhāvaṃ ca vikalpasya vinivṛtterlokāyatikadṛṣṭyāśayapatitaśca /",
  "S04bsu021_u:2132": "(Vaidya 62) bhagavānāha - na hi mahāmate vikalpaḥ pravartate nivartate vā /",
  "S04bsu021_u:2133": "tatkasya hetoḥ?",
  "S04bsu021_u:2134": "yaduta sadasato vikalpasyāpravṛttitvādbāhyadṛśyabhāvābhāvātsvacittadṛśyamātrāvabodhānmahāmate vikalpo na pravartate na nivartate /",
  "S04bsu021_u:2135": "anyatra mahāmate bālānāṃ svacittavaicitryavikalpakalpitatvāt /",
  "S04bsu021_u:2136": "kriyāpravṛttipūrvako vikalpo vaicitryabhāvalakṣaṇābhiniveśātpravartata iti vadāmi /",
  "S04bsu021_u:2137_0": "kathaṃ khalu mahāmate bālapṛthagjanāḥ svavikalpacittamātrāvabodhādātmātmīyābhivinivṛttadṛṣṭayaḥ",
  "S04bsu021_u:2137_1": "kāryakāraṇapratyayavinivṛttadoṣāḥ svacittamātrāvabodhātparāvṛttacittāśrayāḥ sarvāsu",
  "S04bsu021_u:2137_2": "bhūmiṣu kṛtavidyāstathāgatasvapratyātmagatigocaraṃ pañcadharmasvabhāvavastudṛṣṭivikalpavinivṛttiṃ pratilabheran?",
  "S04bsu021_u:2138": "ata etasmātkāraṇānmahāmate idamucyate mayā - vikalpo 'bhūtārthavaicitryādabhiniveśātpravartate,",
  "S04bsu021_u:2139": "svavikalpavaicitryārthayathābhūtārthaparijñānādvimucyata iti //",
  "S04bsu021_u:2140": "tatredamucyate -",
  "S04bsu021_u:2141": "kāraṇaiḥ pratyayaiścāpi yeṣāṃ lokaḥ pravartate /",
  "S04bsu021_u:2142": "cātuṣkoṭikayā yuktā na te mannayakovidāḥ // Lank_3.20 //",
  "S04bsu021_u:2143": "asanna jāyate loko na sanna sadasan kvacit /",
  "S04bsu021_u:2144": "pratyayaiḥ kāraṇaiścāpi yathā bālairvikalpyate // Lank_3.21 //",
  "S04bsu021_u:2145": "na sannāsanna sadasadyadā lokaṃ prapaśyati /",
  "S04bsu021_u:2146": "tadā vyāvartate cittaṃ nairātmyaṃ cādhigacchati // Lank_3.22 //",
  "S04bsu021_u:2147": "anutpannāḥ sarvabhāvā yasmātpratyayasaṃbhavāḥ /",
  "S04bsu021_u:2148": "kāryaṃ hi pratyayāḥ sarve na kāryājjāyate bhavaḥ // Lank_3.23 //",
  "S04bsu021_u:2149": "kāryānna jāyate kāryaṃ dvitvaṃ kārye prasajyate /",
  "S04bsu021_u:2150": "na ca dvitvaprasaṅgena kāryādbhāvopalabhyate // Lank_3.24 //",
  "S04bsu021_u:2151": "ālambālambyavigataṃ yadā paśyati saṃskṛtam /",
  "S04bsu021_u:2152": "niścitaṃ cittamātraṃ hi cittamātraṃ vadāmyaham // Lank_3.25 //",
  "S04bsu021_u:2153": "mātrā svabhāvasaṃsthānaṃ pratyayairbhāvavarjitam /",
  "S04bsu021_u:2154": "niṣṭhābhāvaḥ paraṃ brahma etāṃ mātrāṃ vadāmyaham // Lank_3.26 //",
  "S04bsu021_u:2155": "prajñaptisatyato hyātmā dravyasanna hi vidyate /",
  "S04bsu021_u:2156": "skandhānāṃ skandhatā tadvatprajñaptyā na tu dravyataḥ // Lank_3.27 //",
  "S04bsu021_u:2157": "caturvidhā vai samatā lakṣaṇaṃ hetubhāvajam /",
  "S04bsu021_u:2158": "nairātmyasamatā caiva caturthaṃ yogayoginām // Lank_3.28 //",
  "S04bsu021_u:2159": "vyāvṛttiḥ sarvadṛṣṭīnāṃ kalpyakalpanavarjitā /",
  "S04bsu021_u:2160": "anupalambho hyajātiśca cittamātraṃ vadāmyaham // Lank_3.29 //",
  "S04bsu021_u:2161": "(Vaidya 63)",
  "S04bsu021_u:2162": "na bhāvaṃ nāpi cābhāvaṃ bhāvābhāvavivarjitam /",
  "S04bsu021_u:2163": "tathatā cittavinirmuktaṃ cittamātraṃ vadāmyaham // Lank_3.30 //",
  "S04bsu021_u:2164": "tathatāśūnyatākoṭi nirvāṇaṃ dharmadhātukam /",
  "S04bsu021_u:2165": "kāyaṃ manomayaṃ citraṃ cittamātraṃ vadāmyaham // Lank_3.31 //",
  "S04bsu021_u:2166": "vikalpavāsanābaddhaṃ vicitraṃ cittasaṃbhavam /",
  "S04bsu021_u:2167": "bahirākhyāyate nṛṇāṃ cittamātraṃ hi laukikam // Lank_3.32 //",
  "S04bsu021_u:2168": "dṛśyaṃ na vidyate bāhyaṃ cittaṃ citraṃ hi dṛśyate /",
  "S04bsu021_u:2169": "dehabhogapratiṣṭhānaṃ cittamātraṃ vadāmyaham // Lank_3.33 //",
  "S04bsu021_u:2170": "atha khalu mahāmatirbodhisattvo mahāsattvo bhagavantametadavocat - yatpunaretaduktaṃ bhagavatā - yathārutārthagrahaṇaṃ na kartavyaṃ bodhisattvena mahāsattvena anyaiśceti /",
  "S04bsu021_u:2171": "kathaṃ na bhagavan bodhisattvo mahāsattvo yathārutārthagrāhī na bhavati?",
  "S04bsu021_u:2172": "kiṃ ca rutam?",
  "S04bsu021_u:2173": "ko 'rthaḥ?",
  "S04bsu021_u:2174": "bhagavānāha - tena hi mahāmate śṛṇu,",
  "S04bsu021_u:2175": "sādhu ca suṣṭhu na ca manasi kuru /",
  "S04bsu021_u:2176": "bhāṣiṣye 'haṃ te /",
  "S04bsu021_u:2177": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2178": "bhagavāṃstasyaitadavocat - tatra rutaṃ mahāmate katamat?",
  "S04bsu021_u:2179": "yaduta vāgakṣarasaṃyogavikalpo dantahanutālujihvauṣṭhapuṭaviniḥsṛtaparasparajalpo vikalpavāsanāhetuko rutamityucyate /",
  "S04bsu021_u:2180": "tatra arthaḥ punarmahāmate katamaḥ?",
  "S04bsu021_u:2181_0": "yaduta śrutacintābhāvanāmayyā prajñayā eko rahogato nirvāṇapuragāmimārgaḥ svabuddhyā",
  "S04bsu021_u:2181_1": "vāsanāśrayaparāvṛttipūrvakaḥ svapratyātmagatigocarabhūmisthānāntaraviśeṣārthalakṣaṇagatiṃ",
  "S04bsu021_u:2181_2": "pravicārayan bodhisattvo mahāsattvo 'rthakuśalo bhavati //",
  "S04bsu021_u:2182": "punaraparaṃ mahāmate rūtārthakuśalo bodhisattvo mahāsattvo rutamarthādanyannānyaditi samanupaśyati,",
  "S04bsu021_u:2183": "arthaṃ ca rutāt /",
  "S04bsu021_u:2184": "yadi ca punarmahāmate artho rutādanyaḥ syāt,",
  "S04bsu021_u:2185": "arutārthābhivyaktihetukaḥ syāt /",
  "S04bsu021_u:2186": "sa cārtho rutenānupraviśyate pradīpeneva dhanam /",
  "S04bsu021_u:2187": "tadyathā mahāmate kaścideva puruṣaḥ pradīpaṃ gṛhītvā dhanamavalokayet - idaṃ me dhanamevaṃvidhamasmin pradeśe iti /",
  "S04bsu021_u:2188": "evameva mahāmate vāgvikalparutapradīpena bodhisattvā mahāsattvā vāgvikalparahitāḥ svapratyātmāryagatimanupraviśanti //",
  "S04bsu021_u:2189_0": "punaraparaṃ mahāmate aniruddhā anutpannāḥ prakṛtiparinirvṛtāstriyānamekayānaṃ ca",
  "S04bsu021_u:2189_1": "pañcacittasvabhāvādiṣu yathārutārthābhiniveśaṃ pratītya abhiniveśataḥ samāropāpavādadṛṣṭipatito bhavati /",
  "S04bsu021_u:2190": "anyathā vyavasthitānanyathā prativikalpayan māyāvaicitryadarśanavikalpanavat /",
  "S04bsu021_u:2191": "tadyathā mahāmate anyathā hi māyāvaicitryaṃ draṣṭavyamanyathā pratikalpyate bālairna tvāryaiḥ //",
  "S04bsu021_u:2192": "tatredamucyate -",
  "S04bsu021_u:2193": "yathārutaṃ vikalpitvā samāropenti dharmatām /",
  "S04bsu021_u:2194": "te ca vai tatsamāropātpatanti narakālaye // Lank_3.34 //",
  "S04bsu021_u:2195": "(Vaidya 64)",
  "S04bsu021_u:2196": "na hyātmā vidyate skandhaiḥ skandhāścaiva hi nātmani /",
  "S04bsu021_u:2197": "na te yathā vikalpyante na ca te vai na santi ca // Lank_3.35 //",
  "S04bsu021_u:2198": "astitvaṃ sarvabhāvānāṃ yathā bālairvikalpyate /",
  "S04bsu021_u:2199": "yadi te bhavedyathādṛṣṭāḥ sarve syustattvadarśinaḥ // Lank_3.36 //",
  "S04bsu021_u:2200": "abhāvātsarvadharmāṇāṃ saṃkleśo nāsti śuddhitaḥ /",
  "S04bsu021_u:2201": "na te tathā yathā dṛṣṭā na ca te vai na santi ca // Lank_3.37 //",
  "S04bsu021_u:2202": "punaraparaṃ mahāmate jñānavijñānalakṣaṇaṃ te upadekṣyāmi,",
  "S04bsu021_u:2203": "yena jñānavijñānalakṣaṇena suprativibhāgaviddhena tvaṃ ca anye ca bodhisattvā mahāsattvā jñānavijñānalakṣaṇagatiṃgatāḥ kṣipramanuttarāṃ samyaksaṃbodhimabhisaṃbhotsyante /",
  "S04bsu021_u:2204": "tatra mahāmate triprakāraṃ jñānaṃ laukikaṃ lokottaraṃ ca lokottaratamaṃ ca /",
  "S04bsu021_u:2205": "tatrotpannapradhvaṃsi vijñānam /",
  "S04bsu021_u:2206": "anutpannapradhvaṃsi jñānam /",
  "S04bsu021_u:2207": "punaraparaṃ mahāmate nimittānimittapatitaṃ vijñānaṃ nāstyastivaicitryalakṣaṇahetukaṃ ca /",
  "S04bsu021_u:2208": "nimittānimittavyatikrāntalakṣaṇaṃ jñānam /",
  "S04bsu021_u:2209": "punaraparaṃ mahāmate upacayalakṣaṇaṃ vijñānam /",
  "S04bsu021_u:2210": "apacayalakṣaṇaṃ jñānam /",
  "S04bsu021_u:2211": "tatra trividhaṃ jñānaṃ svasāmānyalakṣaṇāvadhārakaṃ ca utpādavyayāvadhārakaṃ ca anutpādānirodhāvadhārakaṃ ca /",
  "S04bsu021_u:2212": "tatra laukikaṃ jñānaṃ sadasatpakṣābhiniviṣṭānāṃ sarvatīrthakarabālapṛthagjanānāṃ ca /",
  "S04bsu021_u:2213": "tatra lokottaraṃ jñānaṃ sarvaśrāvakapratyekabuddhānāṃ ca svasāmānyalakṣaṇapatitāśayābhiniviṣṭānām /",
  "S04bsu021_u:2214": "tatra lokottaratamaṃ jñānaṃ buddhabodhisattvānāṃ nirābhāsadharmapravicayādanirodhānutpādadarśanātsadasatpakṣavigataṃ tathāgatabhūminairātmyādhigamātpravartate //",
  "S04bsu021_u:2215": "punaraparaṃ mahāmate asaṅgalakṣaṇaṃ jñānam,",
  "S04bsu021_u:2216": "viṣayavaicitryasaṅgalakṣaṇaṃ ca vijñānam /",
  "S04bsu021_u:2217": "punaraparaṃ mahāmate trisaṅgakṣayotpādayogalakṣaṇaṃ vijñānamasaṅgasvabhāvalakṣaṇaṃ jñānam /",
  "S04bsu021_u:2218": "punaraparaṃ mahāmate aprāptilakṣaṇaṃ jñānaṃ svapratyātmāryajñānagatigocaramapraveśānirgamatvādudakacandravajjale //",
  "S04bsu021_u:2219": "tatredamucyate -",
  "S04bsu021_u:2220": "cittena cīyate karma jñānena ca vidhīyate /",
  "S04bsu021_u:2221": "prajñayā ca nirābhāsaṃ prabhāvaṃ cādhigacchati // Lank_3.38 //",
  "S04bsu021_u:2222": "cittaṃ viṣayasaṃbaddhaṃ jñānaṃ tarke pravartate /",
  "S04bsu021_u:2223": "nirābhāse viśeṣe ca prajñā vai saṃpravartate // Lank_3.39 //",
  "S04bsu021_u:2224": "cittaṃ manaśca vijñānaṃsaṃjñāvaikalpavarjitāḥ /",
  "S04bsu021_u:2225": "vikalpadharmatāṃ prāptāḥ śrāvakā na jinātmajāḥ // Lank_3.40 //",
  "S04bsu021_u:2226": "śānte kṣāntiviśeṣe vai jñānaṃ tāthāgataṃ śubham /",
  "S04bsu021_u:2227": "saṃjāyate viśeṣārthaṃ samudācāravarjitam // Lank_3.41 //",
  "S04bsu021_u:2228": "prajñā hi trividhā mahyaṃ āryā yena prabhāvitā /",
  "S04bsu021_u:2229": "lakṣaṇaṃ kalpyate yena yaśca bhāvān vṛṇoti ca // Lank_3.42 //",
  "S04bsu021_u:2230": "(Vaidya 65)",
  "S04bsu021_u:2231": "yānadvayavisaṃyuktā prajñā hyabhāvavarjitā /",
  "S04bsu021_u:2232": "sadbhāvābhiniveśena śrāvakāṇāṃ pravartate /",
  "S04bsu021_u:2233": "cittamātrāvatāreṇa prajñā tāthāgatī matā // Lank_3.43 //",
  "S04bsu021_u:2234_0": "punaraparaṃ mahāmate navavidhā pariṇāmavādināṃ tīrthakarāṇāṃ pariṇāmadṛṣṭirbhavati",
  "S04bsu021_u:2234_1": "yaduta saṃsthānapariṇāmo lakṣaṇapariṇāmo hetupariṇāmo yuktipariṇāmo dṛṣṭipariṇāma",
  "S04bsu021_u:2234_2": "utpādapariṇāmo bhāvapariṇāmaḥ pratyayābhivyaktipariṇāmaḥ kriyābhivyaktipariṇāmaḥ /",
  "S04bsu021_u:2235": "etā mahāmate nava pariṇāmadṛṣṭayaḥ,",
  "S04bsu021_u:2236": "yāḥ saṃdhāya sarvatīrthakarāḥ sadasatpakṣotpādapariṇāmavādino bhavanti //",
  "S04bsu021_u:2237": "tatra mahāmate saṃsthānapariṇāmo yaduta saṃsthānasyānyathābhāvadarśanāt,",
  "S04bsu021_u:2238": "suvarṇasya bhūṣaṇavikṛtivaicitryadarśanavat /",
  "S04bsu021_u:2239": "tadyathā mahāmate suvarṇaṃ kaṭakarucakasvastyādipariṇāmena pariṇāmyamānaṃ vicitrasaṃsthānapariṇataṃ dṛśyate /",
  "S04bsu021_u:2240": "na suvarṇaṃ bhāvataḥ pariṇamati /",
  "S04bsu021_u:2241": "evameva mahāmate sarvabhāvānāṃ pariṇāmaḥ kaiścittīrthakarairvikalpyate anyaiśca kāraṇataḥ /",
  "S04bsu021_u:2242": "na ca te tathā,",
  "S04bsu021_u:2243": "na cānyathā parikalpamupādāya /",
  "S04bsu021_u:2244": "evaṃ sarvapariṇāmabhedo draṣṭavyo dadhikṣīramadyaphalapākavat /",
  "S04bsu021_u:2245": "tadyathā mahāmate evaṃ dadhikṣīramadyaphalādīnāmekaikasya pariṇāmo vikalpasya pariṇāmo vikalpyate tīrthakaraiḥ,",
  "S04bsu021_u:2246": "na cātra kaścitpariṇamati sadasatoḥ svacittadṛśyabāhyabhāvābhāvāt,",
  "S04bsu021_u:2247": "evameva mahāmate bālapṛthagjanānāṃ svacittavikalpabhāvanāpravṛttirdraṣṭavyā /",
  "S04bsu021_u:2248": "nātra mahāmate kaściddharmaḥ pravartate vā nivartate vā,",
  "S04bsu021_u:2249": "māyāsvapnapravṛttarūpadarśanavat /",
  "S04bsu021_u:2250": "tadyathā mahāmate svapne pravṛttinivṛttī upalabhyete vandhyāputramṛtajanmavat //",
  "S04bsu021_u:2251": "tatredamucyate -",
  "S04bsu021_u:2252": "pariṇāmaṃ kālasaṃsthānaṃ bhūtabhāvendriyeṣu ca /",
  "S04bsu021_u:2253": "antarābhavasaṃgrāhyo ye kalpenti na te budhāḥ // Lank_3.44 //",
  "S04bsu021_u:2254": "na pratītyasamutpannaṃ lokaṃ kalpenti vai jināḥ /",
  "S04bsu021_u:2255": "kiṃ tu pratyaya evedaṃ lokaṃ gandharvasaṃnibham // Lank_3.45 //",
  "S04bsu021_u:2256": "atha khalu mahāmatirbodhisattvo mahāsattvaḥ punarapi bhagavantaṃ sarvadharmasaṃdhyarthaparimocanārthamadhyeṣate sma - deśayatu me bhagavān,",
  "S04bsu021_u:2257": "deśayatu me tathāgato 'rhan samyaksaṃbuddhaḥ sarvadharmāṇāṃ saṃdhyasaṃdhilakṣaṇam,",
  "S04bsu021_u:2258": "yena saṃdhyasaṃdhilakṣaṇena suprativibhāgābhividdhena ahaṃ ca anye ca bodhisattvā mahāsattvāḥ sarvasaṃdhyasaṃdhyupāyakuśalā yathārutārthābhiniveśasaṃdhau na prapateyuḥ /",
  "S04bsu021_u:2259_0": "sarvadharmāṇāṃ saṃdhyasaṃdhikauśalena vāgakṣaraprativikalpanaṃ ca vinihatya buddhyā",
  "S04bsu021_u:2259_1": "sarvabuddhakṣetraparṣaccāriṇo balavaśitābhijñādhāraṇīmudrāsumudritā vicitrairnirmāṇakiraṇairdaśaniṣṭhāpāde",
  "S04bsu021_u:2260_0": "sunibaddhabuddhayo 'nābhogacandrasūryamaṇimahābhūtacaryāgatisamāḥ sarvabhūmiṣu svavikalpalakṣaṇavinivṛttadṛṣṭayaḥ",
  "S04bsu021_u:2260_1": "svapnamāyādisarvadharmānudarśanādbuddhabhūmyāśrayānupraviṣṭāḥ sarvasattvadhātuṃ yathārhattvadharmadeśanayā (Vaidya 66)",
  "S04bsu021_u:2261": "ākṛṣya svapnamāyādisarvadharmasadasatpakṣavarjite bhaṅgotpādavikalparahite rutānyathāparyāyavṛttyāśrayatayā pratiṣṭhāpayeyuḥ /",
  "S04bsu021_u:2262": "bhagavānāha - sādhu sādhu mahāmate /",
  "S04bsu021_u:2263": "tena hi mahāmate śṛṇu,",
  "S04bsu021_u:2264": "sādhu ca suṣṭhu ca manasikuru /",
  "S04bsu021_u:2265": "bhāṣiṣye 'haṃ te /",
  "S04bsu021_u:2266": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2267": "bhagavāṃstasyaitadavocat - aparimito mahāmate sarvadharmāṇāṃ yathārutārthābhiniveśasaṃdhiḥ,",
  "S04bsu021_u:2268": "lakṣaṇābhiniveśasaṃdhiḥ,",
  "S04bsu021_u:2269": "pratyayābhiniveśasaṃdhiḥ,",
  "S04bsu021_u:2270": "bhāvābhāvābhiniveśasaṃdhiḥ,",
  "S04bsu021_u:2271": "utpādānutpādavikalpābhiniveśasaṃdhiḥ,",
  "S04bsu021_u:2272": "nirodhānirodhābhiniveśaprativikalpasaṃdhiḥ,",
  "S04bsu021_u:2273": "yānāyānābhiniveśaprativikalpasaṃdhiḥ,",
  "S04bsu021_u:2274": "saṃskṛtāsaṃskṛtaprativikalpābhiniveśasaṃdhiḥ,",
  "S04bsu021_u:2275": "bhūmyabhūmisvalakṣaṇavikalpābhiniveśasaṃdhiḥ,",
  "S04bsu021_u:2276": "svavikalpābhisamayavikalpasaṃdhiḥ,",
  "S04bsu021_u:2277": "sadasatpakṣatīrthyāśrayaprativikalpasaṃdhiḥ,",
  "S04bsu021_u:2278": "triyānaikayānābhisamayavikalpasaṃdhiḥ /",
  "S04bsu021_u:2279": "ete cānye ca mahāmate bālapṛthagjanānāṃ svavikalpasaṃdhayaḥ,",
  "S04bsu021_u:2280_0": "yāṃ saṃdhiṃ saṃdhāya bālapṛthagjanāḥ prativikalpayamānāḥ kauśeyakrimaya iva svavikalpadṛṣṭisaṃdhisūtreṇa",
  "S04bsu021_u:2280_1": "ātmānaṃ parāṃśca svavikalpadṛṣṭisaṃdhisūtrarocanatayā pariveṣṭayanti bhāvābhāvasaṃdhilakṣaṇābhiniveśābhiniviṣṭāḥ /",
  "S04bsu021_u:2281": "na cātra mahāmate kaścitsaṃdhirna saṃdhilakṣaṇaṃ viviktadarśanātsarvadharmāṇām /",
  "S04bsu021_u:2282": "vikalpasyāpravṛttatvānmahāmate bodhisattvo mahāsattvaḥ sarvadharmeṣu viviktadarśī viharati //",
  "S04bsu021_u:2283_0": "punaraparaṃ mahāmate bāhyabhāvābhāvasvacittadṛśyalakṣaṇāvabodhānnirābhāsacittamātrānusāritvātsadasatoḥ",
  "S04bsu021_u:2283_1": "sarvabhāvavikalpasaṃdhiviviktadarśanānna saṃdhirnāsaṃdhilakṣaṇaṃ sarvadharmāṇām /",
  "S04bsu021_u:2284": "nātra kaścinmahāmate badhyate na ca mucyate,",
  "S04bsu021_u:2285": "anyatra vitathapatitayā buddhyā bandhamokṣau prajñāyete /",
  "S04bsu021_u:2286": "tatkasya hetoḥ?",
  "S04bsu021_u:2287": "yaduta sadasatoḥ saṃdhyanupalabdhitvātsarvadharmāṇām //",
  "S04bsu021_u:2288": "punaraparaṃ mahāmate trayaḥ saṃdhayo bālānāṃ pṛthagjanānāṃ yaduta rāgo dveṣo mohaśca /",
  "S04bsu021_u:2289": "tṛṣṇā ca paunarbhavikī nandīrāgasahagatā yāṃ saṃdhāya gatisaṃdhayaḥ prajāyante /",
  "S04bsu021_u:2290": "tatra saṃdhisaṃdhānaṃ sattvānāṃ gatipañcakaṃ saṃdhervyucchedānmahāmate nasaṃdhirnāsaṃdhilakṣaṇaṃ prajñāyate /",
  "S04bsu021_u:2291": "punaraparaṃ mahāmate trisaṃgatipratyayakriyāyogābhiniveśāya saṃdhiḥ /",
  "S04bsu021_u:2292": "vijñānānāṃ nairantaryātpravṛttiyogenābhiniveśato bhavasaṃdhirbhavati /",
  "S04bsu021_u:2293": "trisaṃgatipratyayavyāvṛttervijñānānāṃ vimokṣatrayānudarśanātsarvasaṃdhayo na pravartante //",
  "S04bsu021_u:2294": "tatredamucyate -",
  "S04bsu021_u:2295": "abhūtaparikalpo hi saṃdhilakṣaṇamucyate /",
  "S04bsu021_u:2296": "tasya bhūtaparijñānātsaṃdhijālaṃ prasīdati // Lank_3.46 //",
  "S04bsu021_u:2297": "bhāvajñānarutagrāhātkauśeyakrimayo yathā /",
  "S04bsu021_u:2298": "badhyante svavikalpena bālāḥ saṃdhyavipaścitaḥ // Lank_3.47 //",
  "S04bsu021_u:2299": "punarapi mahāmatirāha - yatpunaretaduktaṃ bhagavatā - yena yena vikalpena ye ye bhāvā vikalpyante,",
  "S04bsu021_u:2300": "na hi sa teṣāṃ svabhāvo bhavati /",
  "S04bsu021_u:2301": "parikalpita evāsau /",
  "S04bsu021_u:2302": "tadyadi bhagavan parikalpita (Vaidya 67)",
  "S04bsu021_u:2303": "evāsau na bhāvasvabhāvalakṣaṇāvadhāraṇam,",
  "S04bsu021_u:2304": "nanu te bhagavan evaṃ bruvataḥ saṃkleśavyavadānābhāvaḥ prasajyate parikalpitasvabhāvabhāvitatvātsarvadharmāṇām /",
  "S04bsu021_u:2305": "bhagavānāha - evametanmahāmate yathā vadasi /",
  "S04bsu021_u:2306": "na mahāmate yathā bālapṛthagjanairbhāvasvabhāvo vikalpyate,",
  "S04bsu021_u:2307": "tathā bhavati /",
  "S04bsu021_u:2308": "parikalpita evāsau mahāmate,",
  "S04bsu021_u:2309": "na bhāvasvabhāvalakṣaṇāvadhāraṇam /",
  "S04bsu021_u:2310": "kiṃ tu yathā mahāmate āryairbhāvasvabhāvo 'vadhāryate āryeṇa jñānena āryeṇa darśanena āryeṇa prajñāacakṣuṣā tathā bhāvasvabhāvo bhavati //",
  "S04bsu021_u:2311": "mahāmatirāha - tadyadi bhagavan yathā āryairāryeṇa jñānena āryeṇa darśanena āryeṇa prajñācakṣuṣā na divyamāṃsacakṣuṣā bhāvasvabhāvo 'vadhāryate tathā bhavati,",
  "S04bsu021_u:2312": "na tu yathā bālapṛthagjanairvikalpyate bhāvasvabhāvaḥ,",
  "S04bsu021_u:2313": "tatkathaṃ bhagavan bālapṛthagjanānāṃ vikalpavyāvṛttirbhaviṣyati āryabhāvavastvanavabodhāt?",
  "S04bsu021_u:2314": "na ca te bhagavan viparyastāḥ nāviparyastāḥ /",
  "S04bsu021_u:2315": "tatkasya hetoḥ?",
  "S04bsu021_u:2316": "yaduta āryavastusvabhāvānavabodhātsadasatorlakṣaṇasya vṛttidarśanāt /",
  "S04bsu021_u:2317": "āryairapi bhagavan yathā vastu vikalpyate,",
  "S04bsu021_u:2318": "na tathā bhavati svalakṣaṇaviṣayāgocaratvāt /",
  "S04bsu021_u:2319": "sa teṣāmapi bhagavan bhāvasvabhāvalakṣaṇaḥ parikalpitasvabhāva eva khyāyate hetvahetuvyapadeśāt /",
  "S04bsu021_u:2320": "yaduta bhāvasvalakṣaṇadṛṣṭipatitatvādanyeṣāṃ gocaro bhavati na yathā teṣām /",
  "S04bsu021_u:2321": "ityevamanavasthā prasajyate bhagavan bhāvasvabhāvalakṣaṇānavabodhāt /",
  "S04bsu021_u:2322": "na ca bhagavan parikalpitasvabhāvahetuko bhāvasvabhāvalakṣaṇaḥ /",
  "S04bsu021_u:2323": "sa ca kathaṃ parikalpena prativikalpyamāno na tathā bhaviṣyati yathā parikalpyate?",
  "S04bsu021_u:2324": "anyadeva bhagavan prativikalpasya lakṣaṇam,",
  "S04bsu021_u:2325": "anyadeva svabhāvalakṣaṇam /",
  "S04bsu021_u:2326": "visadṛśahetuke ca bhagavan vikalpasvabhāvalakṣaṇe /",
  "S04bsu021_u:2327": "te ca parasparaṃ parikalpyamāne bālapṛthagjanairna tathā bhaviṣyataḥ /",
  "S04bsu021_u:2328": "kiṃ tu sattvānāṃ vikalpavyāvṛttyarthamidamucyate /",
  "S04bsu021_u:2329": "yathā prativikalpena vikalpyante tathā na vidyante //",
  "S04bsu021_u:2330": "kimidaṃ bhagavan sattvānāṃ tvayā nāstyastitvadṛṣṭiṃ vinivārya vastusvabhāvābhiniveśena āryajñānagocaraviṣayābhiniveśānnāstitvadṛṣṭiḥ punarnipātyate,",
  "S04bsu021_u:2331": "viviktadharmopadeśābhāvaśca kriyate āryajñānasvabhāvavastudeśanayā?",
  "S04bsu021_u:2332": "bhagavānāha - na mayā mahāmate viviktadharmopadeśābhāvaḥ kriyate,",
  "S04bsu021_u:2333": "na cāstitvadṛṣṭirnipātyate āryavastusvabhāvanirdeśena /",
  "S04bsu021_u:2334": "kiṃ tu utrāsapadavivarjanārthaṃ sattvānāṃ mahāmate mayā anādikālabhāvasvabhāvalakṣaṇābhiniviṣṭānāmāryajñānavastusvabhāvābhiniveśalakṣaṇadṛṣṭyā viviktadharmopadeśaḥ kriyate /",
  "S04bsu021_u:2335": "na mayā mahāmate bhāvasvabhāvopadeśaḥ kriyate /",
  "S04bsu021_u:2336": "kiṃ tu mahāmate svayamevādhigatayāthātathyaviviktadharmavihāriṇo bhaviṣyanti /",
  "S04bsu021_u:2337": "bhrānternirnimittadarśanāt svacittadṛśyamātramavatīrya bāhyadṛśyabhāvābhāvavinivṛttadṛṣṭayo vimokṣatrayādhigatayāthātathyaviviktadharmavihāriṇo bhaviṣyanti /",
  "S04bsu021_u:2338": "bhrānternirnimittadṛṣṭayo vimokṣatrayādhigatayāthātathyamudrāsumudritā bhāvasvabhāveṣu pratyātmādhigatayā buddhyā pratyakṣavihāriṇo bhaviṣyanti nāstyastitvavastudṛṣṭivivarjitāḥ //",
  "S04bsu021_u:2339": "punaraparaṃ mahāmate anutpannāḥ sarvadharmā iti bodhisattvena mahāsattvena pratijñā na karaṇīyā /",
  "S04bsu021_u:2340": "tatkasya hetoḥ?",
  "S04bsu021_u:2341": "pratijñāyāḥ sarvasvabhāvabhāvitvāttaddhetupravṛttilakṣaṇatvācca /",
  "S04bsu021_u:2342": "anutpannān (Vaidya 68)",
  "S04bsu021_u:2343": "sarvadharmān pratijñāya pratibruvan mahāmate bodhisattvo mahāsattvaḥ pratijñāyā hīyate /",
  "S04bsu021_u:2344": "yā pratijñā - anutpannāḥ sarvadharmā iti,",
  "S04bsu021_u:2345": "sāsya pratijñā hīyate,",
  "S04bsu021_u:2346": "pratijñāyāstadapekṣotpattitvāt /",
  "S04bsu021_u:2347": "atha sāpi pratijñā anutpannā sarvadharmābhyantarādanutpannalakṣaṇānutpattitvātpratijñāyāḥ,",
  "S04bsu021_u:2348": "anutpannāḥ sarvadharmā iti sa vādaḥ prahīyate /",
  "S04bsu021_u:2349": "pratijñāvayavakāraṇena sadasato 'nutpattiḥ pratijñāyāḥ /",
  "S04bsu021_u:2350": "sā hi mahāmate pratijñā sarvabhāvābhyantarā sadasatoranutpattilakṣaṇāt /",
  "S04bsu021_u:2351": "yadi mahāmate tayā pratijñayā anutpannayā anutpannāḥ sarvabhāvā iti pratijñāṃ kurvanti,",
  "S04bsu021_u:2352": "evamapi pratijñāhāniḥ prasajyate /",
  "S04bsu021_u:2353": "pratijñāyāḥ sadasatoranutpattibhāvalakṣaṇatvātpratijñā na karaṇīyā /",
  "S04bsu021_u:2354": "anutpannasvabhāvalakṣaṇā hi mahāmate teṣāṃ pratijñā bhavati /",
  "S04bsu021_u:2355": "ataste mahāmate pratijñā na karaṇīyā /",
  "S04bsu021_u:2356": "bahudoṣaduṣṭatvādavayavānāṃ parasparahetuvilakṣaṇakṛtakatvācca avayavānāṃ pratijñā na karaṇīyā - yaduta anutpannāḥ sarvadharmāḥ /",
  "S04bsu021_u:2357": "evaṃ śūnyā asvabhāvāḥ sarvadharmā iti mahāmate bodhisattvena mahāsattvena pratijñā na karaṇīyā /",
  "S04bsu021_u:2358": "kiṃ tu mahāmate bodhisattvena mahāsattvena māyāsvapnavatsarvabhāvopadeśaḥ karaṇīyo dṛśyādṛśyalakṣaṇatvāt /",
  "S04bsu021_u:2359": "dṛṣṭibuddhimohanatvācca sarvadharmāṇāṃ māyāsvapnavadbhāvopadeśaḥ karaṇīyo 'nyatra bālānāmutrāsapadavivarjanatayā /",
  "S04bsu021_u:2360": "bālāḥ pṛthagjanā hi mahāmate /",
  "S04bsu021_u:2361": "nāstyastitvadṛṣṭipatitānāṃ teṣāmutrāsaḥ syānmā iti /",
  "S04bsu021_u:2362": "utrāsyamānā mahāmate dūrībhavanti mahāyānāt //",
  "S04bsu021_u:2363": "tatredamucyate -",
  "S04bsu021_u:2364": "na svabhāvo na vijñaptirna vastu na ca ālayaḥ /",
  "S04bsu021_u:2365": "bālairvikalpitā hyete śavabhūtaiḥ kutārkikaiḥ // Lank_3.48 //",
  "S04bsu021_u:2366": "anutpannāḥ sarvadharmāḥ sarvatīrthyaprasiddhaye /",
  "S04bsu021_u:2367": "na hi kasyacidutpannā bhāvā vai pratyayānvitāḥ // Lank_3.49 //",
  "S04bsu021_u:2368": "anutpannāḥ sarvadharmāḥ prajñayā na vikalpayet /",
  "S04bsu021_u:2369": "taddhetumattvāttatsiddherbuddhisteṣāṃ prahīyate // Lank_3.50 //",
  "S04bsu021_u:2370": "keśoṇḍukaṃ yathā mithyā gṛhyate taimirairjanaiḥ /",
  "S04bsu021_u:2371": "tathā bhāvavikalpo 'yaṃ mithyā bālairvikalpyate // Lank_3.51 //",
  "S04bsu021_u:2372": "prajñaptimātrātribhavaṃ nāsti vastusvabhāvataḥ /",
  "S04bsu021_u:2373": "prajñaptivastubhāvena kalpayiṣyanti tārkikāḥ // Lank_3.52 //",
  "S04bsu021_u:2374": "nimittaṃ vastu vijñaptiṃ manovispanditaṃ ca tat /",
  "S04bsu021_u:2375": "atikramya tu putrā me nirvikalpāścaranti te // Lank_3.53 //",
  "S04bsu021_u:2376": "ajale ca jalagrāho mṛgatṛṣṇā yathā nabhe /",
  "S04bsu021_u:2377": "dṛśyaṃ tathā hi bālānāmāryāṇāṃ ca viśeṣataḥ // Lank_3.54 //",
  "S04bsu021_u:2378": "āryāṇāṃ darśanaṃ śuddhaṃ vimokṣatrayasaṃbhavam /",
  "S04bsu021_u:2379": "utpādabhaṅganirmuktaṃ nirābhāsapracāriṇām // Lank_3.55 //",
  "S04bsu021_u:2380": "(Vaidya 69)",
  "S04bsu021_u:2381": "nirābhāso hi bhāvānāmabhāve nāsti yoginām /",
  "S04bsu021_u:2382": "bhāvābhāvasamatvena āryāṇāṃ jāyate phalam /",
  "S04bsu021_u:2383": "kathaṃ hyabhāvo bhāvānāṃ kurute samatāṃ katham // Lank_3.56 //",
  "S04bsu021_u:2384": "yadā cittaṃ na jānāti bāhyamādhyātmikaṃ calam /",
  "S04bsu021_u:2385": "tadā tu kurute nāśaṃ samatācittadarśanam // Lank_3.57 //",
  "S04bsu021_u:2386": "punarapi mahāmatirāha - yatpunaridamuktaṃ bhagavatā - yadā tvālambyamarthaṃ nopalabhate jñānaṃ tadā vijñaptimātravyavasthānaṃ bhavati /",
  "S04bsu021_u:2387": "vijñaptergrāhyābhāvādgrāhakasyāpyagrahaṇaṃ bhavati /",
  "S04bsu021_u:2388": "tadagrahaṇānna pravartate jñānaṃ vikalpasaṃśabditam /",
  "S04bsu021_u:2389": "tatkiṃ punarbhagavan bhāvānāṃ svasāmānyalakṣaṇānanyavaicitryānavabodhānnopalabhate jñānam?",
  "S04bsu021_u:2390": "atha svasāmānyalakṣaṇavaicitryabhāvasvabhāvābhibhavānnopalabhate jñānam /",
  "S04bsu021_u:2391": "atha kuḍyakaṭavapraprākārabhūjalapavanāgnivyavahitātidūrasāmīpyānnopalabhate jñānaṃ jñeyam /",
  "S04bsu021_u:2392": "atha bālāndhavṛddhayogādindriyāṇāṃ jñeyārthaṃ nopalabhate jñānam /",
  "S04bsu021_u:2393": "tadyadi bhagavan svasāmānyalakṣaṇānanyavaicitryānavabodhānnopalabhate jñānam,",
  "S04bsu021_u:2394": "na tarhi bhagavan jñānaṃ vaktavyam /",
  "S04bsu021_u:2395": "ajñānametadbhagavan yadvidyamānamarthaṃ nopalabhate /",
  "S04bsu021_u:2396": "atha svasāmānyalakṣaṇavaicitryabhāvasvabhāvābhibhavānnopalabhate jñānam,",
  "S04bsu021_u:2397": "tadajñānameva bhagavan na jñānam /",
  "S04bsu021_u:2398": "jñeye sati bhagavan jñānaṃ pravartate nābhāvāt /",
  "S04bsu021_u:2399": "tadyogācca jñeyasya jñānamityucyate /",
  "S04bsu021_u:2400": "atha kuḍyakaṭavapraprākārabhūjalapavanāgnivyavahitātidūrasāmīpyānnopalabhate bālavṛddhāndhayogavadvaikalyādindriyāṇāṃ jñānaṃ nopalabhate /",
  "S04bsu021_u:2401": "tadyadevaṃ nopalabhate,",
  "S04bsu021_u:2402": "na tadbhagavan jñānam /",
  "S04bsu021_u:2403": "ajñānameva tadvidyamānamarthaṃ buddhivaikalyāt //",
  "S04bsu021_u:2404": "bhagavānāha - na hi tanmahāmate evamajñānaṃ bhavati /",
  "S04bsu021_u:2405": "jñānameva tanmahāmate, nājñānam /",
  "S04bsu021_u:2406": "na caitatsaṃdhāyoktaṃ mayā - yadā tvālambyamarthaṃ nopalabhate jñānaṃ tadā vijñaptimātravyavasthānaṃ bhavatīti /",
  "S04bsu021_u:2407": "kiṃ tu svacittadṛśyamātrāvabodhātsadasatorbāhyabhāvābhāvājjñānamapyarthaṃ nopalabhate /",
  "S04bsu021_u:2408": "tadanupalambhājjñānajñeyayorapravṛttiḥ /",
  "S04bsu021_u:2409": "vimokṣatrayānugamājjñānasyāpyanupalabdhiḥ /",
  "S04bsu021_u:2410": "na ca tārkikā anādikālabhāvābhāvaprapañcavāsitamataya evaṃ prajānanti /",
  "S04bsu021_u:2411": "te cāprajānanto bāhyadravyasaṃsthānalakṣaṇabhāvābhāvaṃ kṛtvā vikalpasyāpravṛttiṃ cittamātratāṃ nirdekṣyanti /",
  "S04bsu021_u:2412": "ātmātmīyalakṣaṇagrāhābhiniveśābhiniviṣṭāḥ svacittadṛśyamātrānavabodhājjñānaṃ jñeyaṃ prativikalpayanti /",
  "S04bsu021_u:2413": "te ca jñānajñeyaprativikalpanayā bāhyabhāvābhāvapravicayānupalabdherucchedadṛṣṭimāśrayante //",
  "S04bsu021_u:2414": "tatredamucyate -",
  "S04bsu021_u:2415": "vidyamānaṃ hi ālambyaṃ yadi jñānaṃ na paśyati /",
  "S04bsu021_u:2416": "ajñānaṃ taddhi na jñānaṃ tārkikāṇāmayaṃ nayaḥ // Lank_3.58 //",
  "S04bsu021_u:2417": "ananyalakṣaṇābhāvājjñānaṃ yadi na paśyati /",
  "S04bsu021_u:2418": "vyavadhānadūrasāmīpyaṃ mithyājñānaṃ taducyate // Lank_3.59 //",
  "S04bsu021_u:2419": "(Vaidya 70)",
  "S04bsu021_u:2420": "bālavṛddhāndhayogācca jñānaṃ yadi na jāyate /",
  "S04bsu021_u:2421": "vidyamānaṃ hi tajjñeyaṃ mithyājñānaṃ taducyate // Lank_3.60 //",
  "S04bsu021_u:2422_0": "punaraparaṃ mahāmate bālapṛthagjanā anādikālaprapañcadauṣṭhulyasvaprativikalpanā",
  "S04bsu021_u:2422_1": "nāṭake nṛtyantaḥ svasiddhāntanayadeśanāyāmakuśalāḥ svacittadṛśyabāhyabhāvalakṣaṇābhiniviṣṭā",
  "S04bsu021_u:2422_2": "upāyadeśanāpāṭhamabhiniviśante,",
  "S04bsu021_u:2423": "na svasiddhāntanayaṃ cātuṣkoṭikanayaviśuddhaṃ prativibhāvayanti /",
  "S04bsu021_u:2424": "mahāmatirāha - evametadbhagavan yathā vadasi /",
  "S04bsu021_u:2425_0": "deśayatu me bhagavān deśanāsiddhāntanayalakṣaṇaṃ yena ahaṃ ca anye ca bodhisattvā",
  "S04bsu021_u:2425_1": "mahāsattvā anāgate 'dhvani deśanāsiddhāntanayakuśalā na vipralabhyeran kutārkikaistīrthakaraśrāvakapratyekabuddhayānikaiḥ /",
  "S04bsu021_u:2426": "bhagavānāha - yena hi mahāmate śṛṇu,",
  "S04bsu021_u:2427": "sādhu ca suṣṭhu ca manasikuru /",
  "S04bsu021_u:2428": "bhāṣiṣye 'haṃ te /",
  "S04bsu021_u:2429": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2430": "bhagavāṃstasyaitadavocat - dviprakāro mahāmate atītānāgatapratyutpannānāṃ tathāgatānāmarhatāṃ samyaksaṃbuddhānāṃ dharmanayo yaduta deśanānayaśca siddhāntapratyavasthānanayaśca /",
  "S04bsu021_u:2431": "tatra deśanāpāṭhanayo mahāmate yaduta vicitrasaṃbhārasūtropadeśaḥ /",
  "S04bsu021_u:2432": "yathācittādhimuktikatayā deśayanti sattvebhyaḥ /",
  "S04bsu021_u:2433": "tatra siddhāntanayaḥ punarmahāmate katamaḥ?",
  "S04bsu021_u:2434_0": "yena yoginaḥ svacittadṛśyavikalpavyāvṛttiṃ kurvanti yaduta ekatvānyatvobhayatvānubhayatvapakṣāpatanatācittamanomanovijñānātītaṃ",
  "S04bsu021_u:2434_1": "svapratyātmāryagatigocaraṃ hetuyuktidṛṣṭilakṣaṇavinivṛttamanālīḍhaṃ sarvakutārkikaistīrthakaraśrāvakapratyekabuddhayānikairnāstyastitvāntadvayapatitaiḥ,",
  "S04bsu021_u:2435": "tamahaṃ siddhānta iti vadāmi /",
  "S04bsu021_u:2436": "etanmahāmate siddhāntanayadeśanālakṣaṇaṃ yatra tvayā ca anyaiśca bodhisattvairmahāsattvairyogaḥ karaṇīyaḥ //",
  "S04bsu021_u:2437": "tatredamucyate -",
  "S04bsu021_u:2438": "nayo hi dvividho mahyaṃ siddhānto deśanā ca vai /",
  "S04bsu021_u:2439": "deśemi yā bālānāṃ siddhāntaṃ yogināmaham // Lank_3.61 //",
  "S04bsu021_u:2440_0": "atha khalu mahāmatirbodhisattvo mahāsattvaḥ punarapi bhagavantametadavocat - uktametadbhagavaṃstathāgatenārhatā",
  "S04bsu021_u:2440_1": "samyaksaṃbuddhena ekasmin kāle ekasmin samaye yathā lokāyatiko vicitramantrapratibhāno",
  "S04bsu021_u:2440_2": "na sevitavyo na bhaktavyo na paryupāsitavyaḥ,",
  "S04bsu021_u:2441": "yaṃ ca sevamānasya lokāmiṣasaṃgraho bhavati na dharmasaṃgraha iti /",
  "S04bsu021_u:2442": "kiṃ kāraṇaṃ punarbhagavatedamuktaṃ lokāyatiko vicitramantrapratibhānaḥ,",
  "S04bsu021_u:2443": "yaṃ ca sevamānasya lokāmiṣasaṃgraho bhavati na dharmasaṃgrahaḥ?",
  "S04bsu021_u:2444": "bhagavānāha - vicitramantrapratibhāno mahāmate lokāyatiko vicitrairhetupadavyañjanairbālān vyāmohayati na yuktiyuktaṃ nārthopasaṃhitam /",
  "S04bsu021_u:2445": "atha yāvadeva yatkiṃcidbālapralāpaṃ deśayati /",
  "S04bsu021_u:2446": "etena mahāmate kāraṇena lokāyatiko vicitramantrapratibhāna ityucyate /",
  "S04bsu021_u:2447": "akṣaravaicitryasauṣṭhavena bālānākarṣati,",
  "S04bsu021_u:2448": "na tattvanayapraveśena praviśati /",
  "S04bsu021_u:2449": "svayaṃ sarvadharmānavabodhādantadvayapatitayā dṛṣṭyā bālān vyāmohayati,",
  "S04bsu021_u:2450": "svātmānaṃ ca kṣiṇoti /",
  "S04bsu021_u:2451": "gatisaṃdhyapramuktatvātsvacittadṛśyamātrānavabodhādbāhyabhāvasvabhāvābhiniveśādvikalpasya vyāvṛttirna bhavati /",
  "S04bsu021_u:2452": "ata etasmātkāraṇānmahāmate lokāyatiko (Vaidya 71)",
  "S04bsu021_u:2453": "vicitramantrapratibhāno 'parimukta eva jātijarāvyādhimaraṇaśokaparidevaduḥkhadaurmanasyopāyāsādibhyo vicitraiḥ padavyañjanairhetudṛṣṭāntopasaṃhārairbālān vyāmohayati //",
  "S04bsu021_u:2454": "indro 'pi mahāmate anekaśāstravidagdhabuddhiḥ svaśabdaśāstrapraṇetā /",
  "S04bsu021_u:2455": "tacchiṣyeṇa nāgaveśarūpadhāriṇā svarge indasabhāyāṃ pratijñāṃ kṛtvā tava vā sahasrāro ratho bhajyatāṃ mama vā ekaikanāgabhāvasya phaṇācchedo bhavatviti /",
  "S04bsu021_u:2456": "sahadharmeṇa ca nāgaveśadhāriṇā lokāyatikaśiṣyeṇa devānāmindraṃ vijitya sahasrāraṃ rathaṃ bhaṅktvā punarapīmaṃ lokamāgataḥ /",
  "S04bsu021_u:2457": "evamidaṃ mahāmate lokāyatikavicitrahetudṛṣṭāntopanibaddhaṃ yena tiryañco 'pyadhītya devāsuralokaṃ vicitrapadavyañjanairvyāmohayati /",
  "S04bsu021_u:2458": "āyavyayadṛṣṭābhiniveśenābhiniveśayati kimaṅga punarmānuṣān /",
  "S04bsu021_u:2459": "ata etasmātkāraṇānmahāmate lokāyatikaḥ parivarjitavyo duḥkhajanmahetuvāhakatvāt,",
  "S04bsu021_u:2460": "na sevitavyo na bhajitavyo na paryupāsitavyaḥ /",
  "S04bsu021_u:2461": "śarīrabuddhiviṣayopalabdhimātraṃ hi mahāmate lokāyatikairdeśyate vicitraiḥ padavyañjanaiḥ /",
  "S04bsu021_u:2462": "śatasahasraṃ mahāmate lokāyatam /",
  "S04bsu021_u:2463": "kiṃ tu paścime loke paścimāyāṃ pañcāśatyāṃ bhinnasaṃhitaṃ bhaviṣyati kutarkahetudṛṣṭipraṇītatvāt /",
  "S04bsu021_u:2464": "bhinnasaṃhitaṃ bhaviṣyatyaśiṣyaparigrahāt /",
  "S04bsu021_u:2465": "evadeva mahāmate lokāyataṃ bhinnasaṃhitaṃ vicitrahetūpanibaddhaṃ tīrthakarairdeśyate svakāraṇābhiniveśābhiniviṣṭaiḥ,",
  "S04bsu021_u:2466": "na svanayaḥ /",
  "S04bsu021_u:2467": "na ca mahāmate kasyacittīrthakarasya svaśāstranayaḥ /",
  "S04bsu021_u:2468": "anyatra lokāyatameva anekairākāraiḥ kāraṇamukhaśatasahasrairdeśayanti /",
  "S04bsu021_u:2469": "na svanayaṃ ca na prajānanti mohohāllokāyatamidamiti //",
  "S04bsu021_u:2470": "mahāmatirāha - yadi bhagavan sarvatīrthakarā lokāyatameva vicitraiḥ padavyañjanairdṛṣṭāntopasaṃhārairdeśayanti,",
  "S04bsu021_u:2471": "na svanayaṃ svakāraṇābhiniveśābhiniviṣṭāḥ,",
  "S04bsu021_u:2472": "atha kiṃ bhagavānapi lokāyatameva deśayati āgatāgatānāṃ nānādeśasaṃnipatitānāṃ devāsuramanuṣyāṇāṃ vicitraiḥ padavyañjanaiḥ,",
  "S04bsu021_u:2473": "na svamataṃ sarvatīrthyamatopadeśābhyantaratvāt?",
  "S04bsu021_u:2474": "bhagavānāha - nāhaṃ mahāmate lokāyataṃ deśayāmi na cāyavyayam /",
  "S04bsu021_u:2475": "kiṃ tu mahāmate anāyavyayaṃ deśayāmi /",
  "S04bsu021_u:2476": "tatra āyo nāma mahāmate utpādarāśiḥ samūhāgamādutpadyate /",
  "S04bsu021_u:2477": "tatra vyayo nāma mahāmate vināśaḥ /",
  "S04bsu021_u:2478": "anāyavyaya ityanutpādasyaitadadhivacanam /",
  "S04bsu021_u:2479": "nāhaṃ mahāmate sarvatīrthakaravikalpābhyantaraṃ deśayāmi /",
  "S04bsu021_u:2480": "tatkasya hetoḥ?",
  "S04bsu021_u:2481": "yaduta bāhyabhāvābhāvādanabhiniveśātsvacittadṛśyamātrāvasthānāddidhāvṛttino 'pravṛttervikalpasya /",
  "S04bsu021_u:2482": "nimittagocarābhāvātsvacittadṛśyamātrāvabodhanātsvacittadṛśyavikalpo na pravartate /",
  "S04bsu021_u:2483": "apravṛttivikalpasyānimittaśūnyatāpraṇihitavimokṣatrayāvatārānmukta ityucyate //",
  "S04bsu021_u:2484": "abhijānāmyahaṃ mahāmate anyatarasmin pṛthivīpradeśe viharāmi /",
  "S04bsu021_u:2485": "atha yenāhaṃ tena lokāyatiko brāhmaṇa upasaṃkrāntaḥ /",
  "S04bsu021_u:2486": "upasaṃkramya akṛtāvakāśa eva māmevamāha - sarvaṃ bho gautama kṛtakam /",
  "S04bsu021_u:2487": "tasyāhaṃ mahāmate evamāha - sarvaṃ bho brāhmaṇa yadi kṛtakam,",
  "S04bsu021_u:2488": "idaṃ prathamaṃ lokāyatam /",
  "S04bsu021_u:2489": "sarvaṃ bho gautama akṛtakam /",
  "S04bsu021_u:2490": "yadi brāhmaṇa sarvamakṛtakam ,",
  "S04bsu021_u:2491": "idaṃ dvitīyaṃ lokāyatam /",
  "S04bsu021_u:2492": "evaṃ sarvamanityaṃ sarvaṃ nityaṃ sarvamutpādyaṃ sarvamanutpādyam /",
  "S04bsu021_u:2493": "idaṃ brāhmaṇa ṣaṣṭhaṃ (Vaidya 72) lokāyatam /",
  "S04bsu021_u:2494": "punarapi mahāmate māmevamāha brāhmaṇo lokāyatikaḥ - sarvaṃ bho gautama ekatvaṃ sarvamanyatvaṃ sarvamubhayatvaṃ sarvamanubhayatvaṃ sarvaṃ kāraṇādhīnaṃ vicitrahetūipapattidarśanāt /",
  "S04bsu021_u:2495": "idamapi brāhmaṇa ekādaśaṃ lokāyatam /",
  "S04bsu021_u:2496": "punarapi bho gautama sarvamavyākṛtaṃ sarvaṃ vyākṛtam,",
  "S04bsu021_u:2497": "astyātmā nāstyātmā,",
  "S04bsu021_u:2498": "astyayaṃ loko nāstyayaṃ lokaḥ,",
  "S04bsu021_u:2499": "asti paro loko nāsti paro lokaḥ,",
  "S04bsu021_u:2500": "nāstyasti ca paro lokaḥ,",
  "S04bsu021_u:2501": "asti mokṣo nāsti mokṣaḥ,",
  "S04bsu021_u:2502": "sarvaṃ kṣaṇikaṃ sarvamakṣaṇikam,",
  "S04bsu021_u:2503": "ākāśamapratisaṃkhyānirodho nirvāṇaṃ bho gautama kṛtakamakṛtakam,",
  "S04bsu021_u:2504": "astyantarābhavo nāstyantarābhava iti /",
  "S04bsu021_u:2505": "tasyaitaduktaṃ mahāmate mahā - yadi bho brāhmaṇa evam,",
  "S04bsu021_u:2506": "idamapi brāhmaṇa lokāyatameva bhavatīti, na madīyam /",
  "S04bsu021_u:2507": "tvadīyametadbrāhmaṇa lokāyatam /",
  "S04bsu021_u:2508": "ahaṃ bho brāhmaṇa anādikālaprapañcavikalpavāsanādauṣṭhulyahetukaṃ tribhavaṃ varṇayāmi /",
  "S04bsu021_u:2509": "svacittadṛśyamātrānavabodhādbrāhmaṇa vikalpaḥ pravartate na bāhyabhāvopalambhāt /",
  "S04bsu021_u:2510": "yathā tīrthakarāṇāmātmendriyārthasaṃnikarṣātrayāṇāṃ na tathā mama /",
  "S04bsu021_u:2511": "ahaṃ bhe brāhmaṇa na hetuvādī nāhetuvādī anyatra vikalpameva grāhyagrāhakabhāvena prajñāpya pratītyasamutpādaṃ deśayāmi /",
  "S04bsu021_u:2512": "na ca tvādṛśā anye vā budhyante ātmagrāhapatitayā saṃtatyā /",
  "S04bsu021_u:2513": "nirvāṇākāśanirodhānāṃ mahāmate tattvameva nopalabhyate saṃkhyāyām,",
  "S04bsu021_u:2514": "kutaḥ punaḥ kṛtakatvam //",
  "S04bsu021_u:2515": "punarapi mahāmate lokāyatiko brāhmaṇa evamāha - ajñānatṛṣṇākarmahetukamidaṃ bho gautama tribhavam,",
  "S04bsu021_u:2516": "athāhetukam?",
  "S04bsu021_u:2517": "dvayamapyetadbrāhmaṇa lokāyatam /",
  "S04bsu021_u:2518": "svasāmānyalakṣaṇapatitā bho gautama sarvabhāvāḥ /",
  "S04bsu021_u:2519": "idamapi brāhmaṇa lokāyatameva bhavati /",
  "S04bsu021_u:2520": "yāvadbrāhmaṇa manovispanditaṃ bāhyārthābhiniveśavikalpasya tāvallokāyatam //",
  "S04bsu021_u:2521": "punaraparaṃ mahāmate lokāyatiko brāhmaṇo māmetadavocat - asti bho gautama kiṃcidyanna lokāyatam?",
  "S04bsu021_u:2522": "madīyameva bho gautama sarvatīrthakaraiḥ prasiddhaṃ vicitraiḥ padavyañjanairhetudṛṣṭāntopasaṃhārairdeśyate /",
  "S04bsu021_u:2523": "asti bho brāhmaṇa yanna tvadīyaṃ na ca na prasiddhaṃ deśyate na ca na vicitraiḥ padavyañjanairna ca nārthopasaṃhitameva /",
  "S04bsu021_u:2524": "kiṃ tadalokāyataṃ yanna prasiddhaṃ deśyate ca?",
  "S04bsu021_u:2525": "asti ca bho brāhmaṇa alokāyataṃ yatra sarvatīrthakarāṇāṃ tava ca buddhirna gāhate bāhyabhāvādasadbhūtavikalpaprapañcābhiniviṣṭānām /",
  "S04bsu021_u:2526": "yaduta vikalpasyāpravṛttiḥ sadasataḥ svacittadṛśyamātrāvabodhādvikalpo na pravartate /",
  "S04bsu021_u:2527": "bāhyaviṣayagrahaṇābhāvādvikalpaḥ svasthāne 'vatiṣṭhate dṛśyate /",
  "S04bsu021_u:2528": "tenedamalokāyataṃ madīyaṃ na ca tvadīyam /",
  "S04bsu021_u:2529": "svasthāne 'vatiṣṭhata iti na pravartata ityarthaḥ /",
  "S04bsu021_u:2530": "anutpattivikalpasyāpravṛttirityucyate /",
  "S04bsu021_u:2531": "evamidaṃ bho brāhmaṇa yanna lokāyatam /",
  "S04bsu021_u:2532_0": "saṃkṣepato brāhmaṇa yatra vijñānasyāgatirgatiścyutirupapattiḥ prārthanābhiniveśābhiṣvaṅgo",
  "S04bsu021_u:2532_1": "darśanaṃ dṛṣṭiḥ sthānaṃ parāmṛṣṭirvicitralakṣaṇābhiniveśaḥ saṃgatiḥ sattvānāṃ tṛṣṇāyāḥ",
  "S04bsu021_u:2532_2": "kāraṇābhiniveśaśca /",
  "S04bsu021_u:2533": "etadbho brāhmaṇa tvadīyaṃ lokāyataṃ na madīyam /",
  "S04bsu021_u:2534": "evamahaṃ mahāmate pṛṣṭo lokāyatikena brāhmaṇenāgatya /",
  "S04bsu021_u:2535": "sa ca mayaivaṃ visarjitastūṣṇībhāvena prakrāntaḥ //",
  "S04bsu021_u:2536": "(Vaidya 73)",
  "S04bsu021_u:2537": "atha khalu kṛṣṇapakṣiko nāgarājo brāhmaṇarūpeṇāgatya bhagavantametadavocat - tena hi gautama paraloka eva na saṃvidyate /",
  "S04bsu021_u:2538": "tena hi māṇava kutastvamāgataḥ?",
  "S04bsu021_u:2539": "ihāhaṃ gautama śvetadvīpādāgataḥ /",
  "S04bsu021_u:2540": "sa eva brāhmaṇa paro lokaḥ /",
  "S04bsu021_u:2541_0": "atha māṇavo niṣpratibhāno nigṛhīto 'ntarhito 'pṛṣṭvaiva māṃ svanayapratyavasthānakathāṃ",
  "S04bsu021_u:2541_1": "cintayan śākyaputro mannayabahirdhā varāko 'pravṛttilakṣaṇahetuvādī svavikalpadṛśyalakṣaṇāvabodhādvikalpasyāpravṛttiṃ varṇayati /",
  "S04bsu021_u:2542": "tvaṃ caitarhi mahāmate māṃ pṛcchasi - kiṃ kāraṇaṃ lokāyatikavicitramantrapratibhānaṃ sevyamānasyāmiṣasaṃgraho bhavati na dharmasaṃgraha iti /",
  "S04bsu021_u:2543": "mahāmatirāha - atha dharmāmiṣamiti bhagavan kaḥ padārthaḥ?",
  "S04bsu021_u:2544": "bhagavānāha - sādhu sādhu mahāmate /",
  "S04bsu021_u:2545": "padārthadvayaṃ prati mīmāṃsā pravṛttā anāgatāṃ janatāṃ samālokya /",
  "S04bsu021_u:2546": "tena hi mahāmate śṛṇu,",
  "S04bsu021_u:2547": "sādhu ca suṣṭhu ca manasi kuru /",
  "S04bsu021_u:2548": "bhāṣiṣye 'haṃ te /",
  "S04bsu021_u:2549": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:2550": "bhagavāṃstasyaitadavocat - tatra āmiṣaṃ mahāmate katamat?",
  "S04bsu021_u:2551": "yaduta āmiṣamāmṛśamākarṣaṇaṃ nirmṛṣaṃ parāmṛṣṭiḥ svādo bāhyaviṣayābhiniveśo 'ntadvayapraveśaḥ /",
  "S04bsu021_u:2552": "kudṛṣṭyā punaḥ skandhaprādurbhāvo jātijarāvyādhimaraṇaśokaparidevaduḥkhadaurmanasyopāyāsapravṛttistṛṣṇāyāḥ paunarbhavikyā ādiṃ kṛtvā /",
  "S04bsu021_u:2553": "āmiṣamidamityucyate mayā ca anyaiśca buddhairbhagavadbhiḥ /",
  "S04bsu021_u:2554": "eṣa mahāmate āmiṣasaṃgraho na dharmasaṃgraho yaṃ lokāyatikaṃ sevamāno labhate lokāyatam //",
  "S04bsu021_u:2555": "tatra mahāmate dharmasaṃgrahaḥ katamaḥ?",
  "S04bsu021_u:2556": "yaduta svacittadharmanairātmyadvayāva - bodhāddharmapudgalanairātmyalakṣaṇadarśanādvikalpasyāpravṛttiḥ,",
  "S04bsu021_u:2557": "bhūmyuttaroparijñānāccittamanomanovijñānavyāvṛttiḥ,",
  "S04bsu021_u:2558": "sarvabuddhajñānābhiṣekagatiḥ anadhiṣṭhāpadaparigrahaḥ sarvadharmānābhogavaśavartitā dharma ityucyate,",
  "S04bsu021_u:2559": "sarvadṛṣṭiprapañcavikalpabhāvāntadvayāpatanatayā /",
  "S04bsu021_u:2560": "prāyeṇa hi mahāmate tīrthakaravādo bālānantadvaye pātayati na tu viduṣām,",
  "S04bsu021_u:2561": "yaduta ucchede ca śāśvate ca /",
  "S04bsu021_u:2562": "ahetuvādaparigrahācchāśvatadṛṣṭirbhavati,",
  "S04bsu021_u:2563": "kāraṇavināśahetvabhāvāducchedadṛṣṭirbhavati /",
  "S04bsu021_u:2564": "kiṃ tu utpādasthitibhaṅgadarśanāddharma ityevaṃ vadāmi /",
  "S04bsu021_u:2565": "eṣa mahāmate dharmāmiṣanirṇayaḥ,",
  "S04bsu021_u:2566": "yatra tvayā anyaiśca bodhisattvairmahāsattvaiḥ śikṣitavyam //",
  "S04bsu021_u:2567": "tatredamucyate -",
  "S04bsu021_u:2568": "saṃgrahaiśca dametsattvān śīlena ca vaśīkaret /",
  "S04bsu021_u:2569": "prajñayā nāśayeddṛṣṭiṃ vimokṣaiśca vivardhayet // Lank_3.62 //",
  "S04bsu021_u:2570": "lokāyatamidaṃ sarvaṃ yattīrthyairdeśyate mṛṣā /",
  "S04bsu021_u:2571": "kāryakāraṇasaddṛṣṭyā svasiddhānto na vidyate // Lank_3.63 //",
  "S04bsu021_u:2572": "ahamekaḥ svasiddhāntaṃ kāryakāraṇavarjitam /",
  "S04bsu021_u:2573": "deśemi śiṣyavargasya lokāyatavivarjitam // Lank_3.64 //",
  "S04bsu021_u:2574": "cittamātraṃ na dṛśyo 'sti dvidhā cittaṃ hi dṛśyate /",
  "S04bsu021_u:2575": "grāhyagrāhakabhāvena śāśvatocchedavarjitam // Lank_3.65 //",
  "S04bsu021_u:2576": "(Vaidya 74)",
  "S04bsu021_u:2577": "yāvatpravartate cittaṃ tāvallokāyataṃ bhavet /",
  "S04bsu021_u:2578": "apravṛttirvikalpasya svacittaṃ paśyate jagat // Lank_3.66 //",
  "S04bsu021_u:2579": "āyaṃ kāryārthanirvṛttiṃ vyayaṃ kāryasya darśanam /",
  "S04bsu021_u:2580": "āyavyayaparijñānādvikalpo na pravartate // Lank_3.67 //",
  "S04bsu021_u:2581": "nityamanityaṃ kṛtakamakṛtakaṃ parāparam /",
  "S04bsu021_u:2582": "evamādyāni sarvāṇi lokāyatanayaṃ bhavet // Lank_3.68 //",
  "S04bsu021_u:2583": "atha khalu mahāmatirbodhisattvo mahāsattvaḥ punarapi bhagavantametadavocat - nirvāṇaṃ nirvāṇamiti bhagavannucyate /",
  "S04bsu021_u:2584": "kasyaitadadhivacanaṃ yaduta nirvāṇamiti yatsarvatīrthakarairvikalpyate?",
  "S04bsu021_u:2585": "bhagavānāha - tena hi mahāmate śṛṇu,",
  "S04bsu021_u:2586": "sādhu va suṣṭhu ca manasikuru /",
  "S04bsu021_u:2587": "bhāṣiṣye 'haṃ te /",
  "S04bsu021_u:2588": "yathā tīrthakarā nirvāṇaṃ vikalpayanti,",
  "S04bsu021_u:2589": "na ca bhavati teṣāṃ vikalpānurupaṃ nirvāṇam /",
  "S04bsu021_u:2590": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2591": "bhagavāṃstasyaitadavocat - tatra kecittāvanmahāmate tīrthakarāḥ skandhadhātvāyatananirodhādviṣayavairāgyānnivaidharmyādarśanāccittacaittakalāpo na pravartate /",
  "S04bsu021_u:2592": "atītānāgatapratyutpannaviṣayānanusmaraṇāddīpabījānalavadupādānoparamādapravṛttirvikalpasyeti varṇayanti /",
  "S04bsu021_u:2593": "atasteṣāṃ tatra nirvāṇabuddhirbhavati /",
  "S04bsu021_u:2594": "na ca mahāmate vināśadṛṣṭyā nirvāyate //",
  "S04bsu021_u:2595": "anye punardeśāntarasthānagamanaṃ mokṣa iti varṇayanti viṣayavikalpoparamādiṣu pavanavat /",
  "S04bsu021_u:2596": "anye punarvarṇayanti tīrthakarāḥ buddhiboddhavyadarśanavināśānmokṣa iti /",
  "S04bsu021_u:2597": "anye vikalpasyāpravṛtternityānityadarśanānmokṣaṃ kalpayanti /",
  "S04bsu021_u:2598": "anye punarvarṇayanti vividhanimittavikalpo duḥkhajanmavāhaka iti svacittadṛśyamātrākuśalāḥ /",
  "S04bsu021_u:2599": "nimittabhayabhītā nimittadarśanātsukhābhilāṣanimitte nirvāṇabuddhayo bhavanti /",
  "S04bsu021_u:2600": "anye punaradhyātmabāhyānāṃ sarvadharmāṇāṃ svasāmānyalakṣaṇāvabodhādavināśato 'tītānāgatapratyutpannabhāvāstitayā",
  "S04bsu021_u:2601": "nirvāṇaṃ kalpayanti /",
  "S04bsu021_u:2602": "anye punarātmasattvajīvapoṣapuruṣapudgalasarvadharmāvināśataśca nirvāṇaṃ kalpayati /",
  "S04bsu021_u:2603": "anye punarmahāmate tīrthakarā durvidagdhabuddhayaḥ prakṛtipuruṣāntaradarśanādguṇapariṇāmakartṛtvācca nirvāṇaṃ kalpayanti /",
  "S04bsu021_u:2604": "anye puṇyāpuṇyaparikṣayāt /",
  "S04bsu021_u:2605": "anye kleśakṣayājjñānena ca /",
  "S04bsu021_u:2606": "anye īśvarasvatantrakartṛtvadarśanājjagato nirvāṇaṃ kalpayanti /",
  "S04bsu021_u:2607": "anye anyonyapravṛtto 'yaṃ saṃbhavo jagata iti na kāraṇataḥ /",
  "S04bsu021_u:2608": "sa ca kāraṇābhiniveśa eva,",
  "S04bsu021_u:2609": "na cāvabudhyante mohāt,",
  "S04bsu021_u:2610": "tadanavabodhānnirvāṇaṃ kalpayanti /",
  "S04bsu021_u:2611": "anye punarmahāmate tīrthakarāḥ satyamārgādhigamānnirvāṇaṃ kalpayanti /",
  "S04bsu021_u:2612": "anye guṇaguṇinorabhisaṃbaddhādekatvānyatvobhayatvānubhayatvadarśanānnirvāṇabuddhayo bhavanti /",
  "S04bsu021_u:2613": "anye svabhāvataḥ pravṛttito mayūravaicitryavividharatnākarakaṇṭakataikṣṇyavadbhāvānāṃ svabhāvaṃ dṛṣṭvā nirvāṇaṃ vikalpayanti /",
  "S04bsu021_u:2614": "anye punarmahāmate pañcaviṃśatitattvāvabodhāt,",
  "S04bsu021_u:2615": "anye prajāpālena ṣāḍguṇyopadeśagrahaṇānnirvāṇaṃ (Vaidya 75)",
  "S04bsu021_u:2616": "kalpayanti /",
  "S04bsu021_u:2617": "anye kālakartṛdarśanātkālāyattā lokapravṛttiriti tadavabodhānnirvāṇaṃ kalpayanti /",
  "S04bsu021_u:2618": "anye punarmahāmate bhavena,",
  "S04bsu021_u:2619": "anye 'bhavena,",
  "S04bsu021_u:2620": "anye bhavābhavaparijñayā,",
  "S04bsu021_u:2621": "anye bhavanirvāṇāviśeṣadarśanena nirvāṇaṃ kalpayanti /",
  "S04bsu021_u:2622_0": "anye punarmahāmate varṇayanti sarvajñasiṃhanādanādino yathā svacittadṛśyamātrāvabodhādbāhyabhāvābhāvānabhiniveśāccātuṣkoṭikarahitād",
  "S04bsu021_u:2622_1": "yathābhūtāvasthānadarśanātsvacittadṛśyavikalpasyāntadvayāpatanatayā grāhyagrāhakānupalabdheḥ",
  "S04bsu021_u:2622_2": "sarvapramāṇāgrahaṇāpravṛttidarśanāttattvasya vyāmohakatvādagrahaṇaṃ tattvasya,",
  "S04bsu021_u:2623_0": "tadvyudāsātsvapratyātmāryadharmādhigamānnairātmyadvayāvabodhātkleśadvayavinivṛtterāvaraṇadvayaviśuddhatvādbhūmyuttarottaratathāgatabhūmimāyādiviśvasamādhicittamanomanovijñānavyāvṛtternirvāṇaṃ kalpayanti /",
  "S04bsu021_u:2624": "evamanyānyapi yāni tārkikaiḥ kutīrthyapraṇītāni tānyayuktiyuktāni vidvadbhiḥ parivarjitāni /",
  "S04bsu021_u:2625": "sarve 'pyete mahāmate antadvayapatitayā saṃtatyā nirvāṇaṃ kalpayanti /",
  "S04bsu021_u:2626": "evamādibhirvikalpairmahāmate sarvatīrthakarairnirvāṇaṃ parikalpyate /",
  "S04bsu021_u:2627": "na cātra kaścitpravartate vā nivartate vā /",
  "S04bsu021_u:2628": "ekaikasya mahāmate tīrthakarasya",
  "S04bsu021_u:2629": "nirvāṇaṃ tatsvaśāstramatibuddhyā parīkṣyamāṇaṃ vyabhicarati /",
  "S04bsu021_u:2630": "tathā na tiṣṭhate yathā tairvikalpyate /",
  "S04bsu021_u:2631": "manasa āgatigativispandanānnāsti kasyacinnirvāṇam /",
  "S04bsu021_u:2632": "atra tvayā mahāmate śikṣitvā anyaiśca bodhisattvairmahāsattvaiḥ sarvatīrthakaranirvāṇadṛṣṭirvyāvartanīyā //",
  "S04bsu021_u:2633": "tatredamucyate -",
  "S04bsu021_u:2634": "nirvāṇadṛṣṭayastīrthyā vikalpenti pṛthakpṛthak /",
  "S04bsu021_u:2635": "kalpanāmātramevaiṣāṃ mokṣopāyo na vidyate // Lank_3.69 //",
  "S04bsu021_u:2636": "bandhyabandhananirmuktā upāyaiśca vivarjitāḥ /",
  "S04bsu021_u:2637": "tīrthyā mokṣaṃ vikalpenti na ca mokṣo hi vidyate // Lank_3.70 //",
  "S04bsu021_u:2638": "anekabhedabhinno hi tīrthyānāṃ dṛśyate nayaḥ /",
  "S04bsu021_u:2639": "atasteṣāṃ na mokṣo 'sti kasmānmūḍhairvikalpyate // Lank_3.71 //",
  "S04bsu021_u:2640": "kāryakāraṇadurduṣṭyā tīrthyāḥ sarve vimohitāḥ /",
  "S04bsu021_u:2641": "atasteṣāṃ na mokṣo 'sti sadasatpakṣavādinām // Lank_3.72 //",
  "S04bsu021_u:2642": "jalpaprapañcābhiratā hi bālāstattve na kurvanti matiṃ viśālām /",
  "S04bsu021_u:2643": "jalpo hi traidhātukaduḥkhayonistattvaṃ hi duḥkhasya vināśahetuḥ // Lank_3.73 //",
  "S04bsu021_u:2644": "yathā hi darpaṇe rūpaṃ dṛśyate na ca vidyate /",
  "S04bsu021_u:2645": "vāsanādarpaṇe cittaṃ dvidhā dṛśyati bāliśaiḥ // Lank_3.74 //",
  "S04bsu021_u:2646": "cittadṛśyāparijñānādvikalpo jāyate dvidhā /",
  "S04bsu021_u:2647": "cittadṛśyaparijñānādvikalpo na pravartate // Lank_3.75 //",
  "S04bsu021_u:2648": "(Vaidya 76)",
  "S04bsu021_u:2649": "cittameva bhaveccitraṃ lakṣyalakṣaṇavarjitam /",
  "S04bsu021_u:2650": "dṛśyākāraṃ na dṛśyo 'sti yathā bālairvikalpyate // Lank_3.76 //",
  "S04bsu021_u:2651": "vikalpamātraṃ tribhavaṃ bāhyamarthaṃ na vidyate /",
  "S04bsu021_u:2652": "vikalpaṃ dṛśyate citraṃ na ca bālairvibhāvyate // Lank_3.77 //",
  "S04bsu021_u:2653": "sūtre sūtre vikalpoktaṃ saṃjñānāmāntareṇa ca /",
  "S04bsu021_u:2654": "abhidhānavinirmuktamabhidheyaṃ na lakṣyate // Lank_3.78 //",
  "S04bsu021_u:2655": "atha khalu mahāmatirbodhisattvo mahāsattvo bhagavantametadavocat - deśayatu me bhagavāṃstathāgato 'rhan samyaksaṃbuddhaḥ svabuddhabuddhatām,",
  "S04bsu021_u:2656": "yena ahaṃ ca anye ca bodhisattvā mahāsattvāstathāgatasvakuśalāḥ svamātmānaṃ parāṃścāvabodhayeyuḥ /",
  "S04bsu021_u:2657": "bhagavānāha - tena hi mahāmate tvameva paripṛccha /",
  "S04bsu021_u:2658": "yathā te kṣamate,",
  "S04bsu021_u:2659": "tathā visarjayiṣyāmi /",
  "S04bsu021_u:2660": "mahāmatirāha - kiṃ punarbhagavan tathāgato 'rhan samyaksaṃbuddho 'kṛtakaḥ kṛtakaḥ kāryaṃ kāraṇaṃ lakṣyaṃ lakṣaṇamabhidhānamabhidheyaṃ buddhirboddhavyaḥ,",
  "S04bsu021_u:2661": "evamādyaiḥ padaniruktaiḥ kiṃ bhagavānanyo 'nanyaḥ?",
  "S04bsu021_u:2662": "bhagavānāha - na mahāmate tathāgato 'rhan samyaksaṃbuddha evamādyaiḥ padaniruktairakṛtako na kṛtakaṃ na kāryaṃ na kāraṇam /",
  "S04bsu021_u:2663": "tatkasya hetoḥ?",
  "S04bsu021_u:2664": "yaduta ubhayadoṣaprasaṅgāt /",
  "S04bsu021_u:2665": "yadi hi mahāmate tathāgataḥ kṛtakaḥ syāt,",
  "S04bsu021_u:2666": "anityatvaṃ syāt /",
  "S04bsu021_u:2667": "anityatvātsarvaṃ hi kāryaṃ tathāgataḥ syāt /",
  "S04bsu021_u:2668": "aniṣṭaṃ caitanmama ca anyeṣāṃ ca tathāgatānām /",
  "S04bsu021_u:2669": "athākṛtakaḥ syāt,",
  "S04bsu021_u:2670": "alabdhātmakatvātsamudāgatasaṃbhāravaiyarthyaṃ syāt,",
  "S04bsu021_u:2671": "śaśaviṣāṇavadvandhyāputratulyaśca syādakṛtakatvāt /",
  "S04bsu021_u:2672": "yacca mahāmate na kāryaṃ na kāraṇaṃ tanna sannāsat /",
  "S04bsu021_u:2673": "yacca na sannāsat,",
  "S04bsu021_u:2674": "taccātuṣkoṭikabāhyam /",
  "S04bsu021_u:2675": "cātuṣkoṭikaṃ ca mahāmate lokavyavahāraḥ /",
  "S04bsu021_u:2676": "yacca cātuṣkoṭikabāhyaṃ tadvāgmātraṃ prasajyate vandhyāputravat /",
  "S04bsu021_u:2677": "vandhyāputro hi mahāmate vāgmātraṃ na cātuṣkoṭikapatitaḥ /",
  "S04bsu021_u:2678": "apatitatvādapramāṇaṃ viduṣām /",
  "S04bsu021_u:2679": "evaṃ sarvatathāgatapadārthā vidvadbhiḥ pratyavagantavyāḥ /",
  "S04bsu021_u:2680": "yadapyuktaṃ mayā nirātmānaḥ sarvadharmā iti,",
  "S04bsu021_u:2681": "tasyāpyarthaṃ niboddhavyaṃ mahāmate /",
  "S04bsu021_u:2682": "nirātmabhāvo mahāmate nairātmyam /",
  "S04bsu021_u:2683": "svātmanā sarvadharmā vidyante na parātmanā gośvavat /",
  "S04bsu021_u:2684": "tadyathā mahāmate na gobhāvo 'śvātmako na cāśvabhāvo gavātmakaḥ,",
  "S04bsu021_u:2685": "na sannāsat,",
  "S04bsu021_u:2686": "na ca tau svalakṣaṇato na,",
  "S04bsu021_u:2687": "vidyete eva tau svalakṣaṇataḥ,",
  "S04bsu021_u:2688": "evameva mahāmate sarvadharmā na ca svalakṣaṇena na saṃvidyante /",
  "S04bsu021_u:2689": "vidyanta eva /",
  "S04bsu021_u:2690": "tena ca bālapṛthagjanairnirātmārthatā avabudhyate vikalpamupādāya,",
  "S04bsu021_u:2691": "na tvavikalpam /",
  "S04bsu021_u:2692": "evaṃ śūnyānutpādāsvābhāvyaṃ sarvadharmaṇāṃ pratyavagantavyam /",
  "S04bsu021_u:2693": "evaṃ skandhebhyo nānyo nānanyastathāgataḥ /",
  "S04bsu021_u:2694": "yadyananyaḥ skandhebhyaḥ syāt,",
  "S04bsu021_u:2695": "anityaḥ syāt kṛtatvātskandhānām /",
  "S04bsu021_u:2696": "athānyaḥ syāt,",
  "S04bsu021_u:2697": "dvaye satyanyathā bhavati goviṣāṇavat //",
  "S04bsu021_u:2698": "tatra sādṛśyadarśanādananyatvaṃ hrasvadīrghadarśanādanyatvaṃ sarvabhāvānām /",
  "S04bsu021_u:2699": "dakṣiṇaṃ hi mahāmate goviṣāṇaṃ vāmasyānyadbhavati,",
  "S04bsu021_u:2700": "vāmamapi dakṣiṇasya /",
  "S04bsu021_u:2701": "evaṃ hrasvadīrghatvayoḥ parasparataḥ /",
  "S04bsu021_u:2702": "(Vaidya 77) evaṃ varṇavaicitryataśca /",
  "S04bsu021_u:2703": "ataścāparasparato 'nyaḥ /",
  "S04bsu021_u:2704": "na cānyastathāgataḥ skandhadhātvāyanebhyaḥ /",
  "S04bsu021_u:2705": "evaṃ vimokṣāttathāgato nānyo nānanyaḥ /",
  "S04bsu021_u:2706": "tathāgata eva mokṣaśabdena deśyate /",
  "S04bsu021_u:2707": "yadi anyaḥ syānmokṣāttathāgataḥ,",
  "S04bsu021_u:2708": "rūpalakṣaṇayuktaḥ syāt /",
  "S04bsu021_u:2709": "rūpalakṣaṇayuktatvādanityaḥ syāt /",
  "S04bsu021_u:2710": "athānanyaḥ syāt,",
  "S04bsu021_u:2711": "prāptilakṣaṇavibhāgo na syādyoginām /",
  "S04bsu021_u:2712": "dṛṣṭaśca mahāmate vibhāgo yogibhiḥ /",
  "S04bsu021_u:2713": "ato nānyo nānanyaḥ /",
  "S04bsu021_u:2714": "evaṃ jñānaṃ jñeyānnānyannānanyat /",
  "S04bsu021_u:2715_0": "yaddhi mahāmate na nityaṃ nānityaṃ na kāryaṃ na kāraṇaṃ na saṃskṛtaṃ nāsaṃskṛtaṃ",
  "S04bsu021_u:2715_1": "na buddhirna boddhavyaṃ na lakṣyaṃ na lakṣaṇaṃ na skandhā na skandhebhyo 'nyat nābhidheyaṃ",
  "S04bsu021_u:2715_2": "nābhidhānaṃ naikatvānyatvobhayatvānubhayatvasaṃbaddham,",
  "S04bsu021_u:2716": "tatsarvapramāṇavinivṛttam /",
  "S04bsu021_u:2717": "yatsarvapramāṇavinivṛttaṃ tadvāṅbhātraṃ saṃpadyate /",
  "S04bsu021_u:2718": "yadvāṅbhātraṃ tadanutpannam /",
  "S04bsu021_u:2719": "yadanutpannaṃ tadaniruddham /",
  "S04bsu021_u:2720": "yadaniruddhaṃ tadākāśasamam /",
  "S04bsu021_u:2721": "ākāśaṃ ca mahāmate na kāryaṃ na kāraṇam /",
  "S04bsu021_u:2722": "yacca na kāryaṃ na kāraṇaṃ tannirālambyam /",
  "S04bsu021_u:2723": "yannirālambyaṃ tatsarvaprapañcātītam /",
  "S04bsu021_u:2724": "yatsarvaprapañcātītaṃ sa tathāgataḥ /",
  "S04bsu021_u:2725": "etaddhi mahāmate samyaksaṃbuddhatvam /",
  "S04bsu021_u:2726": "eṣā sā buddhabuddhatā sarvapramāṇendriyavinivṛttā //",
  "S04bsu021_u:2727": "tatredamucyate -",
  "S04bsu021_u:2728": "pramāṇendriyanirmuktaṃ na kāryaṃ nāpi kāraṇam /",
  "S04bsu021_u:2729": "buddhiboddhavyarahitaṃ lakṣyalakṣaṇavarjitam // Lank_3.79 //",
  "S04bsu021_u:2730": "skandhān pratītya saṃbuddho na dṛṣṭaḥ kenacitkvacit /",
  "S04bsu021_u:2731": "yo na dṛṣṭaḥ kvacitkenacitkathaṃ tasya vibhāvanā // Lank_3.80 //",
  "S04bsu021_u:2732": "na kṛtako nākṛtako na kāryaṃ nāpi kāraṇam /",
  "S04bsu021_u:2733": "na ca skandhā na cāskandhā na cāpyanyatra saṃkarāt // Lank_3.81 //",
  "S04bsu021_u:2734": "na hi yo yena bhāvena kalpyamāno na dṛśyate /",
  "S04bsu021_u:2735": "na taṃ nāstyeva gantavyaṃ dharmāṇāmeva dharmatā // Lank_3.82 //",
  "S04bsu021_u:2736": "astitvapūrvakaṃ nāsti asti nāstitvapūrvakam /",
  "S04bsu021_u:2737": "ato nāsti na gantavyamastitvaṃ na ca kalpayet // Lank_3.83 //",
  "S04bsu021_u:2738": "ātmanairātmyasaṃmūḍhāddhoṣamātrāvalambinaḥ /",
  "S04bsu021_u:2739": "antadvayanimagnāste naṣṭā nāśenti bāliśān // Lank_3.84 //",
  "S04bsu021_u:2740": "sarvadoṣavinirmuktaṃ yadā paśyanti mannayam /",
  "S04bsu021_u:2741": "tadā samyakprapaśyanti na te dūṣenti nāyakān // Lank_3.85 //",
  "S04bsu021_u:2742": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu me bhagavān,",
  "S04bsu021_u:2743": "deśayatu sugataḥ,",
  "S04bsu021_u:2744": "yaddeśanāpāṭhe bhagavatā anirodhānutpādagrahaṇaṃ kṛtam /",
  "S04bsu021_u:2745": "uktaṃ ca tvayā yathā tathāgatasyaitadadhivacanamanirodhānutpāda iti /",
  "S04bsu021_u:2746": "tatkimayaṃ bhagavan abhāvo 'nirodhānutpādaḥ,",
  "S04bsu021_u:2747": "uta tathāgatasyaitatparyāyāntaram?",
  "S04bsu021_u:2748": "yadbhagavānevamāha - aniruddhā anutpannāśca bhagavatā (Vaidya 78)",
  "S04bsu021_u:2749": "sarvadharmā deśyante sadasatpakṣādarśanāt /",
  "S04bsu021_u:2750": "yadyanutpannāḥ sarvadharmā iti bhagavan dharmagrahaṇaṃ na prāpnoti,",
  "S04bsu021_u:2751": "ajātatvātsarvadharmāṇām /",
  "S04bsu021_u:2752": "atha paryāyāntarametatkasyaciddharmasya,",
  "S04bsu021_u:2753": "taducyatāṃ bhagavan /",
  "S04bsu021_u:2754": "bhagavānāha - tena hi mahāmate śṛṇu,",
  "S04bsu021_u:2755": "sādhu ca suṣṭhu ca manasikuru /",
  "S04bsu021_u:2756": "bhāṣiṣye 'haṃ te /",
  "S04bsu021_u:2757": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2758": "bhagavāṃstasyaitadavocat - na hi mahāmate abhāvastathāgato na ca sarvadharmāṇāmanirodhānutpādagrahaṇam /",
  "S04bsu021_u:2759": "na pratyayo 'pekṣitavyo na ca nirarthakamanutpādagrahaṇaṃ kriyate mayā /",
  "S04bsu021_u:2760": "kiṃ tu mahāmate manomayadharmakāyasya tathāgatasyaitadadhivacanaṃ yatra sarvatīrthakaraśrāvakapratyekabuddhasaptabhūmipratiṣṭhitānāṃ ca bodhisattvānāmaviṣayaḥ /",
  "S04bsu021_u:2761": "so 'nutpādastathāgatasya /",
  "S04bsu021_u:2762": "etanmahāmate paryāyavacanam /",
  "S04bsu021_u:2763": "tadyathā mahāmate indraḥ śakraḥ puraṃdaraḥ,",
  "S04bsu021_u:2764": "hasyaḥ karaḥ pāṇiḥ,",
  "S04bsu021_u:2765": "tanurdehaṃ śarīram,",
  "S04bsu021_u:2766": "pṛthivī bhūmirvasuṃdharā,",
  "S04bsu021_u:2767": "khamākāśaṃ gaganam /",
  "S04bsu021_u:2768": "ityevamādyānāṃ bhāvānāmekaikasya bhāvasya bahavaḥ paryāyavācakāḥ śabdā bhavanti vikalpitāḥ /",
  "S04bsu021_u:2769": "na caiṣāṃ nāmabahutvādbhāvabahutvaṃ vikalpyate /",
  "S04bsu021_u:2770": "na ca svabhāvo na bhavati /",
  "S04bsu021_u:2771": "evaṃ mahāmate ahamapi sahāyāṃ lokadhātau tribhirnāmāsaṃkhyeyaśatasahasrairbālānāṃ śravaṇāvabhāsamāgacchāmi /",
  "S04bsu021_u:2772": "taiścābhilapanti mām,",
  "S04bsu021_u:2773": "na ca prajānanti tathāgatasyaite nāmaparyāyā iti /",
  "S04bsu021_u:2774": "tatra kecinmahāmate tathāgatamiti māṃ saṃprajānanti /",
  "S04bsu021_u:2775": "kecitsvayaṃbhuvamiti /",
  "S04bsu021_u:2776_0": "nāyakaṃ vināyakaṃ pariṇāyakaṃ buddhamṛṣiṃ vṛṣabhaṃ brahmāṇaṃ viṣṇumīśvaraṃ pradhānaṃ",
  "S04bsu021_u:2776_1": "kapilaṃ bhūtāntamariṣṭaneminaṃ somaṃ bhāskaraṃ rāmaṃ vyāsaṃ śukamindraṃ baliṃ varuṇamiti caike saṃjānanti /",
  "S04bsu021_u:2777": "apare anirodhānutpādaṃ",
  "S04bsu021_u:2778_0": "śūnyatāṃ tathatāṃ satyatāṃ bhūtatāṃ bhūtakoṭiṃ dharmadhātuṃ nirvāṇaṃ nityaṃ samatāmadvayamanirodhamanimittaṃ",
  "S04bsu021_u:2778_1": "pratyayaṃ buddhahetūpadeśaṃ vimokṣaṃ mārgasatyāni sarvajñaṃ jinaṃ manomayamiti caike saṃjānanti /",
  "S04bsu021_u:2779": "evamādibhirmahāmate paripūrṇaṃ tribhirnāmāsaṃkhyeyaśatasahasrairanūnairanadhikairihānyeṣu ca lokadhātuṣu māṃ janāḥ saṃjānante udakacandra ivāpraviṣṭanirgatam /",
  "S04bsu021_u:2780": "na ca bālā avabudhyante dvayāntapatitayā saṃtatyā /",
  "S04bsu021_u:2781": "atha ca satkurvanti gurukurvanti mānayanti pūjayanti ca māṃ padārthaniruktyakuśalā abhinnasaṃjñāḥ,",
  "S04bsu021_u:2782": "na svanayaṃ prajānantiṃ deśanārutapāṭhābhiniviṣṭāḥ /",
  "S04bsu021_u:2783": "anirodhānutpādamabhāvaṃ kalpayiṣyanti na ca tathāgatanāmapadaparyāyāntaramindraśakrapuraṃdaraṃ na svanayapratyavasthānapāṭhamadhimokṣanti,",
  "S04bsu021_u:2784": "yathārutārthapāṭhānusāritvātsarvadharmāṇām /",
  "S04bsu021_u:2785": "evaṃ ca mahāmate vakṣyanti te mohapuruṣāḥ - yathāruta evārthaḥ,",
  "S04bsu021_u:2786": "ananyo 'rtho rutāditi /",
  "S04bsu021_u:2787": "tatkasya hetoḥ?",
  "S04bsu021_u:2788": "yaduta arthasyāśarīratvādrutādanyo 'rtho na bhavati /",
  "S04bsu021_u:2789": "kiṃ tu rutamevārtha iti rutasvabhāvāparijñānādavidagdhabuddhayaḥ /",
  "S04bsu021_u:2790": "na tvevaṃ jñāsyanti mahāmate yathā rutamutpannapradhvaṃsi,",
  "S04bsu021_u:2791": "artho 'nutpannapradhvaṃsī /",
  "S04bsu021_u:2792": "rutaṃ mahāmate akṣarapatitam,",
  "S04bsu021_u:2793": "artho 'nakṣarapatitaḥ /",
  "S04bsu021_u:2794": "bhāvābhāvavivarjitatvādajanmāśarīram /",
  "S04bsu021_u:2795": "na ca mahāmate tathāgatā akṣarapatitaṃ dharmaṃ deśayanti /",
  "S04bsu021_u:2796": "akṣarāṇāṃ sadasato 'nupalabdheḥ /",
  "S04bsu021_u:2797": "anyatra akṣarapatitāśayaḥ punarmahāmate yo 'kṣarapatitaṃ dharmaṃ deśayati,",
  "S04bsu021_u:2798": "sa ca pralapati,",
  "S04bsu021_u:2799": "nirakṣaratvāddharmasya /",
  "S04bsu021_u:2800": "ata etasmātkāraṇānmahāmate uktaṃ deśanāpāṭhe mayā anyaiśca buddhabodhisattvaiḥ yathaikamapyakṣaraṃ tathāgatā nodāharanti na pratyāharantīti /",
  "S04bsu021_u:2801": "tatkasya (Vaidya 79)",
  "S04bsu021_u:2802": "hetoḥ? yaduta anakṣaratvāddharmāṇām /",
  "S04bsu021_u:2803": "na ca nārthopasaṃhitamudāharanti /",
  "S04bsu021_u:2804": "udāharantyeva vikalpamupādāya /",
  "S04bsu021_u:2805": "anupādānānmahāmate sarvadharmāṇāṃ śāsanalopaḥ syāt /",
  "S04bsu021_u:2806": "śāsanānāṃ lopācca buddhapratyekabuddhaśrāvakabodhisattvānāmabhāvaḥ syāt /",
  "S04bsu021_u:2807": "tadabhāvātkiṃ kasya deśyeta?",
  "S04bsu021_u:2808": "ata etasmātkāraṇānmahāmate bodhisattvena mahāsattvena deśanāpāṭharutānabhiniviṣṭena bhavitavyam /",
  "S04bsu021_u:2809": "sa vyabhicārī mahāmate",
  "S04bsu021_u:2810": "deśanāpāṭhaḥ /",
  "S04bsu021_u:2811": "sattvāśayapravṛttatvānnānādhimuktikānāṃ sattvānāṃ dharmadeśanā kriyate cittamanomanovijñānavyāvṛttyarthaṃ mayā anyaiśca tathāgatairarhadbhiḥ samyaksaṃbuddhaiḥ,",
  "S04bsu021_u:2812": "na svapratyātmāryajñānādhigamapratyavasthānāt sarvadharmanirābhāasasvacittadṛśyamātrāvabodhāddvidhāvikalpasya vyāvṛttitaḥ /",
  "S04bsu021_u:2813": "arthapratiśaraṇena mahāmate bodhisattvena mahāsattvena bhavitavyaṃ na vyañjanapratiśaraṇena /",
  "S04bsu021_u:2814": "vyañjanānusārī mahāmate kulaputro vā kuladuhitā vā svātmānaṃ ca nāśayati,",
  "S04bsu021_u:2815": "parārthāṃśca nāvabodhayati /",
  "S04bsu021_u:2816": "kudṛṣṭipatitayā saṃtatyā svapakṣaṃ vibhrāmyate kutīrthakaiḥ sarvadharmabhūmisvalakṣaṇākuśalaiḥ padaniruktyanabhijñaiḥ //",
  "S04bsu021_u:2817": "atha sarvadharmabhūmisvalakṣaṇakuśalā bhavanti padaparyāyaniruktigatiṃgatā bhāvārthayuktikuśalāḥ /",
  "S04bsu021_u:2818": "tataḥ svātmānaṃ ca samyaganimittasukhena prīṇayanti,",
  "S04bsu021_u:2819": "parāṃśca samyaṅmahāyāne pratiṣṭhāpayanti /",
  "S04bsu021_u:2820": "mahāyāne ca mahāmate samyakparigṛhyamāṇe buddhaśrāvakapratyekabuddhabodhisattvānāṃ parigrahaḥ kṛto bhavati /",
  "S04bsu021_u:2821": "buddhabodhisattvaśrāvakapratyekabuddhaparigrahātsarvasattvaparigrahaḥ kṛto bhavati /",
  "S04bsu021_u:2822": "sarvasattvaparigrahātsaddharmaparigrahaḥ kṛto bhavati /",
  "S04bsu021_u:2823": "saddharmaparigrahācca mahāmate buddhavaṃśasyānupacchedaḥ kṛto bhavati /",
  "S04bsu021_u:2824": "buddhavaṃśasyānupacchedādāyatanaviśeṣapratilambhāḥ prajñāyante /",
  "S04bsu021_u:2825_0": "atasteṣu viśiṣṭāyatanapratilambheṣu bodhisattvā mahāsattvā upapattiṃ parigṛhya mahāyāne",
  "S04bsu021_u:2825_1": "pratiṣṭhāpanatayā daśavaśitāvicitrarūpaveśadhāriṇo bhūtvā sattvaviśeṣānuśayalakṣaṇagatibhūtāstathātvāya",
  "S04bsu021_u:2825_2": "dharmaṃ deśayanti //",
  "S04bsu021_u:2826": "tatra tathātvamananyathātvaṃ tattvam /",
  "S04bsu021_u:2827": "anāyūhāniryūhalakṣaṇaṃ sarvaprapañcopaśamaṃ tattvamityucyate /",
  "S04bsu021_u:2828": "tena na mahāmate kulaputreṇa vā kuladuhitrā vā yathārutārthābhiniveśakuśalena bhavitavyam /",
  "S04bsu021_u:2829": "nirakṣaratvāttattvasya /",
  "S04bsu021_u:2830": "na cāṅguliprekṣakeṇa bhavitavyam /",
  "S04bsu021_u:2831": "tadyathā mahāmate aṅgulyā kaścitkasyacitkiṃcidādarśayet /",
  "S04bsu021_u:2832": "sa cāṅgulyagrameva pratiseradvīkṣitum /",
  "S04bsu021_u:2833": "evameva mahāmate bālajātīyā iva bālapṛthagjanavargā yathārutāṅgulyagrābhiniveśābhiniviṣṭā eva kālaṃ kariṣyanti,",
  "S04bsu021_u:2834": "na yathārutāṅgulyagrārthaṃ hitvā paramārthamāgamiṣyanti /",
  "S04bsu021_u:2835": "tadyathā mahāmate annaṃ bhojyaṃ bālānāṃ ca kaścidanabhisaṃskṛtaṃ paribhoktum /",
  "S04bsu021_u:2836": "atha kaścidanabhisaṃskṛtaṃ paribhuñjīta,",
  "S04bsu021_u:2837": "sa unmatta iti vikalpyeta anupūrvasaṃskārānavabodhādannasya,",
  "S04bsu021_u:2838": "evameva mahāmate anutpādo 'nirodho nānabhisaṃskṛtaḥ śobhate /",
  "S04bsu021_u:2839": "avaśyamevātrābhisaṃskāreṇa bhavitavyam,",
  "S04bsu021_u:2840": "na cātmānamaṅgulyagragrahaṇārthadarśanavat /",
  "S04bsu021_u:2841": "ata etena kāraṇena mahāmate arthābhiyogaḥ karaṇīyaḥ /",
  "S04bsu021_u:2842": "artho mahāmate vivikto nirvāṇahetuḥ /",
  "S04bsu021_u:2843": "rutaṃ vikalpasaṃbaddhaṃ saṃsārāvāhakam /",
  "S04bsu021_u:2844": "arthaśca mahāmate bahuśrutānāṃ (Vaidya 80)",
  "S04bsu021_u:2845": "sakāśāllabhyate /",
  "S04bsu021_u:2846": "bāhuśrutyaṃ ca nāma mahāmate yaduta arthakauśalyaṃ na rutakauśalyam /",
  "S04bsu021_u:2847": "tatrārthakauśalyaṃ yatsarvatīrthakaravādāsaṃsṛṣṭaṃ darśanam /",
  "S04bsu021_u:2848": "yathā svayaṃ ca na patati parāṃśca na pātayati /",
  "S04bsu021_u:2849": "evaṃ satyarthe mahāmate bāhuśrutyaṃ bhavati /",
  "S04bsu021_u:2850": "tasmādarthakāmena te sevanīyāḥ /",
  "S04bsu021_u:2851": "ato viparītā ye yathārutārthābhiniviṣṭāste varjanīyāstattvānveṣiṇā //",
  "S04bsu021_u:2852": "punaraparaṃ mahāmatirbuddhādhiṣṭhānādhiṣṭhita evamāha - na bhagavatā anirodhānutpādadarśanena kiṃcidviśiṣyate /",
  "S04bsu021_u:2853": "tatkasya hetoḥ?",
  "S04bsu021_u:2854": "sarvatīrthakarāṇāmapi bhagavan kāraṇānyanutpannānyaniruddhāni /",
  "S04bsu021_u:2855": "tavāpi bhagavan ākāśamapratisaṃkhyānirodho nirvāṇadhātuścānirodho 'nutpannaḥ /",
  "S04bsu021_u:2856": "tīrthakarā api bhagavan kāraṇapratyayahetukīṃ jagata utpattiṃ varṇayanti /",
  "S04bsu021_u:2857": "bhagavānapi ajñānatṛṣṇākarmavikalpapratyayebhyo jagata utpattiṃ varṇayati /",
  "S04bsu021_u:2858": "tasyaiva kāraṇasya saṃjñāntaraviśeṣamutpādya pratyayā iti /",
  "S04bsu021_u:2859": "evaṃ bāhyaiḥ pratyayairbāhyānām /",
  "S04bsu021_u:2860": "te ca tvaṃ ca bhāvānāmutpattaye /",
  "S04bsu021_u:2861": "ato nirviśiṣṭo 'yaṃ bhagavan vādastīrthakaravādena bhavati /",
  "S04bsu021_u:2862": "aṇupradhāneśvaraprajāpatiprabhṛtayo navadravyasahitā aniruddhā anutpannāḥ /",
  "S04bsu021_u:2863": "tavāpi bhagavan sarvabhāvā anutpannāniruddhāḥ sadasato 'nupalabdheḥ /",
  "S04bsu021_u:2864": "bhūtāvināśācca svalakṣaṇaṃ notpadyate,",
  "S04bsu021_u:2865": "na nirudhyate /",
  "S04bsu021_u:2866": "yāṃ tāṃ gatiṃ gatvā bhūto bhūtasvabhāvaṃ na vijahāti /",
  "S04bsu021_u:2867": "bhūtavikalpavikāro 'yaṃ bhagavan sarvatīrthakarairvikalpyate tvayā ca /",
  "S04bsu021_u:2868": "ata etena kāraṇena aviśiṣṭo 'yaṃ vādaḥ /",
  "S04bsu021_u:2869": "viśeṣo vātra vaktavyo yena tathāgatavādo viśeṣyate,",
  "S04bsu021_u:2870": "na sarvatīrthakaravādaḥ /",
  "S04bsu021_u:2871": "aviśiṣyamāṇe bhagavan svavāde tīrthakarāṇāmapi buddhaprasaṅgaḥ syādanirodhānutpādahetutvāt /",
  "S04bsu021_u:2872": "asthānamanavakāśaṃ coktaṃ bhagavatā yadekatra lokadhātau bahavastathāgatā utpadyeranniti /",
  "S04bsu021_u:2873": "prāptaṃ caitattathāgatabahutvaṃ sadasatkāryaparigrahāccāviśiṣyamāṇe svavāde //",
  "S04bsu021_u:2874": "bhagavānāha - na mama mahāmate anirodhānutpādastīrthakarānutpādānirodhavādena tulyo nāpyutpādānityavādena /",
  "S04bsu021_u:2875": "tatkasya hetoḥ?",
  "S04bsu021_u:2876": "tīrthakarāṇāṃ hi mahāmate bhāvasvabhāvo vidyata evānutpannāvikaralakṣaṇaprāptaḥ /",
  "S04bsu021_u:2877": "na tvevaṃ mama sadasatpakṣapatitaḥ /",
  "S04bsu021_u:2878": "mama tu mahāmate sadasatpakṣavigata utpādabhaṅgavirahito na bhāvo nābhāavaḥ,",
  "S04bsu021_u:2879": "māyāsvarūpavaicitryadarśanavannābhāvaḥ /",
  "S04bsu021_u:2880": "kathaṃ na bhāvaḥ?",
  "S04bsu021_u:2881": "yaduta rūpasvabhāvalakṣaṇagrahaṇābhāvāddṛśyādṛśyato grahaṇāgrahaṇataḥ /",
  "S04bsu021_u:2882": "ata etasmātkāraṇātsarvabhāvā na bhāvā nābhāvāḥ /",
  "S04bsu021_u:2883": "kiṃ tu svacittadṛśyamātrāvabodhādvikalpasyāpravṛtteḥ svastho loko niṣkriyaḥ /",
  "S04bsu021_u:2884": "bālāḥ kriyāvantaṃ kalpayanti, na tvāryāḥ /",
  "S04bsu021_u:2885": "abhūtārthavikalpārthavibhram eṣa mahāmate gandharvanagaramāyāpuruṣavat /",
  "S04bsu021_u:2886": "tadyathā mahāmate kaścidgandharvanagare bālajātīyo māyāpuruṣasattvasārthavaicitryaṃ praviaśantaṃ vā nirgacchantaṃ vā kalpayet - amī praviṣṭā amī nirgatāḥ /",
  "S04bsu021_u:2887": "na ca tatra kaścitpraviṣṭo vā nirgato vā /",
  "S04bsu021_u:2888": "atha yāvadeva vikalpavibhramabhāva eṣaḥ,",
  "S04bsu021_u:2889": "teṣāmevameva mahāmate utpādānutpādavibhrama eṣa bālānām /",
  "S04bsu021_u:2890": "na cātra kaścitsaṃskṛto 'saṃskṛto vā māyāpuruṣotpattivat /",
  "S04bsu021_u:2891": "na ca māyāpuruṣa utpadyate vā nirudhyate vā bhāvābhāvākiṃcitkaratvāt /",
  "S04bsu021_u:2892": "evameva sarvadharmā bhaṅgotpādavarjitāḥ /",
  "S04bsu021_u:2893": "anyatra vitathapatitayā saṃjñayā bālā utpādanirodhaṃ kalpayanti na tvāryāḥ /",
  "S04bsu021_u:2894": "tatra vitathamiti mahāmate na tathā yathā bhāvasvabhāvaḥ kalpyate /",
  "S04bsu021_u:2895": "(Vaidya 81) nāpyanyathā /",
  "S04bsu021_u:2896": "anyathā kalpyamāne sarvabhāvasvabhāvābhiniveśa eva syāt /",
  "S04bsu021_u:2897": "na viviktadarśanāviviktadarśanādvikalpasya vyāvṛttireva na syāt /",
  "S04bsu021_u:2898": "ata etasmātkāraṇānmahāmate animittadarśanameva śreyo na nimittadarśanam /",
  "S04bsu021_u:2899": "nimittaṃ punarjanmahetutvādaśreyaḥ /",
  "S04bsu021_u:2900": "animittamiti mahāmate vikalpasyāpravṛttiranutpādo nirvāṇamiti vadāmi /",
  "S04bsu021_u:2901": "tatra nirvāṇamiti mahāmate yathābhūtārthasthānadarśanaṃ vikalpacittacaittakalāpasya parāvṛttipūrvakam /",
  "S04bsu021_u:2902": "tathāgatasvapratyātmāryajñānādhigamaṃ nirvāṇamiti vadāmi //",
  "S04bsu021_u:2903": "tatredamucyate -",
  "S04bsu021_u:2904": "utpādavinivṛttyarthamanutpādaprasādhakam /",
  "S04bsu021_u:2905": "ahetuvādaṃ deśemi na ca bālairvibhāvyate // Lank_3.86 //",
  "S04bsu021_u:2906": "anutpannamidaṃ sarvaṃ na ca bhāvā na santi ca /",
  "S04bsu021_u:2907": "gandharvasvapnamāyākhyā bhāvā vidyantyahetukāḥ // Lank_3.87 //",
  "S04bsu021_u:2908": "anutpannasvabhāvāśca śūnyāḥ kena vadāhi me /",
  "S04bsu021_u:2909": "samavāyādvinirmukto buddhyā bhāvo na gṛhyate /",
  "S04bsu021_u:2910": "tasmācchūnyamanutpannaṃ niḥsvabhāvaṃ vadāmyaham // Lank_3.88 //",
  "S04bsu021_u:2911": "samavāyastathaikaikaṃ dṛśyābhāvānna vidyate /",
  "S04bsu021_u:2912": "na tīrthyadṛṣṭyapralayātsamavāyo na vidyate // Lank_3.89 //",
  "S04bsu021_u:2913": "svapna keśoṇḍukaṃ māyā gandharvaṃ mṛgatṛṣṇikā /",
  "S04bsu021_u:2914": "ahetukāni dṛśyante tathā lokavicitratā // Lank_3.90 //",
  "S04bsu021_u:2915": "nigṛhyāhetuvādena anutpādaṃ prasādhayet /",
  "S04bsu021_u:2916": "anutpāde prasādhyante mama netrī na naśyati /",
  "S04bsu021_u:2917": "ahetuvāde deśyante tīrthyānāṃ jāyate bhayam // Lank_3.91 //",
  "S04bsu021_u:2918": "kathaṃ kena kutaḥ kutra saṃbhavo 'hetuko bhavet /",
  "S04bsu021_u:2919": "nāhetuko na hetubhyo yadā paśyanti saṃskṛtam /",
  "S04bsu021_u:2920": "tadā vyāvartate dṛṣṭirvibhaṅgotpādavādinī // Lank_3.92 //",
  "S04bsu021_u:2921": "kimabhāvo hyanutpāda uta pratyayavīkṣaṇam /",
  "S04bsu021_u:2922": "atha bhāvasya nāmedaṃ nirarthaṃ vā bravīhi me // Lank_3.93 //",
  "S04bsu021_u:2923": "na cābhāvo hyanutpādo na ca pratyayavīkṣaṇam /",
  "S04bsu021_u:2924": "na ca bhāvasya nāmedaṃ na ca nāma nirarthakam // Lank_3.94 //",
  "S04bsu021_u:2925": "yatra śrāvakapratyekabuddhānāṃ tīrthyānāṃ ca agocaraḥ /",
  "S04bsu021_u:2926": "saptabhūmigatānāṃ ca tadanutpādalakṣaṇam // Lank_3.95 //",
  "S04bsu021_u:2927": "hetupratyayavyāvṛttiṃ kāraṇasya nirodhanam /",
  "S04bsu021_u:2928": "cittamātravyavasthānamanutpādaṃ vadāmyaham // Lank_3.96 //",
  "S04bsu021_u:2929": "(Vaidya 82)",
  "S04bsu021_u:2930": "ahetuvṛttirbhāvānāṃ kalpyakalpanavarjitam /",
  "S04bsu021_u:2931": "sadasatpakṣanirmuktamanutpādaṃ vadāmyaham // Lank_3.97 //",
  "S04bsu021_u:2932": "cittaṃ dṛśyavinirmuktaṃ svabhāvadvayavarjitam /",
  "S04bsu021_u:2933": "āśrayasya parāvṛttimanutpādaṃ vadāmyaham // Lank_3.98 //",
  "S04bsu021_u:2934": "na bāhyabhāvaṃ nābhāvaṃ nāpi cittaparigrahaḥ /",
  "S04bsu021_u:2935": "svapnaṃ keśoṇḍukaṃ māyā gandharvaṃ mṛgatṛṣṇikā /",
  "S04bsu021_u:2936": "sarvadṛṣṭiprahāṇaṃ ca tadanutpādalakṣaṇam // Lank_3.99 //",
  "S04bsu021_u:2937": "evaṃ śūnyāsvabhāvādyān padān sarvān vibhāvayet /",
  "S04bsu021_u:2938": "na jātu śūnyayā śūnyā kiṃ tvanutpādaśūnyayā // Lank_3.100 //",
  "S04bsu021_u:2939": "kalāpaḥ pratyayānāṃ ca pravartate nivartate /",
  "S04bsu021_u:2940": "kalāpācca pṛthagbhūtaṃ na jātaṃ na nirudhyate // Lank_3.101 //",
  "S04bsu021_u:2941": "bhāvo na vidyate 'nyo 'nyaḥ kalāpācca pṛthak kvacit /",
  "S04bsu021_u:2942": "ekatvena pṛthaktvena yathā tīrthyairvikalpyate // Lank_3.102 //",
  "S04bsu021_u:2943": "asanna jāyate bhāvo nāsanna sadasatkvacit /",
  "S04bsu021_u:2944": "anyatra hi kalāpo 'yaṃ pravartate nivartate // Lank_3.103 //",
  "S04bsu021_u:2945": "saṃketamātramevedamanyonyāpekṣasaṃkalā /",
  "S04bsu021_u:2946": "anyamarthaṃ na caivāsti pṛthakpratyayasaṃkalāt // Lank_3.104 //",
  "S04bsu021_u:2947": "janyābhāvādanutpādaṃ tīrthyadoṣavivarjitam /",
  "S04bsu021_u:2948": "deśemi saṃkalāmātraṃ na ca bālairvibhāvyate // Lank_3.105 //",
  "S04bsu021_u:2949": "yasya janyo bhavedbhāvaḥ saṃkalāyāḥ pṛthak kvacit /",
  "S04bsu021_u:2950": "ahetuvādī vijñeyaḥ saṃkalāyā vināśakaḥ // Lank_3.106 //",
  "S04bsu021_u:2951": "pradīpo dravyajātīnāṃ vyañjakaḥ saṃkalā bhavet /",
  "S04bsu021_u:2952": "yasya bhāvo bhavetkaścitsaṃkalāyāḥ pṛthak kvacit // Lank_3.107 //",
  "S04bsu021_u:2953": "asvabhāvā hyanutpannāḥ prakṛtyā gaganopamāḥ /",
  "S04bsu021_u:2954": "saṃkalāyāḥ pṛthagbhūtā ye dharmāḥ kalpitābudhaiḥ // Lank_3.108 //",
  "S04bsu021_u:2955": "anyamanyamanutpādamāryāṇāṃ prāptidharmatā /",
  "S04bsu021_u:2956": "yasya jātinamutpādaṃ tadanutpāde kṣāntiḥ syāt // Lank_3.109 //",
  "S04bsu021_u:2957": "yadā sarvamimaṃ lokaṃ saṃkalāmeva paśyati /",
  "S04bsu021_u:2958": "saṃkalāmātramevedaṃ tadā cittaṃ samādhyate // Lank_3.110 //",
  "S04bsu021_u:2959": "ajñānatṛṣṇākarmādiḥ saṃkalādhyātmiko bhavet /",
  "S04bsu021_u:2960": "khejamṛdbhāṇḍacakrādi bījabhūtādi bāhiram // Lank_3.111 //",
  "S04bsu021_u:2961": "(Vaidya 83)",
  "S04bsu021_u:2962": "parato yasya vai bhāvaḥ pratyayairjāyate kvacit /",
  "S04bsu021_u:2963": "na saṃkalāmātramevedaṃ na te yuktyāgame sthitāḥ // Lank_3.112 //",
  "S04bsu021_u:2964": "yadi janyo na bhāvo 'sti syādbuddhiḥ kasya pratyayāt /",
  "S04bsu021_u:2965": "anyonyajanakā hyete tenaite pratyayāḥ smṛtāḥ // Lank_3.113 //",
  "S04bsu021_u:2966": "uṣṇadravacalakaṭhinā dharmā bālairvikalpitāḥ /",
  "S04bsu021_u:2967": "kalāpo 'yaṃ na dharmo 'sti ato vai niḥsvabhāvatā // Lank_3.114 //",
  "S04bsu021_u:2968": "vaidyā yathāturavaśātkriyābhedaṃ prakurvate /",
  "S04bsu021_u:2969": "na tu śāstrasya bhedo 'sti doṣabhedāttu bhidyate // Lank_3.115 //",
  "S04bsu021_u:2970": "tathāhaṃ sattvasaṃtānaṃ kleśadoṣaiḥ sadūṣitaiḥ /",
  "S04bsu021_u:2971": "indriyāṇāṃ balaṃ jñātvā nayaṃ deśemi prāṇinām // Lank_3.116 //",
  "S04bsu021_u:2972": "na kleśendriyabhedena śāsanaṃ bhidyate mama /",
  "S04bsu021_u:2973": "ekameva bhavedyānaṃ mārgamaṣṭāṅgikaṃ śivam // Lank_3.117 //",
  "S04bsu021_u:2974": "atha khalu mahāmatirbodhisattvo mahāsattvaḥ punarapi bhagavantametadavocat - anityatā anityateti bhagavan sarvatīrthakarairvikalpyate /",
  "S04bsu021_u:2975": "tvayā ca sarvadeśanāpāṭhe deśyate - anityā bata saṃskārā utpādavyayadharmiṇa iti /",
  "S04bsu021_u:2976": "tatkimiyaṃ bhagavaṃstathyā mithyeti?",
  "S04bsu021_u:2977": "katiprakārā bhagavan anityatā?",
  "S04bsu021_u:2978": "bhagavānāha - aṣṭaprakārā hi mahāmate sarvatīrthakarairanityatā kalpyate, na tu mayā /",
  "S04bsu021_u:2979": "katamāṣṭaprakārā?",
  "S04bsu021_u:2980": "tatra kecittāvanmahāmate āhuḥ - prārambhavinivṛttiranityateti /",
  "S04bsu021_u:2981": "prārambho nāma mahāmate utpādo 'nutpādo 'nityatā /",
  "S04bsu021_u:2982": "anye saṃsthānavinivṛttimanityatāṃ varṇayanti /",
  "S04bsu021_u:2983": "anye rūpamevānityamiti /",
  "S04bsu021_u:2984": "anye rūpasya vikārāntaramanityatām /",
  "S04bsu021_u:2985": "nairantaryaprabandhena svarasabhaṅgabhedaṃ sarvadharmāṇāṃ kṣīradadhipariṇāmavikārāntaravadadṛṣṭanaṣṭā sarvabhāveṣu pravartate na nityateti /",
  "S04bsu021_u:2986": "anye punarbhāvamanityatāṃ kalpayanti /",
  "S04bsu021_u:2987": "anye bhāvābhāvamanityatāṃ kalpayanti /",
  "S04bsu021_u:2988": "anye anutpādānityatāṃ sarvadharmāṇāmanityatāyāśca tadantargatatvāt /",
  "S04bsu021_u:2989": "tatra mahāmate bhāvābhāvānityatā nāma yaduta bhūtabhautikasvalakṣaṇavināśānupalabdhirapravṛttirbhūtasvabhāvasya /",
  "S04bsu021_u:2990": "tatra anutpādānityatā nāma yaduta nityamanityaṃ sadasatorapravṛttiḥ sarvadharmāṇāmadarśanaṃ paramāṇupravicayādadarśanam /",
  "S04bsu021_u:2991": "anutpādasyaitadadhivacanaṃ notpādasya /",
  "S04bsu021_u:2992": "etaddhi mahāmate anutpādānityatāyā lakṣaṇaṃ yasyānavabodhātsarvatīrthakarā utpādānityatāvāde prapatanti //",
  "S04bsu021_u:2993": "punaraparaṃ mahāmate yasya bhāvo nityatā,",
  "S04bsu021_u:2994": "tasya svamativikalpenaiva nityatā nānityatā bhāvaḥ /",
  "S04bsu021_u:2995": "tatkasya hetoḥ?",
  "S04bsu021_u:2996": "yaduta svayamavināśitvādanityatāyāḥ /",
  "S04bsu021_u:2997": "iha mahāmate sarvabhāvānāmabhāvo 'nityatāyāḥ kāryam /",
  "S04bsu021_u:2998": "na cānityatāmantareṇa sarvabhāvābhāva upalabhyate daṇḍaśilāmudgarānyatarabhedyabhedakavat /",
  "S04bsu021_u:2999": "anyonyāviśeṣadarśanaṃ dṛṣṭam /",
  "S04bsu021_u:3000": "ato 'nityatā kāraṇaṃ sarvabhāvābhāvaḥ kāryam /",
  "S04bsu021_u:3001": "na ca kāryakāraṇayorviśeṣo 'sti iyamanityatā idaṃ kāryamiti /",
  "S04bsu021_u:3002": "aviśeṣātkāryakāraṇayornityāḥ sarvabhāvā ahetukatvādbhāavasya /",
  "S04bsu021_u:3003": "sarvabhāvābhāvo hi mahāmate ahetukaḥ /",
  "S04bsu021_u:3004": "na (Vaidya 84) ca bālapṛthagjanā avabudhyante /",
  "S04bsu021_u:3005": "na ca kāraṇaṃ visadṛśaṃ kāryaṃ janayati /",
  "S04bsu021_u:3006": "atha janayet,",
  "S04bsu021_u:3007": "teṣāmanityatā sarvabhāvānāṃ visadṛśaṃ kāryaṃ syāt,",
  "S04bsu021_u:3008": "kāryakāraṇavibhāgo na syāt /",
  "S04bsu021_u:3009": "dṛṣṭaśca kāryakāraṇavibhāgasteṣām /",
  "S04bsu021_u:3010": "yadi vā anityatā abhāvaḥ syāt,",
  "S04bsu021_u:3011": "kriyāhetubhāvalakṣaṇapatitaśca syāt,",
  "S04bsu021_u:3012": "ekabhāvena vā parisamāptaḥ syātsaervabhāveṣu /",
  "S04bsu021_u:3013": "kriyāhetubhāvalakṣaṇapatitatvācca svayamevānityatā nityā syāt,",
  "S04bsu021_u:3014": "anityatvādayaḥ sarvabhāvā nityāḥ syurnityā eva bhaveyuḥ //",
  "S04bsu021_u:3015": "atha sarvabhāvāntargatā anityatā,",
  "S04bsu021_u:3016": "tena tryadhvapatitā syāt /",
  "S04bsu021_u:3017": "tatra yadatītaṃ rūpaṃ tattena saha vinaṣṭam /",
  "S04bsu021_u:3018": "anāgatamapi notpannam /",
  "S04bsu021_u:3019": "rūpānutpattitayā vartamānenāpi rūpeṇa sahābhinnalakṣaṇam /",
  "S04bsu021_u:3020": "rūpaṃ ca bhūtānāṃ saṃniveśaviśeṣaḥ /",
  "S04bsu021_u:3021": "bhūtānāṃ bhautikasvabhāvo na vinaśyate anyānanyavivarjitatvāt /",
  "S04bsu021_u:3022": "sarvatīrthakarāṇāmavināśātsarvabhūtānāṃ sarvaṃ tribhavaṃ bhūtabhautikaṃ yatrotpādasthitivikāraḥ prajñapyate /",
  "S04bsu021_u:3023": "kimanyadanityaṃ bhūtabhautikavinirmuktaṃ yasyānityatā kalpyate tīrthakaraiḥ?",
  "S04bsu021_u:3024": "bhūtāni ca na pravartante na nivartante svabhāvalakṣaṇābhiniveśāt //",
  "S04bsu021_u:3025": "tatra prārambhavinivṛttirnāma anityatā - na punarbhūtāni bhūtāntaramārabhante parasparavilakṣaṇasvalakṣaṇānna viśeṣaḥ prārabhyate /",
  "S04bsu021_u:3026": "tadaviśeṣātteṣāmapunarārambhāddvidhāyogādanārambhasyānityatābuddhayo bhavanti //",
  "S04bsu021_u:3027": "tatra saṃsthānavinivṛttirnāma anityatā - yaduta na bhūtabhautikaṃ vinaśyati ā pralayāt /",
  "S04bsu021_u:3028": "pralayo nāma mahāmate ā paramāṇoḥ pravicayaparīkṣā vināśo bhūtabhautikasya saṃsthānasyānyathābhūtadarśanāddīrghahrasvānulabdhiḥ /",
  "S04bsu021_u:3029": "na paramāṇubhūteṣu vināśādbhūtānāṃ saṃsthānavinivṛttidarśanātsāṃkhyavāde prapatanti //",
  "S04bsu021_u:3030": "tatra saṃsthānānityatā nāma - yaduta yasya rūpamevānityaṃ tasya saṃsthānasyānityatā na bhūtānām /",
  "S04bsu021_u:3031": "atha bhūtānāmanityatā syāt,",
  "S04bsu021_u:3032": "lokasaṃvyavahārābhāvaḥ syāt /",
  "S04bsu021_u:3033": "lokasaṃvyavahārābhāvāllokāyatikadṛṣṭipatitaḥ syāt,",
  "S04bsu021_u:3034": "vāgmātratvātsarvabhāvānām /",
  "S04bsu021_u:3035": "na punaḥ svalakṣaṇotpattidarśanāt //",
  "S04bsu021_u:3036": "tatra vikārānityatā nāma - yaduta rūpasyānyathābhūtadarśanaṃ na bhūtānāṃ suvarṇasaṃsthānabhūṣaṇavikāradarśanavat /",
  "S04bsu021_u:3037": "na suvarṇaṃ bhāvādvinaśyati kiṃ tu bhūṣaṇasaṃsthānavināśo bhavati //",
  "S04bsu021_u:3038": "ye cānye vikārapatitāḥ,",
  "S04bsu021_u:3039": "evamādyādibhiḥ prakāraistīrthakarairanityatādṛṣṭirvikalpyate /",
  "S04bsu021_u:3040": "bhūtāni hi dahyamānānyagninā svalakṣaṇatvānna dahyante /",
  "S04bsu021_u:3041": "anyonyataḥ svalakṣaṇavigamānmahābhūtabhautikabhāvocchedaḥ syāt //",
  "S04bsu021_u:3042": "mama tu mahāmate na nityā nānityā /",
  "S04bsu021_u:3043": "tatkasya hetoḥ?",
  "S04bsu021_u:3044": "yaduta bāhyabhāvānabhyupagamātribhavacittamātropadeśādvicitralakṣaṇānupadeśānna pravartate na nivartate mahābhūtasaṃniveśaviśeṣaḥ /",
  "S04bsu021_u:3045": "na bhūtabhautikatvādvikalpasya dvidhā pravartate grāhyagrāhakālakṣaṇatā /",
  "S04bsu021_u:3046": "vikalpasya pravṛttidvayaparijñānādbāhyabhāvābhāvadṛṣṭivigamātsvacittamātrāvabodhādvikalpo vikalpābhisaṃskāreṇa pravartate nānabhisaṃskurvataḥ /",
  "S04bsu021_u:3047": "cittavikalpabhāvābhāvavigamāllaukikalokottaratamānāṃ sarvadharmāṇāṃ (Vaidya 85)",
  "S04bsu021_u:3048": "na nityatā nānityatā /",
  "S04bsu021_u:3049": "svacittadṛśyamātrānavabodhātkudṛṣṭyāntadvayapatitayā saṃtatyā sarvatīrthakaraiḥ svavikalpānavabodhātkathāpuruṣairasiddhapūrvairanityatā kalpyate /",
  "S04bsu021_u:3050": "trividhaṃ ca mahāmate sarvatīrthakaralauikikalokottaratamānāṃ sarvadharmāṇāṃ lakṣaṇaṃ vāgvikalpaviniḥsṛtānām /",
  "S04bsu021_u:3051": "na ca bālapṛthagjanā avabudhyante //",
  "S04bsu021_u:3052": "tatredamucyate -",
  "S04bsu021_u:3053": "prārambhavinivṛttiṃ ca saṃsthānasyānyathātvatām /",
  "S04bsu021_u:3054": "bhāvamanityatāṃ rūpaṃ tīrthyāḥ kalpenti mohitāḥ // Lank_3.118 //",
  "S04bsu021_u:3055": "bhāvānāṃ nāsti vai nāśaṃ bhūtā bhūtātmanā sthitāḥ /",
  "S04bsu021_u:3056": "nānādṛṣṭinimagnāste tīrthyāḥ kalpenti nityatām // Lank_3.119 //",
  "S04bsu021_u:3057": "kasyacinna hi tīrthyasya vināśo na ca saṃbhavaḥ /",
  "S04bsu021_u:3058": "bhūtā bhūtātmanā nityāḥ kasya kalpentyanityatām // Lank_3.120 //",
  "S04bsu021_u:3059": "cittamātramidaṃ sarvaṃ dvidhā cittaṃ pravartate /",
  "S04bsu021_u:3060": "grāhyagrāhakabhāvena ātmātmīyaṃ na vidyate // Lank_3.121 //",
  "S04bsu021_u:3061": "brahmādisthānaparyantaṃ cittamātraṃ vadāmyaham /",
  "S04bsu021_u:3062": "cittamātravinirmuktaṃ brahmādirnopalabhyate // Lank_3.122 //",
  "S04bsu021_u:3063": "iti laṅkāvatāre mahāyānasūtre anityatāparivartastṛtīyaḥ //",
  "S04bsu021_u:3065": "START Parivarta 4",
  "S04bsu021_u:3066": "(Vaidya 86)",
  "S04bsu021_u:3067": "abhisamayaparivarto nāma caturthaḥ /",
  "S04bsu021_u:3068_0": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
  "S04bsu021_u:3068_1": "me bhagavān sarvabodhisattvaśrāvakapratyekabuddhanirodhakramānusaṃdhilakṣaṇakauśalyaṃ",
  "S04bsu021_u:3068_2": "yena kramānusaṃdhilakṣaṇakauśalyena ahaṃ ca anye ca bodhisattvā mahāsattvā nirodhasukhasamāpattimukhena na pratimuhyema,",
  "S04bsu021_u:3069": "na ca śrāvakapratyekabuddhatīrthyakaravyāmohe prapatema /",
  "S04bsu021_u:3070": "bhagavānāha - tena mahāmate śṛṇu,",
  "S04bsu021_u:3071": "sādhu ca suṣṭhu ca manasikuru /",
  "S04bsu021_u:3072": "bhāṣiṣye 'haṃ te /",
  "S04bsu021_u:3073": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:3074": "bhagavāṃstasyaitadavocat - ṣaṣṭhīṃ mahāmate bhūmimupādāya bodhisattvā mahāsattvāḥ sarvaśrāvakapratyekabuddhāśca nirodhaṃ samāpadyante /",
  "S04bsu021_u:3075": "saptamyāṃ bhūmau punaścittakṣaṇe cittakṣaṇe bodhisattvā mahāsattvāḥ sarvabhāvasvabhāvalakṣaṇavyudāsātsamāpadyante,",
  "S04bsu021_u:3076": "na tu śrāvakapratyekabuddhāḥ /",
  "S04bsu021_u:3077": "teṣāṃ hi śrāvakapratyekabuddhānāmābhisaṃskārikī grāhyagrāhakalakṣaṇapatitā ca nirodhasamāpattiḥ /",
  "S04bsu021_u:3078": "ataste saptamyāṃ bhūmau cittakṣaṇe cittakṣaṇe samāpadyante - mā sarvadharmāṇāmaviśeṣalakṣaṇaprāptiḥ syāditi /",
  "S04bsu021_u:3079": "vicitralakṣaṇābhāvaśca /",
  "S04bsu021_u:3080": "kuśalākuśalasvabhāvalakṣaṇānavabodhātsarvadharmāṇāṃ samāpattirbhavati /",
  "S04bsu021_u:3081": "ataḥ saptamyāṃ bhūmau cittakṣaṇe cittakṣaṇe samāpattikauśalyaṃ nāsti yena samāpadyeran //",
  "S04bsu021_u:3082": "aṣṭamyāṃ mahāmate bhūmau bodhisattvānāṃ mahāsattvānāṃ śrāvakapratyekabuddhānāṃ ca cittamanomanovijñānavikalpasaṃjñāvyāvṛttirbhavati /",
  "S04bsu021_u:3083": "prathamaṣaṣṭhyāṃ bhūmau cittamanomanovijñānamātraṃ traidhātukaṃ samanupaśyati ātmātmīyavigataṃ svacittavikalpodbhavam,",
  "S04bsu021_u:3084": "na ca bāhyabhāvalakṣaṇavaicitryapatitamanyatra svacittameva /",
  "S04bsu021_u:3085": "dvidhā bālānāṃ grāhyagrāhakabhāvena pariṇāmya svajñānaṃ na cāvabodhyante anādikāladauṣṭhulyavikalpaprapañcavāsanāvāsitāḥ //",
  "S04bsu021_u:3086": "aṣṭamyāṃ mahāmate nirvāṇaṃ śrāvakapratyekabuddhabodhisattvānām /",
  "S04bsu021_u:3087": "bodhisattvāśca samādhibuddhairvidhāryante tasmātsamādhisukhād,",
  "S04bsu021_u:3088": "yena na parinirvānti aparipūrṇatvāttathāgatabhūmeḥ /",
  "S04bsu021_u:3089": "sarvakāryapratiprasrambhaṇaṃ ca syāt,",
  "S04bsu021_u:3090": "yadi na saṃghārayet,",
  "S04bsu021_u:3091": "tathāgatakulavaṃśocchedaśca syāt /",
  "S04bsu021_u:3092": "acintyabuddhamāhātmyaṃ ca deśayanti te buddhā bhagavantaḥ /",
  "S04bsu021_u:3093": "ato na parinirvānti /",
  "S04bsu021_u:3094": "śrāvakapratyekabuddhāstu samādhisukhenāpahriyante /",
  "S04bsu021_u:3095": "atasteṣāṃ tatra parinirvāṇabuddhirbhavati //",
  "S04bsu021_u:3096_0": "saptasu mahāmate bhūmiṣu cittamanomanovijñānalakṣaṇaparicayakauśalyātmātmīyagrāhyagrāhadharmapudgalanairātmyapravṛttinivṛttisvasāmānya",
  "S04bsu021_u:3096_1": "- lakṣaṇaparicayacatuḥpratisaṃvidviniścayakauśalyavaśitāsvādasukhabhūmikramānupraveśabodhipākṣikadharmavibhāgaḥ",
  "S04bsu021_u:3096_2": "kriyate mayā - mā bodhisattvā mahāsattvāḥ svasāmānyalakṣaṇānavabodhādbhūmikramānusaṃdhyakuśalāstīrthakarakudṛṣṭimārge prapateyuḥ,",
  "S04bsu021_u:3097": "ityato bhūmikramavyavasthā kriyate /",
  "S04bsu021_u:3098": "na tu mahāmate atra kaścitpravartate vā nivartate vā anyatra svacitadṛśyamātramidaṃ yaduta bhūmikramānusaṃdhistraidhātukavicitropacāraśca /",
  "S04bsu021_u:3099": "na ca bālā avabudhyante /",
  "S04bsu021_u:3100": "anavabodhādbālānāṃ bhūmikramānusaṃdhivyapadeśaṃ traidhātukavicitropacāraśca vyavasthāpyate buddhadharmālayā ca //",
  "S04bsu021_u:3101": "(Vaidya 87)",
  "S04bsu021_u:3102_0": "punaraparaṃ mahāmate śrāvakapratyekabuddhā aṣṭamyāṃ bodhisattvabhūmau nirodhasamāpattisukhamadamattāḥ",
  "S04bsu021_u:3102_1": "svacittadṛśyamātrākuśalāḥ svasāmānyalakṣaṇāvaraṇavāsanāpudgaladharmanairātmyagrāhakadṛṣṭipatitā",
  "S04bsu021_u:3102_2": "vikalpanirvāṇamatibuddhayo bhavanti,",
  "S04bsu021_u:3103": "na viviktadharmamatibuddhayaḥ /",
  "S04bsu021_u:3104": "bodhisattvāḥ punarmahāmate nirodhasamādhisukhamukhaṃ dṛṣṭvā pūrvapraṇidhānakṛpākaruṇopetā niṣṭhapadagativibhāgajñā na parinirvānti /",
  "S04bsu021_u:3105": "parinirvṛtāśca te vikalpasyāpravṛttatvāt /",
  "S04bsu021_u:3106": "grāhyagrāhakavikalpasteṣāṃ vinivṛttaḥ /",
  "S04bsu021_u:3107": "svacittadṛśyamātrāvabodhāt sarvadharmāṇāṃ vikalpo na pravartate /",
  "S04bsu021_u:3108": "cittamanomanovijñānabāhyabhāvasvabhāvalakṣaṇābhiniveśaṃ vikalpayati /",
  "S04bsu021_u:3109": "tena punarbuddhadharmaheturna pravartate,",
  "S04bsu021_u:3110": "jñānapūrvakaḥ pravartate tathāgatasvapratyātmabhūmyadhigamanatayā svapnapuruṣaughottaraṇavat //",
  "S04bsu021_u:3111": "tadyathā punarmahāmate kaścicchayitaḥ svapnāntare mahāvyāyāmautsukyena mahaughādātmānamuttārayet /",
  "S04bsu021_u:3112": "sa cānuttīrṇa eva pratibudhyeta /",
  "S04bsu021_u:3113": "pratibuddhaśca sannevamupaparīkṣeta - kimidaṃ satyamuta mithyeti /",
  "S04bsu021_u:3114_0": "sa evaṃ samanupaśyet - nedaṃ satyaṃ na mithyā anyatra dṛṣṭaśrutamatavijñātānubhūtavikalpavāsanāvicitrarūpasaṃsthānānādikālavikalpapatitā",
  "S04bsu021_u:3114_1": "nāstyastidṛṣṭivikalpaparivarjitā manovijñānānubhūtāḥ svapne dṛśyante /",
  "S04bsu021_u:3115_0": "evameva mahāmate bodhisattvā mahāsattvā aṣṭamyāṃ bodhisattvabhūmau vikalpasyāpravṛttiṃ",
  "S04bsu021_u:3115_1": "dṛṣṭvā prathamasaptamībhūmisaṃcārātsarvadharmābhisamayānmāyādidharmasamatayā sarvadharmautsukyagrāhyagrāhakavikalpoparataṃ",
  "S04bsu021_u:3115_2": "cittacaitasikavikalpaprasaraṃ dṛṣṭvā buddhadharmeṣu prayujyante /",
  "S04bsu021_u:3116": "anadhigatānāmadhigamāya prayoga eṣa mahāmate nirvāṇaṃ bodhisattvānāṃ na vināśaḥ cittamanomanovijñānavikalpasaṃjñāvigamācca anutpattikadharmakṣāntipratilambho bhavati /",
  "S04bsu021_u:3117": "na cātra mahāmate paramārthe kramo na kramānusaṃdhirnirābhāsavikalpaviviktadharmopadeśāt //",
  "S04bsu021_u:3118": "tatredamucyate -",
  "S04bsu021_u:3119": "cittamātre nirābhāse vihārā buddhabhūmi ca /",
  "S04bsu021_u:3120": "etaddhi bhāṣitaṃ buddhairbhāṣante bhāṣayanti ca // Lank_4.1 //",
  "S04bsu021_u:3121": "cittaṃ hi bhūmayaḥ sapta nirābhāsā tvihāṣṭamī /",
  "S04bsu021_u:3122": "dve hi bhūmī vihāro 'tra śeṣā bhūmirmamātmikā // Lank_4.2 //",
  "S04bsu021_u:3123": "pratyātmavedyā śuddhā ca bhūmireṣā mamātmikā /",
  "S04bsu021_u:3124": "māheśvaraṃ paraṃ sthānamakaniṣṭho virājate // Lank_4.3 //",
  "S04bsu021_u:3125": "hutāśanasya hi yathā niścerustasya raśmayaḥ /",
  "S04bsu021_u:3126": "citrā manoharāḥ saumyāstribhavaṃ nirmiṇanti te // Lank_4.4 //",
  "S04bsu021_u:3127": "nirmāya tribhavaṃ kiṃcitkiṃcidvai pūrvanirmitam /",
  "S04bsu021_u:3128": "tatra deśemi yānāni eṣā bhūmirmamātmikā // Lank_4.5 //",
  "S04bsu021_u:3129": "daśamī tu bhavetprathamā prathamā cāṣṭamī bhavet /",
  "S04bsu021_u:3130": "navamī saptamī cāpi saptamī cāṣṭamī bhavet // Lank_4.6 //",
  "S04bsu021_u:3131": "dvitīyā ca tṛtīyā syāccaturthī pañcamī bhavet /",
  "S04bsu021_u:3132": "tṛtīyā ca bhavetṣaṣṭhī nirābhāse kramaḥ kutaḥ // Lank_4.7 //",
  "S04bsu021_u:3133": "iti laṅkāvatāre abhisamayaparivartaścaturthaḥ //",
  "S04bsu021_u:3135": "START Parivarta 5",
  "S04bsu021_u:3136": "(Vaidya 88)",
  "S04bsu021_u:3137": "tathāgatanityānityaprasaṅgaparivarto nāma pañcamaḥ /",
  "S04bsu021_u:3138": "atha khalu mahāmatirbodhisattvo mahāsattvaḥ punarapi bhagavantametadavocat - kiṃ bhagavaṃstathāgato 'rhan samyaksaṃbuddho nitya utāho 'nityaḥ?",
  "S04bsu021_u:3139": "bhagavānāha - na mahāmate tathāgato nityo nānityaḥ /",
  "S04bsu021_u:3140": "tatkasyaḥ hetoḥ?",
  "S04bsu021_u:3141": "yaduta ubhayadoṣaprasaṅgāt /",
  "S04bsu021_u:3142": "ubhayathā hi mahāmate doṣaprasaṅgaḥ syāt /",
  "S04bsu021_u:3143": "nitye sati kāraṇaprasaṅgaḥ syāt /",
  "S04bsu021_u:3144": "nityāni hi mahāmate sarvatīrthakarāṇāṃ kāraṇānyakṛtakāni ca /",
  "S04bsu021_u:3145": "ato na nityastathāgato 'kṛtakanityatvāt /",
  "S04bsu021_u:3146": "anitye sati kṛtakaprasaṅgaḥ syāt /",
  "S04bsu021_u:3147": "skandhalakṣyalakṣaṇābhāvātskandhavināśāducchedaḥ syāt /",
  "S04bsu021_u:3148": "na cocchedo bhavati tathāgataḥ /",
  "S04bsu021_u:3149": "sarvaṃ hi mahāmate kṛtakamanityaṃ ghaṭapaṭatṛṇakāṣṭheṣṭakādi /",
  "S04bsu021_u:3150": "sarvānityatvaprasaṅgāt sarvajñajñānasaṃbhāravaiyarthyaṃ bhavetkṛtakatvāt /",
  "S04bsu021_u:3151": "sarvaṃ hi kṛtakaṃ tathāgataḥ syādviśeṣahetvabhāvāt /",
  "S04bsu021_u:3152": "ata etasmātkāraṇānmahāmate na nityo nānityastathāgataḥ //",
  "S04bsu021_u:3153": "punarapi mahāmate na nityastathāgataḥ /",
  "S04bsu021_u:3154": "kasmāt? ākāśasaṃbhāravaiyarthyaprasaṅgāt /",
  "S04bsu021_u:3155": "tadyathā mahāmate ākāśaṃ na nityaṃ nānityaṃ nityānityavyudāsādekatvānyatvobhayatvānubhayatvanityānityatvadoṣairavacanīyaḥ //",
  "S04bsu021_u:3156": "punaraparaṃ mahāmate śaśahayakharoṣṭramaṇḍūkasarpamakṣikāmīnaviṣāṇatulyaḥ syādanutpādanityatvāt /",
  "S04bsu021_u:3157": "ato 'nutpādanityatvaprasaṅgānna nityastathāgataḥ //",
  "S04bsu021_u:3158": "punaraparaṃ mahāmate astyasau paryāyo yena nityastathāgataḥ /",
  "S04bsu021_u:3159": "tatkasya hetoḥ?",
  "S04bsu021_u:3160": "yaduta abhisamayādhigamajñānanityatvānnityastathāgataḥ /",
  "S04bsu021_u:3161": "abhisamayādhigamajñānaṃ hi mahāmate nityaṃ tathāgatānāmarhatāṃ samyaksaṃbuddhānām /",
  "S04bsu021_u:3162": "utpādādvā tathāgatānāmanutpādādvā sthitaivaiṣā dharmatā dharmaniyāmatā dharmasthititā sarvaśrāvakapratyekabuddhatīrthakarābhisamayeṣu /",
  "S04bsu021_u:3163": "na tu gagane dharmasthitirbhavati /",
  "S04bsu021_u:3164": "na va bālapṛthagjanā avabudhyante /",
  "S04bsu021_u:3165": "adhigamajñānaṃ ca mahāmate tathāgatānāṃ prajñājñānaprabhāvitam /",
  "S04bsu021_u:3166": "na mahāmate tathāgatā arhantaḥ samyaksaṃbuddhāścittamanomanovijñānaskandhadhātvāyatanāvidyāvāsanāprabhāvitāḥ /",
  "S04bsu021_u:3167": "sarvaṃ hi mahāmate tribhavamabhūtavikalpaprabhavam /",
  "S04bsu021_u:3168": "na ca tathāgatā abhūtavikalpaprabhavāḥ /",
  "S04bsu021_u:3169": "dvaye hi sati mahāmate nityatā cānityatā ca bhavati, nādvayāt /",
  "S04bsu021_u:3170": "dvayaṃ hi mahāmate viviktamadvayānutpādalakṣaṇātsarvadharmāṇām /",
  "S04bsu021_u:3171": "ata etasmātkāraṇānmahāmate tathāgatā arhantaḥ samyaksaṃbuddhā na nityā nānityāḥ /",
  "S04bsu021_u:3172": "yāvanmahāmate vāgvikalpaḥ pravartate,",
  "S04bsu021_u:3173": "tāvannityānityadoṣaḥ prasajyate /",
  "S04bsu021_u:3174": "vikalpabuddhikṣayānmahāmate nityānityagrāho nivāryate bālānāṃ na tu viviktadṛṣṭibuddhikṣayāt //",
  "S04bsu021_u:3175": "tatredamucyate -",
  "S04bsu021_u:3176": "nityānityavinirmuktān nityānityaprabhāvitān /",
  "S04bsu021_u:3177": "ye paśyanti sadā buddhān na te dṛṣṭivaśaṃ gatāḥ // Lank_5.1 //",
  "S04bsu021_u:3178": "(Vaidya 89)",
  "S04bsu021_u:3179": "samudāgamavaiyarthyaṃ nityānitye prasajyate /",
  "S04bsu021_u:3180": "vikalpabuddhivaikalyānnityānityaṃ nivāryate // Lank_5.2 //",
  "S04bsu021_u:3181": "yāvatpratijñā kriyate tāvatsarvaṃ sasaṃkaram /",
  "S04bsu021_u:3182": "svacittamātraṃ saṃpaśyan na vivādaṃ samārabhet // Lank_5.3 //",
  "S04bsu021_u:3183": "iti laṅkāvatāre tathāgatanityānityatvaprasaṅgaparivartaḥ pañcamaḥ //",
  "S04bsu021_u:3185": "START Parivarta 6",
  "S04bsu021_u:3186": "(Vaidya 90)",
  "S04bsu021_u:3187": "kṣaṇikaparivarto nāma ṣaṣṭhaḥ /",
  "S04bsu021_u:3188": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
  "S04bsu021_u:3189": "deśayatu me sugataḥ skandhadhātvāyatanānāṃ pravṛttinivṛttim /",
  "S04bsu021_u:3190": "asatyātmani kasya pravṛttirvā nirvṛttirvā?",
  "S04bsu021_u:3191": "bālāśca pravṛttinivṛttyāśritā duḥkhakṣayānavabodhānnirvāṇaṃ na prajānanti /",
  "S04bsu021_u:3192": "bhagavānāha - tena hi mahāmate śṛṇu,",
  "S04bsu021_u:3193": "sādhu ca suṣṭhu ca manasikuru /",
  "S04bsu021_u:3194": "bhāṣiṣye 'haṃ te /",
  "S04bsu021_u:3195": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:3196": "bhagavāṃstasyaitadavocat - tathāgatagarbho mahāmate kuśalākuśalahetukaḥ sarvajanmagatikartā pravartate naṭavadgatisaṃkaṭa ātmātmīyavarjitaḥ /",
  "S04bsu021_u:3197": "tadanavabodhātrisaṃgatipratyayakriyāyogaḥ pravartate /",
  "S04bsu021_u:3198": "na ca tīrthyā avabudhyante kāraṇābhiniveśābhiniviṣṭāḥ /",
  "S04bsu021_u:3199_0": "anādikālavividhaprapañcadauṣṭhulyavāsanāvāsitaḥ ālayavijñānasaṃśabdito 'vidyāvāsanabhūmijaiḥ",
  "S04bsu021_u:3199_1": "saptabhirvijñānaiḥ saha mahodadhitaraṃgavannityamavyucchinnaśarīraḥ pravartate anityatādoṣarahita",
  "S04bsu021_u:3199_2": "ātmavādavinivṛtto 'tyantaprakṛtipariśuddhaḥ /",
  "S04bsu021_u:3200": "tadanyāni vijñānānyutpannāpavargāni manomanovijñānaprabhṛtīni kṣaṇikāni,",
  "S04bsu021_u:3201_0": "saptāpyabhūtaparikalpahetujanitasaṃsthānākṛtiviśeṣasamavāyāvalambīni nāmanimittābhiniviṣṭāni",
  "S04bsu021_u:3201_1": "svacittadṛśyarūpalakṣaṇāavabodhakāni sukhaduḥkhāpratisaṃvedakāni amokṣakāraṇāni nāmanimittaparyutthānarāgajanitajanakataddhetvālambāni /",
  "S04bsu021_u:3202_0": "teṣāṃ copāttānāmindriyākhyānāṃ parikṣayanirodhe samantarānutpatteranyeṣāṃ svamativikalpasukhaduḥkhāpratisaṃvedināṃ",
  "S04bsu021_u:3202_1": "saṃjñāveditanirodhasamāpattisamāpannānāṃ caturdhyānasatyavimokṣakuśalānāṃ yogināṃ",
  "S04bsu021_u:3202_2": "vimokṣabuddhirbhavatyapravṛtteḥ //",
  "S04bsu021_u:3203": "aparāvṛtte ca tathāgatagarbhaśabdasaṃśabdite ālayavijñāne nāsti saptānāṃ pravṛttivijñānānāṃ nirodhaḥ /",
  "S04bsu021_u:3204": "tatkasya hetoḥ?",
  "S04bsu021_u:3205": "taddhetvālambanapravṛttatvādvijñānānām,",
  "S04bsu021_u:3206": "aviṣayatvācca sarvaśrāvakapratyekabuddhatīrthyayogayogināṃ svapudgalanairātmyāvabodhātsvasāmānyalakṣaṇaparigrahātskandhadhātvāyatanānāṃ pravartate tathāgatagarbhaḥ /",
  "S04bsu021_u:3207": "pañcadharmasvabhāvadharmanairātmyadarśanānnivartate bhūmikramānusaṃdhiparāvṛttyā /",
  "S04bsu021_u:3208": "nānyatīrthyamārgadṛṣṭibhirvicārayituṃ śakyate /",
  "S04bsu021_u:3209": "tato 'calāyāṃ bhūmau bodhisattvabhūmau pratiṣṭhito daśasamādhisukhamukhamārgān pratilabhate /",
  "S04bsu021_u:3210_0": "samādhibuddhaiḥ saṃdhāryamāṇo 'cintyabuddhadharmasvapraṇidhānavyavalokanatayā samādhisukhabhūtakoṭyā",
  "S04bsu021_u:3210_1": "vinivārya pratyātmāryagatigamyaiḥ sarvaśrāvakapratyekabuddhatīrthakarāsādhāraṇairyogamārgairdaśāryagotramārgaṃ pratilabhate,",
  "S04bsu021_u:3211": "kāyaṃ ca jñānamanomayaṃ samādhyabhisaṃskārarahitam /",
  "S04bsu021_u:3212": "tasmāttarhi mahāmate tathāgatagarbhaḥ ālayavijñānasaṃśabdito viśodhayitavyo viśeṣārthibhirbodhisattvairmahāsattvaiḥ //",
  "S04bsu021_u:3213": "yadi hi mahāmate ālayavijñānasaṃśabditastathāgatagarbho 'tra na syāditi asati mahāmate tathāgatagarbhe ālayavijñānasaṃśabdite na pravṛttirna nivṛttiḥ syāt /",
  "S04bsu021_u:3214": "bhavati ca mahāmate pravṛttirnivṛttiśca bālāryāṇām /",
  "S04bsu021_u:3215": "svapratyātmāryagatidṛṣṭadharmasukhavihāreṇa ca viharanti yogino 'nikṣiptadhurā duṣprativedhāśca /",
  "S04bsu021_u:3216": "mahāmate ayaṃ tathāgatagarbhālayavijñānagocaraḥ sarvaśrāvakapratyekabuddhatīrthyavitarkadarśanānāṃ (Vaidya 91)",
  "S04bsu021_u:3217": "prakṛtipariśuddho 'pi san aśuddha ivāgantukleśopakliṣṭatayā teṣāmābhāti na tu tathāgatānām /",
  "S04bsu021_u:3218": "tathāgatānāṃ punarmahāmate karatalāmalakavatpratyakṣagocaro bhavati /",
  "S04bsu021_u:3219_0": "etadeva mahāmate mayā śrīmālāṃ devīmadhikṛtya deśanāpāṭhe anyāṃśca sūkṣmanipuṇaviśuddhabuddhīn",
  "S04bsu021_u:3219_1": "bodhisattvānadhiṣṭhāya tathāgatagarbha ālayavijñānasaṃśabditaḥ saptabhirvijñānaiḥ",
  "S04bsu021_u:3219_2": "saha pravṛttyabhiniviṣṭānāṃ śrāvakāṇāṃ dharmanairātmyapradarśanārthaṃ śrīmālāṃ devīmadhiṣṭhāya",
  "S04bsu021_u:3219_3": "tathāgataviṣayo deśito na śrāvakapratyekabuddhānyatīrthakaratarkaviṣayo 'nyatra mahāmate",
  "S04bsu021_u:3219_4": "tathāgataviṣaya eva tathāgatagarbha ālayavijñānaviṣayastvatsadṛśānāṃ ca sūkṣmanipuṇamatibuddhiprabhedakānāṃ",
  "S04bsu021_u:3219_5": "bodhisattvānāṃ mahāsattvānāmarthapratiśaraṇānāṃ no tu yathārutadeśanāpāṭhābhiniviṣṭānāṃ",
  "S04bsu021_u:3219_6": "sarvānyatīrthyaśrāvakapratyekabuddhānām /",
  "S04bsu021_u:3220": "tasmāttarhi mahāmate tvayā anyaiśca bodhisattvairmahāsattvaiḥ sarvatathāgataviṣaye 'smiṃstathāgatagarbhālayavijñānaparijñāne yogaḥ karaṇīyaḥ /",
  "S04bsu021_u:3221": "na śrutamātrasaṃtuṣṭairbhavitavyam //",
  "S04bsu021_u:3222": "tatredamucyate -",
  "S04bsu021_u:3223": "garbhastathāgatānāṃ hi vijñānaiḥ saptabhiryutaḥ /",
  "S04bsu021_u:3224": "pravartate 'dvayo grāhātparijñānānnivartate // Lank_6.1 //",
  "S04bsu021_u:3225": "bimbavaddṛśyate cittamanādimatibhāvitam /",
  "S04bsu021_u:3226": "arthākāro na cārtho 'sti yathābhūtaṃ vipaśyataḥ // Lank_6.2 //",
  "S04bsu021_u:3227": "aṅgulyagraṃ yathā bālo na gṛhṇāti niśākaram /",
  "S04bsu021_u:3228": "tathā hyakṣarasaṃsaktastattvaṃ vetti na māmakam // Lank_6.3 //",
  "S04bsu021_u:3229": "naṭavannṛtyate cittaṃ mano vidūṣasādṛśam /",
  "S04bsu021_u:3230": "vijñānaṃ pañcabhiḥ sārdhaṃ dṛśyaṃ kalpeti raṅgavat // Lank_6.4 //",
  "S04bsu021_u:3231": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
  "S04bsu021_u:3232": "deśayatu me sugataḥ pañcadharmasvabhāvavijñānanairātmyadvayaprabhedagatilakṣaṇam,",
  "S04bsu021_u:3233": "yena nairātmyadvayaprabhedagatilakṣaṇena ahaṃ ca anye ca bodhisattvā mahāsattvāḥ sarvabhūmikramānusaṃdhiṣvetān dharmān vibhāvayema,",
  "S04bsu021_u:3234": "yathā tairdharmaiḥ sarvabuddhadharmānupraveśo bhavet /",
  "S04bsu021_u:3235": "sarvabuddhadharmānupraveśācca yāvattathāgatasvapratyayātmabhūmipraveśaḥ syāditi /",
  "S04bsu021_u:3236": "bhagavānāha - tena hi mahāmate śṛṇu,",
  "S04bsu021_u:3237": "sādhu ca suṣṭhu ca manasikuru /",
  "S04bsu021_u:3238": "bhāṣiṣye 'haṃ te /",
  "S04bsu021_u:3239": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:3240": "bhagavāṃstasyaitadavocat - pañcadharmasvabhāvavijñānanairātmyadvayaprabhedagatilakṣaṇaṃ te mahāmate deśayiṣyāmi /",
  "S04bsu021_u:3241_0": "yaduta nāma nimittaṃ vikalpaḥ samyagjñānaṃ tathatā ca tathāgatapratyātmāryagatipraveśaḥ",
  "S04bsu021_u:3241_1": "śāśvatocchedasadasaddṛṣṭivivarjito dṛṣṭadharmasukhasamāpattisukhavihāra āmukhībhavati yogayoginām /",
  "S04bsu021_u:3242": "tatra mahāmate pañcadharmasvabhāvavijñānanairātmyadvayasvacittadṛśyabāhyabhāvābhāvānavabodhādvikalpaḥ pravartate bālānāṃ na tvāryāṇām //",
  "S04bsu021_u:3243": "(Vaidya 92)",
  "S04bsu021_u:3244": "mahāmatirāha - kathaṃ punarbhagavan bālānāṃ vikalpaḥ pravartate,",
  "S04bsu021_u:3245": "na tvāryāṇām?",
  "S04bsu021_u:3246": "bhagavānāha - nāmasaṃjñāsaṃketābhiniveśena mahāmate bālāścittamanusaranti /",
  "S04bsu021_u:3247": "anusaranto vividhalakṣaṇopacāreṇa ātmātmīyadṛṣṭipatitāśayā varṇapuṣkalatāmabhiniviśante /",
  "S04bsu021_u:3248": "abhiniviśantaśca ajñānāvṛtāḥ saṃrajyante /",
  "S04bsu021_u:3249": "saṃraktā rāgadveṣamohajaṃ karmābhisaṃskurvanti /",
  "S04bsu021_u:3250": "abhisaṃskṛtya punaḥ punaḥ kośakārakīṭakā iva svavikalpapariveṣṭitamatayo gatisamudrakāntāraprapatitā ghaṭiyantravannātipravartante /",
  "S04bsu021_u:3251_0": "na ca prajānanti mohānmāyāmarīcyudakacandrasvabhāvakalpanātmātmīyarahitān sarvadharmānabhūtavikalpoditāṃllakṣyalakṣaṇāpagatān",
  "S04bsu021_u:3251_1": "bhaṅgotpādasthitigativinivṛttān svacittadṛśyavikalpaprabhavānīśvarakālāṇupradhānaprabhavān /",
  "S04bsu021_u:3252": "nāmanimittānuplavena mahāmate bālā nimittamanusaranti //",
  "S04bsu021_u:3253": "tatra nimittaṃ punarmahāmate yaccakṣurvijñānasyābhāsamāgacchati rūpasaṃjñakam /",
  "S04bsu021_u:3254": "evaṃ śrotraghrāṇajihvākāyamanovijñānānāṃ śabdagandharasaspraṣṭavyadharmasaṃjñakametannimittamiti vadāmi /",
  "S04bsu021_u:3255": "tatra vikalpaḥ punarmahāmate yena nāma samudīrayati /",
  "S04bsu021_u:3256": "nimittavyañjakamidam - evamidaṃ nānyatheti hastyaśvarathapadātistrīpuruṣādikasaṃjñakaṃ tadvikalpaḥ pravartate /",
  "S04bsu021_u:3257": "samyagjñānaṃ punarmahāmate yena nāmanimittayoranupalabdhiḥ /",
  "S04bsu021_u:3258": "anyonyāgantukatvādapravṛttirvijñānasya anucchedāśāśvatataḥ sarvatīrthakaraśrāvakapratyekabuddhabhūmyapātanatvātsamyagjñānamityucyate /",
  "S04bsu021_u:3259": "punaraparaṃ mahāmate yena samyagjñānena bodhisattvo mahāsattvo na nāma bhāvīkaroti,",
  "S04bsu021_u:3260": "na ca nimittamabhāvīkaroti /",
  "S04bsu021_u:3261": "samāropāpavādāntadvayakudṛṣṭivivarjitaṃ nāmanimittārthayorapravṛttivijñānam /",
  "S04bsu021_u:3262": "evametāṃ tathatāṃ vadāmi /",
  "S04bsu021_u:3263": "tathatāvyavasthitaśca mahāmate bodhisattvo mahāsattvo nirābhāsagocarapratilābhitvātpramuditāṃ bodhisattvabhūmiṃ pratilabhate //",
  "S04bsu021_u:3264_0": "sa pratilabhya pramuditāṃ bodhisattvabhūmiṃ vyāvṛttaḥ sarvatīrthyāpāyagatibhyo bhavati",
  "S04bsu021_u:3264_1": "lokottaradharmagatisamavasṛtaḥ lakṣaṇaparicayānmāyādipūrvakāṃ sarvadharmagatiṃ vibhāvayan",
  "S04bsu021_u:3264_2": "svapratyātmāryadharmagatilakṣaṇaṃ tarkadṛṣṭivinivṛttakautuko 'nupūrveṇa yāvaddharmameghā bhūmiriti /",
  "S04bsu021_u:3265": "dharmameghānantaraṃ yāvatsamādhibalavaśitābhijñākusumitāṃ tathāgatabhūmiṃ pratilabhate /",
  "S04bsu021_u:3266": "sa pratilabhya sattvaparipācanatayā vicitrairnirmāṇakiraṇairvirājate jalacandravat /",
  "S04bsu021_u:3267": "aṣṭāpadasunibaddhadharmā nānādhimuktikatayā sattvebhyo dharmaṃ deśayati /",
  "S04bsu021_u:3268": "kāyaṃ manovijñaptirahitam /",
  "S04bsu021_u:3269": "etanmahāmate tathatāpraveśātpratilabhante bodhisattvā mahāsattvāḥ //",
  "S04bsu021_u:3270": "punarapi mahāmatirāha - kiṃ punarbhagavan pañcasu dharmeṣvantargatāstrayaḥ,",
  "S04bsu021_u:3271": "svabhāvā uta svalakṣaṇasiddhāḥ?",
  "S04bsu021_u:3272": "bhagavānāha - atraiva mahāmate trayaḥ svabhāvā antargatāḥ,",
  "S04bsu021_u:3273": "aṣṭau ca vijñānāni,",
  "S04bsu021_u:3274": "dve ca nairātmye /",
  "S04bsu021_u:3275": "tatra nāma ca nimittaṃ ca parikalpitaḥ svabhāvo veditavyaḥ /",
  "S04bsu021_u:3276": "yaḥ punarmahāmate tadāśrayapravṛtto vikalpaścittacaittasaṃśabdito yugapatkālodita āditya iva raśmisahito vicitralakṣaṇasvabhāvo vikalpādhārakaḥ,",
  "S04bsu021_u:3277": "sa mahāmate svabhāvaḥ paratantra ityucyate /",
  "S04bsu021_u:3278": "samyagjñānaṃ tathatā ca mahāmate avināśatvātsvabhāvaḥ pariniṣpanno veditavyaḥ //",
  "S04bsu021_u:3279": "(Vaidya 93)",
  "S04bsu021_u:3280": "punaraparaṃ mahāmate svacittadṛśyamabhiniviśyamānaṃ vikalpo 'ṣṭadhā bhidyate /",
  "S04bsu021_u:3281": "nimittasyābhūtalakṣaṇaparikalpitatvādātmātmīyagrāhadvayavyupaśamānnairātmyadvayamājāyate /",
  "S04bsu021_u:3282": "eṣu mahāmate pañcasu dharmeṣu sarvabuddhadharmā antargatāḥ,",
  "S04bsu021_u:3283": "bhūmivibhāgānusaṃdhiśca śrāvakapratyekabuddhabodhisattvānām,",
  "S04bsu021_u:3284": "tathāgatānāṃ ca pratyātmāryajñānapraveśaḥ //",
  "S04bsu021_u:3285": "punaraparaṃ mahāmate pañcadharmāḥ - nimittaṃ nāma vikalpastathatā samyagjñānaṃ ca /",
  "S04bsu021_u:3286": "tatra mahāmate nimittaṃ yatsaṃsthānākṛtiviśeṣākārarūpādilakṣaṇaṃ dṛśyate tannimittam /",
  "S04bsu021_u:3287": "yattasminnimitte ghaṭādisaṃjñākṛtakam - evamidaṃ nānyatheti, tannāma /",
  "S04bsu021_u:3288": "yena tannāma samudīrayati nimittābhivyañjakaṃ samadharmeti vā,",
  "S04bsu021_u:3289": "sa mahāmate cittacaittasaṃśabdito vikalpaḥ /",
  "S04bsu021_u:3290": "yannāmanimittayoratyantānupalabdhitā buddhipralayādanyonyānanubhūtāparikalpitatvādeṣāṃ dharmāṇāṃ sā tathateti /",
  "S04bsu021_u:3291": "tattvaṃ bhūtaṃ niścato niṣṭhā prakṛtiḥ svabhāvo 'nupalabdhistattathālakṣaṇam /",
  "S04bsu021_u:3292": "mayā anyaiśca tathāgatairanugamya yathāvaddeśitaṃ prajñaptaṃ vivṛtamuttānīkṛtam,",
  "S04bsu021_u:3293": "yatrānugamya samyagavabodhānucchedāśāśvatato vikalpasyāpravṛttiḥ svapratyātmāryajñānānukūlaṃ tīrthakarapakṣaparapakṣaśrāvakapratyekabuddhāgatilakṣaṇaṃ tatsamyagjñānam /",
  "S04bsu021_u:3294": "ete ca mahāmate pañca dharmāḥ /",
  "S04bsu021_u:3295": "eteṣveva trayaḥ svabhāvāḥ,",
  "S04bsu021_u:3296": "aṣṭau ca vijñānāni,",
  "S04bsu021_u:3297": "dve ca nairātmye,",
  "S04bsu021_u:3298": "sarvabuddhadharmāścāntargatāḥ /",
  "S04bsu021_u:3299": "atra te mahāmate svamatikauśalaṃ karaṇīyam,",
  "S04bsu021_u:3300": "anyaiśca kārayitavyam /",
  "S04bsu021_u:3301": "na parapraṇeyena bhavitavyam //",
  "S04bsu021_u:3302": "tatredamucyate -",
  "S04bsu021_u:3303": "pañca dharmāḥ svabhāvaśca vijñānānyaṣṭa eva ca /",
  "S04bsu021_u:3304": "dve nairātmye bhavetkṛtsno mahāyānaparigrahaḥ // Lank_6.5 //",
  "S04bsu021_u:3305": "nāmanimittasaṃkalpāḥ svabhāvadvayalakṣaṇam /",
  "S04bsu021_u:3306": "samyagjñānaṃ tathātvaṃ ca pariniṣpannalakṣaṇam // Lank_6.6 //",
  "S04bsu021_u:3307_0": "atha khalu mahāmatirbodhisattvo mahāsattvaḥ punarapi bhagavantametadavocat - yatpunaretaduktaṃ",
  "S04bsu021_u:3307_1": "bhagavatā deśanāpāṭhe yathā gaṅgānadīvālukāsamāstathāgatā atītā anāgatā vartamānāśca /",
  "S04bsu021_u:3308": "tatkimidaṃ bhagavan yathārutārthagrahaṇaṃ kartavyam,",
  "S04bsu021_u:3309": "āhosvidanyaḥ kaścidarthāntaraviśeṣo 'stīti?",
  "S04bsu021_u:3310": "taducyatāṃ bhagavan /",
  "S04bsu021_u:3311": "bhagavānāha - na mahāmate yathārutārthagrahaṇaṃ kartavyam /",
  "S04bsu021_u:3312": "na ca mahāmate gaṅgānadīvālukāpramāṇatayā tryadhvakabuddhapramāṇatā bhavati /",
  "S04bsu021_u:3313": "tatkasya hetoḥ?",
  "S04bsu021_u:3314": "yaduta lokātiśayātikrāntatvānmahāmate dṛṣṭānto 'dṛṣṭāntaḥ sadṛśāsadṛśatvāt /",
  "S04bsu021_u:3315": "na ca mahāmate tathāgatā arhantaḥ samyaksaṃbuddhāḥ sadṛśāsadṛśaṃ lokātiśayātikrāntaṃ dṛṣṭāntaṃ prāviṣkurvanti /",
  "S04bsu021_u:3316": "anyatra upamāmātrametanmahāmate mayopanyastam,",
  "S04bsu021_u:3317": "taiśca tathāgataiḥ /",
  "S04bsu021_u:3318_0": "yathā gaṅgānadīvālukāsamāstathāgatā arhantaḥ samyaksaṃbuddhā iti nityānityābhiniveśābhiniviṣṭānāṃ",
  "S04bsu021_u:3318_1": "bālapṛthagjanānāṃ tīrthakarāśayakudṛṣṭiyuktānāṃ saṃsārabhavacakrānusāriṇāmudvejanārtham",
  "S04bsu021_u:3318_2": "- kathamete udvignā bhavagaticakrasaṃkaṭādviśeṣārthino viśeṣamārabheranniti sulabhabuddhatvapradarśanārthaṃ",
  "S04bsu021_u:3318_3": "na nodumbarapuṣpatulyastathāgatānāmutpāda (Vaidya 94)",
  "S04bsu021_u:3319": "iti kṛtvā vīryamārapsyante /",
  "S04bsu021_u:3320": "deśanāpāṭhe tu mayā vaineyajanatāpekṣayā udumbarapuṣpasudurlabhaprādurbhāvāstathāgatā iti deśitam /",
  "S04bsu021_u:3321": "na ca mahāmate udumbarapuṣpaṃ kenaciddṛṣṭapūrvaṃ na drakṣyate /",
  "S04bsu021_u:3322": "tathāgatāḥ punarmahāmate loke dṛṣṭāḥ,",
  "S04bsu021_u:3323": "dṛśyante caitarhi /",
  "S04bsu021_u:3324": "na svanayapratyavasthānakathāmadhikṛtya udumbarapuṣpasudurlabhaprādurbhāvāstathāgatā iti /",
  "S04bsu021_u:3325": "svanayapratyavasthānakathāyāṃ mahāmate nirdiśyamānāyāṃ lokātiśayātikrāntā dṛṣṭāntā yuktāḥ kriyante 'śraddheyatvāt /",
  "S04bsu021_u:3326": "aśraddheyaṃ syādbālapṛthagjanānāṃ ca /",
  "S04bsu021_u:3327": "svapratyātmāryajñānagocare na dṛṣṭāntā na pravartante /",
  "S04bsu021_u:3328": "tattvaṃ ca tathāgatāḥ /",
  "S04bsu021_u:3329": "atasteṣu dṛṣṭāntā nopanyasyante //",
  "S04bsu021_u:3330": "kiṃ tu upamāmātrametanmahāmate kṛtaṃ yaduta gaṅgānadīvālukāsamāstathāgatāḥ samā na viṣamā akalpāvikalpanataḥ /",
  "S04bsu021_u:3331_0": "tadyathā mahāmate gaṅgāyāṃ nadyāṃ vālukā mīnakacchapaśiśumāranakramahiṣasiṃhahastyādibhiḥ",
  "S04bsu021_u:3331_1": "saṃkṣobhyamāṇā na kalpayanti na vikalpayanti - saṃkṣobhyāmahe na veti nirvikalpāḥ",
  "S04bsu021_u:3331_2": "svacchā malavyapetāḥ /",
  "S04bsu021_u:3332_0": "evameva mahāmate tathāgatānāmarhatāṃ samyaksaṃbuddhānāṃ svapratyātmāryajñānagaṅgāmahānadībalābhijñāvaśitāvālukāḥ",
  "S04bsu021_u:3332_1": "sarvatīrthakarabālamīnaparapravādibhiḥ saṃkṣobhyamāṇā na kalpayanti na vikalpayanti /",
  "S04bsu021_u:3333": "tathāgatapūrvapraṇihitatvātsarvasukhasamāpattiparipūryā sattvānāṃ na kalpayanti na vikalpayanti /",
  "S04bsu021_u:3334": "ataste gaṅgānadīvālukāsamāstathāgatā nirviśiṣṭā anunayapratighāpagatatvāt //",
  "S04bsu021_u:3335": "tadyathā mahāmate gaṅgāyāṃ nadyāṃ vālukā pṛthivīlakṣaṇasvabhāvatvātpṛthivī,",
  "S04bsu021_u:3336": "kalpoddāhe dahyamānāpi na pṛthivīsvabhāvaṃ vijahāti /",
  "S04bsu021_u:3337": "na ca mahāmate pṛthivī dahyate tejodhātupratibaddhatvādanyatra bālapṛthagjanā vitathatāpatitayā saṃtatyā dahyamānāṃ kalpayanti,",
  "S04bsu021_u:3338": "na ca dahyate tadagnihetubhūtatvāt /",
  "S04bsu021_u:3339": "evameva mahāmate tathāgatānāṃ dharmakāyo gaṅgānadīvālukāsamo 'vināśī /",
  "S04bsu021_u:3340": "tadyathā mahāmate nadyāṃ gaṅgāyāṃ vālukā apramāṇāḥ,",
  "S04bsu021_u:3341": "evameva mahāmate tathāgatānāṃ raśmyāloko 'pramāṇaḥ sattvaparipākasaṃcodanamupādāya sarvabuddhaparṣanmaṇḍaleṣu prasarpyate tathāgataiḥ /",
  "S04bsu021_u:3342": "tadyathā mahāmate gaṅgāyāṃ nadyāṃ vālukā na vālukāsvabhāvāntaramārabhante,",
  "S04bsu021_u:3343": "vālukāvasthā eva vālukāḥ,",
  "S04bsu021_u:3344": "evameva mahāmate tathāgatānāmarhatāṃ samyaksaṃbuddhānāṃ saṃsāre na pravṛttirna nivṛttiḥ,",
  "S04bsu021_u:3345": "bhavapravṛttyucchinnahetutvāt /",
  "S04bsu021_u:3346": "tadyathā mahāmate gaṅgāyāṃ nadyāṃ vālukā apakṛṣṭā api na prajñāyante,",
  "S04bsu021_u:3347": "prakṣiptā api na prajñāyante,",
  "S04bsu021_u:3348": "mahāmate evameva tathāgatānāṃ jñānaṃ sattvaparipākayogena na kṣīyate na vardhate,",
  "S04bsu021_u:3349": "aśarīratvāddharmasya /",
  "S04bsu021_u:3350": "śarīravatāṃ hi mahāmate nāśo bhavati nāśarīravatām /",
  "S04bsu021_u:3351": "dharmaścāśarīraḥ /",
  "S04bsu021_u:3352": "tadyathā mahāmate gaṅgāyāṃ nadyāṃ vālukā niṣpīḍyamānā ghṛtatailārthibhirghṛtatailādivirahitāḥ,",
  "S04bsu021_u:3353": "evameva mahāmate tathāgatāḥ sattvaduḥkhairniṣpīḍyamānā dharmadhātvīśvarapraṇidhānasukhaṃ na vijahati mahāmate mahākaruṇopetatvāt,",
  "S04bsu021_u:3354": "yāvatsarvasattvā na nirvāpyante tathāgataiḥ /",
  "S04bsu021_u:3355": "tadyathā mahāmate gaṅgāyāṃ nadyāṃ vālukāḥ pravāhānukūlāḥ pravahanti nānudake,",
  "S04bsu021_u:3356": "evameva mahāmate tathāgatānāṃ sarvabuddhadharmadeśanā nirvāṇapravāhānukūlā saṃvartate /",
  "S04bsu021_u:3357": "tena gaṅgānadīvālukāsamāstathāgatā ityucyante /",
  "S04bsu021_u:3358": "nāyaṃ mahāmate gatyarthastathāgateṣu pravartate /",
  "S04bsu021_u:3359": "vināśo (Vaidya 95)",
  "S04bsu021_u:3360": "mahāmate gatyartho bhavati /",
  "S04bsu021_u:3361": "na ca mahāmate saṃsārasya pūrvā koṭiḥ prajñāyate /",
  "S04bsu021_u:3362": "aprajñāyamānā kathaṃ gatyarthena nirdekṣyāmi?",
  "S04bsu021_u:3363": "gatyartho mahāmate ucchedaḥ /",
  "S04bsu021_u:3364": "na ca bālapṛthagjanāḥ saṃprajānanti //",
  "S04bsu021_u:3365": "mahāmatirāha - tadyadi bhagavan pūrvā koṭirna prajñāyate sattvānāṃ saṃsaratām,",
  "S04bsu021_u:3366": "tatkathaṃ mokṣaḥ prajñāyate prāṇinām?",
  "S04bsu021_u:3367": "bhagavānāha - anādikālaprapañcadauṣṭhulyavikalpavāsanāhetuvinivṛttirmahāmate svacittadṛśyabāhyārthaparijñānādvikalpasyāśrayaparāvṛttirmahāmate mokṣo na nāśaḥ /",
  "S04bsu021_u:3368": "ato nānantakathā mahāmate kiṃcitkārī bhavati /",
  "S04bsu021_u:3369": "vikalpasyaiva mahāmate paryāyo 'nantakoṭiriti /",
  "S04bsu021_u:3370": "na cātra vikalpādanyatkiṃcitsattvāntaramasti,",
  "S04bsu021_u:3371": "adhyātmaṃ vā bahirdhā vā parīkṣyamāṇaṃ buddhyā /",
  "S04bsu021_u:3372": "jñānajñeyaviviktā hi mahāmate sarvadharmāḥ /",
  "S04bsu021_u:3373": "anyatra svacittavikalpāparijñānādvikalpaḥ pravartate,",
  "S04bsu021_u:3374": "tadavabodhānnivartate //",
  "S04bsu021_u:3375": "tatredamucyate -",
  "S04bsu021_u:3376": "gaṅgāyāṃ vālukāsamān ye paśyanti vināyakān /",
  "S04bsu021_u:3377": "anāśagatiniṣṭhān vai te paśyanti tathāgatān // Lank_6.7 //",
  "S04bsu021_u:3378": "gaṅgāyāṃ vālukā yadvatsarvadoṣairvivarjitāḥ /",
  "S04bsu021_u:3379": "vāhānukūlā nityāśca tathā buddhasya buddhatā // Lank_6.8 //",
  "S04bsu021_u:3380": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu bhagavān,",
  "S04bsu021_u:3381": "deśayatu me sugatastathāgato 'rhan samyaksaṃbuddhaḥ sarvadharmāṇāṃ kṣaṇabhaṅgaṃ bhedalakṣaṇaṃ caiṣām /",
  "S04bsu021_u:3382": "tatkathaṃ bhagavan sarvadharmāḥ kṣaṇikāḥ?",
  "S04bsu021_u:3383": "bhagavānāha - tena hi mahāmate śṛṇu,",
  "S04bsu021_u:3384": "sādhu ca suṣṭhu ca manasikuru /",
  "S04bsu021_u:3385": "bhāṣiṣye 'haṃ te /",
  "S04bsu021_u:3386": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:3387": "bhagavāṃstasyaitadavocat - sarvadharmāḥ sarvadharmā iti mahāmate yaduta kuśalākuśalāḥ saṃskṛtāsaṃskṛtā laukikalokottarāḥ sāvadyānavadyāḥ sāsravānāsravā upāttānupāttāḥ /",
  "S04bsu021_u:3388": "saṃkṣepeṇa mahāmate pañcopādānaskandhāścittamanomanovijñānavāsanāhetukāścittamanomanovijñānavāsanāpuṣṭairbālapṛthagjanaiḥ kuśalākuśalena parikalpyante /",
  "S04bsu021_u:3389": "samādhisukhasamāpattayo mahāmate dṛṣṭadharmasukhavihārabhāvena āryāṇāṃ kuśalānāsravā ityucyante /",
  "S04bsu021_u:3390": "kuśalākuśalāḥ punarmahāmate yaduta aṣṭau vijñānāni /",
  "S04bsu021_u:3391": "katamānyaṣṭau?",
  "S04bsu021_u:3392": "yaduta tathāgatagarbha ālayavijñānasaṃśabdito mano manovijñānaṃ ca pañca ca vijñānakāyāstīrthyānuvarṇitāḥ /",
  "S04bsu021_u:3393": "tatra mahāmate pañca vijñānakāyā manovijñānasahitā kuśalākuśalakṣaṇaparaṃparābhedabhinnāḥ saṃtatiprabandhanābhinnaśarīrāḥ pravartamānāḥ pravartante /",
  "S04bsu021_u:3394": "pravṛtya ca vinaśyanti /",
  "S04bsu021_u:3395": "svacittadṛśyānavabodhātsamanantaranirodhe 'nyadvijñānaṃ pravartate /",
  "S04bsu021_u:3396": "saṃsthānākṛtiviśeṣagrāhakaṃ manovijñānaṃ pañcabhirvijñānakāyaiḥ saha saṃprayuktaṃ pravartate kṣaṇakālānavasthāyi /",
  "S04bsu021_u:3397": "tatkṣaṇikamiti vadāmi /",
  "S04bsu021_u:3398": "kṣaṇikaṃ punarmahāmate ālayavijñānaṃ tathāgatagarbhasaṃśabditaṃ manaḥsahitaṃ pravṛttivijñānavāsanābhiḥ kṣaṇikamanāsravavāsanābhirakṣaṇikam /",
  "S04bsu021_u:3399": "na ca bālapṛthagjanā avabudhyante kṣaṇikavādābhiniviṣṭā kṣaṇikākṣaṇikatāmimāṃ sarvadharmāṇām /",
  "S04bsu021_u:3400": "tadanavabodhāducchedadṛṣṭyā asaṃskṛtānapi dharmānnāśayiṣyanti /",
  "S04bsu021_u:3401": "(Vaidya 96) asaṃsāriṇo mahāmate pañca vijñānakāyā ananubhūtasukhaduḥkhā anirvāṇahetavaḥ /",
  "S04bsu021_u:3402": "tathāgatagarbhaḥ punarmahāmate anubhūtasukhaduḥkhahetusahitaḥ",
  "S04bsu021_u:3403": "pravartate nivartate ca catasṛbhirvāsanābhiḥ saṃmūrcchitaḥ /",
  "S04bsu021_u:3404": "na ca bālā avabudhyante kṣaṇikadṛṣṭivikalpavāsitamatayaḥ //",
  "S04bsu021_u:3405": "punaraparaṃ mahāmate samadhāraṇaṃ kalpasthitāḥ suvarṇavajrajinadhātuprāptiviśeṣā abhaṅginaḥ /",
  "S04bsu021_u:3406": "yadi punarmahāmate abhisamayaprāptiḥ kṣaṇikā syāt,",
  "S04bsu021_u:3407": "anāryatvamāryāṇāṃ syāt /",
  "S04bsu021_u:3408": "na ca anāryatvamāryāṇāṃ bhavati /",
  "S04bsu021_u:3409": "suvarṇaṃ vajraṃ ca mahāmate samadhāraṇaṃ kalpasthitā api tulyamānā na hīyante na vardhante /",
  "S04bsu021_u:3410": "tatkathaṃ bālaiḥ kṣaṇikārthe vikalpyate ādhyātmikabāhyānāṃ sarvadharmāṇāmasaṃdhābhāṣyakuśalaiḥ?",
  "S04bsu021_u:3411": "punarapi mahāmatirāha - yatpunaretaduktaṃ bhagavatā - ṣaṭpāramitāṃ paripūrya buddhatvamavāpyata iti /",
  "S04bsu021_u:3412": "tatkatamāstāḥ ṣaṭpāramitāḥ?",
  "S04bsu021_u:3413": "kathaṃ ca paripūriṃ gacchanti?",
  "S04bsu021_u:3414": "bhagavānāha - traya ete mahāmate pāramitābhedāḥ /",
  "S04bsu021_u:3415": "katame trayaḥ?",
  "S04bsu021_u:3416": "yaduta laukikalokottaralokottaratamāḥ /",
  "S04bsu021_u:3417": "tatra mahāmate laukikyaḥ pāramitā ātmātmīyagrāhābhiniveśābhiniviṣṭāḥ /",
  "S04bsu021_u:3418": "antadvayagrāhiṇo vicitrabhavopapattyāyatanārthaṃ rūpādiviṣayābhilāṣiṇo dānapāramitāṃ paripūrayanti /",
  "S04bsu021_u:3419": "evaṃ śīlakṣāntivīryadhyānaprajñāpāramitāṃ mahāmate paripūrayanti bālāḥ /",
  "S04bsu021_u:3420": "abhijñāścābhinirharanti brahmatvāya /",
  "S04bsu021_u:3421": "tatra lokottarābhiḥ pāramitābhiḥ śrāvakapratyekabuddhā nirvāṇagrāhapatitāśayā dānādiṣu prayujyante yathaiva bālā ātmasukhanirvāṇābhilāṣiṇaḥ /",
  "S04bsu021_u:3422_0": "lokottaratamāḥ punarmahāmate svacittadṛśyavikalpamātragrahaṇātsvacittadvayāvabodhādapravṛttervikalpasya",
  "S04bsu021_u:3422_1": "upādānagrahaṇābhāvātsvacittarūpalakṣaṇānabhiniveśāddānapāramitā sarvasattvahitasukhārthamājāyate",
  "S04bsu021_u:3422_2": "bodhisattvānāṃ mahāsattvānāṃ paramayogayoginām /",
  "S04bsu021_u:3423": "yattatraivālambane vikalpasyāpravṛttiṃ śīlayanti,",
  "S04bsu021_u:3424": "tacchīlaṃ pāramitā ca sā /",
  "S04bsu021_u:3425": "yā tasyaiva vikalpasyāpravṛttikṣamaṇatā grāhyagrāhakaparijñayā,",
  "S04bsu021_u:3426": "sā kṣāntipāramitā /",
  "S04bsu021_u:3427": "yena vīryeṇa pūrvarātrāpararātraṃ ghaṭate yogānukūladarśanādvikalpasya vyāvṛtteḥ,",
  "S04bsu021_u:3428": "sā vīryapāramitā /",
  "S04bsu021_u:3429": "yadvikalpanivṛttestīrthyanirvāṇagrāhāpatanaṃ sā dhyānapāramitā /",
  "S04bsu021_u:3430": "tatra prajñāpāramitā yadā svacittavikalpābhāvādābuddhipravicayātprativicinvan antadvaye na patati āśrayaparāvṛttipūrvakarmavināśataḥ,",
  "S04bsu021_u:3431": "svapratyātmāryagatipratilambhāya prayujyate,",
  "S04bsu021_u:3432": "sā prajñāpāramitā /",
  "S04bsu021_u:3433": "etā mahāmate pāramitāḥ /",
  "S04bsu021_u:3434": "eṣa pāramitārthaḥ /",
  "S04bsu021_u:3435": "tatredamucyate -",
  "S04bsu021_u:3436": "śūnyamanityaṃ kṣaṇikaṃ bālāḥ kalpenti saṃskṛtam /",
  "S04bsu021_u:3437": "nadīdīpabījadṛṣṭāntaiḥ kṣaṇikārtho vikalpyate // Lank_6.9 //",
  "S04bsu021_u:3438": "nirvyāpāraṃ kṣaṇikaṃ viviktaṃ kṣayavarjitam /",
  "S04bsu021_u:3439": "anutpattiśca dharmāṇāṃ kṣaṇikārthaṃ vadāmyaham // Lank_6.10 //",
  "S04bsu021_u:3440": "(Vaidya 97)",
  "S04bsu021_u:3441": "utpattyanantaraṃ bhaṅgaṃ na vai deśemi bāliśān /",
  "S04bsu021_u:3442": "nairantaryeṇa bhāvānāṃ vikalpaḥ spandate gatau // Lank_6.11 //",
  "S04bsu021_u:3443": "sā vidyā kāraṇaṃ teṣāṃ cittānāṃ saṃpravartikam /",
  "S04bsu021_u:3444": "antarā kimavasthāsau yāvadrūpaṃ na jāyate // Lank_6.12 //",
  "S04bsu021_u:3445": "samanantarapradhvastaṃ cittamanyatpravartate /",
  "S04bsu021_u:3446": "rūpaṃ na tiṣṭhate kāle kimālambya pravartsyate // Lank_6.13 //",
  "S04bsu021_u:3447": "yasmādyatra pravartate cittaṃ vitathahetukam /",
  "S04bsu021_u:3448": "na prasiddhaṃ kathaṃ tasya kṣaṇabhaṅgo 'vadhāryate // Lank_6.14 //",
  "S04bsu021_u:3449": "yogināṃ hi samāpattiḥ suvarṇaṃ jinadhātavaḥ /",
  "S04bsu021_u:3450": "ābhāsvaravimānāśca abhedyā lokakāraṇāt // Lank_6.15 //",
  "S04bsu021_u:3451": "sthitayaḥ prāptidharmāśca buddhānāṃ jñānasaṃpadaḥ /",
  "S04bsu021_u:3452": "bhikṣutvaṃ samayaprāptirdṛṣṭā vai kṣaṇikāḥ katham // Lank_6.16 //",
  "S04bsu021_u:3453": "gandharvapuramāyādyā rūpā vai kṣaṇikā na kim /",
  "S04bsu021_u:3454": "abhūtikāśca bhūtāśca bhūtāḥ kecitkarāgatāḥ // Lank_6.17 //",
  "S04bsu021_u:3455": "iti laṅkāvatāre kṣaṇikaparivartaḥ ṣaṣṭhaḥ //",
  "S04bsu021_u:3457": "START Parivarta 7",
  "S04bsu021_u:3458": "(Vaidya 98)",
  "S04bsu021_u:3459": "nairmāṇikaparivarto nāma saptamaḥ /",
  "S04bsu021_u:3460": "atha khalu mahāmatirbodhisattvo mahāsattvaḥ punarapi bhagavantametadavocat - arhantaḥ punarbhagavatā vyākṛtā anuttarāyāṃ samyaksaṃbodhau /",
  "S04bsu021_u:3461": "aparinirvāṇadharmakāśca sattvāstathāgatatve /",
  "S04bsu021_u:3462": "yasyāṃ ca rātrau tathāgato 'nuttarāṃ samyaksaṃbodhimabhisaṃbuddho yasyāṃ ca rātrau parinirvṛtaḥ,",
  "S04bsu021_u:3463": "etasminnantare bhagavatā ekamapyakṣaraṃ nodāhṛtaṃ na pravyāhṛtam /",
  "S04bsu021_u:3464": "sadā samāhitāśca tathāgatā na vitarkayanti na vyavacārayanti /",
  "S04bsu021_u:3465": "nirmāṇāni ca nirmāya taistathāgatakṛtyaṃ kurvanti /",
  "S04bsu021_u:3466": "kiṃ kāraṇaṃ ca vijñānānāṃ kṣaṇaparaṃparābhedalakṣaṇaṃ nirdiśyate?",
  "S04bsu021_u:3467": "vajrapāṇiśca satatasamitaṃ nityānubaddhaḥ /",
  "S04bsu021_u:3468": "pūrvā ca koṭirna prajñāyate /",
  "S04bsu021_u:3469": "nirvṛtiśca prajñāpyate /",
  "S04bsu021_u:3470": "mārāśca mārakarmāṇi ca karmaplotayaśca /",
  "S04bsu021_u:3471": "cañcāmāṇavikā sundarikā pravrājikā yathā dhautapātrādīni ca bhagavan karmāvaraṇāni dṛśyante /",
  "S04bsu021_u:3472": "tatkathaṃ bhagavatā sarvākārajñatā prāptā aprahīṇairdoṣaiḥ?",
  "S04bsu021_u:3473": "bhagavānāha - tena hi mahāmate śṛṇu,",
  "S04bsu021_u:3474": "sādhu ca suṣṭhu ca manasikuru /",
  "S04bsu021_u:3475": "bhāṣiṣye 'haṃ te /",
  "S04bsu021_u:3476": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:3477": "bhagavāṃstasyaitadavocat - nirupadhiśeṣaṃ nirvāṇadhātuṃ saṃdhāya bodhisattvacaryāṃ ca caritavatāṃ protsāhanārtham /",
  "S04bsu021_u:3478": "santi hi mahāmate bodhisattvacaryācāriṇaḥ iha anyeṣu ca buddhakṣetreṣu /",
  "S04bsu021_u:3479": "yeṣāṃ śrāvakayānanirvāṇābhilāṣasteṣāṃ śrāvakayānarucivyāvartanārthaṃ mahāyānagatiprotsāhanārthaṃ ca tannirmitaśrāvakānnirmāṇakāyairvyākaroti,",
  "S04bsu021_u:3480": "na ca dharmatābuddhaiḥ /",
  "S04bsu021_u:3481": "etatsaṃdhāya mahāmate śrāvakavyākaraṇaṃ nirdiṣṭam /",
  "S04bsu021_u:3482": "na hi mahāmate śrāvakapratyekabuddhānāṃ kleśāvaraṇaprahāṇaviśeṣo vimuktyekarasatayā /",
  "S04bsu021_u:3483": "nātra jñeyāvaraṇaprahāṇam /",
  "S04bsu021_u:3484": "jñeyāvaraṇaṃ punarmahāmate dharmanairātmyadarśanaviśeṣādviśudhyate /",
  "S04bsu021_u:3485": "kleśāvaraṇaṃ tu pudgalanairātmyadarśanābhyāsapūrvakaṃ prahīyate,",
  "S04bsu021_u:3486": "manovijñānanivṛtteḥ /",
  "S04bsu021_u:3487": "dharmāvaraṇavinirmuktiḥ punarālayavijñānavāsanāvinivṛtterviśudhyati /",
  "S04bsu021_u:3488": "pūrvadharmasthititāṃ saṃdhāya apūrvacaramasya cābhāvātpūrvaprahiṇairevākṣaraistathāgato na vitarkya na vicārya dharmaṃ deśayati /",
  "S04bsu021_u:3489": "saṃprajānakāritvādamuṣitasmṛtitvācca",
  "S04bsu021_u:3490": "na vitarkayati na vicārayati,",
  "S04bsu021_u:3491": "caturvāsanābhūmiprahīṇatvāccyutidvayavigamātkleśajñeyāvaraṇadvayaprahāṇācca //",
  "S04bsu021_u:3492": "sapta mahāmate manomanovijñānacakṣurvijñānādayaḥ kṣaṇikāḥ vāsanāhetutvātkuśalānāsravapakṣarahitāḥ na saṃsāriṇaḥ /",
  "S04bsu021_u:3493": "tathāgatagarbhaḥ punarmahāmate saṃsarati nirvāṇasukhaduḥkhahetukaḥ /",
  "S04bsu021_u:3494": "na ca bālapṛthagjanā avabudhyante śūnyatāvikṣiptamatayaḥ /",
  "S04bsu021_u:3495": "nirmitanairmāṇikānāṃ mahāmate tathāgatānāṃ vajrapāṇiḥ pārśvānugato na maulānāṃ tathāgatānāmarhatāṃ samyaksaṃbuddhānām /",
  "S04bsu021_u:3496": "maulo hi mahāmate tathāgataḥ sarvapramāṇendriyavinivṛttaḥ sarvabālaśrāvakapratyekabuddhatīrthyānām /",
  "S04bsu021_u:3497": "dṛṣṭadharmasukhavihāriṇastamāgacchantyabhisamayadharmajñānakṣāntyā /",
  "S04bsu021_u:3498": "ato vajrapāṇistānnānubadhnāti /",
  "S04bsu021_u:3499": "sarve hi nirmitabuddhā na karmaprabhavāḥ /",
  "S04bsu021_u:3500": "na teṣu tathāgato na cānyatra tebhyastathāgataḥ /",
  "S04bsu021_u:3501": "kumbhakārālambanādiprayogeṇeva sattvakṛtyāni karoti,",
  "S04bsu021_u:3502": "lakṣaṇopetaṃ ca deśayati,",
  "S04bsu021_u:3503": "na tu svanayapratyavasthānakathāṃ svapratyātmāryagatigocaram /",
  "S04bsu021_u:3504": "punaraparaṃ mahāmate ṣaṇṇāṃ vijñānakāyānāṃ nirodhāducchedadṛṣṭimāśrayanti (Vaidya 99)",
  "S04bsu021_u:3505": "bālapṛthagjanāḥ,",
  "S04bsu021_u:3506": "ālayānavabodhācchāśvatadṛṣṭayo bhavanti /",
  "S04bsu021_u:3507": "svamativikalpasya mahāmate pūrvā koṭirna prajñāyate /",
  "S04bsu021_u:3508": "svamativikalpasyaiva vinivṛttermokṣaḥ prajñāyate /",
  "S04bsu021_u:3509": "caturvāsanāprahāṇātsarvadoṣaprahāṇam //",
  "S04bsu021_u:3510": "tatredamucyate -",
  "S04bsu021_u:3511": "trīṇi yānānyayānaṃ ca buddhānāṃ nāsti nirvṛtiḥ /",
  "S04bsu021_u:3512": "buddhatve vyākṛtāḥ sarve vītadeṣāśca deśitāḥ // Lank_7.1 //",
  "S04bsu021_u:3513": "abhisamayāntikaṃ jñānaṃ nirupādigatistathā /",
  "S04bsu021_u:3514": "protsāhanā ca līnānāmetatsaṃghāya deśitam // Lank_7.2 //",
  "S04bsu021_u:3515": "buddhairutpāditaṃ jñānaṃ mārgastaireva deśitaḥ /",
  "S04bsu021_u:3516": "yānti tenaiva nānyena atasteṣāṃ na nirvṛtiḥ // Lank_7.3 //",
  "S04bsu021_u:3517": "bhavakāmarūpadṛṣṭīnāṃ vāsanā vai caturvidhā /",
  "S04bsu021_u:3518": "manovijñānasaṃbhūtā ālayaṃ ca manaḥsthitāḥ // Lank_7.4 //",
  "S04bsu021_u:3519": "manovijñānanetrādyairucchedaścāpyanityataḥ /",
  "S04bsu021_u:3520": "śāśvataṃ ca anādyena nirvāṇamatidṛṣṭinām // Lank_7.5 //",
  "S04bsu021_u:3521": "iti laṅkāvatārasūtre nairmāṇikaparivartaḥ saptamaḥ //",
  "S04bsu021_u:3523": "START Parivarta 8",
  "S04bsu021_u:3524": "(Vaidya 100)",
  "S04bsu021_u:3525": "māṃsabhakṣaṇaparivarto nāmāṣṭamaḥ /",
  "S04bsu021_u:3526": "atha khalu mahāmatirbodhisattvo mahāsattvo bhagavantaṃ gāthābhiḥ paripṛcchaya punarapyadhyeṣate sma - deśayatu me bhagavāṃstathāgato 'rhan samyaksaṃbuddho māṃsabhakṣaṇe guṇadoṣam,",
  "S04bsu021_u:3527": "yena ahaṃ ca anye ca bodhisattvā mahāsattvā anāgatapratyutpannakāle sattvānāṃ kravyādasattvagativāsanāvāsitānāṃ māṃsabhojagṛddhāṇāṃ rasatṛṣṇāprahāṇāya dharmaṃ deśayāma,",
  "S04bsu021_u:3528": "yathā ca te kravyādabhojinaḥ sattvā virāgya rasatṛṣṇāṃ dharmarasāhārakāṅkṣayā sarvasattvaikaputrakapremānugatāḥ parasparaṃ mahāmaitrīṃ pratilabheran /",
  "S04bsu021_u:3529": "pratilabhya sarvabodhisattvabhūmiṣu kṛtayogyāḥ kṣipramanuttarāṃ samyaksaṃbodhimabhisaṃbudhyeran /",
  "S04bsu021_u:3530": "śrāvakapratyekabuddhabhūmyā vā viśramya anuttarāṃ tāthāgatīṃ bhūmimupasarpayeyuḥ /",
  "S04bsu021_u:3531": "durākhyātadharmairapi tāvadbhagavannanyatīrthikairlokāyatadṛṣṭyabhiniviṣṭaiḥ sadasatpakṣocchedaśāśvatavādibhirmāsaṃ nivāryate bhakṣyamāṇam /",
  "S04bsu021_u:3532": "svayaṃ ca na bhakṣyate,",
  "S04bsu021_u:3533": "prāgeva kṛpaikarase samyaksaṃbuddhe praṇīte lokanāthe /",
  "S04bsu021_u:3534": "tava śāsane māṃsaṃ svayaṃ ca bhakṣyate,",
  "S04bsu021_u:3535": "bhakṣyamāṇaṃ ca na nivāryate /",
  "S04bsu021_u:3536": "tatsādhu bhagavān sarvalokānukampakaḥ sarvasattvaiputrakasamadarśī mahākāruṇiko 'nukampāmupādāya māṃsabhakṣaṇe guṇadeṣān deśayatu me,",
  "S04bsu021_u:3537": "yathā ahaṃ ca anye ca bodhisattvāstathatvāya sattvebhyo dharmaṃ deśayema /",
  "S04bsu021_u:3538": "bhagavānāha - tena hi mahāmate śṛṇu,",
  "S04bsu021_u:3539": "sādhu ca suṣṭhu ca manasikuru /",
  "S04bsu021_u:3540": "bhāṣiṣye 'haṃ te /",
  "S04bsu021_u:3541": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:3542": "bhagavāṃstasyaitadavocat - aparimitairmahāmate kāraṇairmāṃsaṃ sarvamabhakṣyaṃ kṛpātmano bodhisattvasya /",
  "S04bsu021_u:3543": "tebhyastūpadeśamātraṃ vakṣyāmi /",
  "S04bsu021_u:3544_0": "iha mahāmate anena dīrgheṇādhvanā saṃsaratāṃ prāṇināṃ nāstyasau kaścitsattvaḥ sulabharūpo",
  "S04bsu021_u:3544_1": "yo na mātābhūtpitā vā bhrātā vā bhaginī vā putro vā duhitā vā anyatarānyataro vā",
  "S04bsu021_u:3544_2": "svajanabandhubandhūbhūto vā /",
  "S04bsu021_u:3545_0": "tasya anyajanmaparivṛttāśrayasya mṛgapaśupakṣiyonyantarbhūtasya bandhorbandhubhūtasya",
  "S04bsu021_u:3545_1": "vā sarvabhūtātmabhūtānupāgantukāmena sarvajantuprāṇibhūtasaṃbhūtaṃ māṃsaṃ kathamiva",
  "S04bsu021_u:3545_2": "bhakṣyaṃ syādbuddhadharmakāmena bodhisattvena mahāsattvena?",
  "S04bsu021_u:3546": "rākṣasasyāpi mahāmate tathāgatānāmimāṃ dharmasudharmatāmupaśrutya upagatarakṣabhāvāḥ kṛpālavā bhavanti māṃsabhakṣaṇavinivṛttāḥ,",
  "S04bsu021_u:3547": "kimuta dharmakāmā janāḥ /",
  "S04bsu021_u:3548": "evaṃ tāvanmahāmate teṣu teṣu jātiparivarteṣu sarvasattvāḥ svajanabandhubhāvasaṃjñāḥ sarvasattvaikaputrakasaṃjñābhāvanārthaṃ māṃsaṃ sarvamabhakṣyam /",
  "S04bsu021_u:3549": "kṛpātmano bodhisattvasyābhakṣyaṃ māṃsam /",
  "S04bsu021_u:3550": "vyabhicārādapi mahāmate māṃsaṃ sarvamabhakṣyaṃ cāritravato bodhisattvasya /",
  "S04bsu021_u:3551": "śvakharoṣṭrāśvabalīvardamānuṣamāṃsādīni hi mahāmate lokasyābhakṣyāṇi māṃsāni /",
  "S04bsu021_u:3552": "tāni ca mahāmate vīthyantareṣvaurabhrikā bhakṣyāṇīti kṛtvā mūlyahetorvikrīyante yataḥ,",
  "S04bsu021_u:3553": "tato 'pi mahāmate māṃsamabhakṣyaṃ bodhisattvasya //",
  "S04bsu021_u:3554": "śukraśoṇitasaṃbhavādapi mahāmate śucikāmatāmupādāya bodhisattvasya māṃsamabhakṣyam /",
  "S04bsu021_u:3555": "udvejanakaratvādapi mahāmate bhūtānāṃ maitrīmicchato yogino māṃsaṃ sarvamabhakṣyaṃ bodhisattvasya /",
  "S04bsu021_u:3556": "(Vaidya 101) tadyathāpi mahāmate ḍombacāṇḍālakaivartādīn piśitāśinaḥ sattvān dūrata eva dṛṣṭvā śvānaḥ prabhayanti bhayena,",
  "S04bsu021_u:3557": "maraṇaprāptāścaike bhavanti - asmānapi mārayiṣyantīti /",
  "S04bsu021_u:3558": "evameva mahāmate anye 'pi khabhūjalasaṃniśritān sūkṣmajantavo ye māṃsāśino darśanāddūrādeva paṭunā ghrāṇenāghrāya gandhaṃ rākṣasasyeva mānuṣā drutamapasarpanti,",
  "S04bsu021_u:3559": "maraṇasaṃdehāścaike bhavanti /",
  "S04bsu021_u:3560": "tasmādapi ca mahāmate udvejanakaratvānmahāmaitrīvihāriṇo yogino māṃsamabhakṣyaṃ bodhisattvasya anāryajanajuṣṭaṃ durgandham /",
  "S04bsu021_u:3561": "akīrtikaratvādapi mahāmate āryajanavivarjitatvācca māṃsamabhakṣyaṃ bodhisattvasya /",
  "S04bsu021_u:3562": "ṛṣibhojanāhāro hi mahāmate āryajano na māṃsarudhirāhāraḥ,",
  "S04bsu021_u:3563": "ityato 'pi bodhisattvasya māṃsamabhakṣyam //",
  "S04bsu021_u:3564": "bahujanacittānurakṣaṇatayāpi apavādaparihāraṃ cecchataḥ śāsanasya mahāmate māṃsamabhakṣyaṃ kṛpātmano bodhisattvasya /",
  "S04bsu021_u:3565": "tadyathā mahāmate bhavanti loke śāsanāpavādavaktāraḥ /",
  "S04bsu021_u:3566": "kiṃcitteṣāṃ śrāmaṇyam,",
  "S04bsu021_u:3567": "kuto vā brāhmaṇyam?",
  "S04bsu021_u:3568": "yannāmaite pūrvarṣibhojanānyapāsya kravyādā ivāmiṣāhārāḥ paripūrṇakukṣayaḥ khabhūmijalasaṃniśritān sūkṣmāṃstrāsayanto jantūn samutrāsayanta imaṃ lokaṃ samantataḥ paryaṭanti /",
  "S04bsu021_u:3569": "nihatameṣāṃ śrāmaṇyam,",
  "S04bsu021_u:3570": "dhvastameṣāṃ brāhmaṇyam,",
  "S04bsu021_u:3571": "nāstyeṣāṃ dharmo na vinayaḥ,",
  "S04bsu021_u:3572": "ityanekaprakārapratihatacetasaḥ śāsanamevāpavadanti /",
  "S04bsu021_u:3573": "tasmādbahujanacittānurakṣaṇatayāpi apavādaparihāraṃ cecchataḥ śāsanasya mahāmate māṃsaṃṃ sarvamabhakṣyaṃ kṛpātmano bodhisattvasya //",
  "S04bsu021_u:3574": "mṛtaśavadurgandhapratikūlasāmānyādapi mahāmate māṃsamabhakṣyaṃ bodhisattvasya /",
  "S04bsu021_u:3575": "mṛtasyāpi hi mahāmate manuṣyasya māṃse dahyamāne tadanyaprāṇimāṃse ca,",
  "S04bsu021_u:3576": "na kaścidgandhaviśeṣaḥ /",
  "S04bsu021_u:3577": "samamubhayamāṃsayordahyamānayordaurgandhyam /",
  "S04bsu021_u:3578": "ato 'pi mahāmate śucikāmasya yoginaḥ sarvaṃ māṃsamabhakṣyaṃ bodhisattvasya //",
  "S04bsu021_u:3579_0": "śmaśānikānāṃ ca mahāmate araṇyavanaprasthānyamanuṣyāvacarāṇi prāntāni śayanāsanānyadhyāvasatāṃ",
  "S04bsu021_u:3579_1": "yogināṃ yogācārāṇāṃ maitrīvihāriṇāṃ vidyādharāṇāṃ vidyāṃ sādhayitukāmānāṃ vidyāsādhanamokṣavighnakaratvānmahāyānasaṃprasthitānāṃ",
  "S04bsu021_u:3579_2": "kulaputrāṇāṃ kuladuhitṝṇāṃ ca sarvayogasādhanāntarāyakaramityapi samanupaśyatāṃ mahāmate",
  "S04bsu021_u:3579_3": "svaparātmahitakāmasya māṃsaṃ sarvamabhakṣyaṃ bodhisattvasya /",
  "S04bsu021_u:3580": "rūpālambanavijñānapratyayāsvādajanakatvādapi sarvabhūtātmabhūtasya kṛpātmanaḥ sarvaṃ māṃsamabhakṣyaṃ bodhisattvasya /",
  "S04bsu021_u:3581": "devatā api cainaṃ parivarjayantīti kṛtvā mahāmate kṛpātmanaḥ sarvaṃ māṃsamabhakṣyaṃ bodhisattvasya /",
  "S04bsu021_u:3582": "mukhaṃ cāsya paramadurgandhi ihaiva tāvajjanmani,",
  "S04bsu021_u:3583": "ityapi kṛtvā mahāmate kṛpātmanaḥ sarvaṃ māṃsamabhakṣyaṃ bodhisattvasya /",
  "S04bsu021_u:3584": "duḥkhaṃ svapiti,",
  "S04bsu021_u:3585": "duḥkhaṃ pratibudhyate /",
  "S04bsu021_u:3586": "pāpakāṃśca romaharṣaṇān svapnān paśyanti /",
  "S04bsu021_u:3587": "śūnyāgārasthitasya caikākino rahogatasya viharato 'syāmanuṣyāstejo haranti /",
  "S04bsu021_u:3588": "utrasyantyapi,",
  "S04bsu021_u:3589": "kadācitsaṃtrasyantyapi,",
  "S04bsu021_u:3590": "saṃtrāsamakasmāccāpadyante,",
  "S04bsu021_u:3591": "āhāre ca mātrāṃ na jānāti nāpyaśitapītakhāditākhāditasya samyagrasapariṇāmapuṣṭyādi samāsādayati,",
  "S04bsu021_u:3592": "krimijantupracurakuṣṭhanidānakoṣṭhaśca bhavati vyādhibahulam,",
  "S04bsu021_u:3593": "na ca pratikūlasaṃjñāṃ pratilabhate /",
  "S04bsu021_u:3594_0": "(Vaidya 102) putramāṃsabhaiṣajyavadāhāraṃ deśayaṃścāhaṃ mahāmate kathamiva anāryajanasevitamāryajanavivarjitamevamanekadoṣāvahamanekaguṇavivarjitamanṛṣibhojanapraṇītamakalpyaṃ",
  "S04bsu021_u:3594_1": "māṃsarudhirāhāraṃ śiṣyebhyo 'nujñāpyāmi?",
  "S04bsu021_u:3595": "anujñātavān punarahaṃ mahāmate sarvāryajanasevitamanāryajanavivarjitamanekaguṇavāhakamanekadoṣavivarjitaṃ sarvapūrvarṣipraṇītaṃ bhojanam,",
  "S04bsu021_u:3596": "yaduta śāliyavagodhūmamudgamāṣamasūrādisarpistailamadhuphāṇitaguḍakhaṇḍamatsyaṇḍikādiṣu samupapadyamānaṃ bhojanaṃ kalpyamiti kṛtvā /",
  "S04bsu021_u:3597": "na ca mahāmate anāgate 'dhvani ekeṣāṃ mohapuruṣāṇāṃ vividhavinayavikalpavādināṃ kravyādakulavāsitāvāsitānāṃ rasatṛṣṇāvyavasitānāmidaṃ praṇītaṃ bhojanaṃ pratibhāṣyate /",
  "S04bsu021_u:3598_0": "na tu mahāmate pūrvajinakṛtādhikārāṇāmavaropitakuśalamūlānāṃ śrāddhānāmavikalpānāṃ",
  "S04bsu021_u:3598_1": "bahulānāṃ śākyakulakulīnānāṃ kulaputrāṇāṃ kuladuhitṝṇāṃ kāyajīvitabhogānadhyavasitānāmarasagṛdhrāṇāmalolupānāṃ",
  "S04bsu021_u:3598_2": "kṛpālūnāṃ sarvabhūtātmabhūtatāmupagantukāmānāṃ sarvasattvaikaputrakapriyadarśināṃ",
  "S04bsu021_u:3598_3": "bodhisattvānāṃ mahāsattvānamiti vadāmi //",
  "S04bsu021_u:3599": "bhūtapūrvaṃ mahāmate atīte 'dhvani rājābhūtsiṃhasaudāso nāma /",
  "S04bsu021_u:3600": "sa māṃsabhojanāhārātiprasaṅgena pratisevamāno rasatṛṣṇādhyavasānaparamatayā māṃsāni mānuṣyāṇyapi bhakṣitavān /",
  "S04bsu021_u:3601": "tannidānaṃ ca mitrāmātyajñātibandhuvargeṇāpi parityaktaḥ,",
  "S04bsu021_u:3602": "prāgeva paurajānapadaiḥ /",
  "S04bsu021_u:3603": "svarājyaviṣayaparityāgācca mahadvayasanamāsāditavān māṃsahetoḥ //",
  "S04bsu021_u:3604": "indreṇāpi ca mahāmate devādhipatyaṃ prāptena (pūrvābhūtvā)",
  "S04bsu021_u:3605": "pūrvajanmamāṃsādavāsanādoṣācchyenarūpamāsthāya kapotaveṣarūpadhārī viśvakarmā samabhidruto 'bhūt /",
  "S04bsu021_u:3606": "tulāyāṃ cātmānamāropita āsīt /",
  "S04bsu021_u:3607": "yasmādrājā anaparādhibhūtānukampakaḥ śibī duḥkhena mahatā lambhitaḥ /",
  "S04bsu021_u:3608": "tadevamanekajanmābhyastamapi mahāmate devendrabhūtasya śakrasyāpi sataḥ svaparadoṣāvahanamabhūt,",
  "S04bsu021_u:3609": "prāgeva tadanyeṣām //",
  "S04bsu021_u:3610_0": "anyeṣāṃ ca mahāmate narendrabhūtānāṃ satāmaśvenāpahṛtānāmaṭavyāṃ paryaṭamānānāṃ siṃhyā",
  "S04bsu021_u:3610_1": "saha maithunaṃ gatavatāṃ jīvitabhayādapatyāni cotpāditavantaḥ siṃhasaṃvāsānvayātkalmāṣapādaprabhṛtayo",
  "S04bsu021_u:3610_2": "nṛpaputrāḥ pūrvajanmamāṃsādadoṣavāsanatayā manuṣyendrabhūtā api santo māṃsādā abhūvan /",
  "S04bsu021_u:3611": "ihaiva ca mahāmate janmani saptakuṭīrake 'pi grāme pracuramāṃsalaulyādatiprasaṅgena niṣevamānā mānuṣamāṃsādā ghorā ḍākā vā ḍākinyaśca saṃjāyante /",
  "S04bsu021_u:3612_0": "jātiparivarte ca mahāmate tathaiva māṃsarasādhyavasānatayā siṃhavyāghradvīpivṛkatarakṣumārjārajambukolūkādipracuramāṃsādayoniṣu",
  "S04bsu021_u:3612_1": "pracuratarapiśitāśanā rākṣasādighoratarayoniṣu vinipātyante /",
  "S04bsu021_u:3613": "yatra vinipatitānāṃ duḥkhena mānuṣyayonirapi samāpadyate,",
  "S04bsu021_u:3614": "prāgave nirvṛtiḥ /",
  "S04bsu021_u:3615": "ityevamādayo mahāmate māṃsādadoṣāḥ prāgeva niṣevamānānāṃ samupajāyante,",
  "S04bsu021_u:3616": "viparyayācca bhūyāṃso guṇāḥ /",
  "S04bsu021_u:3617": "na ca mahāmate bālapṛthagjanā (Vaidya 103)",
  "S04bsu021_u:3618": "etāṃścānyāṃśca guṇadoṣānavabudhyante /",
  "S04bsu021_u:3619": "evamādiguṇadoṣadarśanānmahāmate māṃsaṃ sarvamabhakṣyaṃ kṛpātmano bodhisattvasyeti vadāmi //",
  "S04bsu021_u:3620": "yadi ca mahāmate māṃsaṃ na kathaṃcana kecana bhakṣayeyuḥ,",
  "S04bsu021_u:3621": "na tannidānaṃ ghāteran /",
  "S04bsu021_u:3622": "mūlyahetorhi mahāmate prāyaḥ prāṇino niraparādhino vadhyante svalpādanyahetoḥ /",
  "S04bsu021_u:3623": "kaṣṭaṃ mahāmate rasatṛṣṇāyāmatisevatāṃ māṃsāni mānuṣānyapi mānuṣairbhakṣyante,",
  "S04bsu021_u:3624": "kiṃ punaritaramṛgapakṣiprāṇisaṃbhūtamāṃsāni /",
  "S04bsu021_u:3625": "prāyo mahāmate māṃsarasatṛṣṇārtairidaṃ tathā tathā jālayantramāviddhaṃ mohapuruṣaiḥ,",
  "S04bsu021_u:3626": "yacchākunikaurabhrakakaivartādayaḥ khecarabhūcarajalacarān prāṇino 'naparādhino 'nekaprakāraṃ mūlyahetorviśasanti /",
  "S04bsu021_u:3627": "na caiṣāṃ mahāmate kiṃkanīkṛtarūkṣacetasāṃ rākṣasānāmiva gataghṛṇānāṃ kadācidapi prāṇiṣu prāṇisaṃjñayā ghātayatāṃ bhakṣayatāṃ na ghṛṇotpadyate //",
  "S04bsu021_u:3628": "na ca mahāmate akṛtakamakāritamasaṃkalpitaṃ nāma māṃsaṃ kalpyamasti yadupādāya anujānīyāṃ śrāvakebhyaḥ /",
  "S04bsu021_u:3629_0": "bhaviṣyanti tu punarmahāmate anāgate 'dhvani mamaiva śāsane pravrajitvā śākyaputrīyatvaṃ",
  "S04bsu021_u:3629_1": "pratijānānāḥ kāṣāyadhvajadhāriṇo mohapuruṣā mithyāvitarkopahatacetaso vividhavinayavikalpavādinaḥ",
  "S04bsu021_u:3629_2": "satkāyadṛṣṭiyuktā rasatṛṣṇādhyavasitāstāṃ tāṃ māṃsabhakṣaṇahetvābhāsāṃ granthayiṣyanti /",
  "S04bsu021_u:3630": "mama cābhūtābhyākhyānaṃ dātavyaṃ maṃsyante /",
  "S04bsu021_u:3631": "tattadarthotpattinidānaṃ kalpayitvā vakṣyanti - iyamarthotpattirasminnidāne,",
  "S04bsu021_u:3632": "bhagavatā māṃsabhojanamanujñātaṃ kalpyamiti /",
  "S04bsu021_u:3633": "praṇītabhojaneṣu coktam,",
  "S04bsu021_u:3634": "svayaṃ ca kila tathāgatena paribhuktamiti /",
  "S04bsu021_u:3635": "na ca mahāmate kutracitsūtre pratisevitavyamityanujñātam,",
  "S04bsu021_u:3636": "praṇītabhojaneṣu vā deśitaṃ kalpyamiti //",
  "S04bsu021_u:3637": "yadi tu mahāmate anujñātukāmatā me syāt,",
  "S04bsu021_u:3638": "kalpyaṃ vā me śrāvakāṇāṃ pratisevituṃ syāt,",
  "S04bsu021_u:3639_0": "nāhaṃ maitrīvihāriṇāṃ yogināṃ yogācārāṇāṃ śmaśānikānāṃ mahāyānasaṃprasthitānāṃ kulaputrāṇāṃ",
  "S04bsu021_u:3639_1": "kuladuhitṝṇāṃ ca sarvasattvaikaputrakasaṃjñābhāvanārthaṃ sarvāmāṃsabhakṣaṇapratiṣedhaṃ kuryām,",
  "S04bsu021_u:3640": "kṛtavāṃśca /",
  "S04bsu021_u:3641_0": "asmin mahāmate dharmakāmānāṃ kulaputrāṇāṃ kuladuhitṝṇāṃ ca sarvayānasaṃprasthitānāṃ",
  "S04bsu021_u:3641_1": "śmaśānikānāṃ maitrīvihāriṇāmāraṇyakānāṃ yogināṃ yogācārāṇāṃ sarvayogasādhanāya sarvasattvaikaputrakasaṃjñābhāvanārthaṃ",
  "S04bsu021_u:3641_2": "sarvamāṃsapratiṣedham //",
  "S04bsu021_u:3642": "tatra tatra deśanāpāṭhe śikṣāpadānāmanupūrvībandhaṃ niḥśreṇīpadavinyāsayogena trikoṭiṃ baddhvā na taduddiśya kṛtāni pratiṣiddhāni /",
  "S04bsu021_u:3643": "tato daśaprakṛtimṛtānyapi māṃsāni pratiṣiddhāni /",
  "S04bsu021_u:3644": "iha tu sūtre sarveṇa sarvaṃ sarvathā sarvaṃ nirupāyena sarvaṃ pratiṣiddham /",
  "S04bsu021_u:3645": "yato 'haṃ mahāmate māṃsabhojanaṃ na kasyacidanujñātavān,",
  "S04bsu021_u:3646": "nānujānāmi,",
  "S04bsu021_u:3647": "nānujñāsyāmi /",
  "S04bsu021_u:3648": "akalpyaṃ mahāmate pravrajitānāṃ māṃsabhojanamiti vadāmi /",
  "S04bsu021_u:3649": "yadapi ca mahāmate mamābhyākhyānaṃ dātavyaṃ maṃsyante tathāgatenāpi paribhuktamiti,",
  "S04bsu021_u:3650": "tadanyeṣāṃ mahāmate mohapuruṣāṇāṃ svakarmadoṣāvaraṇāvṛtānāṃ dīrgharātramanarthāyāhitāya saṃvartakaṃ bhaviṣyati /",
  "S04bsu021_u:3651": "na hi mahāmate āryaśrāvakāḥ prākṛtamanuṣyāhāramāharanti, (Vaidya 104)",
  "S04bsu021_u:3652": "kuta eva māṃsarudhirāhāramakalpyam /",
  "S04bsu021_u:3653": "dharmāhārā hi mahāmate mama śrāvakāḥ pratyekabuddhā bodhisattvāśca nāmiṣāhārāḥ,",
  "S04bsu021_u:3654": "prāgeva tathāgatāḥ /",
  "S04bsu021_u:3655_0": "dharmakāyā hi mahāmate tathāgatā dharmāhārasthitayo nāmiṣakāyā na sarvāmiṣāhārasthitayo",
  "S04bsu021_u:3655_1": "vāntasarvabhavopakaraṇatṛṣṇaiṣaṇāvāsanāḥ sarvakleśadoṣavāsanāpagatāḥ suvimuktacittaprajñāḥ",
  "S04bsu021_u:3655_2": "sarvajñāḥ sarvadarśinaḥ sarvasattvaikaputrakasamadarśino mahākāruṇikāḥ /",
  "S04bsu021_u:3656": "so 'haṃ mahāmate sarvasattvaikaputrakasaṃjñī san kathamiva svaputramāṃsamanujñāsyāmi paribhoktuṃ śrāvakebhyaḥ,",
  "S04bsu021_u:3657": "kuta eva svayaṃ paribhoktum?",
  "S04bsu021_u:3658": "anujñātavānasmi śrāvakebhyaḥ svayaṃ vā paribhuktavāniti mahāmate nedaṃ sthānaṃ vidyate //",
  "S04bsu021_u:3659": "tatredamucyate -",
  "S04bsu021_u:3660": "madyaṃ māṃsaṃ palāṇḍuṃ na bhakṣayeyaṃ mahāmune /",
  "S04bsu021_u:3661": "bodhisattvairmahāsattvairbhāṣadbhirjinapuṃgavaiḥ // Lank_8.1 //",
  "S04bsu021_u:3662": "anāryajuṣṭadurgandhamakīrtikarameva ca /",
  "S04bsu021_u:3663": "kravyādabhojanaṃ māṃsaṃ brūhyabhakṣyaṃ mahāmune // Lank_8.2 //",
  "S04bsu021_u:3664": "bhakṣyamāṇe ca ye deṣā abhakṣye tu guṇāśca ye /",
  "S04bsu021_u:3665": "mahāmate nibodha tvaṃ ye doṣā māṃsabhakṣaṇe // Lank_8.3 //",
  "S04bsu021_u:3666": "svājanyādvyabhicārācca śukraśoṇitasaṃbhavāt /",
  "S04bsu021_u:3667": "udvejanīyaṃ bhūtānāṃ yogī māṃsaṃ vivarjayet // Lank_8.4 //",
  "S04bsu021_u:3668": "māṃsāni ca palāṇḍūṃśca madyāni vividhāni ca /",
  "S04bsu021_u:3669": "gṛñjanaṃ laśunaṃ caiva yogī nityaṃ vivarjayet // Lank_8.5 //",
  "S04bsu021_u:3670": "mrakṣaṇaṃ varjayettailaṃ śalyaviddheṣu na svapet /",
  "S04bsu021_u:3671": "chidrācchidreṣu sattvānāṃ yacca sthānaṃ mahadbhayam // Lank_8.6 //",
  "S04bsu021_u:3672": "āhārājjāyate darpaḥ saṃkalpo darpasaṃbhavaḥ /",
  "S04bsu021_u:3673": "saṃkalpajanito rājastasmādapi na bhakṣayet // Lank_8.7 //",
  "S04bsu021_u:3674": "saṃkalpājjāyate rāgaścittaṃ rāgeṇa muhyate /",
  "S04bsu021_u:3675": "mūḍhasya saṃgatirbhavati jāyate na ca mucyate // Lank_8.8 //",
  "S04bsu021_u:3676": "lābhārthaṃ hanyate sattvo māṃsārthaṃ dīyate dhanam /",
  "S04bsu021_u:3677": "ubhau tau pāpakarmāṇau pacyete rauravādiṣu // Lank_8.9 //",
  "S04bsu021_u:3678": "yo 'tikramya munervākyaṃ māṃsaṃ bhakṣati durmatiḥ /",
  "S04bsu021_u:3679": "lokadvayavināśārthaṃ dīkṣitaḥ śākyaśāsane // Lank_8.10 //",
  "S04bsu021_u:3680": "te yānti paramaṃ ghoraṃ narakaṃ pāpakarmiṇaḥ /",
  "S04bsu021_u:3681": "rauravādiṣu raudreṣu pacyante māṃsakhādakāḥ // Lank_8.11 //",
  "S04bsu021_u:3682": "(Vaidya 105)",
  "S04bsu021_u:3683": "trikoṭiśuddhamāṃsaṃ vai akalpitamayācitam /",
  "S04bsu021_u:3684": "acoditaṃ ca naivāsti tasmānmāṃsaṃ na bhakṣayet // Lank_8.12 //",
  "S04bsu021_u:3685": "māṃsaṃ na bhakṣayedyogī mayā buddhaiśca garhitam /",
  "S04bsu021_u:3686": "anyonyabhakṣaṇāḥ sattvāḥ kravyādakulasaṃbhavāḥ // Lank_8.13 //",
  "S04bsu021_u:3687": "durgandhiḥ kutsanīyaśca unmattaścāpi jāyate /",
  "S04bsu021_u:3688": "caṇḍālapukkasakule ḍombeṣu ca punaḥ punaḥ // Lank_8.14 //",
  "S04bsu021_u:3689": "ḍākinījātiyonyāśca māṃsāde jāyate kule /",
  "S04bsu021_u:3690": "rākṣasīmārjārayonau ca jāyate 'sau naro 'dhamaḥ // Lank_8.15 //",
  "S04bsu021_u:3691": "hastikakṣye mahāmedhe nirvāṇāṅgulimālike /",
  "S04bsu021_u:3692": "laṅkāvatārasūtre ca mayā māṃsaṃ vivarjitam // Lank_8.16 //",
  "S04bsu021_u:3693": "buddhaiśca bodhisattvaiśca śrāvakaiśca vigarhitam /",
  "S04bsu021_u:3694": "khādate yadi nairlajjyādunmatto jāyate sadā // Lank_8.17 //",
  "S04bsu021_u:3695": "brāhmaṇeṣu ca jāyeta atha vā yogināṃ kule /",
  "S04bsu021_u:3696": "prajñāvān dhanavāṃścaiva māṃsādyānāṃ vivarjanāt // Lank_8.18 //",
  "S04bsu021_u:3697": "dṛṣṭaśrutaviśaṅkābhiḥ sarvaṃ māṃsaṃ vivarjayet /",
  "S04bsu021_u:3698": "tārkikā nāvabudhyante kravyādakulasaṃbhavāḥ // Lank_8.19 //",
  "S04bsu021_u:3699": "yathaiva rāgo mokṣasya antarāyakaro bhavet /",
  "S04bsu021_u:3700": "tathaiva māṃsamadyādyā antarāyakaro bhavet // Lank_8.20 //",
  "S04bsu021_u:3701": "vakṣyantyanāgate kāle māṃsādā mohavādinaḥ /",
  "S04bsu021_u:3702": "kalpikaṃ niravadyaṃ ca māṃsaṃ buddhānuvarṇitam // Lank_8.21 //",
  "S04bsu021_u:3703": "bhaiṣajyaṃ māṃsamāhāraṃ putramāṃsopamaṃ punaḥ /",
  "S04bsu021_u:3704": "mātrayā pratikūlaṃ ca yogī piṇḍaṃ samācaret // Lank_8.22 //",
  "S04bsu021_u:3705": "maitrīvihāriṇāṃ nityaṃ sarvathāṃ garhitaṃ mayā /",
  "S04bsu021_u:3706": "siṃhavyāghravṛkādyaiśca saha ekatra saṃbhavet // Lank_8.23 //",
  "S04bsu021_u:3707": "tasmānna bhakṣayenmāṃsamudvejanakaraṃ nṛṇām /",
  "S04bsu021_u:3708": "mokṣadharmaviruddhatvādāryāṇāmeṣa vai dhvajaḥ // Lank_8.24 //",
  "S04bsu021_u:3709": "iti laṅkāvatārātsarvabuddhapravacanahṛdayānmāṃsabhakṣaṇaparivarto 'ṣṭamaḥ //",
  "S04bsu021_u:3711": "START Parivarta 9",
  "S04bsu021_u:3712": "(Vaidya 106)",
  "S04bsu021_u:3713": "dhāraṇīparivarto nāma navamaḥ /",
  "S04bsu021_u:3714": "atha khalu bhagavān mahāmatiṃ bodhisattvaṃ mahāsattvamāmantrayate sma - udgṛhṇa tvaṃ mahāmate laṅkāvatāre mantrapadāni yānyatītānāgatapratyutpannairbuddhairbhagavadbhirbhāṣitāni,",
  "S04bsu021_u:3715": "bhāṣante,",
  "S04bsu021_u:3716": "bhāṣiṣyante ca /",
  "S04bsu021_u:3717": "ahamapyetarhi bhāṣiṣye dharmabhāṇakānāṃ parigrahārtham /",
  "S04bsu021_u:3718": "tadyathā /",
  "S04bsu021_u:3719": "tuṭṭe 2 /",
  "S04bsu021_u:3720": "vuṭṭe 2 /",
  "S04bsu021_u:3721": "paṭṭe 2 /",
  "S04bsu021_u:3722": "kaṭṭe 2 /",
  "S04bsu021_u:3723": "amale 2 /",
  "S04bsu021_u:3724": "vimale 2 /",
  "S04bsu021_u:3725": "nime 2 /",
  "S04bsu021_u:3726": "hime 2 /",
  "S04bsu021_u:3727": "vame 2 /",
  "S04bsu021_u:3728": "kale 2 /",
  "S04bsu021_u:3729": "kale 2 /",
  "S04bsu021_u:3730": "aṭṭe maṭṭe /",
  "S04bsu021_u:3731": "vaṭṭe tuṭṭe /",
  "S04bsu021_u:3732": "jñeṭṭe spuṭṭe /",
  "S04bsu021_u:3733": "kaṭṭe 2 /",
  "S04bsu021_u:3734": "laṭṭe paṭṭe /",
  "S04bsu021_u:3735": "dime 2 /",
  "S04bsu021_u:3736": "cale 2 /",
  "S04bsu021_u:3737": "pace pace /",
  "S04bsu021_u:3738": "bandhe 2 /",
  "S04bsu021_u:3739": "añce mañce /",
  "S04bsu021_u:3740": "dutāre 2 /",
  "S04bsu021_u:3741": "patāre 2 /",
  "S04bsu021_u:3742": "akke 2 /",
  "S04bsu021_u:3743": "sarkke 2 /",
  "S04bsu021_u:3744": "cakre 2 /",
  "S04bsu021_u:3745": "dime 2 /",
  "S04bsu021_u:3746": "hime 2 /",
  "S04bsu021_u:3747": "ṭu ṭu ṭu ṭu / 4 /",
  "S04bsu021_u:3749": "ḍu ḍu ḍu ḍu / 4 /",
  "S04bsu021_u:3751": "ru ru ru ru / 4 /",
  "S04bsu021_u:3753": "phu phu phu phu / 4 / svāhā //",
  "S04bsu021_u:3754": "imāni mahāmate mantrapadāni laṅkāvatāre mahāyānasūtre /",
  "S04bsu021_u:3755": "yaḥ kaścinmahāmate kulaputro vā kuladuhitā vā imāni mantrapadānyudgrahīṣyati dhārayiṣyati vācayiṣyati paryavāpsyati,",
  "S04bsu021_u:3756_0": "na tasya kaścidavatāraṃ lapsyate devo vā devī vā nāgo vā nāgī vā yakṣo vā yakṣī vā",
  "S04bsu021_u:3756_1": "asuro vā asurī vā garuḍo vā garuḍī vā kinnaro vā kinnarī vā mahorago vā mahoragī",
  "S04bsu021_u:3756_2": "vā gandharvo vā gandharvī vā bhūto vā bhūtī vā kumbhāṇḍo vā kumbhāṇḍī vā piśāco vā",
  "S04bsu021_u:3756_3": "piśācī vā ostārako vā austārakī vā apasmāro vā apasmārī vā rākṣaso vā rākṣasī vā",
  "S04bsu021_u:3756_4": "ḍāko vā ḍākinī vā ojohāro vā ojohārī vā kaṭapūtano vā kaṭapūtanī vā amanuṣyo vā amanuṣyī vā,",
  "S04bsu021_u:3757": "sarve te 'vatāraṃ na lapsyate /",
  "S04bsu021_u:3758": "sa cedviṣamagraho bhaviṣyati,",
  "S04bsu021_u:3759": "so 'syāṣṭottaraśatābhimantritena rodan krandanto kaṃ diśaṃ dṛṣṭvā yāsyati //",
  "S04bsu021_u:3760": "punaraparāṇi mahāmate mantrapadāni bhāṣiṣye /",
  "S04bsu021_u:3761": "tadyathā - padme padmadeve /",
  "S04bsu021_u:3762": "hine hini hine /",
  "S04bsu021_u:3763": "cu cule culu cule /",
  "S04bsu021_u:3764": "phale phula phule /",
  "S04bsu021_u:3765": "yule ghule yula yule /",
  "S04bsu021_u:3766": "ghule ghula ghule /",
  "S04bsu021_u:3767": "pale pala pale /",
  "S04bsu021_u:3768": "muñce 3 /",
  "S04bsu021_u:3769": "chinde bhinde bhañje marde pramarde dinakare svāhā //",
  "S04bsu021_u:3770": "imāni mahāmate mantrapadāni yaḥ kaścitkulaputro vā kuladuhitā vā udgrahīṣyati dhārayiṣyati vācayiṣyati paryavāpsyati,",
  "S04bsu021_u:3771_0": "tasya na kaścidavatāraṃ lapsyate devo vā devī vā nāgo vā nāgī vā yakṣo vā yakṣī vā",
  "S04bsu021_u:3771_1": "asuro vā asurī vā garuḍo vā garuḍī vā kinnaro vā kinnarī vā mahorago vā mahoragī",
  "S04bsu021_u:3771_2": "vā gandharvo vā gandharvī vā bhūto vā bhūtī vā kumbhāṇḍo vā kumbhāṇḍī vā piśāco vā",
  "S04bsu021_u:3771_3": "piśācī vā ostārako vā ostārakī vā,",
  "S04bsu021_u:3772": "apasmāro vā apasmārī vā,",
  "S04bsu021_u:3773": "rākṣaso vā rākṣasī vā,",
  "S04bsu021_u:3774": "ḍāko vā ḍākinī vā,",
  "S04bsu021_u:3775": "ojoharo vā ojoharī vā,",
  "S04bsu021_u:3776": "kaṭapūtano vā kaṭapūtanī vā,",
  "S04bsu021_u:3777": "manuṣyo vā manuṣyī vā,",
  "S04bsu021_u:3778": "sarve te 'vatāraṃ na lapsyate /",
  "S04bsu021_u:3779": "ya imāni mantrapadāni paṭhiṣyati,",
  "S04bsu021_u:3780": "tena laṅkāvatārasūtraṃ paṭhitaṃ bhaviṣyati /",
  "S04bsu021_u:3781": "imāni bhagavatā mantrapadāni bhāṣitāni rākṣasānāṃ nivāraṇārtham //",
  "S04bsu021_u:3782": "iti laṅkāvatāre dhāraṇīparivarto nāma navamaḥ //",
  "S04bsu021_u:3784": "START Parivarta 10",
  "S04bsu021_u:3785": "(Vaidya 107)",
  "S04bsu021_u:3786": "sagāthakam /",
  "S04bsu021_u:3787": "atha khalu mahāmatirbodhisattvo mahāsattvo bhagavantametadavocat -",
  "S04bsu021_u:3788": "utpādabhaṅgarahito lokaḥ khepuṣpasaṃnibhaḥ /",
  "S04bsu021_u:3789": "sadasannopalabdho 'yaṃ prajñayā kṛpayā ca te // Lank_10.1 //",
  "S04bsu021_u:3790": "śāśvatocchedavarjyaśca lokaḥ svapnopamaḥ sadā /",
  "S04bsu021_u:3791": "sadasannopalabdho 'yaṃ prajñayā kṛpayā ca te // Lank_10.2 //",
  "S04bsu021_u:3792": "māyopamāḥ sarvadharmāścittavijñānavarjitāḥ /",
  "S04bsu021_u:3793": "sadasannopalabdhāste prajñayā kṛpayā ca te // Lank_10.3 //",
  "S04bsu021_u:3794": "dharmapudgalanairātmyaṃ kleśajñeyaṃ ca te sadā /",
  "S04bsu021_u:3795": "viśuddhamanimittena prajñayā kṛpayā ca te // Lank_10.4 //",
  "S04bsu021_u:3796": "na nirvāsi na nirvāṇe na nirvāṇaṃ tvayi sthitam /",
  "S04bsu021_u:3797": "buddhiboddhavyarahitaṃ sadasatpakṣavarjitam // Lank_10.5 //",
  "S04bsu021_u:3798": "ye paśyanti muniṃ śāntamevamutpattivarjitam /",
  "S04bsu021_u:3799": "te bhavantyanupādānā ihāmutra nirañjanāḥ // Lank_10.6 //",
  "S04bsu021_u:3800": "mṛgatṛṣṇā yathā grīṣme spandate cittamohanī /",
  "S04bsu021_u:3801": "mṛgā gṛhṇanti pānīyaṃ vastu tasya na vidyate // Lank_10.7 //",
  "S04bsu021_u:3802": "evaṃ vijñānabījo 'yaṃ spandate dṛṣṭigocare /",
  "S04bsu021_u:3803": "bālā gṛhṇanti jāyantaṃ timiraṃ taimirā yathā // Lank_10.8 //",
  "S04bsu021_u:3804": "dhyātā dhyānaṃ ca dhyeyaṃ ca prahāṇaṃ satyadarśanam /",
  "S04bsu021_u:3805": "kalpanāmātramevedaṃ yo budhyati sa mucyati // Lank_10.9 //",
  "S04bsu021_u:3806": "asārakā ime dharmā manyanāyāḥ samutthitāḥ /",
  "S04bsu021_u:3807": "sāpyatra manyanā śūnyā yayā śūnyeti manyate // Lank_10.10 //",
  "S04bsu021_u:3808": "jalavṛkṣacchāyāsadṛśāḥ skandha vijñānapañcamāḥ /",
  "S04bsu021_u:3809": "māyāsvapnopamaṃ dṛśyaṃ vijñaptyā na vikalpayet // Lank_10.11 //",
  "S04bsu021_u:3810": "māyāvetālayantrābhaṃ svapnaṃ vidyuddhanaṃ sadā /",
  "S04bsu021_u:3811": "trisaṃtativyavacchinnaṃ jagatpaśyan vimucyate // Lank_10.12 //",
  "S04bsu021_u:3812": "ayoniśo vikalpena vijñānaṃ saṃpravartate /",
  "S04bsu021_u:3813": "aṣṭaghā navadhā citraṃ taraṃgāṇi mahodadhau // Lank_10.13 //",
  "S04bsu021_u:3814": "(Vaidya 108)",
  "S04bsu021_u:3815": "vāsanairbṛṃhitaṃ nityaṃ buddhyā mūlaṃ sthirāśrayam /",
  "S04bsu021_u:3816": "bhramate gocare cittamayaskānte yathāyasam // Lank_10.14 //",
  "S04bsu021_u:3817": "āśritā sarvabhūteṣu gotrabhūstarkavarjitā /",
  "S04bsu021_u:3818": "nivartate kriyāmuktā jñānajñeyavivarjitā // Lank_10.15 //",
  "S04bsu021_u:3819": "māyopamaṃ samādhiṃ ca daśabhūmivinirgatam /",
  "S04bsu021_u:3820": "paśyatha cittarājānaṃ saṃjñāvijñānavarjitam // Lank_10.16 //",
  "S04bsu021_u:3821": "parāvṛttaṃ yadā cittaṃ tadā tiṣṭhati śāśvatam /",
  "S04bsu021_u:3822": "vimāne padmasaṃkāśe māyāgocarasaṃbhave // Lank_10.17 //",
  "S04bsu021_u:3823": "tasmin pratiṣṭhito bhavatyanābhogacariṃ gataḥ /",
  "S04bsu021_u:3824": "karoti sattvakāryāṇi viśvarūpāmaṇiryathā // Lank_10.18 //",
  "S04bsu021_u:3825": "saṃskṛtāsaṃskṛtaṃ nāsti anyatra hi vikalpanāt /",
  "S04bsu021_u:3826": "bālā gṛhṇanti dhiṅbhūḍhā vandhyāḥ svapne yathā sutam // Lank_10.19 //",
  "S04bsu021_u:3827": "naiḥsvābhāvyamanutpādo pudgalaḥ skandha saṃtatiḥ /",
  "S04bsu021_u:3828": "pratyayā dhātavo jñeyā śūnyatā ca bhavābhavam // Lank_10.20 //",
  "S04bsu021_u:3829": "upāyadeśanā mahyaṃ nāhaṃ deśemi lakṣaṇam /",
  "S04bsu021_u:3830": "bālā gṛhṇanti bhāvena lakṣaṇaṃ lakṣyameva ca // Lank_10.21 //",
  "S04bsu021_u:3831": "sarvasya vettā na ca sarvavettā sarvasya madhye na ca sarvamasti /",
  "S04bsu021_u:3832": "bālā vikalpenti budhaśca loko na cāpi budhyāmi na ca bodhayāmi // Lank_10.22 //",
  "S04bsu021_u:3833": "prajñaptirnāmamātreyaṃ lakṣaṇena na vidyate /",
  "S04bsu021_u:3834": "skandhāḥ keśoṇḍukākārā yatra bālairvikalpyate // Lank_10.23 //",
  "S04bsu021_u:3835": "nābhūtvā jāyate kiṃcitpratyayairna vinaśyate /",
  "S04bsu021_u:3836": "vandhyāsutākāśapuṣpaṃ yadā paśyati saṃskṛtam /",
  "S04bsu021_u:3837": "tadā grāhaśca grāhyaṃ ca bhrāntiṃ dṛṣṭvā nivartate // Lank_10.24 //",
  "S04bsu021_u:3838": "nāhaṃ nirvāmi bhāvena kriyayā lakṣaṇena ca /",
  "S04bsu021_u:3839": "vikalpahetuvijñānanivṛtternirvṛto hyaham /",
  "S04bsu021_u:3840": "(na vinaśyati lakṣaṇaṃ yatra bālairvikalpyate) // Lank_10.25 //",
  "S04bsu021_u:3841": "yathā kṣīṇe mahatyoghe taraṃgāṇāmasaṃbhavaḥ /",
  "S04bsu021_u:3842": "tathā vijñānavaicitryaṃ niruddhaṃ na pravartate // Lank_10.26 //",
  "S04bsu021_u:3843": "(Vaidya 109)",
  "S04bsu021_u:3844": "śūnyāśca niḥsvabhāvāśca māyopamā ajātakāḥ /",
  "S04bsu021_u:3845": "sadasanto na vidyante bhāvāḥ svapnopamā ime // Lank_10.27 //",
  "S04bsu021_u:3846": "svabhāvamekaṃ deśemi tarkavijñaptivarjitam /",
  "S04bsu021_u:3847": "āryāṇāṃ gocaraṃ divyaṃ svabhāvadvayavarjitam // Lank_10.28 //",
  "S04bsu021_u:3848": "khadyotā iva mattasya yathā citrā na santi ca /",
  "S04bsu021_u:3849": "dṛśyante dhātusaṃkṣobhādevaṃ lokaḥ svabhāvataḥ // Lank_10.29 //",
  "S04bsu021_u:3850": "tṛṇakāṣṭhakaṭhalleṣu yathā māyā virājate /",
  "S04bsu021_u:3851": "na cāsau vidyate māyā evaṃ dharmāḥ svabhāvataḥ // Lank_10.30 //",
  "S04bsu021_u:3852": "na grāhako na ca grāhyaṃ na bandhyo na ca bandhanam /",
  "S04bsu021_u:3853": "māyāmarīcisadṛśaṃ svapnākhyaṃ timiraṃ yathā // Lank_10.31 //",
  "S04bsu021_u:3854": "yadā paśyati tattvārthī nirvikalpo nirañjanaḥ /",
  "S04bsu021_u:3855": "tadā yogaṃ samāpanno drakṣyate māṃ na saṃśayaḥ // Lank_10.32 //",
  "S04bsu021_u:3856": "na hyatra kācidvijñaptirnabhe yadvanmarīcayaḥ /",
  "S04bsu021_u:3857": "evaṃ dharmān vijānanto na kiṃcitpratijānati // Lank_10.33 //",
  "S04bsu021_u:3858": "sadasataḥ pratyayeṣu dharmāṇāṃ nāsti saṃbhavaḥ /",
  "S04bsu021_u:3859": "bhrāntaṃ traidhātuke cittaṃ vicitraṃ khyāyate yataḥ // Lank_10.34 //",
  "S04bsu021_u:3860": "svapnaṃ ca lokaṃ ca samasvabhāvaṃ rūpāṇi citrāṇi hi tatra cāpi /",
  "S04bsu021_u:3861": "dṛśyanti bhogaṃ spariśaṃ samānaṃ dehāntagaṃ lokaguruṃ kriyāṃ ca // Lank_10.35 //",
  "S04bsu021_u:3862": "cittaṃ hi traidhātukayoniretadbhrāntaṃ hi cittamihamutra dṛśyate /",
  "S04bsu021_u:3863": "na kalpayellokamasatta eṣāmetādṛśīṃ lokagatiṃ viditvā // Lank_10.36 //",
  "S04bsu021_u:3864": "saṃbhavaṃ vibhavaṃ caiva mohātpaśyanti bāliśāḥ /",
  "S04bsu021_u:3865": "na saṃbhavaṃ na vibhavaṃ prajñāyukto vipaśyati // Lank_10.37 //",
  "S04bsu021_u:3866": "akaniṣṭhabhavane divye sarvapāpavivarjite /",
  "S04bsu021_u:3867": "nirvikalpāḥ sadā yuktāścittacaittavivarjitāḥ // Lank_10.38 //",
  "S04bsu021_u:3868": "balābhijñāvaśiprāptāḥ tatsamādhigatiṃgatāḥ /",
  "S04bsu021_u:3869": "tatra budhyanti saṃbuddhā nirmitastviha budhyate // Lank_10.39 //",
  "S04bsu021_u:3870": "(Vaidya 110)",
  "S04bsu021_u:3871": "nirmāṇakoṭyo hyamitā buddhānāṃ niścaranti ca /",
  "S04bsu021_u:3872": "sarvatra bālāḥ śṛṇvanti dharmaṃ tebhyaḥ pratiśrutvā (?) // Lank_10.40 //",
  "S04bsu021_u:3873": "ādimadhyāntanirmuktaṃ bhāvābhāvavivarjitam /",
  "S04bsu021_u:3874": "vyāpinamacalaṃ śuddhamacitraṃ citrasaṃbhavam // Lank_10.41 //",
  "S04bsu021_u:3875": "vijñaptigotrasaṃchannamālīnaṃ sarvadehinām /",
  "S04bsu021_u:3876": "bhrānteśca vidyate māyā na māyā bhrāntikāraṇam // Lank_10.42 //",
  "S04bsu021_u:3877": "cittasya mohenāpyasti yatkiṃcidapi vidyate /",
  "S04bsu021_u:3878": "svabhāvadvayanibaddhamālayavijñānanirmitam /",
  "S04bsu021_u:3879": "lokaṃ vijñaptimātraṃ ca dṛṣṭyaughaṃ dharmapudgalam // Lank_10.43 //",
  "S04bsu021_u:3880": "vibhāvya lokamevaṃ tu parāvṛtto yadā bhavet /",
  "S04bsu021_u:3881": "tadā putro bhavenmahyaṃ niṣpannadharmavartakaḥ // Lank_10.44 //",
  "S04bsu021_u:3882": "uṣṇadravacalakaṭhinā dharmā bālairvikalpitāḥ /",
  "S04bsu021_u:3883": "asadbhūtasamāropo nāsti lakṣyaṃ na lakṣaṇam // Lank_10.45 //",
  "S04bsu021_u:3884": "aṣṭadravyakametattu kāyasaṃsthānamindriyam /",
  "S04bsu021_u:3885": "rūpaṃ kalpanti vai bālā bhrāntāḥ saṃsārapañjare // Lank_10.46 //",
  "S04bsu021_u:3886": "hetupratyayasāmagryā bālāḥ kalpanti saṃbhavam /",
  "S04bsu021_u:3887": "ajānānā nayamidaṃ bhramanti tribhavālaye // Lank_10.47 //",
  "S04bsu021_u:3888": "sarvabhāvāsvabhāvā ca vacanamapi nṛṇām /",
  "S04bsu021_u:3889": "kalpanāccāpi nirmāṇaṃ nāsti svapnopamaṃ bhavam /",
  "S04bsu021_u:3890": "parīkṣenna saṃsarennāpi nirvāyāt // Lank_10.48 //",
  "S04bsu021_u:3891": "cittaṃ vicitraṃ bījākhyaṃ khyāyate cittagocaram /",
  "S04bsu021_u:3892": "khyātau kalpanti utpattiṃ bālāḥ kalpadvaye ratāḥ // Lank_10.49 //",
  "S04bsu021_u:3893": "ajñāna tṛṣṇā karmaṃ ca cittacaittā na mārakam /",
  "S04bsu021_u:3894": "pravartati tato yasmātpāratantryaṃ hi tanmatam // Lank_10.50 //",
  "S04bsu021_u:3895": "te ca kalpanti yadvastu cittagocaravibhramam /",
  "S04bsu021_u:3896": "kalpanāyāmaniṣpannaṃ mithyābhrāntivikalpitam // Lank_10.51 //",
  "S04bsu021_u:3897": "cittaṃ pratyayasaṃbaddhaṃ pravartati śarīriṇām /",
  "S04bsu021_u:3898": "pratyayebhyo vinirmuktaṃ na paśyāmi vadāmyaham // Lank_10.52 //",
  "S04bsu021_u:3899": "pratyayebhyo vinirmuktaṃ svalakṣaṇavivarjitam /",
  "S04bsu021_u:3900": "na tiṣṭhati yadā dehe tena mahyamagocaram // Lank_10.53 //",
  "S04bsu021_u:3901": "(Vaidya 111)",
  "S04bsu021_u:3902": "rājā śreṣṭhī yathā putrān vicitrairmṛgasādṛśaiḥ /",
  "S04bsu021_u:3903": "pralobhya krīḍati gṛhe vane mṛgasamāgamam // Lank_10.54 //",
  "S04bsu021_u:3904": "tathāhaṃ lakṣaṇaiścitrairdharmāṇāṃ pratibimbakaiḥ /",
  "S04bsu021_u:3905": "pratyātmavedyāṃ hi sutāṃ bhūtakoṭiṃ vadāmyaham // Lank_10.55 //",
  "S04bsu021_u:3906": "taraṃgā hyudadheryadvatpavanapratyayoditāḥ /",
  "S04bsu021_u:3907": "nṛtyamānāḥ pravartante vyucchedaścaḥ na vidyate // Lank_10.56 //",
  "S04bsu021_u:3908": "ālayaughastathā nityaṃ viṣayapavaneritaḥ /",
  "S04bsu021_u:3909": "citraistaraṃgavijñānairnṛtyamānaḥ pravartate // Lank_10.57 //",
  "S04bsu021_u:3910": "grāhyagrāhakabhāvena cittaṃ namati dehinām /",
  "S04bsu021_u:3911": "dṛśyasya lakṣaṇaṃ nāsti yathā bālairvikalpyate // Lank_10.58 //",
  "S04bsu021_u:3912": "paramālayavijñānaṃ vijñaptirālayaṃ punaḥ /",
  "S04bsu021_u:3913": "grāhyagrāhakāpagamāttathatāṃ deśayāmyaham // Lank_10.59 //",
  "S04bsu021_u:3914": "nāsti skandheṣvātmā na sattvo na ca pudgalaḥ /",
  "S04bsu021_u:3915": "utpadyate ca vijñānaṃ vijñānaṃ ca nirudhyate // Lank_10.60 //",
  "S04bsu021_u:3916": "nimnonnataṃ yathā citre dṛśyate na ca vidyate /",
  "S04bsu021_u:3917": "tathā bhāveṣu bhāvatvaṃ dṛśyate na ca vidyate // Lank_10.61 //",
  "S04bsu021_u:3918": "gandharvanagaraṃ yadvadyathā ca mṛgatṛṣṇikā /",
  "S04bsu021_u:3919": "dṛśyaṃ khyāti tathā nityaṃ prajñayā ca na vidyate // Lank_10.62 //",
  "S04bsu021_u:3920": "pramāṇendriyanirvṛttaṃ na kāryaṃ nāpi kāraṇam /",
  "S04bsu021_u:3921": "buddhiboddhavyarahitaṃ lakṣyalakṣaṇavarjitam // Lank_10.63 //",
  "S04bsu021_u:3922": "skandhān pratītya saṃbuddho na dṛṣṭaḥ kenacitkvacit /",
  "S04bsu021_u:3923": "yo na dṛṣṭaḥ kvacitkena kutastasya vibhāvanā // Lank_10.64 //",
  "S04bsu021_u:3924": "pratyayairhetudṛṣṭāntaiḥ pratijñā kāraṇena ca /",
  "S04bsu021_u:3925": "svapnagandharvacakreṇa marīcyā somabhāskaraiḥ // Lank_10.65 //",
  "S04bsu021_u:3926": "adṛśyaṃ kulādidṛṣṭāntairutpattiṃ vādayāmyaham /",
  "S04bsu021_u:3927": "svapnavibhramamāyākhyaṃ śūnyaṃ vai kalpitaṃ jagat // Lank_10.66 //",
  "S04bsu021_u:3928": "anāśritaśca trailokye adhyātmaṃ ca bahistathā /",
  "S04bsu021_u:3929": "anutpannaṃ bhavaṃ dṛṣṭvā kṣāntyanutpatti jāyate // Lank_10.67 //",
  "S04bsu021_u:3930": "māyopamasamādhiṃ ca kāyaṃ manomayaṃ punaḥ /",
  "S04bsu021_u:3931": "abhijñā vaśitā tasya balā cittasya citritā // Lank_10.68 //",
  "S04bsu021_u:3932": "bhāvā yeṣāṃ hyanutpannāḥ śūnyā vai asvabhāvakāḥ /",
  "S04bsu021_u:3933": "teṣāmutpadyate bhrāntiḥ pratyayaiśca nirudhyate // Lank_10.69 //",
  "S04bsu021_u:3934": "(Vaidya 112)",
  "S04bsu021_u:3935": "cittaṃ hi khyāti cittasya bahirdhā khyāti rūpiṇaḥ /",
  "S04bsu021_u:3936": "anyanna vidyate dṛśyaṃ yathā bālairvikalpyate // Lank_10.70 //",
  "S04bsu021_u:3937": "saṃkalā buddhabimbaṃ ca bhūtānāṃ ca vidāraṇam /",
  "S04bsu021_u:3938": "adhiṣṭhanti jagaccitraṃ prajñaptyā vai suśikṣitāḥ // Lank_10.71 //",
  "S04bsu021_u:3939": "dehaḥ pratiṣṭhā bhogaśca grāhyavijñaptayastrayaḥ /",
  "S04bsu021_u:3940": "mana udgrahavijñaptivikalpo grāhakāstrayaḥ // Lank_10.72 //",
  "S04bsu021_u:3941": "vikalpaśca vikalpyaṃ ca yāvattvakṣaragocaram /",
  "S04bsu021_u:3942": "tāvattattvaṃ na paśyanti tārkikāstarkavibhramāt // Lank_10.73 //",
  "S04bsu021_u:3943": "naiḥsvabhāvyaṃ hi bhāvānāṃ yadā budhyanti prajñayā /",
  "S04bsu021_u:3944": "tadā viśramati yogī ānimittapratiṣṭhitaḥ // Lank_10.74 //",
  "S04bsu021_u:3945": "masimrakṣitako yadvadgṛhyate kurkuṭo 'budhaiḥ /",
  "S04bsu021_u:3946": "sa evāyamajānānairbālairyānatrayaṃ tathā // Lank_10.75 //",
  "S04bsu021_u:3947": "na hyatra śrāvakāḥ kecinnāsti pratyekayānikāḥ /",
  "S04bsu021_u:3948": "yaccaitaddṛśyate rūpaṃ śrāvakasya jinasya ca /",
  "S04bsu021_u:3949": "nirmāṇaṃ deśayantyete bodhisattvāḥ kṛpātmakāḥ // Lank_10.76 //",
  "S04bsu021_u:3950": "vijñaptimātraṃ tribhavaṃ svabhāvadvayakalpitam /",
  "S04bsu021_u:3951": "parāvṛttastu tathatā dharmapudgalasaṃcarāt // Lank_10.77 //",
  "S04bsu021_u:3952": "somabhāskaradīpārcirbhūtāni maṇayastathā /",
  "S04bsu021_u:3953": "nirvikalpāḥ pravartante tathā buddhasya buddhatā // Lank_10.78 //",
  "S04bsu021_u:3954": "keśoṇḍukaṃ yathā mithyā gṛhyate taimirairjanaiḥ /",
  "S04bsu021_u:3955": "tathā bhāvavikalpo 'yaṃ mithyā bālairvikalpyate // Lank_10.79 //",
  "S04bsu021_u:3956": "sthitibhaṅgotpattirahitā nityānityavivarjitāḥ /",
  "S04bsu021_u:3957": "saṃkleśavyavadānākhyā bhāvāḥ keśoṇḍukopamāḥ // Lank_10.80 //",
  "S04bsu021_u:3958": "puttalikaṃ yathā kaścitkanakābhaṃ paśyate jagat /",
  "S04bsu021_u:3959": "na hyasti kanakaṃ tatra bhūmiśca kanakāyate // Lank_10.81 //",
  "S04bsu021_u:3960": "evaṃ hi dūṣitā bālāścittacaittairanādikaiḥ /",
  "S04bsu021_u:3961": "māyāmarīciprabhavaṃ bhāvaṃ gṛhṇanti tattvataḥ // Lank_10.82 //",
  "S04bsu021_u:3962": "ekabījamabījaṃ ca samudraikaṃ ca bījakam /",
  "S04bsu021_u:3963": "sarvabījakamapyetaccittaṃ paśyatha citrikam // Lank_10.83 //",
  "S04bsu021_u:3964": "ekaṃ bījaṃ yadā śuddhaṃ parāvṛttamabījakam /",
  "S04bsu021_u:3965": "samaṃ hi nirvikalpatvādudrekājjanmasaṃkaraḥ /",
  "S04bsu021_u:3966": "bījamāvahate citraṃ sarvabījaṃ taducyate // Lank_10.84 //",
  "S04bsu021_u:3967": "(Vaidya 113)",
  "S04bsu021_u:3968": "na hyatrotpadyate kiṃcitpratyayairna nirudhyate /",
  "S04bsu021_u:3969": "utpadyante nirudhyante pratyayā eva kalpitāḥ // Lank_10.85 //",
  "S04bsu021_u:3970": "prajñaptimātraṃ tribhavaṃ nāsti vastu svabhāvataḥ /",
  "S04bsu021_u:3971": "prajñaptivastubhāvena kalpayiṣyanti tārkikāḥ // Lank_10.86 //",
  "S04bsu021_u:3972": "bhāvasvabhāvajijñāsā na hi bhrāntirnivāryate /",
  "S04bsu021_u:3973": "bhāvasvabhāvānutpattirevaṃ dṛṣṭvā vimucyate // Lank_10.87 //",
  "S04bsu021_u:3974": "na māyā nāstisādharmyādbhāvānāṃ kathyate 'stitā /",
  "S04bsu021_u:3975": "vitathāśuvidyutsadṛśāstena māyopamāḥ smṛtāḥ // Lank_10.88 //",
  "S04bsu021_u:3976": "na cotpadyā na cotpannāḥ pratyayo 'pi na kecana /",
  "S04bsu021_u:3977": "saṃvidyante kvacittena vyavahāraṃ tu kathyate // Lank_10.89 //",
  "S04bsu021_u:3978": "na bhaṅgotpādasaṃkleśaḥ pratyayānāṃ nivāryate /",
  "S04bsu021_u:3979": "yattu bālā vikalpenti pratyayaiḥ saṃnivāryate // Lank_10.90 //",
  "S04bsu021_u:3980": "na svabhāvo na vijñaptirna vastu na ca ālayaḥ /",
  "S04bsu021_u:3981": "bālairvikalpitā hyete vaśabhūtaiḥ kutārkikaiḥ // Lank_10.91 //",
  "S04bsu021_u:3982": "cittamātraṃ yadā lokaṃ prapaśyanti jinātmajāḥ /",
  "S04bsu021_u:3983": "tadā nairvāṇikaṃ kāyaṃ kriyāsaṃskāravarjitam /",
  "S04bsu021_u:3984": "labhante te balābhijñāvaśitaiḥ saha saṃyutam // Lank_10.92 //",
  "S04bsu021_u:3985": "sarvarūpāvabhāsaṃ hi yadā cittaṃ pravartate /",
  "S04bsu021_u:3986": "nātra cittaṃ na rūpāṇi bhrāntaṃ cittamanādikam // Lank_10.93 //",
  "S04bsu021_u:3987": "tadā yogī hyanābhāsaṃ prajñayā paśyate jagat /",
  "S04bsu021_u:3988": "nimittaṃ vastuvijñaptirmanovispanditaṃ ca yat /",
  "S04bsu021_u:3989": "atikramya tu putrā me nirvikalpāścaranti te // Lank_10.94 //",
  "S04bsu021_u:3990": "gandharvanagaraṃ māyā keśoṇḍuka marīcikā /",
  "S04bsu021_u:3991": "asatyāḥ satyataḥ khyānti tathā bhāveṣu bhāvanā // Lank_10.95 //",
  "S04bsu021_u:3992": "anutpannāḥ sarvabhāvā bhrāntimātraṃ hi dṛśyate /",
  "S04bsu021_u:3993": "bhrāntiṃ kalpenti utpannāṃ bālāṃ kalpadvaye ratāḥ // Lank_10.96 //",
  "S04bsu021_u:3994": "aupapattyaṅgikaṃ cittaṃ vicitraṃ vāsanāsaṃbhavam /",
  "S04bsu021_u:3995": "pravartate taraṃgaughaṃ tacchedānna pravartate // Lank_10.97 //",
  "S04bsu021_u:3996": "vicitrālambanaṃ citraṃ yathā citte pravatate /",
  "S04bsu021_u:3997": "tathākāśe ca kuḍye ca kasmānnābhipravartate // Lank_10.98 //",
  "S04bsu021_u:3998": "nimitaṃ kiṃcidālambya yadi cittaṃ pravartate /",
  "S04bsu021_u:3999": "pratyayairjanitaṃ cittaṃ cittamātraṃ na yujyate // Lank_10.99 //",
  "S04bsu021_u:4000": "(Vaidya 114)",
  "S04bsu021_u:4001": "cittena gṛhyate cittaṃ nāsti kiṃcitsahetukam /",
  "S04bsu021_u:4002": "cittasya dharmatā śuddhā gagane nāsti vāsanā // Lank_10.100 //",
  "S04bsu021_u:4003": "svacittābhiniveśena cittaṃ vai saṃpravartate /",
  "S04bsu021_u:4004": "bahirdhā nāsti vai dṛśyamato vai cittamātrakam // Lank_10.101 //",
  "S04bsu021_u:4005": "cittamālayavijñānaṃ mano yanmanyanātmakam /",
  "S04bsu021_u:4006": "gṛhṇāti viṣayān yena vijñānaṃ hi taducyate // Lank_10.102 //",
  "S04bsu021_u:4007": "cittamavyākṛtaṃ nityaṃ mano hyubhayasaṃcaram /",
  "S04bsu021_u:4008": "vartamānaṃ hi vijñānaṃ kuśalākuśalaṃ hi tat // Lank_10.103 //",
  "S04bsu021_u:4009": "dvāraṃ hi paramārthasya vijñaptidvayavarjitam /",
  "S04bsu021_u:4010": "yānatrayavyavasthānaṃ nirābhāse sthitaṃ kutaḥ // Lank_10.104 //",
  "S04bsu021_u:4011": "cittamātraṃ nirābhāsaṃ vihārā buddhabhūmiśca /",
  "S04bsu021_u:4012": "etaddhi bhāṣitaṃ buddhairbhāṣante bhāṣayanti ca // Lank_10.105 //",
  "S04bsu021_u:4013": "cittaṃ hi bhūmayaḥ sapta nirābhāsā ca aṣṭamī /",
  "S04bsu021_u:4014": "dve bhūmayo vihāraśca śeṣā bhūmirmamātmikā // Lank_10.106 //",
  "S04bsu021_u:4015": "pratyātmavedyā śuddhā ca bhūmiścāpi mamātmikā /",
  "S04bsu021_u:4016": "māheśvaraparasthānamakaniṣṭhe virājate // Lank_10.107 //",
  "S04bsu021_u:4017": "hutāśanasyaiva yathā niścerustasya raśmayaḥ /",
  "S04bsu021_u:4018": "citrā manoharāḥ saumyāstribhavaṃ nirmiṇanti ye // Lank_10.108 //",
  "S04bsu021_u:4019": "nirmāya tribhavaṃ kiṃcitkiṃcidvai pūrvanirmitam /",
  "S04bsu021_u:4020": "tatra deśanti yānāni eṣā bhūmirmamātmikā // Lank_10.109 //",
  "S04bsu021_u:4021": "nāsti kālo hyadhigame bhūmīnāṃ kṣatresaṃkrame /",
  "S04bsu021_u:4022": "cittamātramatikramya nirābhāse sthitaṃ phalam // Lank_10.110 //",
  "S04bsu021_u:4023": "asattā caiva sattā ca dṛśyate ca vicitratā /",
  "S04bsu021_u:4024": "bālā grāhaviparyastā viparyāso hi citratā // Lank_10.111 //",
  "S04bsu021_u:4025": "nirvikalpaṃ yadi jñānaṃ vastvastīti na yujyate /",
  "S04bsu021_u:4026": "yasmāccittaṃ na rūpāṇi nirvikalpaṃ hi tena tat // Lank_10.112 //",
  "S04bsu021_u:4027": "indriyāṇi ca māyākhyā viṣayāḥ svapnasaṃnibhāḥ /",
  "S04bsu021_u:4028": "kartā karma kriyā caiva sarvathāpi na vidyate // Lank_10.113 //",
  "S04bsu021_u:4029": "dhyānāni cāpramāṇāni ārūpyāśca samādhayaḥ /",
  "S04bsu021_u:4030": "saṃjñānirodho nikhilaścittamātre na vidyate // Lank_10.114 //",
  "S04bsu021_u:4031": "(Vaidya 115)",
  "S04bsu021_u:4032": "srotāpattiphalaṃ caiva sakṛdāgāmiphalaṃ tathā /",
  "S04bsu021_u:4033": "anāgāmiphalaṃ caiva arhattvaṃ cittavibhramaḥ // Lank_10.115 //",
  "S04bsu021_u:4034": "śūnyamanityaṃ kṣaṇikaṃ bālāḥ kalpanti saṃskṛtam /",
  "S04bsu021_u:4035": "nadīdīpādidṛṣṭāntaiḥ kṣaṇikārtho vikalpyate // Lank_10.116 //",
  "S04bsu021_u:4036": "nirvyāpāraṃ tu kṣaṇikaṃ viviktaṃ kriyavarjitam /",
  "S04bsu021_u:4037": "anutpattiṃ ca dharmāṇāṃ kṣaṇikārthaṃ vadāmyahyam // Lank_10.117 //",
  "S04bsu021_u:4038": "saccāsato hyanutpādaḥ sāṃkhyavaiśeṣikaiḥ smṛtaḥ /",
  "S04bsu021_u:4039": "avyākṛtāni sarvāṇi taireva hi prakāśitam // Lank_10.118 //",
  "S04bsu021_u:4040": "caturvidhaṃ vyākaraṇamekāṃśaparipṛcchanam /",
  "S04bsu021_u:4041": "vibhajyasthāpanīyaṃ ca tīrthavādanivāraṇam // Lank_10.119 //",
  "S04bsu021_u:4042": "sarvaṃ vidyati saṃvṛtyāṃ paramārthe na vidyate /",
  "S04bsu021_u:4043": "dharmāṇāṃ niḥsvabhāvatvaṃ paramārthe 'pi dṛśyate /",
  "S04bsu021_u:4044": "upalabdhiniḥsvabhāve saṃvṛtistena ucyate // Lank_10.120 //",
  "S04bsu021_u:4045": "abhilāpahetuko bhāvaḥ svabhāvo yadi vidyate /",
  "S04bsu021_u:4046": "abhilāpasaṃbhavo bhāvo nāstīti ca na vidyate // Lank_10.121 //",
  "S04bsu021_u:4047": "nirvastuko hyabhilāpastatsaṃvṛtyāpi na vidyate /",
  "S04bsu021_u:4048": "viparyāsasya vastutvāccopalabdhirna vidyate // Lank_10.122 //",
  "S04bsu021_u:4049": "vidyate cedviparyāso naiḥsvābhāvyaṃ na vidyate /",
  "S04bsu021_u:4050": "viparyāsasya vastutvādyadyadevopalabhyate /",
  "S04bsu021_u:4051": "niḥsvabhāvaṃ bhavettaddhi sarvathāpi na vidyate // Lank_10.123 //",
  "S04bsu021_u:4052": "yadetaddṛśyate citraṃ cittaṃ dauṣṭhulyavāsitam /",
  "S04bsu021_u:4053": "rūpāvabhāsagrahaṇaṃ bahirdhā cittavibhramam // Lank_10.124 //",
  "S04bsu021_u:4054": "vikalpenāvikalpena vikalpo hi prahīyate /",
  "S04bsu021_u:4055": "vikalpenāvikalpena śūnyatātattvadarśanam // Lank_10.125 //",
  "S04bsu021_u:4056": "māyāhastī yathā citraṃ patrāṇi kanakā yathā /",
  "S04bsu021_u:4057": "tathā dṛśyaṃ nṛṇāṃ khyāti citte ajñānavāsite // Lank_10.126 //",
  "S04bsu021_u:4058": "āryo na paśyate bhrāntiṃ nāpi tattvaṃ tadantare /",
  "S04bsu021_u:4059": "bhrāntireva bhavettattvaṃ yasmāttattvaṃ tadantare // Lank_10.127 //",
  "S04bsu021_u:4060": "bhrāntiṃ vidhūya sarvāṃ tu nimittaṃ yadi jāyate /",
  "S04bsu021_u:4061": "saiva cāsya bhavedbhrāntiraśuddhaṃ timiraṃ yathā // Lank_10.128 //",
  "S04bsu021_u:4062": "keśoṇḍukaṃ taimiriko yathā gṛhṇāti vibhramāt /",
  "S04bsu021_u:4063": "viṣayeṣu tadvadbālānāṃ grahaṇaṃ saṃpravartate // Lank_10.129 //",
  "S04bsu021_u:4064": "(Vaidya 116)",
  "S04bsu021_u:4065": "keśoṇḍukaprakhyamidaṃ marīcyudakavibhramam /",
  "S04bsu021_u:4066": "tribhavaṃ svapnamāyābhaṃ vibhāvento vimucyate // Lank_10.130 //",
  "S04bsu021_u:4067": "vikalpaśca vikalpyaśca vikalpasya pravartate /",
  "S04bsu021_u:4068": "bandho bandhyaśca baddhaśca ṣaḍete mokṣahetavaḥ // Lank_10.131 //",
  "S04bsu021_u:4069": "na bhūmayo na satyāni na kṣetrā na ca nirmitāḥ /",
  "S04bsu021_u:4070": "buddhāḥ pratyekabuddhāśca śrāvakāścāpi kalpitāḥ // Lank_10.132 //",
  "S04bsu021_u:4071": "pudgalaḥ saṃtatiḥ skandhāḥ pratyayā hyaṇavastathā /",
  "S04bsu021_u:4072": "pradhānamīśvaraḥ kartā cittamātre vikalpyate // Lank_10.133 //",
  "S04bsu021_u:4073": "cittaṃ hi sarvaṃ sarvatra sarvadeheṣu vartate /",
  "S04bsu021_u:4074": "vicitraṃ gṛhyate 'sadbhiścittamātraṃ hyalakṣaṇam // Lank_10.134 //",
  "S04bsu021_u:4075": "na hyātmā vidyate skandhe skandhāścaiva hi nātmani /",
  "S04bsu021_u:4076": "na te yathā vikalpyante na ca te vai na santi ca // Lank_10.135 //",
  "S04bsu021_u:4077": "astitvaṃ sarvabhāvānāṃ yathā bālairvikalpyate /",
  "S04bsu021_u:4078": "yadi te bhavedyathādṛṣṭāḥ sarve syustattvadarśinaḥ // Lank_10.136 //",
  "S04bsu021_u:4079": "abhāvātsarvadharmaṇāṃ saṃkleśo nāsti śuddhi ca /",
  "S04bsu021_u:4080": "na ca te tathā yathādṛṣṭā na ca te vai na santi ca // Lank_10.137 //",
  "S04bsu021_u:4081": "bhrāntirnimittaṃ saṃkalpaḥ paratantrasya lakṣaṇam /",
  "S04bsu021_u:4082": "tasminnimitte yannāma tadvikalpitalakṣaṇam // Lank_10.138 //",
  "S04bsu021_u:4083": "nāmanimittasaṃkalpo yadā tasya na jāyate /",
  "S04bsu021_u:4084": "pratyayāvastusaṃketaṃ pariniṣpannalakṣaṇam // Lank_10.139 //",
  "S04bsu021_u:4085": "vaipākikāśca ye buddhā jinā nairmāṇikāśca ye /",
  "S04bsu021_u:4086": "sattvāśca bodhisattvāśca kṣetrāṇi ca diśe diśe // Lank_10.140 //",
  "S04bsu021_u:4087": "nisyandadharmanirmāṇā jinā nairmāṇikāśca ye /",
  "S04bsu021_u:4088": "sarve te hyamitābhasya sukhāvatyā vinirgatāḥ // Lank_10.141 //",
  "S04bsu021_u:4089": "yacca nairmāṇikairbhāṣṭaṃ yacca bhāṣṭaṃ vipākajaiḥ /",
  "S04bsu021_u:4090": "sūtrāntavaipulyanayaṃ tasya saṃdhiṃ vijānatha // Lank_10.142 //",
  "S04bsu021_u:4091": "yadbhāṣitaṃ jinasutairyacca bhāṣanti nāyakāḥ /",
  "S04bsu021_u:4092": "yaddhi nairmāṇikābhāṣṭaṃ na tu vaipākikairjinaiḥ // Lank_10.143 //",
  "S04bsu021_u:4093": "anutpannā hyamī dharmā na caivaite na santi ca /",
  "S04bsu021_u:4094": "gandharvanagarasvapnamāyānirmāṇasādṛśāḥ // Lank_10.144 //",
  "S04bsu021_u:4095": "(Vaidya 117)",
  "S04bsu021_u:4096": "cittaṃ pravartate cittaṃ cittameva vimucyate /",
  "S04bsu021_u:4097": "cittaṃ hi jāyate nānyaccittameva nirudhyate // Lank_10.145 //",
  "S04bsu021_u:4098": "arthābhāsaṃ nṛṇāṃ cittaṃ cittaṃ vai khyāti kalpitam /",
  "S04bsu021_u:4099": "nāstyarthaścittamātreyaṃ nirvikalpo vimucyate // Lank_10.146 //",
  "S04bsu021_u:4100": "anādikālaprapañcadauṣṭhulyaṃ hi samāhitam /",
  "S04bsu021_u:4101": "vikalpo bhāvitastena mithyābhāsaṃ pravartate // Lank_10.147 //",
  "S04bsu021_u:4102": "arthābhāse ca vijñāne jñānaṃ tathatāgocaram /",
  "S04bsu021_u:4103": "parāvṛttaṃ nirābhāsamāryāṇāṃ gocare hyasau // Lank_10.148 //",
  "S04bsu021_u:4104": "arthapravicayaṃ dhyānaṃ dhyānaṃ bālopacārikam /",
  "S04bsu021_u:4105": "tathatārambaṇaṃ dhyānaṃ dhyānaṃ tāthāgataṃ śubham // Lank_10.149 //",
  "S04bsu021_u:4106": "parikalpitaṃ svabhāvena sarvadharmā ajānakāḥ /",
  "S04bsu021_u:4107": "paratantraṃ samāśritya vikalpo bhramate nṛṇām // Lank_10.150 //",
  "S04bsu021_u:4108": "paratantraṃ yathā śuddhaṃ vikalpena visaṃyutam /",
  "S04bsu021_u:4109": "parāvṛttaṃ hi tathatā vihāraḥ kalpavarjitaḥ // Lank_10.151 //",
  "S04bsu021_u:4110": "mā vikalpaṃ vikalpetha vikalpo nāsti satyataḥ /",
  "S04bsu021_u:4111": "bhrāntiṃ vikalpayantasya grāhyagrāhakayorna tu /",
  "S04bsu021_u:4112": "bāhyārthadarśanaṃ kalpaṃ svabhāvaḥ parikalpitaḥ // Lank_10.152 //",
  "S04bsu021_u:4113": "yena kalpena kalpenti svabhāvaḥ pratyayodbhavaḥ /",
  "S04bsu021_u:4114": "bāhyārthadarśanaṃ mithyā nāstyarthaṃ cittameva tu // Lank_10.153 //",
  "S04bsu021_u:4115": "yuktyā vipaśyamānānāṃ grāhagrāhyaṃ nirudhyate /",
  "S04bsu021_u:4116": "bāhyo na vidyate hyartho yathā bālairvikalpyate // Lank_10.154 //",
  "S04bsu021_u:4117": "vāsanairlulitaṃ cittamarthābhāsaṃ pravartate /",
  "S04bsu021_u:4118": "kalpadvayanirodhena jñānaṃ tathatagocaram // Lank_10.155 //",
  "S04bsu021_u:4119": "utpadyate hyanābhāsamacintyamāryagocaram /",
  "S04bsu021_u:4120": "nāmanimittasaṃkalpaḥ svabhāvadvayalakṣaṇam /",
  "S04bsu021_u:4121": "samyagjñānaṃ hi tathatā pariniṣpannalakṣaṇam // Lank_10.156 //",
  "S04bsu021_u:4122": "mātāpitṛsamāyogādālayamanasaṃyutam /",
  "S04bsu021_u:4123": "ghṛtakumbhe mūṣikā yadvatsaha śukreṇa vardhate // Lank_10.157 //",
  "S04bsu021_u:4124": "peśīghanārbudaṃ piṭakamaśubhaṃ karmacitritam /",
  "S04bsu021_u:4125": "karmavāyumahābhūtaiḥ phalavatsaṃprapadyate // Lank_10.158 //",
  "S04bsu021_u:4126": "(Vaidya 118)",
  "S04bsu021_u:4127": "pañcapañcakapañcaiva vraṇāścaiva navaiva tu /",
  "S04bsu021_u:4128": "nakhadantaromasaṃchannaḥ sphuramāṇaḥ prajāyate // Lank_10.159 //",
  "S04bsu021_u:4129": "prajātamātraṃ viṣṭhākṛmiṃ suptabuddheva mānavaḥ /",
  "S04bsu021_u:4130": "cakṣuṣā sphurate rūpaṃ vivṛddhiṃ yāti kalpanāt // Lank_10.160 //",
  "S04bsu021_u:4131": "tālvoṣṭhapuṭasaṃyogādvikalpenāvadhāryate /",
  "S04bsu021_u:4132": "vācā pravartate nṝṇāṃ śukasyeva vikalpanā // Lank_10.161 //",
  "S04bsu021_u:4133": "niścitāstīrthyavādānāṃ mahāyānamaniścitam /",
  "S04bsu021_u:4134": "sattvāśrayapravṛtto 'yaṃ kudṛṣṭīnāmanāspadam // Lank_10.162 //",
  "S04bsu021_u:4135": "pratyātmavedyayānaṃ me tārkikāṇāmagocaram /",
  "S04bsu021_u:4136": "paścātkāle gate nāthe brūhi ko 'yaṃ dhariṣyati // Lank_10.163 //",
  "S04bsu021_u:4137": "nirvṛte sugate paścātkālo 'tīto bhaviṣyati /",
  "S04bsu021_u:4138": "mahāmate nibodha tvaṃ yo netrīṃ dhārayiṣyati // Lank_10.164 //",
  "S04bsu021_u:4139": "dakṣiṇāpathavedalyāṃ bhikṣuḥ śrīmān mahāyaśāḥ /",
  "S04bsu021_u:4140": "nāgāhvayaḥ sa nāmnā tu sadasatpakṣadārakaḥ // Lank_10.165 //",
  "S04bsu021_u:4141": "prakāśya loke madyānaṃ mahāyānamanuttaram /",
  "S04bsu021_u:4142": "āsādya bhūmiṃ muditāṃ yāsyate 'sau sukhāvatīm // Lank_10.166 //",
  "S04bsu021_u:4143": "buddhyā vivecyamānānāṃ svabhāvo nāvadhāryate /",
  "S04bsu021_u:4144": "yasmāttadanabhilāpyāste niḥsvabhāvāśca deśitāḥ // Lank_10.167 //",
  "S04bsu021_u:4145": "pratyayotpādite hyarthe nāstyastīti na vidyate /",
  "S04bsu021_u:4146": "pratyayāntargataṃ bhāvaṃ ye kalpentyasti nāsti ca /",
  "S04bsu021_u:4147": "dūrībhūtā bhavenmanye śāsanāttīrthadṛṣṭayaḥ // Lank_10.168 //",
  "S04bsu021_u:4148": "abhidhānaṃ sarvabhāvānāṃ janmāntaraśataiḥ sadā /",
  "S04bsu021_u:4149": "abhyastamabhyasantaṃ ca parasparavikalpayā // Lank_10.169 //",
  "S04bsu021_u:4150": "akathyamāne saṃmohaṃ sarvaloka āpadyate /",
  "S04bsu021_u:4151": "tasmātkriyate nāma saṃmohasya vyudāsārtham // Lank_10.170 //",
  "S04bsu021_u:4152": "trividhena vikalpena bālairbhāvā vikalpitāḥ /",
  "S04bsu021_u:4153": "bhrāntirnāmavikalpena pratyayairjanitena ca // Lank_10.171 //",
  "S04bsu021_u:4154": "aniruddhā hyanutpannāḥ prakṛtyā gaganopamāḥ /",
  "S04bsu021_u:4155": "abhāvasvabhāvā ye tu te vikalpitalakṣaṇāḥ // Lank_10.172 //",
  "S04bsu021_u:4156": "pratibhāsabimbamāyābhamarīcyā supinena tu /",
  "S04bsu021_u:4157": "alātacakragandharvapratiśrutkāsamodbhavāḥ // Lank_10.173 //",
  "S04bsu021_u:4158": "(Vaidya 119)",
  "S04bsu021_u:4159": "advayā tathatā śūnyā bhūtakoṣṭiśca dharmatā /",
  "S04bsu021_u:4160": "nirvikalpaśca deśemi ye te niṣpannalakṣaṇāḥ // Lank_10.174 //",
  "S04bsu021_u:4161": "vākcittagocaraṃ mithyā satyaṃ prajñā vikalpitā /",
  "S04bsu021_u:4162": "dvayāntapatitaṃ cittaṃ tasmātprajñā na kalpitā // Lank_10.175 //",
  "S04bsu021_u:4163": "asti nāsti ca dvāvantau yāvaccittasya gocaraḥ /",
  "S04bsu021_u:4164": "gocareṇa vidhūtena samyakcittaṃ nirudhyate // Lank_10.176 //",
  "S04bsu021_u:4165": "viṣayagrahaṇābhāvānnirodhena ca nāsti ca /",
  "S04bsu021_u:4166": "vidyate tathatāvasthā āryāṇāṃ gocaro yathā // Lank_10.177 //",
  "S04bsu021_u:4167": "bālānāṃ na tathā khyāti yathā khyāti manīṣiṇām /",
  "S04bsu021_u:4168": "manīṣiṇāṃ tathā khyāti sarvadharmā alakṣaṇāḥ // Lank_10.178 //",
  "S04bsu021_u:4169": "hārakūṭaṃ yathā bālaiḥ suvarṇaṃ parikalpyate /",
  "S04bsu021_u:4170": "asuvarṇaṃ suvarṇābhaṃ tathā dharmāḥ kutārkikaiḥ // Lank_10.179 //",
  "S04bsu021_u:4171": "abhūtvā yasya cotpādo bhūtvā cāpi vinaśyati /",
  "S04bsu021_u:4172": "pratyayaiḥ sadasaccāpi na te me śāsane sthitāḥ // Lank_10.180 //",
  "S04bsu021_u:4173": "anādyanidhanābhāvādbhūtalakṣaṇasaṃsthitāḥ /",
  "S04bsu021_u:4174": "kāraṇakaravalloke na ca budhyanti tārkikāḥ // Lank_10.181 //",
  "S04bsu021_u:4175": "atīto vidyate bhāvo vidyate ca anāgataḥ /",
  "S04bsu021_u:4176": "pratyakṣo vidyate yasmāttasmādbhāvā ajātakāḥ // Lank_10.182 //",
  "S04bsu021_u:4177": "pariṇāmakālasaṃsthānaṃ bhūtabhāvendriyeṣu ca /",
  "S04bsu021_u:4178": "antarābhavasaṃgrāhaṃ ye kalpanti na te budhāḥ // Lank_10.183 //",
  "S04bsu021_u:4179": "na pratītyasamutpannaṃ lokaṃ varṇanti vai jināḥ /",
  "S04bsu021_u:4180": "kiṃ tu pratyayamevāyaṃ loko gandharvasaṃnibhaḥ // Lank_10.184 //",
  "S04bsu021_u:4181": "dharmasaṃketa evāyaṃ tasmiṃstadidamucyate /",
  "S04bsu021_u:4182": "saṃketācca pṛthagbhūto na jāto na nirudhyate // Lank_10.185 //",
  "S04bsu021_u:4183": "darpaṇe udake netre bhāṇḍeṣu ca maṇīṣu ca /",
  "S04bsu021_u:4184": "bimbaṃ hi dṛśyate teṣu na ca bimbo 'sti kutracit // Lank_10.186 //",
  "S04bsu021_u:4185": "bhāvābhāsaṃ tathā cittaṃ mṛgatṛṣṇā yathā nabhe /",
  "S04bsu021_u:4186": "dṛśyate citrarūpeṇa svapne vandhyauraso yathā // Lank_10.187 //",
  "S04bsu021_u:4187": "na me yānaṃ mahāyānaṃ na ghoṣo na ca akṣarāḥ /",
  "S04bsu021_u:4188": "na satyā na vimokṣā vai na nirābhāsagocaram // Lank_10.188 //",
  "S04bsu021_u:4189": "kiṃ tu yānaṃ mahāyānaṃ samādhivaśavartitā /",
  "S04bsu021_u:4190": "kāyaṃ manomayaṃ citraṃ vaśitāpuṣpamaṇḍitam // Lank_10.189 //",
  "S04bsu021_u:4191": "(Vaidya 120)",
  "S04bsu021_u:4192": "ekatvena pṛthaktvena bhāvo vai pratyaye na tu /",
  "S04bsu021_u:4193": "janma samāsamevoktaṃ nirodho nāśa eva hi // Lank_10.190 //",
  "S04bsu021_u:4194": "ajātaśūnyatā caikamekaṃ jāteṣu śūnyatā /",
  "S04bsu021_u:4195": "ajātaśūnyatā śreṣṭhā naśyate jātaśūnyatā // Lank_10.191 //",
  "S04bsu021_u:4196": "tathatā śūnyatā koṭī nirvāṇaṃ dharmadhātuvat /",
  "S04bsu021_u:4197": "kāyo manomayaṃ citraṃ paryāyairdeśitaṃ mayā // Lank_10.192 //",
  "S04bsu021_u:4198": "sūtravinayābhidharmeṇa viśuddhiṃ kalpayanti ye /",
  "S04bsu021_u:4199": "granthato na tu arthena na te nairātmyamāśritāḥ // Lank_10.193 //",
  "S04bsu021_u:4200": "na tīrthikairna buddhaiśca na mayā na ca kenacit /",
  "S04bsu021_u:4201": "pratyayaiḥ sādhitāstitvaṃ kathaṃ nāstirbhaviṣyati // Lank_10.194 //",
  "S04bsu021_u:4202": "kena prasādhitāstitvaṃ pratyayairyasya nāstitā /",
  "S04bsu021_u:4203": "utpādavādadurdṛṣṭyā nāstyastīti vikalpayet // Lank_10.195 //",
  "S04bsu021_u:4204": "yasya notpadyate kiṃcinna kiṃcittaṃ nirudhyate /",
  "S04bsu021_u:4205": "tasyāstināsti nopaiti viviktaṃ paśyato jagat // Lank_10.196 //",
  "S04bsu021_u:4206": "dṛśyate śaśaviṣāṇākhyaṃ vikalpo vidyate nṛṇām /",
  "S04bsu021_u:4207": "ye tu kalpenti te bhrāntā mṛgatṛṣṇāṃ yathā mṛgāḥ // Lank_10.197 //",
  "S04bsu021_u:4208": "vikalpābhiniveśena vikalpaḥ saṃpravartate /",
  "S04bsu021_u:4209": "nirhetukaṃ vikalpaṃ hi vikalpo 'pi na yujyate // Lank_10.198 //",
  "S04bsu021_u:4210": "ajale ca jalagrāho mṛgatṛṣṇā yathā nabhe /",
  "S04bsu021_u:4211": "dṛśyate 'rtho hi bālānāmāryāṇāṃ na viśeṣataḥ // Lank_10.199 //",
  "S04bsu021_u:4212": "āryāṇāṃ darśanaṃ śuddhaṃ vimokṣatrayasaṃbhavam /",
  "S04bsu021_u:4213": "utpādabhaṅganirmuktaṃ nirābhāsapracāriṇam // Lank_10.200 //",
  "S04bsu021_u:4214": "gāmbhīryodāryavaipulyaṃ jñānaṃ kṣetrān vibhūti ca /",
  "S04bsu021_u:4215": "deśemi jinaputrāṇāṃ śrāvakāṇāmanityatām // Lank_10.201 //",
  "S04bsu021_u:4216": "anityaṃ tribhavaṃ śūnyamātmātmīyavivarjitam /",
  "S04bsu021_u:4217": "śrāvakāṇāṃ ca deśemi tathā sāmānyalakṣaṇam // Lank_10.202 //",
  "S04bsu021_u:4218": "sarvadharmeṣvasaṃsaktirvivekā hyekacārikā /",
  "S04bsu021_u:4219": "pratyekajinaputrāṇāṃ phalaṃ deśemyatarkikam // Lank_10.203 //",
  "S04bsu021_u:4220": "svabhāvakalpitaṃ bāhyaṃ paratantraṃ ca dehinām /",
  "S04bsu021_u:4221": "apaśyannātmasaṃbhrāntiṃ tataścittaṃ pravartate // Lank_10.204 //",
  "S04bsu021_u:4222": "(Vaidya 121)",
  "S04bsu021_u:4223": "daśamī tu bhavetprathamī prathamī cāṣṭamī bhavet /",
  "S04bsu021_u:4224": "navamī saptamī cāpi saptamī cāṣṭamī bhavet // Lank_10.205 //",
  "S04bsu021_u:4225": "dvitīyā tu tṛtīyā syāccaturthī pañcamī bhavet /",
  "S04bsu021_u:4226": "tṛtīyā tu bhavetṣaṣṭhī nirābhāse kramaḥ kutaḥ // Lank_10.206 //",
  "S04bsu021_u:4227": "nirābhāso hi bhāvānāmabhāvo nāsti yoginām /",
  "S04bsu021_u:4228": "bhāvābhāvasamatvena āryāṇāṃ jāyate phalam // Lank_10.207 //",
  "S04bsu021_u:4229": "kathaṃ hyabhāvo bhāvānāṃ kurute samatāṃ katham /",
  "S04bsu021_u:4230": "yadā cittaṃ na jānāti bāhyamadhyātmikaṃ calam /",
  "S04bsu021_u:4231": "tadā tu kurute nāśaṃ samatācittadarśanāt // Lank_10.208 //",
  "S04bsu021_u:4232": "anādimati saṃsāre bhāvagrāhopagūhitam /",
  "S04bsu021_u:4233": "bālaiḥ kīla yathā kīlaṃ pralobhya vinivartate // Lank_10.209 //",
  "S04bsu021_u:4234": "taddhetukaṃ tadālambyaṃ manogatisamāśrayam /",
  "S04bsu021_u:4235": "hetuṃ dadāti cittasya vijñānaṃ ca samāśritam // Lank_10.210 //",
  "S04bsu021_u:4236": "vaipākikādadhiṣṭhānāṃ nikāyagatisaṃbhavāt /",
  "S04bsu021_u:4237": "labhyante yena vai svapne abhijñāśca caturvidhāḥ // Lank_10.211 //",
  "S04bsu021_u:4238": "svapne ca labhyate yacca yacca buddhaprasādataḥ /",
  "S04bsu021_u:4239": "nikāyagatigotrā ye te vijñānavipākajāḥ // Lank_10.212 //",
  "S04bsu021_u:4240": "vāsanairbhāvitaṃ cittaṃ bhāvābhāsaṃ pravartate /",
  "S04bsu021_u:4241": "bālā yadā na budhyante utpādaṃ deśayettadā // Lank_10.213 //",
  "S04bsu021_u:4242": "yāvadvākyaṃ vikalpeti bhāvaṃ vai lakṣaṇānvitam /",
  "S04bsu021_u:4243": "tāvadvibudhyate cittamapaśyan hi svavibhramam // Lank_10.214 //",
  "S04bsu021_u:4244": "utpādo varṇyate kasmātkasmāddṛśyaṃ na varṇyate /",
  "S04bsu021_u:4245": "adṛśyaṃ dṛśyamānaṃ hi kasya kiṃ varṇyate kutaḥ // Lank_10.215 //",
  "S04bsu021_u:4246": "svacchaṃ cittaṃ svabhāvena manaḥ kaluṣakārakam /",
  "S04bsu021_u:4247": "manaśca sahavijñānairvāsanāṃ kṣipate sadā // Lank_10.216 //",
  "S04bsu021_u:4248": "ālayo muñcate kāyaṃ manaḥ prārthayate gatim /",
  "S04bsu021_u:4249": "vijñānaṃ viṣayābhāsaṃ bhrāntiṃ dṛṣṭvā pralabhyate // Lank_10.217 //",
  "S04bsu021_u:4250": "madīyaṃ dṛśyate cittaṃ bāhyamarthaṃ na vidyate /",
  "S04bsu021_u:4251": "evaṃ vibhāvayedbhrāntiṃ tathatāṃ cāpyanusmaret // Lank_10.218 //",
  "S04bsu021_u:4252": "dhyāyināṃ viṣayaḥ karma buddhamāhātmyameva ca /",
  "S04bsu021_u:4253": "etāni trīṇyacintyāni acintyaṃ vijñānagocaram // Lank_10.219 //",
  "S04bsu021_u:4254": "(Vaidya 122)",
  "S04bsu021_u:4255": "anāgatamatītaṃ ca nirvāṇaṃ pudgalaṃ vacaḥ /",
  "S04bsu021_u:4256": "saṃvṛtyā deśayāmyetān paramārthastvanakṣaraḥ // Lank_10.220 //",
  "S04bsu021_u:4257": "naikāyikāśca tīrthyāśca dṛṣṭimekāṃśamāśritāḥ /",
  "S04bsu021_u:4258": "cittamātre visaṃmūḍhā bhāvaṃ kalpenti bāhiram // Lank_10.221 //",
  "S04bsu021_u:4259": "pratyekabodhiṃ buddhatvamarhattvaṃ buddhadarśanam /",
  "S04bsu021_u:4260": "gūḍhabījaṃ bhavedbodhau svapne vai sidhyate tu yaḥ // Lank_10.222 //",
  "S04bsu021_u:4261": "kutra keṣāṃ kathaṃ kasmātkimarthaṃ ca vadāhi me /",
  "S04bsu021_u:4262": "mayācittamatiśāntaṃ sadasatpakṣadeśanām // Lank_10.223 //",
  "S04bsu021_u:4263": "cittamātre vimūḍhānāṃ māyānāstyastideśanām /",
  "S04bsu021_u:4264": "utpādabhaṅgasaṃyuktaṃ lakṣyalakṣaṇavarjitam // Lank_10.224 //",
  "S04bsu021_u:4265": "vikalpo mano nāma vijñānaiḥ pañcabhiḥ saha /",
  "S04bsu021_u:4266": "bimbaughajalatulyādau cittabījaṃ pravartate // Lank_10.225 //",
  "S04bsu021_u:4267": "yadā cittaṃ manaścāpi vijñānaṃ na pravartate /",
  "S04bsu021_u:4268": "tadā manomayaṃ kāyaṃ labhate buddhabhūmi ca // Lank_10.226 //",
  "S04bsu021_u:4269": "pratyayā dhātavaḥ skandhā dharmāṇāṃ ca svalakṣaṇam /",
  "S04bsu021_u:4270": "prajñaptiṃ pudgalaṃ cittaṃ svapnakeśoṇḍukopamāḥ // Lank_10.227 //",
  "S04bsu021_u:4271": "māyāsvapnopamaṃ lokaṃ dṛṣṭvā tattvaṃ samāśrayet /",
  "S04bsu021_u:4272": "tattvaṃ hi lakṣaṇairmuktaṃ yuktihetuvivarjitam // Lank_10.228 //",
  "S04bsu021_u:4273": "pratyātmavedyamāryāṇāṃ vihāraṃ tu smaretsadā /",
  "S04bsu021_u:4274": "yuktihetuvisaṃmūḍhaṃ lokaṃ tattve niveśayet // Lank_10.229 //",
  "S04bsu021_u:4275": "sarvaprapañcopaśamādbhrānto nābhipravartate /",
  "S04bsu021_u:4276": "prajñā yāvadvikalpante bhrāntistāvatpravartate // Lank_10.230 //",
  "S04bsu021_u:4277": "naiḥsvabhāvyaṃ ca bhāvaṃ ca śūnyā vai nityānityatā /",
  "S04bsu021_u:4278": "utpādavādināṃ dṛṣṭirna tvanutpādavādinām // Lank_10.231 //",
  "S04bsu021_u:4279": "ekatvamanyatvobhayāmīśvarācca yadṛcchayā /",
  "S04bsu021_u:4280": "kālāpradhānādanyebhiḥ pratyayaiḥ kalpyate jagat // Lank_10.232 //",
  "S04bsu021_u:4281": "saṃsārabījaṃ vijñānaṃ sati dṛśye pravartate /",
  "S04bsu021_u:4282": "kuḍye sati yathā citraṃ parijñānānnirudhyate // Lank_10.233 //",
  "S04bsu021_u:4283": "māyāpuruṣavannṝṇāṃ mṛtajanma pravartate /",
  "S04bsu021_u:4284": "mohāttathaiva bālānāṃ bandhamokṣaṃ pravartate // Lank_10.234 //",
  "S04bsu021_u:4285": "adhyātmabāhyaṃ dvividhaṃ dharmāśca pratyayāni ca /",
  "S04bsu021_u:4286": "etadvibhāvayan yogī nirābhāse pratiṣṭhate // Lank_10.235 //",
  "S04bsu021_u:4287": "(Vaidya 123)",
  "S04bsu021_u:4288": "na vāsanairbhidyate cittaṃ na cittaṃ vāsanaiḥ saha /",
  "S04bsu021_u:4289": "abhinnalakṣaṇaṃ cittaṃ vāsanaiḥ pariveṣṭitam // Lank_10.236 //",
  "S04bsu021_u:4290": "malavadvāsanā yasya manovijñānasaṃbhavā /",
  "S04bsu021_u:4291": "paṭaśuklopamaṃ cittaṃ vāsanairna virājate // Lank_10.237 //",
  "S04bsu021_u:4292": "yathā na bhāvo nābhāvo gaganaṃ kathyate mayā /",
  "S04bsu021_u:4293": "ālayaṃ hi tathā kāye bhāvābhāvavivarjitam // Lank_10.238 //",
  "S04bsu021_u:4294": "manovijñānavyāvṛttaṃ cittaṃ kāluṣyavarjitam /",
  "S04bsu021_u:4295": "sarvadharmāvabodhena cittaṃ buddhaṃ vadāmyaham // Lank_10.239 //",
  "S04bsu021_u:4296": "trisaṃtativyavacchinnaṃ sattāsattāvivarjitam /",
  "S04bsu021_u:4297": "cātuṣkoṭikayā muktaṃ bhavaṃ māyopamaṃ sadā // Lank_10.240 //",
  "S04bsu021_u:4298": "dve svabhāvo bhavetsapta bhūmayaścittasaṃbhavāḥ /",
  "S04bsu021_u:4299": "śeṣā bhaveyurniṣpannā bhūmayo buddhabhūmi ca // Lank_10.241 //",
  "S04bsu021_u:4300": "rūpī cārūpyadhātuśca kāmadhātuśca nirvṛtiḥ /",
  "S04bsu021_u:4301": "asmin kalevare sarvaṃ kathitaṃ cittagocaram // Lank_10.242 //",
  "S04bsu021_u:4302": "upalabhyate yadā yāvadbhrāntistāvatpravartate /",
  "S04bsu021_u:4303": "bhrāntiḥ svacittasaṃbodhānna pravartate na nivartate // Lank_10.243 //",
  "S04bsu021_u:4304": "anutpāde kāraṇābhāvo bhāve saṃsārasaṃgrahaḥ /",
  "S04bsu021_u:4305": "māyādisadṛśaṃ paśyan lakṣaṇaṃ na vikalpayet // Lank_10.244 //",
  "S04bsu021_u:4306": "triyānamekayānaṃ ca ayānaṃ ca vadāmyaham /",
  "S04bsu021_u:4307": "bālānāṃ mandabuddhīnāmāryāṇāṃ ca viviktatām // Lank_10.245 //",
  "S04bsu021_u:4308": "utpattirdvividhā mahyaṃ lakṣaṇādhigamau ca yā /",
  "S04bsu021_u:4309": "caturvidho nayavidhiḥ siddhāntaṃ yuktideśanā // Lank_10.246 //",
  "S04bsu021_u:4310": "saṃsthānākṛtiviśeṣairbhrāntiṃ dṛṣṭvā vikalpyate /",
  "S04bsu021_u:4311": "nāmasaṃsthānavirahātsvabhāvamāryagocaram // Lank_10.247 //",
  "S04bsu021_u:4312": "vikalpena kalpyate yāvattāvatkalpitalakṣaṇam /",
  "S04bsu021_u:4313": "vikalpakalpanābhāvātsvabhāvamāryagocaram // Lank_10.248 //",
  "S04bsu021_u:4314": "nityaṃ ca śāśvataṃ tattvaṃ gotraṃ vastusvabhāvakam /",
  "S04bsu021_u:4315": "tathatā cittanirmuktaṃ kalpanaiśca vivarjitam // Lank_10.249 //",
  "S04bsu021_u:4316": "yadyadvastu na śuddhiḥ syātsaṃkleśo nāpi kasyacit /",
  "S04bsu021_u:4317": "yasmācca śuṃdhyate cittaṃ saṃkleśaścāpi dṛśyate /",
  "S04bsu021_u:4318": "tasmāttattvaṃ bhavedvastu viśuddhamāryagocaram // Lank_10.250 //",
  "S04bsu021_u:4319": "(Vaidya 124)",
  "S04bsu021_u:4320": "pratyayairjanitaṃ lokaṃ vikalpaiśca vivarjitam /",
  "S04bsu021_u:4321": "māyādisvapnasadṛśaṃ vipaśyanto vimucyate // Lank_10.251 //",
  "S04bsu021_u:4322": "dauṣṭhulyavāsanāścitrāścittena saha saṃyutāḥ /",
  "S04bsu021_u:4323": "bahirdhā dṛśyate nṝṇāṃ na hi cittasya dharmatā // Lank_10.252 //",
  "S04bsu021_u:4324": "cittasya dharmatā śuddhā na cittaṃ bhrāntisaṃbhavam /",
  "S04bsu021_u:4325": "bhrāntiśca dauṣṭhulyamayī tena cittaṃ na dṛśyate // Lank_10.253 //",
  "S04bsu021_u:4326": "bhrāntimātraṃ bhavettattvaṃ tattvaṃ nānyatra vidyate /",
  "S04bsu021_u:4327": "na saṃskāre na cānyatra kiṃ tu saṃskāradarśanāt // Lank_10.254 //",
  "S04bsu021_u:4328": "lakṣyalakṣaṇanirmuktaṃ yadā paśyati saṃskṛtam /",
  "S04bsu021_u:4329": "vidhūtaṃ hi bhavettena svacittaṃ paśyato jagat // Lank_10.255 //",
  "S04bsu021_u:4330": "cittamātraṃ samāruhya bāhyamarthaṃ na kalpayet /",
  "S04bsu021_u:4331": "tathatālambane sthitvā cittamātramatikramet // Lank_10.256 //",
  "S04bsu021_u:4332": "cittamātramatikramya nirābhāsamatikramet /",
  "S04bsu021_u:4333": "nirābhāsasthito yogī mahāyānaṃ sa paśyati // Lank_10.257 //",
  "S04bsu021_u:4334": "anābhogagatiḥ śāntā praṇidhānairviśodhitā /",
  "S04bsu021_u:4335": "jñānamanātmakaṃ śreṣṭhaṃ nirābhāse na paśyati // Lank_10.258 //",
  "S04bsu021_u:4336": "cittasya gocaraṃ paśyetpaśyejjñānasya gocaram /",
  "S04bsu021_u:4337": "prajñāyā gocaraṃ paśyellakṣaṇe na pramuhyate // Lank_10.259 //",
  "S04bsu021_u:4338": "cittasya duḥkhasatyaṃ samudayo jñānagocaraḥ /",
  "S04bsu021_u:4339": "dve satye buddhabhūmiśca prajñā yatra pravartate // Lank_10.260 //",
  "S04bsu021_u:4340": "phalaprāptiśca nirvāṇaṃ mārgamaṣṭāṅgikaṃ tathā /",
  "S04bsu021_u:4341": "sarvadharmāvabodhena buddhajñānaṃ viśudhyate // Lank_10.261 //",
  "S04bsu021_u:4342": "cakṣuśca rūpamāloka ākāśaśca manastathā /",
  "S04bsu021_u:4343": "ebhirutpadyate nṝṇāṃ vijñānaṃ hyālayodbhavam // Lank_10.262 //",
  "S04bsu021_u:4344": "grāhyaṃ grāho grahītā ca nāsti nāma hyavastukam /",
  "S04bsu021_u:4345": "nirhetukaṃ vikalpaṃ ye manyanti hi na te budhāḥ // Lank_10.263 //",
  "S04bsu021_u:4346": "arthe nāma hyasaṃbhūtamartho nāmni tathaiva ca /",
  "S04bsu021_u:4347": "hetvahetusamutpannaṃ vikalpaṃ na vikalpayet // Lank_10.264 //",
  "S04bsu021_u:4348": "sarvabhāvasvabhāvo 'san vacanaṃ hi tathāpyasat /",
  "S04bsu021_u:4349": "śūnyatāṃ śūnyatārthaṃ vā bālo 'paśyan vidhāvati // Lank_10.265 //",
  "S04bsu021_u:4350": "(Vaidya 125)",
  "S04bsu021_u:4351": "satyasthitiṃ manyanayā dṛṣṭvā prajñaptideśanā /",
  "S04bsu021_u:4352": "ekatvaṃ pañcadhāsiddhamidaṃ satyaṃ prahīyate // Lank_10.266 //",
  "S04bsu021_u:4353": "prapañcamārabhedyaśca astināsti vyatikramet /",
  "S04bsu021_u:4354": "nāsticchando bhave mithyāsaṃjñā nairātmyadarśanāt // Lank_10.267 //",
  "S04bsu021_u:4355": "śāśvataṃ hi sakartṛtvaṃ vādamātrapravartitam /",
  "S04bsu021_u:4356": "satyaṃ paraṃ hyavaktavyaṃ nirodhe dharmadarśanam // Lank_10.268 //",
  "S04bsu021_u:4357": "ālayaṃ hi samāśritya mano vai saṃpravartate /",
  "S04bsu021_u:4358": "cittaṃ manaśca saṃśritya vijñānaṃ saṃpravartate // Lank_10.269 //",
  "S04bsu021_u:4359": "samāropaṃ samāropya tathatā cittadharmatā /",
  "S04bsu021_u:4360": "etadvibhāvayan yogī cittamātrajñatāṃ labhet // Lank_10.270 //",
  "S04bsu021_u:4361": "manaśca lakṣaṇaṃ vastu nityānitye na manyate /",
  "S04bsu021_u:4362": "utpādaṃ cāpyanutpādaṃ yogī yoge na manyate // Lank_10.271 //",
  "S04bsu021_u:4363": "arthadvayaṃ na kalpenti vijñānaṃ hyālayodbhavam /",
  "S04bsu021_u:4364": "ekamarthaṃ dvicittena na jānīte tadudbhavam // Lank_10.272 //",
  "S04bsu021_u:4365": "na vaktā na ca vācyo 'sti na śūnyaṃ cittadarśanāt /",
  "S04bsu021_u:4366": "adarśanātsvacittasya dṛṣṭijālaṃ pravartate // Lank_10.273 //",
  "S04bsu021_u:4367": "pratyayāgamanaṃ nāsti indriyāṇi na kecana /",
  "S04bsu021_u:4368": "na dhātavo na ca skandhā na rāgo na ca saṃskṛtam // Lank_10.274 //",
  "S04bsu021_u:4369": "karmaṇo 'gniṃ na vai pūrvaṃ na kṛtaṃ na ca saṃskṛtam /",
  "S04bsu021_u:4370": "na koṭi na ca vai śaktirna mokṣo na ca bandhanam // Lank_10.275 //",
  "S04bsu021_u:4371": "avyākṛto na bhāvo 'sti dharmādharmaṃ na caiva hi /",
  "S04bsu021_u:4372": "na kālaṃ na ca nirvāṇaṃ dharmatāpi na vidyate // Lank_10.276 //",
  "S04bsu021_u:4373": "na ca buddho na satyāni na phalaṃ na ca hetavaḥ /",
  "S04bsu021_u:4374": "viparyayo na nirvāṇaṃ vibhavo nāsti saṃbhavaḥ // Lank_10.277 //",
  "S04bsu021_u:4375": "dvādaśāṅgaṃ na caivāsti antānantaṃ na caiva hi /",
  "S04bsu021_u:4376": "sarvadṛṣṭiprahāṇāya cittamātraṃ vadāmyaham // Lank_10.278 //",
  "S04bsu021_u:4377": "kleśāḥ karmapathā dehaḥ kartāraśca phalaṃ ca vai /",
  "S04bsu021_u:4378": "marīcisvapnasaṃkāśā gandharvanagaropamāḥ // Lank_10.279 //",
  "S04bsu021_u:4379": "cittamātravyavasthānādvayāvṛttaṃ bhāvalakṣaṇam /",
  "S04bsu021_u:4380": "cittamātrapratiṣṭhānācchāśvatocchedadarśanam // Lank_10.280 //",
  "S04bsu021_u:4381": "(Vaidya 126)",
  "S04bsu021_u:4382": "skandhā na santi nirvāṇe na caivātmā na lakṣaṇam /",
  "S04bsu021_u:4383": "cittamātrāvatāreṇa mokṣagrāhānnivartate // Lank_10.281 //",
  "S04bsu021_u:4384": "bhūdṛśyahetuko doṣo bahirdhā khyāyate nṛṇām /",
  "S04bsu021_u:4385": "cittaṃ hyadṛśyasaṃbhūtaṃ tena cittaṃ na dṛśyate // Lank_10.282 //",
  "S04bsu021_u:4386": "dehabhogapratiṣṭhānā khyāyate vāsanā nṛṇām /",
  "S04bsu021_u:4387": "cittaṃ na bhāvo nābhāvo vāsane na virājate // Lank_10.283 //",
  "S04bsu021_u:4388": "malo vai khyāyate śukle na śukle khyāyate malaḥ /",
  "S04bsu021_u:4389": "ghane hi gaganaṃ yadvattathā cittaṃ na dṛśyate // Lank_10.284 //",
  "S04bsu021_u:4390": "cittena cīyate karma jñānena ca vicīyate /",
  "S04bsu021_u:4391": "prajñayā ca nirābhāsaṃ prabhāvaṃ cādhigacchati // Lank_10.285 //",
  "S04bsu021_u:4392": "cittaṃ viṣayasaṃbaddhaṃ jñānaṃ tarke pravartate /",
  "S04bsu021_u:4393": "nirābhāse viśeṣe ca jñānaṃ vai saṃpravartate // Lank_10.286 //",
  "S04bsu021_u:4394": "cittaṃ manaśca vijñānaṃ saṃjñā vai kalpavarjitā /",
  "S04bsu021_u:4395": "avikalpadharmatāṃ prāptāḥ śrāvakā na jinātmajāḥ // Lank_10.287 //",
  "S04bsu021_u:4396": "kṣānte kṣānte viśeṣe vai jñānaṃ tāthāgataṃ śubham /",
  "S04bsu021_u:4397": "saṃjāyate viśeṣārthaṃ samudācāravarjitam // Lank_10.288 //",
  "S04bsu021_u:4398": "parikalpitasvabhāvo 'sti paratantro na vidyate /",
  "S04bsu021_u:4399": "kalpitaṃ gṛhyate bhrāntyā paratantraṃ na kalpyate // Lank_10.289 //",
  "S04bsu021_u:4400": "cittaṃ hyabhūtasaṃbhūtaṃ na cittaṃ dṛśyate kvacit /",
  "S04bsu021_u:4401": "dehabhogapratiṣṭhānaṃ khyāyate vāsanā nṛṇām // Lank_10.290 //",
  "S04bsu021_u:4402": "na sarvabhautikaṃ rūpamasti rūpamabhautikam /",
  "S04bsu021_u:4403": "gandharvasvapnamāyā yā mṛgatṛṣṇā hyabhautikā // Lank_10.291 //",
  "S04bsu021_u:4404": "prajñā hi trividhā mahyamāryaṃ yena prabhāvitam /",
  "S04bsu021_u:4405": "cittaṃ hyadṛśyasaṃbhūtaṃ tena cittaṃ na dṛśyate // Lank_10.292 //",
  "S04bsu021_u:4406": "dehabhogapratiṣṭhānā khyāyate vāsanā nṛṇām /",
  "S04bsu021_u:4407": "lakṣaṇaṃ kalpate yena yaḥ svabhāvān vṛṇoti ca // Lank_10.293 //",
  "S04bsu021_u:4408": "yānadvayavisaṃyuktā prajñā hyābhāsavarjitā /",
  "S04bsu021_u:4409": "saṃbhavābhiniveśena śrāvakāṇāṃ pravartate /",
  "S04bsu021_u:4410": "cittamātrāvatāreṇa prajñā tāthāgatī 'malā // Lank_10.294 //",
  "S04bsu021_u:4411": "sato hi asataścāpi pratyayairyadi jāyate /",
  "S04bsu021_u:4412": "ekatvānyatvadṛṣṭiśca avaśyaṃ taiḥ samāśritā // Lank_10.295 //",
  "S04bsu021_u:4413": "(Vaidya 127)",
  "S04bsu021_u:4414": "vividhāgatirhi nirvṛttā yathā māyā na sidhyati /",
  "S04bsu021_u:4415": "nimittaṃ hi tathā citraṃ kalpyamānaṃ na sidhyati // Lank_10.296 //",
  "S04bsu021_u:4416": "nimittadauṣṭhulyamayaṃ bandhanaṃ cittasaṃbhavam /",
  "S04bsu021_u:4417": "parikalpitaṃ hyajānānaiḥ paratantraṃ vikalpyate // Lank_10.297 //",
  "S04bsu021_u:4418": "ya eva kalpito bhāvaḥ paratantraṃ tadeva hi /",
  "S04bsu021_u:4419": "kalpitaṃ hi vicitrābhaṃ paratantraṃ vikalpyate // Lank_10.298 //",
  "S04bsu021_u:4420": "saṃvṛtiḥ paramārthaśca tṛtīyaṃ nāsti hetukam /",
  "S04bsu021_u:4421": "kalpitaṃ saṃvṛtirhyuktā tacchedādāryagocaraḥ // Lank_10.299 //",
  "S04bsu021_u:4422": "yathā hi yogināṃ vastu citramekaṃ virājate /",
  "S04bsu021_u:4423": "na hyasti citratā tatra tathā kalpitalakṣaṇam // Lank_10.300 //",
  "S04bsu021_u:4424": "yathā hi taimiraiścitraṃ kalpyate rūpadarśanam /",
  "S04bsu021_u:4425": "timiraṃ na rūpaṃ nārūpaṃ paratantraṃ tathā budhaiḥ // Lank_10.301 //",
  "S04bsu021_u:4426": "hemaṃ syāttu yathā śuddhaṃ jalaṃ kaluṣavarjitam /",
  "S04bsu021_u:4427": "gaganaṃ hi ghanābhāvāttathā śuddhaṃ vikalpitam // Lank_10.302 //",
  "S04bsu021_u:4428": "śrāvakastrividho mahyaṃ nirmitaḥ praṇidhānajaḥ /",
  "S04bsu021_u:4429": "rāgadveṣavisaṃyuktaḥ śrāvako dharmasaṃbhavaḥ // Lank_10.303 //",
  "S04bsu021_u:4430": "bodhisattvo 'pi trividho buddhānāṃ nāsti lakṣaṇam /",
  "S04bsu021_u:4431": "citte citte tu sattvānāṃ buddhabimbaṃ vidṛśyate // Lank_10.304 //",
  "S04bsu021_u:4432": "nāsti vai kalpito bhāvaḥ paratantraṃ ca vidyate /",
  "S04bsu021_u:4433": "samāropāpavādaṃ ca vikalpaṃ no vinaśyati // Lank_10.305 //",
  "S04bsu021_u:4434": "kalpitaṃ yadyabhāvaḥ syātparatantrasvabhāvataḥ /",
  "S04bsu021_u:4435": "vinābhāvena vai bhāvaṃ bhāvaścābhāvasaṃbhavaḥ // Lank_10.306 //",
  "S04bsu021_u:4436": "parikalpitaṃ samāśritya paratantraṃ pralabhyate /",
  "S04bsu021_u:4437": "nimittanāmasaṃbandhājjāyate parikalpitam // Lank_10.307 //",
  "S04bsu021_u:4438": "atyantaṃ cāpyaniṣpannaṃ kalpitena parodbhavam /",
  "S04bsu021_u:4439": "tadā prajñāyate śuddhaḥ svabhāavaḥ pāramārthikaḥ // Lank_10.308 //",
  "S04bsu021_u:4440": "parikalpitaṃ daśavidhaṃ paratantraṃ ca ṣaḍvidham /",
  "S04bsu021_u:4441": "tathatā ca pratyātmagatimato nāsti viśeṣaṇam // Lank_10.309 //",
  "S04bsu021_u:4442": "pañca dharmā bhavettatvaṃ svabhāvā hi trayastathā /",
  "S04bsu021_u:4443": "etadvibhāvayan yogī tathatāṃ nātivartate // Lank_10.310 //",
  "S04bsu021_u:4444": "nakṣatrameghasaṃsthānaṃ somabhāskarasaṃnibham /",
  "S04bsu021_u:4445": "cittaṃ saṃdṛśyate nṝṇāṃ dṛśyābhaṃ vāsanoditam // Lank_10.311 //",
  "S04bsu021_u:4446": "(Vaidya 128)",
  "S04bsu021_u:4447": "bhūtālabdhātmakā hyete na lakṣyaṃ na ca lakṣaṇam /",
  "S04bsu021_u:4448": "sarve bhūtamayā bhūtā yadi rūpaṃ hi bhautikam // Lank_10.312 //",
  "S04bsu021_u:4449": "asaṃbhūtā mahābhūtā nāsti bhūteṣu bhautikam /",
  "S04bsu021_u:4450": "kāraṇaṃ hi mahābhūtāḥ kāryaṃ bhūsalilādayaḥ // Lank_10.313 //",
  "S04bsu021_u:4451": "dravyaprajñaptirūpaṃ ca māyājātikṛtaṃ tathā /",
  "S04bsu021_u:4452": "svapnagandharvarūpaṃ ca mṛgatṛṣṇā ca pañcamam // Lank_10.314 //",
  "S04bsu021_u:4453": "icchantikaṃ pañcavidhaṃ gotrāḥ pañca tathā bhavet /",
  "S04bsu021_u:4454": "pañca yānānyayānaṃ ca nirvāṇaṃ ṣaḍvidhaṃ bhavet // Lank_10.315 //",
  "S04bsu021_u:4455": "skandhabhedāścaturviśadrūpaṃ cāṣṭavidhaṃ bhavet /",
  "S04bsu021_u:4456": "buddhā bhaveccaturviṃśaddvividhāśca jinaurasāḥ // Lank_10.316 //",
  "S04bsu021_u:4457": "aṣṭottaraṃ nayaśataṃ śrāvakāśca trayastathā /",
  "S04bsu021_u:4458": "kṣetramekaṃ hi buddhānāṃ buddhaścaikastathā bhavet // Lank_10.317 //",
  "S04bsu021_u:4459": "vimuktayastathā tisraścittadhārā caturvidhā /",
  "S04bsu021_u:4460": "nairātmyaṃ ṣaḍvidhaṃ mahyaṃ jñeyaṃ cāpi caturvidham // Lank_10.318 //",
  "S04bsu021_u:4461": "kāraṇaiśca visaṃyuktaṃ dṛṣṭidoṣavivarjitam /",
  "S04bsu021_u:4462": "pratyātmavedyamacalaṃ mahāyānamanuttaram // Lank_10.319 //",
  "S04bsu021_u:4463": "utpādaṃ cāpyanutpādamaṣṭadhā navadhā bhavet /",
  "S04bsu021_u:4464": "ekānupūrvasamayaṃ siddhāntamekameva ca // Lank_10.320 //",
  "S04bsu021_u:4465": "ārūpyadhātvaṣṭavidhaṃ dhyānabhedaśca ṣaḍvidhaḥ /",
  "S04bsu021_u:4466": "pratyekajinaputrāṇāṃ niryāṇaṃ saptadhā bhavet // Lank_10.321 //",
  "S04bsu021_u:4467": "adhvatrayaṃ na caivāsti nityānityaṃ ca nāsti vai /",
  "S04bsu021_u:4468": "kriyā karma phalaṃ caiva svapnakāryaṃ tathā bhavet // Lank_10.322 //",
  "S04bsu021_u:4469": "antādyāsaṃbhavā buddhāḥ śrāvakāśca jinaurasāḥ /",
  "S04bsu021_u:4470": "cittaṃ dṛśyavisaṃyuktaṃ māyādharmopamaṃ sadā // Lank_10.323 //",
  "S04bsu021_u:4471": "garbhaścakraṃ tathā jātirnaiṣkramyaṃ tuṣitālayam /",
  "S04bsu021_u:4472": "sarvakṣetragatāścāpi dṛśyante na ca yonijāḥ // Lank_10.324 //",
  "S04bsu021_u:4473": "saṃkrāntiṃ saṃcaraṃ sattvaṃ deśanā nirvṛtistathā /",
  "S04bsu021_u:4474": "satyaṃ kṣetrāvabodhiśca pratyayaprerito bhavet // Lank_10.325 //",
  "S04bsu021_u:4475": "lokā vanaspatirdvīpo nairātmyatīrthasaṃcaram /",
  "S04bsu021_u:4476": "dhyānaṃ yānālayaprāptiracintyaphalagocaram // Lank_10.326 //",
  "S04bsu021_u:4477": "candranakṣatragotrāṇi nṛpagotrā surālayam /",
  "S04bsu021_u:4478": "yakṣagandharvagotrāṇi karmajā tṛṣṇasaṃbhavā // Lank_10.327 //",
  "S04bsu021_u:4479": "(Vaidya 129)",
  "S04bsu021_u:4480": "acintyapariṇāmī ca cyutirvāsanasaṃyutā /",
  "S04bsu021_u:4481": "vyucchinnacyutyabhāvena kleśajālaṃ nirudhyate // Lank_10.328 //",
  "S04bsu021_u:4482": "dhanadhānyaṃ suvarṇaṃ ca kṣetravastu vikalpyate /",
  "S04bsu021_u:4483": "gavaiḍakāśca dāsā vai tathā hayagajādayaḥ // Lank_10.329 //",
  "S04bsu021_u:4484": "talpaviddhe na svaptavyaṃ bhūmiścāpi na lepayet /",
  "S04bsu021_u:4485": "sauvarṇarājataṃ pātraṃ kāṃsaṃ tāmraṃ na kārayet // Lank_10.330 //",
  "S04bsu021_u:4486": "kambalā nīlaraktāśca kāṣāyo gomayena ca /",
  "S04bsu021_u:4487": "kardamaiḥ phalapatraiśca śuklān yogī rajetsadā // Lank_10.331 //",
  "S04bsu021_u:4488": "śailīkaṃ mṛnmayaṃ lohaṃ śāṅkhaṃ vai sphaṭikamayam /",
  "S04bsu021_u:4489": "pātrārthaṃ dhārayedyogī paripūrṇaṃ ca māgadham // Lank_10.332 //",
  "S04bsu021_u:4490": "caturaṅgulaṃ bhavecchastraṃ kubjaṃ vai vastucchedanaḥ /",
  "S04bsu021_u:4491": "śilpavidyāṃ na śikṣeta yogī yogaparāyaṇaḥ // Lank_10.333 //",
  "S04bsu021_u:4492": "krayavikrayo na kartavyo yoginā yogivāhinā /",
  "S04bsu021_u:4493": "ārāmikaiśca kartavyametaddharmaṃ vadāmyaham // Lank_10.334 //",
  "S04bsu021_u:4494": "guptendriyaṃ tathārthajñaṃ sūtrānte vinaye tathā /",
  "S04bsu021_u:4495": "gṛhasthairna ca saṃsṛṣṭaṃ yoginaṃ taṃ vadāmyaham // Lank_10.335 //",
  "S04bsu021_u:4496": "śūnyāgāre śmaśāne vā vṛkṣamūle guhāsu vā /",
  "S04bsu021_u:4497": "palāle 'bhyavakāśe ca yogī vāsaṃ prakalpayet // Lank_10.336 //",
  "S04bsu021_u:4498": "trivastraprāvṛto nityaṃ śmaśānādyatrakutracit /",
  "S04bsu021_u:4499": "vastrārthaṃ saṃvidhātavyaṃ yaśca dadyātsukhāgatam // Lank_10.337 //",
  "S04bsu021_u:4500": "yugamātrānusārī syātpiṇḍabhakṣaparāyaṇaḥ /",
  "S04bsu021_u:4501": "kusumebhyo yathā bhramarāstathā piṇḍaṃ samācaret // Lank_10.338 //",
  "S04bsu021_u:4502": "gaṇe ca gaṇasaṃsṛṣṭe bhikṣuṇīṣu ca yadbhavet /",
  "S04bsu021_u:4503": "taddhi ājīvasaṃsṛṣṭaṃ na tatkalpati yoginām // Lank_10.339 //",
  "S04bsu021_u:4504": "rājāno rājaputrāśca amātyāḥ śreṣṭhinastathā /",
  "S04bsu021_u:4505": "piṇḍārthe nopadeśeta yogī yogaparāyaṇaḥ // Lank_10.340 //",
  "S04bsu021_u:4506": "mṛtasūtakulānnaṃ ca mitraprītisamanvitam /",
  "S04bsu021_u:4507": "bhikṣubhikṣuṇisaṃsṛṣṭaṃ na tatkalpati yoginām // Lank_10.341 //",
  "S04bsu021_u:4508": "vihāre yatra vai dhūmaḥ pacyate vidhivatsadā /",
  "S04bsu021_u:4509": "uddiśya yatkṛtaṃ cāpi na tatkalpati yoginām // Lank_10.342 //",
  "S04bsu021_u:4510": "(Vaidya 130)",
  "S04bsu021_u:4511": "utpādabhaṅganirmuktaṃ sadasatpakṣavarjitam /",
  "S04bsu021_u:4512": "lakṣyalakṣaṇasaṃyuktaṃ yogī lokaṃ vibhāvayet // Lank_10.343 //",
  "S04bsu021_u:4513": "samādhibalasaṃyuktamabhijñairvaśitaiśca vai /",
  "S04bsu021_u:4514": "nacirāttu bhavedyogī yadyutpādaṃ na kalpayet // Lank_10.344 //",
  "S04bsu021_u:4515": "aṇukālapradhānebhyaḥ kāraṇebhyo na kalpayet /",
  "S04bsu021_u:4516": "hetupratyayasaṃbhūtaṃ yogī lokaṃ na kalpayet // Lank_10.345 //",
  "S04bsu021_u:4517": "svakalpakalpitaṃ lokaṃ citraṃ vai vāsanoditam /",
  "S04bsu021_u:4518": "pratipaśyetsadā yogī māyāsvapnopamaṃ bhavam // Lank_10.346 //",
  "S04bsu021_u:4519": "apavādasamāropavarjitaṃ darśanaṃ sadā /",
  "S04bsu021_u:4520": "dehabhogapratiṣṭhābhaṃ tribhavaṃ na vikalpayet // Lank_10.347 //",
  "S04bsu021_u:4521": "kṛtabhaktapiṇḍo niścitamṛjuṃ saṃsthāpya vai tanum /",
  "S04bsu021_u:4522": "buddhāṃśca bodhisattvāṃśca namaskṛtya punaḥ punaḥ // Lank_10.348 //",
  "S04bsu021_u:4523": "vinayātsūtrayuktibhyāṃ tattvaṃ saṃhṛtya yogavit /",
  "S04bsu021_u:4524": "pañcadharmasvacittaṃ ca nairātmyaṃ ca vibhāvayet // Lank_10.349 //",
  "S04bsu021_u:4525": "pratyātmadharmatāśuddhā bhūmayo buddhabhūmi ca /",
  "S04bsu021_u:4526": "etadvibhāvayedyogī mahāpadme 'bhiṣicyate // Lank_10.350 //",
  "S04bsu021_u:4527": "vibhrāmya gatayaḥ sarvā bhavādudvegamānasaḥ /",
  "S04bsu021_u:4528": "yogānārabhate citrāṃ gatvā śivapathīṃ śubhām // Lank_10.351 //",
  "S04bsu021_u:4529": "somabhāskarasaṃsthānaṃ padmapatrāṃśusaprabham /",
  "S04bsu021_u:4530": "gaganāgnicitrasadṛśaṃ yogī puñjān prapaśyate // Lank_10.352 //",
  "S04bsu021_u:4531": "nimittāni ca citrāṇi tīrthyamārgaṃ nayanti te /",
  "S04bsu021_u:4532": "śrāvakatve nipātyanti pratyekajinagocare // Lank_10.353 //",
  "S04bsu021_u:4533": "vidhūya sarvāṇyetāni nirābhāso yadā bhavet /",
  "S04bsu021_u:4534": "tadā buddhakarādityāḥ sarvakṣetrasamāgatāḥ /",
  "S04bsu021_u:4535": "śiro hi tasya mārjanti nimittaṃ tathatānugāḥ // Lank_10.354 //",
  "S04bsu021_u:4536": "astyanākārato bhāvaḥ śāśvatocchedavarjitaḥ /",
  "S04bsu021_u:4537": "sadasatpakṣavigatāḥ kalpayiṣyanti madhyamam // Lank_10.355 //",
  "S04bsu021_u:4538": "ahetuvāde kalpyante ahetūcchedadarśanam /",
  "S04bsu021_u:4539": "bāhyabhāvāparijñānānnāśayiṣyanti madhyamam // Lank_10.356 //",
  "S04bsu021_u:4540": "bhāvagrāhaṃ na mokṣyante mā bhūducchedadarśanam /",
  "S04bsu021_u:4541": "samāropāpavādena deśayiṣyanti madhyamam // Lank_10.357 //",
  "S04bsu021_u:4542": "(Vaidya 131)",
  "S04bsu021_u:4543": "cittamātrāvabodhena bāhyabhāvā vyudāśrayā /",
  "S04bsu021_u:4544": "vinivṛttirvikalpasya pratipat saiva madhyamā // Lank_10.358 //",
  "S04bsu021_u:4545": "cittamātraṃ na dṛśyanti dṛśyābhāvānna jāyate /",
  "S04bsu021_u:4546": "pratipanmadhyamā caiṣā mayā cānyaiśca deśitā // Lank_10.359 //",
  "S04bsu021_u:4547": "utpādaṃ cāpyanutpādaṃ bhāvābhāvaśca śūnyatā /",
  "S04bsu021_u:4548": "naiḥsvabhāvyaṃ ca bhāvānāṃ dvayametanna kalpayet // Lank_10.360 //",
  "S04bsu021_u:4549": "vikalpavṛttyā bhāvo na mokṣaṃ kalpenti bāliśāḥ /",
  "S04bsu021_u:4550": "na cittavṛttyasaṃbodhāddvayagrāhaḥ prahīyate // Lank_10.361 //",
  "S04bsu021_u:4551": "svacittadṛśyasaṃbodhāddvayagrāhaḥ prahīyate /",
  "S04bsu021_u:4552": "prahāṇaṃ hi parijñānaṃ vikalpyasyāvināśakam // Lank_10.362 //",
  "S04bsu021_u:4553": "cittadṛśyaparijñānādvikalpo na pravartate /",
  "S04bsu021_u:4554": "apravṛttirvikalpasya tathatā cittavarjitā // Lank_10.363 //",
  "S04bsu021_u:4555": "tīrthyadoṣavinirmuktā pravṛttiryadi dṛśyate /",
  "S04bsu021_u:4556": "sā vidvadbhirbhaveddhāhyā nivṛttiścāvināśataḥ // Lank_10.364 //",
  "S04bsu021_u:4557": "asyāvabodhādbuddhatvaṃ mayā buddhaiśca deśitam /",
  "S04bsu021_u:4558": "anyathā kalpyamānaṃ hi tīrthyavādaḥ prasajyate // Lank_10.365 //",
  "S04bsu021_u:4559": "ajāḥ prasūtajanmā vai acyutāśca cyavanti ca /",
  "S04bsu021_u:4560": "yugapajjalacandrābhā dṛśyante kṣetrakoṭiṣu // Lank_10.366 //",
  "S04bsu021_u:4561": "ekadhā bahudhā bhūtvā varṣanti ca jvalanti vai /",
  "S04bsu021_u:4562": "citte cintamayā bhūtvā cittamātraṃ vadanti te // Lank_10.367 //",
  "S04bsu021_u:4563": "citteṣu cittamātraṃ ca acittā cittasaṃbhavā /",
  "S04bsu021_u:4564": "vicitrarūpasaṃsthānāścittamātre gatiṃgatāḥ // Lank_10.368 //",
  "S04bsu021_u:4565": "maunīndraiḥ śrāvakai rūpaiḥ pratyekajinasādṛśaiḥ /",
  "S04bsu021_u:4566": "anyaiśca vividhai rūpaiścittamātraṃ vadanti te // Lank_10.369 //",
  "S04bsu021_u:4567": "ārūpyarūpaṃ hyārūpairnārakāṇāṃ ca nārakam /",
  "S04bsu021_u:4568": "rūpaṃ darśyanti sattvānāṃ cittamātrasya kāraṇam // Lank_10.370 //",
  "S04bsu021_u:4569": "māyopamaṃ samādhiṃ ca kāyaṃ cāpi manomayam /",
  "S04bsu021_u:4570": "daśa bhūmīśca vaśitāḥ parāvṛttā labhanti te // Lank_10.371 //",
  "S04bsu021_u:4571": "svavikalpaviparyāsaiḥ prapañcaspanditaiśca vai /",
  "S04bsu021_u:4572": "dṛṣṭaśrutamatajñāte bālā badhyanti saṃjñayā // Lank_10.372 //",
  "S04bsu021_u:4573": "(Vaidya 132)",
  "S04bsu021_u:4574": "nimittaṃ paratantraṃ hi yannāma tatra kalpitam /",
  "S04bsu021_u:4575": "parikalpitanimittaṃ pāratantryātpravartate // Lank_10.373 //",
  "S04bsu021_u:4576": "buddhyā vivecyamānaṃ hi na tantraṃ nāpi kalpitam /",
  "S04bsu021_u:4577": "niṣpanno nāsti vai bhāvaḥ kathaṃ buddhyā prakalpyate // Lank_10.374 //",
  "S04bsu021_u:4578": "niṣpanno vidyate bhāvo bhāvābhāvavivarjitaḥ /",
  "S04bsu021_u:4579": "bhāvābhāvavinirmuktau dvau svabhāvau kathaṃ bhavet // Lank_10.375 //",
  "S04bsu021_u:4580": "parikalpite svabhāve ca svabhāvau dvau pratiṣṭhitau /",
  "S04bsu021_u:4581": "kalpitaṃ dṛśyate citraṃ viśuddhamāryagocaram // Lank_10.376 //",
  "S04bsu021_u:4582": "kalpitaṃ hi vicitrābhaṃ paratantre vikalpyate /",
  "S04bsu021_u:4583": "anyathā kalpyamānaṃ hi tīrthyavādaṃ samāśrayet // Lank_10.377 //",
  "S04bsu021_u:4584": "kalpanā kalpanetyuktaṃ darśanāddhetusaṃbhavam /",
  "S04bsu021_u:4585": "vikalpadvayanirmuktaṃ niṣpannaṃ syāttadeva hi // Lank_10.378 //",
  "S04bsu021_u:4586": "kṣetraṃ buddhāśca nirmāṇā ekaṃ yānaṃ trayaṃ tathā /",
  "S04bsu021_u:4587": "na nirvāṇamahaṃ sarve śūnyā utpattivarjitāḥ // Lank_10.379 //",
  "S04bsu021_u:4588": "ṣaṭtriṃśadbuddhabhedāśca daśa bhedāḥ pṛthakpṛthak /",
  "S04bsu021_u:4589": "sattvānāṃ cittasaṃtānā ete kṣetrāṇyabhājanam // Lank_10.380 //",
  "S04bsu021_u:4590": "yathā hi kalpitaṃ bhāvaṃ khyāyate citradarśanam /",
  "S04bsu021_u:4591": "na hyasti citratā tatra buddhadharmaṃ tathā jagat // Lank_10.381 //",
  "S04bsu021_u:4592": "dharmabuddho bhavedbuddhaḥ śeṣā vai tasya nirmitāḥ /",
  "S04bsu021_u:4593": "sattvāḥ svabījasaṃtānaṃ paśyante buddhadarśanaiḥ // Lank_10.382 //",
  "S04bsu021_u:4594": "bhrāntinimittasaṃbandhādvikalpaḥ saṃpravartate /",
  "S04bsu021_u:4595": "vikalpā tathatā nānyā na nimittā vikalpanā // Lank_10.383 //",
  "S04bsu021_u:4596": "svābhāvikaśca saṃbhogo nirmitaṃ pañcanirmitam /",
  "S04bsu021_u:4597": "ṣaṭtriṃśakaṃ buddhagaṇaṃ buddhaḥ svābhāviko bhavet // Lank_10.384 //",
  "S04bsu021_u:4598": "nīle rakte 'tha lavaṇe śaṅkhe kṣīre ca śārkare /",
  "S04bsu021_u:4599": "kaṣāyaiḥ phalapuṣpādyaiḥ kiraṇā yatha bhāskare // Lank_10.385 //",
  "S04bsu021_u:4600": "na cānye na ca nānanye taraṃgā hyudadhāviva /",
  "S04bsu021_u:4601": "vijñānāni tathā sapta cittena saha saṃyutā // Lank_10.386 //",
  "S04bsu021_u:4602": "udadheḥ pariṇāmo 'sau taraṃgāṇāṃ vicitratā /",
  "S04bsu021_u:4603": "ālayaṃ hi tathā citraṃ vijñānākhyaṃ pravartate // Lank_10.387 //",
  "S04bsu021_u:4604": "(Vaidya 133)",
  "S04bsu021_u:4605": "cittaṃ manaśca vijñānaṃ lakṣaṇārthaṃ prakalpyate /",
  "S04bsu021_u:4606": "abhinnalakṣaṇānyaṣṭau na ca lakṣyaṃ na lakṣaṇam // Lank_10.388 //",
  "S04bsu021_u:4607": "udadheśca taraṃgāṇāṃ yathā nāsti viśeṣaṇam /",
  "S04bsu021_u:4608": "vijñānānāṃ tathā citte pariṇāmo na labhyate // Lank_10.389 //",
  "S04bsu021_u:4609": "cittena cīyate karma manasā ca vicīyate /",
  "S04bsu021_u:4610": "vijñānena vijānāti dṛśyaṃ kalpeti pañcabhiḥ // Lank_10.390 //",
  "S04bsu021_u:4611": "nīlaraktaprakāra hi vijñānaṃ khyāyate nṛṇām /",
  "S04bsu021_u:4612": "taraṃgacittasādharmyaṃ vada kasmānmahāmune // Lank_10.391 //",
  "S04bsu021_u:4613": "nīlaraktaprakāraṃ hi taraṃgeṣu na vidyate /",
  "S04bsu021_u:4614": "vṛttiśca varṇyate citte lakṣaṇārthaṃ hi bāliśāḥ // Lank_10.392 //",
  "S04bsu021_u:4615": "na tasya vidyate vṛttiḥ svacittaṃ grāhyavarjitam /",
  "S04bsu021_u:4616": "grāhye sati hi vai grāhastaraṃgaiḥ saha sādhyate // Lank_10.393 //",
  "S04bsu021_u:4617": "dehabhogapratiṣṭhānaṃ vijñānaṃ khyāyate nṛṇām /",
  "S04bsu021_u:4618": "tenāsya dṛśyate vṛttistaraṃgaiḥ sahasādṛśā // Lank_10.394 //",
  "S04bsu021_u:4619": "uadadhistaraṃgabhāvena nṛtyamāno vibhāvyate /",
  "S04bsu021_u:4620": "ālayasya tathā vṛttiḥ kasmādbuddhyā na gṛhyate // Lank_10.395 //",
  "S04bsu021_u:4621": "bālānāṃ buddhivaikalyādālayaṃ hyudadheryathā /",
  "S04bsu021_u:4622": "taraṃgavṛttisādharmyā dṛṣṭāntenopanīyate // Lank_10.396 //",
  "S04bsu021_u:4623": "udeti bhāskaro yadvatsamaṃ hīnottame jane /",
  "S04bsu021_u:4624": "tathā tvaṃ lokapradyota tattvaṃ deśesi bāliśān // Lank_10.397 //",
  "S04bsu021_u:4625": "kṛtvā dharmeṣvavasthānaṃ kasmāttattvaṃ na bhāṣase /",
  "S04bsu021_u:4626": "bhāṣase yadi tattvaṃ vai tattvaṃ citte na vidyate // Lank_10.398 //",
  "S04bsu021_u:4627": "udadheryathā taraṃgāṇi darpaṇe supine yathā /",
  "S04bsu021_u:4628": "dṛśyante yugapatkāle tathā cittaṃ svagocare /",
  "S04bsu021_u:4629": "vaikalyādviṣayāṇāṃ hi kramavṛttyā pravartate // Lank_10.399 //",
  "S04bsu021_u:4630": "vijñānena vijānāti manasā manyate punaḥ /",
  "S04bsu021_u:4631": "pañcānāṃ khyāyate dṛśyaṃ kramo nāsti samāhite // Lank_10.400 //",
  "S04bsu021_u:4632": "citrācāryo yathā kaściccitrāntevāsiko 'pi vā /",
  "S04bsu021_u:4633": "citrārthe nāmayedraṅgaṃ deśanāpi tathā mama // Lank_10.401 //",
  "S04bsu021_u:4634": "raṅge na vidyate citraṃ na kuḍye na ca bhājane /",
  "S04bsu021_u:4635": "sattvānāṃ karṣaṇārthāya raṅgaiścitraṃ vikalpyate // Lank_10.402 //",
  "S04bsu021_u:4636": "(Vaidya 134)",
  "S04bsu021_u:4637": "deśanāvyabhicārī ca tattvaṃ hyakṣaravarjitam /",
  "S04bsu021_u:4638": "kṛtvā dharme vyavasthānaṃ tattvaṃ deśemi yoginām // Lank_10.403 //",
  "S04bsu021_u:4639": "tattvaṃ pratyātmagatikaṃ kalpyakalpanavarjitam /",
  "S04bsu021_u:4640": "deśemi jinaputrāṇāṃ bālānāṃ deśanānyathā // Lank_10.404 //",
  "S04bsu021_u:4641": "vicitrā hi yathā māyā dṛśyate na ca vidyate /",
  "S04bsu021_u:4642": "deśanā hi tathā citrā dṛśyate 'vyabhicāriṇī // Lank_10.405 //",
  "S04bsu021_u:4643": "deśanā hi yadanyasya tadanyasyāpyadeśanā /",
  "S04bsu021_u:4644": "āture āture yadvadbhiṣagdravyaṃ prayacchati /",
  "S04bsu021_u:4645": "buddhā hi tadvatsattvānāṃ cittamātraṃ vadanti te // Lank_10.406 //",
  "S04bsu021_u:4646": "bāhyavāsanabījena vikalpaḥ saṃpravartate /",
  "S04bsu021_u:4647": "tantraṃ hi yena gṛhṇāti yadgṛhṇāti sa kalpitam // Lank_10.407 //",
  "S04bsu021_u:4648": "bāhyamālambanaṃ gṛhyaṃ cittaṃ cāśritya jāyate /",
  "S04bsu021_u:4649": "dvidhā pravartate bhrāntistṛtīyaṃ nāsti kāraṇam // Lank_10.408 //",
  "S04bsu021_u:4650": "yasmācca jāyate bhrāntiryadāśritya ca jāyate /",
  "S04bsu021_u:4651": "ṣaḍdvādaśāṣṭādaśakaṃ cittameva vadāmyaham // Lank_10.409 //",
  "S04bsu021_u:4652": "svabījagrāhyasaṃbandhādātmagrāhaḥ prahīyate /",
  "S04bsu021_u:4653": "cittakalpāvatāreṇa dharmagrāhaḥ prahīyate // Lank_10.410 //",
  "S04bsu021_u:4654": "yattu ālayavijñānaṃ tadvijñānaṃ pravartate /",
  "S04bsu021_u:4655": "ādhyātmikaṃ hyāyatanaṃ bhavedbāhyaṃ yadābhayā // Lank_10.411 //",
  "S04bsu021_u:4656": "nakṣatrakeśagrahaṇaṃ svapnarūpaṃ yathābudhaiḥ /",
  "S04bsu021_u:4657": "saṃskṛtāsaṃskṛtaṃ nityaṃ kalpyate na ca vidyate // Lank_10.412 //",
  "S04bsu021_u:4658": "gandharvanagaraṃ māyā mṛgatṛṣṇāmbhasāṃ yathā /",
  "S04bsu021_u:4659": "asanto vā vidṛśyante paratantraṃ tathā bhavet // Lank_10.413 //",
  "S04bsu021_u:4660": "ātmendriyopacāraṃ hi tricitte deśayāmyaham /",
  "S04bsu021_u:4661": "cittaṃ manaśca vijñānaṃ svalakṣaṇavisaṃyutā // Lank_10.414 //",
  "S04bsu021_u:4662": "cittaṃ manaśca vijñānaṃ nairātmyaṃ syāddvayaṃ tathā /",
  "S04bsu021_u:4663": "pañca dharmāḥ svabhāvā hi buddhānāṃ gocaro hyayam // Lank_10.415 //",
  "S04bsu021_u:4664": "lakṣaṇena bhavetrīṇī ekaṃ vāsanahetukāḥ /",
  "S04bsu021_u:4665": "raṅgaṃ hi yathāpyekaṃ kuḍye citraṃ vidṛśyate // Lank_10.416 //",
  "S04bsu021_u:4666": "nairātmyamadvayaṃ cittaṃ manovijñānameva ca /",
  "S04bsu021_u:4667": "pañca dharmāḥ svabhāvā hi mama gotre na santi te // Lank_10.417 //",
  "S04bsu021_u:4668": "(Vaidya 135)",
  "S04bsu021_u:4669": "cittalakṣaṇanirmuktaṃ vijñānamanavarjitam /",
  "S04bsu021_u:4670": "dharmasvabhāvavirahaṃ gotraṃ tāthāgataṃ labhet // Lank_10.418 //",
  "S04bsu021_u:4671": "kāyena vācā manasā na tatra kriyate śubham /",
  "S04bsu021_u:4672": "gotraṃ tāthāgataṃ śuddhaṃ samudācāravarjitam // Lank_10.419 //",
  "S04bsu021_u:4673": "abhijñairvaśitaiḥ śuddhaṃ samādhibalamaṇḍitam /",
  "S04bsu021_u:4674": "kāyaṃ manomayaṃ cittaṃ gotraṃ tāthāgataṃ śubham // Lank_10.420 //",
  "S04bsu021_u:4675": "pratyātmavedyaṃ hyamalaṃ hetulakṣaṇavarjitam /",
  "S04bsu021_u:4676": "aṣṭamī buddhabhūmiśca gotraṃ tāthāgataṃ bhavet // Lank_10.421 //",
  "S04bsu021_u:4677": "dūraṃgamā sādhumatī dharmameghā tathāgatī /",
  "S04bsu021_u:4678": "etaddhi gotraṃ buddhānāṃ śeṣā yānadvayāvahā // Lank_10.422 //",
  "S04bsu021_u:4679": "sattvasaṃtānabhedena lakṣaṇārthaṃ ca bāliśām /",
  "S04bsu021_u:4680": "deśyante bhūmayaḥ sapta buddhaiścittavaśaṃ gatāḥ // Lank_10.423 //",
  "S04bsu021_u:4681": "vākkāyacittadauṣṭhulyaṃ saptamyāṃ na pravartate /",
  "S04bsu021_u:4682": "aṣṭamyāṃ hyāśrayastasya svapnaughasamasādṛśaḥ // Lank_10.424 //",
  "S04bsu021_u:4683": "bhūmyaṣṭamyāṃ ca pañcamyāṃ śilpavidyākalāgamam /",
  "S04bsu021_u:4684": "kurvanti jinaputrā vai nṛpatvaṃ ca bhavālaye // Lank_10.425 //",
  "S04bsu021_u:4685": "utpādamatha notpādaṃ śūnyāśūnyaṃ na kalpayet /",
  "S04bsu021_u:4686": "svabhāvamasvabhāvatvaṃ cittamātre na vidyate // Lank_10.426 //",
  "S04bsu021_u:4687": "idaṃ tathyamidaṃ tathyamidaṃ mithyā vikalpayet /",
  "S04bsu021_u:4688": "pratyekaśrāvakāṇāṃ ca deśanā na jinaurasām // Lank_10.427 //",
  "S04bsu021_u:4689": "saccāsacca sato naiva kṣaṇikaṃ lakṣaṇaṃ na vai /",
  "S04bsu021_u:4690": "prajñaptidravyasannaiva cittamātre na vidyate // Lank_10.428 //",
  "S04bsu021_u:4691": "bhāvā vidyanti saṃvṛtyā paramārthe na bhāvakāḥ /",
  "S04bsu021_u:4692": "niḥsvabhāveṣu yā bhrāntistatsatyaṃ saṃvṛtirbhavet // Lank_10.429 //",
  "S04bsu021_u:4693": "asatsu sarvadharmeṣu prajñaptiḥ kriyate mayā /",
  "S04bsu021_u:4694": "abhilāpo vyavahāraśca bālānāṃ tattvavarjitaḥ // Lank_10.430 //",
  "S04bsu021_u:4695": "abhilāpasaṃbhavo bhāvo vidyate hyarthagocaraḥ /",
  "S04bsu021_u:4696": "abhilāpasaṃbhavo bhāvo dṛṣṭvā vai nāsti vidyate // Lank_10.431 //",
  "S04bsu021_u:4697": "kuḍyābhāve yathā citraṃ chāyāyāṃ sthāṇuvarjite /",
  "S04bsu021_u:4698": "ālayaṃ tu tathā śuddhaṃ taraṃge na virājate // Lank_10.432 //",
  "S04bsu021_u:4699": "naṭavattiṣṭhate cittaṃ mano vidūṣasādṛśam /",
  "S04bsu021_u:4700": "vijñānapañcakaiḥ sārdhaṃ dṛśyaṃ kalpati raṅgavat // Lank_10.433 //",
  "S04bsu021_u:4701": "(Vaidya 136)",
  "S04bsu021_u:4702": "deśanādharmaniṣyando yacca niṣyandanirmitam /",
  "S04bsu021_u:4703": "buddhā hyete bhavetpaurāḥ śeṣā nirmāṇavigrahāḥ // Lank_10.434 //",
  "S04bsu021_u:4704": "dṛśyaṃ na vidyate cittaṃ cittaṃ dṛśyātpramuhyate /",
  "S04bsu021_u:4705": "dehabhogapratiṣṭhānamālayaṃ khyāyate nṛṇām // Lank_10.435 //",
  "S04bsu021_u:4706": "cittaṃ manaśca vijñānaṃ svabhāvaṃ dharmapañcakam /",
  "S04bsu021_u:4707": "nairātmyaṃ dvitayaṃ śuddhaṃ prabhāṣante vināyakāḥ // Lank_10.436 //",
  "S04bsu021_u:4708": "tārkikāṇāmaviṣayaṃ śrāvakāṇāṃ na caiva hi /",
  "S04bsu021_u:4709": "yaṃ deśayanti vai nāthā pratyātmagatigocaram // Lank_10.437 //",
  "S04bsu021_u:4710": "dīrghahrasvādisaṃbaddhamanyonyataḥ pravartate /",
  "S04bsu021_u:4711": "astitvasādhakā nāsti asti nāstitvasādhakam // Lank_10.438 //",
  "S04bsu021_u:4712": "aṇuśo vibhajya dravyaṃ na vai rūpaṃ vikalpayet /",
  "S04bsu021_u:4713": "cittamātravyavasthānaṃ kudṛṣṭyā na prasīdati // Lank_10.439 //",
  "S04bsu021_u:4714": "mā śūnyatāṃ vikalpetha māśūnyamiti vā punaḥ /",
  "S04bsu021_u:4715": "nāstyasti kalpanaiveyaṃ kalpyamarthaṃ na vidyate // Lank_10.440 //",
  "S04bsu021_u:4716": "guṇāṇudravyasaṃghātai rūpaṃ bālairvikalpyate /",
  "S04bsu021_u:4717": "ekaikamaṇuśo nāsti ato 'pyarthaṃ na vidyate // Lank_10.441 //",
  "S04bsu021_u:4718": "svacittaṃ dṛśyasaṃsthānaṃ bahirdhā khyāyate nṛṇām /",
  "S04bsu021_u:4719": "bāhyaṃ na vidyate dṛśyamato 'pyarthaṃ na vidyate // Lank_10.442 //",
  "S04bsu021_u:4720": "citraṃ keśoṇḍukaṃ māyāṃ svapna gandharvameva ca /",
  "S04bsu021_u:4721": "alātaṃ mṛgatṛṣṇā ca asantaṃ khyāyate nṛṇām // Lank_10.443 //",
  "S04bsu021_u:4722": "nityānityaṃ tathaikatvamubhayaṃ nobhayaṃ tathā /",
  "S04bsu021_u:4723": "anādidoṣasaṃbaddhā bālāḥ kalpenti mohitāḥ // Lank_10.444 //",
  "S04bsu021_u:4724": "yānavyavasthā naivāsti yānamekaṃ vadāmyaham /",
  "S04bsu021_u:4725": "parikarṣaṇārthaṃ bālānāṃ yānabhedaṃ vadāmyaham // Lank_10.445 //",
  "S04bsu021_u:4726": "vimuktayastathā tisro dharmanairātmyameva ca /",
  "S04bsu021_u:4727": "samatājñānakleśākhyā vimuktyā te vivarjitāḥ // Lank_10.446 //",
  "S04bsu021_u:4728": "yathā hi kāṣṭhamudadhau taraṃgairvipravāhyate /",
  "S04bsu021_u:4729": "tathā ca śrāvako mūḍho lakṣaṇena pravāhyate // Lank_10.447 //",
  "S04bsu021_u:4730": "niṣṭhāgatirna tattasyā na ca bhūyo nivartate /",
  "S04bsu021_u:4731": "samādhikāyaṃ saṃprāpya ā kalpānna prabudhyate // Lank_10.448 //",
  "S04bsu021_u:4732": "(Vaidya 137)",
  "S04bsu021_u:4733": "vāsanākleśasaṃbaddhā paryutthānairvisaṃyutāḥ /",
  "S04bsu021_u:4734": "samādhimadamattāste dhātau tiṣṭhantyanāsrave // Lank_10.449 //",
  "S04bsu021_u:4735": "yathā hi mattaḥ puruṣo madyābhāvādvibudhyate /",
  "S04bsu021_u:4736": "tathā te buddhadharmākhyaṃ kāyaṃ prāpsyanti māmakam // Lank_10.450 //",
  "S04bsu021_u:4737": "paṅkamagno yathā hastī itastato na dhāvati /",
  "S04bsu021_u:4738": "samādhimadamagnā vai tathā tiṣṭhanti śrāvakāḥ // Lank_10.451 //",
  "S04bsu021_u:4739": "adhiṣṭhānaṃ narendrāṇāṃ praṇīdhānairviśodhitam /",
  "S04bsu021_u:4740": "abhiṣekasamādhyādyaṃ prathamā daśamī ca vai // Lank_10.452 //",
  "S04bsu021_u:4741": "ākāśaṃ śaśaśṛṅgaṃ ca vandhyāyāḥ putra eva ca /",
  "S04bsu021_u:4742": "asantaścābhilapyante tathā bhāveṣu kalpanā // Lank_10.453 //",
  "S04bsu021_u:4743": "vāsanāhetukaṃ lokaṃ nāsanna sadasatkvacit /",
  "S04bsu021_u:4744": "ye paśyanti vimucyante dharmanairātmyakovidāḥ // Lank_10.454 //",
  "S04bsu021_u:4745": "svabhāvakalpitaṃ nāma parabhāvaśca tantrajaḥ /",
  "S04bsu021_u:4746": "niṣpannaṃ tathatetyuktaṃ sūtre sūtre sadā mayā // Lank_10.455 //",
  "S04bsu021_u:4747": "vyañjanaṃ padakāyaṃ ca nāma cāpi viśeṣataḥ /",
  "S04bsu021_u:4748": "bālāḥ sajanti durmedhā yathā paṅke mahāgajāḥ // Lank_10.456 //",
  "S04bsu021_u:4749": "devayānaṃ brahmayānaṃ śrāvakīyaṃ tathaiva ca /",
  "S04bsu021_u:4750": "tāthāgataṃ ca pratyekaṃ yānānyetān vadāmyaham // Lank_10.457 //",
  "S04bsu021_u:4751": "yānānāṃ nāsti vai niṣṭhā yāvaccittaṃ pravartate /",
  "S04bsu021_u:4752": "citte tu vai parāvṛtte na yānaṃ na ca yāyinaḥ // Lank_10.458 //",
  "S04bsu021_u:4753": "cittaṃ vikalpo vijñaptirmano vijñānameva ca /",
  "S04bsu021_u:4754": "ālayaṃ tribhavaśceṣṭā ete cittasya paryayāḥ // Lank_10.459 //",
  "S04bsu021_u:4755": "āyuruṣmātha vijñānamālayo jīvitendriyam /",
  "S04bsu021_u:4756": "manaśca manavijñānaṃ vikalpasya viśeṣaṇam // Lank_10.460 //",
  "S04bsu021_u:4757": "cittena dhāryate kāyo mano manyati vai sadā /",
  "S04bsu021_u:4758": "vijñānaṃ cittaviṣayaṃ vijñānaiḥ saha chindati // Lank_10.461 //",
  "S04bsu021_u:4759": "tṛṣṇā hi mātā ityuktā avidyā ca tathā pitā /",
  "S04bsu021_u:4760": "viṣayāvabodhādvijñānaṃ buddha ityupadiśyate // Lank_10.462 //",
  "S04bsu021_u:4761": "arhanto hyanuśayāḥ skandhāḥ saṃghaḥ skandhakapañcakaḥ /",
  "S04bsu021_u:4762": "nirantarāntaracchedātkarma hyānantaraṃ bhavet // Lank_10.463 //",
  "S04bsu021_u:4763": "(Vaidya 138)",
  "S04bsu021_u:4764": "nairātmyasya dvayaṃ kleśāstathaivāvaraṇadvayam /",
  "S04bsu021_u:4765": "acintyapariṇāminyāścyuterlābhāstathāgatāḥ // Lank_10.464 //",
  "S04bsu021_u:4766": "siddhāntaśca nayaścāpi pratyātmaṃ śāsanaṃ ca vai /",
  "S04bsu021_u:4767": "ye paśyanti vibhāgajñā na te tarkavaśaṃ gatāḥ // Lank_10.465 //",
  "S04bsu021_u:4768": "na bhāvo vidyate satyaṃ yathā bālairvikalpyate /",
  "S04bsu021_u:4769": "abhāvena tu vai mokṣaṃ kathaṃ necchanti tārkikāḥ // Lank_10.466 //",
  "S04bsu021_u:4770": "utpādabhaṅgasaṃbaddhaṃ saṃskṛtaṃ pratipaśyataḥ /",
  "S04bsu021_u:4771": "dṛṣṭidvayaṃ prapuṣṇanti na ca jānanti pratyayān // Lank_10.467 //",
  "S04bsu021_u:4772": "ekameva bhavetsatyaṃ nirvāṇaṃ manavarjitam /",
  "S04bsu021_u:4773": "kadalīsvapnamāyābhaṃ lokaṃ paśyedvikalpitam // Lank_10.468 //",
  "S04bsu021_u:4774": "rāgo na vidyate dveṣo mohaścāpi na pudgalaḥ /",
  "S04bsu021_u:4775": "tṛṣṇāyā hyuditāḥ skandhā vidyante svapnasādṛśāḥ // Lank_10.469 //",
  "S04bsu021_u:4776": "yasyāṃ ca rātryāṃ dhigamo yasyāṃ ca parinirvṛtaḥ /",
  "S04bsu021_u:4777": "etasminnantare nāsti mayā kiṃcitprakāśitam // Lank_10.470 //",
  "S04bsu021_u:4778": "pratyātmadharmasthititāṃ saṃdhāya kathitaṃ mayā /",
  "S04bsu021_u:4779": "taiśca buddhairmayā caiva na ca kiṃcidviśeṣitam // Lank_10.471 //",
  "S04bsu021_u:4780": "dravyavadvidyate hyātmā skandhā lakṣaṇavarjitāḥ /",
  "S04bsu021_u:4781": "skandhā vidyanti bhāvena ātmā teṣu na vidyate // Lank_10.472 //",
  "S04bsu021_u:4782": "pratipattiṃ vibhāvanto kleśairmānuṣasaṃgamaiḥ /",
  "S04bsu021_u:4783": "mucyate sarvaduḥkhebhyaḥ svacittaṃ paśyato jagat // Lank_10.473 //",
  "S04bsu021_u:4784": "kāraṇaiḥ pratyayaiścāpi yeṣāṃ lokaḥ pravartate /",
  "S04bsu021_u:4785": "cātuṣkoṭikayā yukto na te mannayakovidāḥ // Lank_10.474 //",
  "S04bsu021_u:4786": "sadasanna jāyate loko nāsanna sadasatkvacit /",
  "S04bsu021_u:4787": "pratyayaiḥ kāraṇaiścāpi kathaṃ bālairvikalpyate // Lank_10.475 //",
  "S04bsu021_u:4788": "na sannāsanna sadasadyadā lokaṃ prapaśyati /",
  "S04bsu021_u:4789": "tadā vyāvartate cittaṃ nairātmyaṃ cādhigacchati // Lank_10.476 //",
  "S04bsu021_u:4790": "anutpannāḥ sarvabhāvā yasmātpratyayasaṃbhavāḥ /",
  "S04bsu021_u:4791": "kāryaṃ hi pratyayāḥ sarve na kāryājjāyate bhavaḥ // Lank_10.477 //",
  "S04bsu021_u:4792": "kāryaṃ na jāyate kāryaṃ dvitvaṃ kārye prasajyate /",
  "S04bsu021_u:4793": "na ca dvitvaprasaṅgena kāryābhāvopalabhyate // Lank_10.478 //",
  "S04bsu021_u:4794": "ālambālambavigataṃ yadā paśyati saṃskṛtam /",
  "S04bsu021_u:4795": "nimittaṃ cittamātraṃ hi cittamātraṃ vadāmyaham // Lank_10.479 //",
  "S04bsu021_u:4796": "(Vaidya 139)",
  "S04bsu021_u:4797": "mātrāsvabhāvasaṃsthānaṃ pratyayairbhāvavarjitam /",
  "S04bsu021_u:4798": "niṣṭhābhāvaparaṃ brahma etāṃ mātrāṃ vadāmyaham // Lank_10.480 //",
  "S04bsu021_u:4799": "prajñaptisatyato hyātmā dravyaḥ sa hi na vidyate /",
  "S04bsu021_u:4800": "skandhānāṃ skandhatā tadvatprajñaptyā na tu dravyataḥ // Lank_10.481 //",
  "S04bsu021_u:4801": "caturvidhā vai samatā lakṣaṇaṃ hetubhājanam /",
  "S04bsu021_u:4802": "nairātmyasamatā caiva caturthā yogayoginām // Lank_10.482 //",
  "S04bsu021_u:4803": "vyāvṛttiḥ sarvadṛṣṭīnāṃ kalpyakalpanavarjitā /",
  "S04bsu021_u:4804": "anupalambho hyajātiśca cittamātraṃ vadāmyaham // Lank_10.483 //",
  "S04bsu021_u:4805": "na bhāvaṃ nāpi cābhāvaṃ bhāvābhāvavivarjitam /",
  "S04bsu021_u:4806": "tathatā cittanirmuktaṃ cittamātraṃ vadāmyaham // Lank_10.484 //",
  "S04bsu021_u:4807": "tathatā śūnyatā koṭī nirvāṇaṃ dharmadhātukam /",
  "S04bsu021_u:4808": "kāyaṃ manomayaṃ cittaṃ cittamātraṃ vadāmyaham // Lank_10.485 //",
  "S04bsu021_u:4809": "vikalpavāsanābaddhaṃ vicitraṃ cittasaṃbhavam /",
  "S04bsu021_u:4810": "bahirdhā jāyate nṝṇāṃ cittamātraṃ hi laukikam // Lank_10.486 //",
  "S04bsu021_u:4811": "dṛśyaṃ na vidyate bāhyaṃ cittacitraṃ vidṛśyate /",
  "S04bsu021_u:4812": "dehabhogapratiṣṭhābhaṃ cittamātraṃ vadāmyaham // Lank_10.487 //",
  "S04bsu021_u:4813": "śrāvakāṇāṃ kṣayajñānaṃ buddhānāṃ janmasaṃbhavam /",
  "S04bsu021_u:4814": "pratyekajinaputrāṇāṃ asaṃkleśātpravartate // Lank_10.488 //",
  "S04bsu021_u:4815": "bahirdhā nāsti vai rūpaṃ svacittaṃ dṛśyate bahiḥ /",
  "S04bsu021_u:4816": "anavabodhātsvacittasya bālāḥ kalpenti saṃskṛtam // Lank_10.489 //",
  "S04bsu021_u:4817": "bāhyamarthamajānānaiḥ svacittacitradarśanam /",
  "S04bsu021_u:4818": "hetubhirvāryate mūḍhaiścātuṣkoṭikayojitaiḥ // Lank_10.490 //",
  "S04bsu021_u:4819": "na hetavo na koṭyo vai dṛṣṭāntāvayavāni ca /",
  "S04bsu021_u:4820": "svacittaṃ hyarthasaṃkrāntaṃ yadi jānanti paṇḍitāḥ // Lank_10.491 //",
  "S04bsu021_u:4821": "vikalpairna vikalpeta yadvikalpitalakṣaṇam /",
  "S04bsu021_u:4822": "kalpitaṃ ca samāśritya vikalpaḥ saṃpravartate // Lank_10.492 //",
  "S04bsu021_u:4823": "anyonyābhinnasaṃbandhādekavāsanahetukāḥ /",
  "S04bsu021_u:4824": "āgantukatvāttaddvayorna cittaṃ jāyate nṛṇām // Lank_10.493 //",
  "S04bsu021_u:4825": "vikalpaṃ cittacaittārthī tribhave ca pratiṣṭhitāḥ /",
  "S04bsu021_u:4826": "yadarthābhāḥ pravartante svabhāvakalpito hi saḥ // Lank_10.494 //",
  "S04bsu021_u:4827": "ābhāsabījasaṃyogāddvādaśāyatanāni vai /",
  "S04bsu021_u:4828": "āśrayālambyasaṃyogātprakriyā varṇyate mayā // Lank_10.495 //",
  "S04bsu021_u:4829": "(Vaidya 140)",
  "S04bsu021_u:4830": "yathā hi darpaṇe bimbaṃ keśoṇḍustimirasya vā /",
  "S04bsu021_u:4831": "tathā hi vāsanaiśchannaṃ cittaṃ paśyanti bāliśāḥ // Lank_10.496 //",
  "S04bsu021_u:4832": "svavikalpakalpite hyarthe vikalpaḥ saṃpravartate /",
  "S04bsu021_u:4833": "artho na vidyate bāhyo yathā tīrthyairvikalpyate // Lank_10.497 //",
  "S04bsu021_u:4834": "rajjuṃ yathā hyajānānāḥ sarpaṃ gṛhṇanti bāliśāḥ /",
  "S04bsu021_u:4835": "svacittārthamajānānā hyarthaṃ kalpenti bāhiram // Lank_10.498 //",
  "S04bsu021_u:4836": "tathā hi rajjuṃ rajjutve ekatvānyatvavarjitam /",
  "S04bsu021_u:4837": "kiṃ tu svacittadoṣo 'yaṃ yena rajjurvikalpyate // Lank_10.499 //",
  "S04bsu021_u:4838": "na hi yo yena bhāvena kalpyamāno na lakṣyate /",
  "S04bsu021_u:4839": "na tannāstyavagantavyaṃ dharmāṇāmeṣa dharmatā // Lank_10.500 //",
  "S04bsu021_u:4840": "astitvapūrvakaṃ nāsti asti nāstitvapūrvakam /",
  "S04bsu021_u:4841": "ato nāsti na gantavyaṃ astitvaṃ na ca kalpayet // Lank_10.501 //",
  "S04bsu021_u:4842": "kalpitaṃ kalpyamānaṃ hi yadidaṃ na tadātmakam /",
  "S04bsu021_u:4843": "anātmakaṃ kathaṃ dṛṣṭvā vikalpaḥ saṃpravartate // Lank_10.502 //",
  "S04bsu021_u:4844": "rūpaṃ rūpātmanā nāsti tathā ghaṭapaṭādayaḥ /",
  "S04bsu021_u:4845": "avidyamāne dṛśye tu vikalpastena jāyate // Lank_10.503 //",
  "S04bsu021_u:4846": "vikalpaste yadi bhrāntāvanādimati saṃskṛte /",
  "S04bsu021_u:4847": "bhāvānāṃ bhāvatā kena bhrāmitā brūhi me mune // Lank_10.504 //",
  "S04bsu021_u:4848": "bhāvānāṃ bhāvatā nāsti cittamātraṃ ca dṛśyate /",
  "S04bsu021_u:4849": "apaśyamānaḥ svacittaṃ vikalpaḥ saṃpravartate // Lank_10.505 //",
  "S04bsu021_u:4850": "kalpitaṃ yadi vai nāsti yathā kalpati bāliśaḥ /",
  "S04bsu021_u:4851": "anyathā vidyate cāsau na ca buddhyāvagamyate // Lank_10.506 //",
  "S04bsu021_u:4852": "āryāṇāṃ yadi vā so 'sti nāsau bālairvikalpitaḥ /",
  "S04bsu021_u:4853": "āryāṇāmatha mithyāsau āryā bālaiḥ samaṃ gatāḥ // Lank_10.507 //",
  "S04bsu021_u:4854": "āryāṇāṃ nāsti vai bhrāntiryasmāccittaṃ viśodhitam /",
  "S04bsu021_u:4855": "aśuddhacittasaṃtānā bālāḥ kalpenti kalpitam // Lank_10.508 //",
  "S04bsu021_u:4856": "mātā yathā hi putrasya ākāśātphalamānayet /",
  "S04bsu021_u:4857": "etaddhi putra mā kranda gṛhṇa citramidaṃ phalam // Lank_10.509 //",
  "S04bsu021_u:4858": "tathāhaṃ sarvasattvānāṃ vicitraiḥ kalpitaiḥ phalaiḥ /",
  "S04bsu021_u:4859": "pralobhya deśemi nayaṃ sadasatpakṣavarjitam // Lank_10.510 //",
  "S04bsu021_u:4860": "abhūtvā yasya vai bhāvaḥ pratyayairna ca saṃkulaḥ /",
  "S04bsu021_u:4861": "ajātapūrvaṃ tajjātamalabdhātmakameva ca // Lank_10.511 //",
  "S04bsu021_u:4862": "(Vaidya 141)",
  "S04bsu021_u:4863": "alabdhātmakaṃ hyajātaṃ ca pratyayairna vinā kvacit /",
  "S04bsu021_u:4864": "utpannamapi te bhāvo pratyayairna vinā kvacit // Lank_10.512 //",
  "S04bsu021_u:4865": "evaṃ samāsataḥ paśyan nāsanna sadasatkvacit /",
  "S04bsu021_u:4866": "pratyayairjāyate bhūtamavikalpyaṃ hi paṇḍitaiḥ // Lank_10.513 //",
  "S04bsu021_u:4867": "ekatvānyatvakathāḥ kutīrthyāḥ kurvanti bāliśāḥ /",
  "S04bsu021_u:4868": "pratyayairna ca jānanti māyāsvapnopamaṃ jagat // Lank_10.514 //",
  "S04bsu021_u:4869": "abhidhānaviṣayaṃ yānaṃ mahāyānamanuttaram /",
  "S04bsu021_u:4870": "arthaṃ sunītaṃ hi mayā na ca budhyanti bāliśāḥ // Lank_10.515 //",
  "S04bsu021_u:4871": "mātsaryairye praṇītāni śrāvakaistīrthakaistathā /",
  "S04bsu021_u:4872": "vyabhicaranti te hyarthaṃ yasmāttarkeṇa deśitāḥ // Lank_10.516 //",
  "S04bsu021_u:4873": "lakṣaṇaṃ bhāva saṃsthānaṃ nāma caiva caturvidham /",
  "S04bsu021_u:4874": "etadālambanīkṛtya kalpanā saṃpravartate // Lank_10.517 //",
  "S04bsu021_u:4875": "ekadhā bahudhā ye tu brahmakāyavaśaṃgatāḥ /",
  "S04bsu021_u:4876": "somabhāskarayorbhāvā ye nāśenti na te sutāḥ // Lank_10.518 //",
  "S04bsu021_u:4877": "āryadarśanasaṃpannā yathābhūtagatiṃgatāḥ /",
  "S04bsu021_u:4878": "saṃjñāvivartakuśalā vijñāne ca paraṃgatāḥ // Lank_10.519 //",
  "S04bsu021_u:4879": "eṣā hi mudrā muktānāṃ putrāṇāṃ mama śāsane /",
  "S04bsu021_u:4880": "bhāvābhāvavinirmuktā gatyāgativivarjitā // Lank_10.520 //",
  "S04bsu021_u:4881": "vyāvṛtte rūpavijñāne yadi karma vinaśyati /",
  "S04bsu021_u:4882": "nityānityaṃ na prāpnoti saṃsāraśca na vidyate // Lank_10.521 //",
  "S04bsu021_u:4883": "vinirvṛttikāle pradhvastaṃ rūpaṃ deśānnivartate /",
  "S04bsu021_u:4884": "nāstyastidoṣanirmuktaṃ karma tiṣṭhati ālaye // Lank_10.522 //",
  "S04bsu021_u:4885": "pradhvaṃsi patitaṃ rūpaṃ vijñānaṃ ca bhavālaye /",
  "S04bsu021_u:4886": "rūpavijñānasaṃbaddhaṃ na ca karma vinaśyati // Lank_10.523 //",
  "S04bsu021_u:4887": "atha taiḥ saha saṃbaddhaṃ karma vai dhvasyate nṛṇām /",
  "S04bsu021_u:4888": "dhvaste tu karmasaṃbandhe na saṃsṛtirna nirvṛtiḥ // Lank_10.524 //",
  "S04bsu021_u:4889": "atha dhvastamapi taiḥ sārdhaṃ saṃsāre yadi jāyate /",
  "S04bsu021_u:4890": "rūpaṃ ca tena saṃbaddhamabhinnatvādbhaviṣyati // Lank_10.525 //",
  "S04bsu021_u:4891": "nābhinnaṃ na ca vai bhinnaṃ cittaṃ rūpaṃ vikalpanāt /",
  "S04bsu021_u:4892": "pradhvaṃso nāsti bhāvānāṃ sadasatpakṣavarjanāt // Lank_10.526 //",
  "S04bsu021_u:4893": "(Vaidya 142)",
  "S04bsu021_u:4894": "kalpitaḥ paratantraśca anyonyābhinnalakṣaṇāt /",
  "S04bsu021_u:4895": "rūpe hyanityatā yadvadanyonyajanakāśca vai // Lank_10.527 //",
  "S04bsu021_u:4896": "anyo 'nanyavinirmuktaṃḥ kalpito nāvadhāryate /",
  "S04bsu021_u:4897": "nāstyasti kathaṃ bhavati rūpe cānityatā yathā // Lank_10.528 //",
  "S04bsu021_u:4898": "kalpitena sudṛṣṭena paratantro na jāyate /",
  "S04bsu021_u:4899": "paratantreṇa dṛṣṭena kalpitastathatā bhavet // Lank_10.529 //",
  "S04bsu021_u:4900": "kalpitaṃ hi vināśete mama netrī vinaśyate /",
  "S04bsu021_u:4901": "samāropāpavādaṃ ca kurvate mama śāsane // Lank_10.530 //",
  "S04bsu021_u:4902": "evaṃvidhā yadā yasmin kāle syurdharmadūṣakāḥ /",
  "S04bsu021_u:4903": "sarve ca te hyasaṃkathyā mama netrīvināśakāḥ // Lank_10.531 //",
  "S04bsu021_u:4904": "anālapyāśca vidvadbhirbhikṣukāryaṃ ca varjayet /",
  "S04bsu021_u:4905": "kalpitaṃ yatra nāśenti samāropāpavādinaḥ // Lank_10.532 //",
  "S04bsu021_u:4906": "keśoṇḍukamāyābhaṃ svapnagandharvasādṛśam /",
  "S04bsu021_u:4907": "marīcyābhadṛśakalpo yeṣāṃ nāstyastidarśanāt // Lank_10.533 //",
  "S04bsu021_u:4908": "nāsau śikṣati buddhānāṃ yasteṣāṃ saṃgrahe caret /",
  "S04bsu021_u:4909": "dvayāntapatitā hyete anyeṣāṃ ca vināśakāḥ // Lank_10.534 //",
  "S04bsu021_u:4910": "viviktaṃ kalpitaṃ bhāvaṃ ye tu paśyanti yoginaḥ /",
  "S04bsu021_u:4911": "bhāvābhāvavinirmuktaṃ teṣāṃ vai saṃgrahe caret // Lank_10.535 //",
  "S04bsu021_u:4912": "ākarā hi yathā loke suvarṇamaṇimuktijāḥ /",
  "S04bsu021_u:4913": "akarmahetukāścitrā upajīvyāśca bāliśām // Lank_10.536 //",
  "S04bsu021_u:4914": "tathā hi sattvagotrāṇi citrā vai karmavarjitā /",
  "S04bsu021_u:4915": "dṛśyābhāvānna karmāsti na ca vai karmajā gatiḥ // Lank_10.537 //",
  "S04bsu021_u:4916": "bhāvānāṃ bhāvatā nāsti yathā tvāryairvibhāvyate /",
  "S04bsu021_u:4917": "kiṃ tu vidyanti vai bhāvā yathā bālairvikalpitāḥ // Lank_10.538 //",
  "S04bsu021_u:4918": "yadi bhāvā va vidyante yathā bālairvikalpitāḥ /",
  "S04bsu021_u:4919": "asatsu sattvabhāveṣu saṃkleśo nāsti kasyacit // Lank_10.539 //",
  "S04bsu021_u:4920": "bhāvavaicitryasaṃkleśātsaṃsāraṃ indriyopagaḥ /",
  "S04bsu021_u:4921": "ajñānatṛṣṇāsaṃbaddhaḥ pravartate śarīriṇām // Lank_10.540 //",
  "S04bsu021_u:4922": "yeṣāṃ tu bhāvo vai nāsti yathā bālairvikalpitaḥ /",
  "S04bsu021_u:4923": "teṣāṃ na vidyate vṛttirindriyāṇāṃ na yoginaḥ // Lank_10.541 //",
  "S04bsu021_u:4924": "(Vaidya 143)",
  "S04bsu021_u:4925": "yadi bhāvā na vidyante bhāvasaṃsārahetavaḥ /",
  "S04bsu021_u:4926": "ayaṃ tena bhavenmokṣo bālānāṃ kriyavarjitaḥ // Lank_10.542 //",
  "S04bsu021_u:4927": "bālāryāṇāṃ viśeṣaste bhāvābhāvātkathaṃ bhavet /",
  "S04bsu021_u:4928": "āryāṇāṃ nāsti vai bhāvo vimokṣatrayacāriṇām // Lank_10.543 //",
  "S04bsu021_u:4929": "skandhāśca pudgalā dharmāḥ svasāmānyā alakṣaṇāḥ /",
  "S04bsu021_u:4930": "pratyayānīndriyāścaiva śrāvakāṇāṃ vadāmyaham // Lank_10.544 //",
  "S04bsu021_u:4931": "ahetucittamātraṃ tu vibhūti bhūmayastathā /",
  "S04bsu021_u:4932": "pratyātmatathatāṃ śuddhāṃ deśayāmi jinaurasām // Lank_10.545 //",
  "S04bsu021_u:4933": "bhaviṣyantyanāgate kāle mama śāsanadūṣakāḥ /",
  "S04bsu021_u:4934": "kāṣāyavāsovasanāḥ sadasatkāryavādinaḥ // Lank_10.546 //",
  "S04bsu021_u:4935": "asantaḥ pratyayairbhāvā vidyante hyāryagocaram /",
  "S04bsu021_u:4936": "kalpito nāsti vai bhāvaḥ kalpayiṣyanti tārkikāḥ // Lank_10.547 //",
  "S04bsu021_u:4937": "bhaviṣyantyanāgate kāle kaṇabhugbālajātikāḥ /",
  "S04bsu021_u:4938": "asatkāryavādadurdṛṣṭyā janatāṃ nāśayanti ca // Lank_10.548 //",
  "S04bsu021_u:4939": "aṇubhyo jagadutpannamaṇavaścāpyahetukāḥ /",
  "S04bsu021_u:4940": "nava dravyāṇi nityāni kudṛṣṭyā deśayiṣyati // Lank_10.549 //",
  "S04bsu021_u:4941": "dravyairārabhyate dravyaṃ guṇaiścaiva guṇāstathā /",
  "S04bsu021_u:4942": "bhāvānāṃ bhāvatāmanyāṃ satīṃ vai nāśayiṣyati // Lank_10.550 //",
  "S04bsu021_u:4943": "ādimān hi bhavelloko yadyabhūtvā pravartate /",
  "S04bsu021_u:4944": "pūrvā ca koṭirnaivāsti saṃsārasya vadāmyaham // Lank_10.551 //",
  "S04bsu021_u:4945": "tribhavaḥ sarvasaṃkhyātaṃ yadyabhūtvā pravartate /",
  "S04bsu021_u:4946": "śvānoṣṭrakharaśṛṅgāṇāmutpattiḥ syānna saṃśayaḥ // Lank_10.552 //",
  "S04bsu021_u:4947": "yadyabhūtvā bhaveccakṣū rūpaṃ vijñānameva ca /",
  "S04bsu021_u:4948": "kaṭamukuṭapaṭādyānāṃ mṛtpiṇḍātsaṃbhavo bhavet // Lank_10.553 //",
  "S04bsu021_u:4949": "paṭaiśca vai kaṭo nāsti paṭo vai vīraṇaistathā /",
  "S04bsu021_u:4950": "eka ekatrā saṃbhūtaḥ pratyayaiḥ kiṃ na jāyate // Lank_10.554 //",
  "S04bsu021_u:4951": "tajjīvaṃ taccharīraṃ ca yaccābhūtvā pravartate /",
  "S04bsu021_u:4952": "paravādā hyamī sarve mayā ca samudāhṛtāḥ // Lank_10.555 //",
  "S04bsu021_u:4953": "uccārya pūrvapakṣaṃ ca matisteṣāṃ nivāryate /",
  "S04bsu021_u:4954": "nivārya tu matisteṣāṃ svapakṣaṃ deśayāmyaham // Lank_10.556 //",
  "S04bsu021_u:4955": "atorthaṃ tīrthavādānāṃ kṛtamuccāraṇaṃ mayā /",
  "S04bsu021_u:4956": "mā me śiṣyagaṇo mūḍhaḥ sadasatpakṣamāśrayet // Lank_10.557 //",
  "S04bsu021_u:4957": "(Vaidya 144)",
  "S04bsu021_u:4958": "pradhānājjagadutpannaṃ kapilāṅgo 'pi durmatiḥ /",
  "S04bsu021_u:4959": "śiṣyebhyaḥ saṃprakāśeti guṇānāṃ ca vikāritā // Lank_10.558 //",
  "S04bsu021_u:4960": "na bhūtaṃ nāpi cābhūtaṃ pratyayairna ca pratyayāḥ /",
  "S04bsu021_u:4961": "pratyayānāmasadbhāvādabhūtaṃ na pravartate // Lank_10.559 //",
  "S04bsu021_u:4962": "sadasatpakṣavigato hetupratyayavarjitaḥ /",
  "S04bsu021_u:4963": "utpādabhaṅgarahitaḥ svapakṣo lakṣyavarjitaḥ // Lank_10.560 //",
  "S04bsu021_u:4964": "māyāsvapnopamaṃ lokaṃ hetupratyayavarjitam /",
  "S04bsu021_u:4965": "ahetukaṃ sadā paśyan vikalpo na pravartate // Lank_10.561 //",
  "S04bsu021_u:4966": "gandharvamṛgatṛṣṇābhaṃ keśoṇḍukanibhaṃ sadā /",
  "S04bsu021_u:4967": "sadasatpakṣavigataṃ hetupratyayavarjitam /",
  "S04bsu021_u:4968": "ahetukaṃ bhavaṃ paśyaṃścittadhārā viśudhyate // Lank_10.562 //",
  "S04bsu021_u:4969": "vastu na vidyate paśyaṃścittamātraṃ na vidyate /",
  "S04bsu021_u:4970": "avastukaṃ kathaṃ cittaṃ cittamātraṃ na yujyate // Lank_10.563 //",
  "S04bsu021_u:4971": "vastumālambanīkṛtya cittaṃ saṃjāyate nṛṇām /",
  "S04bsu021_u:4972": "ahetukaṃ kathaṃ cittaṃ cittamātraṃ na yujyate // Lank_10.564 //",
  "S04bsu021_u:4973": "tathatā cittamātraṃ ca āryavastunayasya tu /",
  "S04bsu021_u:4974": "vidyante na ca vidyante na te mannayakovidāḥ // Lank_10.565 //",
  "S04bsu021_u:4975": "grāhyagrāhakabhāvena yadi cittaṃ pravartate /",
  "S04bsu021_u:4976": "etaddhi laukikaṃ cittaṃ cittamātraṃ na yujyate // Lank_10.566 //",
  "S04bsu021_u:4977": "dehabhogapratiṣṭhābhaṃ svapnavajjāyate yadi /",
  "S04bsu021_u:4978": "dvicittatā prasajyeta na ca cittaṃ dvilakṣaṇam // Lank_10.567 //",
  "S04bsu021_u:4979": "svadhāraṃ hi yathā khaḍgaṃ svāgraṃ vai aṅguliryathā /",
  "S04bsu021_u:4980": "na chindate na spṛśate tathā cittaṃ svadarśane // Lank_10.568 //",
  "S04bsu021_u:4981": "na paraṃ na ca vai tantraṃ kalpitaṃ vastumeva ca /",
  "S04bsu021_u:4982": "pañca dharmā dvicittaṃ ca nirābhāse na santi vai // Lank_10.569 //",
  "S04bsu021_u:4983": "utpādakaṃ ca utpādyaṃ dvividhaṃ bhāvalakṣaṇam /",
  "S04bsu021_u:4984": "utpādakaṃ hi saṃdhāya naiḥsvabhāvyaṃ vadāmyaham // Lank_10.570 //",
  "S04bsu021_u:4985": "atha vaicitryasaṃsthāne kalpā ca yadi jāyate /",
  "S04bsu021_u:4986": "ākāśe śaśaśṛṅge ca arthābhāsaṃ bhaviṣyati // Lank_10.571 //",
  "S04bsu021_u:4987": "arthābhāsaṃ bhaveccittaṃ tadarthaḥ syādakalpitaḥ /",
  "S04bsu021_u:4988": "na ca vai kalpito hyarthaścittādanyo 'bhilapyate // Lank_10.572 //",
  "S04bsu021_u:4989": "(Vaidya 145)",
  "S04bsu021_u:4990": "anādimati saṃsāre artho vai nāsti kutracit /",
  "S04bsu021_u:4991": "apuṣṭaṃ hi kathaṃ cittamarthābhāsaṃ pravartate // Lank_10.573 //",
  "S04bsu021_u:4992": "yadyabhāvena puṣṭiḥ syācchaśaśṛṅge 'pi tadbhavet /",
  "S04bsu021_u:4993": "na cābhāvena vai puṣṭo vikalpaḥ saṃpravartate // Lank_10.574 //",
  "S04bsu021_u:4994": "yathāpi dānīṃ naivāsti tathā pūrve 'pi nāstyasau /",
  "S04bsu021_u:4995": "anarthe arthasaṃbaddhaṃ kathaṃ cittaṃ pravartate // Lank_10.575 //",
  "S04bsu021_u:4996": "tathatā śūnyatā koṭirnirvāṇaṃ dharmadhātukam /",
  "S04bsu021_u:4997": "anutpādaśca dharmāṇāṃ svabhāvaḥ pāramārthikaḥ // Lank_10.576 //",
  "S04bsu021_u:4998": "nāstyastipatitā bālā hetupratyayakalpanaiḥ /",
  "S04bsu021_u:4999": "ahetukamanutpannaṃ bhavaṃ vai aprajānataḥ // Lank_10.577 //",
  "S04bsu021_u:5000": "cittaṃ khyāti na dṛśyo 'sti viśeṣo 'nādihetukaḥ /",
  "S04bsu021_u:5001": "anādāvapi nāstyartho viśeṣaḥ kena jāyate // Lank_10.578 //",
  "S04bsu021_u:5002": "yadyabhāvena puṣṭiḥ syāddaridro dhanavān bhavet /",
  "S04bsu021_u:5003": "arthābhāve kathaṃ cittaṃ jāyate brūhi me mune // Lank_10.579 //",
  "S04bsu021_u:5004": "ahetukamidaṃ sarvaṃ na cittaṃ na ca gocaraḥ /",
  "S04bsu021_u:5005": "na ca vai puṣyate cittaṃ tribhavaṃ kriyavarjitam // Lank_10.580 //",
  "S04bsu021_u:5006": "utpādavinivṛttyarthamanutpādaprasādhanam /",
  "S04bsu021_u:5007": "ahetuvādaṃ deśemi na ca bālairvibhāvyate /",
  "S04bsu021_u:5008": "anutpannamidaṃ sarvaṃ na ca bhāvā na santi ca // Lank_10.581 //",
  "S04bsu021_u:5009": "gandharvasvapnamāyākhyā bhāvā vidyantyahetukāḥ /",
  "S04bsu021_u:5010": "anutpannān svabhāvāṃśca śūnyāḥ kena vadāsi me // Lank_10.582 //",
  "S04bsu021_u:5011": "samavāyavinirmukto yadā bhāvo na dṛśyate /",
  "S04bsu021_u:5012": "tadā śūnyamanutpannamasvabhāvaṃ vadāmyaham // Lank_10.583 //",
  "S04bsu021_u:5013": "svapnakeśoṇḍukaṃ māyā gandharva mṛgatṛṣṇikā /",
  "S04bsu021_u:5014": "ahetukā pi dṛśyante tathā lokavicitratā // Lank_10.584 //",
  "S04bsu021_u:5015": "samavāyastathaivaiko dṛśyābhāvānna vidyate /",
  "S04bsu021_u:5016": "na tu tīrthyadṛṣṭyā pralayo samavāyo na vidyate // Lank_10.585 //",
  "S04bsu021_u:5017": "vigṛhyāhetuvādena anutpādaṃ prasādhayet /",
  "S04bsu021_u:5018": "anutpādaiḥ prasādhyante mama netrī na naśyati // Lank_10.586 //",
  "S04bsu021_u:5019": "ahetuvādairdeśyante tīrthyānāṃ jāyate bhayam /",
  "S04bsu021_u:5020": "kathaṃ kena kutaḥ kutra saṃbhavo 'hetuko bhavet // Lank_10.587 //",
  "S04bsu021_u:5021": "(Vaidya 146)",
  "S04bsu021_u:5022": "nāhetukamahetutvaṃ yadā paśyanti paṇḍitāḥ /",
  "S04bsu021_u:5023": "tadā vyāvartate dṛṣṭirbhaṅgotpādānuvādinī // Lank_10.588 //",
  "S04bsu021_u:5024": "kimabhāvo hyanutpāda utpādotpattilakṣaṇam /",
  "S04bsu021_u:5025": "atha bhāvasya nāmedaṃ nirarthaṃ vā bravīhi me // Lank_10.589 //",
  "S04bsu021_u:5026": "na ca bhāvo hyanutpādo na ca pratyayalakṣaṇam /",
  "S04bsu021_u:5027": "na ca bhāvasya nāmedaṃ na ca nāma nirarthakam // Lank_10.590 //",
  "S04bsu021_u:5028": "yatra śrāvakabuddhānāṃ tīrthyānāṃ ca agocaraḥ /",
  "S04bsu021_u:5029": "saptabhūmigatānāṃ ca tadanutpādalakṣaṇam // Lank_10.591 //",
  "S04bsu021_u:5030": "hetupratyayavyāvṛttiṃ kāraṇasya niṣedhanam /",
  "S04bsu021_u:5031": "cittamātravyavasthānamanutpādaṃ vadāmyaham // Lank_10.592 //",
  "S04bsu021_u:5032": "ahetuvṛttiṃ bhāvānāṃ kalpyakalpavivarjitām /",
  "S04bsu021_u:5033": "sadasatpakṣanirmuktamanutpādaṃ vadāmyaham // Lank_10.593 //",
  "S04bsu021_u:5034": "cittadṛśyavinirmuktaṃ svabhāvadvayavarjitam /",
  "S04bsu021_u:5035": "āśrayasya parāvṛttimanutpādaṃ vadāmyaham // Lank_10.594 //",
  "S04bsu021_u:5036": "na bāhyabhāvaṃ bhāvānāṃ na ca cittaparigraham /",
  "S04bsu021_u:5037": "sarvadṛṣṭiprahāṇaṃ yattadanutpādalakṣaṇam // Lank_10.595 //",
  "S04bsu021_u:5038": "evaṃ śūnyāsvabhāvādyān sarvadharmān vibhāvayet /",
  "S04bsu021_u:5039": "na jātu śūnyayā śūnyā kiṃ tvanutpādaśūnyayā // Lank_10.596 //",
  "S04bsu021_u:5040": "kalāpaḥ pratyayānāṃ hi pravartate nivartate /",
  "S04bsu021_u:5041": "kalapācca pṛthagbhūtaṃ na jātaṃ na nirudhyate // Lank_10.597 //",
  "S04bsu021_u:5042": "bhāvo na vidyate hyanyaḥ kalāpācca pṛthak kvacit /",
  "S04bsu021_u:5043": "ekatvena pṛthaktvena yathā tīrthyairvikalpyate // Lank_10.598 //",
  "S04bsu021_u:5044": "sadasanna jāyate bhāvo nāsanna sadasatkvacit /",
  "S04bsu021_u:5045": "anyatra hi kalāpo 'yaṃ pravartate nivartate // Lank_10.599 //",
  "S04bsu021_u:5046": "saṃketamātramevedamanyonyāpekṣasaṃkalāt /",
  "S04bsu021_u:5047": "janyamarthaṃ na caivāsti pṛthakpratyayasaṃkalāt // Lank_10.600 //",
  "S04bsu021_u:5048": "janyābhāvo hyanutpādaḥ tīrthyadoṣavivarjitaḥ /",
  "S04bsu021_u:5049": "deśemi saṃkalāmātraṃ na ca bālairvibhāvyate // Lank_10.601 //",
  "S04bsu021_u:5050": "yasya janyo hi bhāvo 'sti saṃkalāyāḥ pṛthak kvacit /",
  "S04bsu021_u:5051": "ahetuvādī vijñeyaḥ saṃkalāyā vināśakaḥ // Lank_10.602 //",
  "S04bsu021_u:5052": "pradīpadravyajātīnāṃ vyañjakā saṃkalā bhavet /",
  "S04bsu021_u:5053": "yasya bhāvo bhavetkaścitsaṃkalāyāḥ pṛthak kvacit // Lank_10.603 //",
  "S04bsu021_u:5054": "(Vaidya 147)",
  "S04bsu021_u:5055": "asvabhāvo hyanutpannaḥ prakṛtyā gaganopamaḥ /",
  "S04bsu021_u:5056": "saṃkalāyāḥ pṛthagbhūto yo dharmaḥ kalpito 'budhaiḥ // Lank_10.604 //",
  "S04bsu021_u:5057": "ayamanyamanutpādamāryāṇāṃ prāptidharmatā /",
  "S04bsu021_u:5058": "yaśca tasya anutpādaṃ tadanutpādakṣāntiḥ syāt // Lank_10.605 //",
  "S04bsu021_u:5059": "yadā sarvamimaṃ lokaṃ saṃkalāmeva paśyati /",
  "S04bsu021_u:5060": "saṃkalāmātramevedaṃ tadā cittaṃ samādhyate // Lank_10.606 //",
  "S04bsu021_u:5061": "ajñānatṛṣṇākarmādi saṃkalādhyātmikā bhavet /",
  "S04bsu021_u:5062": "khajamṛddaṇḍacakrādi bījabhūtādi bāhiram // Lank_10.607 //",
  "S04bsu021_u:5063": "parato yasya vai bhāvaḥ pratyayairjāyate kvacit /",
  "S04bsu021_u:5064": "na saṃkalāmātramevedaṃ na te yuktyāgame sthitāḥ // Lank_10.608 //",
  "S04bsu021_u:5065": "yadi janyo na bhāvo 'sti syādbuddhiḥ kasya pratyayāt /",
  "S04bsu021_u:5066": "anyonyapratyayā hyete te tena pratyayāḥ smṛtāḥ // Lank_10.609 //",
  "S04bsu021_u:5067": "uṣṇadravacalakaṭhinā bālairdharmā vikalpitāḥ /",
  "S04bsu021_u:5068": "kalāpo 'yaṃ na dharmo 'sti ato vai niḥsvabhāvatā // Lank_10.610 //",
  "S04bsu021_u:5069": "vaidyā yathāturavaśātkriyābhedaṃ prakurvate /",
  "S04bsu021_u:5070": "na tu śāstrasya bhedo 'sti doṣabhedastu vidyate // Lank_10.611 //",
  "S04bsu021_u:5071": "tathāhaṃ sattvasaṃtāne kleśadoṣaiḥ sudūṣitaiḥ /",
  "S04bsu021_u:5072": "indriyāṇāṃ balaṃ jñātvā nayaṃ deśemi bāliśān // Lank_10.612 //",
  "S04bsu021_u:5073": "na kleśendriyabhedena śāsanaṃ bhidyate mama /",
  "S04bsu021_u:5074": "ekameva bhavedyānaṃ mārgamaṣṭāṅgikaṃ śivam // Lank_10.613 //",
  "S04bsu021_u:5075": "ghaṭapaṭamukuṭaviṣāṇahetukaśaśaviṣāṇānāstitvam /",
  "S04bsu021_u:5076": "yaddhetusamutpannaṃ sa ca nāsti te 'vagantavyam // Lank_10.614 //",
  "S04bsu021_u:5077": "astitvasādhakaṃ nāsti nāsti nāsti na yujyate /",
  "S04bsu021_u:5078": "astitvaṃ nāstyapekṣyaṃ hi anyonyāpekṣakāraṇam // Lank_10.615 //",
  "S04bsu021_u:5079": "kiṃcidāśritya punaḥ kiṃcitkhyāyate yasya vai matam /",
  "S04bsu021_u:5080": "ahetukaṃ yadāśritya kiṃciccāhetukaṃ na tu // Lank_10.616 //",
  "S04bsu021_u:5081": "atha tadanyamāśritya tadapyanyasya khyāyate /",
  "S04bsu021_u:5082": "anavasthā prasajyeta kiṃcicca kiṃ ca no bhavet // Lank_10.617 //",
  "S04bsu021_u:5083": "āśritya parṇakāṣṭhādīn yathā māyā prasajyate /",
  "S04bsu021_u:5084": "vastu tadvatsamāśritya vaicitryaṃ khyāyate nṛṇām // Lank_10.618 //",
  "S04bsu021_u:5085": "(Vaidya 148)",
  "S04bsu021_u:5086": "māyājālaṃ na parṇāni na kāṣṭhaṃ na ca śarkarā /",
  "S04bsu021_u:5087": "māyaiva dṛśyate bālairmāyākāreṇa cāśrayam // Lank_10.619 //",
  "S04bsu021_u:5088": "tathā vastu samāśritya yadi kiṃcidvinaśyati /",
  "S04bsu021_u:5089": "dṛśyakāle dvayaṃ nāsti kathaṃ kiṃcidvikalpyate // Lank_10.620 //",
  "S04bsu021_u:5090": "vikalpairvikalpitaṃ nāsti vikalpaśca na vidyate /",
  "S04bsu021_u:5091": "vikalpe hyavidyamāne tu na saṃsṛtirna nirvṛtiḥ // Lank_10.621 //",
  "S04bsu021_u:5092": "vikalpe hyavidyamāne tu vikalpo na pravartate /",
  "S04bsu021_u:5093": "apravṛttiṃ kathaṃ cittaṃ cittamātraṃ na yujyate // Lank_10.622 //",
  "S04bsu021_u:5094": "anekamatibhinnatvācchāsane nāsti sāratā /",
  "S04bsu021_u:5095": "sārābhāvānna mokṣo 'sti na ca lokavicitratā // Lank_10.623 //",
  "S04bsu021_u:5096": "bāhyaṃ na vidyate dṛśyaṃ yathā bālairvikalpyate /",
  "S04bsu021_u:5097": "bimbavatkhyāyate cittaṃ vāsanairbhramaṇīkṛtam // Lank_10.624 //",
  "S04bsu021_u:5098": "sarvabhāvā hyanutpannā asatsadasaṃbhavāḥ /",
  "S04bsu021_u:5099": "cittamātramidaṃ sarvaṃ kalpanābhiśca varjitam // Lank_10.625 //",
  "S04bsu021_u:5100": "bālairbhāvāḥ samākhyātāḥ pratyayairna tu paṇḍitaiḥ /",
  "S04bsu021_u:5101": "svabhāvacittanirmuktaścittamāryopagaṃ śivam // Lank_10.626 //",
  "S04bsu021_u:5102": "sāṃkhyā vaiśeṣikā nagnā viprāḥ pāśupatāstathā /",
  "S04bsu021_u:5103": "asatsaddṛṣṭipatitā viviktārthavivarjitāḥ // Lank_10.627 //",
  "S04bsu021_u:5104": "niḥsvabhāvā hyanutpannāḥ śūnyā māyopamāmalāḥ /",
  "S04bsu021_u:5105": "kasyaite deśitā buddhaistvayā ca prativarṇitāḥ // Lank_10.628 //",
  "S04bsu021_u:5106": "yogināṃ śuddhacittānāṃ dṛṣṭitarkavivarjitāḥ /",
  "S04bsu021_u:5107": "buddhā deśenti vai yogaṃ mayā ca prativarṇitāḥ // Lank_10.629 //",
  "S04bsu021_u:5108": "yadi cittamidaṃ sarvaṃ kasmiṃllokaḥ pratiṣṭhitaḥ /",
  "S04bsu021_u:5109": "gamanāgamanaṃ kena dṛśyate bhūtale nṛṇām // Lank_10.630 //",
  "S04bsu021_u:5110": "śakuniryathā gagane vikalpena samīritaḥ /",
  "S04bsu021_u:5111": "apratiṣṭhamanālambyaṃ carate bhūtale yathā // Lank_10.631 //",
  "S04bsu021_u:5112": "tathā hi dehinaḥ sarve vikalpena samīritāḥ /",
  "S04bsu021_u:5113": "svacitte caṃkramante te gagane śukaniryathā // Lank_10.632 //",
  "S04bsu021_u:5114": "dehabhogapratiṣṭhābhaṃ brūhi cittaṃ pravartate /",
  "S04bsu021_u:5115": "ābhā vṛttiḥ kathaṃ kena cittamātraṃ vadāhi me // Lank_10.633 //",
  "S04bsu021_u:5116": "dehabhogapratiṣṭhāśca ābhā vṛttiśca vāsanaiḥ /",
  "S04bsu021_u:5117": "saṃjāyate ayuktānāmābhā vṛttirvikalpanaiḥ // Lank_10.634 //",
  "S04bsu021_u:5118": "(Vaidya 149)",
  "S04bsu021_u:5119": "viṣayo vikalpito bhāvaścittaṃ viṣayasaṃbhavam /",
  "S04bsu021_u:5120": "dṛśyacittaparijñānādvikalpo na pravartate // Lank_10.635 //",
  "S04bsu021_u:5121": "nāma nāmni visaṃyuktaṃ yadā paśyati kalpitam /",
  "S04bsu021_u:5122": "buddhiboddhavyarahitaṃ saṃskṛtaṃ mucyate tadā // Lank_10.636 //",
  "S04bsu021_u:5123": "etā buddhirbhavedbodhyaṃ nāma nāmni vibhāvanam /",
  "S04bsu021_u:5124": "ye tvanyathāvabudhyante na te buddhā na bodhakāḥ // Lank_10.637 //",
  "S04bsu021_u:5125": "pañca dharmāḥ svabhāvāśca vijñānānyaṣṭa eva ca /",
  "S04bsu021_u:5126": "dve nairātmye bhavetkṛtsno mahāyānaparigrahaḥ // Lank_10.638 //",
  "S04bsu021_u:5127": "yadā buddhiśca boddhavyaṃ viviktaṃ paśyate jagat /",
  "S04bsu021_u:5128": "nāsti nāma vikalpaśca tadā nābhipravartate // Lank_10.639 //",
  "S04bsu021_u:5129": "kriyākṣaravikalpānāṃ nivṛttiścittadarśanāt /",
  "S04bsu021_u:5130": "adarśanātsvacittasya vikalpaḥ saṃpravartate // Lank_10.640 //",
  "S04bsu021_u:5131": "catvāro 'rūpiṇaḥ skandhāḥ saṃkhyā teṣāṃ na vidyate /",
  "S04bsu021_u:5132": "bhūtairvilakṣaṇai rūpaṃ kathaṃ rūpabahutvatā // Lank_10.641 //",
  "S04bsu021_u:5133": "lakṣaṇasya parityāgānna bhūtaṃ na ca bhautikam /",
  "S04bsu021_u:5134": "athānyalakṣaṇai rūpaṃ kasmātskandhairna jāyate // Lank_10.642 //",
  "S04bsu021_u:5135": "vimuktāyatanaskandhā yadā paśyatyalakṣaṇāḥ /",
  "S04bsu021_u:5136": "tadā nivartate cittaṃ dharmanairātmyadarśanāt // Lank_10.643 //",
  "S04bsu021_u:5137": "viṣayendriyabhedena vijñānaṃ jāyate 'ṣṭadhā /",
  "S04bsu021_u:5138": "lakṣaṇena bhavetrīṇi nirābhāse nivartate // Lank_10.644 //",
  "S04bsu021_u:5139": "ālayaṃ hi manasyātmā ātmīyaṃ jñānameva ca /",
  "S04bsu021_u:5140": "pravartate dvayagrāhātparijñānānnivartate // Lank_10.645 //",
  "S04bsu021_u:5141": "anyānanyavinirmuktaṃ yadā paśyatyasaṃcaram /",
  "S04bsu021_u:5142": "tadā dvayaṃ na kalpanti ātmā cātmīyameva ca // Lank_10.646 //",
  "S04bsu021_u:5143": "apravṛttaṃ na puṣṇāti na ca vijñānakāraṇam /",
  "S04bsu021_u:5144": "kāryakāraṇanirmuktaṃ niruddhaṃ na pravartate // Lank_10.647 //",
  "S04bsu021_u:5145": "vikalpaṃ cittamātraṃ ca lokaṃ kena vadāhi me /",
  "S04bsu021_u:5146": "kāraṇaiśca visaṃyuktaṃ lakṣyalakṣaṇavarjitam // Lank_10.648 //",
  "S04bsu021_u:5147": "svacittaṃ dṛśyate citraṃ dṛśyākāraṃ vikalpitam /",
  "S04bsu021_u:5148": "cittadṛśyāparijñānādanyaṃ cittārthasaṃgrahāt // Lank_10.649 //",
  "S04bsu021_u:5149": "(Vaidya 150)",
  "S04bsu021_u:5150": "nāstitvadṛṣṭirbhavati yadā buddhyā na paśyati /",
  "S04bsu021_u:5151": "astitvaṃ hi kathaṃ tasya cittagrāhānna jāyate // Lank_10.650 //",
  "S04bsu021_u:5152": "vikalpo na bhāvo nābhāvo ato 'stitvaṃ na jāyate /",
  "S04bsu021_u:5153": "cittadṛśyaparijñānādvikalpo na pravartate // Lank_10.651 //",
  "S04bsu021_u:5154": "apravṛtti vikalpasya parāvṛtti nirāśrayaḥ /",
  "S04bsu021_u:5155": "nivārya pakṣāṃścatvāro yadi bhāvā sahetukāḥ // Lank_10.652 //",
  "S04bsu021_u:5156": "saṃjñāntaraviśeṣo 'yaṃ kṛtaṃ kena na sādhitaḥ /",
  "S04bsu021_u:5157": "arthāpattirbhavetteṣāṃ kāraṇādvā pravartate // Lank_10.653 //",
  "S04bsu021_u:5158": "hetupratyayasaṃyogātkāraṇapratiṣedhataḥ /",
  "S04bsu021_u:5159": "nityadoṣo nivāryate anityā yadi pratyayāḥ // Lank_10.654 //",
  "S04bsu021_u:5160": "na saṃbhavo na vibhavo anityatvāddhi bāliśām /",
  "S04bsu021_u:5161": "na hi naśyamānaṃ kiṃcidvai kāraṇatvena dṛśyate // Lank_10.655 //",
  "S04bsu021_u:5162": "adṛṣṭaṃ hi kathaṃ kena nānityo jāyate bhavaḥ /",
  "S04bsu021_u:5163": "saṃgrahaiśca dametsattvān śīlena ca vaśīkaret // Lank_10.656 //",
  "S04bsu021_u:5164": "prajñayā nāśayeddṛṣṭiṃ vimokṣaiśca vivardhayet /",
  "S04bsu021_u:5165": "lokāyatamidaṃ sarvaṃ yattīrthyairdeśyate mṛṣā // Lank_10.657 //",
  "S04bsu021_u:5166": "kāryakāraṇasaddṛṣṭyā svasiddhāntaṃ na vidyate /",
  "S04bsu021_u:5167": "ahamekaṃ svasiddhāntaṃ kāryakāraṇavarjitaḥ // Lank_10.658 //",
  "S04bsu021_u:5168": "deśemi śiṣyavargasya lokāyatavivarjitaḥ /",
  "S04bsu021_u:5169": "cittamātraṃ na dṛśyo 'sti dvidhā cittaṃ vidṛśyate /",
  "S04bsu021_u:5170": "grāhyagrāhakabhāvena śāśvatocchedavarjitam // Lank_10.659 //",
  "S04bsu021_u:5171": "yāvatpravartate cittaṃ tāvallokāyataṃ bhavet /",
  "S04bsu021_u:5172": "apravṛttirvikalpasya svacittaṃ paśyato jagat // Lank_10.660 //",
  "S04bsu021_u:5173": "āyaṃ kāryābhinirvṛttirvyayaṃ kāryasya darśanam /",
  "S04bsu021_u:5174": "āyavyayaparijñānādvikalpo na pravartate // Lank_10.661 //",
  "S04bsu021_u:5175": "nityamanityaṃ kṛtakamakṛtakaṃ parāparam /",
  "S04bsu021_u:5176": "evamādyāni sarvāṇi (tal)",
  "S04bsu021_u:5177": "lokāyatanaṃ bhavet // Lank_10.662 //",
  "S04bsu021_u:5178": "devāsuramanuṣyāśca tiryakpretayamālayāḥ /",
  "S04bsu021_u:5179": "gatayaḥ ṣaṭ samākhyātā yatra jāyanti dehinaḥ // Lank_10.663 //",
  "S04bsu021_u:5180": "hīnautkṛṣṭamadhyena karmaṇā teṣu jāyate /",
  "S04bsu021_u:5181": "saraṃkṣya kuśalān sarvān viśeṣo mokṣa eva vā // Lank_10.664 //",
  "S04bsu021_u:5182": "(Vaidya 151)",
  "S04bsu021_u:5183": "kṣaṇe kṣaṇe tvayā yanmaraṇaṃ upapattiṃ ca /",
  "S04bsu021_u:5184": "deśyate bhikṣuvargasya abhiprāyaṃ vadāhi me // Lank_10.665 //",
  "S04bsu021_u:5185": "rūpādrūpāntaraṃ yadvaccittaṃ saṃbhūya bhajyate /",
  "S04bsu021_u:5186": "tasmāddeśemi śiṣyāṇāṃ kṣaṇajanmaparaṃparām // Lank_10.666 //",
  "S04bsu021_u:5187": "rūpe rūpe vikalpasya saṃbhavo vibhavastathā /",
  "S04bsu021_u:5188": "vikalpo hi bhavejjanturvikalpo 'nyo na vidyate // Lank_10.667 //",
  "S04bsu021_u:5189": "kṣaṇe kṣaṇe yanna yuktamidaṃpratyayabhāṣitam /",
  "S04bsu021_u:5190": "rūpagrāhavinirmuktaṃ na janma na ca bhajyate // Lank_10.668 //",
  "S04bsu021_u:5191": "pratyayāḥ pratyayotpannā avidyātathatādayaḥ /",
  "S04bsu021_u:5192": "dharmadvayena vartante advayā tathatā bhavet // Lank_10.669 //",
  "S04bsu021_u:5193": "pratyayāḥ pratyayotpannā yadi dharmā viśeṣitāḥ /",
  "S04bsu021_u:5194": "nityādayo bhavetkāryaṃ kāraṇaṃ pratyayo bhavet // Lank_10.670 //",
  "S04bsu021_u:5195": "nirviśiṣṭaṃ bhavettīrthyaiḥ kāryakāraṇasaṃgrahāt /",
  "S04bsu021_u:5196": "vādastava ca buddhānāṃ tasmānnāryo mahāmune // Lank_10.671 //",
  "S04bsu021_u:5197": "śarīre vyāmamātre ca lokaṃ vai lokasamudayam /",
  "S04bsu021_u:5198": "nirodhagāminī pratipaddeśayāmi jinaurasān // Lank_10.672 //",
  "S04bsu021_u:5199": "svabhāvatrayagrāheṇa grāhyagrāhavidṛṣṭayaḥ /",
  "S04bsu021_u:5200": "lokyalokottarān dharmān vikalpenti pṛthagjanāḥ // Lank_10.673 //",
  "S04bsu021_u:5201": "ataḥ svabhāvagrahaṇaṃ kriyate pūrvapakṣayā /",
  "S04bsu021_u:5202": "nivārārthaṃ tu dṛṣṭīnāṃ svabhāvaṃ na vikalpayet // Lank_10.674 //",
  "S04bsu021_u:5203": "chidradoṣānna niyamo na vā cittaṃ pravartate /",
  "S04bsu021_u:5204": "pravṛttidvayagrāheṇa advayā tathatā bhavet // Lank_10.675 //",
  "S04bsu021_u:5205": "ajñāna tṛṣṇā karma ca vijñānādyā ayonijāḥ /",
  "S04bsu021_u:5206": "anavasthākṛtakatvaṃ ca na kṛtvā jāyate bhavaḥ // Lank_10.676 //",
  "S04bsu021_u:5207": "caturvidhaśca pradhvaṃso bhāvānāṃ kathyate 'budhaiḥ /",
  "S04bsu021_u:5208": "dvidhāvṛttervikalpasya bhāvābhāvo na vidyate /",
  "S04bsu021_u:5209": "cātuṣkoṭikanirmuktaṃ darśanadvayavarjitam // Lank_10.677 //",
  "S04bsu021_u:5210": "dvidhāvṛttivikalpaḥ syāddṛṣṭvā nābhipravartate /",
  "S04bsu021_u:5211": "anutpanneṣu bhāveṣu buddhervyutthānabhāvataḥ // Lank_10.678 //",
  "S04bsu021_u:5212": "utpanneṣvapi bhāveṣu tatkalpatvānna kalpayet /",
  "S04bsu021_u:5213": "yuktiṃ vadāhi me nātha dvidhādṛṣṭinivāraṇāt // Lank_10.679 //",
  "S04bsu021_u:5214": "(Vaidya 152)",
  "S04bsu021_u:5215": "yathāhamanye ca sadā nāstyasti na visaṃkaret /",
  "S04bsu021_u:5216": "tīrthavādaasaṃsṛṣṭāḥ śrāvakairjinavarjitāḥ /",
  "S04bsu021_u:5217": "jinābhisamayacaryāṃ ca jinaputrāvināśataḥ // Lank_10.680 //",
  "S04bsu021_u:5218": "vimokṣahetvahetuścāpyanutpādaikalakṣaṇaḥ /",
  "S04bsu021_u:5219": "paryāyairmohayantyetāṃ varjanīyāṃ sadā budhaiḥ // Lank_10.681 //",
  "S04bsu021_u:5220": "meghābhrakūṭendradhanuḥprakāśā marīcikeśoṇḍukamāyatulyāḥ /",
  "S04bsu021_u:5221": "bhāvā hi sarve svavikalpasaṃbhavāstīrthyā vikalpenti jagatsvakāraṇaiḥ // Lank_10.682 //",
  "S04bsu021_u:5222": "anutpādaśca tathatā bhūtakoṭiśca śūnyatā /",
  "S04bsu021_u:5223": "rūpasya nāmānyetāni abhāvaṃ na vikalpayet // Lank_10.683 //",
  "S04bsu021_u:5224": "hastaḥ karo yathā loke indraḥ śakraḥ puraṃdaraḥ /",
  "S04bsu021_u:5225": "tathā hi sarvabhāvānāmabhāvaṃ na vikalpayet // Lank_10.684 //",
  "S04bsu021_u:5226": "rūpācca śūnyatā nānyā anutpādaṃ tathaiva ca /",
  "S04bsu021_u:5227": "na kalpayedananyatvāddṛṣṭidoṣaḥ prasajyate // Lank_10.685 //",
  "S04bsu021_u:5228": "saṃkalpaśca vikalpaśca vastulakṣaṇasaṃgrahāt /",
  "S04bsu021_u:5229": "dīrghahrasvādimāṇḍalyaṃ parikalpasya saṃgrahāt // Lank_10.686 //",
  "S04bsu021_u:5230": "saṃkalpo hi bhaveccittaṃ parikalpo manastathā /",
  "S04bsu021_u:5231": "vikalpo manavijñānaṃ lakṣyalakṣaṇavarjitam // Lank_10.687 //",
  "S04bsu021_u:5232": "yacca tīrthyairanutpādo yacca mannayadṛṣṭibhiḥ /",
  "S04bsu021_u:5233": "kalpyate nirviśiṣṭo 'yaṃ dṛṣṭidoṣaḥ prasajyate // Lank_10.688 //",
  "S04bsu021_u:5234": "prayojanamanutpādamanutpādārthameva ca /",
  "S04bsu021_u:5235": "ye vai jānanti yuktijñāste 'bhibudhyanti mannayam // Lank_10.689 //",
  "S04bsu021_u:5236": "prayojanaṃ dṛṣṭisaṃkocamanutpādamanālayam /",
  "S04bsu021_u:5237": "arthadvayaparijñānādanutpādaṃ vadāmyaham // Lank_10.690 //",
  "S04bsu021_u:5238": "bhāvā vidyantyanutpannā na vā brūhi mahāmune /",
  "S04bsu021_u:5239": "ahetuvādo 'nutpādo pravṛttistīrthadarśanam // Lank_10.691 //",
  "S04bsu021_u:5240": "ahetuvādo 'nutpādo vaiṣamyatīrthadarśanam /",
  "S04bsu021_u:5241": "astināstivinirmuktaṃ cittamātraṃ vadāmyaham // Lank_10.692 //",
  "S04bsu021_u:5242": "utpādamanutpādaṃ varjayeddṛṣṭihetukam /",
  "S04bsu021_u:5243": "ahetuvāde 'nutpāde utpāde kāraṇāśrayaḥ // Lank_10.693 //",
  "S04bsu021_u:5244": "(Vaidya 153)",
  "S04bsu021_u:5245": "anābhogakriyā nāsti kriyā ceddṛṣṭisaṃkaraḥ /",
  "S04bsu021_u:5246": "upāyapraṇidhānādyairdṛṣṭimeva vadāhi me /",
  "S04bsu021_u:5247": "asattvātsarvadharmāṇāṃ maṇḍalaṃ jāyate katham // Lank_10.694 //",
  "S04bsu021_u:5248": "grāhyagrāhakavisaṃyogānna pravṛttirna nirvṛtiḥ /",
  "S04bsu021_u:5249": "bhāvādbhāvāntaraṃ dṛṣṭiṃ cittaṃ vai tatsamutthitam // Lank_10.695 //",
  "S04bsu021_u:5250": "anutpādaśca dharmāṇāṃ kathametadvadāhi me /",
  "S04bsu021_u:5251": "sattvāścennāvabudhyante ata etatprakāśyate // Lank_10.696 //",
  "S04bsu021_u:5252": "pūrvottaravirodhaṃ ca sarvaṃ bhāṣya mahāmune /",
  "S04bsu021_u:5253": "tīrthadoṣavinirmuktaṃ viṣamāhetuvarjitam // Lank_10.697 //",
  "S04bsu021_u:5254": "apravṛtirnivṛttiśca brūhi me vādināṃvara /",
  "S04bsu021_u:5255": "astināstivinirmuktaṃ phalahetvavināśakam // Lank_10.698 //",
  "S04bsu021_u:5256": "bhūmikramānusaṃdhiśca brūhi me dharmalakṣaṇam /",
  "S04bsu021_u:5257": "dvayāntapatito loko dṛṣṭibhirvyākulīkṛtaḥ // Lank_10.699 //",
  "S04bsu021_u:5258": "anutpādā utpādādyaiḥ śamaheturna budhyate /",
  "S04bsu021_u:5259": "maṇḍalaṃ hi na me kiṃcinna ca deśemi dharmatām // Lank_10.700 //",
  "S04bsu021_u:5260": "dvaye sati hi doṣaḥ syāddvayaṃ buddhairviśodhitam /",
  "S04bsu021_u:5261": "śūnyāśca kṣaṇikā bhāvā niḥsvabhāvā hyajātikāḥ // Lank_10.701 //",
  "S04bsu021_u:5262": "kudṛṣṭivādasaṃchannaiḥ kalpyante na tathāgataiḥ /",
  "S04bsu021_u:5263": "pravṛttiṃ ca nivṛttiṃ ca vikalpasya vadāhi me // Lank_10.702 //",
  "S04bsu021_u:5264": "yathā yena prakāreṇa jāyate viṣayo mukham /",
  "S04bsu021_u:5265": "varṇapuṣkalasaṃyogātprapañcaiḥ samudānitam // Lank_10.703 //",
  "S04bsu021_u:5266": "rūpaṃ dṛṣṭvā bahirdhā vai vikalpaḥ saṃpravartate /",
  "S04bsu021_u:5267": "tasyaiva hi parijñānādyathābhūtārthadarśanāt /",
  "S04bsu021_u:5268": "āryagotrānukūlaṃ ca cittaṃ nābhipravartate // Lank_10.704 //",
  "S04bsu021_u:5269": "pratyākhyāya tu bhūtāni bhāvotpattirna vidyate /",
  "S04bsu021_u:5270": "bhūtākāraṃ sadā cittamanutpannaṃ vibhāvayet // Lank_10.705 //",
  "S04bsu021_u:5271": "mā vikalpaṃ vikalpetha nirvikalpā hi paṇḍitāḥ /",
  "S04bsu021_u:5272": "vikalpaṃ vikalpayaṃstasya dvayameva na nirvṛtiḥ // Lank_10.706 //",
  "S04bsu021_u:5273": "anutpādapratijñasya māyā ca dṛśyate nayaḥ /",
  "S04bsu021_u:5274": "māyānirhetusaṃbhūtaṃ hānisiddhāntalakṣaṇam // Lank_10.707 //",
  "S04bsu021_u:5275": "(Vaidya 154)",
  "S04bsu021_u:5276": "bimbavaddṛśyate cittamanādimatibhāvitam /",
  "S04bsu021_u:5277": "arthākāraṃ na cārtho 'sti yathābhūtaṃ vibhāvayet // Lank_10.708 //",
  "S04bsu021_u:5278": "yathā hi darpaṇe rūpamekatvānyatvavarjitam /",
  "S04bsu021_u:5279": "dṛśyate na ca tannāsti tathā cotpādalakṣaṇam // Lank_10.709 //",
  "S04bsu021_u:5280": "gandharvamāyādi yathā hetupratyayalakṣaṇāḥ /",
  "S04bsu021_u:5281": "tathā hi sarvabhāvānāṃ saṃbhavo na hyasaṃbhavaḥ // Lank_10.710 //",
  "S04bsu021_u:5282": "vikalpaḥ puruṣākāro dvidhāvṛttyā pravartate /",
  "S04bsu021_u:5283": "ātmadharmopacāraiśca na ca bālairvibhāvyate // Lank_10.711 //",
  "S04bsu021_u:5284": "vipulapratyayādhīnaḥ śrāvako 'pi hyarhaṃstathā /",
  "S04bsu021_u:5285": "svabalādhīnaṃ jinādhīnaṃ pañcamaṃ śrāvakaṃ nayet // Lank_10.712 //",
  "S04bsu021_u:5286": "kālāntaraṃ ca pradhvastaṃ paramārthetaretaram /",
  "S04bsu021_u:5287": "caturvidhamanityatvaṃ bālāḥ kalpentyakovidāḥ // Lank_10.713 //",
  "S04bsu021_u:5288": "dvayāntapatitā bālā guṇāṇuprakṛtikāraṇaiḥ /",
  "S04bsu021_u:5289": "mokṣopāyaṃ na jānanti sadasatpakṣasaṃgrahāt // Lank_10.714 //",
  "S04bsu021_u:5290": "aṅgulyagraṃ yathā bālaiścandraṃ gṛhṇanti durmatiḥ /",
  "S04bsu021_u:5291": "tathā hyakṣarasaṃsaktāstattvaṃ nāventi māmakam // Lank_10.715 //",
  "S04bsu021_u:5292": "vilakṣaṇāni bhūtāni rūpabhāvapravartakā /",
  "S04bsu021_u:5293": "bhūtānāṃ saṃniveśo 'yaṃ na bhūtairbhautikaṃ kṛtam // Lank_10.716 //",
  "S04bsu021_u:5294": "agninā dahyate rūpamabdhātuḥ kledanātmakaḥ /",
  "S04bsu021_u:5295": "vāyunā kīryate rūpaṃ kathaṃ bhūtaiḥ pravartate // Lank_10.717 //",
  "S04bsu021_u:5296": "rūpaṃ skandhaśca vijñānaṃ dvayametanna pañcakam /",
  "S04bsu021_u:5297": "paryāyabhedaṃ skandhānāṃ śatadhā deśayāmyaham // Lank_10.718 //",
  "S04bsu021_u:5298": "cittacaittasya bhedena vartamānaṃ pravartate /",
  "S04bsu021_u:5299": "vyatibhinnāni rūpāṇi cittaṃ rūpaṃ na bhautikam // Lank_10.719 //",
  "S04bsu021_u:5300": "nīlādyapekṣaṇaṃ śvetaṃ śvetaṃ nīlaṃ hyapekṣaṇam /",
  "S04bsu021_u:5301": "kāryakāraṇamutpādya śūnyatā asti nāsti ca // Lank_10.720 //",
  "S04bsu021_u:5302": "sādhanaṃ sādhakaṃ sādhyaṃ śītoṣṇe lakṣyalakṣaṇam /",
  "S04bsu021_u:5303": "evamādyāni sarvāṇi tārkikairna prasādhitāḥ // Lank_10.721 //",
  "S04bsu021_u:5304": "cittaṃ manaśca ṣaḍvānyavijñānānyātmasaṃyutā /",
  "S04bsu021_u:5305": "ekatvānyatvarahitā ālayo 'yaṃ pravartate // Lank_10.722 //",
  "S04bsu021_u:5306": "sāṃkhyā vaiśeṣikā nagnāstārkikā īśvaroditāḥ /",
  "S04bsu021_u:5307": "sadasatpakṣapatitā viviktārthavivarjitāḥ // Lank_10.723 //",
  "S04bsu021_u:5308": "(Vaidya 155)",
  "S04bsu021_u:5309": "saṃsthānākṛtiviśeṣo bhūtānāṃ nāsti bhautikam /",
  "S04bsu021_u:5310": "tīrthyā vadanti janma bhūtānāṃ bhautikasya ca // Lank_10.724 //",
  "S04bsu021_u:5311": "anutpannā yato ye 'nye tīrthyāḥ kalpanti kāraṇaiḥ /",
  "S04bsu021_u:5312": "na ca budhyanti mohena sadasatpakṣamāśritāḥ // Lank_10.725 //",
  "S04bsu021_u:5313": "cittena saha saṃyuktaṃ visaṃyuktaṃ manādibhiḥ /",
  "S04bsu021_u:5314": "viśuddhalakṣaṇaṃ sattvaṃ jñānena saha tiṣṭhati // Lank_10.726 //",
  "S04bsu021_u:5315": "karma yacca bhavedrūpaṃ skandhaviṣayahetukāḥ /",
  "S04bsu021_u:5316": "sattvāśca nirupādānā ārūpye nāvatiṣṭhati // Lank_10.727 //",
  "S04bsu021_u:5317": "nairātmyaṃ sattvavāditvaṃ sattvābhāvātprasajyate /",
  "S04bsu021_u:5318": "nairātmyavādino cchedo vijñānasyāpyasaṃbhavaḥ // Lank_10.728 //",
  "S04bsu021_u:5319": "catvāraḥ sthitastasya rūpābhāvātkathaṃ bhavet /",
  "S04bsu021_u:5320": "adhyātmabāhyābhāvādvijñānaṃ na pravartate // Lank_10.729 //",
  "S04bsu021_u:5321": "antarābhavikāḥ skandhāḥ yathaivecchanti tārkikāḥ /",
  "S04bsu021_u:5322": "tathārūpyopapannasya bhavo 'rūpo na cāsti kim // Lank_10.730 //",
  "S04bsu021_u:5323": "aprayatnena mokṣaḥ syātsattvavijñānayorvinā /",
  "S04bsu021_u:5324": "tīrthyavādo na saṃdeho na ca budhyanti tārkikāḥ // Lank_10.731 //",
  "S04bsu021_u:5325": "rūpaṃ ca vidyate tatra ārūpye nāsti darśanam /",
  "S04bsu021_u:5326": "tadabhāvo na siddhānto na yānaṃ na ca yāyinam // Lank_10.732 //",
  "S04bsu021_u:5327": "indriyaiḥ saha saṃyuktaṃ vijñānaṃ vāsanodbhavam /",
  "S04bsu021_u:5328": "aṣṭavidhaikadeśaṃ hi kṣaṇe kāle na gṛhṇanti // Lank_10.733 //",
  "S04bsu021_u:5329": "na pravartati yadā rūpaṃ indriyā na ca indriyaiḥ /",
  "S04bsu021_u:5330": "ato hi deśeti bhagavān kṣaṇikā indriyādayaḥ // Lank_10.734 //",
  "S04bsu021_u:5331": "anirdhārya kathaṃ rūpaṃ vijñānaṃ saṃpravartsyate /",
  "S04bsu021_u:5332": "apravṛttaṃ kathaṃ jñānaṃ saṃsāraṃ janayiṣyati // Lank_10.735 //",
  "S04bsu021_u:5333": "utpattyanantaraṃ bhaṅgaṃ na deśenti vināyakāḥ /",
  "S04bsu021_u:5334": "nairantaryaṃ na bhāvānāṃ vikalpaspandite gatau // Lank_10.736 //",
  "S04bsu021_u:5335": "indriyā indriyārthāśca mūḍhānāṃ na tu paṇḍitāḥ /",
  "S04bsu021_u:5336": "bālā gṛhṇanti nāmena āryā vai arthakovidāḥ // Lank_10.737 //",
  "S04bsu021_u:5337": "ṣaṣṭhaṃ hi nirupādānaḥ sopādāno na gṛhyate /",
  "S04bsu021_u:5338": "anirdhāryaṃ vadantyāryāṃ astidoṣairvivarjitāḥ // Lank_10.738 //",
  "S04bsu021_u:5339": "(Vaidya 156)",
  "S04bsu021_u:5340": "śāśvatocchedabhītāśca tārkikā jñānavarjitāḥ /",
  "S04bsu021_u:5341": "saṃskṛtāsaṃskṛtātmānaṃ na viśeṣanti bāliśāḥ // Lank_10.739 //",
  "S04bsu021_u:5342": "ekatve vidyate dānamanyatve cāpi vidyate /",
  "S04bsu021_u:5343": "cittena saha caikatvamanyatvaṃ vai manādibhiḥ // Lank_10.740 //",
  "S04bsu021_u:5344": "nirdhāryate yadā dānaṃ cittaṃ caittābhiśabditam /",
  "S04bsu021_u:5345": "upādānātkathaṃ tatra ekatvenāvadhāryate // Lank_10.741 //",
  "S04bsu021_u:5346": "sopādānopalabdhiśca karmajanmakriyādibhiḥ /",
  "S04bsu021_u:5347": "agnivatsādhayiṣyanti sadṛśāsadṛśairnaryaiḥ // Lank_10.742 //",
  "S04bsu021_u:5348": "yathā hi agniryugapaddahyate dāhyadāhakau /",
  "S04bsu021_u:5349": "sopādānastathā hyātmā tārkikaiḥ kiṃ na gṛhyate // Lank_10.743 //",
  "S04bsu021_u:5350": "utpādādvāpyanutpādāccittaṃ vai bhāsvaraṃ sadā /",
  "S04bsu021_u:5351": "dṛṣṭāntaṃ kiṃ na kurvanti tārkikā ātmasādhakāḥ // Lank_10.744 //",
  "S04bsu021_u:5352": "vijñānagahvare mūḍhāstārkikā nayavarjitāḥ /",
  "S04bsu021_u:5353": "itastataḥ pradhāvanti ātmavādacikīrṣayā // Lank_10.745 //",
  "S04bsu021_u:5354": "pratyātmagatigamyaśca ātmā vai śuddhilakṣaṇam /",
  "S04bsu021_u:5355": "garbhastathāgatasyāsau tārkikāṇāmagocaraḥ // Lank_10.746 //",
  "S04bsu021_u:5356": "upādānaupādātrorvibhāgaskandhayostathā /",
  "S04bsu021_u:5357": "lakṣaṇaṃ yadi jānāti jñānaṃ saṃjāyate nayam // Lank_10.747 //",
  "S04bsu021_u:5358": "ālayaṃ garbhasaṃsthānaṃ mataṃ tīrthyānuvarṇitam /",
  "S04bsu021_u:5359": "ātmanā saha saṃyuktaṃ na ca dharmāḥ prakīrtitāḥ // Lank_10.748 //",
  "S04bsu021_u:5360": "eteṣāṃ pravibhāgena vimokṣaḥ satyadarśanam /",
  "S04bsu021_u:5361": "bhāvānāṃ darśyaheyānāṃ kleśānāṃ syādviśodhanam // Lank_10.749 //",
  "S04bsu021_u:5362": "prakṛtiprabhāsvaraṃ cittaṃ garbhaṃ tāthāgataṃ śubham /",
  "S04bsu021_u:5363": "upādānaṃ hi sattvasya antānantavivarjitam // Lank_10.750 //",
  "S04bsu021_u:5364": "kāntiryathā suvarṇasya jātarūpaṃ ca śarkaram /",
  "S04bsu021_u:5365": "parikarmeṇa paśyanti sattvaṃ skandhālayaistathā // Lank_10.751 //",
  "S04bsu021_u:5366": "na pudgalo na ca skandhā buddho jñānamanāsravam /",
  "S04bsu021_u:5367": "sadāśāntiṃ vibhāvitvā gacchāmi śaraṇaṃ hyaham // Lank_10.752 //",
  "S04bsu021_u:5368": "prakṛtiprabhāsvaraṃ cittamupakleśairmanādibhiḥ /",
  "S04bsu021_u:5369": "ātmanā saha saṃyuktaṃ deśeti vadatāṃvaraḥ // Lank_10.753 //",
  "S04bsu021_u:5370": "prakṛtiprabhāsvaraṃ cittaṃ manādyastasya vai paraḥ /",
  "S04bsu021_u:5371": "tairācitāni karmāṇi yataḥ kliśyanti tāvubhau // Lank_10.754 //",
  "S04bsu021_u:5372": "(Vaidya 157)",
  "S04bsu021_u:5373": "āgantukairānādyaiśca kleśairātmā prabhāsvaraḥ /",
  "S04bsu021_u:5374": "saṃkliśyate upetaśca vastravatpariśudhyate // Lank_10.755 //",
  "S04bsu021_u:5375": "malābhāvādyathā vastraṃ hemaṃ vā doṣavarjitam /",
  "S04bsu021_u:5376": "tiṣṭhanti na ca naśyante ātmā doṣaistathā vinā // Lank_10.756 //",
  "S04bsu021_u:5377": "vīṇāśaṅkhe 'tha bheryāṃ ca mādhuryasvarasaṃpadā /",
  "S04bsu021_u:5378": "mṛgayeddhyakovidaḥ kaścittathā skandheṣu pudgalam // Lank_10.757 //",
  "S04bsu021_u:5379": "nidhayo maṇayaścāpi pṛthivyāmudakaṃ tathā /",
  "S04bsu021_u:5380": "vidyamānā na dṛśyanti tathā skandheṣu pudgalam // Lank_10.758 //",
  "S04bsu021_u:5381": "cittacaittakalāpāṃśca svaguṇāṃ skandhasaṃyutāṃ /",
  "S04bsu021_u:5382": "akovidā na gṛhṇanti tathā skandheṣu pudgalam // Lank_10.759 //",
  "S04bsu021_u:5383": "yathā hi garbho garbhiṇyāṃ vidyate na ca dṛśyate /",
  "S04bsu021_u:5384": "ātmā hi tadvatskandheṣu ayuktijño na paśyati // Lank_10.760 //",
  "S04bsu021_u:5385": "auṣadhīnāṃ yathā sāramagniṃ vā indhanairyathā /",
  "S04bsu021_u:5386": "na paśyanti ayuktijñāstathā skandheṣu pudgalam // Lank_10.761 //",
  "S04bsu021_u:5387": "anityatāṃ sarvabhāveṣu śūnyatāṃ ca yathābudhāḥ /",
  "S04bsu021_u:5388": "vidyamānāṃ na paśyanti tathā skandheṣu pudgalam // Lank_10.762 //",
  "S04bsu021_u:5389": "bhūmayo vaśitābhijñā abhiṣekaṃ ca uttaram /",
  "S04bsu021_u:5390": "samādhayo viśeṣāśca asatyātmani nāsti vai // Lank_10.763 //",
  "S04bsu021_u:5391": "vaināśiko yadā gatvā brūyādyadyasti deśyatām /",
  "S04bsu021_u:5392": "sa vaktavyo bhavedvijñaḥ svavikalpaṃ pradarśaya // Lank_10.764 //",
  "S04bsu021_u:5393": "nairātmyavādino 'bhāṣyā bhikṣukarmāṇi varjaya /",
  "S04bsu021_u:5394": "bādhakā buddhadharmāṇāṃ sadasatpakṣadṛṣṭayaḥ // Lank_10.765 //",
  "S04bsu021_u:5395": "tīrthadoṣairvinirmuktaṃ nairātmyavanadāhakam /",
  "S04bsu021_u:5396": "jājvalatyātmavādo 'yaṃ yugāntāgnirivotthitaḥ // Lank_10.766 //",
  "S04bsu021_u:5397": "khaṇḍekṣuśarkaramadhvādidadhitilaghṛtādiṣu /",
  "S04bsu021_u:5398": "svarasaṃ vidyate teṣu anāsvādyaṃ na gṛhyate // Lank_10.767 //",
  "S04bsu021_u:5399": "pañcadhā gṛhyamāṇaśca ātmā skandhasamucchraye /",
  "S04bsu021_u:5400": "na ca paśyantyavidvāṃso vidvān dṛṣṭvā vimucyate // Lank_10.768 //",
  "S04bsu021_u:5401": "vidyādibhiśca dṛṣṭāntaiścittaṃ naivāvadhāryate /",
  "S04bsu021_u:5402": "yatra yasmādyadarthaṃ ca samūhaṃ nāvadhāryate // Lank_10.769 //",
  "S04bsu021_u:5403": "vilakṣaṇā hi vai dharmāścittamekaṃ na gṛhyate /",
  "S04bsu021_u:5404": "aheturapravṛttiśca tārkikāṇāṃ prasajyate // Lank_10.770 //",
  "S04bsu021_u:5405": "(Vaidya 158)",
  "S04bsu021_u:5406": "cittānupaśyī ca yogī cittaṃ citte na paśyati /",
  "S04bsu021_u:5407": "paśyako dṛśyanirjāto dṛśyaṃ kiṃ hetusaṃbhavam // Lank_10.771 //",
  "S04bsu021_u:5408": "kātyāyanasya gotro 'haṃ śuddhāvāsādviniḥsṛtaḥ /",
  "S04bsu021_u:5409": "deśemi dharmaṃ sattvānāṃ nirvāṇapuragāminam // Lank_10.772 //",
  "S04bsu021_u:5410": "paurāṇikamidaṃ vartma ahaṃ te ca tathāgatāḥ /",
  "S04bsu021_u:5411": "tribhiḥ sahasraiḥ sūtrāṇāṃ nirvāṇamatyadeśayan // Lank_10.773 //",
  "S04bsu021_u:5412": "kāmadhātau tathārūpye na vai buddho vibudhyate /",
  "S04bsu021_u:5413": "rūpadhātvakaniṣṭheṣu vītarāgeṣu budhyate // Lank_10.774 //",
  "S04bsu021_u:5414": "na bandhaheturviṣayā heturviṣayabandhanam /",
  "S04bsu021_u:5415": "jñānabadhyāni kleśāni asidhāravrato hyayam // Lank_10.775 //",
  "S04bsu021_u:5416": "asatyātmani māyādyā dharmā nāstyasti vai katham /",
  "S04bsu021_u:5417": "bālānāṃ khyāti tathatā kathaṃ nāsti nirātmikā // Lank_10.776 //",
  "S04bsu021_u:5418": "kṛtakākṛtakatvāddhi nāsti hetuḥ pravartakaḥ /",
  "S04bsu021_u:5419": "anutpannamidaṃ sarvaṃ na ca bālairvibhāvyate // Lank_10.777 //",
  "S04bsu021_u:5420": "kāraṇāni anutpannā kṛtakāḥ pratyayāśca te /",
  "S04bsu021_u:5421": "dvāvapyetau na janakau kāraṇaiḥ kalpyate katham // Lank_10.778 //",
  "S04bsu021_u:5422": "prākpaścādyugapaccāpi hetuṃ varṇenti tārkikāḥ /",
  "S04bsu021_u:5423": "prakāśaghaṭaśiṣyādyairbhāvānāṃ janma kathyate // Lank_10.779 //",
  "S04bsu021_u:5424": "nābhisaṃskārikairbuddhā lakṣaṇairlakṣaṇānvitāḥ /",
  "S04bsu021_u:5425": "cakravartiguṇā hyete naite buddhaprabhāṣitāḥ // Lank_10.780 //",
  "S04bsu021_u:5426": "buddhānāṃ lakṣaṇaṃ jñānaṃ dṛṣṭidoṣairvivarjitam /",
  "S04bsu021_u:5427": "pratyātmadṛṣṭigatikaṃ sarvadoṣavighātakam // Lank_10.781 //",
  "S04bsu021_u:5428": "badhirāndhakāṇamūkānāṃ vṛddhānāṃ vairavṛttinām /",
  "S04bsu021_u:5429": "bālānāṃ ca viśeṣeṇa brahmacaryaṃ na vidyate // Lank_10.782 //",
  "S04bsu021_u:5430": "āvṛtairvyañjanairdivyairlakṣaṇaiścakravartinaḥ /",
  "S04bsu021_u:5431": "vyañjitaiḥ pravrajantyeke na cānye ca pravādinaḥ // Lank_10.783 //",
  "S04bsu021_u:5432": "vyāsaḥ kaṇādaḥ ṛṣabhaḥ kapilaḥ śākyanāyakaḥ /",
  "S04bsu021_u:5433": "nirvṛte mama paścāttu bhaviṣyantyevamādayaḥ // Lank_10.784 //",
  "S04bsu021_u:5434": "mayi nirvṛte varṣaśate vyāso vai bhāratastathā /",
  "S04bsu021_u:5435": "pāṇḍavāḥ kauravā rāmaḥ paścānmaurī bhaviṣyati // Lank_10.785 //",
  "S04bsu021_u:5436": "mauryā nandāśca guptāśca tato mlecchā nṛpādhamāḥ /",
  "S04bsu021_u:5437": "mlecchānte śastrasaṃkṣobhaḥ śastrānte ca kaliryugaḥ /",
  "S04bsu021_u:5438": "kaliyugānte lokaiśca saddharmo hi na bhāvitaḥ // Lank_10.786 //",
  "S04bsu021_u:5439": "(Vaidya 159)",
  "S04bsu021_u:5440": "evamādyānyatītāni cakravadbhramate jagat /",
  "S04bsu021_u:5441": "vahnyādityasamāyogātkāmadhāturvidīryate // Lank_10.787 //",
  "S04bsu021_u:5442": "punaḥ saṃsthāsyate divyaṃ tasmiṃllokaḥ pravartsyate /",
  "S04bsu021_u:5443": "cātuṃ rvarṇā nṛpendrāśca ṛṣayo dharmameva ca // Lank_10.788 //",
  "S04bsu021_u:5444": "vedāśca yajñaṃ dānaṃ ca dharmasthā vartsyate punaḥ /",
  "S04bsu021_u:5445": "ākhyāyiketihāsādyairgadyacūrṇikavārtikaiḥ /",
  "S04bsu021_u:5446": "evaṃ mayā śrutādibhyo loko vai vibhramiṣyati // Lank_10.789 //",
  "S04bsu021_u:5447": "suraktākoṭitaṃ kṛtvā upariṣṭādvivarṇayet /",
  "S04bsu021_u:5448": "nīlakardamagomayaiḥ paṭaṃ vai saṃpracitrayet /",
  "S04bsu021_u:5449": "sarvavāsairvicitrāṅgastīrthyaliṅgavivarjitaḥ // Lank_10.790 //",
  "S04bsu021_u:5450": "śāsanaṃ deśayedyogī buddhānāmeṣa vai dhvajaḥ /",
  "S04bsu021_u:5451": "vastrapūtaṃ jalaṃ peyaṃ kaṭisūtraṃ ca dhārayet /",
  "S04bsu021_u:5452": "upapadyamānaṃ kālena bhaikṣyaṃ vā nīcavarjitam // Lank_10.791 //",
  "S04bsu021_u:5453": "divyaṃ saṃjāyate svargāddvau cānyau mānuṣodbhavau /",
  "S04bsu021_u:5454": "ratnalakṣaṇasaṃpanno devajanmajageśvaraḥ // Lank_10.792 //",
  "S04bsu021_u:5455": "svargaṃ prabhuñjate dvīpāṃścaturo dharmaśāsanaḥ /",
  "S04bsu021_u:5456": "bhuktvā tu suciraṃ dvīpāṃstṛṣṇayā vipraṇaśyati // Lank_10.793 //",
  "S04bsu021_u:5457": "kṛtayugaśca tretā ca dvāparaṃ kalinastathā /",
  "S04bsu021_u:5458": "ahaṃ cānye kṛtayuge śākyasiṃhaḥ kalau yuge // Lank_10.794 //",
  "S04bsu021_u:5459": "siddhārthaḥ śākyatanayo viṣṇurvyāso maheśvaraḥ /",
  "S04bsu021_u:5460": "evamādyāni tīrthyāni nirvṛte me bhaviṣyati // Lank_10.795 //",
  "S04bsu021_u:5461": "evaṃ mayā śrutādibhyaḥ śākyasiṃhasya deśanā /",
  "S04bsu021_u:5462": "itihāsaṃ purāvṛttaṃ vyāsasyaitadbhaviṣyati // Lank_10.796 //",
  "S04bsu021_u:5463": "viṣṇurmaheśvaraścāpi sṛṣṭitvaṃ deśayiṣyati /",
  "S04bsu021_u:5464": "evaṃ me nirvṛte paścādevamādyaṃ bhaviṣyati // Lank_10.797 //",
  "S04bsu021_u:5465": "mātā ca me vasumatiḥ pitā vipraḥ prajāpatiḥ /",
  "S04bsu021_u:5466": "kātyāyanasagotro 'haṃ nāmnā vai virajo jinaḥ // Lank_10.798 //",
  "S04bsu021_u:5467": "campāyāṃ haṃ samutpannaḥ pitāpi ca pitāmahaḥ /",
  "S04bsu021_u:5468": "somagupteti nāmnāsau somavaṃśasamudbhavaḥ // Lank_10.799 //",
  "S04bsu021_u:5469": "cīrṇavrataḥ pravrajitaḥ sahasraṃ deśitaṃ nayam /",
  "S04bsu021_u:5470": "vyākṛtya parinirvāsye abhiṣicya mahāmatim // Lank_10.800 //",
  "S04bsu021_u:5471": "(Vaidya 160)",
  "S04bsu021_u:5472": "matirdāsyati dharmāya dharmo dāsyati mekhale /",
  "S04bsu021_u:5473": "mekhalaḥ śiṣyo daurbalyātkalpānte nāśayiṣyati // Lank_10.801 //",
  "S04bsu021_u:5474": "kāśyapaḥ krakucchandaśca kanakaśca vināyakaḥ /",
  "S04bsu021_u:5475": "ahaṃ ca virajo 'nye vai sarve te kṛtino jināḥ // Lank_10.802 //",
  "S04bsu021_u:5476": "kṛte yuge tataḥ paścānmatirnāmena nāyakaḥ /",
  "S04bsu021_u:5477": "bhaviṣyati mahāvīraḥ pañcajñeyāvabodhakaḥ // Lank_10.803 //",
  "S04bsu021_u:5478": "na dvāpare na tretāyāṃ na paścācca kalau yuge /",
  "S04bsu021_u:5479": "saṃbhavo lokanāthānāṃ saṃbudhyante kṛte yuge // Lank_10.804 //",
  "S04bsu021_u:5480": "ahāryā lakṣaṇāyāśca acchinnadaśakaiḥ saha /",
  "S04bsu021_u:5481": "moracandrasamaiścandrairuttarīyaṃ vicitrayet // Lank_10.805 //",
  "S04bsu021_u:5482": "dvayaṅgulaṃ tryaṅgulaṃ vāpi candraṃ candrāntaraṃ bhavet /",
  "S04bsu021_u:5483": "anyathā citryamānaṃ hi lobhanīyaṃ hi bāliśān // Lank_10.806 //",
  "S04bsu021_u:5484": "rāgāgniṃ śamayennityaṃ snāyādvai jñānavāriṇā /",
  "S04bsu021_u:5485": "triśaraṇaṃ trisaṃdhyāsu yogī kuryātprayatnataḥ // Lank_10.807 //",
  "S04bsu021_u:5486": "iṣuprastarakāṣṭhādyā utkṣepādyaiḥ samīritāḥ /",
  "S04bsu021_u:5487": "ekaḥ kṣiptaḥ patatyekaḥ kuśalākuśalastathā // Lank_10.808 //",
  "S04bsu021_u:5488": "ekaṃ ca bahudhā nāsti vailakṣaṇyānna kutracit /",
  "S04bsu021_u:5489": "vāyubhā grāhakāḥ sarve kṣetravaddāyakā bhavet // Lank_10.809 //",
  "S04bsu021_u:5490": "yadyekaṃ bahudhā vai syātsarve hyakṛtakā bhavet /",
  "S04bsu021_u:5491": "kṛtakasya vināśaḥ syāttārkikāṇāmayaṃ nayaḥ // Lank_10.810 //",
  "S04bsu021_u:5492": "dīpabījavadetatsyātsādṛśyādbahudhā kutaḥ /",
  "S04bsu021_u:5493": "ekaṃ hi bahudhā bhavati tārkikāṇāmayaṃ nayaḥ // Lank_10.811 //",
  "S04bsu021_u:5494": "na tilājjāyate mudgo na vrīhiryavahetukaḥ /",
  "S04bsu021_u:5495": "godhūmadhānyajātāni ekaṃ hi bahudhā katham // Lank_10.812 //",
  "S04bsu021_u:5496": "pāṇiniṃ śabdanetāramakṣapādo bṛhaspatiḥ /",
  "S04bsu021_u:5497": "lokāyatapraṇetāro brahmā garbho bhaviṣyati // Lank_10.813 //",
  "S04bsu021_u:5498": "kātyāyanaḥ sūtrakartā yajñavalkastathaiva ca /",
  "S04bsu021_u:5499": "bhuḍhukajyotiṣādyāni bhaviṣyanti kalau yuge // Lank_10.814 //",
  "S04bsu021_u:5500": "balī puṇyakṛtāllokātprajābhāgyādbhaviṣyati /",
  "S04bsu021_u:5501": "rakṣakaḥ sarvadharmāṇāṃ rājā balī mahīpatiḥ // Lank_10.815 //",
  "S04bsu021_u:5502": "vālmīko masurākṣaśca kauṭilya āśvalāyanaḥ /",
  "S04bsu021_u:5503": "ṛṣayaśca mahābhāgā bhaviṣyanti anāgate // Lank_10.816 //",
  "S04bsu021_u:5504": "(Vaidya 161)",
  "S04bsu021_u:5505": "siddhārthaḥ śākyatanayo bhūtāntaḥ pañcacūḍakaḥ /",
  "S04bsu021_u:5506": "vāgbaliratha medhāvī paścātkāle bhaviṣyati // Lank_10.817 //",
  "S04bsu021_u:5507": "ajinaṃ daṇḍakāṣṭhaṃ ca mekhalācakramaṇḍalam /",
  "S04bsu021_u:5508": "dadāti brahmā maheśvaro vanabhūmau vyavasthite // Lank_10.818 //",
  "S04bsu021_u:5509": "bhaviṣyati mahāyogī nāmnā vai virajo muniḥ /",
  "S04bsu021_u:5510": "mokṣasya deśakaḥ śāstā munīnāmeṣa vai dhvajaḥ // Lank_10.819 //",
  "S04bsu021_u:5511": "brahmā brahmaśataiḥ sārdhaṃ devaiśca bahubhirmama /",
  "S04bsu021_u:5512": "ajinaṃ prapātya gaganāttatraivāntarhito vaśī // Lank_10.820 //",
  "S04bsu021_u:5513": "sarvacitrāṇi vāsāṃsi bhaikṣyapātraṃ suraiḥ saha /",
  "S04bsu021_u:5514": "indro virūḍhakādyāśca vanabhūmau dadanti me // Lank_10.821 //",
  "S04bsu021_u:5515": "anutpādavādahetviṣṭo 'jāto jāyeta vā punaḥ /",
  "S04bsu021_u:5516": "sādhayiṣyatyanutpādaṃ vāṅbhātraṃ kīrtyate tu vai // Lank_10.822 //",
  "S04bsu021_u:5517": "tasyāvidyā kāraṇaṃ teṣāṃ cittānāṃ saṃpravartitā /",
  "S04bsu021_u:5518": "antarā kimavasthāsau yāvadrūpaṃ na jānati // Lank_10.823 //",
  "S04bsu021_u:5519": "samanantarapradhvastaṃ cittamanyatpravartate /",
  "S04bsu021_u:5520": "rūpaṃ na tiṣṭhate kiṃcitkimālambya pravartsyate // Lank_10.824 //",
  "S04bsu021_u:5521": "yasmādyatra pravarteta cittaṃ vitathahetukam /",
  "S04bsu021_u:5522": "na prasiddhaṃ kathaṃ tasya kṣaṇabhaṅgo 'vadhāryate // Lank_10.825 //",
  "S04bsu021_u:5523": "yogināṃ hi samāpattiḥ suvarṇajinadhātavaḥ /",
  "S04bsu021_u:5524": "ābhāsvaravimānāni abhedyā lokakāraṇāt // Lank_10.826 //",
  "S04bsu021_u:5525": "sthitayaḥ prāptidharmāśca buddhānāṃ jñānasaṃpadaḥ /",
  "S04bsu021_u:5526": "bhikṣutvaṃ samayaprāptirdṛṣṭā vai kṣaṇikā katham // Lank_10.827 //",
  "S04bsu021_u:5527": "gandharvapuramāyādyā rūpā vai kṣaṇikā katham /",
  "S04bsu021_u:5528": "abhūtikā ca bhūtāni bhūtāḥ kiṃcitkva cāgatau // Lank_10.828 //",
  "S04bsu021_u:5529": "avidyāhetukaṃ cittamanādimatisaṃcitam /",
  "S04bsu021_u:5530": "utpādabhaṅgasaṃbaddhaṃ tārkikaiḥ saṃprakalpyate // Lank_10.829 //",
  "S04bsu021_u:5531": "dvividhaḥ sāṃkhyavādaśca pradhānātpariṇāmikam /",
  "S04bsu021_u:5532": "pradhāne vidyate kāryaṃ kāryaṃ svātmaprasādhitam // Lank_10.830 //",
  "S04bsu021_u:5533": "pradhānaṃ saha bhāvena guṇabhedaḥ prakīrtitaḥ /",
  "S04bsu021_u:5534": "kāryakāraṇavaicitryaṃ pariṇāme na vidyate // Lank_10.831 //",
  "S04bsu021_u:5535": "yathā hi pāradaḥ śuddha upakleśairna lipyate /",
  "S04bsu021_u:5536": "ālayaṃ hi tathā śuddhamāśrayaḥ sarvadehinām // Lank_10.832 //",
  "S04bsu021_u:5537": "(Vaidya 162)",
  "S04bsu021_u:5538": "hiṅgugandhaḥ palāṇḍuśca garbhiṇyā garbhadarśanam /",
  "S04bsu021_u:5539": "lavaṇādibhiśca lāvaṇyaṃ bījavatkiṃ na vartate // Lank_10.833 //",
  "S04bsu021_u:5540": "anyatve ca tadanyatve ubhayaṃ nobhaye tathā /",
  "S04bsu021_u:5541": "astitvaṃ nirupādānaṃ na ca nāsti na saṃskṛtam // Lank_10.834 //",
  "S04bsu021_u:5542": "aśvavadvidyate hyātmā skandhairgobhāvavarjitam /",
  "S04bsu021_u:5543": "saṃskṛtāsaṃskṛtaṃ vācyamavaktavyaṃ svabhāvakam // Lank_10.835 //",
  "S04bsu021_u:5544": "yuktyāgamābhyāṃ durdṛṣṭyā tarkadṛṣṭyā malīkṛtam /",
  "S04bsu021_u:5545": "anirdhāryaṃ vadantyātmā nopādāne na cānyataḥ // Lank_10.836 //",
  "S04bsu021_u:5546": "doṣanirdhāraṇā hyeṣāṃ skandhenātmā vibhāvyate /",
  "S04bsu021_u:5547": "ekatvena tadanyatvena na ca budhyanti tārkikāḥ // Lank_10.837 //",
  "S04bsu021_u:5548": "darpaṇe udake netre yatha bimbaṃ pradṛśyate /",
  "S04bsu021_u:5549": "ekatvānyatvarahitastathā skandheṣu pudgalaḥ // Lank_10.838 //",
  "S04bsu021_u:5550": "bhāvyaṃ vibhāvanādhyātā mārgaḥ satyā ca darśanam /",
  "S04bsu021_u:5551": "etatrayaṃ vibhāvento mucyante hi kudarśanaiḥ // Lank_10.839 //",
  "S04bsu021_u:5552": "dṛṣṭaṃ naṣṭaṃ yathā vidyuccakraṃ chidragṛhe yathā /",
  "S04bsu021_u:5553": "pariṇāmaḥ sarvadharmāṇāṃ bālairiva na kalpayet // Lank_10.840 //",
  "S04bsu021_u:5554": "bhāvābhāvena nirvāṇaṃ bālānāṃ cittamohanam /",
  "S04bsu021_u:5555": "āryadarśanasadbhāvādyathāvasthānadarśanāt // Lank_10.841 //",
  "S04bsu021_u:5556": "utpādabhaṅgarahitaṃ bhāvābhāvavivarjitam /",
  "S04bsu021_u:5557": "lakṣyalakṣaṇanirmuktaṃ pariṇāmaṃ vibhāvayet // Lank_10.842 //",
  "S04bsu021_u:5558": "tīrthyavādavinirmuktaṃ nāmasaṃsthānavarjitam /",
  "S04bsu021_u:5559": "adhyātmadṛṣṭinilayaṃ pariṇāmaṃ vibhāvayet // Lank_10.843 //",
  "S04bsu021_u:5560": "saṃsparśapīḍanābhyāṃ vai devānāṃ nārakāṇi ca /",
  "S04bsu021_u:5561": "antarābhavikā nāsti vijñānena pravartitā // Lank_10.844 //",
  "S04bsu021_u:5562": "jarajāṇḍajasaṃsvedādyā antarābhavasaṃbhavāḥ /",
  "S04bsu021_u:5563": "sattvakāyā yathā citrā gatyāgatyāṃ vibhāvayet // Lank_10.845 //",
  "S04bsu021_u:5564": "yuktyāgamavyapetāni niḥkleśapakṣakṣayāvahā /",
  "S04bsu021_u:5565": "tīrthyadṛṣṭipralāpāni matimānna samācaret // Lank_10.846 //",
  "S04bsu021_u:5566": "ādau nirdhāryate ātmā upādānādviśeṣayet /",
  "S04bsu021_u:5567": "anirdhārya viśeṣanti vandhyāputraṃ viśiṣyate // Lank_10.847 //",
  "S04bsu021_u:5568": "paśyāmi sattvān divyena prajñāmāṃsavivarjitam /",
  "S04bsu021_u:5569": "saṃsāraskandhanirmuktaṃ mūrtimān sarvadehinām // Lank_10.848 //",
  "S04bsu021_u:5570": "(Vaidya 163)",
  "S04bsu021_u:5571": "durvarṇasuvarṇagataṃ muktāmuktaviśeṣaṇam /",
  "S04bsu021_u:5572": "divyaṃ saṃskāravigataṃ saṃskārasthaṃ prapaśyate // Lank_10.849 //",
  "S04bsu021_u:5573": "mūrtimān gatisaṃdhau vai tārkikāṇāmagocaram /",
  "S04bsu021_u:5574": "atikrāntamānuṣyagatimahaṃ nānye kutārkikāḥ // Lank_10.850 //",
  "S04bsu021_u:5575": "nāstyātmā jāyate cittaṃ kasmādetatpravartate /",
  "S04bsu021_u:5576": "nadīdīpabījavattasya nirgamaḥ kiṃ na kathyate // Lank_10.851 //",
  "S04bsu021_u:5577": "anutpanne ca vijñāne ajñānādi na vidyate /",
  "S04bsu021_u:5578": "tadabhāve na vijñānaṃ saṃtatyā jāyate katham // Lank_10.852 //",
  "S04bsu021_u:5579": "adhvatrayamanadhvaśca avaktavyaśca pañcamaḥ /",
  "S04bsu021_u:5580": "jñeyametaddhi buddhānāṃ tārkikaiḥ saṃprakīrtyate // Lank_10.853 //",
  "S04bsu021_u:5581": "avaktavyaśca saṃskārairjñānaṃ saṃskārahetukam /",
  "S04bsu021_u:5582": "gṛhṇāti saṃskāragataṃ jñānaṃ saṃskāraśabditam // Lank_10.854 //",
  "S04bsu021_u:5583": "asmin satīdaṃ bhavati pratyayāścāpyahetukāḥ /",
  "S04bsu021_u:5584": "vyañjakenopadiśyante tadabhāvānna kārakam // Lank_10.855 //",
  "S04bsu021_u:5585": "pavanaṃ hi vahnerdahanaṃ preraṇe na tu saṃbhave /",
  "S04bsu021_u:5586": "prerya nirvāyate tena kathaṃ sattvaprasādhakāḥ // Lank_10.856 //",
  "S04bsu021_u:5587": "saṃskṛtāsaṃskṛtaṃ vācyamupādānavivarjitam /",
  "S04bsu021_u:5588": "kathaṃ hi sādhakastasya vahnirbālairvikalpyate // Lank_10.857 //",
  "S04bsu021_u:5589": "anyonyasya balādhānādvahnirvai jāyate nṛṇām /",
  "S04bsu021_u:5590": "sattvaḥ pravartitaḥ kena vahnivatkalpyate yataḥ // Lank_10.858 //",
  "S04bsu021_u:5591": "skandhāyatanakadambasya manādyākāraṇo nu vai /",
  "S04bsu021_u:5592": "nairātmā sārthavannityaṃ cittena saha vartate // Lank_10.859 //",
  "S04bsu021_u:5593": "dvāvetau bhāsvarau nityaṃ kāryakāraṇavarjitau /",
  "S04bsu021_u:5594": "agnirhyasādhakasteṣāṃ na ca budhyanti tārkikāḥ // Lank_10.860 //",
  "S04bsu021_u:5595": "cittaṃ sattvāśca nirvāṇaṃ prakṛtyā bhāsurā nu vai /",
  "S04bsu021_u:5596": "doṣairanādikaiḥ kliṣṭā abhinnā gaganopamāḥ // Lank_10.861 //",
  "S04bsu021_u:5597": "hastiśayyādivacchāyā(?)",
  "S04bsu021_u:5598": "stīrthyadṛṣṭyā malīkṛtāḥ /",
  "S04bsu021_u:5599": "manovijñānasaṃchannā agnirādyairviśodhitāḥ // Lank_10.862 //",
  "S04bsu021_u:5600": "dṛṣṭāśca te yathābhūtaṃ dṛṣṭvā kleśā vidāritāḥ /",
  "S04bsu021_u:5601": "dṛṣṭāntagahanaṃ hitvā gatāste āryagocaram // Lank_10.863 //",
  "S04bsu021_u:5602": "jñānajñeyavibhāgena anyatvaṃ kalpyate yataḥ /",
  "S04bsu021_u:5603": "na ca budhyanti durmedhā avaktavyaśca kathyate // Lank_10.864 //",
  "S04bsu021_u:5604": "(Vaidya 164)",
  "S04bsu021_u:5605": "bherī yathā candanajā bālaiḥ kurvanti nānyathā /",
  "S04bsu021_u:5606": "candanāgarusaṃkāśaṃ tathā jñānaṃ kutārkikaiḥ // Lank_10.865 //",
  "S04bsu021_u:5607": "utthitaḥ khalubhaktaśca pātrasaṃśritamātrakam /",
  "S04bsu021_u:5608": "doṣairmukhavikārādyaiḥ śuddhaṃ bhaktaṃ samācaret // Lank_10.866 //",
  "S04bsu021_u:5609": "imaṃ nayaṃ yo 'numinoti yuktitaḥ prasādavān yogaparo hyakalpanaḥ /",
  "S04bsu021_u:5610": "anāśrito hyarthaparo bhavedasau hiraṇmayīṃ dharmagatiṃ pradīpayet // Lank_10.867 //",
  "S04bsu021_u:5611": "bhāvābhāvapratyayamohakalpanā kudṛṣṭijālaṃ samalaṃ hi tasya tu /",
  "S04bsu021_u:5612": "sarāgadoṣapratighaṃ nivartate nirañjano buddhakaraiśca sicyate // Lank_10.868 //",
  "S04bsu021_u:5613": "tīrthyā kāraṇadigmūḍhā anye pratyayavihvalāḥ /",
  "S04bsu021_u:5614": "anye ahetusadbhāvāducchedaṃ āryamāsthitāḥ // Lank_10.869 //",
  "S04bsu021_u:5615": "vipākapariṇāmaśca vijñānasya manasya ca /",
  "S04bsu021_u:5616": "mano hyālayasaṃbhūtaṃ vijñānaṃ ca manobhavam // Lank_10.870 //",
  "S04bsu021_u:5617": "ālayātsarvacittāni pravartanti taraṃgavat /",
  "S04bsu021_u:5618": "vāsanāhetukāḥ sarve yathāpratyayasaṃbhavāḥ // Lank_10.871 //",
  "S04bsu021_u:5619": "kṣaṇabhedasaṃkalābaddhāḥ svacittārthavigrāhiṇaḥ /",
  "S04bsu021_u:5620": "saṃsthānalakṣaṇākārā manocakṣvādisaṃbhavāḥ // Lank_10.872 //",
  "S04bsu021_u:5621": "anādidoṣasaṃbaddhamarthābhāvāsanoditam /",
  "S04bsu021_u:5622": "bahirdhā dṛśyate cittaṃ tīrthadṛṣṭinivāraṇam // Lank_10.873 //",
  "S04bsu021_u:5623": "taddhetukamevānyattadālambya pravartate /",
  "S04bsu021_u:5624": "yadā saṃjāyate dṛṣṭiḥ saṃsāraśca pravartate // Lank_10.874 //",
  "S04bsu021_u:5625": "māyāsvapnanibhā bhāvā gandharvanagaropamāḥ /",
  "S04bsu021_u:5626": "marīcyudakacandrābhāḥ svavikalpaṃ vibhāvayet // Lank_10.875 //",
  "S04bsu021_u:5627": "vṛttibhedāttu tathatā samyagjñānaṃ tadāśrayam /",
  "S04bsu021_u:5628": "māyāśūraṃgamādīni samādhīni parāṇi ca // Lank_10.876 //",
  "S04bsu021_u:5629": "bhūmipraveśāllabhate abhijñā vaśitāni ca /",
  "S04bsu021_u:5630": "jñānamāyopamaṃ kāyamabhiṣiktaṃ ca saugatam // Lank_10.877 //",
  "S04bsu021_u:5631": "nivartate yadā cittaṃ nivṛttaṃ paśyato jagat /",
  "S04bsu021_u:5632": "muditāṃ labhate bhūmiṃ buddhabhūmiṃ labhanti ca // Lank_10.878 //",
  "S04bsu021_u:5633": "(Vaidya 165)",
  "S04bsu021_u:5634": "āśrayeṇa nivṛttena viśvarūpo maṇiryathā /",
  "S04bsu021_u:5635": "karoti sattvakṛtyāni pratibimbaṃ yathā jale // Lank_10.879 //",
  "S04bsu021_u:5636": "sadasatpakṣanirmuktamubhayaṃ nobhayaṃ na ca /",
  "S04bsu021_u:5637": "pratyekaśrāvakīyābhyāṃ niṣkrāntā saptamī bhavet // Lank_10.880 //",
  "S04bsu021_u:5638": "pratyātmadṛṣṭadharmāṇāṃ bhūtabhūmiviśodhitam /",
  "S04bsu021_u:5639": "bāhyatīrthyavinirmuktaṃ mahāyānaṃ vinirdiśet // Lank_10.881 //",
  "S04bsu021_u:5640": "parāvṛttirvikalpasya cyutināśavivarjitam /",
  "S04bsu021_u:5641": "śaśaromamaṇiprakhyaṃ muktānāṃ deśayennayam // Lank_10.882 //",
  "S04bsu021_u:5642": "yathā hi grantho granthena yuktyā yuktistathā yadi /",
  "S04bsu021_u:5643": "ato yuktirbhavedyuktimanyathā tu na kalpayet // Lank_10.883 //",
  "S04bsu021_u:5644": "cakṣuḥ karma ca tṛṣṇā ca avidyāyoniśastathā /",
  "S04bsu021_u:5645": "cakṣūrūpe manaścāpi āvilasya manastathā // Lank_10.884 //",
  "S04bsu021_u:5646": "ityāryasaddharmalaṅkāvatāro nāma mahāyānasūtraṃ sagāthakaṃ samāptamiti //",
  "S04bsu021_u:5647": "ye dharmā hetuprabhavā hetuṃ teṣāṃ tathāgato hyavadat /",
  "S04bsu021_u:5648": "teṣāṃ ca yo nirodho evaṃ vādī mahāśramaṇaḥ //"
}