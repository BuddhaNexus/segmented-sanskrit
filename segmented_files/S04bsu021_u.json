{
  "S04bsu021_u:0": "// Saddharmalaṅkāvatārasūtram //",
  "S04bsu021_u:1": "om namo ratnatrayāya / om namaḥ sarvabuddhabodhisattvebhyaḥ //",
  "S04bsu021_u:2": "__________________________________________________________________",
  "S04bsu021_u:3": "START Parivarta 1",
  "S04bsu021_u:4": "rāvaṇādhyeṣaṇāparivartaḥ prathamaḥ /",
  "S04bsu021_u:5": "evaṃ mayā śrutam /",
  "S04bsu021_u:6_0": "ekasmin samaye bhagavāṃllaṅkāpure samudramalayaśikhare viharati sma nānāratnagotrapuṣpapratimaṇḍite",
  "S04bsu021_u:6_1": "mahatā bhikṣusaṃghena sārdhaṃ mahatā ca bodhisattvagaṇena nānābuddhakṣetrasaṃnipatitairbodhisattvairmahāsattvaiḥ",
  "S04bsu021_u:6_2": "anekasamādhivaśitābalābhijñāvikrīḍitairmahāmatibodhisattvapūrvaṃgamaiḥ sarvabuddhapāṇyabhiṣekābhiṣiktaiḥ",
  "S04bsu021_u:6_3": "svacittadṛśyagocaraparijñānārthakuśalairnānāsattvacittacaritrarūpanayavinayadhāribhiḥ",
  "S04bsu021_u:6_4": "pañcadharmasvabhāvavijñānanairātmyādvayagatiṃgataiḥ //",
  "S04bsu021_u:7": "tena khalu punaḥ samayena bhagavān sāgaranāgarājabhavanāt saptāhenottīrṇa 'bhūt /",
  "S04bsu021_u:8_0": "anekaśakrabrahmanāgakanyākoṭibhiḥ pratyudgamyamāno laṅkāmalayamavalokya smitamakarot",
  "S04bsu021_u:8_1": "- pūrvakairapi tathāgatairarhadbhiḥ samyaksaṃbuddhairasmiṃllaṅkāpurīmalayaśikhare",
  "S04bsu021_u:8_2": "svapratyātmāryajñānatarkadṛṣṭitīrthyaśrāvakapratyekabuddhāryaviṣaye tadbhāvito dharmo deśitaḥ /",
  "S04bsu021_u:9": "yannvahamapi atraiva rāvaṇaṃ yakṣādhipatimadhikṛtya etadevodbhāvayan dharmaṃ deśayeyam //",
  "S04bsu021_u:10_0": "aśrauṣīdrāvaṇo rākṣasādhipatistathāgatādhiṣṭhānāt - bhagavān kila sāgaranāgarājabhavanāduttīrya",
  "S04bsu021_u:10_1": "anekaśakrabrahmanāgakanyākoṭibhiḥ parivṛtaḥ puraskṛtaḥ samudrataraṃgānavalokya ālayavijñānodadhipravṛttivijñānapavanaviṣaye",
  "S04bsu021_u:10_2": "preritāṃstebhyaḥ saṃnipatitebhyaścittānyavalokya tasminneva sthitaḥ udānamudānayati",
  "S04bsu021_u:10_3": "sma - yannvahaṃ gatvā bhagavantamadhyeṣya laṅkāṃ praveśayeyam /",
  "S04bsu021_u:11": "tanme syāddīrgharātramarthāya hitāya sukhāya devānāṃ ca manuṣyāṇāṃ ca //",
  "S04bsu021_u:12": "atha rāvaṇo rākṣasādhipatiḥ saparivāraḥ pauṣpakaṃ vimānamadhiruhya yena bhagavāṃstenopajagāma /",
  "S04bsu021_u:13": "upetya vimānādavatīrya saparivāro bhagavantaṃ triṣkṛtvaḥ pradakṣiṇīkṛtya tūryatālāvacaraiḥ pravādyadbhirindranīlamayena",
  "S04bsu021_u:14": "daṇḍena vaiḍūryamusāra(galva)",
  "S04bsu021_u:15_0": "pratyuptāṃ vīṇāṃ priyaṅgupāṇḍunā anardhyeṇa vastreṇa pārśvāvalambitāṃ kṛtvā ṣaḍjarṣabhagāndhāradhaivataniṣādamadhyamakaiśikagītasvaragrāmamūrchanādiyuktenānusārya",
  "S04bsu021_u:15_1": "salīlaṃ vīṇāmanupraviśya gāthābhigītairanugāyati sma -",
  "S04bsu021_u:16": "Lank_1.1 cittasvabhāvanayadharmavidhiṃ nairātmyaṃ dṛṣṭivigataṃ hyamalam /",
  "S04bsu021_u:17": "pratyātmavedyagatisūcanakaṃ deśehi nāyaka iha dharmanayam //",
  "S04bsu021_u:18": "Lank_1.2 śubhadharmasaṃcitatanuṃ sugataṃ nirmāṇanirmitapradarśanakam /",
  "S04bsu021_u:19": "pratyātmavedyagatidharmarataṃ laṅkāṃ hi gantu samayo 'dya mune //",
  "S04bsu021_u:20": "Lank_1.3 laṅkāmimāṃ pūrvajinādhyuṣitāṃ putraiśca teṣāṃ bahurūpadharaiḥ /",
  "S04bsu021_u:21": "deśehi nātha iha dharmavaraṃ śroṣyanti yakṣa bahurūpadharāḥ //",
  "S04bsu021_u:22": "atha rāvaṇo laṅkādhipatiḥ toṭakavṛttenānugāyya punarapi gāthābhigītenānugāyati sma -",
  "S04bsu021_u:23": "Lank_1.4 saptarātreṇa bhagavān sāgarānmakarālayāt /",
  "S04bsu021_u:24": "sāgarendrasya bhavanāt samuttīrya taṭe sthitaḥ //",
  "S04bsu021_u:25": "Lank_1.5 sthitamātrasya buddhasya rāvaṇo hyapsaraiḥ saha /",
  "S04bsu021_u:26": "yakṣaiśca nānāvividhaiḥ śukasāraṇapaṇḍitaiḥ //",
  "S04bsu021_u:27": "Lank_1.6 ṛddhyā gatvā tamadhvānaṃ yatra tiṣṭhati nāyakaḥ /",
  "S04bsu021_u:28": "avatīrya pauṣpakādyānādvandya pūjya tathāgatam /",
  "S04bsu021_u:29": "nāma saṃśrāvayaṃstasmai jinendreṇa adhiṣṭhitaḥ //",
  "S04bsu021_u:30": "Lank_1.7 rāvaṇo 'haṃ daśagrīvo rākṣasendra ihāgataḥ /",
  "S04bsu021_u:31": "anugṛhṇāhi me laṅkāṃ ye cāsmin puravāsinaḥ //",
  "S04bsu021_u:32": "Lank_1.8 pūrvairapi hi saṃbuddhaiḥ pratyātmagatigocaram /",
  "S04bsu021_u:33": "śikhare ratnakhacite puramadhye prakāśitam //",
  "S04bsu021_u:34": "Lank_1.9 bhagavānapi tatraiva śikhare ratnamaṇḍite /",
  "S04bsu021_u:35": "deśetu dharma virajaṃ jinaputraiḥ parīvṛtaḥ /",
  "S04bsu021_u:36": "śrotukāmā vayaṃ cādya ye ca laṅkānivāsinaḥ //",
  "S04bsu021_u:37": "Lank_1.10 deśanānayanirmuktaṃ pratyātmagatigocaram /",
  "S04bsu021_u:38": "laṅkāvatārasūtraṃ vai pūrvabuddhānuvarṇitam //",
  "S04bsu021_u:39": "Lank_1.11 smarāmi pūrvakairbuddhairjinaputrapuraskṛtaiḥ /",
  "S04bsu021_u:40": "sūtrametannigadyate bhagavānapi bhāṣatām //",
  "S04bsu021_u:41": "Lank_1.12 bhaviṣyantyanāgate kāle buddhā buddhasutāśca ye /",
  "S04bsu021_u:42": "etameva nayaṃ divyaṃ śikhare ratnabhūṣite /",
  "S04bsu021_u:43": "deśayiṣyanti yakṣāṇāmanukampāya nāyakāḥ //",
  "S04bsu021_u:44": "Lank_1.13 divyalaṅkāpurīramyāṃ nānāratnairvibhūṣitām /",
  "S04bsu021_u:45": "prāgbhāraiḥ śītalaiḥ ramyai ratnajālavitānakaiḥ //",
  "S04bsu021_u:46": "Lank_1.14 rāgadoṣavinirmuktāḥ pratyātmagaticintakāḥ /",
  "S04bsu021_u:47": "santyatra bhagavan yakṣāḥ pūrvabuddhaiḥ kṛtārthinaḥ /",
  "S04bsu021_u:48": "mahāyānanaye śraddhā niviṣṭānyonyayojakāḥ //",
  "S04bsu021_u:49": "Lank_1.15 yakṣiṇyo yakṣaputrāśca mahāyānabubhutsavaḥ /",
  "S04bsu021_u:50": "āyātu bhagavān śāstā laṅkāmalayaparvatam //",
  "S04bsu021_u:51": "Lank_1.16 kumbhakarṇapuroigāśca rākṣasāḥ puravāsinaḥ /",
  "S04bsu021_u:52": "śroṣyanti pratyātmagatiṃ mahāyānaparāyaṇāḥ //",
  "S04bsu021_u:53": "Lank_1.17 kṛtādhikārā buddheṣu kariṣyantyadhunā ca vai /",
  "S04bsu021_u:54": "anukampārthaṃ mahyaṃ vai yāhi laṅkāṃ sutaiḥ saha //",
  "S04bsu021_u:55": "Lank_1.18 gṛhamapsaravargāśca hārāṇi vividhāni ca /",
  "S04bsu021_u:56": "ramyāṃ cāśokavanikāṃ pratigṛhṇa mahāmune //",
  "S04bsu021_u:57": "Lank_1.19 ājñākaro 'haṃ buddhānāṃ ye ca teṣāṃ jinātmajāḥ /",
  "S04bsu021_u:58": "nāsti tadyanna deyaṃ me anukampa mahāmune //",
  "S04bsu021_u:59": "Lank_1.20 tasya tadvacanaṃ śrutvā uvāca tribhaveśvaraḥ /",
  "S04bsu021_u:60": "atītairapi yakṣendra nāyakai ratnaparvate //",
  "S04bsu021_u:61": "Lank_1.21 pratyātmadharmo nirdiṣṭaḥ tvaṃ caivāpyanukampitaḥ /",
  "S04bsu021_u:62": "anāgatāśca vakṣyanti girau ratnavibhūṣite //",
  "S04bsu021_u:63": "Lank_1.22 yogināṃ nilayo hyeṣa dṛṣṭadharmavihāriṇām /",
  "S04bsu021_u:64": "anukampyo 'si yakṣendra sugatānāṃ mamāpi ca //",
  "S04bsu021_u:65": "Lank_1.23 adhivāsya bhagavāṃstūṣṇīṃ śamabuddhyā vyavasthitaḥ /",
  "S04bsu021_u:66": "ārūḍhaḥ puṣpake yāne rāvaṇenopanāmite //",
  "S04bsu021_u:67": "Lank_1.24 tatraiva rāvaṇo 'nye ca jinaputrā viśāradāḥ /",
  "S04bsu021_u:68": "apsarairhāsyalāsādyaiḥ pūjyamānāḥ purīṃ gatāḥ //",
  "S04bsu021_u:69": "Lank_1.25 tatra gatvā purīṃ ramyāṃ punaḥ pūjāṃ pralabdhavān /",
  "S04bsu021_u:70": "rāvaṇādyairyakṣavargairyakṣiṇībhiśca pūjitaḥ /",
  "S04bsu021_u:71": "yakṣaputrairyakṣakanyābhī ratnajālaiśca pūjitaḥ //",
  "S04bsu021_u:72": "Lank_1.26 rāvaṇenāpi buddhasya hārā ratnavibhūṣitāḥ /",
  "S04bsu021_u:73": "jinasya jinaputrāṇāmuttamāṅgeṣu sthāpitāḥ //",
  "S04bsu021_u:74": "Lank_1.27 pragṛhya pūjāṃ bhagavān jinaputraiśca paṇḍitaiḥ /",
  "S04bsu021_u:75": "dharmaṃ vibhāvayāmāsa pratyātmagatigocaram //",
  "S04bsu021_u:76": "Lank_1.28 rāvaṇo yakṣavargāśca saṃpūjya vadatāṃ varam /",
  "S04bsu021_u:77": "mahāmatiṃ pūjayanti adhyeṣanti punaḥ punaḥ /",
  "S04bsu021_u:78": "tvaṃ praṣṭā sarvabuddhānāṃ pratyātmagatigocaram //",
  "S04bsu021_u:79": "Lank_1.29 ahaṃ hi śrotā yakṣāśca jinaputrāśca sanniha /",
  "S04bsu021_u:80": "adhyeṣayāmi tvāṃ yakṣā jinaputrāśca paṇḍitāḥ //",
  "S04bsu021_u:81": "Lank_1.30 vādināṃ tvaṃ mahāvādī yogināṃ yogavāhakaḥ /",
  "S04bsu021_u:82": "adhyeṣayāmi tvāṃ bhaktyā nayaṃ pṛccha viśārada //",
  "S04bsu021_u:83": "Lank_1.31 tīrthyadoṣairvinirmuktaṃ pratyekajinaśrāvakaiḥ /",
  "S04bsu021_u:84": "pratyātmadharmatāśuddhaṃ buddhabhūmiprabhāvakam //",
  "S04bsu021_u:85": "Lank_1.32 nirmāya bhagavāṃstatra śikharān ratnabhūṣitān /",
  "S04bsu021_u:86": "anyāni caiva divyāni ratnakoṭīralaṃkṛtāḥ //",
  "S04bsu021_u:87": "Lank_1.33 ekaikasmin girivare ātmabhāvaṃ vidarśayan /",
  "S04bsu021_u:88": "tatraiva rāvaṇo yakṣa ekaikasmin vyavasthitaḥ //",
  "S04bsu021_u:89": "Lank_1.34 atra tāḥ parṣadaḥ sarvā ekaikasmin hi dṛśyate /",
  "S04bsu021_u:90": "sarvakṣetrāṇi tatraiva ye ca teṣu vināyakāḥ //",
  "S04bsu021_u:91": "Lank_1.35 rākṣasendraśca tatraiva ye ca laṅkānivāsinaḥ /",
  "S04bsu021_u:92": "tatpratispardhinī laṅkā jinena abhinirmitā /",
  "S04bsu021_u:93": "anyāścāśokavanikā vanaśobhāśca tatra yāḥ //",
  "S04bsu021_u:94": "Lank_1.36 ekaikasmin girau nātho mahāmatipracoditaḥ /",
  "S04bsu021_u:95": "dharmaṃ dideśa yakṣāya pratyātmagatisūcakam /",
  "S04bsu021_u:96": "dideśa nikhilaṃ sūtraṃ śatasāhasrikaṃ girau //",
  "S04bsu021_u:97": "Lank_1.37 śāstā ca jinaputrāśca tatraivāntarhitāstataḥ /",
  "S04bsu021_u:98": "adrākṣīdrāvaṇo yakṣa ātmabhāvaṃ gṛhe sthitam //",
  "S04bsu021_u:99": "Lank_1.38 cinteti kimidaṃ ko 'yaṃ deśitaṃ kena vā śrutam /",
  "S04bsu021_u:100": "kiṃ dṛṣṭaṃ kena vā dṛṣṭaṃ nagaro vā kva saugataḥ //",
  "S04bsu021_u:101": "Lank_1.39 tāni kṣetrāṇi te buddhā ratnaśobhāḥ kva saugatāḥ /",
  "S04bsu021_u:102": "svapno 'yamatha vā māyā nagaraṃ gandharvaśabditam //",
  "S04bsu021_u:103": "Lank_1.40 timiro mṛgatṛṣṇā vā svapno vandhyāprasūyatam /",
  "S04bsu021_u:104": "alātacakradhūmo vā yadahaṃ dṛṣṭavāniha //",
  "S04bsu021_u:105": "Lank_1.41 atha vā dharmatā hyeṣā dharmāṇāṃ cittagocare /",
  "S04bsu021_u:106": "na ca bālāvabudhyante mohitā viśvakalpanaiḥ //",
  "S04bsu021_u:107": "Lank_1.42 na draṣṭā na ca draṣṭavyaṃ na vācyo nāpi vācakaḥ /",
  "S04bsu021_u:108": "anyatra hi vikalpo 'yaṃ buddhadharmākṛtisthitiḥ /",
  "S04bsu021_u:109": "ye paśyanti yathādṛṣṭaṃ na te paśyanti nāyakam //",
  "S04bsu021_u:110": "Lank_1.43 apravṛttivikalpaśca yadā buddhaṃ na paśyati /",
  "S04bsu021_u:111": "apravṛttibhave buddhaḥ saṃbuddho yadi paśyati //",
  "S04bsu021_u:112_0": "samanantaraprativibuddhe parāvṛttāśraye svacittadṛśyamātrādhigame 'vikalpapracārasthitasya",
  "S04bsu021_u:112_1": "laṅkādhipateḥ pūrvakuśalamūlasaṃcoditasya sarvaśāstravidagdhabuddheryathātathyadarśanasya",
  "S04bsu021_u:112_2": "aparapraṇeyasya svabuddhivicālanakuśalasya tarkadṛṣṭivyapetadarśanasya aparapraṇeyasya",
  "S04bsu021_u:112_3": "mahāyogayogino mahāviśvarūpadhāriṇaḥ upāyakauśalyagatiṃgatasya sarvabhūmyuttarottarasvalakṣaṇādhigamanakuśalasya",
  "S04bsu021_u:112_4": "cittamagomanovijñānasvabhāvavivekaratasya trisaṃtativyavacchinnadarśanasya sarvakāraṇatīrthyavyapetabuddheḥ",
  "S04bsu021_u:112_5": "tathāgatagarbhabuddhabhūmyadhyātmasamāpannasya sthitabuddhabuddhergaganādadhyātmavedyaśabdamaśrauṣīt",
  "S04bsu021_u:112_6": "- sādhu sādhu laṅkādhipate,",
  "S04bsu021_u:113": "sādhu khalu punastvaṃ laṅkādhipate /",
  "S04bsu021_u:114": "evaṃ śikṣitavyaṃ yoginā yathā tvaṃ śikṣase /",
  "S04bsu021_u:115": "evaṃ ca tathāgatā draṣṭavyāḥ dharmāśca, yathā tvayā dṛṣṭāḥ /",
  "S04bsu021_u:116": "anyathā dṛśyamāne ucchedamāśrayaḥ /",
  "S04bsu021_u:117": "cittamanomanovijñānavigatena tvayā sarvadharmā vibhāvayitavyāḥ /",
  "S04bsu021_u:118": "antaścāriṇā na bāhyārthadṛṣṭyabhiniviṣṭena /",
  "S04bsu021_u:119": "na ca tvayā śrāvakapratyekabuddhatīrthādhigamapadārthagocarapatitadṛṣṭisamādhinā bhavitavyam /",
  "S04bsu021_u:120": "nākhyāyiketihāsaratena bhavitavyam /",
  "S04bsu021_u:121": "na svabhāvadṛṣṭinā, na rājādhipatyamadapatitena, ṣaḍdhyānādidhyāyinā /",
  "S04bsu021_u:122": "eṣa laṅkādhipate abhisamayo mahāyogināṃ parapravādamathanānāmakuśaladṛṣṭidālanānāmātmadṛṣṭivyāvartanakuśalānāṃ sūkṣmamabhivijñānaparāvṛttikuśalānāṃ jinaputrāṇāṃ mahāyānacaritānām /",
  "S04bsu021_u:123": "tathāgatasvapratyātmabhūmipraveśādhigamāya tvayā yogaḥ karaṇīyaḥ /",
  "S04bsu021_u:124": "evaṃ kriyamāṇe bhūyo 'pyuttarottaraviśodhako 'yaṃ laṅkādhipate mārgo yastvayā parigṛhītaḥ samādhikauśalasamāpattyā /",
  "S04bsu021_u:125_0": "na ca śrāvakapratyekabuddhatīrthyānupraveśasukhagocaro yathā bālatīrthayogayogibhiḥ",
  "S04bsu021_u:125_1": "kalpyate ātmagrāhadṛśyalakṣaṇābhiniviṣṭairbhūtaguṇadravyānucāribhiravidyāpratyayadṛṣṭyabhiniveśābhiniviṣṭaiḥ",
  "S04bsu021_u:125_2": "śūnyatotpādavikṣiptairvikalpābhiniviṣṭairlakṣyalakṣaṇapatitāśayaiḥ /",
  "S04bsu021_u:126": "viśvarūpagatiprāpako 'yaṃ laṅkādhipate svapratyātmagatibodhako 'yaṃ mahāyānādhigamaḥ /",
  "S04bsu021_u:127": "viśeṣabhavopapattipratilambhāya ca pravartate /",
  "S04bsu021_u:128": "paṭalakośavividhavijñānataraṃgavyāvartako",
  "S04bsu021_u:129": "'yaṃ laṅkādhipate mahāyānayogapraveśo na tīrthyayogāśrayapatanam /",
  "S04bsu021_u:130": "tīrthyayogo hi laṅkādhipate tīrthyānāmātmābhiniveśātpravartate /",
  "S04bsu021_u:131": "vijñānasvabhāvadvayārthānāmabhiniveśadarśanādasaumyayogastīrthakarāṇām /",
  "S04bsu021_u:132": "tatsādhu laṅkādhipate etamevārthamanuvicintayeḥ /",
  "S04bsu021_u:133": "yathā vicintitavāṃstathāgatadarśanāt /",
  "S04bsu021_u:134": "etadeva tathāgatadarśanam //",
  "S04bsu021_u:135_0": "atha tasminnantare rāvaṇasyaitadabhavat - yannvahaṃ punarapi bhagavantaṃ sarvayogavaśavartinaṃ",
  "S04bsu021_u:135_1": "tīrthyayogavyāvartakaṃ pratyātmagatigocarodbhāvakaṃ nairmitanairmāṇikavyapetamadhigamabuddhiryadyogināṃ",
  "S04bsu021_u:135_2": "yogābhisamayakāle samādhimukhe samāptānāmadhigamo bhavati /",
  "S04bsu021_u:136": "tasya ca adhigamādyogināṃ yogaśabdo nipātyate adhigamaneneti /",
  "S04bsu021_u:137_0": "tadahaṃ kāruṇikaṃ kleśendhanavikalpakṣayakaraṃ taṃ jinaputraiḥ parivṛtaṃ sarvasattvacittāśayānupraviṣṭaṃ",
  "S04bsu021_u:137_1": "sarvagataṃ sarvajñaṃ kriyālakṣaṇavinivṛttaṃ tayaivamṛddhyā [Vaidya_6] paśyeyam,",
  "S04bsu021_u:138": "taddarśanānnādhigatamadhigaccheyam,",
  "S04bsu021_u:139": "adhigataṃ ca me nirvikalpācāraḥ sukhasamādhisamāpattivihārastathāgatagatibhūmiprāpako vivṛddhiṃ yāyāt //",
  "S04bsu021_u:140_0": "atha bhagavāṃstasyāṃ velāyāṃ laṅkādhipateranutpattikadharmakṣāntyadhigataṃ viditvā",
  "S04bsu021_u:140_1": "tayaiva śobhayā daśagrīvasyānukampayā punarapyātmānaṃ śikhare subahuratnakhacite",
  "S04bsu021_u:140_2": "ratnajālavitate darśayati sma /",
  "S04bsu021_u:141": "adrākṣīddaśagrīvo laṅkādhipatiḥ punarapi dṛṣṭānubhūtāṃ śobhāṃ śikhare tathāgatamarhantaṃ samyaksaṃbuddhaṃ dvātriṃśadvaralakṣaṇavibhūṣitatanum /",
  "S04bsu021_u:142_0": "svātmabhāvaṃ caikekasmin girau tathāgatānāṃ purataḥ samyaksaṃbuddhānāṃ mahāmatinā",
  "S04bsu021_u:142_1": "sārdhaṃ tathāgatapratyātmagatigocarakathāṃ prakurvantaṃ yakṣaiḥ parivṛtaṃ tāṃ deśanāpāṭhakathāṃ kathayantam /",
  "S04bsu021_u:143": "te ca kṣetrāḥ sanāyakāḥ //",
  "S04bsu021_u:144": "atha bhagavān punarapi tasyāṃ velāyāṃ parṣadamavalokya buddhyā na māṃsacakṣuṣā siṃharājavadvijṛmbhya mahāhāsamahasat /",
  "S04bsu021_u:145_0": "ūrṇākośācca raśmiṃ niścāryamāṇaḥ pārśvorukaṭikāyācca śrīvatsātsarvaromakūpebhyo yugāntāgniriva",
  "S04bsu021_u:145_1": "dīpyamānaḥ tejasendradhanurudayabhāskaropamena prabhāmaṇḍalena dedīpyamānaḥ śakrabrahmalokapālairgaganatale",
  "S04bsu021_u:145_2": "nirīkṣyamāṇaḥ sumeruśṛṅgapratispardhini śikhare niṣaṇṇo mahāhāsamahasat /",
  "S04bsu021_u:146": "atha tasyā bodhisattvaparṣadaḥ teṣāṃ ca śakrabrahmādīnāmetadabhavat - ko nu khalvatra hetuḥ,",
  "S04bsu021_u:147": "ka ḥ pratyayo yadbhagavān sarvadharmavaśavartī mahāhāsaṃ smitapūrvakaṃ hasati?",
  "S04bsu021_u:148": "raśmīṃśca svavigrahebhyo niścārayati?",
  "S04bsu021_u:149": "niścārya tūṣṇīmabhavat svapratyātmāryajñānagocarasamādhimukhe patitāśayo 'vismitaḥ siṃhāvalokanatayā diśo 'valokya rāvaṇasyaiva yogagatipracāramanuvicintayamānaḥ //",
  "S04bsu021_u:150_0": "atha khalu mahāmatirbodhisattvo mahāsattvaḥ pūrvamevādhyeṣito rāvaṇasyānukampāmupādāya",
  "S04bsu021_u:150_1": "tasyā bodhisattvaparṣadaścittāśayavicāramājñāya anāgatāṃ janatāṃ cāvalokya deśanāpāṭhābhiratānāṃ",
  "S04bsu021_u:150_2": "sattvānāṃ cittavibhramo bhaviṣyatīti yathārutārthābhiniviṣṭānāṃ sarvaśrāvakapratyekabuddhatīrthyayogabalābhiniviṣṭānāṃ",
  "S04bsu021_u:150_3": "tathāgatā api bhagavanto vinivṛttavijñānaviṣayā mahāhāsaṃ hasanti /",
  "S04bsu021_u:151": "teṣāṃ kautūhalavinivṛttyarthaṃ bhagavantaṃ paripṛcchati sma - kaḥ khalvatra hetuḥ,",
  "S04bsu021_u:152": "kaḥ pratyayaḥ smitasya pravṛttaye?",
  "S04bsu021_u:153": "bhagavānāha - sādhu sādhu mahāmate,",
  "S04bsu021_u:154": "sādhu khalu punastvaṃ mahāmate,",
  "S04bsu021_u:155": "lokasvabhāvamavalokya kudṛṣṭipatitānāṃ ca lokānāṃ traikālyacittāvabodhāya māṃ praṣṭumārabdhaḥ /",
  "S04bsu021_u:156": "evaṃ paṇḍitaiḥ paripṛcchanajātīyairbhavitavyaṃ svaparobhayārtham /",
  "S04bsu021_u:157": "eṣa mahāmate rāvaṇo laṅkādhipatiḥ pūrvakānapi tathāgatānarhataḥ samyaksaṃbuddhān praśnadvayaṃ pṛṣṭavān /",
  "S04bsu021_u:158": "māmapyetarhi praṣṭukāmo yadanālīḍhaṃ sarvaśrāvakapratyekabuddhatīrthyayogayogināṃ praśnadvayaprabhedagatilakṣaṇaṃ vibhāvayitum /",
  "S04bsu021_u:159": "ya eṣa praṣṭukāmo daśagrīvo 'nāgatānapi jinān prakṣyati //",
  "S04bsu021_u:160": "jānanneva bhagavāṃllaṅkādhiupatimetadavocat - pṛccha tvaṃ laṅkādhipate /",
  "S04bsu021_u:161": "kṛtaste tathāgatenāvakāśaḥ /",
  "S04bsu021_u:162": "mā vilamba pracalitamaulin /",
  "S04bsu021_u:163": "yadyadevākāṅkṣasi, ahaṃ te tasta tasyaiva praśnasyavyākaraṇena cittamārādhayiṣyāmi /",
  "S04bsu021_u:164_0": "yathā tvaṃ parāvṛttavikalpāśraye bhūmivipakṣakauśalena pravicayabuddhyā vicārayamāṇaḥ",
  "S04bsu021_u:164_1": "pratyātmanayalakṣaṇasamādhisukhavihāraṃ samādhibuddhaiḥ parigṛhītaḥ [Vaidya_7] śamathasukhavyavasthitaḥ",
  "S04bsu021_u:164_2": "śrāvakapratyekabuddhasamādhipakṣānatikramya acalāsādhumatīdharmameghābhūmivyavasthito",
  "S04bsu021_u:164_3": "dharmanairātmyayathātathākuśalo mahāratnapadmavimāne samādhijinābhiṣekatāṃ pratilapsyase /",
  "S04bsu021_u:165": "tadanurūpaiḥ padmaiḥ svakāyavicitrādhiṣṭhānādhiṣṭhitaistaiḥ padmaiḥ svakāyaṃ niṣaṇṇaṃ drakṣyasi,",
  "S04bsu021_u:166": "anyonyavakramukhanirīkṣaṇaṃ ca kariṣyasi /",
  "S04bsu021_u:167": "evamacintyo 'sau viṣayaḥ yadekenābhinirhārakauśalenābhinirhṛtaścaryābhūmau sthitaḥ /",
  "S04bsu021_u:168": "upāyakauśalaparigrahābhinirhārābhinirhṛte tamacintyaviṣayamanuprāpsyasi,",
  "S04bsu021_u:169": "bahurūpavikāratāṃ ca tathāgatabhūmim /",
  "S04bsu021_u:170": "yadadṛṣṭapūrvaṃ śrāvakapratyekabuddhatīrthyabrahmendropendrādibhistaṃ prāpsyasi //",
  "S04bsu021_u:171_0": "atha khalu laṅkādhipatirbhagavatā kṛtāvakāśa utthāya tasmādraśmivimalaprabhādratnapadmasadṛśādratnaśikharāt",
  "S04bsu021_u:171_1": "sāpsarogaṇaparivṛto vividhairanekavidhairnānāprakāraiḥ puṣpamālyagandhadhūpavilepanacchatradhvajapatākāhārārdhahārakirīṭamukuṭairanyaiśca",
  "S04bsu021_u:171_2": "adṛṣṭaśrutapūrvairābharaṇaviśeṣairviśiṣṭaistūryatālāvacarairdevanāgayakṣarākṣasagandharvakinnaramahoragamanuṣyātikrāntaiḥ",
  "S04bsu021_u:171_3": "sarvakāmadhātuparyāpannān vādyabhāṇḍānabhinirmāya ye cānyeṣu buddhakṣetreṣu tūryaviśeṣā dṛṣṭāḥ,",
  "S04bsu021_u:172_0": "tānabhinirmāya bhagavantaṃ bodhisattvāṃśca ratnajālenāvaṣṭabhya nānāvastrocchritapatākaṃ",
  "S04bsu021_u:172_1": "kṛtvā sapta tālān gagane 'bhyudgamya mahāpūjāmeghānabhipravṛṣya tūryatālāvacarāṇi",
  "S04bsu021_u:172_2": "nirnādya tasmādgaganādavatīrya sūryavidyutprabhe dvitīye mahāratnapadmālaṃkṛtau ratnaśikhare niṣasāda /",
  "S04bsu021_u:173": "niṣadya upacārātsmitapūrvaṃ bhagavatā kṛtāvakāśo bhagavanta praśnadvayaṃ pṛcchati sma - pṛṣṭā mayā pūrvakāstathāgatā arhantaḥ samyaksaṃbuddhāḥ /",
  "S04bsu021_u:174": "taiścāpi visarjitam /",
  "S04bsu021_u:175": "bhagavantamapyetarhi pṛcchāmi /",
  "S04bsu021_u:176": "deśanāpāṭhe cāyaṃ buddhaistvayā cāvaśyamanuvarṇitaṃ bhaviṣyati /",
  "S04bsu021_u:177": "nirmitanirmāṇabhāṣitamidaṃ bhagavan dharmadvayam /",
  "S04bsu021_u:178": "na maunaistathāgatairbhāṣitam /",
  "S04bsu021_u:179": "maunā hi bhagavaṃstathāgatāḥ samādhisukhagocaramevodbhāvayanti /",
  "S04bsu021_u:180": "na ca gocaraṃ vikalpayanti /",
  "S04bsu021_u:181": "taṃ deśayanti /",
  "S04bsu021_u:182": "tatsādhu me bhagavān svayameva dharmavaśavartī dharmadvayaṃ tathāgato 'rhan samyaksaṃbuddho deśayatu /",
  "S04bsu021_u:183": "śroṣyantīme jinaputrā ahaṃ ca //",
  "S04bsu021_u:184": "bhagavānāha - brūhi laṅkādhipate dharmadvayam /",
  "S04bsu021_u:185": "rākṣasendra āha - kirīṭāṅgadahāravajrasūtrāvabaddhābharaṇanuśobhāśobhita,",
  "S04bsu021_u:186": "dharmā eva prahātavyāḥ prāgevādharmāḥ /",
  "S04bsu021_u:187": "tatkathaṃ bhagavan dharmadvayaṃ prahāṇaṃ bhavati?",
  "S04bsu021_u:188": "ke cādharmā dharmāḥ?",
  "S04bsu021_u:189_0": "kathaṃ sati dvitvaṃ prahāṇadharmāṇāṃ vikalpalakṣaṇapatitānāṃ vikalpasvabhāvābhāvānāmabhautikabhautikānāmālayavijñānāparijñānādaviśeṣalakṣaṇānāṃ",
  "S04bsu021_u:189_1": "keśoṇḍukasvabhāvāvasthitānāmaśuddhakṣayajñānaviṣayiṇām /",
  "S04bsu021_u:190": "tatkathaṃ teṣāṃ prahāṇamevaṃbhāvinām?",
  "S04bsu021_u:191": "bhagavānāha - nanu laṅkādhipate,",
  "S04bsu021_u:192": "dṛṣṭo ghaṭādīnāṃ bhedanātmakānāṃ vināśadharmiṇāṃ bālavikalpagocaraiḥ prativibhāgaḥ /",
  "S04bsu021_u:193": "evamihāpi kiṃ na gṛhyate?",
  "S04bsu021_u:194": "asti dharmādharmayoḥ prativibhāgo bālaprativikalpamupādāya,",
  "S04bsu021_u:195": "na tvāryajñānādhigamaṃ prati darśanena /",
  "S04bsu021_u:196": "tiṣṭhantu tāvallaṅkādhipate ghaṭādayo bhāvā vicitralakṣaṇapatitā bālānāṃ na tvāryāṇām /",
  "S04bsu021_u:197": "ekasvābhāvikānāmekajvālodbhavaprajvālitānāṃ [Vaidya_8] gṛhabhavanodyānaprāsādapratiṣṭhāpitānāṃ dṛṣṭaḥ prativibhāgaḥ indhanavaśāddīrghahrasvaprabhālpamahāviśeṣāśca /",
  "S04bsu021_u:198": "evamihāpi kiṃ na gṛhyate? asti dharmādharmayoḥ prativibhāgaḥ /",
  "S04bsu021_u:199": "na kevalamagnijvālāyā ekasaṃtānapatitāyā dṛṣṭo 'rciṣaśca prativibhāgaḥ /",
  "S04bsu021_u:200": "ekabījaprasūtānāṃ yatsaṃtānānāmapi laṅkādhipate nālāṅkuragaṇḍaparvapatrapalāśapuṣpaphalaśākhāviśeṣāḥ /",
  "S04bsu021_u:201": "evaṃ sarvadharmaprarohadharmiṇāṃ bāhyānāmādhyātmikānāmapyavidyāniryātānāṃ skandhadhātvāyatanopagānāṃ sarvadharmāṇāṃ traidhātukopapannānāṃ dṛṣṭasukhasaṃsthānāmabhilāpyagativiśeṣāḥ /",
  "S04bsu021_u:202": "vijñānānāmekalakṣaṇānāṃ viṣayābhigrahaṇapravṛttānāṃ dṛṣṭo hīnotkṛṣṭamadhyamaviśeṣo vyavadānāvyavadānataśca kuśalākuśalataśca /",
  "S04bsu021_u:203": "na kevalameṣāṃ laṅkādhipate dharmāṇāṃ prativibhāgaviśeṣaḥ,",
  "S04bsu021_u:204": "yogināmapi yogamabhyasyatāṃ yogamārge pratyātmagatilakṣaṇaviśeṣo dṛṣṭaḥ /",
  "S04bsu021_u:205": "kimaṅga punardharmādharmayoḥ prativikalpapravṛttayorviśeṣo na bhavati? bhavatyeva //",
  "S04bsu021_u:206": "asti laṅkādhipate dharmādharmayoḥ prativibhāgo vikalpalakṣaṇatvāt /",
  "S04bsu021_u:207": "tatra laṅkādhipate dharmāḥ katame? yaduta ete tīrthyaśrāvakapratyekabuddhabālavikalpakalpitāḥ /",
  "S04bsu021_u:208": "kāraṇato guṇadravyapūrvakā dharmā ityupadiśyante, te prahātavyāḥ /",
  "S04bsu021_u:209": "na lakṣaṇataḥ prativikalpayitavyāḥ /",
  "S04bsu021_u:210": "svacittadṛśyadharmatābhiniveśānna santi ghaṭādayo dharmā bālaparikalpitā alabdhaśarīrāḥ /",
  "S04bsu021_u:211": "evaṃ vidarśanayā prativipaśyataḥ prahīṇā bhavanti //",
  "S04bsu021_u:212": "tatra adharmāḥ katame?",
  "S04bsu021_u:213": "ye 'labdhātmakā lakṣaṇavikalpāpracārā dharmā ahetukāḥ teṣāmapravṛttirdṛṣṭā bhūtābhūtataḥ /",
  "S04bsu021_u:214": "atha dharmasya prahāṇaṃ bhavati /",
  "S04bsu021_u:215": "punarapyalabdhātmakā dharmāḥ katame? yaduta śaśakharoṣṭravājiviṣāṇavandhyāputraprabhṛtayo dharmāḥ /",
  "S04bsu021_u:216": "alabdhātmakatvānna lakṣaṇataḥ kalpyāḥ /",
  "S04bsu021_u:217": "te 'nyatra saṃvyavahārārthā abhidhīyante, nābhiniveśato yathā ghaṭādayaḥ /",
  "S04bsu021_u:218": "yathā te praheyā agrahaṇato vijñānena, tathā vikalpabhāvā api praheyāḥ /",
  "S04bsu021_u:219": "ato dharmādharmayoḥ prahāṇaṃ bhavati /",
  "S04bsu021_u:220": "yaduktavānasi laṅkādhipate dharmādharmāḥ kathaṃ praheyā iti, tadetaduktam //",
  "S04bsu021_u:221": "yadapyuktavānasi laṅkādhipate - pūrvakā api tathāgatā arhantaḥ samyaksaṃbuddhā mayā pṛṣṭāḥ,",
  "S04bsu021_u:222": "taiśca visarjitaṃ pūrvam /",
  "S04bsu021_u:223": "iti laṅkādhipate vikalpasyaitadadhivacanam /",
  "S04bsu021_u:224": "atīto 'pyevaṃ vikalpyate atītaḥ /",
  "S04bsu021_u:225": "evamanāgato 'dhunāpi dharmatayā /",
  "S04bsu021_u:226": "nirvikalpāstathāgatāḥ sarvavikalpaprapañcātītāḥ /",
  "S04bsu021_u:227": "na yathā rūpasvabhāvo vikalpyate /",
  "S04bsu021_u:228": "anyatrājñānādhigamataḥ sukhārthaṃ vibhāvyate /",
  "S04bsu021_u:229": "prajñayā animittacāriṇaḥ /",
  "S04bsu021_u:230": "ato jñānātmakāstathāgatā jñānaśarīrāḥ /",
  "S04bsu021_u:231": "na kalpante na kalpyante /",
  "S04bsu021_u:232": "kena na kalpante? manasā ātmato jīvataḥ pudgalataḥ /",
  "S04bsu021_u:233": "kathaṃ na vikalpante? manovijñānena viṣayārthahetukena yathā rūpalakṣaṇasaṃsthānākārataśca /",
  "S04bsu021_u:234": "ato vikalpāvikalpāgatena bhavitavyam //",
  "S04bsu021_u:235": "[Vaidya_9]",
  "S04bsu021_u:236": "api ca laṅkādhipate bhittikhacitavigrahasamaḥ sattvapracāraḥ /",
  "S04bsu021_u:237": "niśceṣṭo laṅkādhipate lokasaṃniveśaḥ karmakriyārahito 'sattvātsarvadharmāṇām /",
  "S04bsu021_u:238": "na cātra kaścicchṛṇoti śrūyate vā /",
  "S04bsu021_u:239": "nirmitapratimo hi laṅkādhipate lokasaṃniveśaḥ /",
  "S04bsu021_u:240": "na ca tīrthyabālayogino vibhāvayanti /",
  "S04bsu021_u:241": "ya evaṃ paśyati laṅkādhipate, sa samyakpaśyati /",
  "S04bsu021_u:242": "anyathā paśyanto vikalpe carantīti /",
  "S04bsu021_u:243": "svavikalpā dvidhā gṛhṇanti /",
  "S04bsu021_u:244": "tadyathā darpaṇāntargataṃ svabimbapratibimbaṃ jale vā svāṅgacchāyā vā jyotsnādīpapradīpite vā gṛhe vā aṅgacchāyā pratiśrutkāni /",
  "S04bsu021_u:245": "atha svavikalpagrahaṇaṃ pratigṛhya dharmādharmaṃ prativikalpayanti /",
  "S04bsu021_u:246": "na ca dharmādharmayoḥ prahāṇena caranti /",
  "S04bsu021_u:247": "vikalpayanti puṣṇanti, na praśamaṃ pratilabhante /",
  "S04bsu021_u:248": "ekāgrasyaitadadhivacanam - tathāgatagarbhasvapratyātmāryajñānagocarasyaitatpraveśo yatsamādhiḥ paramo jāyata iti //",
  "S04bsu021_u:249": "rāvaṇādhyeṣaṇāparivarto nāma prathamaḥ //",
  "S04bsu021_u:250": "__________________________________________________________________",
  "S04bsu021_u:251": "START Parivarta 2",
  "S04bsu021_u:252": "[Vaidya_10]",
  "S04bsu021_u:253": "ṣaṭtriṃśatsāhasrasarvadharmasamuccayo nāma dvitīyaḥ parivartaḥ /",
  "S04bsu021_u:254_0": "atha khalu mahāmatirbodhisattvo mahāsattvo mahāmatibodhisattvasahitaḥ sarvabuddhakṣetrānucārī",
  "S04bsu021_u:254_1": "buddhānubhāvena utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ",
  "S04bsu021_u:254_2": "pratiṣṭhāpya yena bhagavāṃstenāñjaliṃ praṇamya bhagavantaṃ gāthābhirabhyaṣṭāvīt -",
  "S04bsu021_u:254_3": "utpādabhaṅgarahito lokaḥ khapuṣpasaṃnibhaḥ /",
  "S04bsu021_u:255": "Lank_2.1 sadasannopalabdhaste prajñayā kṛpayā ca te //",
  "S04bsu021_u:256": "Lank_2.2 māyopamāḥ sarvadharmāḥ cittavijñānavarjitāḥ /",
  "S04bsu021_u:257": "sadasannopalabdhāste prajñayā kṛpayā ca te //",
  "S04bsu021_u:258": "Lank_2.3 śāśvatocchedavarjyaśca lokaḥ svapnopamaḥ sadā /",
  "S04bsu021_u:259": "sadasannopalabdhaste prajñayā kṛpayā ca te //",
  "S04bsu021_u:260": "Lank_2.4 māyāsvapnasvabhāvasya dharmakāyasya kaḥ stavaḥ /",
  "S04bsu021_u:261": "bhāvānāṃ niḥsvabhāvānāṃ yo 'nutpādaḥ sa saṃbhavaḥ //",
  "S04bsu021_u:262": "Lank_2.5 indriyārthavisaṃyuktamadṛśyaṃ yasya darśanam /",
  "S04bsu021_u:263": "praśaṃsā yadi vā nindā tasyocyeta kathaṃ mune //",
  "S04bsu021_u:264": "Lank_2.6 dharmapudgalanairātmyaṃ kleśajñeyaṃ ca te sadā /",
  "S04bsu021_u:265": "viśuddhamānimittena prajñayā kṛpayā ca te //",
  "S04bsu021_u:266": "Lank_2.7 na nirvāsi nirvāṇena nirvāṇaṃ tvayi saṃsthitam /",
  "S04bsu021_u:267": "buddhaboddhavyarahitaṃ sadasatpakṣavarjitam //",
  "S04bsu021_u:268": "Lank_2.8 ye paśyanti muniṃ śāntamevamutpattivarjitam /",
  "S04bsu021_u:269": "te bhonti nirupādānā ihāmutra nirañjanāḥ //",
  "S04bsu021_u:270": "atha khalu mahāmatirbodhisattvo mahāsattvo bhagavantamābhiḥ sārūpyābhirgāthābhirabhiṣṭutya svanāmagotraṃ bhagavate saṃśrāvayati sma -",
  "S04bsu021_u:271": "Lank_2.9 mahāmatirahaṃ bhagavan mahāyānagatiṃ gataḥ /",
  "S04bsu021_u:272": "aṣṭottaraṃ praśnaśataṃ pṛcchāmi vadatāṃ varam //",
  "S04bsu021_u:273": "Lank_2.10 tasya tadvacanaṃ śrutvā buddho lokavidāṃ varaḥ /",
  "S04bsu021_u:274": "nirīkṣya pariṣadaṃ sarvāmalapī sugatātmajam //",
  "S04bsu021_u:275": "Lank_2.11 pṛcchantu māṃ jinasutāstvaṃ ca pṛccha mahāmate /",
  "S04bsu021_u:276": "ahaṃ te deśayiṣyāmi pratyātmagatigocaram //",
  "S04bsu021_u:277": "atha khalu mahāmatirbodhisattvo mahāsattvo bhagavatā kṛtāvakāśo bhagavataścaraṇayornipatya bhagavantaṃ praśnaṃ paripṛcchati sma -",
  "S04bsu021_u:278": "Lank_2.12 kathaṃ hi śudhyate tarkaḥ kasmāttarkaḥ pravartate /",
  "S04bsu021_u:279": "kathaṃ hi dṛśyate bhrāntiḥ kasmādbhrāntiḥ pravartate //",
  "S04bsu021_u:280": "Lank_2.13 kasmātkṣetrāṇi nirmāṇā lakṣaṇaṃ tīrthikāśca ye /",
  "S04bsu021_u:281": "nirābhāsaḥ kramaḥ kena jinaputrāśca te kutaḥ //",
  "S04bsu021_u:282": "Lank_2.14 muktasya gamanaṃ kutra baddhaḥ kaḥ kena mucyate /",
  "S04bsu021_u:283": "dhyāyināṃ viṣayaḥ ko 'sau kathaṃ yānatrayaṃ bhavet //",
  "S04bsu021_u:284": "Lank_2.15 pratyate jāyate kiṃ tatkāryaṃ kiṃ kāraṇaṃ ca kim /",
  "S04bsu021_u:285": "ubhayāntakathā kena kathaṃ vā saṃpravartate //",
  "S04bsu021_u:286": "Lank_2.16 ārūpyā ca samāpattirnirodhaśca kathaṃ bhavet /",
  "S04bsu021_u:287": "saṃjñānirodhaśca kathaṃ kathaṃ kasmāddhi mucyate //",
  "S04bsu021_u:288": "Lank_2.17 kriyā pravartate kena gamanaṃ dehadhāriṇām /",
  "S04bsu021_u:289": "kathaṃ dṛśyaṃ vibhāvo kathaṃ kathaṃ bhūmiṣu vartate //",
  "S04bsu021_u:290": "Lank_2.18 nirbhidyentribhavaṃ ko 'sau kiṃ sthānaṃ kā tanurbhavet /",
  "S04bsu021_u:291": "sthitaḥ pravartate kutra jinaputraḥ kathaṃ bhavet //",
  "S04bsu021_u:292": "Lank_2.19 abhijñā labhate kena vaśitāśca samādhayaḥ /",
  "S04bsu021_u:293": "samādhyate kathaṃ cittaṃ brūhi me jinapuṃgava //",
  "S04bsu021_u:294": "Lank_2.20 ālayaṃ ca kathaṃ kasmānmanovijñānameva ca /",
  "S04bsu021_u:295": "kathaṃ pravartate dṛśyaṃ kathaṃ dṛśyānnivartate //",
  "S04bsu021_u:296": "Lank_2.21 gotrāgotraṃ kathaṃ kena cittamātraṃ bhavetkatham /",
  "S04bsu021_u:297": "lakṣaṇasya vyavasthānaṃ nairātmyaṃ ca kathaṃ bhavet //",
  "S04bsu021_u:298": "Lank_2.22 kathaṃ na vidyate sattvaḥ saṃvṛtyā deśanā katham /",
  "S04bsu021_u:299": "kathaṃ śāśvataucchedadarśanaṃ na pravartate //",
  "S04bsu021_u:300": "Lank_2.23 kathaṃ hi tīrthikāstvaṃ ca lakṣaṇairna virudhyase /",
  "S04bsu021_u:301": "naiyāyikāḥ kathaṃ brūhi bhaviṣyanti anāgate //",
  "S04bsu021_u:302": "Lank_2.24 śūnyatā ca kathaṃ kena kṣaṇabhaṅgaśca te katham /",
  "S04bsu021_u:303": "kathaṃ pravartate garbhaḥ kathaṃ loko nirīhikaḥ //",
  "S04bsu021_u:304": "Lank_2.25 māyāsvapnopamaḥ kena kathaṃ gandharvasaṃnibhaḥ /",
  "S04bsu021_u:305": "marīcidakacandrābhaḥ kena loko bravīhi me //",
  "S04bsu021_u:306": "Lank_2.26 bodhyaṅgānāṃ kathaṃ kena bodhipakṣā bhavetkutaḥ /",
  "S04bsu021_u:307": "marāśca deśasaṃkṣobho bhavadṛṣṭiḥ kathaṃ bhavet //",
  "S04bsu021_u:308": "Lank_2.27 ajātamaniruddhaṃ ca kathaṃ khapuṣpasaṃnibham /",
  "S04bsu021_u:309": "kathaṃ ca budhyase lokaṃ kathaṃ brūṣe nirakṣaram //",
  "S04bsu021_u:310": "Lank_2.28 nirvikalpā bhavetkena kathaṃ ca gaganopamāḥ /",
  "S04bsu021_u:311": "tathatā bhavetkatividhā cittaṃ pāramitāḥ kati //",
  "S04bsu021_u:312": "Lank_2.29 bhūmikramo bhavetkena nirābhāsagatiśca kā /",
  "S04bsu021_u:313": "nairātmyaṃ ca dvidhā kena kathaṃ jñeyaṃ viśudhyati //",
  "S04bsu021_u:314": "Lank_2.30 jñānaṃ katividhaṃ nātha śīlaṃ sattvākarāṇi ca /",
  "S04bsu021_u:315": "kena pravartitā gotrāḥ suvarṇamaṇimuktajāḥ //",
  "S04bsu021_u:316": "Lank_2.31 abhilāpo jānikaḥ kena vaicitrasattvabhāvayoḥ /",
  "S04bsu021_u:317": "vidyāsthānakalāścaiva kathaṃ kena prakāśitam //",
  "S04bsu021_u:318": "Lank_2.32 gāthā bhavetkatividhā gadyaṃ padyaṃ bhavetkatham /",
  "S04bsu021_u:319": "kathaṃ yuktiḥ katividhā vyākhyānaṃ ca kathaṃvidham //",
  "S04bsu021_u:320": "Lank_2.33 annapānaṃ ca vaicitryaṃ maithunaṃ jāyate katham /",
  "S04bsu021_u:321": "rājā ca cakravartī ca maṇḍalī ca kathaṃ bhavet //",
  "S04bsu021_u:322": "Lank_2.34 rakṣyaṃ bhavetkathaṃ rājyaṃ devakāyāḥ kathaṃvidhāḥ /",
  "S04bsu021_u:323": "bhūnakṣatragaṇāḥ kena somabhāskarayoḥ katham //",
  "S04bsu021_u:324": "Lank_2.35 vidyāsthānaṃ bhavetkiṃ ca mokṣo yogī katividhaḥ /",
  "S04bsu021_u:325": "śiṣyo bhavetkatividha ācāryaśca bhavetkatham //",
  "S04bsu021_u:326": "Lank_2.36 buddho bhavetkatividho jātakāśca kathaṃvidhāḥ /",
  "S04bsu021_u:327": "māro bhavetkatividhaḥ pāṣaṇḍāśca katividhāḥ //",
  "S04bsu021_u:328": "Lank_2.37 svabhāvaste katividhaścittaṃ katividhaṃ bhavet /",
  "S04bsu021_u:329": "prajñaptimātraṃ ca kathaṃ brūhi me vadatāṃvara //",
  "S04bsu021_u:330": "Lank_2.38 ghanāḥ khe pavanaṃ kena smṛtirmegho kathaṃ bhavet /",
  "S04bsu021_u:331": "taruvallyaḥ kathaṃ kena brūhi me tribhaveśvara //",
  "S04bsu021_u:332": "Lank_2.39 hayā gajā mṛgāḥ kena grahaṇaṃ yānti bāliśāḥ /",
  "S04bsu021_u:333": "uhoḍimā narāḥ kena brūhi me cittasārathe //",
  "S04bsu021_u:334": "Lank_2.40 ṣaḍṛtugrahaṇaṃ kena kathamicchantiko bhavet /",
  "S04bsu021_u:335": "strīpuṃnapuṃsakānāṃ ca kathaṃ janma vadāhi me //",
  "S04bsu021_u:336": "Lank_2.41 kathaṃ vyāvartate yogātkathaṃ yogaḥ pravartate /",
  "S04bsu021_u:337": "kathaṃ caivaṃvidhā yoge narāḥ sthāpyā vadāhi me //",
  "S04bsu021_u:338": "Lank_2.42 gatyāgatānāṃ sattvānāṃ kiṃ liṅgaṃ kiṃ ca lakṣaṇam /",
  "S04bsu021_u:339": "dhaneśvaro kathaṃ kena brūhi me gaganopama //",
  "S04bsu021_u:340": "Lank_2.43 śākyavaṃśaḥ kathaṃ kena kathamikṣvākusaṃbhavaḥ /",
  "S04bsu021_u:341": "ṛṣirdīrghapatāḥ kena kathaṃ tena prabhāvitam //",
  "S04bsu021_u:342": "Lank_2.44 tvameva kasmātsarvatra sarvakṣetreṣu dṛśyase /",
  "S04bsu021_u:343": "nāmaiścitraistathārūpairjinaputraiḥ parīvṛtaḥ //",
  "S04bsu021_u:344": "Lank_2.45 abhakṣyaṃ hi kathaṃ māṃsaṃ kathaṃ māṃsaṃ niṣidhyate /",
  "S04bsu021_u:345": "kravyādagotrasaṃbhūtā māsaṃ bhakṣyanti kena vai //",
  "S04bsu021_u:346": "Lank_2.46 somabhāskarasaṃsthānā merupadmopamāḥ katham /",
  "S04bsu021_u:347": "śrīvatsasiṃhasaṃsthānāḥ kṣetrāḥ kena vadāhi me //",
  "S04bsu021_u:348": "Lank_2.47 vyatyastā adhamūrdhāśca indrajālopamāḥ katham /",
  "S04bsu021_u:349": "sarvaratnamayā kṣetrāḥ kathaṃ kena vadāhi me //",
  "S04bsu021_u:350": "Lank_2.48 vīṇāpaṇavasaṃsthānā nānāpuṣpaphalopamāḥ /",
  "S04bsu021_u:351": "ādityacandravirajāḥ kathaṃ kena vadāhi me //",
  "S04bsu021_u:352": "Lank_2.49 kena nirmāṇikā buddhāḥ kena buddhā vipākajāḥ /",
  "S04bsu021_u:353": "tathatā jñānabuddhā vai kathaṃ kena vadāhi me //",
  "S04bsu021_u:354": "Lank_2.50 kāmadhātau kathaṃ kena na vibuddho vadāhi me /",
  "S04bsu021_u:355": "akaniṣṭhe kimarthaṃ tu vītarāgeṣu budhyase //",
  "S04bsu021_u:356": "Lank_2.51 nirvṛte sugate ko 'sau śāsanaṃ dhārayiṣyati /",
  "S04bsu021_u:357": "kiyatsthāyī bhavecchāstā kiyantaṃ sthāsyate nayaḥ //",
  "S04bsu021_u:358": "Lank_2.52 siddhāntaste katividho dṛṣṭiścāpi kathaṃvidhā /",
  "S04bsu021_u:359": "vinayo bhikṣubhāvaśca kathaṃ kena vadāhi me //",
  "S04bsu021_u:360": "Lank_2.53 parāvṛttigataṃ kena nirābhāsagataṃ katham /",
  "S04bsu021_u:361": "pratyekajinaputrāṇāṃ śrāvakāṇāṃ vadāhi me //",
  "S04bsu021_u:362": "Lank_2.54 abhijñā laukikāḥ kena bhavellokottarā katham /",
  "S04bsu021_u:363": "cittaṃ hi bhūmayaḥ sapta kathaṃ kena vadāhi me //",
  "S04bsu021_u:364": "Lank_2.55 saṃghaste syātkatividhaḥ saṃghabhedaḥ kathaṃ bhavet /",
  "S04bsu021_u:365": "cikitsāśāstraṃ sattvānāṃ kathaṃ kena vadāhi me //",
  "S04bsu021_u:366": "Lank_2.56 kāśyapaḥ krakuchandaśca konākamunirapyaham /",
  "S04bsu021_u:367": "bhāṣase jinaputrāṇāṃ vada kasmānmahāmune //",
  "S04bsu021_u:368": "Lank_2.57 asatyātmakathā kena nityanāśakathā katham /",
  "S04bsu021_u:369": "kasmāttattvaṃ na sarvatra cittamātraṃ prabhāṣase //",
  "S04bsu021_u:370": "Lank_2.58 naranārīvanaṃ kena harītakyāmalīvanam /",
  "S04bsu021_u:371": "kailāsaścakravālaśca vajrasaṃhananā katham //",
  "S04bsu021_u:372": "Lank_2.59 acalāstadantare vai ke nānāratnopaśobhitāḥ /",
  "S04bsu021_u:373": "ṛṣigandharvasaṃkīrṇāḥ kathaṃ kena vadāhi me //",
  "S04bsu021_u:374": "Lank_2.60 idaṃ śrutvā mahāvīro buddho lokavidāṃ varaḥ /",
  "S04bsu021_u:375": "mahāyānamayaṃ cittaṃ buddhānāṃ hṛdayaṃ balam //",
  "S04bsu021_u:376": "Lank_2.61 sādhu sādhu mahāprajña mahāmate nibodhase /",
  "S04bsu021_u:377": "bhāṣiṣyāmyanupūrveṇa yattvayā paripṛcchitam //",
  "S04bsu021_u:378": "Lank_2.62 utpādamatha notpādaṃ nirvāṇaṃ śūnyalakṣaṇam /",
  "S04bsu021_u:379": "saṃkrāntimasvabhāvatvaṃ buddhāḥ pāramitāsutāḥ //",
  "S04bsu021_u:380": "Lank_2.63 śrāvakā jinaputrāśca tīrthyā hyārūpyacāriṇaḥ /",
  "S04bsu021_u:381": "merusamudrā hyacalā dvīpā kṣetrāṇi medinī //",
  "S04bsu021_u:382": "Lank_2.64 nakṣatrā bhāskaraḥ somastīrthyā devāsurāstathā /",
  "S04bsu021_u:383": "vimokṣā vaśitābhijñā balā dhyānā samādhayaḥ //",
  "S04bsu021_u:384": "Lank_2.65 nirodhā ṛddhipādāśca bodhyaṅgā mārga eva ca /",
  "S04bsu021_u:385": "dhyānāni cāpramāṇāni skandhā gatyāgatāni ca //",
  "S04bsu021_u:386": "Lank_2.66 samāpattirnirodhāśca vyutthānaṃ cittadeśanā /",
  "S04bsu021_u:387": "cittaṃ manaśca vijñānaṃ nairātmyaṃ dharmapañcakam //",
  "S04bsu021_u:388": "Lank_2.67 svabhāvaḥ kalpanā kalpyaṃ dṛśyaṃ dṛṣṭidvayaṃ katham /",
  "S04bsu021_u:389": "yānākarāṇi gotrāṇi suvarṇamaṇimuktijāḥ //",
  "S04bsu021_u:390": "Lank_2.68 icchantikā mahābhūtā bhramarā ekabuddhatā /",
  "S04bsu021_u:391": "jñānaṃ jñeyo gamaṃ prāptiḥ sattvānāṃ ca bhavābhavam //",
  "S04bsu021_u:392": "Lank_2.69 hayā gajā mṛgāḥ kena grahaṇaṃ brūhi me katham /",
  "S04bsu021_u:393": "dṛṣṭāntahetubhiryuktaḥ siddhānto deśanā katham //",
  "S04bsu021_u:394": "Lank_2.70 kāryaṃ ca kāraṇaṃ kena nānābhrāntistathā nayam /",
  "S04bsu021_u:395": "cittamātraṃ na dṛśyo 'sti bhūmīnāṃ nāsti vai kramaḥ //",
  "S04bsu021_u:396": "Lank_2.71 nirābhāsaparāvṛttiśataṃ kena bravīṣi me /",
  "S04bsu021_u:397": "cikitsaśāstraṃ śilpāśca kalāvidyāgamaṃ tathā //",
  "S04bsu021_u:398": "Lank_2.72 acalānāṃ tathā meroḥ pramāṇaṃ hi kṣiteḥ katham /",
  "S04bsu021_u:399": "udadheścandrasūryāṇāṃ pramāṇaṃ brūhi me katham //",
  "S04bsu021_u:400": "Lank_2.73 sattvadehe kati rajāṃsi hīnotkṛṣṭamadhyamāḥ /",
  "S04bsu021_u:401": "kṣetre kṣetre rajāḥ kṛtto dhanvo dhanve bhavetkati //",
  "S04bsu021_u:402": "Lank_2.74 haste dhanuḥkrame krośe yojane hyardhayojane /",
  "S04bsu021_u:403": "śaśavātāyanaṃ likṣā eḍakaṃ hi yavāḥ kati //",
  "S04bsu021_u:404": "Lank_2.75 prasthe hi syādyavāḥ kyantaḥ prasthārdhe ca yavāḥ kati /",
  "S04bsu021_u:405": "droṇe khāryāṃ tathā lakṣāḥ koṭyo vai biṃbarāḥ kati //",
  "S04bsu021_u:406": "Lank_2.76 sarṣape hyaṇavaḥ kyanto rakṣikā sarṣapāḥ kati /",
  "S04bsu021_u:407": "katirakṣiko bhavenmāṣo dharaṇaṃ māṣakāḥ kati //",
  "S04bsu021_u:408": "Lank_2.77 karṣo hi dharaṇāḥ kyantaḥ palaṃ vai kati kārṣikā /",
  "S04bsu021_u:409": "etena piṇḍalakṣaṇaṃ meruḥ katipalo bhavet /",
  "S04bsu021_u:410": "evaṃ hi pṛccha māṃ putra anyathā kiṃ nu pṛcchasi //",
  "S04bsu021_u:411": "Lank_2.78 pratyekaśrāvakāṇāṃ hi buddhānāṃ ca jinaurasām /",
  "S04bsu021_u:412": "katyaṇuko bhavetkāyaḥ kiṃ nu evaṃ na pṛcchasi //",
  "S04bsu021_u:413": "Lank_2.79 vahneḥ śikhā katyaṇukā pavane hyaṇavaḥ kati /",
  "S04bsu021_u:414": "indriye indriye kyanto romakūpe bhruvoḥ kati //",
  "S04bsu021_u:415": "Lank_2.80 dhaneśvarā narāḥ kena rājānaścakravartinaḥ /",
  "S04bsu021_u:416": "rājyaṃ ca taiḥ kathaṃ rakṣyaṃ mokṣaścaiṣāṃ kathaṃ bhavet //",
  "S04bsu021_u:417": "Lank_2.81 gadyaṃ padyaṃ kathaṃ brūṣe maithunaṃ lokaviśrutā /",
  "S04bsu021_u:418": "annapānasya vaicitryaṃ naranārivanāḥ katham //",
  "S04bsu021_u:419": "Lank_2.82 vajrasaṃhananāḥ kena hyacalā brūhi me katham /",
  "S04bsu021_u:420": "māyāsvapnanibhāḥ kena mṛgatṛṣṇopamāḥ katham //",
  "S04bsu021_u:421": "Lank_2.83 ghanānāṃ saṃbhavaḥ kutra ṛtūnāṃ ca kuto bhavet /",
  "S04bsu021_u:422": "rasānāṃ rasatā kasmātkasmātstrīpuṃnapuṃsakam //",
  "S04bsu021_u:423": "Lank_2.84 śobhāśca jinaputrāśca kutra me pṛccha māṃ suta /",
  "S04bsu021_u:424": "kathaṃ hi acalā divyā ṛṣigandharvamaṇḍitāḥ //",
  "S04bsu021_u:425": "Lank_2.85 muktasya gamanaṃ kutra baddhaḥ kaḥ kena mucyate /",
  "S04bsu021_u:426": "dhyāyināṃ viṣayaḥ ko 'sau nirmāṇastīrthakāni ca //",
  "S04bsu021_u:427": "Lank_2.86 asatsadakriyā kena kathaṃ dṛśyaṃ nivartate /",
  "S04bsu021_u:428": "kathaṃ hi śudhyate tarkaḥ kena tarkaḥ pravartate //",
  "S04bsu021_u:429": "Lank_2.87 kriyā pravartate kena gamanaṃ brūhi me katham /",
  "S04bsu021_u:430": "saṃjñāyāśchedanaṃ kena samādhiḥ kena cocyate //",
  "S04bsu021_u:431": "Lank_2.88 vidārtha tribhavaṃ ko 'sau kiṃ sthānaṃ kā tanurbhavet /",
  "S04bsu021_u:432": "asatyātmakathā kena saṃvṛtyā deśanā katham //",
  "S04bsu021_u:433": "Lank_2.89 lakṣaṇaṃ pṛcchase kena nairātmyaṃ pṛcchase katham /",
  "S04bsu021_u:434": "garbhā naiyāyikāḥ kena pṛcchase māṃ jinaurasāḥ //",
  "S04bsu021_u:435": "Lank_2.90 śāśvatocchedadṛṣṭiśca kena cittaṃ sabhādhyate /",
  "S04bsu021_u:436": "abhilāpastathā jñānaṃ śīlaṃ gotraṃ jinaurasāḥ //",
  "S04bsu021_u:437": "Lank_2.91 yuktavyākhyā guruśiṣyaḥ sattvānāṃ citratā katham /",
  "S04bsu021_u:438": "annapānaṃ nabho meghā mārāḥ prajñaptimātrakam //",
  "S04bsu021_u:439": "Lank_2.92 taruvallyaḥ kathaṃ kena pṛcchase māṃ jinaurasa /",
  "S04bsu021_u:440": "kṣetrāṇi citratā kena ṛṣirdīrghatapāstathā //",
  "S04bsu021_u:441": "Lank_2.93 vaṃśaḥ kaste guruḥ kena pṛcchase māṃ jinaurasa /",
  "S04bsu021_u:442": "uhoḍimā narā yoge kāmadhātau na budhyase //",
  "S04bsu021_u:443": "Lank_2.94 siddhānto hyakaniṣṭheṣu yuktiṃ pṛcchasi me katham /",
  "S04bsu021_u:444": "abhijñāṃ laukikāṃ kena kathaṃ bhikṣutvameva ca //",
  "S04bsu021_u:445": "Lank_2.95 nairmāṇikān vipākasthān buddhān pṛcchasi me katham /",
  "S04bsu021_u:446": "tathatājñānabuddhā vai saṃghāścaiva kathaṃ bhavet //",
  "S04bsu021_u:447": "Lank_2.96 vīṇāpaṇavapuṣpābhāḥ kṣetrā lokavivarjitāḥ /",
  "S04bsu021_u:448": "cittaṃ hi bhūmayaḥ sapta pṛcchase māṃ jinaurasa /",
  "S04bsu021_u:449": "etāṃścānyāṃśca subahūn praśnān pṛcchasi māṃ suta //",
  "S04bsu021_u:450": "Lank_2.97 ekaikaṃ lakṣaṇairyuktaṃ dṛṣṭidoṣavivarjitam /",
  "S04bsu021_u:451": "siddhāntaṃ deśanāṃ vakṣye sahasā tvaṃ śṛṇohi me //",
  "S04bsu021_u:452": "Lank_2.98 upanyāsaṃ kariṣyāmi padānāṃ śṛṇu me suta /",
  "S04bsu021_u:453": "aṣṭottaraṃ padaśataṃ yathā buddhānuvarṇitam //",
  "S04bsu021_u:454": "atha khalu mahāmatirbodhisattvo mahāsattvo bhagavantametadavocat - katamadbhagavan aṣṭottarapadaśatam?",
  "S04bsu021_u:455": "bhagavānāha - utpādapadam anutpādapadam,",
  "S04bsu021_u:456": "nityapadam anityapadam,",
  "S04bsu021_u:457": "lakṣaṇapadam alakṣaṇapadam,",
  "S04bsu021_u:458": "sthityanyathātvapadam asthityanyathātvapadam,",
  "S04bsu021_u:459": "kṣaṇikapadam akṣaṇikapadam,",
  "S04bsu021_u:460": "svabhāvapadam asvabhāvapadam,",
  "S04bsu021_u:461": "śūnyatāpadam aśūnyatāpadam,",
  "S04bsu021_u:462": "ucchedapadam anucchedapadam,",
  "S04bsu021_u:463": "cittapadam acittapadam,",
  "S04bsu021_u:464": "madhyamapadam amadhyamapadam,",
  "S04bsu021_u:465": "śāśvatapadam aśāśvatapadam,",
  "S04bsu021_u:466": "[Vaidya_17] pratyayapadam apratyayapadam,",
  "S04bsu021_u:467": "hetupadam ahetupadam,",
  "S04bsu021_u:468": "kleśapadam akleśapadam,",
  "S04bsu021_u:469": "tṛṣṇāpadam atṛṣṇāpadam,",
  "S04bsu021_u:470": "upāyapadam anupāyapadam,",
  "S04bsu021_u:471": "kauśalyapadam akauśalyapadam,",
  "S04bsu021_u:472": "śuddhipadam aśuddhipadam,",
  "S04bsu021_u:473": "yuktipadam ayuktipadam,",
  "S04bsu021_u:474": "dṛṣṭāntapadam adṛṣṭāntapadam,",
  "S04bsu021_u:475": "śiṣyapadam aśiṣyapadam,",
  "S04bsu021_u:476": "gurupadam agurupadam,",
  "S04bsu021_u:477": "gotrapadam agotrapadam,",
  "S04bsu021_u:478": "yānatrayapadam ayānatrayapadam,",
  "S04bsu021_u:479": "nirābhāsapadam anirābhāsapadam,",
  "S04bsu021_u:480": "praṇidhānapadam apraṇidhānapadam,",
  "S04bsu021_u:481": "trimaṇḍalapadam,",
  "S04bsu021_u:482": "atrimaṇḍalapadam,",
  "S04bsu021_u:483": "nimittapadam animittapadam,",
  "S04bsu021_u:484": "sadasatpakṣapadam asadasatpakṣapadam,",
  "S04bsu021_u:485": "ubhayapadam anubhayapadam,",
  "S04bsu021_u:486": "svapratyātmāryajñānapadam asvapratyātmāryajñānapadam,",
  "S04bsu021_u:487": "dṛṣṭadharmasukhapadam adṛṣṭadharmasukhapadam,",
  "S04bsu021_u:488": "kṣetrapadam akṣetrapadam,",
  "S04bsu021_u:489": "aṇupadam anaṇupadam,",
  "S04bsu021_u:490": "jalapadam ajalapadam,",
  "S04bsu021_u:491": "dhanvapadam adhanvapadam,",
  "S04bsu021_u:492": "bhūtapadam abhūtapadam,",
  "S04bsu021_u:493": "saṃkhyāgaṇitapadam asaṃkhyāgaṇitapadam,",
  "S04bsu021_u:494": "abhijñāpadam anabhijñāpadam,",
  "S04bsu021_u:495": "khedapadam akhedapadam,",
  "S04bsu021_u:496": "ghanapadam aghanapadam,",
  "S04bsu021_u:497": "śilpakalāvidyāpadam aśilpakalāvidyāpadam,",
  "S04bsu021_u:498": "vāyupadam avāyupadam,",
  "S04bsu021_u:499": "bhūmipadam abhūmipadam,",
  "S04bsu021_u:500": "cintyapadam acintyapadam,",
  "S04bsu021_u:501": "prajñaptipadam aprajñaptipadam,",
  "S04bsu021_u:502": "svabhāvapadam asvabhāvapadam,",
  "S04bsu021_u:503": "skandhapadam askandhapadam,",
  "S04bsu021_u:504": "sattvapadam asattvapadam,",
  "S04bsu021_u:505": "buddhipadam abuddhipadam,",
  "S04bsu021_u:506": "nirvāṇapadam anirvāṇapadam,",
  "S04bsu021_u:507": "jñeyapadam ajñeyapadam,",
  "S04bsu021_u:508": "tīrthyapadam atīrthyapadam,",
  "S04bsu021_u:509": "ḍamarapadam aḍamarapadam,",
  "S04bsu021_u:510": "māyāpadam amāyāpadam,",
  "S04bsu021_u:511": "svapnapadam asvapnapadam,",
  "S04bsu021_u:512": "marīcipadam amarīcipadam,",
  "S04bsu021_u:513": "bimbapadam abimbapadam,",
  "S04bsu021_u:514": "cakrapadam acakrapadam,",
  "S04bsu021_u:515": "gandharvapadam agandharvapadam,",
  "S04bsu021_u:516": "devapadam adevapadam,",
  "S04bsu021_u:517": "annapānapadam anannapānapadam,",
  "S04bsu021_u:518": "maithunapadam amaithunapadam,",
  "S04bsu021_u:519": "dṛṣṭapadam adṛṣṭapadam,",
  "S04bsu021_u:520": "pāramitāpadam apāramitāpadam,",
  "S04bsu021_u:521": "śīlapadam aśīlapadam,",
  "S04bsu021_u:522": "sobhabhāskaranakṣatrapadam asomabhāskaranakṣatrapadam,",
  "S04bsu021_u:523": "satyapadam asatyapadam,",
  "S04bsu021_u:524": "phalapadam aphalapadam,",
  "S04bsu021_u:525": "nirodhapadam anirodhapadam,",
  "S04bsu021_u:526": "nirodhavyutthānapadam anirodhavyutthānapadam,",
  "S04bsu021_u:527": "cikitsāpadam acikitsāpadam,",
  "S04bsu021_u:528": "lakṣaṇapadam alakṣaṇapadam,",
  "S04bsu021_u:529": "aṅgapadam anaṅgapadam,",
  "S04bsu021_u:530": "kalāvidyāpadam akalāvidyāpadam,",
  "S04bsu021_u:531": "dhyānapadam adhyānapadam,",
  "S04bsu021_u:532": "bhrāntipadam abhrāntipadam,",
  "S04bsu021_u:533": "dṛśyapadam adṛśyapadam,",
  "S04bsu021_u:534": "rakṣyapadam arakṣyapadam,",
  "S04bsu021_u:535": "vaṃśapadam avaṃśapadam,",
  "S04bsu021_u:536": "ṛṣipadam anarṣipadam,",
  "S04bsu021_u:537": "rājyapadam arājyapadam,",
  "S04bsu021_u:538": "grahaṇapadam agrahaṇapadam,",
  "S04bsu021_u:539": "ratnapadam aratnapadam,",
  "S04bsu021_u:540": "vyākaraṇapadam avyākaraṇapadam,",
  "S04bsu021_u:541": "icchantikapadam anicchantikapadam,",
  "S04bsu021_u:542": "strīpuṃnapuṃsakapadam astrīpuṃnapuṃsakapadam,",
  "S04bsu021_u:543": "rasapadam arasapadam,",
  "S04bsu021_u:544": "kriyāpadam akriyāpadam,",
  "S04bsu021_u:545": "dehapadam adehapadam,",
  "S04bsu021_u:546": "tarkapadam atarkapadam,",
  "S04bsu021_u:547": "calapadam acalapadam,",
  "S04bsu021_u:548": "indriyapadam anindriyapadam,",
  "S04bsu021_u:549": "saṃskṛtapadam asaṃskṛtapadam,",
  "S04bsu021_u:550": "hetuphalapadam ahetuphalapadam,",
  "S04bsu021_u:551": "kaniṣṭhapadam akaniṣṭhapadam,",
  "S04bsu021_u:552": "ṛtupadam anṛtupadam,",
  "S04bsu021_u:553": "drumagulmalatāvitānapadam adrumagulmalatāvitānapadam,",
  "S04bsu021_u:554": "vaicitryapadam avaicitryapadam,",
  "S04bsu021_u:555": "deśanāvatārapadam adeśanāvatārapadam,",
  "S04bsu021_u:556": "vinayapadam avinayapadam,",
  "S04bsu021_u:557": "bhikṣupadam abhikṣupadam,",
  "S04bsu021_u:558": "adhiṣṭhānapadam anadhiṣṭhānapadam,",
  "S04bsu021_u:559": "akṣarapadam anakṣarapadam /",
  "S04bsu021_u:560": "idaṃ tanmahāmate aṣṭottaraṃ padaśataṃ pūrvabuddhānuvarṇitam //",
  "S04bsu021_u:561": "[Vaidya_18]",
  "S04bsu021_u:562": "atha khalu mahāmatirbodhisattvo mahāsattvaḥ punarapi bhagavantametadavocat - katividho bhagavan vijñānānāmutpādasthitinirodho bhavati?",
  "S04bsu021_u:563": "bhagavānāha - dvividho mahāmate vijñānānāmutpattisthitinirodho bhavati,",
  "S04bsu021_u:564": "na ca tārkikā avabudhyante yaduta prabandhanirodho lakṣaṇanirodhaśca /",
  "S04bsu021_u:565": "dvividha utpādo vijñānānām, prabandhotpado lakṣaṇotpādaśca /",
  "S04bsu021_u:566": "dvividhā sthitiḥ prabandhasthitirlakṣaṇasthitiśca /",
  "S04bsu021_u:567": "trividhaṃ vijñānaṃ pravṛttilakṣaṇaṃ karmalakṣaṇaṃ jātilakṣaṇaṃ ca /",
  "S04bsu021_u:568": "dvividhaṃ mahāmate vijñānaṃ saṃkṣepeṇa aṣṭalakṣaṇoktaṃ khyātivijñānaṃ vastuprativikalpavijñānaṃ ca /",
  "S04bsu021_u:569": "yathā mahāmate darpaṇasya rūpagrahaṇam, evaṃ khyātivijñānasyākhyāsyati /",
  "S04bsu021_u:570": "khyātivijñānaṃ ca mahāmate vastuprativikalpavijñānaṃ ca /",
  "S04bsu021_u:571": "dve 'pyete 'bhinnalakṣaṇe 'nyonyahetuke /",
  "S04bsu021_u:572": "tatra khyātivijñānaṃ mahāmate acintyavāsanāpariṇāmahetukam /",
  "S04bsu021_u:573": "vastuprativikalpavijñānaṃ ca mahāmate viṣayavikalpahetukamanādikālaprapañcavāsanāhetukaṃ ca //",
  "S04bsu021_u:574": "tatra sarvendriyavijñānanirodho mahāmate yaduta ālayavijñānasya abhūtaparikalpavāsanāvaicitryanirodhaḥ /",
  "S04bsu021_u:575": "eṣa hi mahāmate lakṣaṇanirodhaḥ /",
  "S04bsu021_u:576": "prabandhanirodhaḥ punarmahāmate yasmācca pravartate /",
  "S04bsu021_u:577": "yasmāditi mahāmate yadāśrayeṇa yadālambanena ca /",
  "S04bsu021_u:578": "tatra yadāśrayamanādikālaprapañcadauṣṭhulyavāsanā yadālambanaṃ svacittadṛśyavijñānaviṣaye vikalpāḥ /",
  "S04bsu021_u:579": "tadyathā mahāmate mṛtparamāṇubhyo mṛtpiṇḍaḥ, na cānyo nānanyaḥ, tathā suvarṇaṃ bhūṣaṇāt /",
  "S04bsu021_u:580": "yadi ca mahāmate mṛtpiṇḍo mṛtparamāṇubhyo 'nyaḥ syāt, tairnārabdhaḥ syāt /",
  "S04bsu021_u:581": "sa cārabdhastairmṛtparamāṇubhiḥ, tasmānnānyaḥ /",
  "S04bsu021_u:582": "athānanyaḥ syāt, mṛtpiṇḍaparamāṇvoḥ pratibhāgo na syāt /",
  "S04bsu021_u:583": "evameva mahāmate pravṛttivijñānānyālayavijñānajātilakṣaṇādanyāni syuḥ, anālayavijñānahetukāni syuḥ /",
  "S04bsu021_u:584": "athānanyāni pravṛttivijñānanirodhe ālayavijñānavirodhaḥ syāt,",
  "S04bsu021_u:585": "sa ca na bhavati svajātilakṣaṇanirodhaḥ /",
  "S04bsu021_u:586": "tasmānmahāmate na svajātilakṣaṇanirodho vijñānānāṃ kiṃ tu karmalakṣaṇanirodhaḥ /",
  "S04bsu021_u:587": "svajātilakṣaṇe punarnirudhyamāne ālayavijñānanirodhaḥ syāt /",
  "S04bsu021_u:588": "ālayavijñāne punarnirudhyamāne nirviśiṣṭastīrthakarocchedavādenāyaṃ vādaḥ syāt /",
  "S04bsu021_u:589": "tīrthakarāṇāṃ mahāmate ayaṃ vādo yaduta viṣayagrahaṇoparamādvijñānaprabandhoparamo bhavati /",
  "S04bsu021_u:590": "vijñānaprabandhoparamādanādikālaprabandhavyucchittiḥ syāt /",
  "S04bsu021_u:591": "kāraṇataśca mahāmate tīrthakarāḥ prabandhapravṛttiṃ varṇayanti /",
  "S04bsu021_u:592": "na cakṣurvijñānasya rūpālokasamudayata utpattiṃ varṇayanti anyatra kāraṇataḥ /",
  "S04bsu021_u:593": "kāraṇaṃ punarmahāmate pradhānapuruṣeśvarakālāṇupravādāḥ //",
  "S04bsu021_u:594_0": "punaraparaṃ mahāmate saptavidho bhāvasvabhāvo bhavati yaduta samudayasvabhāvo bhāvasvabhāvo",
  "S04bsu021_u:594_1": "lakṣaṇasvabhāvo mahābhūtasvabhāvo hetusvabhāvaḥ pratyayasvabhāvo niṣpattisvabhāvaśca saptamaḥ //",
  "S04bsu021_u:595_0": "punaraparaṃ mahāmate saptavidhaḥ paramārtho yaduta cittagocaro jñānagocaraḥ prajñāgocaro",
  "S04bsu021_u:595_1": "dṛṣṭidvayagocaro dṛṣṭidvayātikrāntagocaraḥ sutabhūmyanukramaṇagocarastathāgatasya",
  "S04bsu021_u:595_2": "pratyātmagatigocaraḥ //",
  "S04bsu021_u:596": "[Vaidya_19]",
  "S04bsu021_u:597_0": "etanmahāmate atītānāgatapratyutpannānāṃ tathāgatānāmarhatāṃ samyaksaṃbuddhānāṃ bhāvasvabhāvaparamārthahṛdayaṃ",
  "S04bsu021_u:597_1": "yena samanvāgatāstathāgatā laukikalokottaratamān dharmānāryeṇa prajñācakṣuṣā svasāmānyalakṣaṇapatitān vyavasthāpayanti /",
  "S04bsu021_u:598": "tathā ca vyavasthāpayanti yathā tīrthakaravādakudṛṣṭisādhāraṇā na bhavanti /",
  "S04bsu021_u:599": "kathaṃ ca mahāmate tīrthakaravādakudṛṣṭisādhāraṇā bhavanti?",
  "S04bsu021_u:600": "yaduta svacittaviṣayavikalpadṛṣṭyanavabodhanādvijñānānām /",
  "S04bsu021_u:601": "svacittadṛśyamātrānavatāreṇa mahāmate bālapṛthagjanā bhāvābhāvasvabhāvaparamārthadṛṣṭidvayavādino bhavanti //",
  "S04bsu021_u:602": "punaraparaṃ mahāmate vikalpabhavatrayaduḥkhavinivartanamajñānatṛṣṇākarmapratyayavinivṛttiṃ svacittadṛśyamāyāviṣayānudarśanaṃ bhāṣiṣye /",
  "S04bsu021_u:603": "ye kecinmahāmate śramaṇā vā brāhmaṇā vā abhūtvā śraddhāhetuphalābhivyaktidravyaṃ ca kālāvasthitaṃ pratyayeṣu ca skandhadhātvāyatanānāmutpādasthitiṃ cecchanti,",
  "S04bsu021_u:604": "bhūtvā ca vyayam,",
  "S04bsu021_u:605": "te mahāmate saṃtatikriyotpādabhaṅgabhavanirvāṇamārgakarmaphalasatyavināśocchedavādino bhavanti /",
  "S04bsu021_u:606": "tatkasya hetoḥ? yadidaṃ pratyakṣānupalabdherādyadarśanābhāvāt /",
  "S04bsu021_u:607": "tadyathā mahāmate ghaṭakapālābhāvo ghaṭakṛtyaṃ na karoti,",
  "S04bsu021_u:608": "nāpi dagdhabījamaṅkurakṛtyaṃ karoti,",
  "S04bsu021_u:609": "evameva mahāmate ye skandhadhātvāyatanabhāvā niruddhā nirudhyante nirotsyante,",
  "S04bsu021_u:610": "svacittadṛśyavikalpadarśanāhetutvānnāsti nairantaryapravṛttiḥ //",
  "S04bsu021_u:611": "yadi punarmahāmate abhūtvā śraddhāvijñānānāṃ trisaṃgatipratyayakriyāyogenotpattirabhaviṣyat,",
  "S04bsu021_u:612": "asatāmapi mahāmate kūrmaromnāmutpattirabhaviṣyat,",
  "S04bsu021_u:613": "sikatābhyo vā tailasya /",
  "S04bsu021_u:614": "pratijñāhānirniyamanirodhaśca mahāmate prasajyate,",
  "S04bsu021_u:615": "kriyākarmakaraṇavaiyarthyaṃ ca sadasato bruvataḥ /",
  "S04bsu021_u:616_0": "teṣāmapi mahāmate trisaṃgatipratyayakriyāyogenopadeśo vidyate hetuphalasvalakṣaṇatayā",
  "S04bsu021_u:616_1": "atītānāgatapratyutpannāsatsallakṣaṇāstitāṃ yuktyāgamaistarkabhūmau vartamānāḥ svadṛṣṭidoṣavāsanatayā nirdekṣyanti /",
  "S04bsu021_u:617": "evameva mahāmate bālapṛthagjanāḥ kudṛṣṭidaṣṭā viṣamamatayo 'jñaiḥ praṇītaṃ sarvapraṇītamiti vakṣyanti //",
  "S04bsu021_u:618_0": "ye punaranye mahāmate śramaṇā vā brāhmaṇā vā niḥsvabhāvaghanālātacakragandharvanagarānutpādamāyāmarīcyudakacandrasvapnasvabhāvabāhyacittadṛśyavikalpānādikālaprapañcadarśanena",
  "S04bsu021_u:618_1": "svacittavikalpapratyayavinivṛttirahitāḥ parikalpitābhidhānalakṣyalakṣaṇābhidheyarahitā",
  "S04bsu021_u:618_2": "dehabhogapratiṣṭhāsamālayavijñānaviṣayagrāhyagrāhakavisaṃyuktaṃ nirābhāsagocaramutpādasthitibhaṅgavarjyaṃ",
  "S04bsu021_u:618_3": "svacittotpādānugataṃ vibhāvayiṣyanti,",
  "S04bsu021_u:619": "nacirātte mahāmate bodhisattvā mahāsattvāḥ saṃsāranirvāṇasamatāprāptā bhaviṣyanti /",
  "S04bsu021_u:620_0": "mahākaruṇopāyakauśalyānābhogagatena mahāmate prayogena sarvasattvamāyāpratibimbasamatayā",
  "S04bsu021_u:620_1": "anārabdhapratyayatayā adhyātmabāhyaviṣayavimuktatayā cittabāhyādarśanatayā animittādhiṣṭhānānugatā",
  "S04bsu021_u:620_2": "anupūrveṇa bhūmikramasamādhiviṣayānugamanatayā traidhātukasvacittatayā adhimuktitaḥ",
  "S04bsu021_u:620_3": "prativibhāvayamānā māyopamasamādhiṃ pratilabhante /",
  "S04bsu021_u:621_0": "svacittanirābhāsamātrāvatāreṇa prajñāpāramitāvihārānuprāptā utpādakriyāyogavirahitāḥ",
  "S04bsu021_u:621_1": "samādhivajrabimbopamaṃ tathāgatakāyānugataṃ tathatānirmāṇānugataṃ balābhijñāvaśitākṛpākaruṇopāyamaṇḍitaṃ",
  "S04bsu021_u:621_2": "sarvabuddhakṣetratīrthyāyatanopagataṃ cittamanomanovijñānarahitaṃ parāvṛttyānuśrayānupūrvakaṃ",
  "S04bsu021_u:621_3": "tathāgatakāyaṃ mahāmate te bodhisattvāḥ [Vaidya_20] pratilapsyante /",
  "S04bsu021_u:622_0": "tasmāttarhi mahāmate bodhisattvairmahāsattvaistathāgatakāyānugamena pratilābhinā",
  "S04bsu021_u:622_1": "skandhadhātvāyatanacittahetupratyayakriyāyogotpādasthitibhaṅgavikalpaprapañcarahitairbhavitavyaṃ",
  "S04bsu021_u:622_2": "cittamātrānusāribhiḥ //",
  "S04bsu021_u:623_0": "anādikālāprapañcadauṣṭhulyavikalpavāsanahetukaṃ tribhavaṃ paśyato nirābhāsabuddhabhūmyanutpādasmaraṇatayā",
  "S04bsu021_u:623_1": "pratyātmāryadharmagatiṃgataḥ svacittavaśavartī anābhogacaryāgatiṃgato viśvarūpamaṇisadṛśaḥ",
  "S04bsu021_u:623_2": "sūkṣmaiḥ sattvacittānupraveśakairnirmāṇavigrahaiścittamātrāvadhāraṇatayā bhūmikramānusaṃghau pratiṣṭhāpayati /",
  "S04bsu021_u:624": "tasmāttarhi mahāmate bodhisattvena mahāsattvena svasiddhāntakuśalena bhavitavyam //",
  "S04bsu021_u:625_0": "punarapi mahāmatirāha - deśayatu me bhagavān cittamanomanovijñānapañcadharmasvabhāvalakṣaṇakusumadharmaparyāyaṃ",
  "S04bsu021_u:625_1": "buddhabodhisattvānuyātaṃ svacittadṛśyagocaravisaṃyojanaṃ sarvabhāṣyayuktitattvalakṣaṇavidāraṇaṃ",
  "S04bsu021_u:625_2": "sarvabuddhapravacanahṛdayaṃ laṅkāpurigirimalaye nivāsino bodhisattvānārabhyodadhitaraṃgālayavijñānagocaraṃ",
  "S04bsu021_u:625_3": "dharmakāyaṃ tathāgatānugītaṃ prabhāṣasva //",
  "S04bsu021_u:626": "atha khalu bhagavān punareva mahāmatiṃ bodhisattvaṃ mahāsattvametadavocat - caturbhirmahāmate kāraṇaiścakṣurvijñānaṃ pravartate /",
  "S04bsu021_u:627": "katamaiścaturbhiḥ?",
  "S04bsu021_u:628": "yaduta svacittadṛśyagrahaṇānavabodhato 'nādikālaprapañcadauṣṭhulyarūpavāsanābhiniveśato vijñānaprakṛtisvabhāvato vicitrarūpalakṣaṇakautūhalataḥ /",
  "S04bsu021_u:629": "ebhirmahāmate caturbhiḥ kāraṇairoghāntarajalasthānīyādālayavijñānātpravṛttivijñānataraṃgautpadyate /",
  "S04bsu021_u:630": "yathā mahāmate cakṣurvijñāne,",
  "S04bsu021_u:631_0": "evaṃ sarvandriyaparamāṇuromakūpeṣu yugapatpravṛttikramaviṣayādarśabimbadarśanavat",
  "S04bsu021_u:631_1": "udadheḥ pavanāhatā iva mahāmate viṣayapavanacittodadhitaraṃgā avyucchinnahetukriyālakṣaṇā",
  "S04bsu021_u:631_2": "anyonyavinirmuktāḥ karmajātilakṣaṇasuvinibaddharūpasvabhāvānavadhāriṇo mahāmate pañca",
  "S04bsu021_u:631_3": "vijñānakāyāḥ pravartante /",
  "S04bsu021_u:632": "saha taireva mahāmate pañcabhirvijñānakāyairhetuviṣayaparicchedalakṣaṇāvadhārakaṃ nāma manovijñānaṃ taddhetujaśarīraṃ pravartate /",
  "S04bsu021_u:633": "na ca teṣāṃ tasya caivaṃ bhavati - vayamatrānyonyahetukāḥ svacittadṛśyavikalpābhiniveśapravṛttā iti //",
  "S04bsu021_u:634": "atha ca anyonyābhinnalakṣaṇasahitāḥ pravartante vijñaptiviṣayaparicchede /",
  "S04bsu021_u:635": "tathā ca pravartamānāḥ pravartante yathā samāpannasyāpi yoginaḥ sūkṣmagativāsanāpravṛttā na prajñāyante /",
  "S04bsu021_u:636": "yogināṃ caivaṃ bhavati - nirodhya vijñānāni samāpatsyāmahe iti /",
  "S04bsu021_u:637": "te cāniruddhaireva vijñānaiḥ samāpadyante vāsanābījānirodhādaniruddhāḥ,",
  "S04bsu021_u:638": "viṣayapravṛttagrahaṇavaikalyānniruddhāḥ /",
  "S04bsu021_u:639": "evaṃ sūkṣmo mahāmate ālayavijñānagatipracāro yattathāgataṃ sthāpayitvā bhūmipratiṣṭhitāṃśca bodhisattvān,",
  "S04bsu021_u:640": "na sukaramanyaiḥ śrāvakapratyekabuddhatīrthyayogayogibhiradhigantuṃ samādhiprajñābalādhānato 'pi vā paricchettum /",
  "S04bsu021_u:641_0": "anyatra bhūmilakṣaṇaprajñājñānakauśalapadaprabhedaviniścayajinānantakuśalamūlopacayasvacittadṛśyavikalpaprapañcavirahitairvanagahanaguhālayāntargatairmahāmate",
  "S04bsu021_u:641_1": "hīnotkṛṣṭamadhyamayogayogibhirna śakyaṃ svacittavikalpadṛśyadhārādraṣṭranantakṣetrajinābhiṣekavaśitābalābhijñāsamādhayaḥ",
  "S04bsu021_u:641_2": "[Vaidya_21] prāptum /",
  "S04bsu021_u:642": "kalyāṇamitrajinapuraskṛtairmahāmate śakyaṃ cittamanovijñānaṃ svacittadṛśyasvabhāvagocaravikalpasaṃsārabhavodadhiṃ karmatṛṣṇājñānahetukaṃ tartum /",
  "S04bsu021_u:643": "ata etasmātkāraṇānmahāmate yoginā kalyāṇamitrajinayoge yogaḥ prārabdhavyaḥ //",
  "S04bsu021_u:644": "atha khalu bhagavāṃstasyāṃ velāyāmimā gāthā abhāṣata -",
  "S04bsu021_u:645": "Lank_2.99 taraṃgā hyudadheryadvatpavanapratyayeritāḥ /",
  "S04bsu021_u:646": "nṛtyamānāḥ pravartante vyucchedaśca na vidyate //",
  "S04bsu021_u:647": "Lank_2.100 ālayaughastathā nityaṃ viṣayapavaneritaḥ /",
  "S04bsu021_u:648": "citraistaraṃgavijñānairnṛtyamānaḥ pravartate //",
  "S04bsu021_u:649": "Lank_2.101 nīle rakte 'tha lavaṇe śaṅkhe kṣīre ca śārkare /",
  "S04bsu021_u:650": "kaṣāyaiḥ phalapuṣpādyaiḥ kiraṇā yatha bhāskare //",
  "S04bsu021_u:651": "Lank_2.102 na cānyena ca nānanyena taraṃgā hyudadhermatāḥ /",
  "S04bsu021_u:652": "vijñānāni tathā sapta cittena saha saṃyutāḥ //",
  "S04bsu021_u:653": "Lank_2.103 udadheḥ pariṇāmo 'sau taraṃgāṇāṃ vicitratā /",
  "S04bsu021_u:654": "ālayaṃ hi tathā citraṃ vijñānākhyaṃ pravartate //",
  "S04bsu021_u:655": "Lank_2.104 cittaṃ manaśca vijñānaṃ lakṣaṇārthaṃ prakalpyate /",
  "S04bsu021_u:656": "abhinnalakṣaṇā hyaṣṭau na lakṣyā na ca lakṣaṇam //",
  "S04bsu021_u:657": "Lank_2.105 udadheśca taraṃgāṇāṃ yathā nāsti viśeṣaṇam /",
  "S04bsu021_u:658": "vijñānānāṃ tathā cittaiḥ pariṇāmo na labhyate //",
  "S04bsu021_u:659": "Lank_2.106 cittena cīyate karma manasā ca vicīyate /",
  "S04bsu021_u:660": "vijñānena vijānāti dṛśyaṃ kalpeti pañcabhiḥ //",
  "S04bsu021_u:661": "Lank_2.107 nīlaraktaprakāraṃ hi vijñānaṃ khyāyate nṛṇām /",
  "S04bsu021_u:662": "taraṃgacittasādharmyaṃ vada kasmānmahāmate //",
  "S04bsu021_u:663": "Lank_2.108 nīlaraktaprakāraṃ hi taraṃgeṣu na vidyate /",
  "S04bsu021_u:664": "vṛttiśca varṇyate cittaṃ lakṣaṇārthaṃ hi bāliśān //",
  "S04bsu021_u:665": "Lank_2.109 na tasya vidyate vṛttiḥ svacittaṃ grāhyavarjitam /",
  "S04bsu021_u:666": "grāhye sati hi vai grāhastaraṃgaiḥ saha sādhyate //",
  "S04bsu021_u:667": "Lank_2.110 dehabhogapratiṣṭhānaṃ vijñānaṃ khyāyate nṛṇām /",
  "S04bsu021_u:668": "tenāsya dṛśyate vṛttistaraṃgaiḥ saha sādṛśā //",
  "S04bsu021_u:669": "Lank_2.111 udadhistaraṃgabhāvena nṛtyamāno vibhāvyate /",
  "S04bsu021_u:670": "ālayasya tathā vṛttiḥ kasmādbuddhyā na gamyate //",
  "S04bsu021_u:671": "Lank_2.112 bālānāṃ buddhivaikalyādālayaṃ hyudadhiryathā /",
  "S04bsu021_u:672": "taraṃgavṛttisādharmyaṃ dṛṣṭāntenopanīyate //",
  "S04bsu021_u:673": "Lank_2.113 udeti bhāskaro yadvatsamahīnottame jine /",
  "S04bsu021_u:674": "tathā tvaṃ lokapradyota tattvaṃ deśesi bāliśān //",
  "S04bsu021_u:675": "Lank_2.114 kṛtvā dharmeṣvavasthānaṃ kasmāttattvaṃ na bhāṣase /",
  "S04bsu021_u:676": "bhāṣase yadi vā tattvaṃ citte tattvaṃ na vidyate //",
  "S04bsu021_u:677": "Lank_2.115 udadheryathā taraṃgā hi darpaṇe supine yathā /",
  "S04bsu021_u:678": "dṛśyanti yugapatkāle tathā cittaṃ svagocare //",
  "S04bsu021_u:679": "Lank_2.116 vaikalyādviṣayāṇāṃ hi kramavṛttyā pravartate /",
  "S04bsu021_u:680": "vijñānena vijānāti manasā manyate punaḥ //",
  "S04bsu021_u:681": "Lank_2.117 pañcānāṃ khyāyate dṛśyaṃ kramo nāsti samāhite /",
  "S04bsu021_u:682": "citrācāryo yathā kaściccitrāntevāsiko 'pi vā /",
  "S04bsu021_u:683": "citrārthe nāmayedraṅgān deśayāmi tathā hyaham //",
  "S04bsu021_u:684": "Lank_2.118 raṅge na vidyate citraṃ na bhūmau na ca bhājane /",
  "S04bsu021_u:685": "sattvānāṃ karṣaṇārthāya raṅgaiścitraṃ vikalpyate /",
  "S04bsu021_u:686": "deśanā vyabhicāraṃ ca tattvaṃ hyakṣaravarjitam //",
  "S04bsu021_u:687": "Lank_2.119 kṛtvā dharmeṣvavasthānaṃ tattvaṃ deśemi yoginām /",
  "S04bsu021_u:688": "tattvaṃ pratyātmagatikaṃ kalpyakalpena varjitam /",
  "S04bsu021_u:689": "deśemi jinaputrāṇāṃ neyaṃ bālāna deśanā //",
  "S04bsu021_u:690": "Lank_2.120 vicitrā hi yathā māyā dṛśyate na ca vidyate /",
  "S04bsu021_u:691": "deśanāpi tathā citrā deśyate 'vyabhicāriṇī /",
  "S04bsu021_u:692": "deśanā hi yadanyasya tadanyasyāpyadeśanā //",
  "S04bsu021_u:693": "Lank_2.121 āture āture yadvadbhiṣadragvyaṃ prayacchati /",
  "S04bsu021_u:694": "buddhā hi tadvatsattvānāṃ cittamātraṃ vadanti vai //",
  "S04bsu021_u:695": "Lank_2.122 tārkikāṇāmaviṣayaṃ śrāvakāṇāṃ na caiva hi /",
  "S04bsu021_u:696": "yaṃ deśayanti vai nāthāḥ pratyātmagatigocaram //",
  "S04bsu021_u:697": "punaraparaṃ mahāmate bodhisattvena svacittadṛśyagrāhyagrāhakavikalpagocaraṃ parijñātukāmena saṃgaṇikāasaṃsargamiddhanivaraṇavigatena bhavitavyam /",
  "S04bsu021_u:698": "prathamamadhyamapaścādrātrajāgarikāyoganuyuktena bhavitavyam /",
  "S04bsu021_u:699": "kutīrthyaśāstrākhyāyikāśrāvakapratyekabuddhayānalakṣaṇavirahitena ca bhavitavyam /",
  "S04bsu021_u:700": "svacittadṛśyavikalpalakṣaṇagatiṃgatena ca bhavitavyaṃ bodhisattvena mahāsattvena //",
  "S04bsu021_u:701": "punaraparaṃ mahāmate bodhisattvena mahāsattvena cittavijñānaprajñālakṣaṇavyavasthāyāṃ sthitvā upariṣṭādāryajñānalakṣaṇatrayayogaḥ karaṇīyaḥ /",
  "S04bsu021_u:702": "tatropariṣṭādāryajñānalakṣaṇatrayaṃ mahāmate katamat?",
  "S04bsu021_u:703": "yaduta nirābhāsalakṣaṇaṃ sarvabuddhasvapraṇidhānādhiṣṭhānalakṣaṇaṃ pratyātmāryajñānagatilakṣaṇaṃ [Vaidya_23] ca /",
  "S04bsu021_u:704": "yānyadhigamya yogī khañjagardabha iva cittaprajñājñānalakṣaṇaṃ hitvā jinasutāṣṭamīṃ prāpya bhūmiṃ taduttare lakṣaṇatraye yogamāpadyate //",
  "S04bsu021_u:705": "tatra nirābhāsalakṣaṇaṃ punarmahāmate sarvaśrāvakapratyekabuddhatīrthalakṣaṇaparicayātpravartate /",
  "S04bsu021_u:706": "adhiṣṭhānalakṣaṇaṃ punarmahāmate pūrvabuddhasvapraṇidhānādhiṣṭhānataḥ pravartate /",
  "S04bsu021_u:707": "pratyātmāryajñānagatilakṣaṇaṃ punarmahāmate sarvadharmalakṣaṇānabhiniveśato māyopamasamādhikāyapratilambhādbuddhabhūmigatigamanapracārāt pravartate /",
  "S04bsu021_u:708": "etanmahāmate āryāṇāṃ lakṣaṇatrayaṃ yenāryeṇa lakṣatrayeṇa samanvāgatā āryāḥ svapratyātmāryajñānagatigocaramadhigacchanti /",
  "S04bsu021_u:709": "tasmāttarhi mahāmate āryajñānalakṣaṇatrayayogaḥ karaṇīyaḥ //",
  "S04bsu021_u:710_0": "atha khalu mahāmatirbodhisattvo mahāsattvaḥ punareva tasyā bodhisattvaparṣadaścittāśayavicāramājñāya",
  "S04bsu021_u:710_1": "āryajñānavastupravicayaṃ nāma dharmaparyāyaṃ sarvabuddhādhiṣṭhānādhiṣṭhito bhagavantaṃ",
  "S04bsu021_u:710_2": "paripṛcchati sma - deśayatu me bhagavānāryajñānavastupravicayaṃ nāma dharmaparyāyamaṣṭottarapadaśataprabhedāśrayam,",
  "S04bsu021_u:711": "yamāśritya tathāgatā arhantaḥ samyaksaṃbuddhā bodhisattvānāṃ mahāsattvānāṃ svasāmānyalakṣaṇapatitānāṃ parikalpitasvabhāvagatiprabhedaṃ deśayanti,",
  "S04bsu021_u:712_0": "yena parikalpitasvabhāvagatiprabhedena suprativibhāgaviddhena pudgaladharmanairātmyapracāraṃ",
  "S04bsu021_u:712_1": "prativiśodhya bhūmiṣu kṛtavidyāḥ sarvaśrāvakapratyekabuddhatīrthakaradhyānasamādhisamāpattisukhamatikramya",
  "S04bsu021_u:712_2": "tathāgatācintyaviṣayapracāragatipracāraṃ pañcadharmasvabhāvagativinivṛttaṃ tathāgataṃ",
  "S04bsu021_u:712_3": "dharmakāyaṃ prajñājñānasunibaddhadharmaṃ māyāviṣayābhinivṛttaṃ sarvabuddhakṣetratuṣitabhavanākaniṣṭhālayopagaṃ",
  "S04bsu021_u:712_4": "tathāgatakāyaṃ pratilabheran //",
  "S04bsu021_u:713": "bhagavānāha - iha mahāmate eke tīrthyātīrthyadṛṣṭayo nāstitvābhiniviṣṭā vikalpabuddhihetukṣayasvabhāvābhāvānnāsti śaśasya viṣāṇaṃ vikalpayanti /",
  "S04bsu021_u:714": "yathā śaśaviṣāṇaṃ nāsti, evaṃ sarvadharmāḥ /",
  "S04bsu021_u:715": "anye punarmahāmate bhūtaguṇāṇudravyasaṃsthānasaṃniveśaviśeṣaṃ dṛṣṭvā nāstiśaśaśṛṅgābhiniveśābhiniviṣṭā asti gośṛṅgamiti kalpayanti /",
  "S04bsu021_u:716": "te mahāmate antadvayadṛṣṭipatitāścittamātrānavadhāritamatayaḥ /",
  "S04bsu021_u:717": "svacittadhātuvikalpena te puṣṇanti /",
  "S04bsu021_u:718": "dehabhogapratiṣṭhāgativikalpamātre mahāmate śaśaśṛṅgaṃ nāstyastivinivṛttaṃ na kalpayettathā mahāmate sarvabhāvānāṃ nāstyastivinivṛttaṃ na kalpayitavyam //",
  "S04bsu021_u:719": "ye punarmahāmate nāstyastivinivṛttā nāsti śaśaśṛṅgaṃ na kalpayanti,",
  "S04bsu021_u:720": "tairanyonyāpekṣahetutvānnāsti śaśaviṣāṇamiti na kalpayitavyam /",
  "S04bsu021_u:721": "āparamāṇupravicayādvastvanupalabdhabhāvānmahāmate āryajñānagocaravinivṛttamasti gośṛṅgamiti na kalpayitavyam //",
  "S04bsu021_u:722": "atha khalu mahāmatirbodhisattvo mahāsattvo bhagavantametadavocat - nanu bhagavan vikalpasyāpravṛttilakṣaṇaṃ dṛṣṭvā anumimīmahe vikalpāpravṛttyapekṣaṃ tasya nāstitvam /",
  "S04bsu021_u:723": "bhagavānāha - na hi mahāmate vikalpāpravṛttyapekṣaṃ tasya nāstitvam /",
  "S04bsu021_u:724": "tatkasya hetoḥ? vikalpasya tatpravṛttihetutvāt /",
  "S04bsu021_u:725": "tadviṣāṇāśrayapravṛtto hi mahāmate vikalpaḥ /",
  "S04bsu021_u:726": "yasmādviṣāṇāśrayapravṛtto mahāmate vikalpaḥ,",
  "S04bsu021_u:727": "tasmādāśrayahetutvādanyānanyavivarjitatvānna hi tadapekṣaṃ nāstitvaṃ śaśaviṣāṇasya /",
  "S04bsu021_u:728": "[Vaidya_24] yadi punarmahāmate vikalpo 'nyaḥ syācchaśaviṣāṇādaviṣāṇahetukaḥ syāt /",
  "S04bsu021_u:729": "athānanyaḥ syāt, taddhetukatvādāparamāṇupravicayānupalabdherviṣāṇādananyatvāttadabhāvaḥ syāt /",
  "S04bsu021_u:730": "tadubhayabhāvābhāvātkasya kimapekṣya nāstitvaṃ bhavati?",
  "S04bsu021_u:731_0": "atha na bhavati mahāmate apekṣya nāstitvaṃ śaśaviṣāṇasya astitvamapekṣya nāstitvaṃ",
  "S04bsu021_u:731_1": "śaśaviṣāṇaṃ na kalpayitavyaṃ viṣamahetutvānmahāmate nāstyastitvam siddhirna bhavati",
  "S04bsu021_u:731_2": "nāstyastitvavādinām /",
  "S04bsu021_u:732": "anye punarmahāmate tīrthakaradṛṣṭayo rūpakāraṇasaṃsthānābhiniveśābhiniviṣṭā ākāśabhāvāparicchedakuśalā rūpamākāśabhāvavigataṃ paricchedaṃ dṛṣṭvā vikalpayanti /",
  "S04bsu021_u:733": "ākāśameva ca mahāmate rūpam /",
  "S04bsu021_u:734": "rūpabhūtānupraveśānmahāmate rūpamevākāśam /",
  "S04bsu021_u:735": "ādheyādhāravyayasthānabhāvena mahāmate rūpākāśakāraṇayoḥ pravibhāgaḥ pratyetavyaḥ /",
  "S04bsu021_u:736": "bhūtāni mahāmate pravartamānāni parasparasvalakṣaṇabhedabhinnāni ākāśe cāpratiṣṭhitāni /",
  "S04bsu021_u:737": "na ca teṣvākāśaṃ nāsti /",
  "S04bsu021_u:738": "evameva śaśasya viṣāṇaṃ mahāmate goviṣāṇamapekṣya bhavati /",
  "S04bsu021_u:739": "goviṣāṇaṃ punarmahāmate aṇuśo vibhajyamānaṃ punarapyaṇavo vibhajyamānā aṇutvalakṣaṇe nāvatiṣṭhante /",
  "S04bsu021_u:740": "tasya kimapekṣya nāstitvaṃ bhavati? athānyadapekṣya vastu, tadapyevaṃdharmi //",
  "S04bsu021_u:741": "atha khalu bhagavān punarapi mahāmatiṃ bodhisattvaṃ mahāsattvametadavocat - śaśagośṛṅgākāśarūpapadṛṣṭivikalpavigatena mahāmate bhavitavyam,",
  "S04bsu021_u:742": "tadanyaiśca bodhisattvaiḥ /",
  "S04bsu021_u:743": "svacittadṛśyavikalpānugamamanasā ca mahāmate bhavitavyam /",
  "S04bsu021_u:744": "sarvajinasutakṣetramaṇḍale ca tvayā svacittadṛśyayogopadeśaḥ karaṇīyaḥ //",
  "S04bsu021_u:745": "atha khalu bhagavāṃstasyāṃ velāyāmimā gāthā abhāṣata -",
  "S04bsu021_u:746": "Lank_2.123 dṛśyaṃ na vidyate cittaṃ cittaṃ dṛśyātpravartate /",
  "S04bsu021_u:747": "devabhogapratiṣṭhānamālayaṃ khyāyate nṛṇām //",
  "S04bsu021_u:748": "Lank_2.124 cittaṃ manaśca vijñānaṃ svabhāvaṃ dharmapañcakam /",
  "S04bsu021_u:749": "nairātmyaṃ dvitayaṃ śuddhaṃ prabhāṣante vināyakāḥ //",
  "S04bsu021_u:750": "Lank_2.125 dīrghahrasvādisaṃbandhamanyonyataḥ pravartate /",
  "S04bsu021_u:751": "astitvasādhakaṃ nāsti asti nāstitvasādhakam //",
  "S04bsu021_u:752": "Lank_2.126 aṇuśo bhajyamānaṃ hi naiva rūpaṃ vikalpayet /",
  "S04bsu021_u:753": "cittamātraṃ vyavasthānaṃ kudṛṣṭyā na prasīdati //",
  "S04bsu021_u:754": "Lank_2.127 tārkikāṇāmaviṣayaḥ śrāvakāṇāṃ na caiva hi /",
  "S04bsu021_u:755": "yaṃ deśayanti vai nāthāḥ pratyātmagatigocaram //",
  "S04bsu021_u:756_0": "atha khalu mahāmatirbodhisattvo mahāsattvaḥ punarapi svacittadṛśyadhārāviśuddhyarthaṃ",
  "S04bsu021_u:756_1": "bhagavantamadhyeṣate sma - kathaṃ bhagavan svacittadṛśyadhārā viśudhyati yugapatkramavṛttyā vā?",
  "S04bsu021_u:757": "bhagavānāha - kramavṛttyā mahāmate svacittadṛśyadhārā viśudhyati na yugapat /",
  "S04bsu021_u:758": "tadyathā mahāmate āmraphalāni kramaśaḥ pacyante na yugapat,",
  "S04bsu021_u:759": "evameva mahāmate svacittadṛśyadhārā sattvānāṃ kramaśo viśudhyati [Vaidya_25] na yugapat /",
  "S04bsu021_u:760": "tadyathā mahāmate kumbhakāraḥ kramaśo bhāṇḍāni kurute na yugapat,",
  "S04bsu021_u:761": "evameva mahāmate tathāgataḥ sattvānāṃ svacittadṛśyadhārāṃ kramaśo viśodhayati na yugapat /",
  "S04bsu021_u:762": "tadyathā mahāmate pṛthivyāṃ tṛṇagulmauṣadhivanaspatayaḥ kramavṛttyā virohanti na yugapat,",
  "S04bsu021_u:763": "evameva mahāmate sattvānāṃ tathāgataḥ kramaśaḥ svacittadṛśyadhārāṃ viśodhayati na yugapat /",
  "S04bsu021_u:764": "tadyathā mahāmate hāsyalāsyagītavāditravīṇālekhyayogyāḥ kramaśaḥ pravartante na yugapat,",
  "S04bsu021_u:765": "evemeva mahāmate tathāgataḥ sarvasattvānāṃ kramaśaḥ svacittadṛśyadhārāṃ viśodhayati na yugapat /",
  "S04bsu021_u:766": "tadyathā mahāmate darpaṇāntargatāḥ sarvarūpāvabhāsāḥ saṃdṛśyante nirvikalpā yugapat,",
  "S04bsu021_u:767": "evameva mahāmate svacittadṛśyadhārāṃ yugapattathāgataḥ sarvasattvānāṃ viśodhayati nirvikalpāṃ nirābhāsagocarām /",
  "S04bsu021_u:768": "tadyathā mahāmate somādityamaṇḍalaṃ yugapatsarvarūpāvabhāsān kiraṇaiḥ prakāśayati,",
  "S04bsu021_u:769": "evameva mahāmate tathāgataḥ svacittadṛśyadauṣṭhulyavāsanāvigatānāṃ sattvānāṃ yugapadacintyajñānajinagocaraviṣayaṃ saṃdarśayati /",
  "S04bsu021_u:770": "tadyathā mahāmate ālayavijñānaṃ svacittadṛśyadehapratiṣṭhābhogaviṣayaṃ yugapadvibhāvayati,",
  "S04bsu021_u:771": "evameva mahāmate niṣyandabuddho yugapatsattvagocaraṃ paripācya ākaniṣṭhabhavanavimānālayayogaṃ yogināmarpayati /",
  "S04bsu021_u:772": "tadyathā mahāmate dharmatābuddho yugapanniṣyandanirmāṇakiraṇairvirājate,",
  "S04bsu021_u:773": "evameva mahāmate pratyātmāryagatidharmalakṣaṇaṃ bhāvābhāvakudṛṣṭivinivartanatayā yugapadvirājate //",
  "S04bsu021_u:774_0": "punaraparaṃ mahāmate dharmatāniṣyandabuddhaḥ svasāmānyalakṣaṇapatitātsarvadharmātsvacittadṛśyavāsanāhetulakṣaṇopanibaddhātparikalpitasvabhāvābhiniveśahetukānatadātmakavividhamāyāraṅgapuruṣavaicitryābhiniveśānupalabdhito mahāmate deśayati /",
  "S04bsu021_u:775": "punaraparaṃ mahāmate parikalpitasvabhāvavṛttilakṣaṇaṃ paratantrasvabhāvābhiniveśataḥ pravartate /",
  "S04bsu021_u:776": "tadyathā tṛṇakāṣṭhagulmalatāśrayānmāyāvidyāpuruṣasaṃyogātsarvasattvarūpadhāriṇaṃ māyāpuruṣavigrahamabhiniṣpannaikasattvaśarīraṃ vividhakalpavikalpitaṃ khyāyate,",
  "S04bsu021_u:777": "tathā khyāyannapi mahāmate tadātmako na bhavati,",
  "S04bsu021_u:778": "evameva mahāmate paratantrasvabhāve parikalpitasvabhāve vividhavikalpacittavicitralakṣaṇaṃ khyāyate /",
  "S04bsu021_u:779": "vastuparikalpalakṣaṇābhiniveśavāsanātparikalpayan mahāmate parikalpitasvabhāvalakṣaṇaṃ bhavati /",
  "S04bsu021_u:780": "eṣā mahāmate niṣyandabuddhadeśanā /",
  "S04bsu021_u:781": "dharmatābuddhaḥ punarmahāmate cittasvabhāvalakṣaṇavisaṃyuktāṃ pratyātmāryagatigocaravyavasthāṃ karoti /",
  "S04bsu021_u:782": "nirmitanirmāṇabuddhaḥ punarmahāmate dānaśīladhyānasamādhicitraprajñājñānaskandhadhātvāyatanavimokṣavijñānagatilakṣaṇaprabhedapracāraṃ vyavasthāpayati /",
  "S04bsu021_u:783": "tīrthyadṛṣṭyā ca rūpyasamatikramaṇalakṣaṇaṃ deśayati /",
  "S04bsu021_u:784": "dharmatābuddhaḥ punarmahāmate nirālambaḥ /",
  "S04bsu021_u:785": "ālambavigataṃ sarvakriyendriyapramāṇalakṣaṇavinivṛttamaviṣayaṃ bālaśrāvakapratyekabuddhatīrthakarātmakalakṣaṇābhiniveśābhiniviṣṭānām /",
  "S04bsu021_u:786": "tasmāttarhi mahāmate pratyātmāryagativiśeṣalakṣaṇe yogaḥ karaṇīyaḥ /",
  "S04bsu021_u:787": "svacittalakṣaṇadṛśyavinivṛttidṛṣṭinā ca te bhavitavyam //",
  "S04bsu021_u:788": "punaraparaṃ mahāmate dvividhaṃ śrāvakayānanayaprabhedalakṣaṇaṃ yaduta pratyātmāryādhigamaviśeṣalakṣaṇaṃ ca bhāvavikalpasvabhāvābhiniveśalakṣaṇaṃ ca /",
  "S04bsu021_u:789": "tatra mahāmate pratyātmāryādhigamaviśeṣalakṣaṇaṃ śrāvakāṇāṃ katamat?",
  "S04bsu021_u:790": "yaduta śūnyatānātmaduḥkhānityaviṣayasatyavairāgyopaśamātskandhadhātvāyatanasvasāmānyalakṣaṇabāhyārthavināśalakṣaṇādyathābhūtaparijñānāccittaṃ [Vaidya_26] samādhīyate /",
  "S04bsu021_u:791": "svacittaṃ samādhāya dhyānavimokṣasamādhimārgaphalasamāpattivimuktivāsanācintyapariṇaticyutivigataṃ pratyātmāryagatilakṣaṇasukhavihāraṃ mahāmate adhigacchanti śrāvakāḥ /",
  "S04bsu021_u:792": "etanmahāmate śrāvakāṇāṃ pratyātmāryagatilakṣaṇam /",
  "S04bsu021_u:793_0": "etaddhi mahāmate śrāvakāṇāṃ pratyātmāryādhigamavihārasukhamadhigamya bodhisattvena",
  "S04bsu021_u:793_1": "mahāsattvena nirodhasukhaṃ samāpattisukhaṃ ca sattvakriyāpekṣayā pūrvasvapraṇidhānābhinirhṛtatayā",
  "S04bsu021_u:793_2": "ca na sākṣātkaraṇīyam /",
  "S04bsu021_u:794": "etanmahāmate śrāvakāṇāṃ pratyātmāryagatilakṣaṇasukhaṃ yatra bodhisattvena mahāsattvena pratyātmāryagatilakṣaṇasukhe na śikṣitavyam /",
  "S04bsu021_u:795": "bhāvavikalpasvabhāvābhiniveśaḥ punarmahāmate śrāvakāṇāṃ katamaḥ?",
  "S04bsu021_u:796": "yaduta nīlapītoṣṇadravacalakaṭhināni mahābhūtānyakriyāpravṛttāni svasāmānyalakṣaṇayuktyāgamapramāṇasuvinibaddhāni dṛṣṭvā tatsvabhāvābhiniveśavikalpaḥ pravartate /",
  "S04bsu021_u:797": "etanmahāmate bodhisattvenādhigamya vyāvartayitavyam /",
  "S04bsu021_u:798": "dharmanairātmyalakṣaṇānupraveśatayā pudgalanairātmyalakṣaṇadṛṣṭiṃ nivārya bhūmikramānusaṃghau pratiṣṭhāpayitavyam /",
  "S04bsu021_u:799": "etanmahāmate śrāvakāṇāṃ bhāvavikalpasvabhāvābhiniveśalakṣaṇaṃ yaduktam, idaṃ tatpratyuktam //",
  "S04bsu021_u:800": "atha khalu mahāmatirbodhisattvo mahāsattvo bhagavantametadavocat - nityamacintyaṃ ca bhagavatā pratyātmāryagatigocaraṃ paramārthagocaraṃ ca prabhāṣitam /",
  "S04bsu021_u:801": "nanu bhagavaṃstīrthakarā api nityācintyavādinaḥ kāraṇānām?",
  "S04bsu021_u:802": "bhagavānāha - na mahāmate tīrthakarāṇāṃ kāraṇasya nityācintyatāṃ prāpnoti /",
  "S04bsu021_u:803": "tatkasya hetoḥ? tīrthakarāṇāṃ mahāmate nityācintyaṃ na hetusvalakṣaṇayuktam /",
  "S04bsu021_u:804": "yasya mahāmate nityācintyaṃ na hetusvalakṣaṇayuktam, tatkathaṃ kenābhivyajyate nityamacintyamiti?",
  "S04bsu021_u:805": "nityācintyavādaḥ punarmahāmate yadi hetusvalakṣaṇayuktaḥ syāt,",
  "S04bsu021_u:806": "nityaṃ kāraṇādhīnahetulakṣaṇatvānnityamacintyaṃ na bhavati /",
  "S04bsu021_u:807_0": "mama tu mahāmate paramārthanityācintyaṃ paramārthalakṣaṇahetuyuktaṃ bhāvābhāvavigataṃ",
  "S04bsu021_u:807_1": "pratyātmāryādhigamalakṣaṇatvāllakṣaṇavatparamārthajñānahetutvācca hetumadbhāvābhāvavigatatvādakṛtakākāśanirvāṇanirodhadṛṣṭāntasādharmyānnityam /",
  "S04bsu021_u:808": "ata etanmahāmate tīrthakaranityācintyavādatulyaṃ na bhavati /",
  "S04bsu021_u:809": "nityācintyataiveyaṃ mahāmate tathāgatānāṃ pratyātmāryajñānādhigamatathatā /",
  "S04bsu021_u:810": "tasmāttarhi mahāmate bodhisattvena mahāsattvena nityācintyapratyātmāryajñānādhigamāya yogaḥ karaṇīyaḥ //",
  "S04bsu021_u:811": "punaraparaṃ mahāmate nityācintyatā tīrthakarāṇāmanityabhāvavilakṣaṇahetutvāt /",
  "S04bsu021_u:812": "na svakṛtahetulakṣaṇaprabhāvitatvānnityam /",
  "S04bsu021_u:813": "yadi punarmahāmate tīrthakarāṇāṃ nityācintyatā kṛtakabhāvābhāvādanityatāṃ dṛṣṭvā anumānabuddhyā nityaṃ samāpyate,",
  "S04bsu021_u:814": "tenaiva hetunā mamāpi mahāmate kṛtakabhāvābhāvādanityatāṃ dṛṣṭvā nityamahetūpadeśāt //",
  "S04bsu021_u:815": "yadi punarmahāmate hetulakṣaṇasaṃyuktaṃ nityācintyatā,",
  "S04bsu021_u:816": "tīrthakarāṇāṃ hetubhāvasvalakṣaṇabhāvābhāvācchaśaviṣāṇatulyā mahāmate nityācintyatā,",
  "S04bsu021_u:817": "vāgvikalpamātrā ca mahāmate tīrthakarāṇāṃ prasajyate /",
  "S04bsu021_u:818": "tatkasya hetoḥ? yaduta vāgvikalpamātraṃ hi mahāmate śaśaviṣāṇaṃ svahetulakṣaṇābhāvāt /",
  "S04bsu021_u:819": "mama tu mahāmate nityācintyatā pratyātmāryādhigamalakṣaṇahetutvātkṛtakabhāvābhāvavarjitatvānnityam,",
  "S04bsu021_u:820": "[Vaidya_27] na bāhyabhāvābhāvanityānityānupramāṇānnityam /",
  "S04bsu021_u:821": "yasya punarmahāmate bāhyābhāvānnityānumānānnityācintyatvānnityam,",
  "S04bsu021_u:822": "tasyā nityācintyatāyāḥ svahetulakṣaṇaṃ na jānīte /",
  "S04bsu021_u:823": "pratyātmādhigamāryajñānagocaralakṣaṇaṃ bahirdhā te mahāmate asaṃkathyāḥ //",
  "S04bsu021_u:824": "punaraparaṃ mahāmate saṃsāravikalpaduḥkhabhayabhītā nirvāṇamanveṣante /",
  "S04bsu021_u:825": "saṃsāranirvāṇayoraviśeṣajñāḥ sarvabhāvavikalpābhāvādindriyāṇāmanāgataviṣayoparamācca mahāmate nirvāṇaṃ vikalpayanti na pratyātmagativijñānālayaṃ parāvṛttipūrvakaṃ mahāmate /",
  "S04bsu021_u:826": "ataste mahāmate mohapuruṣā yānatrayavādino bhavanti, na cittamātragatinirābhāasavādinaḥ /",
  "S04bsu021_u:827": "ataste mahāmate atītānāgatapratyutpannānāṃ tathāgatānāṃ svacittadṛśyagocarānabhijñā bāhyacittadṛśyagocarābhiniviṣṭāḥ /",
  "S04bsu021_u:828": "te saṃsāragaticakre punarmahāmate caṃkramyante //",
  "S04bsu021_u:829": "punaraparaṃ mahāmate anutpannān sarvadharmānatītānāgatapratyutpannāstathāgatā bhāṣante /",
  "S04bsu021_u:830": "tatkasya hetoḥ?",
  "S04bsu021_u:831": "yaduta svacittadṛśyabhāvābhāvātsadasatorutpattivirahitatvānmahāmate anutpannāḥ sarvabhāvāḥ /",
  "S04bsu021_u:832": "śaśahayakharoṣṭraviṣāṇatulyā mahāmate sarvadharmāḥ /",
  "S04bsu021_u:833": "bālapṛthagjanābhūtaparikalpitasvabhāvavikalpitatvānmahāmate anutpannāḥ sarvabhāvāḥ /",
  "S04bsu021_u:834": "pratyātmāryajñānagatigocaro hi mahāmate sarvabhāvasvabhāvalakṣaṇotpādaḥ,",
  "S04bsu021_u:835": "na bālapṛthagjanavikalpadvayagocarasvabhāvaḥ /",
  "S04bsu021_u:836_0": "dehabhogapratiṣṭhāgatisvabhāvalakṣaṇaṃ mahāmate ālayavijñānaṃ grāhyagrāhakalakṣaṇena",
  "S04bsu021_u:836_1": "pravartamānaṃ bālā utpādasthitibhaṅgadṛṣṭidvayapatitāśayā utpādaṃ sarvabhāvānāṃ sadasatorvikalpayanti /",
  "S04bsu021_u:837": "atra te mahāmate yogaḥ karaṇīyaḥ //",
  "S04bsu021_u:838": "punaraparaṃ mahāmate pañcābhisamayagotrāṇi /",
  "S04bsu021_u:839": "katamāni pañca?",
  "S04bsu021_u:840": "yaduta śrāvakayānābhisamayagotraṃ pratyekabuddhayānābhisamayagotraṃ tathāgatayānābhisamayagotram aniyataikataragotram agotraṃ ca pañcamam /",
  "S04bsu021_u:841": "kathaṃ punarmahāmate śrāvakayānābhisamayagotraṃ pratyetavyam?",
  "S04bsu021_u:842": "yaḥ skandhadhātvāyatanasvasāmānyalakṣaṇaparijñānādhigame deśyamāne romāñcitatanurbhavati /",
  "S04bsu021_u:843": "lakṣaṇaparicayajñāne cāsya buddhiḥ praskandati, na pratītyasamutpādāvinirbhāgalakṣaṇaparicaye /",
  "S04bsu021_u:844": "idaṃ mahāmate śrāvakayānābhisamayagotram /",
  "S04bsu021_u:845": "yaḥ śrāvakayānābhisamayaṃ dṛṣṭvā ṣaṭpañcamyāṃ bhūmau paryutthānakleśaprahīṇo vāsanakleśāprahīṇo 'cintyācyutigataḥ samyaksiṃhanādaṃ nadati - kṣīṇā me jātiḥ,",
  "S04bsu021_u:846": "uṣitaṃ brahmacaryam,",
  "S04bsu021_u:847": "ityevamādi nigadya pudgalanairātmyaparicayādyāvannirvāṇabuddhirbhavati //",
  "S04bsu021_u:848": "anye punarmahāmate ātmasattvajīvapoṣapuruṣapudgalasattvāvabodhānnirvāṇamanveṣante /",
  "S04bsu021_u:849": "anye punarmahāmate kāraṇādhīnān sarvadharmān dṛṣṭvā nirvāṇagatibuddhayo bhavanti /",
  "S04bsu021_u:850": "dharmanairātmyadarśanābhāvānnāsti mokṣo mahāmate /",
  "S04bsu021_u:851": "eṣā mahāmate śrāvakayānābhisamayagotrakasyāniryāṇaniryāṇabuddhiḥ /",
  "S04bsu021_u:852": "atra te mahāmate kudṛṣṭivyāvṛttyarthaṃ yogaḥ karaṇīyaḥ //",
  "S04bsu021_u:853": "[Vaidya_28]",
  "S04bsu021_u:854": "tatra mahāmate pratyekabuddhayānābhisamayagotrakaḥ,",
  "S04bsu021_u:855": "yaḥ pratyekābhisamaye deśyamāne aśruhṛṣṭaromāñcitatanurbhavati /",
  "S04bsu021_u:856": "asaṃsargapratyayādbhāvābhiniveśabahuvividhasvakāyavaicitryarddhivyastayamakaprātihāryadarśane nirdiśyamāne 'nunīyate,",
  "S04bsu021_u:857": "sa pratyekabuddhayānābhisamayagotraka iti viditvā pratyekabuddhayānābhisamayānurūpā kathā karaṇīyā /",
  "S04bsu021_u:858": "etanmahāmate pratyekabuddhayānābhisamayagotrakasya lakṣaṇam //",
  "S04bsu021_u:859": "tatra mahāmate tathāgatayānābhisamayagotraṃ trividham - yaduta svabhāvaniḥsvabhāvadharmābhisamayagotram,",
  "S04bsu021_u:860": "adhigamasvapratyātmāryābhisamayagotram,",
  "S04bsu021_u:861": "bāhyabuddhakṣetraudāryābhisamayagotraṃ ca /",
  "S04bsu021_u:862": "yadā punarmahāmate trayāṇāmapyeṣāmanyatame deśyamāne svacittadṛśyadehālabhogapratiṣṭhācintyaviṣaye deśyamāne notrasati na saṃtrasati na saṃtrāsamāpadyate,",
  "S04bsu021_u:863": "veditavyamayaṃ tathāgatayānābhisamayagotraka iti /",
  "S04bsu021_u:864": "etanmahāmate tathāgatayānābhisamayagotrakasya lakṣaṇam //",
  "S04bsu021_u:865": "aniyatagotrakaḥ punarmahāmate triṣvapyeteṣu deśyamāneṣu yatrānunīyate tatrānuyojyaḥ syāt /",
  "S04bsu021_u:866": "parikarmabhūmiriyaṃ mahāmate gotravyavasthā /",
  "S04bsu021_u:867": "nirābhāsabhūmyavakramaṇatayā vyavasthā kriyate /",
  "S04bsu021_u:868": "pratyātmālaye tu svakleśavāsanāśuddhasya dharmanairātmyadarśanātsamādhisukhavihāraṃ prāpya śrāvako jinakāyatāṃ pratilapsyate //",
  "S04bsu021_u:869": "atha khalu bhagavāṃstasyāṃ velāyāmimā gāthā abhāṣat -",
  "S04bsu021_u:870": "Lank_2.128 srotāpattiphalaṃ caiva sakṛdāgāminastathā /",
  "S04bsu021_u:871": "anāgāmiphalaṃ caiva arhattvaṃ cittavibhramam //",
  "S04bsu021_u:872": "Lank_2.129 triyānamekayānaṃ ca ayānaṃ ca vadāmyaham /",
  "S04bsu021_u:873": "bālānāṃ mandabuddhīnāmāryāṇāṃ ca viviktatām //",
  "S04bsu021_u:874": "Lank_2.130 dvāraṃ hi paramārthasya vijñaptirdvayavarjitā /",
  "S04bsu021_u:875": "yānatrayavyavasthānaṃ nirābhāse sthite kutaḥ //",
  "S04bsu021_u:876": "Lank_2.131 dhyānāni cāpramāṇāni ārūpyāśca samādhayaḥ /",
  "S04bsu021_u:877": "saṃjñānirodho nikhilaṃ cittamātre na vidyate //",
  "S04bsu021_u:878": "tatrecchantikānāṃ punarmahāmate anicchantikatāmokṣaṃ kena pravartate?",
  "S04bsu021_u:879": "yaduta sarvakuśalamūlotsargataśca sattvānādikālapraṇidhānataśca /",
  "S04bsu021_u:880": "tatra sarvakuśalamūlotsargaḥ katamaḥ?",
  "S04bsu021_u:881": "yaduta bodhisattvapiṭakanikṣepo 'bhyākhyānaṃ ca naite sūtrāntā vinayamokṣānukūlā iti bruvataḥ sarvakuśalamūlotsargatvānna nirvāyate /",
  "S04bsu021_u:882": "dvitīyaḥ punarmahāmate bodhisattvo mahāsattva evaṃ bhavapraṇidhānopāyapūrvakatvānnāparinirvṛtaiḥ sarvasattvaiḥ parinirvāsyāmīti tato na parinirvāti /",
  "S04bsu021_u:883": "etanmahāmate aparinirvāṇadharmakāṇāṃ lakṣaṇaṃ yenecchantikagatiṃ samādhigacchanti //",
  "S04bsu021_u:884": "punarapi mahāmatirāha - katamo 'tra bhagavan atyantato na parinirvāti?",
  "S04bsu021_u:885": "bhagavānāha - bodhisattvecchantiko 'tra mahāmate ādiparinirvṛtān sarvadharmān viditvā atyantato na parinirvāti /",
  "S04bsu021_u:886": "[Vaidya_29] na punaḥ sarvakuśalamūlotsargecchantikaḥ /",
  "S04bsu021_u:887": "sarvakuśalamūlotsargecchantiko hi mahāmate punarapi tathāgatādhiṣṭhānātkadācitkarhicitkuśalamūlān vyutthāpayati /",
  "S04bsu021_u:888": "tatkasya hetoḥ? yaduta aparityaktā hi mahāmate tathāgatānāṃ sarvasattvāḥ /",
  "S04bsu021_u:889": "ata etasmātkāraṇānmahāmate bodhisattvecchantiko na parinirvātīti //",
  "S04bsu021_u:890": "punaraparaṃ mahāmate bodhisattvena mahāsattvena svabhāvalakṣaṇatrayakuśalena bhavitavyam /",
  "S04bsu021_u:891": "tatra mahāmate parikalpitasvabhāvo nimittātpravartate /",
  "S04bsu021_u:892": "kathaṃ punarmahāmate parikalpitasvabhāvo nimittātpravartate?",
  "S04bsu021_u:893": "tatra mahāmate paratantrasvabhāvo vastunimittalakṣaṇākāraḥ khyāyate /",
  "S04bsu021_u:894": "tatra mahāmate vastunimittalakṣaṇābhiniveśaḥ punardviprakāraḥ /",
  "S04bsu021_u:895": "parikalpitasvabhāvaṃ vyavasthāpayanti tathāgatā arhantaḥ samyaksaṃbuddhā nāmābhiniveśalakṣaṇena ca nāmavastunimittābhiniveśalakṣaṇena ca /",
  "S04bsu021_u:896": "tatra vastunimittābhiniveśalakṣaṇaṃ punarmahāmate yaduta adhyātmabāhyadharmābhiniveśaḥ /",
  "S04bsu021_u:897": "nimittalakṣaṇābhiniveśaḥ punaryaduta teṣveva ādhyātmikabāhyeṣu dharmeṣu svasāmānyalakṣaṇaparijñānāvabodhaḥ /",
  "S04bsu021_u:898": "etanmahāmate dviprakāraṃ parikalpitasvabhāvasya lakṣaṇam /",
  "S04bsu021_u:899": "yadāśrayālambanātpravartate tatparatantram /",
  "S04bsu021_u:900": "tatra mahāmate pariniṣpannasvabhāvaḥ katamaḥ?",
  "S04bsu021_u:901": "yaduta nimittanāmavastulakṣaṇavikalpavirahitaṃ tathatāryajñānagatimanapratyātmāryajñānagatigocaraḥ /",
  "S04bsu021_u:902": "eṣa mahāmate pariniṣpannasvabhāvastathāgatagarbhahṛdayam //",
  "S04bsu021_u:903": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu021_u:904": "Lank_2.132 nimittaṃ nāma saṃkalpaḥ svabhāvadvayalakṣaṇam /",
  "S04bsu021_u:905": "samyagjñānaṃ hi tathatā pariniṣpannalakṣaṇam //",
  "S04bsu021_u:906": "eṣa mahāmate pañcadharmasvabhāvalakṣaṇapravicayo nāma dharmaparyāyaḥ pratyātmāryajñānagatigocaraḥ,",
  "S04bsu021_u:907": "yatra tvayā anyaiśca bodhisattvaiḥ śikṣitavyam //",
  "S04bsu021_u:908": "punaraparaṃ mahāmate bodhisattvena mahāsattvena nairātmyadvayalakṣaṇapravicayakuśalena bhavitavyam /",
  "S04bsu021_u:909": "tatra mahāmate katamannairātmyadvayalakṣaṇam?",
  "S04bsu021_u:910_0": "yaduta ātmātmīyarahitaskandhadhātvāyatanakadambamajñānakarmatṛṣṇāprabhavaṃ cakṣuṣā",
  "S04bsu021_u:910_1": "rūpādigrahaṇābhiniveśātpravartamānaṃ vijñānaṃ sarvendriyaiḥ svacittadṛśyabhājanadehālayasvacittavikalpavikalpitaṃ vijñāpayati /",
  "S04bsu021_u:911_0": "nadībījadīpavāyumeghasadṛśakṣaṇaparaṃparābhedabhinnaṃ capalaṃ vānaramakṣikāsadṛśamacaukṣamacaukṣaviṣayacāryanātho",
  "S04bsu021_u:911_1": "'nala ivātṛptamanādikālaprapañcaviṣayavāsanārahitamaraghaṭṭacakrayantracakravatsaṃsārabhavagaticakre",
  "S04bsu021_u:911_2": "vicitradeharūpadhārimāyāvetālayantrapratimaṃ pravartamānaṃ pravartate /",
  "S04bsu021_u:912": "yadatra mahāmate lakṣaṇakauśalajñānam, idamucyate pudgalanairātmyajñānam //",
  "S04bsu021_u:913": "tatra mahāmate dharmanairātmyajñānaṃ katamat?",
  "S04bsu021_u:914": "yaduta skandhadhātvāyatanānāṃ parikalpitalakṣaṇasvabhāvāvabodhaḥ /",
  "S04bsu021_u:915": "yathā mahāmate skandhadhātvāyatanānyātmavirahitāni skandhasamūhamātraṃ hetukarmatṛṣṇāsūtropanibaddhamanyonyapratyayatayā pravartate nirīham,",
  "S04bsu021_u:916": "tathā skandhā api mahāmate svasāmānyalakṣaṇavirahitā abhūtaparikalpalakṣaṇavicitraprabhāvitā bālairvikalpyante na tvāryaiḥ /",
  "S04bsu021_u:917": "[Vaidya_30] cittamanomanovijñānapañcadharmasvabhāvarahitān mahāmate sarvadharmān vibhāvayan bodhisattvo mahāsattvo dharmanairātmyakuśalo bhavati /",
  "S04bsu021_u:918": "dharmanairātmyakuśalaḥ punarmahāmate bodhisattvo mahāsattvo nacirātprathamāṃ bodhisattvabhūmiṃ nirābhāsapravicayāṃ pratilabhate /",
  "S04bsu021_u:919": "bhūmilakṣaṇapravicayāvabodhātpramuditānantaramanupūrvaṃ navasu bhūmiṣu kṛtavidyo mahādharmameghā pratilabhate /",
  "S04bsu021_u:920_0": "sa tasyāṃ pratiṣṭhito 'nekaratnamuktopaśobhite mahāpadmarāje padmakṛtau mahāratnavimāne",
  "S04bsu021_u:920_1": "māyāsvabhāvagocaraparicayābhinirvṛtte niṣaṇṇaḥ tadanurūpairjinaputraiḥ parivṛtaḥ",
  "S04bsu021_u:920_2": "sarvabuddhakṣetrāgatairbuddhapāṇyabhiṣekaiścakravartiputravadabhiṣicyate /",
  "S04bsu021_u:921": "buddhasutabhūmimatikramya pratyātmāryadharmagatigamanatvāttathāgato dharmakāyavaśavartī bhaviṣyati dharmanairātmyadarśanāt /",
  "S04bsu021_u:922": "etanmahāmate sarvadharmanairātmyalakṣaṇam /",
  "S04bsu021_u:923": "atra te mahāmate śikṣitavyam, anyaiśca bodhisattvairmahāsattvaiḥ //",
  "S04bsu021_u:924_0": "atha khalu mahāmatirbodhisattvo mahāsattvaḥ punarapi bhagavantametadavocat - samāropāpavādalakṣaṇaṃ",
  "S04bsu021_u:924_1": "me bhagavān deśayatu yathāhaṃ ca anye ca bodhisattvāḥ samāropāpavādakudṛṣṭivarjitamatayaḥ",
  "S04bsu021_u:924_2": "kṣipramanuttarāṃ samyaksaṃbodhimabhisaṃbudhyeran /",
  "S04bsu021_u:925": "abhisaṃbudhya śāśvatasamāropāpavādocchedadṛṣṭivivarjitāstava buddhanetrīṃ nāpavadiṣyante //",
  "S04bsu021_u:926": "atha khalu bhagavān punarapi mahāmaterbodhisattvasya mahāsattvasyādhyeṣaṇāṃ viditvā imāṃ gāthāmabhāṣata -",
  "S04bsu021_u:927": "Lank_2.133 samāropāpavādo hi cittamātre na vidyate /",
  "S04bsu021_u:928": "dehabhogapratiṣṭhābhaṃ ye cittaṃ nābhijānate /",
  "S04bsu021_u:929": "samāropāpavādeṣu te carantyavipaścitaḥ //",
  "S04bsu021_u:930": "atha khalu bhagavānetameva gāthārthamuddyotayan punarapyetadavocat - caturvidho mahāmate asatsamāropaḥ /",
  "S04bsu021_u:931": "katamaścaturvidhaḥ?",
  "S04bsu021_u:932": "yaduta asallakṣaṇasamāropo 'saddṛṣṭisamāropo 'taddhetusamāropo 'sadbhāvasamāropaḥ /",
  "S04bsu021_u:933": "eṣa hi mahāmate caturvidhaḥ samāropaḥ //",
  "S04bsu021_u:934": "apavādaḥ punarmahāmate katamaḥ?",
  "S04bsu021_u:935": "yaduta asyaiva kudṛṣṭisamāropasyānupalabdhipravicayābhāvādapavādo bhavati /",
  "S04bsu021_u:936": "etaddhi mahāmate samāropāpavādasya lakṣaṇam //",
  "S04bsu021_u:937": "punaraparaṃ mahāmate asallakṣaṇasamāropasya lakṣaṇaṃ katamat?",
  "S04bsu021_u:938": "yaduta skandhadhātvāyatanānāmasatsvasāmānyalakṣaṇābhiniveśaḥ - idamevamidaṃ nānyatheti /",
  "S04bsu021_u:939": "etaddhi mahāmate asallakṣaṇasamāropasya lakṣaṇam /",
  "S04bsu021_u:940": "eṣa hi mahāmate asallakṣaṇasamāropavikalpo 'nādikālaprapañcadauṣṭhulyavicitravāsanābhiniveśātpravartate /",
  "S04bsu021_u:941": "etaddhi mahāmate asallakṣaṇasamāropasya lakṣaṇam //",
  "S04bsu021_u:942": "asaddṛṣṭisamāropaḥ punarmahāmate yasteṣveva skandhadhātvāyataneṣvātmasattvajīvajantupoṣapuruṣapudgaladṛṣṭisamāropaḥ /",
  "S04bsu021_u:943": "ayamucyate mahāmate asaddṛṣṭisamāropaḥ //",
  "S04bsu021_u:944": "asaddhetusamāropaḥ punarmahāmate yaduta ahetusamutpannaṃ prāgvijñānaṃ paścādabhūtvā māyāvadanutpannaṃ pūrvaṃ cakṣūrūpālokasmṛtipūrvakaṃ pravartate /",
  "S04bsu021_u:945": "pravṛtya bhūtvā ca punarvinaśyati /",
  "S04bsu021_u:946": "eṣa mahāmate asaddhetusamāropaḥ //",
  "S04bsu021_u:947": "[Vaidya_31] asaddhāvasamāropaḥ punarmahāmate yaduta ākāśanirodhanirvāṇākṛtakabhāvābhiniveśasamāropaḥ /",
  "S04bsu021_u:948": "ete ca mahāmate bhāvābhāvavinivṛttāḥ /",
  "S04bsu021_u:949": "śaśahayakharoṣṭraviṣāṇakeśoṇḍukaprakhyā mahāmate sarvadharmāḥ sadasatpakṣavigatāḥ /",
  "S04bsu021_u:950": "samāropāpavādāśca /",
  "S04bsu021_u:951": "bālairvikalpyante svacittadṛśyamātrānavadhāritamatibhirna tvāryaiḥ /",
  "S04bsu021_u:952": "etanmahāmate asadbhāvavikalpasamāropāpavādasya lakṣaṇam /",
  "S04bsu021_u:953": "tasmāttarhi mahāmate samāropāpavādadṛṣṭivigatena bhavitavyam //",
  "S04bsu021_u:954": "punaraparaṃ mahāmate bodhisattvāścittamanomanovijñānapañcadharmasvabhāvanairātmyalakṣaṇadvayagatiṃgatvā parahitahetoranekarūpaveśadhāriṇo bhavanti /",
  "S04bsu021_u:955_0": "parikalpitasvabhāvā iva paratantrāśayā viśvarūpacintāmaṇisadṛśāḥ sarvabuddhakṣetraparṣanmaṇḍalagatā",
  "S04bsu021_u:955_1": "māyāsvapnapratibhāsapratibimbodakacandragatisamānutpādabhaṅgaśāśvatocchedarahitān",
  "S04bsu021_u:955_2": "sarvadharmān saṃmukhaṃ sarvatathāgatebhyaḥ sarvaśrāvakapratyekabuddhayānavirahān",
  "S04bsu021_u:955_3": "dharmadeśanāṃ śṛṇvanti,",
  "S04bsu021_u:956": "samādhimukhaśatasahasrāṇi ca pratilabhante /",
  "S04bsu021_u:957": "yāvadanekāni samādhikoṭīniyutaśatasahasrāṇi pratilabhyaḥ taiḥ samādhibhiḥ kṣetrātkṣetraṃ saṃkrāmanti /",
  "S04bsu021_u:958_0": "buddhapūjābhiyuktāśca sarvopapattidevabhavanālayeṣu ratnatrayamupadeśya buddharūpamāsthāya",
  "S04bsu021_u:958_1": "śrāvakagaṇabodhisattvagaṇaparivṛtāḥ svacittadṛśyamātrāvatāraṇatayā bāhyabhāvābhāvopadeśaṃ",
  "S04bsu021_u:958_2": "kurvanti sadasatpakṣavinivṛttyartham //",
  "S04bsu021_u:959": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu021_u:960": "Lank_2.134 cittamātraṃ yadā lokaṃ prapaśyanti jinātmajāḥ /",
  "S04bsu021_u:961": "tadā nairmāṇikaṃ kāyaṃ kriyāsaṃskāravarjitam /",
  "S04bsu021_u:962": "labhante te balābhijñāvaśitaiḥ saha saṃyutam //",
  "S04bsu021_u:963": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu bhagavān śūnyatānutpādādvayaniḥsvabhāvalakṣaṇaṃ sarvadharmāṇām,",
  "S04bsu021_u:964": "yena śūnyatānutpādādvayaniḥsvabhāvalakṣaṇāvabodhena ahaṃ ca anye ca bodhisattvā mahāsattvā nāstyastivikalpavarjitāḥ kṣipramanuttarāṃ samyaksaṃbodhimabhisaṃbudhyeran //",
  "S04bsu021_u:965": "atha khalu bhagavān mahāmatiṃ bodhisattvaṃ mahāsattvametadavocat - tena hi mahāmate śṛṇu,",
  "S04bsu021_u:966": "tatsādhu ca suṣṭhu ca manasi kuru /",
  "S04bsu021_u:967": "bhāṣiṣye 'haṃ te /",
  "S04bsu021_u:968": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:969": "bhagavānetadavocat - śūnyatā śūnyateti mahāmate parikalpitasvabhāvapadametat /",
  "S04bsu021_u:970": "parikalpitasvabhāvābhiniveśena punarmahāmate śūnyatānutpādābhāvādvayaniḥsvabhāvabhāvavādino bhavanti /",
  "S04bsu021_u:971": "tatra mahāmate saṃkṣepeṇa saptavidhā śūnyatā /",
  "S04bsu021_u:972": "yaduta lakṣaṇaśūnyatā bhāvasvabhāvaśūnyatā apracaritaśūnyatā pracaritaśūnyatā sarvadharmanirabhilāpyaśūnyatā paramārthāryajñānamahāśūnyatā itaretaraśūnyatā ca saptamī //",
  "S04bsu021_u:973": "[Vaidya_32] tatra mahāmate lakṣaṇaśūnyatā katamā? yaduta svasāmānyalakṣaṇaśūnyāḥ sarvabhāvāḥ /",
  "S04bsu021_u:974": "parasparasamūhāpekṣitatvātpravicayavibhāgābhāvānmahāmate svasāmānyalakṣaṇasyāpravṛttiḥ /",
  "S04bsu021_u:975": "svaparobhayābhāvācca mahāmate lakṣaṇaṃ nāvatiṣṭhate /",
  "S04bsu021_u:976": "atastaducyate svalakṣaṇaśūnyāḥ sarvabhāvā iti //",
  "S04bsu021_u:977": "bhāvasvabhāvaśūnyatā punarmahāmate katamā?",
  "S04bsu021_u:978": "yaduta svayaṃ svabhāvābhāvotpattito mahāmate bhāvasvabhāvaśūnyatā bhavati sarvadharmāṇām /",
  "S04bsu021_u:979": "tenocyate bhāvasvabhāvaśūnyateti //",
  "S04bsu021_u:980": "apracaritaśūnyatā punarmahāmate katamā? yaduta apracaritapūrvaṃ nirvāṇaṃ skandheṣu /",
  "S04bsu021_u:981": "tenocyate apracaritaśūnyateti //",
  "S04bsu021_u:982": "pracaritaśūnyatā punarmahāmate katamā?",
  "S04bsu021_u:983": "yaduta skandhā ātmātmīyarahitā hetuyuktikriyākarmayogaiḥ pravartamānāḥ pravartante /",
  "S04bsu021_u:984": "tenocyate pracaritaśūnyateti //",
  "S04bsu021_u:985": "sarvadharmanirabhilāpyaśūnyatā punarmahāmate katamā?",
  "S04bsu021_u:986": "yaduta parikalpitasvabhāvānabhilāpyatvānnirabhilāpyaśūnyāḥ sarvadharmāḥ /",
  "S04bsu021_u:987": "tenocyate nirabhilāpyaśūnyateti //",
  "S04bsu021_u:988": "paramārthāryajñānamahāśūnyatā punarmahāmate katamā?",
  "S04bsu021_u:989": "yaduta svapratyātmāryajñānādhigamaḥ sarvadṛṣṭidoṣavāsanābhiḥ śūnyaḥ /",
  "S04bsu021_u:990": "tenocyate paramārthāryajñānamahāśūnyateti //",
  "S04bsu021_u:991": "itaretaraśūnyatā punarmahāmate katamā? yaduta yadyatra nāsti tattena śūnyamityucyate /",
  "S04bsu021_u:992": "tadyathā mahāmate śṛgālamātuḥ prāsāde hastigavaiḍakādyā na santi /",
  "S04bsu021_u:993": "aśūnyaṃ ca bhikṣubhiriti bhāṣitaṃ mayā /",
  "S04bsu021_u:994": "sa ca taiḥ śūnya ityucyate /",
  "S04bsu021_u:995": "na ca punarmahāmate prāsādaḥ prāsādabhāvato nāsti, bhikṣavaśca bhikṣubhāvato na santi /",
  "S04bsu021_u:996": "na ca te 'nyatra hastigavaiḍakādyā bhāvā nāvatiṣṭhante /",
  "S04bsu021_u:997": "idaṃ mahāmate svasāmānyalakṣaṇaṃ sarvadharmāṇām /",
  "S04bsu021_u:998": "itaretaraṃ tu na saṃvidyate /",
  "S04bsu021_u:999": "tenocyate itaretaraśūnyateti /",
  "S04bsu021_u:1000": "eṣā mahāmate saptavidhā śūnyatā /",
  "S04bsu021_u:1001": "eṣā ca mahāmate itaretaraśūnyatā sarvajaghanyā /",
  "S04bsu021_u:1002": "sā ca tvayā parivarjayitavyā //",
  "S04bsu021_u:1003": "na svayamutpadyate, na ca punarmahāmate te notpadyante anyatra samādhyavasthāyām /",
  "S04bsu021_u:1004": "tenocyante anutpannā niḥsvabhāvāḥ /",
  "S04bsu021_u:1005": "anutpattiṃ saṃghāya mahāmate niḥsvabhāvāḥ sarvabhāvāḥ /",
  "S04bsu021_u:1006": "kṣaṇasaṃtatiprabandhābhāvācca anyathābhāvadarśanānmahāmate niḥsvabhāvāḥ sarvabhāvāḥ /",
  "S04bsu021_u:1007": "tenocyate niḥsvabhāvāḥ sarvabhāvā iti //",
  "S04bsu021_u:1008": "advayalakṣaṇaṃ punarmahāmate katamat?",
  "S04bsu021_u:1009": "yaduta cchāyātapavaddīrghahrasvakṛṣṇaśuklavanmahāmate dvayaprabhāviatā na pṛthakpṛthak /",
  "S04bsu021_u:1010": "evaṃ saṃsāranirvāṇavanmahāmate sarvadharmā advayāḥ /",
  "S04bsu021_u:1011": "na yatra mahāmate nirvāṇaṃ tatra saṃsāraḥ /",
  "S04bsu021_u:1012": "na ca yatra saṃsārastatra nirvāṇam, vilakṣaṇahetusadbhāvāt /",
  "S04bsu021_u:1013": "tenocyate advayā saṃsāraparinirvāṇavatsarvadharmā iti /",
  "S04bsu021_u:1014": "tasmāttarhi mahāmate śūnyatānutpādādvayaniḥsvabhāvalakṣaṇe yogaḥ karaṇīyaḥ //",
  "S04bsu021_u:1015": "atha khalu bhagavāṃstasyāṃ velāyāmime gāthe abhāṣata -",
  "S04bsu021_u:1016": "Lank_2.135 deśemi śūnyatāṃ nityaṃ śāśvatocchedavarjitām /",
  "S04bsu021_u:1017": "saṃsāraṃ svapnamāyākhyaṃ na ca karma vinaśyati //",
  "S04bsu021_u:1018": "Lank_2.136 ākāśamatha nirvāṇaṃ nirodhaṃ dvayameva ca /",
  "S04bsu021_u:1019": "bālāḥ kalpentyakṛtakānāryā nāstyastivarjitān //",
  "S04bsu021_u:1020": "atha khalu bhagavān punarapi mahāmatiṃ bodhisattvaṃ mahāsattvametadavocat - etaddhi mahāmate śūnyatānutpādādvayaniḥsvabhāvalakṣaṇaṃ sarvabuddhānāṃ sarvasūtrāntagatam /",
  "S04bsu021_u:1021": "yatra kvacitsūtrānte 'yamevārtho vibhāvayitavyaḥ /",
  "S04bsu021_u:1022": "eṣa hi mahāmate sūtrāntaḥ sarvasattvāśayadeśanārthavyabhicāraṇī, na sā tattvapratyavasthānakathā /",
  "S04bsu021_u:1023": "tadyathā mahāmate mṛgatṛṣṇikā mṛgollāpinī udakabhāvābhiniveśenābhiniveśyate,",
  "S04bsu021_u:1024": "tasyāṃ codakaṃ nāsti,",
  "S04bsu021_u:1025": "evameva mahāmate sarvasūtrāntadeśanā dharmā bālānāṃ svavikalpasaṃtoṣaṇam,",
  "S04bsu021_u:1026": "na tu sā tattvāryajñānavyavasthānakathā /",
  "S04bsu021_u:1027": "tasmāttarhi mahāmate arthānusāriṇā bhavitavyaṃ na deśanābhilāpābhiniviṣṭena //",
  "S04bsu021_u:1028": "atha khalu mahāmatirbodhisattvo mahāsattvo bhagavantametadavocat - tathāgatagarbhaḥ punarbhagavatā sūtrāntapāṭhe 'nuvarṇitaḥ /",
  "S04bsu021_u:1029": "sa ca kila tvayā prakṛtiprabhāsvaraviśuddhyādiviśuddha eva varṇyate dvātriṃśallakṣaṇadharaḥ sarvasattvadehāntargataḥ /",
  "S04bsu021_u:1030": "mahārghamūlyaratnaṃ malinavastupariveṣṭitamiva skandhadhātvāyatanavastuveṣṭito rāgadveṣamohābhūtaparikalpamalamalino nityo dhruvaḥ śivaḥ śāśvataśca bhagavatā varṇitaḥ /",
  "S04bsu021_u:1031": "tatkathamayaṃ bhagavaṃstīrthakarātmavādatulyastathāgatagarbhavādo na bhavati?",
  "S04bsu021_u:1032": "tīrthakarā api bhagavan nityaḥ kartā nirguṇo vibhuravyaya ityātmavādopadeśaṃ kurvanti //",
  "S04bsu021_u:1033": "bhagavānāha - na hi mahāmate tīrthakarātmavādatulyo mama tathāgatagarbhopadeśaḥ /",
  "S04bsu021_u:1034_0": "kiṃ tu mahāmate tathāgatāḥ śūnyatābhūtakoṭinirvāṇānutpādānimittāpraṇihitādyānāṃ mahāmate",
  "S04bsu021_u:1034_1": "padārthānāṃ tathāgatagarbhopadeśaṃ kṛtvā tathāgatā arhantaḥ samyaksaṃbuddhā bālānāṃ",
  "S04bsu021_u:1034_2": "nairātmyasaṃtrāsapadavivarjanārthaṃ nirvikalpanirābhāsagocaraṃ tathāgatagarbhamukhopadeśena deśayanti /",
  "S04bsu021_u:1035": "na cātra mahāmate anāgatapratyutpannaiḥ bodhisattvairmahāsattvairātmābhiniveśaḥ kartavyaḥ /",
  "S04bsu021_u:1036": "tadyathā mahāmate kumbhakāra ekasmānmṛtparamāṇurāśervividhāni bhāṇḍāni karoti hastaśilpadaṇḍodakasūtraprayatnayogāt,",
  "S04bsu021_u:1037_0": "evameva mahāmate tathāgatāstadeva dharmanairātmyaṃ sarvavikalpalakṣaṇavinivṛttaṃ",
  "S04bsu021_u:1037_1": "vividhaiḥ prajñopāyakauśalyayogairgarbhopadeśena vā nairātmyopadeśena vā kumbhakāravaccitraiḥ",
  "S04bsu021_u:1037_2": "padavyañjanaparyāyairdeśayante /",
  "S04bsu021_u:1038": "etasmātkāraṇānmahāmate tīrthakarātmavādopadeśatulyastathāgatagarbhopadeśo na bhavati /",
  "S04bsu021_u:1039_0": "evaṃ hi mahāmate tathāgatagarbhopadeśamātmavādābhiniviṣṭānāṃ tīrthakarāṇāmākarṣaṇārthaṃ",
  "S04bsu021_u:1039_1": "tathāgatagarbhopadeśena nirdiśanti - kathaṃ bata abhūtātmavikalpadṛṣṭipatitāśayā",
  "S04bsu021_u:1039_2": "vimokṣatrayagocarapatitāśayopetāḥ kṣipramanuttarāṃ samyaksaṃbodhimabhisaṃbudhyeranniti /",
  "S04bsu021_u:1040": "etadarthaṃ mahāmate tathāgatā arhantaḥ samyaksaṃbuddhāstathāgatagarbhopadeśaṃ kurvanti /",
  "S04bsu021_u:1041": "ata etanna bhavati tīrthakarātmavādatulyam /",
  "S04bsu021_u:1042": "tasmāttarhi mahāmate tīrthakaradṛṣṭivinivṛttyarthaṃ tathāgatanairātmyagarbhānusāriṇā ca te bhavitavyam //",
  "S04bsu021_u:1043": "[Vaidya_34]",
  "S04bsu021_u:1044": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu021_u:1045": "Lank_2.137 pudgalaḥ saṃtatiḥ skandhāḥ pratyayā aṇavastathā /",
  "S04bsu021_u:1046": "pradhānamīśvaraḥ kartā cittamātraṃ vikalpyate //",
  "S04bsu021_u:1047_0": "atha khalu mahāmatirbodhisattvo 'nāgatāṃ janatāṃ samālokya punarapi bhagavantamadhyeṣate",
  "S04bsu021_u:1047_1": "sma - deśayatu me bhagavān yogābhisamayaṃ yathā bodhisattvā mahāsattvā mahāyogayogino bhavanti /",
  "S04bsu021_u:1048": "bhagavānāha - caturbhirmahāmate dharmaiḥ samanvāgatā bodhisattvā mahāyogayogino bhavanti /",
  "S04bsu021_u:1049": "katamaiścaturbhiḥ?",
  "S04bsu021_u:1050": "yaduta svacittadṛśyavibhāvanatayā ca utpādasthitibhaṅgadṛṣṭivivarjanatayā ca bāhyabhāvābhāvopalakṣaṇatayā ca svapratyātmāryajñānādhigamābhilakṣaṇatayā ca /",
  "S04bsu021_u:1051": "ebhirmahāmate caturbhirdharmaiḥ samanvāgatā bodhisattvā mahāsattvā mahāyogayogino bhavanti //",
  "S04bsu021_u:1052": "tatra kathaṃ mahāmate bodhisattvo mahāsattvaḥ svacittadṛśyavibhāvanākuśalo bhavati?",
  "S04bsu021_u:1053_0": "yaduta sa evaṃ pratyavekṣate - svacittamātramidaṃ traidhātukamātmātmīyarahitaṃ nirīhamāyūhaniyūhavigatamanādikālaprapañcadauṣṭhulyavāsanābhiniveśavāsitaṃ",
  "S04bsu021_u:1053_1": "traidhātukavicitrarūpopacāropanibaddhaṃ dehabhogapratiṣṭhāgativikalpānugataṃ vikalpyate khyāyate ca /",
  "S04bsu021_u:1054": "evaṃ hi mahāmate bodhisattvo mahāsattvaḥ svacittadṛśyavibhāvanākuśalo bhavati //",
  "S04bsu021_u:1055": "kathaṃ punarmahāmate bodhisattvo mahāsattva utpādasthitibhaṅgadṛṣṭivivarjito bhavati?",
  "S04bsu021_u:1056": "yaduta māyāsvapnarūpajanmasadṛśāḥ sarvabhāvāḥ svaparobhayābhāvānnotpadyante /",
  "S04bsu021_u:1057_0": "svacittamātrānusāritvādbāhyabhāvābhāvadarśanādvijñānānāmapravṛttiṃ dṛṣṭvā pratyayānāmakūṭarāśitvaṃ",
  "S04bsu021_u:1057_1": "ca vikalpapratyayodbhavaṃ traidhātukaṃ paśyanto 'dhyātmabāhyasarvadharmānupalabdhibhirniḥsvabhāvadarśanādutpādadṛṣṭivinivṛttau",
  "S04bsu021_u:1057_2": "māyādidharmasvabhāvānugamādanutpattikadharmakṣāntiṃ pratilabhante /",
  "S04bsu021_u:1058": "aṣṭamyāṃ bhūmau sthitāḥ cittamanomanovijñānapañcadharmasvabhāvanairātmyadvayagatiparāvṛttyadhigamānmanomayakāyaṃ pratilabhante //",
  "S04bsu021_u:1059": "mahāmatirāha - manomayakāya iti bhagavan kena kāraṇena?",
  "S04bsu021_u:1060": "bhagavānāha - manomaya iti mahāmate manovadapratihataśīghragābhitvānmanomaya ityucyate /",
  "S04bsu021_u:1061": "tadyathā mahāmate mano 'pratihataṃ girikuḍyanadīvṛkṣādiṣvanekāni yojanaśatasahasrāṇi pūrvadṛṣṭānubhūtān viṣayānanusmaran svacittaprabandhāvicchinnaśarīramapratihatagati pravartate,",
  "S04bsu021_u:1062_0": "evameva mahāmate manomayakāyasahapratilambhena māyopamasamena samādhinā balavaśitābhijñānalakṣaṇakusumitamāryagatinikāyasahajo",
  "S04bsu021_u:1062_1": "mana iva pravartate 'pratihatagatiḥ pūrvapraṇidhānaviṣayānanusmaran sattvaparipākārtham /",
  "S04bsu021_u:1063": "evaṃ hi mahāmate bodhisattvo mahāsattva utpādasthitibhaṅgadṛṣṭivivarjito bhavati //",
  "S04bsu021_u:1064": "tatra kathaṃ mahāmate bodhisattvo mahāsattvo bāhyabhāvābhāvopalakṣaṇakuśalo bhavati?",
  "S04bsu021_u:1065": "yaduta marīcisvapnakeśoṇḍukaprakhyā mahāmate sarvabhāvāḥ /",
  "S04bsu021_u:1066": "anādikālaprapañcadauṣṭhulyavicitravipākavikalpavāsanābhiniveśahetukāḥ sarvabhāvasvabhāvā iti saṃpaśyan pratyātmāryajñānagativiṣayamabhilaṣate /",
  "S04bsu021_u:1067": "ebhirmahāmate caturbhirdharmaiḥ samanvāgatā bodhisattvā mahāsattvā mahāyogayogino bhavanti /",
  "S04bsu021_u:1068": "atra te mahāmate yogaḥ karaṇīyaḥ //",
  "S04bsu021_u:1069": "[Vaidya_35]",
  "S04bsu021_u:1070": "atha khalu mahāmatirbodhisattvaḥ punarapi bhagavantamadhyeṣate sma - deśayatu me bhagavān hetupratyayalakṣaṇaṃ sarvadharmāṇām,",
  "S04bsu021_u:1071": "yena hetupratyayalakṣaṇāvabodhena ahaṃ ca anye ca bodhisattvā mahāsattvā sadasaddṛṣṭivikalparahitāḥ sarvabhāvanākramaṃ yugapadutpattiṃ na kalpayeyuḥ //",
  "S04bsu021_u:1072": "bhagavānāha - dviprakāraṃ mahāmate pratītyasamutpādahetulakṣaṇaṃ sarvadharmāṇāṃ yaduta bāhyaṃ ca ādhyātmikaṃ ca /",
  "S04bsu021_u:1073": "tatra bāhyapratītyasamutpādo mahāmate /",
  "S04bsu021_u:1074": "mṛtpiṇḍadaṇḍacakrasūtrodakapuruṣaprayatnādipratyayairmahāmate ghaṭa utpadyate /",
  "S04bsu021_u:1075": "yathā ca mahāmate ghaṭo mṛtpiṇḍādeva,",
  "S04bsu021_u:1076": "tantubhyaḥ paṭāḥ,",
  "S04bsu021_u:1077": "vīraṇebhyaḥ kaṭāḥ,",
  "S04bsu021_u:1078": "bījādaṅkuraḥ,",
  "S04bsu021_u:1079": "manthādipuruṣaprayatnayogāddadhno navanīta utpadyate,",
  "S04bsu021_u:1080": "evameva mahāmate bāhyaḥ pratītyasamutpādaḥ pūrvottarottaro draṣṭavyam //",
  "S04bsu021_u:1081": "tatra ādhyātmikaḥ pratītyasamutpādo yaduta avidyā tṛṣā karmetyevamādyā mahāmate dharmāḥ pratītyasamutpādasaṃjñāṃ pratilabhante /",
  "S04bsu021_u:1082": "ebhya utpannā mahāmate skandhadhātvāyatanākhyā dharmāḥ pratītyasamutpādasaṃjñāṃ pratilabhante /",
  "S04bsu021_u:1083": "te cāviśiṣṭāḥ, kalpyante ca bālaiḥ //",
  "S04bsu021_u:1084": "tatra heturmahāmate ṣaḍūvidhaḥ /",
  "S04bsu021_u:1085": "yaduta bhaviṣyaddhetuḥ saṃbandhaheturlakṣaṇahetuḥ kāraṇaheturvyañjanaheturupekṣāheturmahāmate ṣaṣṭhaḥ /",
  "S04bsu021_u:1086": "tatra bhaviṣyaddheturmahāmate hetukṛtyaṃ karotyadhyātmabāhyotpattau dharmāṇām /",
  "S04bsu021_u:1087": "saṃbandhahetuḥ punarmahāmate ālambanakṛtyaṃ karotyadhyātmikabāhyotpattau skandhabījādīnām /",
  "S04bsu021_u:1088": "lakṣaṇahetuḥ punaraparaṃ mahāmate anantarakriyālakṣaṇoparibaddhaṃ janayati /",
  "S04bsu021_u:1089": "kāraṇahetuḥ punarmahāmate ādhipatyādhikārakṛtyaṃ karoti cakravartinṛpavat /",
  "S04bsu021_u:1090": "vyañjanahetuḥ punarmahāmate utpannasya vikalpasya bhāvasya lakṣaṇoddyotanakṛtyaṃ karoti pradīpavadrūpādīnām /",
  "S04bsu021_u:1091": "upekṣāhetuḥ punarmahāmate vinivṛttikāle prabandhakriyāvyucchittiṃ karotyavikalpotpattau //",
  "S04bsu021_u:1092": "ete hi mahāmate svavikalpakalpitā bālapṛthagjanairna kramavṛttyā na yugapatpravartante /",
  "S04bsu021_u:1093": "tatkasya hetoḥ?",
  "S04bsu021_u:1094": "yadi punarmahāmate yugapatpravarteran, kāryakāraṇavibhāgo na syādapratilabdhahetulakṣaṇatvāt /",
  "S04bsu021_u:1095": "atha kramavṛttyā pravarteran, alabdhasya lakṣaṇātmakatvātkramavṛttyā na pravartate /",
  "S04bsu021_u:1096": "ajātaputrapitṛśabdavanmahāmate kramavṛttisaṃbandhayogā na ghaṭante /",
  "S04bsu021_u:1097": "tārkikāṇāṃ hetvārambaṇanirantarādhipatipratyayādibhirjanyajanakatvānmahāmate kramavṛttyā notpadyante /",
  "S04bsu021_u:1098": "parikalpitasvabhāvābhiniveśalakṣaṇānmahāmate yugapannotpadyante /",
  "S04bsu021_u:1099": "svacittadṛśyadehabhogapraviṣṭhānatvātsvasāmānyalakṣaṇabāhyabhāvābhāvānmahāmate krameṇa yugapadvā notpadyante /",
  "S04bsu021_u:1100": "anyatra svacittadṛśyavikalpavikalpitatvādvijñānaṃ pravartate /",
  "S04bsu021_u:1101": "tasmāttarhi mahāmate hetupratyayakriyāyogalakṣaṇakramayugapaddṛṣṭivigatena te bhavitavyam //",
  "S04bsu021_u:1102": "tatredamucyate -",
  "S04bsu021_u:1103": "Lank_2.138 na hyatrotpadyate kiṃcitpratyayairna nirudhyate /",
  "S04bsu021_u:1104": "utpadyante nirudhyante pratyayā eva kalpitāḥ //",
  "S04bsu021_u:1105": "Lank_2.139 na bhaṅgotpādasaṃkleśaḥ pratyayānāṃ nivāryate /",
  "S04bsu021_u:1106": "yatra bālā vikalpanti pratyayaiḥ sa nivāryate //",
  "S04bsu021_u:1107": "Lank_2.140 yaccāsataḥ pratyayeṣu dharmāṇāṃ nāsti saṃbhavaḥ /",
  "S04bsu021_u:1108": "vāsanairbhrāmitaṃ cittaṃ tribhave khyāyate yataḥ /",
  "S04bsu021_u:1109": "nābhūtvā jāyate kiṃcitpratyayairna virudhyate //",
  "S04bsu021_u:1110": "Lank_2.141 vandhyāsutākāśapuṣpaṃ yadā paśyanti saṃskṛtam /",
  "S04bsu021_u:1111": "tadā grāhaśca grāhyaṃ ca bhrāntiṃ dṛṣṭvā nivartate //",
  "S04bsu021_u:1112": "Lank_2.142 na cotpādyaṃ na cotpannaḥ pratyayo 'pi na kiṃcana /",
  "S04bsu021_u:1113": "saṃvidyate kvacitkecidvayavahārastu kathyate //",
  "S04bsu021_u:1114_0": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
  "S04bsu021_u:1114_1": "me bhagavān vāgvikalpalakṣaṇahṛdayaṃ nāma dharmaparyāyaṃ yena vāgvikalpalakṣaṇahṛdayena",
  "S04bsu021_u:1114_2": "bhagavan suprativibhāgavinibaddhena ahaṃ ca anye ca bodhisattvā mahāsattvā abhilāpābhilāpyārthadvayagatiṃgatāḥ",
  "S04bsu021_u:1114_3": "kṣipramanuttarāṃ samyaksaṃbodhimabhisaṃbudhya abhilāpābhilāpyārthadvayagatiṃ sarvasattvānāṃ viśodhayeyuḥ /",
  "S04bsu021_u:1115": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:1116": "bhāṣiṣye 'haṃ te /",
  "S04bsu021_u:1117": "sādhu bhagavan iti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1118": "bhagavānasyaitadavocat - caturvidhaṃ mahāmate vāgvikalpalakṣaṇaṃ bhavati /",
  "S04bsu021_u:1119": "yaduta lakṣaṇavāk svapnavāk dauṣṭhulyavikalpābhiniveśavāk anādivikalpavāk //",
  "S04bsu021_u:1120": "tatra mahāmate lakṣaṇavāk svavikalparūpanimittābhiniveśātpravartate /",
  "S04bsu021_u:1121": "svapnavāk punarmahāmate pūrvānubhūtaviṣayānusmaraṇātprativibuddhaviṣayābhāvācca pravartate /",
  "S04bsu021_u:1122": "dauṣṭhulyavikalpābhiniveśavāk punarmahāmate śatrupūrvakṛtakarmānusmaraṇātpravartate /",
  "S04bsu021_u:1123": "anādikālavikalpavāk punarmahāmate anādikālaprapañcābhiniveśadauṣṭhulyasvabījavāsanātaḥ pravartate /",
  "S04bsu021_u:1124": "etaddhi mahāmate caturvidhaṃ vāgvikalpalakṣaṇamiti me yaduktam, idaṃ tatpratyuktam //",
  "S04bsu021_u:1125": "atha khalu mahāmatirbodhisattvo mahāsattvaḥ punarapi bhagavantametamevārthamadhyeṣate sma - deśayatu me bhagavān punarapi vāgvikalpābhivyaktigocaram /",
  "S04bsu021_u:1126": "kutra kasmāt kathaṃ kena bhagavan nṛṇāṃ vāgvijñaptivikalpaḥ pravartate?",
  "S04bsu021_u:1127": "bhagavānāha - śirauronāsākaṇṭhatālvoṣṭhajihvādantasamavāyānmahāmate vāk pravartamānā pravartate /",
  "S04bsu021_u:1128": "mahāmatirāha - kiṃ punarbhagavan vāg vikalpādanyā uta ananyā?",
  "S04bsu021_u:1129": "bhagavānāha - na hi mahāmate vāg vikalpādanyā nānanyā /",
  "S04bsu021_u:1130": "tatkasya hetoḥ? yaduta taddhetūtpattilakṣaṇatvānmahāmate vāgvikalpaḥ pravartate /",
  "S04bsu021_u:1131": "yadi punarmahāmate vāg vikalpādanyā syāt, avikalpahetukī syāt /",
  "S04bsu021_u:1132": "athānanyā syāt, arthābhivyaktitvādvāg na kuryāt /",
  "S04bsu021_u:1133": "sā ca kurute /",
  "S04bsu021_u:1134": "tasmānnānyā nānanyā //",
  "S04bsu021_u:1135": "[Vaidya_37]",
  "S04bsu021_u:1136": "punarapi mahāmatirāha - kiṃ punarbhagavan vacanameva paramārthaḥ,",
  "S04bsu021_u:1137": "uta yadvacanenābhilapyate sa paramārthaḥ?",
  "S04bsu021_u:1138": "bhagavānāha - na mahāmate vacanaṃ paramārthaḥ, na ca yadvacanenābhilapyate sa paramārthaḥ /",
  "S04bsu021_u:1139": "tatkasya hetoḥ? yaduta paramārthāryasukhābhilāpapraveśitvātparamārthasya vacanaṃ na paramārthaḥ /",
  "S04bsu021_u:1140": "paramārthasyu mahāmate āryajñānapratyātmagatigamyo na vāgvikalpabuddhigocaraḥ /",
  "S04bsu021_u:1141": "tena vikalpo nodbhāvayati paramārtham /",
  "S04bsu021_u:1142": "vacanaṃ punarmahāmate utpannapradhvaṃsi capalaṃ parasparapratyayahetusamutpannam /",
  "S04bsu021_u:1143": "yacca mahāmate parasparapratyayahetusamutpannaṃ tatparamārthaṃ nodbhāvayati /",
  "S04bsu021_u:1144": "svaparalakṣaṇābhāvānmahāmate bāhyalakṣaṇaṃ nodbhāvayati //",
  "S04bsu021_u:1145": "punaraparaṃ mahāmate svacittadṛśyamātrānusāritvādvividhavicitralakṣaṇabāhyabhāvābhāvādvāgvikalpaḥ paramārthaṃ na vikalpayati /",
  "S04bsu021_u:1146": "tasmāttarhi mahāmate vāgvicitravikalparahitena te bhavitavyam //",
  "S04bsu021_u:1147": "tatredamucyate -",
  "S04bsu021_u:1148": "Lank_2.143 sarvabhāvo 'svabhāvo hi sadvacanaṃ tathāpyasat /",
  "S04bsu021_u:1149": "śūnyatāśūnyatārthaṃ vā bālo 'paśyan vidhāvati //",
  "S04bsu021_u:1150": "Lank_2.144 sarvabhāvasvabhāvā ca vacanamapi nṛṇām /",
  "S04bsu021_u:1151": "kalpanā sāpi nāsti nirvāṇaṃ svapnatulyam /",
  "S04bsu021_u:1152": "bhavaṃ parīkṣeta na saṃsāre nāpi nirvāyāt //",
  "S04bsu021_u:1153": "Lank_2.145 rājā śreṣṭhī yathā putrān vicitrairmṛnmayairmṛgaiḥ /",
  "S04bsu021_u:1154": "pralobhya krīḍayitvā ca bhūtān dadyāttato mṛgān //",
  "S04bsu021_u:1155": "Lank_2.146 tathāhaṃ lakṣaṇaiścitrairdharmāṇāṃ pratibimbakaiḥ /",
  "S04bsu021_u:1156": "pratyātmavedyāṃ putrebhyo bhūtakoṭiṃ vadāmyaham //",
  "S04bsu021_u:1157_0": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
  "S04bsu021_u:1157_1": "me bhagavān nāstyastitvaikatvānyatvobhayanobhayanaivāstinanāstinityānityavarjitaṃ",
  "S04bsu021_u:1157_2": "sarvatīrthyāgatipracāramāryapratyātmajñānagatigamyaṃ parikalpitasvasāmānyalakṣaṇavinivṛttaṃ",
  "S04bsu021_u:1157_3": "paramārthatattvāvatāraṃ bhūmyanusaṃdhikramottarottaraviśuddhilakṣaṇaṃ tathāgatabhūmyanupraveśalakṣaṇamanābhogapūrvapraṇidhānaviśvarūpamaṇisadṛśaviṣayānantalakṣaṇapracāraṃ",
  "S04bsu021_u:1157_4": "svacittadṛśyagocaragativibhāgalakṣaṇaṃ sarvadharmāṇām /",
  "S04bsu021_u:1158_0": "yathā ca ahaṃ ca anye ca bodhisattvā mahāsattvā evamādiṣu parikalpitasvabhāvasvasāmānya",
  "S04bsu021_u:1158_1": "lakṣaṇavinivṛttadṛṣṭayaḥ kṣipramanuttarāṃ samyaksaṃbodhimabhisaṃbudhya sarvasattvānāṃ",
  "S04bsu021_u:1158_2": "sarvaguṇasaṃpattīḥ paripūrayema //",
  "S04bsu021_u:1159": "bhagavānāha - sādhu sādhu mahāmate,",
  "S04bsu021_u:1160": "sādhu khalu punastvaṃ mahāmate,",
  "S04bsu021_u:1161": "yattvametamarthamadhyeṣitavyaṃ manyase /",
  "S04bsu021_u:1162": "bahujanahitāya tvaṃ mahāmate pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu021_u:1163": "tena hi mahāmate śṛṇu, sādhu ca suṣṭhu ca manasi kuru /",
  "S04bsu021_u:1164": "bhāviṣye 'haṃ te /",
  "S04bsu021_u:1165": "sādhu bhagavanniti mahāmatirbodhisattvo mahāsattvo bhagavataḥ [Vaidya_38] pratyaśrauṣīt /",
  "S04bsu021_u:1166_0": "bhagavāṃstasyaitadavocat - svacittadṛśyamātrānavabodhānmahāmate bālapṛthagjanā bāhyavicitrabhāvābhiniveśena",
  "S04bsu021_u:1166_1": "ca nāstyastitvaikatvānyatvobhayanaivāstinanāstinityānityasvabhāvavāsanāhetuvikalpābhiniveśena vikalpayanti /",
  "S04bsu021_u:1167": "tadyathā mahāmate mṛgatṛṣṇodakaṃ mṛgā udakabhāvena vikalpya grīṣmābhitaptāḥ pātukāmatayā pradhāvanti,",
  "S04bsu021_u:1168": "svacittadṛṣṭibhrāntyanavabodhānna prajānantinātrodakamiti,",
  "S04bsu021_u:1169_0": "evameva mahāmate bālapṛthagjanā anādikālavividhaprapañcavikalpavāsitamatayo rāgadveṣamohāgnitāpitamanaso",
  "S04bsu021_u:1169_1": "vicitrarūpaviṣayābhilāṣiṇaḥ utpādabhaṅgasthitidṛṣṭyāśayā ādhyātmikabāhyabhāvābhāvākuśalāḥ /",
  "S04bsu021_u:1170": "te ekatvānyatvanāstyastitvagrāhe prapatanti /",
  "S04bsu021_u:1171": "tadyathā mahāmate gandharvanagare 'viduṣāmanagare nagarasaṃjñā bhavati /",
  "S04bsu021_u:1172": "sā ca nagarākṛtiranādikālanagarabījavāsanābhiniveśātkhyāti /",
  "S04bsu021_u:1173": "tacca nagaraṃ nānagaraṃ na nagaram /",
  "S04bsu021_u:1174": "evameva mahāmate anādikālatīrthyapraprañcavādavāsanābhiniviṣṭāḥ ekatvānyatvāstitvanāstitvavādānabhiniviśante svacittadṛśyamātrānavadhāritamatayaḥ /",
  "S04bsu021_u:1175_0": "tadyathā mahāmate kaścideva puruṣaḥ śayitaḥ svapnāntare strīpuruṣahastyaśvarathapadātigrāmanagaranigamagomahiṣavanodyānavividhagirinadītaḍāgopaśobhitaṃ",
  "S04bsu021_u:1175_1": "janapadamantaḥpuraṃ praviśya prativibudhyeta /",
  "S04bsu021_u:1176": "sa prativibuddhaḥ saṃstadeva janapadamantaḥpuraṃ samanusmaret /",
  "S04bsu021_u:1177": "tatkiṃ manyase mahāmate - api nu sa puruṣaḥ paṇḍitajātīyo bhavet,",
  "S04bsu021_u:1178": "yastadabhūtaṃ svapnavaicitryamanusmaret?",
  "S04bsu021_u:1179": "āha - no hīdaṃ bhagavan /",
  "S04bsu021_u:1180": "bhagavānāha - evameva mahāmate bālapṛthagjanāḥ kudṛṣṭidaṣṭāstīrthyamatayaḥ svapnatulyātsvacittadṛśyabhāvānna prativijānante,",
  "S04bsu021_u:1181": "ekatvānyatvanāstyastitvadṛṣṭiṃ samāśrayante / tadyathā",
  "S04bsu021_u:1182": "mahāmate citrakarakṛtapradeśā animnonnatāḥ santo nimnonnatā bālaiḥ kalpyante,",
  "S04bsu021_u:1183": "evameva mahāmate bhaviṣyantyanāgate 'dhvani tīrthyadṛṣṭivāsanāśayaprativikalpapuṣṭāḥ /",
  "S04bsu021_u:1184": "te ekatvānyatvobhayānubhayavādābhiniviṣṭāḥ svayaṃ naṣṭā anyānapi sadasatpakṣaviviktānutpādavādino nāstikā iti vakṣyanti /",
  "S04bsu021_u:1185": "ete hetuphalāpavādino durdarśanonmūlitahetukuśalaśuklapakṣāḥ /",
  "S04bsu021_u:1186": "ete śreyorthibhirdūrataḥ parivarjyāṃ iti vakṣyante /",
  "S04bsu021_u:1187": "te ca svaparobhayadṛṣṭipatitāśayā nāstyastitvavikalpasamāropāpavādakudṛṣṭipatitāśayā narakaparāyaṇā bhaviṣyanti /",
  "S04bsu021_u:1188": "tadyathā mahāmate taimirikāḥ keśoṇḍukaṃ dṛṣṭvā parasparamācakṣate - iadaṃ citramidaṃ citramiti paśyantu bho mārṣāḥ /",
  "S04bsu021_u:1189": "tacca keśoṇḍukamubhayānutpannatayā na bhāvo nābhāvo darśanādarśanataḥ /",
  "S04bsu021_u:1190": "evameva mahāmate tīrthyakudṛṣṭivikalpāśayābhiniviṣṭāḥ sadasatpakṣaikatvānyatvobhayānubhayatvavādābhiniviṣṭāḥ saddharmāpavādakā ātmānaṃ parāṃśca vinipātayiṣyanti /",
  "S04bsu021_u:1191": "tadyathā mahāmate acakramalātacakraṃ bālaiścakrabhāvena parikalpyate na paṇḍitaiḥ,",
  "S04bsu021_u:1192": "evameva mahāmate kudṛṣṭitīrthyāśayapatitā ekatvānyatvobhayānubhayatvaṃ parikalpayiṣyanti sarvabhāvotpattau /",
  "S04bsu021_u:1193": "tadyathā mahāmate deve pravarṣati jalabudbudakāḥ sphaṭikamaṇisadṛśāḥ khyāyante /",
  "S04bsu021_u:1194": "tatra ca bālāḥ sphaṭikamaṇibhāvamabhiniveśya pradhāvanti /",
  "S04bsu021_u:1195": "te ca mahāmate udakabudbudakā na maṇayo nāmaṇayo grahaṇāgrahaṇataḥ /",
  "S04bsu021_u:1196": "evameva mahāmate tīrthyadṛṣṭivikalpāśayavāsanāvāsitā asataścotpādaṃ varṇayiṣyanti pratyayaiḥ, sataśca vināśam //",
  "S04bsu021_u:1197": "[Vaidya_39]",
  "S04bsu021_u:1198": "punaraparaṃ mahāmate pramāṇatrayāvayavapratyavasthānaṃ kṛtvā āryajñānapratyātmādhigamyaṃ svabhāvadvayavinirmuktaṃ vastu svabhāvato vidyata iti vikalpayiṣyanti /",
  "S04bsu021_u:1199": "na ca mahāmate cittamano manovijñānacittaparāvṛttyāśrayāṇāṃ svacittadṛśyagrāhyagrāhakavikalpaprahīṇānāṃ tathāgatabhūmipratyātmāryajñānagatānāṃ yogināṃ bhāvābhāvasaṃjñā pravartate /",
  "S04bsu021_u:1200": "yadi punarmahāmate yogināmevaṃgativiṣayāṇāṃ bhāvābhāvagrāhaḥ pravartate,",
  "S04bsu021_u:1201": "sa evaiṣāmātmagrāhaḥ poṣagrāhaḥ puruṣagrāhaḥ pudgalagrāhaḥ syāt /",
  "S04bsu021_u:1202": "yā punarevaṃ mahāmate bhāvasvabhāvasvasāmānyalakṣaṇadeśanā,",
  "S04bsu021_u:1203": "eṣā mahāmate nairmāṇikabuddhadeśanāḥ na dharmatābuddhadeśanā /",
  "S04bsu021_u:1204": "deśanā punarmahāmate bālaśayagatadṛṣṭipravṛttā,",
  "S04bsu021_u:1205": "na ca pratyavasthānagatisvabhāvadharmāryajñānapratyātmādhigamasamādhisukhavihāramudbhāvayati /",
  "S04bsu021_u:1206": "tadyathā mahāmate jalāntargatā vṛkṣacchāyā khyāyate /",
  "S04bsu021_u:1207": "sā ca na cchāyā nācchāyā vṛkṣasaṃsthānāsaṃsthānataḥ,",
  "S04bsu021_u:1208": "evameva mahāmate tīrthyadṛṣṭivāsanāvāsitavikalpā ekatvānyatvobhayatvānubhayatvanāstyastitvaṃ vikalpayiṣyanti svacittadṛśyamātrānavadhāritamatayaḥ /",
  "S04bsu021_u:1209": "tadyathā mahāmate darpaṇāntargatāni sarvarūpapratibimbakāni khyāyante yathāpratyayataḥ svavikalpanācca,",
  "S04bsu021_u:1210": "na tāni bimbāni nābimbāni bimbābimbadarśanataḥ /",
  "S04bsu021_u:1211": "atha ca te mahāmate svacittadṛśyavikalpāḥ khyāyante bālānāṃ bimbākṛtayaḥ /",
  "S04bsu021_u:1212": "evameva mahāmate svacittapratibimbāni khyāyante ekatvānyatvobhayānubhayadṛṣṭyākāreṇa /",
  "S04bsu021_u:1213": "tadyathā mahāmate pratiśrutkā puruṣanadīpavanasaṃyogātpravartamānā anuśrūyate /",
  "S04bsu021_u:1214": "sā ca na bhāvā nābhāvā ghoṣāghoṣaśravaṇataḥ,",
  "S04bsu021_u:1215": "evameva mahāmate nāstyastitvaikatvānyatvobhayanobhayadṛṣṭisvacittavāsanāvikalpāḥ khyāyante /",
  "S04bsu021_u:1216": "tadyathā mahāmate nistṛṇagulmalatāvanāyāṃ medinyāmādityasaṃyogānmṛgatṛṣṇikāstaraṃgavatsyandante /",
  "S04bsu021_u:1217": "te ca na bhāvā nābhāvā lobhyālobhyataḥ /",
  "S04bsu021_u:1218_0": "evameva mahāmate bālānāmanādikālaprapañcadauṣṭhulyavāsanāvāsitaṃ vikalpavijñānamutpādasthitibhaṅgaikatvānyatvobhayānubhayanāstyastyāryapratyātmajñānavastumukhena",
  "S04bsu021_u:1218_1": "mṛgatṛṣṇikāvattaraṃgāyate /",
  "S04bsu021_u:1219": "tadyathā mahāmate vetālayantrapuruṣau niḥsattvau piśācayuktigātspandanakriyāṃ kurvāte /",
  "S04bsu021_u:1220": "tatra ca asadvikalpe bālā abhiniviśante gamanāgamanataḥ /",
  "S04bsu021_u:1221": "evameva mahāmate bālapṛthagjanāḥ kudṛṣṭitīrthyāśayapatitā ekatvānyatvavādānabhiniviśante /",
  "S04bsu021_u:1222": "sa ca asadbhūtasamāropaḥ /",
  "S04bsu021_u:1223": "tasmāttarhi mahāmate utpādasthitibhaṅgaikatvānyatvobhayānubhayanāstyastyāryapratyātmavastvadhigamavikalparahitena bhavitavyam //",
  "S04bsu021_u:1224": "tatredamucyate -",
  "S04bsu021_u:1225": "Lank_2.147 jalavṛkṣacchāyāsadṛśāḥ skandhā vijñānapañcamāḥ /",
  "S04bsu021_u:1226": "māyāsvapnopamādṛśā(śyā?) vijñaptyā mā vikalpayate //",
  "S04bsu021_u:1227": "Lank_2.148 keśoṇḍukaprakhyamidaṃ marīcyudakavibhramat /",
  "S04bsu021_u:1228": "tribhavaṃ svapnamāyākhyaṃ vibhāvento vimucyate //",
  "S04bsu021_u:1229": "Lank_2.149 mṛgatṛṣṇā yathā grīṣme spandate cittamohanī /",
  "S04bsu021_u:1230": "mṛgā gṛhṇanti pānīyaṃ na cāsyāṃ vastu vidyate //",
  "S04bsu021_u:1231": "Lank_2.150 tathā vijñānabījaṃ hi spandate dṛṣṭigocare /",
  "S04bsu021_u:1232": "bālā gṛhṇanti jāyantaṃ timiraṃ taimirā yathā //",
  "S04bsu021_u:1233": "Lank_2.151 anādigatisaṃsāre bhāvagrāhopagūhitam /",
  "S04bsu021_u:1234": "bālaḥ kīle yathā kīlaṃ pralobhya vinivartayet //",
  "S04bsu021_u:1235": "Lank_2.152 māyāvetālayantrābhaṃ svapnavidyuddhanaṃ sadā /",
  "S04bsu021_u:1236": "trisaṃtativyavacchinnaṃ jagatpaśya (n?) vimucyate //",
  "S04bsu021_u:1237": "Lank_2.153 na hyatra kācidvijñaptirmarīcīnāṃ yathā nabhe /",
  "S04bsu021_u:1238": "evaṃ dharmān vijānanto na kiṃcitpratijānate //",
  "S04bsu021_u:1239": "Lank_2.154 vijñaptirnāmamātreyaṃ lakṣaṇena na vidyate /",
  "S04bsu021_u:1240": "skandhāḥ keśoṇḍukākārā yatra cāsau vikalpyate //",
  "S04bsu021_u:1241": "Lank_2.155 cittaṃ keśoṇḍukaṃ māyāṃ svapna gandharvameva ca /",
  "S04bsu021_u:1242": "alātaṃ mṛgatṛṣṇā ca asantaḥ khyāti vai nṛṇām //",
  "S04bsu021_u:1243": "Lank_2.156 nityānityaṃ tathaikatvamubhayaṃ nobhayaṃ tathā /",
  "S04bsu021_u:1244": "anādidoṣasaṃbandhād bālāḥ kalpanti mohitāḥ //",
  "S04bsu021_u:1245": "Lank_2.157 darpaṇe udake netre bhāṇḍeṣu ca maṇīṣu ca /",
  "S04bsu021_u:1246": "bimbaṃ hi dṛśyate teṣu bimbaṃ nāsti ca kutracid //",
  "S04bsu021_u:1247": "Lank_2.158 bhāvābhāsaṃ tathā cittaṃ mṛgatṛṣṇā yathā nabhe /",
  "S04bsu021_u:1248": "dṛśyate citrarūpeṇa svapne vandhyauraso yathā //",
  "S04bsu021_u:1249": "punaraparaṃ mahāmate catuṣṭayavinirmuktā tathāgatānāṃ dharmadeśanā,",
  "S04bsu021_u:1250": "yaduta ekatvānyatvobhayānubhayapakṣavivarjitā nāstyastisamāropāpavādavinirmuktā /",
  "S04bsu021_u:1251": "asatyapratītyasamutpādanirodhamārgavimokṣapravṛttipūrvakā mahāmate tathāgatānāṃ dharmadeśanā /",
  "S04bsu021_u:1252": "na prakṛtīśvarahetuyadṛcchāṇukālasvabhāvopanibaddhā mahāmate tathāgatānāṃ dharmadeśanā //",
  "S04bsu021_u:1253": "punaraparaṃ mahāmate kleśajñeyāvaraṇadvayaviśuddhyarthaṃ sārthavāhavadānupūrvyā aṣṭottare nirābhāsapadaśate pratiṣṭhāpayanti yānabhūmyaṅgasuvibhāgalakṣaṇe ca //",
  "S04bsu021_u:1254": "punaraparaṃ mahāmate caturvidhaṃ dhyānam /",
  "S04bsu021_u:1255": "katamaccaturvidham?",
  "S04bsu021_u:1256": "yaduta bālopacārikaṃ dhyānam,",
  "S04bsu021_u:1257": "arthapravicayaṃ dhyānam,",
  "S04bsu021_u:1258": "tathatālambanaṃ dhyānam,",
  "S04bsu021_u:1259": "tāthāgataṃ caturthaṃ dhyānam /",
  "S04bsu021_u:1260": "tatra mahāmate bālopacārikaṃ dhyānaṃ katamat?",
  "S04bsu021_u:1261": "yaduta śrāvakapratyekabuddhayogayogināṃ pudgalanairātmyabhāvasvasāmānyabimbasaṃkalānityaduḥkhāśubhalakṣaṇābhiniveśapūrvakam,",
  "S04bsu021_u:1262": "evamidaṃ lakṣaṇaṃ nānyatheti [Vaidya_41] paśyataḥ pūrvottarottarata ā saṃjñānirodhādbālopacārikaṃ bhavati /",
  "S04bsu021_u:1263": "tatra arthapravicayadhyānaṃ punarmahāmate katamat?",
  "S04bsu021_u:1264": "yaduta pudgalanairātmyasvasāmānyalakṣaṇabāhyatīrthakarasvaparobhayābhāvaṃ kṛtvā dharmanairātmyabhūmilakṣaṇārthaṃ pravicayānupūrvakamarthapravicayadhyānaṃ bhavati /",
  "S04bsu021_u:1265": "tatra tathatālambanaṃ dhyānaṃ mahāmate katamat?",
  "S04bsu021_u:1266": "yaduta parikalpitanairātmyadvayavikalpayathābhūtāvasthānādapravṛttervikalpasya tathatālambanamiti vadāmi /",
  "S04bsu021_u:1267": "tāthāgataṃ punarmahāmate dhyānaṃ katamat?",
  "S04bsu021_u:1268": "yaduta tāthāgatabhūmyākārapraveśaṃ pratyātmāryajñānalakṣaṇatrayasukhavihārācintyasattvakṛtyakaraṇatayā tāthāgataṃ dhyānamiti vadāmi //",
  "S04bsu021_u:1269": "tatredamucyate -",
  "S04bsu021_u:1270": "Lank_2.159 arthapravicayaṃ dhyānaṃ dhyānaṃ bālopacārikam /",
  "S04bsu021_u:1271": "tathatālambanaṃ dhyānaṃ dhyānaṃ tāthāgataṃ śubham //",
  "S04bsu021_u:1272": "Lank_2.160 somabhāskarasaṃsthānaṃ padmapātālasādṛśam /",
  "S04bsu021_u:1273": "gaganāgnicitrasadṛśaṃ yogī yuñjan prapaśyati //",
  "S04bsu021_u:1274": "Lank_2.161 nimittāni ca citrāṇi tīrthamārgaṃ nayanti te /",
  "S04bsu021_u:1275": "śrāvakatve nipātanti pratyekajinagocare //",
  "S04bsu021_u:1276": "Lank_2.162 vidhūya sarvāṇyetāni nirābhāsaṃ yadā bhavet /",
  "S04bsu021_u:1277": "tadā buddhākarādityāḥ sarvakṣetrāḥ samāgatāḥ /",
  "S04bsu021_u:1278": "śiro hi tasya mārjanti nimittaṃ tathatānugam //",
  "S04bsu021_u:1279": "atha khalu mahāmatirbodhisattvo mahāsattvaḥ punarapi bhagavantametadavocat - nirvāṇaṃ nirvāṇamiti bhagavannucyate /",
  "S04bsu021_u:1280": "kasyaitadbhagavannadhivacanaṃ yaduta nirvāṇamiti ?",
  "S04bsu021_u:1281": "bhagavānāha - sarvavijñānasvabhāvavāsanālayamanomanovijñānadṛṣṭivāsanāparāvṛttirnirvāṇamityucyate sarvabuddhairmayā ca nirvāṇagatisvabhāvaśūnyatāvastugocaram //",
  "S04bsu021_u:1282": "punaraparaṃ mahāmate nirvāṇamāryajñānapratyātmagatigocaraṃ śāśvatocchedavikalpabhāvābhāvavivarjitam /",
  "S04bsu021_u:1283": "kathaṃ na śāśvatam? yaduta svasāmānyalakṣaṇavikalpaprahīṇam, ato na śāśvatam /",
  "S04bsu021_u:1284": "tatrānucchedo yaduta sarvārthā atītānāgatapratyutpannāḥ pratyātmamapi gacchanti, ato nocchedaḥ //",
  "S04bsu021_u:1285": "punarmahāmate mahāparinirvāṇaṃ na nāśo na maraṇam /",
  "S04bsu021_u:1286": "yadi punarmahāmate mahāparinirvāṇaṃ maraṇaṃ syāt, punarapi janmaprabandhaḥ syāt /",
  "S04bsu021_u:1287": "atha vināśaḥ syāt, saṃskṛtalakṣaṇapatitaṃ syāt /",
  "S04bsu021_u:1288": "ata etasmātkāraṇānmahāmate mahāparinirvāṇaṃ na nāśaṃ na maraṇam /",
  "S04bsu021_u:1289": "cyutivigataṃ maraṇamadhigacchanti yoginaḥ /",
  "S04bsu021_u:1290": "punaraparaṃ mahāmate mahāparinirvāṇamaprahīṇāsaṃprāptito 'nucchedāśāśvatato naikārthato nānārthato nirvāṇamityucyate //",
  "S04bsu021_u:1291": "[Vaidya_42]",
  "S04bsu021_u:1292": "punaraparaṃ mahāmate śrāvakapratyekabuddhānāṃ nirvāṇaṃ svasāmānyalakṣaṇāvabodhādasaṃsargataḥ /",
  "S04bsu021_u:1293": "viṣayāviparyāsadarśanādvikalpo na pravartate /",
  "S04bsu021_u:1294": "tatasteṣāṃ tatra nirvāṇabuddhirbhavati //",
  "S04bsu021_u:1295": "punaraparaṃ mahāmate dviprakāraṃ svabhāvadvayalakṣaṇaṃ bhavati /",
  "S04bsu021_u:1296": "katamat dviprakāram? yaduta abhilāpasvabhāvābhiniveśataśca vastusvabhāvābhiniveśataśca /",
  "S04bsu021_u:1297": "tatra mahāmate abhilāpasvabhāvābhiniveśo 'nādikālavākprapañcavāsanābhiniveśātpravartate /",
  "S04bsu021_u:1298": "tatra vastusvabhāvābhiniveśaḥ punarmahāmate svacittadṛśyamātrānavabodhātpravartate //",
  "S04bsu021_u:1299": "punaraparaṃ mahāmate adhiṣṭhānadvayādhiṣṭhitā bodhisattvāstathāgatānāmarhatāṃ samyaksaṃbuddhānāṃ caraṇayornipatya praśnān paripṛcchanti /",
  "S04bsu021_u:1300": "katamenādhiṣṭhānadvayenādhiṣṭhitāḥ?",
  "S04bsu021_u:1301": "yaduta samādhisamāpattyadhiṣṭhānena sarvakāyamukhapāṇyabhiṣekādhiṣṭhānena ca /",
  "S04bsu021_u:1302": "tatra mahāmate bodhisattvā mahāsattvāḥ prathamāyāṃ bhūmau buddhādhiṣṭhānādhiṣṭhitā mahāyānaprabhāsaṃ nāma bodhisattvasamādhiṃ samāpadyante /",
  "S04bsu021_u:1303": "samanantarasamāpannānāṃ ca teṣāṃ bodhisattvānāṃ mahāsattvānāṃ mahāyānaprabhāsaṃ bodhisattvasamādhim,",
  "S04bsu021_u:1304": "atha daśadiglokadhātuvyavasthitāstathāgatā arhantaḥ samyaksaṃbuddhā mukhānyupadarśya sarvakāyamukhavācāsaṃdarśanenādhiṣṭhānaṃ kurvanti /",
  "S04bsu021_u:1305": "yathā mahāmate vajragarbhasya bodhisattvasya mahāsattvasya anyeṣāṃ ca tādṛglakṣaṇaguṇasamanvāgatānāṃ bodhisattvānāṃ mahāsattvānām,",
  "S04bsu021_u:1306": "evaṃ mahāmate prathamāyāṃ bhūmau bodhisattvā mahāsattvāḥ samādhisamāpattyadhiṣṭhānaṃ pratilabhante /",
  "S04bsu021_u:1307_0": "kalpaśatasahasraṃ saṃcitaiḥ kuśalamūlairanupūrveṇa bhūmipakṣavipakṣalakṣaṇagatiṃgatāṃ",
  "S04bsu021_u:1307_1": "dharmameghāyāṃ bodhisattvabhūmau mahāpadmavimānāsanasthasya bodhisattvasya mahāsattvasya",
  "S04bsu021_u:1307_2": "tadanurūpairbodhisattvairmahāsattvaiḥ parivṛtasya sarvaratnābharaṇavibhūṣitakirīṭasya",
  "S04bsu021_u:1307_3": "haritālakanakacampakacandrāṃśumayūkhapadmasadṛśā daśadiglokadhātvāgatā jinakarāstasya",
  "S04bsu021_u:1307_4": "bodhisattvasya mahāsattvasya padmavimānāsanasthasya mūrdhanyabhiṣiñcanti vaśavarticakravartīndrarājavatsarvakāyamukhapāṇyabhiṣekena /",
  "S04bsu021_u:1308": "sa ca bodhisattvaste ca bodhisattvāḥ pāṇyabhiṣekādhiṣṭhānādhiṣṭhitā ityucyante /",
  "S04bsu021_u:1309": "etanmahāmate bodhisattvānāṃ mahāsattvānāmadhiṣṭhānadvayam,",
  "S04bsu021_u:1310": "yenādhiṣṭhānadvayenādhiṣṭhitā bodhisattvā mahāsattvāḥ sarvabuddhamukhānyavalokayanti /",
  "S04bsu021_u:1311": "anyatrāvyavalokyāstathāgatā arhantaḥ samyaksaṃbuddhāḥ //",
  "S04bsu021_u:1312": "punaraparaṃ mahāmate yatkiṃcidbodhisattvānāṃ mahāsattvānāṃ pratibhāti samādhyṛddhideśanākāreṇa,",
  "S04bsu021_u:1313": "tatsarvabuddhādhiṣṭhānadvayādhiṣṭhitānām /",
  "S04bsu021_u:1314": "yadi punarmahāmate bodhisattvānāṃ mahāsattvānāmadhiṣṭhānamantareṇa pratibhānaṃ pratibhāyāt,",
  "S04bsu021_u:1315": "bālapṛthagjanānāmapi mahāmate pratibhānaṃ pratibhāyāt /",
  "S04bsu021_u:1316": "tatkasya hetoḥ? yaduta adhiṣṭhānānadhiṣṭhitatvāt /",
  "S04bsu021_u:1317": "tṛṇagulmavṛkṣaparvatā api mahāmate vividhāni ca vādyabhāṇḍāni nagarabhavanagṛhavimānāsanasthānāni tathāgatapraveśādhiṣṭhānena pravādyante /",
  "S04bsu021_u:1318": "kiṃ punarmahāmate sacetanā mūkāndhabadhirā api mahāmate svadoṣebhyo vimucyante /",
  "S04bsu021_u:1319": "evaṃ mahāguṇaviśeṣaṃ mahāmate tathāgatādhiṣṭhānam //",
  "S04bsu021_u:1320_0": "punaraparaṃ mahāmatirāha - kiṃ punarbhagavaṃstathāgatā arhantaḥ samyaksaṃbuddhā bodhisattvānāṃ",
  "S04bsu021_u:1320_1": "mahāsattvānāṃ samādhisamāpattyavasthānakāle viśeṣabhūmau ca abhiṣekādhiṣṭhānaṃ prakurvanti?",
  "S04bsu021_u:1321": "[Vaidya_43] bhagavānāha - mārakarmakleśaviyuktārthaṃ śrāvakadhyānabhūmyaprapatanatayā ca tathāgatabhūmipratyātmādhigamanatayā ca prāptadharmādhigamavivṛddhaye ca /",
  "S04bsu021_u:1322": "etena mahāmate kāraṇena tathāgatā arhantaḥ samyaksaṃbuddhā bodhisattvānāṃ mahāsattvānāmadhiṣṭhānairadhitiṣṭhanti /",
  "S04bsu021_u:1323": "anadhiṣṭhitāśca mahāmate bodhisattvā mahāsattvāḥ kutīrthyaśrāvakamārāśayapatitā nānuttarāṃ samyaksaṃbodhimabhisaṃbudhyeran /",
  "S04bsu021_u:1324": "atastena kāraṇena bodhisattvā mahāsattvāstathāgatairarhadbhiḥ samyaksaṃbuddhairanugṛhyante //",
  "S04bsu021_u:1325": "tatredamucyate -",
  "S04bsu021_u:1326": "Lank_2.163 adhiṣṭhānaṃ narendrāṇāṃ praṇidhānairviśodhitam /",
  "S04bsu021_u:1327": "abhiṣekasamādhyādyāḥ prathamāddaśamāya vai //",
  "S04bsu021_u:1328": "atha khalu mahāmatirbodhisattvaḥ punarapi bhagavantametadavocat - pratītyasamutpādaṃ punarbhagavatā deśayatā kāraṇavyapadeśa eva kṛto na svanayaprakṛtyavasthānakathā /",
  "S04bsu021_u:1329": "tīrthakarā api bhagavan kāraṇata utpattiṃ varṇayanti,",
  "S04bsu021_u:1330": "yaduta pradhāneśvarapuruṣakālāṇupratyayebhyo bhāvānāmutpattayaḥ /",
  "S04bsu021_u:1331": "kiṃ tu bhagavatā pratyayaparyāyāntareṇotpattirvarṇyate bhāvānām /",
  "S04bsu021_u:1332": "na ca siddhāntaviśeṣāntaram /",
  "S04bsu021_u:1333": "sadasato hi bhagavaṃstīrthakarā apyutpattiṃ varṇayanti, bhūtvā ca vināśaṃ pratyayairbhāvānām /",
  "S04bsu021_u:1334": "yadapyuktaṃ bhagavatā - avidyāpratyayāḥ saṃskārā yāvajjarāmaraṇamiti,",
  "S04bsu021_u:1335": "ahetuvādavyapadeśa eṣa bhagavatānuvarṇitaḥ, na sa hetuvādaḥ /",
  "S04bsu021_u:1336": "yugapadvayavasthitānāṃ bhagavannetadbhavati - asmin satīdaṃ bhavatīti,",
  "S04bsu021_u:1337": "na kramavṛttyapekṣāvasthitānām /",
  "S04bsu021_u:1338": "kiṃ tu tīrthakaravyapadeśa eva bhagavan viśiṣyate na tvadīyam /",
  "S04bsu021_u:1339": "tatkasya hetoḥ? tīrthakarāṇāṃ hiṃ bhagavan kāraṇamapratītyasamutpannaṃ kāryamabhinirvartayati /",
  "S04bsu021_u:1340": "tava tu bhagavan kāraṇamapi kāryāpekṣaṃ kāryamapi kāraṇāpekṣam /",
  "S04bsu021_u:1341": "hetupratyayasaṃkaraśca evamanyonyānavasthā prasajyate /",
  "S04bsu021_u:1342": "ahetutvaṃ ca bhagavan lokasya - asmin satīdaṃ bruvataḥ /",
  "S04bsu021_u:1343": "bhagavānāha - na mahāmate mamāhetukakāraṇavādo hetupratyayasaṃkaraśca prasajyate - asmin satīdaṃ bruvataḥ,",
  "S04bsu021_u:1344": "grāhyagrāhakābhāvāt,",
  "S04bsu021_u:1345": "svacittadṛśyamātrāvabodhāt /",
  "S04bsu021_u:1346": "ye tu mahāmate grāhyagrāhakābhiniviṣṭāḥ svacittadṛśyamātraṃ nāvabudhyante bāhyasvaviṣayabhāvābhāvatvena,",
  "S04bsu021_u:1347": "teṣāṃ mahāmate eṣa doṣaḥ prasajyate ,",
  "S04bsu021_u:1348": "na tu mama pratītyakāraṇavyapadeśaṃ kurvataḥ //",
  "S04bsu021_u:1349": "punaraparaṃ mahāmatirāha - nanu bhagavan abhilāpasadbhāvātsanti sarvabhāvāḥ /",
  "S04bsu021_u:1350": "yadi punarbhagavan bhāvā na syuḥ, abhilāpo na pravartate /",
  "S04bsu021_u:1351": "pravartate ca /",
  "S04bsu021_u:1352": "tasmādabhilāpasadbhāvādbhagavan santi sarvabhāvāḥ /",
  "S04bsu021_u:1353": "bhagavānāha - asatāmapi mahāmate bhāvānāmabhilāpaḥ kriyate /",
  "S04bsu021_u:1354": "yaduta śaśaviṣāṇakūrmaromavandhyāputrādīnāṃ loke dṛṣṭo 'bhilāpaḥ /",
  "S04bsu021_u:1355": "te ca mahāmate na bhāvā nābhāvāḥ, abhilapyante ca /",
  "S04bsu021_u:1356": "tadyadavocastvaṃ mahāmate - abhilāpasadbhāvātsanti sarvabhāvā iti, sa hi vādaḥ prahīṇaḥ /",
  "S04bsu021_u:1357": "na ca mahāmate sarvabuddhakṣetreṣu prasiddho 'bhilāpaḥ /",
  "S04bsu021_u:1358": "abhilāpo mahāmate kṛtakaḥ /",
  "S04bsu021_u:1359": "kvacinmahāmate buddhakṣetre 'nimiṣaprekṣayā dharmo deśyate,",
  "S04bsu021_u:1360": "kvacidiṅgitaiḥ,",
  "S04bsu021_u:1361": "kvacidbhūvikṣepeṇa,",
  "S04bsu021_u:1362": "kvacinnetrasaṃcāreṇa,",
  "S04bsu021_u:1363": "kvacidāsyena,",
  "S04bsu021_u:1364": "kvacidvijṛmbhitena,",
  "S04bsu021_u:1365": "kvacidutkāsanaśabdena,",
  "S04bsu021_u:1366": "[Vaidya_44] kvacitkṣetrasmṛtyā, kvacitspanditena /",
  "S04bsu021_u:1367_0": "yathā mahāmate animiṣāyāṃ gandhasugandhāyāṃ ca lokadhātau samantabhadrasya tathāgatasyārhataḥ",
  "S04bsu021_u:1367_1": "samyaksaṃbuddhasya buddhakṣetre animiṣairnetraiḥ prekṣamāṇāste bodhisattvā mahāsattvā",
  "S04bsu021_u:1367_2": "anutpattikadharmakṣāntiṃ pratilabhante anyāṃśca samādhiviśeṣān,",
  "S04bsu021_u:1368": "ata evāsmātkāraṇānmahāmate nābhilāpasadbhāvātsanti sarvabhāvāḥ /",
  "S04bsu021_u:1369": "dṛṣṭaṃ caitanmahāmate /",
  "S04bsu021_u:1370": "iha loke kṛmimakṣikaivamādyāḥ sattvaviśeṣā anabhilāpenaiva svakṛtyaṃ kurvanti //",
  "S04bsu021_u:1371": "tatredamucyate -",
  "S04bsu021_u:1372": "Lank_2.164 ākāśaṃ śaśaśṛṅgaṃ ca vandhyāyāḥ putra eva ca /",
  "S04bsu021_u:1373": "asanto hyabhilapyante tathā bhāveṣu kalpanā //",
  "S04bsu021_u:1374": "Lank_2.165 hetupratyayasāmagryāṃ bālāḥ kalpanti saṃbhavam /",
  "S04bsu021_u:1375": "ajānānā nayamidaṃ bhramanti tribhavālaye //",
  "S04bsu021_u:1376": "atha khalu mahāmatirbodhisattvo mahāsattvaḥ punarapi bhagavantametadavocat - nityaśabdaḥ punarbhagavan kvabhihitaḥ?",
  "S04bsu021_u:1377": "bhagavānāha - bhrāntau mahāmate /",
  "S04bsu021_u:1378": "yasmādiyaṃ bhrāntirāryāṇāmapi khyāyate viparyāsataḥ /",
  "S04bsu021_u:1379": "tadyathā mahāmate mṛgatṛṣṇālātacakrakeśoṇḍukagandharvanagaramāyāsvapnapratibimbākṣapuruṣā loke 'vidvadbhirviparyasyante, na tu vidvadbhiḥ /",
  "S04bsu021_u:1380": "na ca punarna khyāyante /",
  "S04bsu021_u:1381": "sā punarbhrāntirmahāmate anekaprakārā khyāyāt /",
  "S04bsu021_u:1382": "na bhrānteraśāśvatatāṃ kurute /",
  "S04bsu021_u:1383": "tatkasya hetoḥ? yaduta bhāvābhāvavivarjitatvāt /",
  "S04bsu021_u:1384": "kathaṃ punarmahāmate bhāvābhāvavivarjitā bhrāntiḥ?",
  "S04bsu021_u:1385": "yaduta sarvabālavicitragocaratvātsamudrataraṃgagaṅgodakavatpretānāṃ darśanādarśanataḥ /",
  "S04bsu021_u:1386": "ata etasmātkāraṇānmahāmate bhrāntibhāvo na bhavati /",
  "S04bsu021_u:1387": "yasmācca tadudakamanyeṣāṃ khyāyate, ato hyabhāvo na bhavati /",
  "S04bsu021_u:1388": "evaṃ bhrāntirāryāṇāṃ viparyāsāviparyāsavarjitā /",
  "S04bsu021_u:1389": "ataśca mahāmate asmātkāraṇācchāśvatā bhrāntiryaduta nimittalakṣaṇābhedatvāt /",
  "S04bsu021_u:1390": "na hi mahāmate bhrāntirvividhavicitranimittavikalpena vikalpyamānā bhedamupayāti /",
  "S04bsu021_u:1391": "ata etasmātkāraṇānmahāmate bhrāntiḥ śāśvatā //",
  "S04bsu021_u:1392": "kathaṃ punarmahāmate bhrāntistattvaṃ bhavati?",
  "S04bsu021_u:1393": "yena punaḥ kāraṇena mahāmate āryāṇāmasyāṃ bhrāntau viparyāsabuddhirna pravartate,",
  "S04bsu021_u:1394": "nāviparyāsabuddhiḥ /",
  "S04bsu021_u:1395": "nānyatra mahāmate āryā asyāṃ bhrāntau yakiṃcitsaṃjñino bhavanti nāryajñānavastusaṃjñinaḥ /",
  "S04bsu021_u:1396": "yatkiṃciditi mahāmate bālapralāpa eṣa nāryapralāpaḥ /",
  "S04bsu021_u:1397": "sā punarbhrāntirviparyāsāviparyāsena vikalpyamānā gotradvayāvahā bhavati yaduta āryagotrasya vā bālapṛthagjanagotrasya vā /",
  "S04bsu021_u:1398": "āryagotraṃ punarmahāmate triprakāramupayāti yaduta śrāvakapratyekabuddhabuddhaprabhedataḥ /",
  "S04bsu021_u:1399": "tatra kathaṃ punarmahāmate bālairbhrāntirvikalpyamānā śrāvakayānagotraṃ janayati?",
  "S04bsu021_u:1400": "yaduta mahāmate svasāmānyalakṣaṇābhiniveśenābhiniviśyamānā śrāvakayānagotrāya saṃvartate /",
  "S04bsu021_u:1401": "evaṃ mahāmate sā bhrāntiḥ śrāvakayānagotrāvahā bhavati /",
  "S04bsu021_u:1402": "tatra kathaṃ punarmahāmate saiva bhrāntirvikalpyamānā pratyekabuddhayānagotrāvahā bhavati?",
  "S04bsu021_u:1403": "yaduta tasyā eva mahāmate bhrānteḥ svasāmānyalakṣaṇābhiniveśāsaṃsargataḥ pratyekabuddhayānagotrāvahā bhavati /",
  "S04bsu021_u:1404": "tatra kathaṃ [Vaidya_45] punarmahāmate paṇḍitaiḥ saiva bhrāntirvikalpyamānā buddhayānagotrāvahā bhavati?",
  "S04bsu021_u:1405": "yaduta mahāmate svacittadṛśyamātrāvabodhādbāhyabhāvābhāvavikalpanatayā vikalpyamānā buddhayānagotrāavahā bhavati /",
  "S04bsu021_u:1406": "ata eva mahāmate gotram /",
  "S04bsu021_u:1407": "eṣa gotrārthaḥ /",
  "S04bsu021_u:1408": "vicitravastubhāvanā punarmahāmate bālairbhrāntirvikalpyamānā saṃsārayānagotrāvahā bhavati,",
  "S04bsu021_u:1409": "evamidaṃ nānyatheti /",
  "S04bsu021_u:1410": "ata etasmātkāraṇānmahāmate bhrāntirvicitravastutvena kalpyate bālaiḥ /",
  "S04bsu021_u:1411": "sā ca na vastu, nāvastu /",
  "S04bsu021_u:1412": "saiva mahāmate bhrāntiravikalpyamānā āryāṇāṃ cittamanomanovijñānadauṣṭhulyavāsanāsvabhāvadharmaparāvṛttibhāvādbhrāntirāryāṇāṃ tathatetyucyate /",
  "S04bsu021_u:1413": "ata etaduktaṃ bhavati mahāmate - tathatāpi cittavinirmukteti /",
  "S04bsu021_u:1414": "asyaiva mahāmate padasyābhidyotanārthamidamuktaṃ mayā - kalpanaiśca vivarjitaṃ sarvakalpanāvirahitamiti yāvaduktaṃ bhavati //",
  "S04bsu021_u:1415": "mahāmatirāha - bhrāntirbhagavan vidyate neti?",
  "S04bsu021_u:1416": "bhagavānāha - māyāvanmahāmate na lakṣaṇābhiniveśato bhrāntirvidyate /",
  "S04bsu021_u:1417": "yadi punarmahāmate bhrāntirlakṣaṇābhiniveśena vidyate, avyāvṛtta eva mahāmate bhāvābhiniveśaḥ syāt /",
  "S04bsu021_u:1418": "pratītyasamutpādavattīrthakarakāraṇotpādavadetatsyānmahāmate /",
  "S04bsu021_u:1419": "mahāmatirāha - yadi bhagavan māyāprakhyā bhrāntiḥ, tenānyasyā bhrānteḥ kāraṇībhaviṣyati /",
  "S04bsu021_u:1420": "bhagavānāha - na mahāmate māyā bhrāntikāraṇam /",
  "S04bsu021_u:1421": "adauṣṭhulyadoṣāvahatvānna hi mahāmate māyā dauṣṭhulyadoṣamāvahati /",
  "S04bsu021_u:1422": "avikalpyamānā māyā punarmahāmate parapuruṣavidyādhiṣṭhānātpravartate,",
  "S04bsu021_u:1423": "na svavikalpadauṣṭhulyavāsanādhiṣṭhānataḥ /",
  "S04bsu021_u:1424": "sā na doṣāvahā bhavati /",
  "S04bsu021_u:1425": "cittadṛṣṭimohamātrametanmahāmate bālānāṃ yatkiṃcidabhiniveśato na tvāryāṇām //",
  "S04bsu021_u:1426": "tatredamucyate -",
  "S04bsu021_u:1427": "Lank_2.166 āryo na paśyati bhrāntiṃ nāpi tattvaṃ tadantare /",
  "S04bsu021_u:1428": "bhrāntireva bhavettattvaṃ yasmāttattvaṃ tadantare //",
  "S04bsu021_u:1429": "Lank_2.167 bhrāntiṃ vidhūya sarvāṃ hi nimittaṃ jāyate yadi /",
  "S04bsu021_u:1430": "saiva tasya bhavedbhrāntiraśuddhaṃ timiraṃ yathā //",
  "S04bsu021_u:1431": "punaraparaṃ mahāmate na māyā nāsti /",
  "S04bsu021_u:1432": "sādharmyadarśanātsarvadharmāṇāṃ māyopamatvaṃ bhavati /",
  "S04bsu021_u:1433": "mahāmatirāha - kiṃ punarbhagavan vicitramāyābhiniveśalakṣaṇena sarvadharmāṇāṃ māyopamatvaṃ bhavati,",
  "S04bsu021_u:1434": "atha vitathābhiniveśalakṣaṇena?",
  "S04bsu021_u:1435": "tadyadi bhagavan vicitramāyābhiniveśalakṣaṇena sarvadharmāṇāṃ māyopamatvaṃ bhavati,",
  "S04bsu021_u:1436": "hanta bhagavan na bhāvā māyopamāḥ /",
  "S04bsu021_u:1437": "tatkasya hetoḥ? yaduta rūpasya vicitralakṣaṇāhetudarśanāt /",
  "S04bsu021_u:1438": "na hi bhagavan kaściddheturasti yena rūpaṃ vicitralakṣaṇākāraṃ khyāyate māyāvat /",
  "S04bsu021_u:1439": "ata etasmātkāraṇādbhagavan na vicitramāyālakṣaṇābhiniveśasādharmyādbhāvā māyopamāḥ //",
  "S04bsu021_u:1440": "bhagavānāha - na mahāmate vicitramāyālakṣaṇābhiniveśasādharmyātsarvadharmā māyopamāḥ,",
  "S04bsu021_u:1441": "kiṃ tarhi mahāmate vitathāśuvidyutsadṛśasādharmyeṇa sarvadharmā māyopamāḥ /",
  "S04bsu021_u:1442": "tadyathā mahāmate [Vaidya_46] vidyullatā kṣaṇabhaṅgadṛṣṭanaṣṭadarśanaṃ punarbālānāṃ khyāyate,",
  "S04bsu021_u:1443": "evameva mahāmate sarvabhāvāḥ svavikalpasāmānyalakṣaṇāḥ pravicayābhāvānna khyāyante rūpalakṣaṇābhiniveśataḥ //",
  "S04bsu021_u:1444": "tatredamucyate -",
  "S04bsu021_u:1445": "Lank_2.168 na māyā nāsti sādharmyādbhāvānāṃ kathyate 'stitā /",
  "S04bsu021_u:1446": "vitathāśuvidyutsadṛśāstena māyopamāḥ smṛtāḥ //",
  "S04bsu021_u:1447": "punaraparaṃ mahāmatirāha - yatpunaretaduktaṃ bhagavatā - anutpannāḥ sarvabhāvā māyopamāśceti /",
  "S04bsu021_u:1448": "nanu te bhagavan evaṃ bruvataḥ pūrvottaravacanavyāghātadoṣaḥ prasajyate,",
  "S04bsu021_u:1449": "anutpādaṃ bhāvānāṃ māyopamatvenābhilapataḥ /",
  "S04bsu021_u:1450": "bhagavānāha - na mahāmate mamānutpādaṃ bhāvānāṃ māyopamatvenābhilapataḥ pūrvottaravacanavyāghātadoṣo bhavati /",
  "S04bsu021_u:1451": "tatkasya hetoḥ?",
  "S04bsu021_u:1452": "yaduta utpādānutpādasvacittadṛśyamātrāvabodhātsadasatorbāhyabhāvābhāvānutpattidarśanānna mahāmate pūrvottaravacanavyāghātadoṣaḥ prasajyate /",
  "S04bsu021_u:1453": "kiṃ tu mahāmate tīrthakarakāraṇakṣotpattivyudāsārthamidamucyate - māyāvadanutpannāḥ sarvabhāvāḥ /",
  "S04bsu021_u:1454": "tīrthakaramohavargā hi mahāmate sadasatorbhāvānāmutpattimicchanti na svavikalpavicitrābhiniveśapratyayataḥ /",
  "S04bsu021_u:1455": "mama tu mahāmate na saṃtrāsamutpadyate /",
  "S04bsu021_u:1456": "ata etasmātkāraṇānmahāmate anutpādābhidhānamevābhidhīyate /",
  "S04bsu021_u:1457": "bhāvopadeśaḥ punarmahāmate saṃsāraparigrahārthaṃ ca nāstītyucchedanivāraṇārthaṃ ca /",
  "S04bsu021_u:1458": "macchiṣyāṇāṃ vicitrakarmopapattyāyatanaparigrahārthaṃ bhāvaśabdaparigraheṇa saṃsāraparigrahaḥ kriyate /",
  "S04bsu021_u:1459_0": "māyābhāvasvabhāvalakṣaṇanirdeśena mahāmate bhāvasvabhāvalakṣaṇavyāvṛttyarthaṃ bālapṛthagjanānāṃ",
  "S04bsu021_u:1459_1": "kṛdṛṣṭilakṣaṇapatitāśayānāṃ svacittadṛśyamātrānavadhāriṇāṃ hetupratyayakriyotpattilakṣaṇābhiniviṣṭhānāṃ",
  "S04bsu021_u:1459_2": "nivāraṇārthaṃ māyāsvapnasvabhāvalakṣaṇān sarvadharmān deśayāmi /",
  "S04bsu021_u:1460": "ete bālapṛthagjanāḥ kudṛṣṭilakṣaṇāśayābhiniviṣṭā ātmānaṃ paraṃ ca sarvadharmā yathābhūtāvasthānadarśanādvisaṃvādayiṣyanti /",
  "S04bsu021_u:1461": "tatra yathābhūtāvasthānadarśanaṃ mahāmate sarvadharmāṇāṃ yaduta svacittadṛśyamātrāvatāraḥ //",
  "S04bsu021_u:1462": "tatredamucyate -",
  "S04bsu021_u:1463": "Lank_2.169 anutpāde kāraṇābhāvo bhāve saṃsārasaṃgrahaḥ /",
  "S04bsu021_u:1464": "māyādisadṛśaṃ paśyellakṣaṇaṃ na vikalpayet //",
  "S04bsu021_u:1465": "punaraparaṃ mahāmate nāmapadavyañjanakāyānāṃ lakṣaṇamuddekṣyāmaḥ,",
  "S04bsu021_u:1466": "yairnāmapadavyañjanakāyaiḥ sūpalakṣitairbodhisattvā mahāsattvā arthapadavyañjanānusāriṇaḥ kṣipramanuttarāṃ samyaksaṃbodhimabhisaṃbudhya tathaiva sarvasattvānavabodhayiṣyanti /",
  "S04bsu021_u:1467": "tatra mahāmate kāyo nāma yaduta yadvastvāśritya nāma kriyate, sa kāyo vastu /",
  "S04bsu021_u:1468": "kāyaḥ śarīramityanarthāntaram /",
  "S04bsu021_u:1469": "eṣa mahāmate nāmakāyaḥ /",
  "S04bsu021_u:1470": "padakāyaḥ punarmahāmate yaduta padārthakāyasadbhāvo niścayaḥ /",
  "S04bsu021_u:1471": "niṣṭhā upalabdhirityanarthāntaram /",
  "S04bsu021_u:1472": "eṣa mahāmate padakāyopadeśaḥ kṛto māyā /",
  "S04bsu021_u:1473": "vyañjanakāyaḥ punarmahāmate yaduta yena nāmapadayorabhivyaktirbhavati /",
  "S04bsu021_u:1474": "vyañjanaṃ liṅgaṃ lakṣaṇamupalabdhiḥ prajñaptirityanarthāntaram //",
  "S04bsu021_u:1475": "[Vaidya_47]",
  "S04bsu021_u:1476": "punaraparaṃ mahāmate padakāyo yaduta padakāryaniṣṭhā /",
  "S04bsu021_u:1477": "nāma punarmahāmate yaduta akṣarāṇāṃ ca nāmasvabhāvabhedo 'kārādyāvaddhakāraḥ /",
  "S04bsu021_u:1478": "tatra vyañjanaṃ punarmahāmate yaduta hrasvadīrghaplutavyañjanāni /",
  "S04bsu021_u:1479": "tatra padakāyāḥ punarmahāmate ye padavīthīgāmino hastyaśvanaramṛgapaśugomahiṣājaiḍakādyāḥ padakāyasaṃjñāṃ labhante /",
  "S04bsu021_u:1480": "nāma ca vyañjanaṃ ca punarmahāmate catvāra arūpiṇaḥ skandhāḥ /",
  "S04bsu021_u:1481": "nāmnābhilapyanta iti kṛtvā nāma, svalakṣaṇena vyajyate iti kṛtvā vyañjanam /",
  "S04bsu021_u:1482": "etanmahāmate nāmapadavyañjanakāyānāṃ nāmapadābhidhānalakṣaṇam /",
  "S04bsu021_u:1483": "atra te paricayaḥ karaṇīyaḥ //",
  "S04bsu021_u:1484": "tatredamucyate -",
  "S04bsu021_u:1485": "Lank_2.170 vyañjane padakāye ca nāmni cāpi viśeṣataḥ /",
  "S04bsu021_u:1486": "bālāḥ sajjanti durmedhā mahāpaṅke yathā gajāḥ //",
  "S04bsu021_u:1487_0": "punaraparaṃ mahāmate yuktihetubuddhivaikalyātkutārkikā durvidagdhamatayo 'nāgate",
  "S04bsu021_u:1487_1": "'dhvani pṛṣṭā vidvadbhirekatvānyatvobhayānubhayadṛṣṭilakṣaṇavinirmuktamantadvayavidhiṃ",
  "S04bsu021_u:1487_2": "pṛcchadbhirevaṃ vakṣyanti - apraśnamidaṃ nedaṃ yoniśa iti,",
  "S04bsu021_u:1488": "yaduta rūpādibhyo 'nityatā anyā ananyeti /",
  "S04bsu021_u:1489": "evaṃ nirvāṇaṃ saṃskārebhyo lakṣaṇāllakṣaṇaṃ guṇebhyo guṇī bhūtebhyo bhautikaṃ dṛśyāddarśanaṃ pāṃśubhyo 'ṇavo jñānādyoginaḥ,",
  "S04bsu021_u:1490": "evamādyenottarottarakramalakṣaṇavidhinā avyākṛtāni pṛṣṭāḥ sthāpanīyaṃ bhagavatā avyākṛtamiti vakṣyanti /",
  "S04bsu021_u:1491": "na tu te mohapuruṣā evaṃ jñāsyanti yathā śrotṝṇāṃ buddhivaikalyāt tathāgatā arhantaḥ samyaksaṃbuddhā utrāsapadavivarjanārthaṃ sattvānāṃ na vyākurvanti /",
  "S04bsu021_u:1492": "avyākṛtānyapi ca mahāmate tīrthakaradṛṣṭivādavyudāsārthaṃ nopadiśyante tathāgataiḥ /",
  "S04bsu021_u:1493": "tīrthakarā hi mahāmate evaṃvādinaḥ - yaduta sa jīvastaccharīram,",
  "S04bsu021_u:1494": "anyo jīvo 'nyaccharīram,",
  "S04bsu021_u:1495": "ityevamādye 'vyākṛtavādaḥ /",
  "S04bsu021_u:1496": "tīrthakarāṇāṃ hi mahāmate kāraṇavisaṃmūḍhānāmavyākṛtaṃ na tu matpravacane /",
  "S04bsu021_u:1497": "matpravacane tu mahāmate grāhyagrāhakavisaṃyukte vikalpo na pravartate /",
  "S04bsu021_u:1498": "teṣāṃ kathaṃ sthāpyaṃ bhavet?",
  "S04bsu021_u:1499": "ye tu mahāmate grāhyagrāhakābhiniviṣṭāḥ svacittadṛśyamātrānavadhāritamatayasteṣāṃ sthāpyaṃ bhavati /",
  "S04bsu021_u:1500": "caturvidhapadapraśnavyākaraṇena mahāmate tathāgatā arhantaḥ samyaksaṃbuddhāḥ sattvebhyo dharmaṃ deśayanti /",
  "S04bsu021_u:1501": "sthāpanīyamiti mahāmate kālāntaradeśanaiṣā mayā kṛtā aparipakvendriyāṇām /",
  "S04bsu021_u:1502": "na tu paripakvendriyāṇāṃ sthāpyaṃ bhavati //",
  "S04bsu021_u:1503": "punaraparaṃ mahāmate kriyākārakarahitāḥ sarvadharmā notpadyante 'kārakatvāt /",
  "S04bsu021_u:1504": "tenocyate 'nuptannāḥ sarvadharmāḥ /",
  "S04bsu021_u:1505": "niḥsvabhāvāḥ punarmahāmate sarvabhāvāḥ kena kāraṇenaḥ?",
  "S04bsu021_u:1506": "yasmānmahāmate svabuddhyā vicāryamāṇānāṃ svasāmānyalakṣaṇābhāvā nāvadhāryante,",
  "S04bsu021_u:1507": "tenocyante niḥsvabhāvāḥ sarvadharmā iti /",
  "S04bsu021_u:1508": "tatra anāyūhāniryūhāḥ punarmahāmate sarvadharmāḥ kena kāraṇena?",
  "S04bsu021_u:1509": "yasmānmahāmate svasāmānyalakṣaṇamāyūhyamānaṃ nāyuhyate, niryūhyamānaṃ na niryūhyate /",
  "S04bsu021_u:1510": "ata etasmātkāraṇānmahāmate sarvadharmā āyūhaniryūhavigatāḥ /",
  "S04bsu021_u:1511": "aniruddhāḥ punarmahāmate sarvadharmāḥ kena kāraṇena?",
  "S04bsu021_u:1512": "yaduta bhāvasvabhāvalakṣaṇāsattvātsarvadharmā nopalabhyante /",
  "S04bsu021_u:1513": "tenocyante 'niruddhāḥ sarvadharmā iti /",
  "S04bsu021_u:1514": "tatra [Vaidya_48] anityāḥ punarmahāmate sarvadharmāḥ kena kāraṇenocyante?",
  "S04bsu021_u:1515": "yaduta lakṣaṇotpattyanityabhāvāt /",
  "S04bsu021_u:1516": "tenocyante anityāḥ sarvadharmā iti /",
  "S04bsu021_u:1517": "tatra nityāḥ punarmahāmate sarvadharmāḥ kena kāraṇena?",
  "S04bsu021_u:1518": "yaduta lakṣaṇotpannānutpannābhāvādanityatayā nityāḥ /",
  "S04bsu021_u:1519": "tenocyante mahāmate nityāḥ sarvadharmā iti //",
  "S04bsu021_u:1520": "tatredamucyate -",
  "S04bsu021_u:1521": "Lank_2.171 caturvidhaṃ vyākaraṇamekāṃśaṃ paripṛcchanam /",
  "S04bsu021_u:1522": "vibhajyaṃ sthāpanīyaṃ ca tīrthavādanivāraṇam //",
  "S04bsu021_u:1523": "Lank_2.172 sadasatorhyanutpādaḥ sāṃkhyavaiśeṣikaiḥ smṛtaḥ /",
  "S04bsu021_u:1524": "avyākṛtāni sarvāṇi taireva hi prakāśitā //",
  "S04bsu021_u:1525": "Lank_2.173 buddhyā vivecyamānānāṃ svabhāvo nāvadhāryate /",
  "S04bsu021_u:1526": "tasmādanabhilāpyāste niḥsvabhāvāśca deśitāḥ //",
  "S04bsu021_u:1527": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu me bhagavān srotaāpannānāṃ srotaāpattigatiprabhedanayalakṣaṇam /",
  "S04bsu021_u:1528_0": "yena srotaāpattigatiprabhedanayalakṣaṇena ahaṃ ca anye ca bodhisattvā mahāsattvāḥ",
  "S04bsu021_u:1528_1": "srotaāpannānāṃ srotaāpattigatiprabhedanayalakṣaṇakuśalā uttarottarasakṛdāgāmyanāgāmyarhattvopāyalakṣaṇavidhijñāstathā",
  "S04bsu021_u:1528_2": "sattvebhyo dharmaṃ deśayeyuḥ,",
  "S04bsu021_u:1529_0": "yathā nairātmyalakṣaṇadvayamāvaraṇadvayaṃ ca prativiśodhya bhūmerbhūmilakṣaṇātikramagatiṃgatāstathāgatācintyagativiṣayagocaraṃ",
  "S04bsu021_u:1529_1": "pratilabhya viśvarūpamaṇisadṛśāḥ sarvasattvopajīvyatāmadhigaccheyuḥ,",
  "S04bsu021_u:1530": "sarvadharmaviṣayagatikāyopabhogyatopajīvyāḥ syuḥ //",
  "S04bsu021_u:1531": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:1532": "bhāṣiṣye 'haṃ te /",
  "S04bsu021_u:1533": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1534": "bhagavāṃstasyaitadavocat - traya ime mahāmate srotaāpannānāṃ srotaāpattiphalaprabhedāḥ /",
  "S04bsu021_u:1535": "katame trayaḥ? yaduta hīnamadhyaviśiṣṭāḥ tatra mahāmate hīnaḥ saptajanmabhavaparamaḥ /",
  "S04bsu021_u:1536": "madhyaḥ punarmahāmate tripañcabhavaparinirvāyī bhavati /",
  "S04bsu021_u:1537": "uttamaḥ punarmahāmate tajjanmaparinirvāyī bhavati /",
  "S04bsu021_u:1538": "eṣāṃ tu mahāmate trayāṇāṃ trīṇi saṃyojanāni mṛdumadhyādhimātrāṇyeva bhavanti /",
  "S04bsu021_u:1539": "tatra mahāmate katamāni trīṇi saṃyojanāni? yaduta satkāyadṛṣṭirvicikitsā śīlavrataparāmarśaśca /",
  "S04bsu021_u:1540": "etāni mahāmate trīṇi saṃyojanāni viśeṣottarottareṇa arhatāmarhatphalībhavanti /",
  "S04bsu021_u:1541": "tatra mahāmate satkāyadṛṣṭirdvividhā yaduta sahajā ca parikalpitā ca,",
  "S04bsu021_u:1542": "paratantraparikalpitasvabhāvavat /",
  "S04bsu021_u:1543": "tadyathā mahāmate paratantrasvabhāvāśrayādvicitraparikalpitasvabhāvābhiniveśaḥ pravartate /",
  "S04bsu021_u:1544": "sa ca tatra na sannāsanna sadasan, abhūtaparikalpalakṣaṇatvāt /",
  "S04bsu021_u:1545": "atha ca bālairvikalpyate vicitrasvabhāvalakṣaṇābhiniveśena mṛgatṛṣṇikeva mṛgaiḥ /",
  "S04bsu021_u:1546": "iyaṃ mahāmate srotaāpannasya parikalpitā satkāyadṛṣṭirajñānāccirakālābhiniveśasaṃcitā /",
  "S04bsu021_u:1547": "sā ca tasya pudgalanairātmyagrahābhāvataḥ prahīṇā /",
  "S04bsu021_u:1548_0": "sahajā punarmahāmate srotaāpannasya satkāyadṛṣṭiḥ svaparakāyasamatayā catuḥskandharūpalakṣaṇatvādrūpasyotpattibhūtabhautikatvātparasparahetulakṣaṇatvādbhūtānāṃ",
  "S04bsu021_u:1548_1": "[Vaidya_49] rūpasyāsamudaya iti kṛtvā srotaāpannasya sadasatpakṣadṛṣṭidarśanātsatkāyadṛṣṭiḥ prahīṇā bhavati /",
  "S04bsu021_u:1549": "ata eva satkāyadṛṣṭiprahīṇasya rāgo na pravartate /",
  "S04bsu021_u:1550": "etanmahāmate satkāyadṛṣṭilakṣaṇam //",
  "S04bsu021_u:1551": "vicikitsālakṣaṇaṃ punarmahāmate yaduta prāptidharmādhigamasudṛṣṭilakṣaṇatvātpūrvaṃ satkāyadṛṣṭidvayavikalpaprahīṇatvācca vicikitsā dharmeṣu na bhavati /",
  "S04bsu021_u:1552": "na cāsya anyā śāstṛdṛṣṭirbhavati śuddhāśuddhitaḥ /",
  "S04bsu021_u:1553": "etanmahāmate vicikitsālakṣaṇaṃ srotaāpannasya //",
  "S04bsu021_u:1554": "śīlaṃ punarmahāmate kathaṃ na parāmṛśati srotaāpannaḥ?",
  "S04bsu021_u:1555": "yaduta duḥkhopapattyāyatanalakṣaṇasaṃdṛṣṭatvānna parāmṛśati /",
  "S04bsu021_u:1556": "parāmṛṣṭiḥ punarmahāmate yaduta śīlavratataponiyamairbālapṛthagjanā bhogasukhābhilāṣiṇo bhavotpattiṃ prārthayante,",
  "S04bsu021_u:1557": "na ca parāmṛśanti /",
  "S04bsu021_u:1558": "evamanyatra svapratyātmādhigamaviśeṣagāmitāyāṃ pariṇāmayanti /",
  "S04bsu021_u:1559": "nirvikalpānāsravadharmalakṣaṇākāreṇa prasajyante śīlāṅgaiḥ /",
  "S04bsu021_u:1560": "etanmahāmate srotaāpannasya śīlavrataparāmarśalakṣaṇaṃ bhavati /",
  "S04bsu021_u:1561": "na tu mahāmate srotaāpannasya trisaṃyojanaprahīṇasya rāgadveṣamohāḥ pravartante //",
  "S04bsu021_u:1562": "mahāmatirāha - rāgaḥ punarbhagavatā bahuprakāra upadiṣṭaḥ /",
  "S04bsu021_u:1563": "tatkatamastasyātra rāgaḥ prahīṇo bhavati?",
  "S04bsu021_u:1564": "bhagavānāha - viṣayakāmendriyaḥ strīsaṃyogarāgaḥ pratyutpannasukhaḥ āyatyāṃ duḥkhajanmahetukaḥ khaṭacapeṭaliṅgitacumbitapariṣvaktāghrātakaṭākṣekṣitaiḥ /",
  "S04bsu021_u:1565": "tasya mahāmate rāgo na pravartate /",
  "S04bsu021_u:1566": "tatkasya hetoḥ? yaduta samādhisukhavihāralābhitvāt /",
  "S04bsu021_u:1567": "ata eṣa prahīṇo bhavati, na nirvāṇādhigamarāgaḥ //",
  "S04bsu021_u:1568": "sakṛdāgāmiphalalakṣaṇaṃ punarmahāmate katamat? yaduta sakṛdrūpalakṣaṇābhāsavikalpaḥ pravartate /",
  "S04bsu021_u:1569": "nimittadṛṣṭilakṣyalakṣaṇābhāvāddhyānagatilakṣaṇasudṛṣṭatvātsakṛdetaṃ lokamāgamya duḥkhasyāntakriyāyai parinirvāsyati /",
  "S04bsu021_u:1570": "tenocyate sakṛdāgāmīti /",
  "S04bsu021_u:1571": "tatra anāgāmīti mahāmate kathaṃ bhavati?",
  "S04bsu021_u:1572": "yaduta atītānāgatapratyutpannasya rūpalakṣaṇabhāvābhāvapravṛtterdṛṣṭidoṣānuśayavikalpasya anāgāmitvādanāgāmirūpaprahīṇatvācca saṃyojanānāmanāgāmītyucyate /",
  "S04bsu021_u:1573": "arhan punarmahāmate dhyānadhyeyasamādhivimokṣabalābhijñākleśaduḥkhavikalpābhāvādarhannityucyate //",
  "S04bsu021_u:1574": "mahāmatirāha - trayaḥ punarbhagavatā arhanto 'bhihitāḥ /",
  "S04bsu021_u:1575": "tatkatamasyāyaṃ bhagavannarhacchabdo nipātyate?",
  "S04bsu021_u:1576": "kiṃ bhagavan śamaikāyanamārgapratilambhikasya,",
  "S04bsu021_u:1577": "uta bodhipraṇidhānābhyastakuśalamūlasaṃmūḍhasya,",
  "S04bsu021_u:1578": "uta nirmitanairmāṇikasya?",
  "S04bsu021_u:1579": "bhagavānāha - śamaikāyanamārgapratilambhikasya mahāmate śrāvakasya, na tvanyeṣām /",
  "S04bsu021_u:1580": "anye punarmahāmate bodhisattvacaryācaritāvino buddhanirmitanairmāṇikāśca upāyakuśalamūlapraṇidhānapūrvakatvātparṣanmaṇḍaleṣūpapattiṃ darśayanti buddhaparṣanmaṇḍalopaśobhanārtham /",
  "S04bsu021_u:1581": "vikalpagatisaṃsthānāntaravicitropadeśo 'yaṃ mahāmate yaduta phalādhigamadhyānadhyātṛdhyeyaviviktatvātsvacittadṛśyopagamātphalaprāptilakṣaṇamupadiśyate /",
  "S04bsu021_u:1582": "punaraparaṃ mahāmate yadi [Vaidya_50] srotaāpannasyaitadabhaviṣyat - imāni saṃyojanāni,",
  "S04bsu021_u:1583": "ahamebhirna saṃyukta iti,",
  "S04bsu021_u:1584": "taddvitvaprasaṅga ātmadṛṣṭipatitaḥ syādaprahīṇasaṃyojanaśca //",
  "S04bsu021_u:1585": "punaraparaṃ mahāmate dhyānāpramāṇārūpyadhātusamatikramāya svacittadṛśyalakṣaṇavyāvṛttiḥ karaṇīyā /",
  "S04bsu021_u:1586": "saṃjñāveditanirodhasamāpattiśca mahāmate",
  "S04bsu021_u:1587": "svacittadṛśyagativyatikramastasya na yujyate cittamātratvāt //",
  "S04bsu021_u:1588": "tatredamucyate -",
  "S04bsu021_u:1589": "Lank_2.174 dhyānāni cāpramāṇāni ārūpyāśca samādhayaḥ /",
  "S04bsu021_u:1590": "saṃjñānirodho nikhilaścittamātre na vidyate //",
  "S04bsu021_u:1591": "Lank_2.175 srotāpattiphalaṃ caiva sakṛdāgāminastathā /",
  "S04bsu021_u:1592": "anāgāmiphalaṃ caiva arhattvaṃ cittavibhramaḥ //",
  "S04bsu021_u:1593": "Lank_2.176 dhyātā dhyānaṃ ca dhyeyaṃ ca prahāṇaṃ satyadarśanam /",
  "S04bsu021_u:1594": "kalpanāmātramevedaṃ yo budhyati sa mucyate //",
  "S04bsu021_u:1595": "punaraparaṃ mahāmate dviprakārā buddhiḥ pravicayabuddhiśca vikalpalakṣaṇagrāhābhiniveśapratiṣṭhāpikā ca /",
  "S04bsu021_u:1596": "tatra mahāmate pravicayabuddhirnāma yaduta yayā buddhyā bhāvasvabhāvalakṣaṇaṃ pravicīyamānaṃ catuṣkoṭikārahitaṃ nopalabhyate,",
  "S04bsu021_u:1597": "sā pravicayabuddhiḥ /",
  "S04bsu021_u:1598": "tatra mahāmate catuṣkoṭikā yaduta ekatvānyatvobhayanobhayāstināstinityānityarahitāṃ catuṣkoṭikāmiti vadāmi /",
  "S04bsu021_u:1599": "etayā catuṣkoṭikayā mahāmate rahitāḥ sarvadharmā ityucyate /",
  "S04bsu021_u:1600": "iyaṃ mahāmate catuṣkoṭikā sarvadharmaparīkṣāyāṃ prayoktavyā /",
  "S04bsu021_u:1601": "tatra mahāmate vikalpalakṣaṇagrāhābhiniveśapratiṣṭhāpikā buddhiḥ katamā?",
  "S04bsu021_u:1602_0": "yaduta yena mahāmate cittavikalpalakṣaṇagrāhābhiniveśena uṣṇadravacalakaṭhinānabhūtaparikalpalakṣaṇān",
  "S04bsu021_u:1602_1": "mahābhūtān pratijñāhetulakṣaṇadṛṣṭāntābhiniveśādasadbhūtasamāropeṇa samāropayati,",
  "S04bsu021_u:1603": "sā vikalpalakṣaṇagrāhābhiniveśapratiṣṭhāpikā buddhiḥ /",
  "S04bsu021_u:1604_0": "etanmahāmate buddhidvayasya lakṣaṇaṃ yena buddhidvayalakṣaṇena samanvāgatā bodhisattvā",
  "S04bsu021_u:1604_1": "dharmapudgalanairātmyalakṣaṇagatiṃgatā nirābhāsabuddhipravicayacaryābhūmikuśalāḥ",
  "S04bsu021_u:1604_2": "prathamāṃ bhūmiṃ pratilabhante,",
  "S04bsu021_u:1605": "samādhiśataṃ ca samāpadyante /",
  "S04bsu021_u:1606": "buddhabodhisattvaśataṃ ca samādhiviśeṣapratilambhena paśyanti,",
  "S04bsu021_u:1607": "kalpaśataṃ ca pūrvāntāparāntato 'nupraviśanti,",
  "S04bsu021_u:1608": "kṣetraśataṃ cāvabhāsayanti /",
  "S04bsu021_u:1609_0": "kṣetraśataṃ cāvabhāsya uttarottarabhūmilakṣaṇavidhijñāḥ praṇidhānavaiśeṣikatayā vikrīḍanto",
  "S04bsu021_u:1609_1": "dharmameghābhiṣekābhiṣiktāstathāgatapratyātmabhūmimadhigamya daśaniṣṭhāpadasunibaddhadharmāṇaḥ",
  "S04bsu021_u:1609_2": "sattvaparipākāya vicitrairnirmāṇakiraṇairvirājante pratyātmagatisukhasamāhitāḥ //",
  "S04bsu021_u:1610": "punaraparaṃ mahāmate bodhisattvena mahāsattvena mahābhūtabhautikakuśalena bhavitavyam /",
  "S04bsu021_u:1611": "kathaṃ ca mahāmate bodhisattvo mahābhūtabhautikakuśalo bhavati?",
  "S04bsu021_u:1612": "tatra mahāmate bodhisattvo mahāsattva itaḥ pratisaṃśikṣate tatsatyaṃ yatra mahābhūtānāmasaṃbhavo 'saṃbhūtāni cemāni mahāmate bhūtānīti prativipaśyati /",
  "S04bsu021_u:1613_0": "evaṃ prativipaśyan nāma vikalpamātraṃ svacittadṛśyamātrāvabodhādbāhyabhāvābhāvānnāma",
  "S04bsu021_u:1613_1": "cittadṛśyavikalpamātramidaṃ yaduta traidhātukaṃ mahābhūtabhautikarahitaṃ prativipaśyati",
  "S04bsu021_u:1613_2": "cātuṣkoṭikanayaviśuddhimātmātmīyarahitaṃ yathābhūtasvalakṣaṇāvasthānāvasthitamanutpādasvalakṣaṇasiddham /",
  "S04bsu021_u:1614": "[Vaidya_51] tatra mahāmate mahābhūteṣu kathaṃ bhautikaṃ bhavati?",
  "S04bsu021_u:1615": "yaduta snehavikalpamahābhūtaṃ mahāmate abdhātuṃ niṣpādayatyadhyātmabāhyam /",
  "S04bsu021_u:1616": "utsāhavikalpamahābhūtaṃ mahāmate tejodhātuṃ niṣpādayatyadhyātmabāhyam /",
  "S04bsu021_u:1617": "samudīraṇavikalpamahābhūtaṃ mahāmate vāyudhātuṃ niṣpādayatyadhyātmabāhyam /",
  "S04bsu021_u:1618": "rūpaparicchedavikalpamahābhūtaṃ punarmahāmate pṛthivīdhātuṃ janayatyākāśasahitamadhyātmabāhyam /",
  "S04bsu021_u:1619": "mithyāsatyābhiniveśātpañcaskandhakadambakaṃ mahābhūtabhautikaṃ pravartate /",
  "S04bsu021_u:1620": "vijñānaṃ punarmahāmate vicitrapadaviṣayābhiniveśābhilāṣahetutvādvijñānaṃ pravartate 'nyagatisaṃdhau /",
  "S04bsu021_u:1621": "pṛthivībhūtabhautikānāṃ mahāmate kāraṇamasti mahābhūtāni, na tu mahābhūtānām /",
  "S04bsu021_u:1622": "tatkasya hetoḥ?",
  "S04bsu021_u:1623": "yaduta bhāvaliṅgalakṣaṇagrahaṇasaṃsthānakriyāyogavatāṃ mahāmate kriyāsaṃyogotpattirbhavati nāliṅgavatām /",
  "S04bsu021_u:1624": "tasmādetanmahāmate mahābhūtabhautikalakṣaṇaṃ tīrthakarairvikalpyate na tu mayā //",
  "S04bsu021_u:1625": "punaraparaṃ mahāmate skandhānāṃ skandhasvabhāvalakṣaṇaṃ nirdekṣyāmaḥ /",
  "S04bsu021_u:1626": "tatra mahāmate pañca skandhāḥ /",
  "S04bsu021_u:1627": "katame? yaduta rūpavedanāsaṃjñāsaṃskāravijñānāni /",
  "S04bsu021_u:1628": "tatra mahāmate catvāraḥ skandhā arūpiṇo vedanā saṃjñā saṃskārāṃ vijñānaṃ ca /",
  "S04bsu021_u:1629": "rūpaṃ mahāmate cāturmahābhautikam, bhūtāni ca parasparavilakṣaṇāni /",
  "S04bsu021_u:1630": "na ca mahāmate arūpiṇāṃ catuṣkasaṃkhyā bhavatyākāśavat /",
  "S04bsu021_u:1631": "tadyathā mahāmate ākāśaṃ saṃkhyālakṣaṇātītam,",
  "S04bsu021_u:1632": "atha ca vikalpyate evamākāśamiti,",
  "S04bsu021_u:1633": "evameva mahāmate skandhāḥ saṃkhyālakṣaṇagaṇanātītā bhāvābhāvavivarjitāścātuṣkoṭikarahitāḥ saṃkhyāgaṇanānirdeśena nirdiśyante bālairna tvāryaiḥ //",
  "S04bsu021_u:1634": "āryaiḥ punarmahāmate māyāvicitrarūpākṛtivadanyānanyavarjitāḥ prajñāpyante svapnabimbapuruṣavat /",
  "S04bsu021_u:1635": "āśrayānanyatvādāryajñānagatisaṃmohānmahāmate skandhavikalpaḥ khyāyate /",
  "S04bsu021_u:1636": "etanmahāmate skandhānāṃ skandhasvabhāvalakṣaṇam /",
  "S04bsu021_u:1637": "sa ca vikalpastvayā vyāvartanīyaḥ, vyāvṛtya viviktadharmopadeśaḥ karaṇīyaḥ /",
  "S04bsu021_u:1638": "sarvabuddhaparṣanmaṇḍaleṣu tīrthyadṛṣṭinivāraṇāya viviktadharmopadeśena mahāmate kriyamāṇena dharmanairātmyadarśanaṃ viśudhyate,",
  "S04bsu021_u:1639": "dūraṃgamābhūmipraveśaśca bhavati /",
  "S04bsu021_u:1640": "sa dūraṃgamāṃ mahābhūmimanupraviśya anekasamādhivaśavartī bhavati /",
  "S04bsu021_u:1641": "manomayakāyapratilambhācca samādhiṃ māyopamaṃ pratilabhate /",
  "S04bsu021_u:1642": "balābhijñāvaśitāgatiṃgataḥ sarvasattvopajīvyo bhavati pṛthivīvat /",
  "S04bsu021_u:1643": "yathā mahāmate mahāpṛthivī sarvasattvopajīvyā bhavati,",
  "S04bsu021_u:1644": "evameva mahāmate bodhisattvo mahāsattvaḥ sarvasattvopajīvyo bhavati //",
  "S04bsu021_u:1645": "punaraparaṃ mahāmate caturvidhaṃ nirvāṇam /",
  "S04bsu021_u:1646": "katamaccaturvidham?",
  "S04bsu021_u:1647": "yaduta bhāvasvabhāvābhāvanirvāṇaṃ lakṣaṇavicitrabhāvābhāvanirvāṇaṃ svalakṣaṇabhāvābhāvāvabodhanirvāṇaṃ skandhānāṃ svasāmānyalakṣaṇasaṃtatiprabandhavyucchedanirvāṇam /",
  "S04bsu021_u:1648": "etanmahāmate caturvidhaṃ tīrthakarāṇāṃ nirvāṇaṃ na tu matpravacane /",
  "S04bsu021_u:1649": "matpravacane punarmahāmate vikalpakasya manovijñānasya vyāvṛttirnirvāṇamityucyate //",
  "S04bsu021_u:1650": "mahāmatirāha - nanu bhagavatā aṣṭau vijñānāni vyavasthāpitāni?",
  "S04bsu021_u:1651": "bhagavānāha - vyavasthāpitāni mahāmate /",
  "S04bsu021_u:1652": "mahāmatirāha - tadyadi bhagavan vyavasthāpitāni,",
  "S04bsu021_u:1653": "tatkathaṃ manovijñānasyaiva [Vaidya_52] vyāvṛttirbhavati na tu saptānāṃ vijñānānām?",
  "S04bsu021_u:1654": "bhagavānāha - taddhetvālambanatvānmahāmate saptānāṃ vijñānānāṃ pravṛttirbhavati /",
  "S04bsu021_u:1655": "manovijñānaṃ punarmahāmate viṣayaparicchedābhiniveśena pravartamānaṃ vāsanābhirālayavijñānaṃ prapuṣṇāti /",
  "S04bsu021_u:1656": "manaḥ sahitamātmātmīyagrāhābhiniveśamanyanākāreṇānupravartate /",
  "S04bsu021_u:1657": "abhinnaśarīralakṣaṇamālayavijñānahetvālambanaṃ svacittadṛśyaviṣayābhiniveśāccittakalāpaḥ pravartate 'nyonyahetukaḥ /",
  "S04bsu021_u:1658": "udadhitaraṃgā iva mahāmate svacittadṛśyaviṣayapavaneritāḥ pravartante nivartante ca /",
  "S04bsu021_u:1659": "atastena mahāmate manovijñānena vyāvṛttena saptānāṃ vijñānānāṃ vyāvṛttirbhavati //",
  "S04bsu021_u:1660": "tatredamucyate -",
  "S04bsu021_u:1661": "Lank_2.177 nāhaṃ nirvāmi bhāvena kriyayā lakṣaṇena ca /",
  "S04bsu021_u:1662": "vikalpahetuvijñāne nivṛtte nirvṛto hyaham //",
  "S04bsu021_u:1663": "Lank_2.178 taddhetukaṃ tadālambya manogatisamāśrayam /",
  "S04bsu021_u:1664": "hetuṃ dadāti cittasya vijñānaṃ ca samāśritam //",
  "S04bsu021_u:1665": "Lank_2.179 yathā kṣīṇe mahā)odhe taraṃgāṇāmasaṃbhavaḥ /",
  "S04bsu021_u:1666": "tathā vijñānavaicitryaṃ niruddhaṃ na pravartate //",
  "S04bsu021_u:1667_0": "punaraparaṃ mahāmate parikalpitasvabhāvaprabhedanayalakṣaṇamupadekṣyāmo yena parikalpitasvabhāvaprabhedanayalakṣaṇena",
  "S04bsu021_u:1667_1": "suprativibhāgaviddhena tvaṃ ca anye ca bodhisattvā mahāsattvā vikalpakalparahitāḥ",
  "S04bsu021_u:1667_2": "pratyātmāryasvagatitīrthyanayagatisudṛṣṭabuddhayo grāhyagrāhakavikalpaprahīṇāḥ paratantravividhavicitralakṣaṇaṃ",
  "S04bsu021_u:1667_3": "parikalpitasvabhāvākāraṃ na prativikalpayiṣyanti /",
  "S04bsu021_u:1668": "tatra mahāmate katamatparikalpitasvabhāvaprabhedanayalakṣaṇam?",
  "S04bsu021_u:1669_0": "yaduta abhilāpavikalpo 'vidheyavikalpo lakṣaṇavikalpo 'rthavikalpaḥ svabhāvavikalpo",
  "S04bsu021_u:1669_1": "hetuvikalpo dṛṣṭivikalpo yuktivikalpa utpādavikalpo 'nutpādavikalpaḥ saṃbandhavikalpo",
  "S04bsu021_u:1669_2": "bandhābandhavikalpaḥ /",
  "S04bsu021_u:1670": "etanmahāmate parikalpitasvabhāvaprabhedanayalakṣaṇam //",
  "S04bsu021_u:1671": "tatra mahāmate abhilāpavikalpaḥ katamaḥ? yaduta vicitrasvaragītamādhuryābhiniveśaḥ /",
  "S04bsu021_u:1672": "eṣa mahāmate abhilāpavikalpaḥ /",
  "S04bsu021_u:1673": "tatra mahāmate abhidheyavikalpaḥ katamaḥ?",
  "S04bsu021_u:1674": "yaduta asti tatkiṃcidabhidheyavastu svabhāvakamāryajñānagatigamyaṃ yadāśrityābhilāpaḥ pravartate iti vikalpayati /",
  "S04bsu021_u:1675": "tatra lakṣaṇavikalpaḥ katamaḥ?",
  "S04bsu021_u:1676": "yaduta tasminnevābhidheye mṛgatṛṣṇākhye lakṣaṇavaicitryābhiniveśenābhiniveśate yaduta uṣṇadravacalakaṭhinalakṣaṇātsarvabhāvān vikalpayati /",
  "S04bsu021_u:1677": "tatra arthavikalpaḥ katamaḥ? yaduta suvarṇarūpyavividharatnārthaviṣayābhilāpaḥ /",
  "S04bsu021_u:1678": "tatra svabhāvavikalpaḥ katamaḥ?",
  "S04bsu021_u:1679": "yaduta bhāvasvabhāvāvadhāraṇamidamevamidaṃ nānyatheti tīrthyavikalpadṛṣṭyā vikalpayanti /",
  "S04bsu021_u:1680": "tatra hetuvikalpaḥ katamaḥ?",
  "S04bsu021_u:1681": "yaduta yadyena hetupratyayena sadasatorvibhajyate hetulakṣaṇotpattitaḥ sa hetuvikalpaḥ /",
  "S04bsu021_u:1682": "tatra dṛṣṭivikalpaḥ katamaḥ?",
  "S04bsu021_u:1683": "yaduta nāstyastitvaikatvānyatvobhayānubhayakudṛṣṭitīrthyavikalpābhiniveśaḥ /",
  "S04bsu021_u:1684": "[Vaidya_53] tatra yuktivikalpaḥ katamaḥ? yaduta ātmātmīyalakṣaṇayuktivigrahopadeśaḥ /",
  "S04bsu021_u:1685": "tatra utpādavikalpaḥ katamaḥ? yaduta pratyayaiḥ sadasatorbhāvasyotpādābhiniveśaḥ /",
  "S04bsu021_u:1686": "tatra anutpādavikalpaḥ katamaḥ?",
  "S04bsu021_u:1687": "yaduta anutpannapūrvāḥ sarvabhāvā abhūtvā pratyayairbhavantyahetuśarīrāḥ /",
  "S04bsu021_u:1688": "tatra saṃbandhavikalpaḥ katamaḥ? yaduta saha saṃbadhyate suvarṇatantuvat /",
  "S04bsu021_u:1689": "tatra bandhābandhavikalpaḥ katamaḥ? yaduta bandhahetubandhyābhiniveśavat /",
  "S04bsu021_u:1690": "yathā puruṣaḥ pāśasaṃyogādrajjugranthiḥ kriyate mucyate ca /",
  "S04bsu021_u:1691": "evaṃ mahāmate parikalpitasvabhāvaprabhedanayalakṣaṇam,",
  "S04bsu021_u:1692": "yasmin parikalpitasvabhāvaprabhedanayalakṣaṇe sarvabālapṛthagjanā abhiniviśante /",
  "S04bsu021_u:1693": "sadasataḥ paratantrābhiniveśābhiniviṣṭā mahāmate parikalpitasvabhāvavaicitryamabhiniviśante /",
  "S04bsu021_u:1694": "māyāśrayavaicitryadarśanavadanyamāyādarśanabuddhyā bālairvikalpyante /",
  "S04bsu021_u:1695": "māyā ca mahāmate vaicitryānnānyā nānanyā /",
  "S04bsu021_u:1696": "yadyanyā syāt, vaicitryaṃ māyāhetukaṃ na syāt /",
  "S04bsu021_u:1697": "athānanyā syāt, vaicitryānmāyāvaicitryayorvibhāgo na syāt /",
  "S04bsu021_u:1698": "sa ca dṛṣṭo vibhāgaḥ /",
  "S04bsu021_u:1699": "tasmānnānyā nānanyā /",
  "S04bsu021_u:1700": "ata etasmātkāraṇānmahāmate tvayā anyaiśca bodhisattvairmahāsattvairmāyā nāstyastitvena nābhiniveṣṭavyā //",
  "S04bsu021_u:1701": "tatredamucyate -",
  "S04bsu021_u:1702": "Lank_2.180 cittaṃ viṣayasaṃbandhaṃ jñānaṃ tarke pravartate /",
  "S04bsu021_u:1703": "nirābhāse viśeṣe ca prajñā vai saṃpravartate //",
  "S04bsu021_u:1704": "Lank_2.181 parikalpitasvabhāvo 'ti paratantre na vidyate /",
  "S04bsu021_u:1705": "kalpitaṃ gṛhyate bhrāntyā paratantraṃ na kalpyate //",
  "S04bsu021_u:1706": "Lank_2.182 vividhāṅgābhinirvṛttyā yathā māyā na sidhyati /",
  "S04bsu021_u:1707": "nimittaṃ hi tathā citraṃ kalpyamānaṃ na sidhyati //",
  "S04bsu021_u:1708": "Lank_2.183 nimittaṃ dauṣṭhulyamayaṃ bandhanaṃ cittasaṃbhavam /",
  "S04bsu021_u:1709": "parikalpitaṃ hyajānānaṃ paratantrairvikalpyate //",
  "S04bsu021_u:1710": "Lank_2.184 yadetatkalpitaṃ bhāvaṃ paratantraṃ tadeva hi /",
  "S04bsu021_u:1711": "kalpitaṃ hi vicitrābhaṃ paratantre vikalpyate //",
  "S04bsu021_u:1712": "Lank_2.185 saṃvṛtiḥ paramārthaśca tṛtīyaṃ nāstihetukam /",
  "S04bsu021_u:1713": "kalpitaṃ saṃvṛtirhyuktā tacchedādāryagocaram //",
  "S04bsu021_u:1714": "Lank_2.186 yathā hi yogināṃ vastu citramekaṃ virājate /",
  "S04bsu021_u:1715": "na hyasti citratā tatra tathā kalpitalakṣaṇam //",
  "S04bsu021_u:1716": "Lank_2.187 yathā hi taimiraiścitraṃ kalpyate rūpadarśanam /",
  "S04bsu021_u:1717": "timiraṃ na rūpaṃ nārūpaṃ paratantraṃ tathābudhaiḥ //",
  "S04bsu021_u:1718": "Lank_2.188 haimaṃ syāttu yathā śuddhaṃ jalaṃ kaluṣavarjitam /",
  "S04bsu021_u:1719": "gaganaṃ hi ghanābhāvāttathā śuddhaṃ vikalpitam //",
  "S04bsu021_u:1720": "Lank_2.189 nāsti vai kalpito bhāvaḥ paratantraśca vidyate /",
  "S04bsu021_u:1721": "samāropāpavādaṃ hi vikalpanto vinaśyati //",
  "S04bsu021_u:1722": "Lank_2.190 kalpitaṃ yadyabhāvaṃ syātparatantrasvabhāvataḥ /",
  "S04bsu021_u:1723": "vinā bhāvena vai bhāvo bhāvaścābhāvasaṃbhavaḥ //",
  "S04bsu021_u:1724": "Lank_2.191 parikalpitaṃ samāśritya paratantropalabhyate /",
  "S04bsu021_u:1725": "nimittanāmasaṃbandhājjāyate parikalpitam //",
  "S04bsu021_u:1726": "Lank_2.192 atyantaṃ cāpyaniṣpannaṃ kalpitaṃ na parodbhavam /",
  "S04bsu021_u:1727": "tadā prajñāyate śuddhaṃ svabhāvaṃ pāramārthikam //",
  "S04bsu021_u:1728": "Lank_2.193 parikalpitaṃ daśavidhaṃ paratantraṃ ca ṣaḍvidham /",
  "S04bsu021_u:1729": "pratyātmatathatājñeyamato nāsti viśeṣaṇam //",
  "S04bsu021_u:1730": "Lank_2.194 pañca dharmā bhavettattvaṃ svabhāvā hi trayastathā /",
  "S04bsu021_u:1731": "etadvibhāvayedyogī tathatāṃ nātivartate //",
  "S04bsu021_u:1732": "Lank_2.195 nimittaṃ paratantraṃ hi yannāma tatprakalpitam /",
  "S04bsu021_u:1733": "parikalpitanimittaṃ tu pāratantryātpravartate //",
  "S04bsu021_u:1734": "Lank_2.196 buddhyā vivecyamānaṃ tu na tantraṃ nāpi kalpitam /",
  "S04bsu021_u:1735": "niṣpanno nāsti vai bhāvaḥ kathaṃ buddhyā vikalpyate //",
  "S04bsu021_u:1736": "Lank_2.197 niṣpanno vidyate bhāvo bhāvābhāvavivarjitaḥ /",
  "S04bsu021_u:1737": "bhāvābhāvavinirmukto dvau svabhāvau kathaṃ nu tau //",
  "S04bsu021_u:1738": "Lank_2.198 parikalpitasvabhāve dvau svabhāvau dvau pratiṣṭhitau /",
  "S04bsu021_u:1739": "kalpitaṃ dṛśyate citraṃ viśuddhaṃ cāryagocaram //",
  "S04bsu021_u:1740": "Lank_2.199 kalpitaṃ hi vicitrābhaṃ paratantrairvikalpyate /",
  "S04bsu021_u:1741": "anyathā kalpyamānaṃ hi tīrthyavādaṃ samāśrayet //",
  "S04bsu021_u:1742": "Lank_2.200 kalpanā kalpitetyuktaṃ darśanāddhetusaṃbhavat /",
  "S04bsu021_u:1743": "vikalpadvayanirmuktaṃ niṣpannaṃ syāttadeva hi //",
  "S04bsu021_u:1744": "punarapi mahāmatirāha - deśayatu me bhagavān pratyātmāryajñānagatilakṣaṇamekayānaṃ ca,",
  "S04bsu021_u:1745": "yena bhagavan pratyātmaikayānagatilakṣaṇena ahaṃ ca anye ca bodhisattvā mahāsattvāḥ pratyātmāryajñānaikayānakuśalā aparapraṇeyā bhaviṣyanti buddhadharmeṣu //",
  "S04bsu021_u:1746": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:1747": "bhāṣiṣye 'haṃ te /",
  "S04bsu021_u:1748": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1749_0": "bhagavāṃstasyaitadavocat - pramāṇāptopadeśavikalpābhāvānmahāmate bodhisattvo mahāsattva",
  "S04bsu021_u:1749_1": "ekākī rahogataḥ svapratyātmabuddhyā vicārayatyaparapraṇeyo dṛṣṭivikalpavivarjita",
  "S04bsu021_u:1749_2": "uttarottaratathāgatabhūmipraveśanatayā vyāyamate /",
  "S04bsu021_u:1750": "etanmahāmate svapratyātmāryajñānagatilakṣaṇam /",
  "S04bsu021_u:1751": "tatra ekayānagatilakṣaṇaṃ katamat?",
  "S04bsu021_u:1752": "[Vaidya_55] yaduta ekayānamārgādhigamāvabodhādekayānamiti vadāmi /",
  "S04bsu021_u:1753": "ekayānamārgādhigamāvabodhaḥ katamaḥ?",
  "S04bsu021_u:1754": "yaduta grāhyagrāhakavikalpayathābhūtāvasthānādapravṛttervikalpasya ekayānāvabodhaḥ kṛto bhavati /",
  "S04bsu021_u:1755": "eṣa ekayānāvabodho mahāmate nānyatīrthyaśrāvakapratyekabuddhabrahmādibhiḥ prāptapūrvo 'nyatra mayā /",
  "S04bsu021_u:1756": "ata etasmātkāraṇānmahāmate ekayānamityucyate //",
  "S04bsu021_u:1757": "mahāmatirāha - kiṃ kāraṇaṃ bhagavatā yānatrayamupadiṣṭam, ekayānaṃ nopadiśyate?",
  "S04bsu021_u:1758": "bhagavānāha - svayamaparinirvāṇadharmatvānmahāmate sarvaśrāvakapratyekabuddhānāmekayānaṃ na vadāmi /",
  "S04bsu021_u:1759": "yasmānmahāmate sarvaśrāvakapratyekabuddhāstathāgatavinayavivekayogopadeśena vimucyante na svayam //",
  "S04bsu021_u:1760": "punaraparaṃ mahāmate jñeyāvaraṇakarmavāsanāprahīṇatvātsarvaśrāvakapratyekabuddhānāṃ naikayānam /",
  "S04bsu021_u:1761": "dharmanairātmyānavabodhācca acintyapariṇāmacyuteraprāptivācca yānatrayaṃ deśayāmi śrāvakāṇām /",
  "S04bsu021_u:1762": "yadā teṣāṃ mahāmate sarvadoṣavāsanāḥ prahīṇā bhavanti dharmanairātmyāvabodhāt,",
  "S04bsu021_u:1763": "tadā te vāsanādoṣasamādhimadābhāvādanāsravadhātau prativibudhyante /",
  "S04bsu021_u:1764": "punarapi lokottarānāsravadhātuparyāpannān saṃbhārān paripūrya acintyadharmakāyavaśavartitāṃ pratilapsyante //",
  "S04bsu021_u:1765": "tatredamucyate -",
  "S04bsu021_u:1766": "Lank_2.201 devayānaṃ brahmayānaṃ śrāvakīyaṃ tathaiva ca /",
  "S04bsu021_u:1767": "tāthāgataṃ ca pratyekaṃ yānānetān vadāmyaham //",
  "S04bsu021_u:1768": "Lank_2.202 yānānāṃ nāsti vai niṣṭhā yāvaccittaṃ pravartate /",
  "S04bsu021_u:1769": "citte tu vai parāvṛtte na yānaṃ na ca yāninaḥ //",
  "S04bsu021_u:1770": "Lank_2.203 yānavyavasthānaṃ naivāsti yānabhedaṃ vadāmyaham /",
  "S04bsu021_u:1771": "parikarṣaṇārthaṃ bālānāṃ yānabhedaṃ vadāmyaham //",
  "S04bsu021_u:1772": "Lank_2.204 vimuktayastathā tisro dharmanairātmyameva ca /",
  "S04bsu021_u:1773": "samatājñānakleśākhyā vimuktyā te vivarjitāḥ //",
  "S04bsu021_u:1774": "Lank_2.205 yathā hi kāṣṭhamudadhau taraṃgairvipravāhyate /",
  "S04bsu021_u:1775": "tathā hi śrāvako mūḍho lakṣaṇena pravāhyate //",
  "S04bsu021_u:1776": "Lank_2.206 vāsanākleśasaṃbaddhāḥ paryutthānairvisaṃyutāḥ /",
  "S04bsu021_u:1777": "samādhimadamattāste dhātau tiṣṭhantyanāsrave //",
  "S04bsu021_u:1778": "Lank_2.207 niṣṭhāgatirna tasyāsti na ca bhūyo nivartate /",
  "S04bsu021_u:1779": "samādhikāyaṃ saṃprāpya ā kalpānna prabudhyate //",
  "S04bsu021_u:1780": "Lank_2.208 yathā hi mattapuruṣo madyābhāvādvibudhyate /",
  "S04bsu021_u:1781": "tathā te buddhadharmākhyaṃ kāyaṃ prāpsyanti māmakam //",
  "S04bsu021_u:1782": "iti laṅkāvatāre ṣaṭtriṃśatsāhasrasarvadharmasamuccayo nāma dvitīyaḥ parivartaḥ //",
  "S04bsu021_u:1783": "__________________________________________________________________",
  "S04bsu021_u:1784": "START Parivarta 3",
  "S04bsu021_u:1785": "[Vaidya_56]",
  "S04bsu021_u:1786": "Anityatāparivarto nāma tṛtīyaḥ /",
  "S04bsu021_u:1787": "atha khalu bhagavān punarapi mahāmatiṃ bodhisattvaṃ mahāsattvametadavocat - manomayakāyagatiprabhedanayalakṣaṇaṃ mahāmate upadekṣyāmi /",
  "S04bsu021_u:1788": "tacchṛṇu, sādhu ca suṣṭhu ca manasikuru /",
  "S04bsu021_u:1789": "bhāṣiṣye 'haṃ te /",
  "S04bsu021_u:1790": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1791": "bhagavāṃstasyaitadavocat - triprakāro mahāmate kāyo manomayaḥ /",
  "S04bsu021_u:1792": "katamastriprakāraḥ?",
  "S04bsu021_u:1793": "yaduta samādhisukhasamāpattimanomayo dharmasvabhāvāvabodhamanomayo nikāyasahajasaṃskārakriyāmanomayaśca /",
  "S04bsu021_u:1794": "prathamottarottarabhūmilakṣaṇaparijñānādadhigacchanti yoginaḥ /",
  "S04bsu021_u:1795": "tatra katamo mahāmate samādhisukhasamāpattimanomayaḥ kāyaḥ?",
  "S04bsu021_u:1796_0": "yaduta tricaturthapañcamyāṃ bhūmau svacittavividhavivekavihāreṇacittodadhipravṛttitaraṃgavijñānalakṣaṇasukhasamāpattimanaso",
  "S04bsu021_u:1796_1": "'pravṛttiḥ svacittadṛśyaviṣayābhāvābhāvaparijñānānmanaso manomayaḥ kāya ityucyate /",
  "S04bsu021_u:1797": "tatra dharmasvabhāvāvabodhamanomayaḥ kāyaḥ katamaḥ?",
  "S04bsu021_u:1798_0": "yaduta aṣṭamyāṃ bhūmau māyādidharmanirābhāsapravicayāvabodhena cittāśrayaparāvṛttasya",
  "S04bsu021_u:1798_1": "māyopamasamādhipratilambhādanyeṣāṃ ca samādhimukhānāṃ pratilambhādanekalakṣaṇavaśitābhijñākusumitaṃ",
  "S04bsu021_u:1798_2": "manojavasadṛśaṃ māyāsvapnabimbaprakhyamabhautikaṃ bhūtabhautikasadṛśaṃ sarvarūpaviciatrāṅgasamuditaṃ",
  "S04bsu021_u:1798_3": "sarvabuddhakṣetraparṣanmaṇḍalānugataṃ kāyaṃ dharmasvabhāvagatiṃgatatvānmanomaya ityucyate /",
  "S04bsu021_u:1799": "tatra nikāyasahajasaṃskārakriyāmanomayaḥ kāyaḥ katamaḥ?",
  "S04bsu021_u:1800": "yaduta sarvabuddhadharmapratyātmādhigamasukhalakṣaṇāvabodhānnikāyasahajasaṃskārakriyāmanomaya ityucyate /",
  "S04bsu021_u:1801": "atra te mahāmate kāyatrayalakṣaṇapravicayāvabodhe yogaḥ karaṇīyaḥ //",
  "S04bsu021_u:1802": "tatredamucyate -",
  "S04bsu021_u:1803": "Lank_3.1 na me yānaṃ mahāyānaṃ na ghoṣo na ca akṣarāḥ /",
  "S04bsu021_u:1804": "na satyā na vimokṣā vai na nirābhāsagocaram //",
  "S04bsu021_u:1805": "Lank_3.2 kiṃ tu yānaṃ mahāyānaṃ samādhivaśavartitā /",
  "S04bsu021_u:1806": "kāyo manomayaścitro vaśitāpuṣpamaṇḍitaḥ //",
  "S04bsu021_u:1807": "atha khalu mahāmatirbodhisattvo mahāsattvaḥ punarapi bhagavantametadavocat - pañcānantaryāṇi bhagavatā nirdiṣṭāni /",
  "S04bsu021_u:1808": "katamāni tāni bhagavan pañcānantaryāṇi yānyadhyāpadya kulaputro vā kuladuhitā vā avīciko bhavati?",
  "S04bsu021_u:1809": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:1810": "bhāṣiṣye 'haṃ te /",
  "S04bsu021_u:1811": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1812": "bhagavānetadavocat - tatra mahāmate pañcānantaryāṇi katamāni?",
  "S04bsu021_u:1813": "yaduta mātṛpitrarhadvadhasaṃghabhedāstathāgatakāye duṣṭacittarudhirotpādaśca //",
  "S04bsu021_u:1814": "tatra mahāmate mātā katamā sattvānām?",
  "S04bsu021_u:1815": "yaduta tṛṣṇā paunarbhavikī nandīrāgasahagatā mātṛtvenottiṣṭhate /",
  "S04bsu021_u:1816": "avidyā pitṛtvenāyatanagrāmasyotpattaye /",
  "S04bsu021_u:1817": "anayorubhayormātāpitroratyantamūlopacchedānmātṛpitṛvadho [Vaidya_57] bhavati /",
  "S04bsu021_u:1818": "tatra anuśayānāmariprakhyāṇāṃ mūṣikāviṣavatprakopadharmiṇāmatyantasamuddhātādarhadvadho bhavati /",
  "S04bsu021_u:1819": "tatra saṃdhabhedaḥ katamaḥ?",
  "S04bsu021_u:1820": "yaduta bhinnānyonyalakṣaṇasya skandhasaṃghātasyātyantamūlopaghātātsaṃghabheda ityucyate /",
  "S04bsu021_u:1821_0": "svasāmānyabāhyasvacittadṛśyamātrāvabodhakānāṃ mahāmate aṣṭānāṃ vijñānakāyānāṃ vimokṣatrayānāsravaduṣṭavikalpenātyantopaghātādvijñānabuddhasya",
  "S04bsu021_u:1821_1": "duṣṭacittarudhirotpādanādānantaryakārītyucyate /",
  "S04bsu021_u:1822": "etāni mahāmate ādhyātmikāni pañcānantaryāṇi yānyadhyāpadya kulaputro vā kuladuhitā vā ānantaryakārī bhavatyabhisamitadharmaḥ //",
  "S04bsu021_u:1823": "punaraparaṃ mahāmate bāhyāni te ānantaryāṇyupadekṣyāmi,",
  "S04bsu021_u:1824": "yairupadiṣṭaistvaṃ ca anye ca bodhisattvā anāgate 'dhvani saṃmohaṃ na gamiṣyanti /",
  "S04bsu021_u:1825": "tatra katamāni tāni?",
  "S04bsu021_u:1826": "yaduta yāni deśanāpāṭhe 'nusaṃvarṇitānyānantaryāṇi,",
  "S04bsu021_u:1827": "yānyadhyāpadya tisṝṇāṃ vimuktīnāmanyatarānyatarasyāṃ nābhisametā bhavanti anyatra nirmitādhiṣṭhānābhisamayāt /",
  "S04bsu021_u:1828": "nirmitādhiṣṭhānaśrāvako hi mahāmate bodhisattvādhiṣṭhānena vā tathāgatādhiṣṭhānena vā /",
  "S04bsu021_u:1829": "yasya kasyacidanyasyānantaryakāriṇaḥ kaukṛtyaṃ tasya kaukṛtyadṛṣṭivinivartanārthaṃ nikṣiptadhurasya kaukṛtyadṛṣṭyabhāvārtham /",
  "S04bsu021_u:1830": "punarapi protsāhanāṃ kariṣyata iti kṛtvā nirmitādhiṣṭhānābhisamayaḥ pradarśyate mayā /",
  "S04bsu021_u:1831_0": "nāstyekāntena mahāmate ānantaryakāriṇo 'bhisamayaḥ anyatra svacittadṛśyabhāvanāmātratāvabodhāddehabhogapratiṣṭhāgativikalpātmātmīyagrāhaviviktadarśanātkadā",
  "S04bsu021_u:1831_1": "- citkarhicitkalyāṇamitramāsādya anyagatisaṃdhau svavikalpadoṣairvimucyate //",
  "S04bsu021_u:1832": "tatredamucyate -",
  "S04bsu021_u:1833": "Lank_3.3 tṛṣṇā hi mātā ityuktā avidyā ca pitā tathā /",
  "S04bsu021_u:1834": "viṣayāvabodhādvijñānaṃ buddha ityupadiśyate //",
  "S04bsu021_u:1835": "Lank_3.4 arhanto hyanuśayāḥ pañca saṃghāḥ skandhakadambakaḥ /",
  "S04bsu021_u:1836": "nirantarāntaracchedātkarmasyānantaraṃ bhavet //",
  "S04bsu021_u:1837": "punarapi mahāmatirāha - deśayatu me bhagavān buddhānāṃ bhagavatāṃ kathaṃ bhagavan buddhānāṃ buddhatā bhavati?",
  "S04bsu021_u:1838": "bhagavānāha - dharmapudgalanairātmyāvabodhānmahāmate āvaraṇadvayaparijñānāvabodhācca cyutidvayādhigamātkleśadvayaprahāṇācca mahāmate buddhānāṃ bhagavatāṃ buddhatā bhavati /",
  "S04bsu021_u:1839": "eteṣāmeva mahāmate dharmāṇāmadhigamācchrāvakapratyekabuddhasaṃbuddhatā bhavati /",
  "S04bsu021_u:1840": "ata etasmānmahāmate ekayānaṃ deśayāmi //",
  "S04bsu021_u:1841": "tatredamucyate -",
  "S04bsu021_u:1842": "Lank_3.5 nairātmyasya dvayaṃ kleśāstathaivāvaraṇadvayam /",
  "S04bsu021_u:1843": "acintyapariṇāminyāścyuterlābhāttathāgataḥ //",
  "S04bsu021_u:1844_0": "atha khalu mahāmatirbodhisattvo mahāsattvaḥ punarapi bhagavantametadavocat - kiṃ",
  "S04bsu021_u:1844_1": "saṃdhāya bhagavatā parṣanmadhyagatena vāgbhāṣitā - ahameva sarvabuddhā ye 'tītā jātakopapattivaicitryaṃ ca /",
  "S04bsu021_u:1845": "ahameva ca tena kālena tena samayena rājā māṃdhātā /",
  "S04bsu021_u:1846": "gajaḥ śuka indro vyāsaḥ sunetraḥ, [Vaidya_58] ityevamādyāni bhagavatā jātakaśatasahasrāṇyupadiṣṭāni?",
  "S04bsu021_u:1847_0": "bhagavānāha - caturvidhāṃ samatāṃ saṃghāya mahāmate tathāgatā arhantaḥ samyaksaṃbuddhāḥ",
  "S04bsu021_u:1847_1": "parṣanmadhyagatā vācaṃ niścārayanti yaduta ahameva tena kālena tena samayena krakucchandaḥ",
  "S04bsu021_u:1847_2": "kanakamuniḥ kāśyapaścābhavam /",
  "S04bsu021_u:1848": "katamāṃ caturvidhasamatāṃ saṃdhāya? yaduta akṣarasamatāṃ vāksamatāṃ dharmasamatāṃ kāyasamatāṃ ca /",
  "S04bsu021_u:1849": "imāṃ mahāmate caturvidhāṃ samatāṃ saṃghāya tathāgatā arhantaḥ samyaksaṃbuddhāḥ parṣanmadhyagatā vācaṃ niścārayanti /",
  "S04bsu021_u:1850": "tatra mahāmate katamā akṣarasamatā?",
  "S04bsu021_u:1851": "yaduta yairakṣarairmama nāma buddha iti,",
  "S04bsu021_u:1852": "tairevākṣaraisteṣāṃ buddhānāṃ bhagavatāṃ tānyakṣarāṇi mahāmate nirviśiṣṭānyakṣarāṇyakṣarasvabhāvatvena /",
  "S04bsu021_u:1853": "iyaṃ mahāmate akṣarasamatā /",
  "S04bsu021_u:1854": "tatra mahāmate katamā vāksamatā tathāgatānāmarhatā samyaksaṃbuddhānām?",
  "S04bsu021_u:1855": "yaduta mamāpi catuṣṣaṣṭyākāro brahmasvararutaghoṣavāgvikalpaḥ pravartate,",
  "S04bsu021_u:1856_0": "teṣāmapi mahāmate tathāgatānāmarhatāṃ samyaksaṃbuddhānāmevameva catuṣṣaṣṭyākāro brahmasvararutaghoṣo",
  "S04bsu021_u:1856_1": "vāgvikalpaḥ pravartate 'nūnānadhikā nirviśiṣṭāḥ kalaviṅkabrahmasvararutaghoṣasvabhāvena /",
  "S04bsu021_u:1857": "tatra katamā kāyasamatā?",
  "S04bsu021_u:1858": "yaduta ahaṃ ca te ca tathāgatā arhantaḥ samyaksaṃbuddhā dharmakāyena ca rūpalakṣaṇānuvyañjanakāyena ca samā nirviśiṣṭā anyatra vaineyavaśamupādāya /",
  "S04bsu021_u:1859": "tatra tatra sattvagativiśeṣeṇa tathāgatā rūpavaicitryamādarśayanti /",
  "S04bsu021_u:1860": "tatra dharmasamatā mahāmate katamā?",
  "S04bsu021_u:1861": "yaduta te ca ahaṃ ca saptatriṃśatāṃ bodhipakṣyāṇāṃ dharmāṇāmadhigantāraḥ /",
  "S04bsu021_u:1862": "imāṃ mahāmate caturvidhāṃ samatāṃ saṃdhāya tathāgatā arhantaḥ samyaksaṃbuddhāḥ parṣanmadhyagatā vācaṃ niścārayanti //",
  "S04bsu021_u:1863": "tatredamucyate -",
  "S04bsu021_u:1864": "Lank_3.6 kāśyapaḥ krakuchandaśca konākamunirapyaham /",
  "S04bsu021_u:1865": "bhāṣāmi jinaputrāṇāṃ samatāyāṃ samudgataḥ //",
  "S04bsu021_u:1866": "punarapi mahāmatirāha - yadidamuktaṃ bhagavatā - yāṃ ca rātriṃ tathāgato 'bhisaṃbuddho yāṃ ca rātriṃ parinirvāsyati,",
  "S04bsu021_u:1867": "atrāntare ekamapyakṣaraṃ tathāgatena nodāhṛtam,",
  "S04bsu021_u:1868": "na pravyāhariṣyati,",
  "S04bsu021_u:1869": "avacanaṃ buddhavacanamiti,",
  "S04bsu021_u:1870": "tatkimidaṃ saṃdhāyoktaṃ tathāgatenārhatā samyaksaṃbuddhena avacanaṃ buddhavacanamiti?",
  "S04bsu021_u:1871": "bhagavānāha - dharmadvayaṃ mahāmate saṃdhāya mayaitaduktam /",
  "S04bsu021_u:1872": "katamaddharmadvayam? yaduta pratyātmadharmatāṃ ca saṃdhāya paurāṇasthitidharmatāṃ ca /",
  "S04bsu021_u:1873": "idaṃ mahāmate dharmadvayaṃ saṃdhāyedamuktaṃ mayā /",
  "S04bsu021_u:1874": "tatra svapratyātmadharmatānusaṃdhiḥ katamaḥ?",
  "S04bsu021_u:1875": "yattaistathāgatairadhigataṃ tanmayāpyadhigatamanūnamanadhikaṃ svapratyātmagatigocaraṃ vāgvikalparahitamakṣaragatidvayavinirmuktam /",
  "S04bsu021_u:1876": "tatra paurāṇasthitidharmatā katamā?",
  "S04bsu021_u:1877_0": "yaduta paurāṇamidaṃ mahāmate dharmatāvanme hiraṇyarajatamuktākaravanmahāmate dharmadhātusthititā",
  "S04bsu021_u:1877_1": "- utpādādvā tathāgatānāmanutpādādvā tathāgatānāṃ sthitaivaiṣāṃ dharmāṇāṃ dharmatā",
  "S04bsu021_u:1877_2": "dharmasthititā dharmaniyāmatā /",
  "S04bsu021_u:1878": "paurāṇanagarapathavanmahāmate /",
  "S04bsu021_u:1879": "tadyathā mahāmate kaścideva puruṣo 'ṭavyāṃ paryaṭan paurāṇaṃ nagaramanupaśyedavikalapathapraveśam /",
  "S04bsu021_u:1880": "sa taṃ nagaramanupraviśet /",
  "S04bsu021_u:1881": "tatra praviśya pratiniviśya [Vaidya_59] nagaraṃ nagarakriyāsukhamanubhavet /",
  "S04bsu021_u:1882": "tatkiṃ manyase mahāmate api nu tena puruṣeṇa sa panthā utpādito yena pathā taṃ nagaramanupraviṣṭo nagaravaicitryaṃ ca (anubhūtam)",
  "S04bsu021_u:1883": "? āha - no bhagavan /",
  "S04bsu021_u:1884": "bhagavānāha - evameva mahāmate yanmayā taiśca tathāgatairadhigatam - sthitaivaiṣā dharmatā dharmasthititā dharmaniyāmatā tathatā bhūtatā satyatā /",
  "S04bsu021_u:1885": "ata etasmātkāraṇānmahāmate mayedamuktam - yāṃ ca rātriṃ tathāgato 'bhisaṃbuddho yāṃ ca rātriṃ parinirvāsyati,",
  "S04bsu021_u:1886": "atrāntare ekamapyakṣaraṃ tathāgatena nodāhṛtaṃ nodāhariṣyati //",
  "S04bsu021_u:1887": "tatredamucyate -",
  "S04bsu021_u:1888": "Lank_3.7 yasyāṃ ca rātryāṃ dhigamo yasyāṃ ca parinirvṛtaḥ /",
  "S04bsu021_u:1889": "etasminnantare nāsti mayā kiṃcitprakāśitam //",
  "S04bsu021_u:1890": "Lank_3.8 pratyātmadharmasthititāṃ saṃdhāya kathitaṃ mayā /",
  "S04bsu021_u:1891": "taiśca buddhairmayā caiva na ca kiṃcidviśeṣitam //",
  "S04bsu021_u:1892_0": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu",
  "S04bsu021_u:1892_1": "me bhagavānnāstyastitvalakṣaṇaṃ sarvadharmāṇāṃ yathā ahaṃ ca anye ca bodhisattvā",
  "S04bsu021_u:1892_2": "mahāsattvā nāstyastitvavarjitāḥ kṣipramanuttarāṃ samyaksaṃbodhimabhisaṃbudhyeran /",
  "S04bsu021_u:1893": "bhagavānāha - tena hi mahāmate śṛṇu, sādhu ca suṣṭhu ca manasi kuru /",
  "S04bsu021_u:1894": "bhāṣiṣye 'haṃ te /",
  "S04bsu021_u:1895": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1896": "bhagavānetadavocat - dvayaniśrito 'yaṃ mahāmate loko yaduta astitvaniśritaśca nāstitvaniśritaśca /",
  "S04bsu021_u:1897": "bhāvābhāvacchandadṛṣṭipatitaśca aniḥśaraṇe niḥśaraṇabuddhiḥ /",
  "S04bsu021_u:1898": "tatra mahāmate kathamastitvaniśrito lokaḥ?",
  "S04bsu021_u:1899": "yaduta vidyamānairhetupratyayairloka utpadyate nāvidyamānaiḥ,",
  "S04bsu021_u:1900": "vidyamānaṃ cotpadyamānamutpadyate nāvidyamānam /",
  "S04bsu021_u:1901": "sa caivaṃ bruvan mahāmate bhāvānāmastitvahetupratyayānāṃ lokasya ca hetvastivādī bhavati /",
  "S04bsu021_u:1902": "tatra mahāmate kathaṃ nāstitvaniśrito bhavati?",
  "S04bsu021_u:1903": "yaduta rāgadveṣamohābhyupagamaṃ kṛtvā punarapi rāgadveṣamohabhāvābhāvaṃ vikalpayati /",
  "S04bsu021_u:1904": "yaśca mahāmate bhāvānāmastitvaṃ nābhyupaiti bhāvalakṣaṇaviviktatvāt,",
  "S04bsu021_u:1905": "yaśca buddhaśrāvakapratyekabuddhānāṃ rāgadveṣamohānnābhyupaiti bhāvalakṣaṇavinirmuktatvādvidyante neti /",
  "S04bsu021_u:1906": "katamo 'tra mahāmate vaināśiko bhavati?",
  "S04bsu021_u:1907": "mahāmatirāha - ya eṣa bhagavan abhyupagamya rāgadveṣamohān na punarabhyupaiti /",
  "S04bsu021_u:1908": "bhagavānāha - sādhu sādhu mahāmate, sādhu khalu punastvaṃ mahāmate, yastvamevaṃ prabhāṣitaḥ /",
  "S04bsu021_u:1909": "kevalaṃ mahāmate na rāgadveṣamohabhāvābhāvādvaināśiko bhavati /",
  "S04bsu021_u:1910": "buddhaśrāvakapratyekabuddhavaināśiko 'pi bhavati /",
  "S04bsu021_u:1911": "tatkasya hetoḥ? yaduta adhyātmabahirdhānupalabdhitvācca kleśānām /",
  "S04bsu021_u:1912": "na hi mahāmate rāgadveṣamohā adhyātmabahirdhopalabhyante 'śarīratvāt /",
  "S04bsu021_u:1913": "anabhyupagamatvācca mahāmate rāgadveṣamohābhāvānāṃ buddhaśrāvakapratyekabuddhavaināśiko bhavati /",
  "S04bsu021_u:1914": "prakṛtivimuktāste buddhaśrāvakapratyekabuddhā bandhyabandhahetvabhāvāt /",
  "S04bsu021_u:1915": "bandhye sati mahāmate bandho bhavati bandhahetuśca /",
  "S04bsu021_u:1916": "evamapi bruvan mahāmate vaināśiko bhavati /",
  "S04bsu021_u:1917": "idaṃ mahāmate nāstyastitvasya lakṣaṇam /",
  "S04bsu021_u:1918": "idaṃ ca mahāmate saṃdhāyoktaṃ mayā - varaṃ khalu sumerumātrā",
  "S04bsu021_u:1919": "pudgaladṛṣṭirna tveva nāstyastitvābhimānikasya śūnyatādṛṣṭiḥ /",
  "S04bsu021_u:1920": "nāstyastitvābhimāniko hi mahāmate vaināśiko [Vaidya_60] bhavati /",
  "S04bsu021_u:1921": "svasāmānyalakṣaṇadṛṣṭipatitāśayaḥ svacittadṛśyamātrābhāvānna pratijānan,",
  "S04bsu021_u:1922_0": "apratijñānādbāhyabhāvānnityadarśanātkṣaṇaparaṃparābhedabhinnāni skandhadhātvāyatanāni",
  "S04bsu021_u:1922_1": "saṃtatiprabandhena vinivṛtya vinivartanta iti kalpākṣararahitāni prativikalpayan",
  "S04bsu021_u:1922_2": "punarapi vaināśiko bhavati //",
  "S04bsu021_u:1923": "tatredamucyate -",
  "S04bsu021_u:1924": "Lank_3.9 astināstītyubhāvantau yāvaccittasya gocaraḥ /",
  "S04bsu021_u:1925": "gocareṇa niruddhena samyakcittaṃ nirudhyate //",
  "S04bsu021_u:1926": "Lank_3.10 viṣaye grahaṇābhāvānnirodho na ca nāsti ca /",
  "S04bsu021_u:1927": "vidyate tathatāvastu āryāṇāṃ gocaro yathā //",
  "S04bsu021_u:1928": "Lank_3.11 abhūtvā yasya utpādo bhūtvā vāpi vinaśyati /",
  "S04bsu021_u:1929": "pratyayaiḥ sadasaccāpi na te me śāsane sthitāḥ //",
  "S04bsu021_u:1930": "Lank_3.12 na tīrthakairna buddhaiśca na mayā na ca kenacit /",
  "S04bsu021_u:1931": "pratyayaiḥ sādhyate 'stitvaṃ kathaṃ nāsti bhaviṣyati //",
  "S04bsu021_u:1932": "Lank_3.13 kena prasādhitāstitvaṃ pratyayairyasya nāstitā /",
  "S04bsu021_u:1933": "utpādavādadurdṛṣṭyā nāstyastīti vikalpyate //",
  "S04bsu021_u:1934": "Lank_3.14 yasya notpadyate kiṃcinna ca kiṃcinnirudhyate /",
  "S04bsu021_u:1935": "tasyāstināsti nopaiti viviktaṃ paśyato jagat //",
  "S04bsu021_u:1936": "atha khalu mahāmatirbodhisattvo mahāsattvaḥ punarapi bhagavantamadhyeṣate - deśayatu me bhagavān,",
  "S04bsu021_u:1937": "deśayatu me sugataḥ,",
  "S04bsu021_u:1938": "deśayatu me tathāgato 'rhan samyaksaṃbuddho vadatāṃ variṣṭhaḥ siddhāntanayalakṣaṇam,",
  "S04bsu021_u:1939": "yena siddhāntanayalakṣaṇena suprativibhāgaviddhena ahaṃ ca anye ca bodhisattvā mahāsattvāḥ siddhāntanayalakṣaṇagatiṃgatāḥ kṣipramanuttarāṃ samyaksaṃbodhimabhisaṃbhotsyante,",
  "S04bsu021_u:1940": "aparapraṇeyāśca bhaviṣyanti sarvatārkikatīrthakarāṇām /",
  "S04bsu021_u:1941": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:1942": "bhāṣiṣye 'haṃ te /",
  "S04bsu021_u:1943": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1944": "bhagavāṃstasyaitadavocat - dvividhaṃ mahāmate siddhāntanayalakṣaṇaṃ sarvaśrāvakapratyekabuddhabodhisattvānāṃ yaduta siddhāntanayaśca deśanānayaśca /",
  "S04bsu021_u:1945": "tatra siddhāntanayo mahāmate yaduta pratyātmādhigamaviśeṣalakṣaṇaṃ vāgvikalpākṣararahitamanāsravadhātugatiprāpakaṃ pratyātmagatibhūmigatisvalakṣaṇaṃ sarvatarkatīrthyamāravarjitam /",
  "S04bsu021_u:1946": "vinihatya ca tāṃstīrthyamārān pratyātmagatirvirājate /",
  "S04bsu021_u:1947": "etanmahāmate siddhāntanayalakṣaṇam /",
  "S04bsu021_u:1948": "tatra deśanānayaḥ katamaḥ?",
  "S04bsu021_u:1949": "yaduta navāṅgaśāsanavicitropadeśo 'nyānanyasadasatpakṣavarjitaḥ upāyakuśalavidhipūrvakaḥ sattveṣu darśanāvatāraḥ /",
  "S04bsu021_u:1950": "yadyenādhimucyate tattasya deśayet /",
  "S04bsu021_u:1951": "etanmahāmate deśanānayalakṣaṇam /",
  "S04bsu021_u:1952": "atra mahāmate tvayā anyaiśca bodhisattvairmahāsattvairyogaḥ karaṇīyaḥ //",
  "S04bsu021_u:1953": "tatredamucyate -",
  "S04bsu021_u:1954": "Lank_3.15 siddhāntaśca nayaścāpi pratyātmaśāsanaṃ ca vai /",
  "S04bsu021_u:1955": "ye paśyanti vibhāgajñā na te tarkavaśaṃ gatāḥ //",
  "S04bsu021_u:1956": "Lank_3.16 na bhāvo vidyate satyaṃ yathā bālairvikalpyate /",
  "S04bsu021_u:1957": "abhāvena tu vai mokṣaṃ kathaṃ necchanti tārkikāḥ //",
  "S04bsu021_u:1958": "Lank_3.17 utpādabhaṅgasaṃbaddhaṃ saṃskṛtaṃ pratipaśyataḥ /",
  "S04bsu021_u:1959": "dṛṣṭidvayaṃ prapuṣṇanti na paśyanti viparyayāt //",
  "S04bsu021_u:1960": "Lank_3.18 ekameva bhavetsatyaṃ nirvāṇaṃ manavarjitam /",
  "S04bsu021_u:1961": "kadalīskandhamāyābhaṃ lokaṃ paśyedvikalpitam //",
  "S04bsu021_u:1962": "Lank_3.19 rāgo na vidyate dveṣo mohaścāpi na pudgalaḥ /",
  "S04bsu021_u:1963": "tṛṣṇāyā hyuditāḥ skandhā vidyante svapnasādṛśāḥ //",
  "S04bsu021_u:1964": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
  "S04bsu021_u:1965": "deśayatu me sugataḥ abhūtaparikalpasya lakṣaṇam /",
  "S04bsu021_u:1966": "kathaṃ kiṃ kena kasya bhagavan abhūtaparikalpaḥ pravartamānaḥ pravartate?",
  "S04bsu021_u:1967": "abhūtaparikalpo 'bhūtaparikalpa iti bhagavannucyate /",
  "S04bsu021_u:1968": "katamasyaitadbhagavan dharmasyādhivacanaṃ yaduta abhūtaparikalpa iti?",
  "S04bsu021_u:1969": "kiṃ vā prativikalpayan abhūtaparikalpo bhavati?",
  "S04bsu021_u:1970": "bhagavānāha - sādhu sādhu mahāmate /",
  "S04bsu021_u:1971": "sādhu khalu punastvaṃ mahāmate, yattvametamarthamadhyeṣitavyaṃ manyase /",
  "S04bsu021_u:1972": "bahujanahitāya tvaṃ mahāmate pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu021_u:1973": "tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:1974": "bhāṣiṣye 'haṃ te /",
  "S04bsu021_u:1975": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:1976": "bhagavāṃstasyaitadavocat - arthavividhavaicitryābhūtaparikalpābhiniveśānmahāmate vikalpaḥ pravartamānaḥ pravartate /",
  "S04bsu021_u:1977_0": "nṛṇāṃ grāhyagrāhakābhiniveśābhiniviṣṭānāṃ ca mahāmate svacittadṛśyamātrānavadhāritamatīnāṃ",
  "S04bsu021_u:1977_1": "ca sadasaddṛṣṭipakṣapatitānāṃ ca mahāmate tīrthakaradṛṣṭiprativikalpavāsanāpratipuṣṭānāṃ",
  "S04bsu021_u:1977_2": "bāhyavicitrārthopalambhābhiniveśāccittacaittakalāpo vikalpasaṃśabditaḥ pravartamānaḥ",
  "S04bsu021_u:1977_3": "pravartate ātmātmīyābhiniveśāt /",
  "S04bsu021_u:1978_0": "mahāmatirāhatadyadi bhagavannarthavividhavaicitryābhūtaparikalpābhiniveśānnṛṇāṃ vikalpaḥ",
  "S04bsu021_u:1978_1": "pravartamānaḥ pravartate sadasaddṛṣṭipakṣapatitānāṃ grāhyagrāhakatīrthakaradṛṣṭiprativikalpapuṣṭānāṃ",
  "S04bsu021_u:1978_2": "bāhyavicitrārthopalambhābhiniveśāccittacaittakalāpo vikalpasaṃśabditaḥ svacittadṛśyamātrānavabodhātsantāsantavicitrabhāvābhiniveśātpravartamānaḥ pravartate /",
  "S04bsu021_u:1979": "tadyathaiva bhagavan bāhyārthavicitralakṣaṇaḥ sadasatpakṣapatitalakṣaṇo bhāvābhāvavivikto dṛṣṭilakṣaṇavinivṛttaḥ,",
  "S04bsu021_u:1980": "tathaiva bhagavan paramārthapramāṇendriyāvayavadṛṣṭāntahetulakṣaṇavinivṛttaḥ /",
  "S04bsu021_u:1981": "tatkathaṃ bhagavannekatra vicitravikalpo 'bhūtārthavicitrabhāvābhiniveśaṃ prativikalpayan pravartate,",
  "S04bsu021_u:1982": "na punaḥ paramārthalakṣaṇābhiniveśaṃ prativikalpayan pravartate vikalpaḥ?",
  "S04bsu021_u:1983": "nanu bhagavan viṣamahetuvādastava",
  "S04bsu021_u:1984": "prasajyate ekatra pravartate ekatra neti bruvataḥ,",
  "S04bsu021_u:1985_0": "sadasatpakṣāśrayābhiniveśaśca abhūtaprativikalpadṛṣṭipravṛttiṃ bruvato vividhamāyāṅgapuruṣavaicitryānniṣpannaikarūpavatprativikalpayan",
  "S04bsu021_u:1985_1": "vikalpena lakṣaṇavaicitryabhāvābhāvaṃ ca vikalpasya vinivṛtterlokāyatikadṛṣṭyāśayapatitaśca /",
  "S04bsu021_u:1986": "[Vaidya_62] bhagavānāha - na hi mahāmate vikalpaḥ pravartate nivartate vā /",
  "S04bsu021_u:1987": "tatkasya hetoḥ?",
  "S04bsu021_u:1988": "yaduta sadasato vikalpasyāpravṛttitvādbāhyadṛśyabhāvābhāvātsvacittadṛśyamātrāvabodhānmahāmate vikalpo na pravartate na nivartate /",
  "S04bsu021_u:1989": "anyatra mahāmate bālānāṃ svacittavaicitryavikalpakalpitatvāt /",
  "S04bsu021_u:1990": "kriyāpravṛttipūrvako vikalpo vaicitryabhāvalakṣaṇābhiniveśātpravartata iti vadāmi /",
  "S04bsu021_u:1991_0": "kathaṃ khalu mahāmate bālapṛthagjanāḥ svavikalpacittamātrāvabodhādātmātmīyābhivinivṛttadṛṣṭayaḥ",
  "S04bsu021_u:1991_1": "kāryakāraṇapratyayavinivṛttadoṣāḥ svacittamātrāvabodhātparāvṛttacittāśrayāḥ sarvāsu",
  "S04bsu021_u:1991_2": "bhūmiṣu kṛtavidyāstathāgatasvapratyātmagatigocaraṃ pañcadharmasvabhāvavastudṛṣṭivikalpavinivṛttiṃ pratilabheran?",
  "S04bsu021_u:1992": "ata etasmātkāraṇānmahāmate idamucyate mayā - vikalpo 'bhūtārthavaicitryādabhiniveśātpravartate,",
  "S04bsu021_u:1993": "svavikalpavaicitryārthayathābhūtārthaparijñānādvimucyata iti //",
  "S04bsu021_u:1994": "tatredamucyate -",
  "S04bsu021_u:1995": "Lank_3.20 kāraṇaiḥ pratyayaiścāpi yeṣāṃ lokaḥ pravartate /",
  "S04bsu021_u:1996": "cātuṣkoṭikayā yuktā na te mannayakovidāḥ //",
  "S04bsu021_u:1997": "Lank_3.21 asanna jāyate loko na sanna sadasan kvacit /",
  "S04bsu021_u:1998": "pratyayaiḥ kāraṇaiścāpi yathā bālairvikalpyate //",
  "S04bsu021_u:1999": "Lank_3.22 na sannāsanna sadasadyadā lokaṃ prapaśyati /",
  "S04bsu021_u:2000": "tadā vyāvartate cittaṃ nairātmyaṃ cādhigacchati //",
  "S04bsu021_u:2001": "Lank_3.23 anutpannāḥ sarvabhāvā yasmātpratyayasaṃbhavāḥ /",
  "S04bsu021_u:2002": "kāryaṃ hi pratyayāḥ sarve na kāryājjāyate bhavaḥ //",
  "S04bsu021_u:2003": "Lank_3.24 kāryānna jāyate kāryaṃ dvitvaṃ kārye prasajyate /",
  "S04bsu021_u:2004": "na ca dvitvaprasaṅgena kāryādbhāvopalabhyate //",
  "S04bsu021_u:2005": "Lank_3.25 ālambālambyavigataṃ yadā paśyati saṃskṛtam /",
  "S04bsu021_u:2006": "niścitaṃ cittamātraṃ hi cittamātraṃ vadāmyaham //",
  "S04bsu021_u:2007": "Lank_3.26 mātrā svabhāvasaṃsthānaṃ pratyayairbhāvavarjitam /",
  "S04bsu021_u:2008": "niṣṭhābhāvaḥ paraṃ brahma etāṃ mātrāṃ vadāmyaham //",
  "S04bsu021_u:2009": "Lank_3.27 prajñaptisatyato hyātmā dravyasanna hi vidyate /",
  "S04bsu021_u:2010": "skandhānāṃ skandhatā tadvatprajñaptyā na tu dravyataḥ //",
  "S04bsu021_u:2011": "Lank_3.28 caturvidhā vai samatā lakṣaṇaṃ hetubhāvajam /",
  "S04bsu021_u:2012": "nairātmyasamatā caiva caturthaṃ yogayoginām //",
  "S04bsu021_u:2013": "Lank_3.29 vyāvṛttiḥ sarvadṛṣṭīnāṃ kalpyakalpanavarjitā /",
  "S04bsu021_u:2014": "anupalambho hyajātiśca cittamātraṃ vadāmyaham //",
  "S04bsu021_u:2015": "Lank_3.30 na bhāvaṃ nāpi cābhāvaṃ bhāvābhāvavivarjitam /",
  "S04bsu021_u:2016": "tathatā cittavinirmuktaṃ cittamātraṃ vadāmyaham //",
  "S04bsu021_u:2017": "Lank_3.31 tathatāśūnyatākoṭi nirvāṇaṃ dharmadhātukam /",
  "S04bsu021_u:2018": "kāyaṃ manomayaṃ citraṃ cittamātraṃ vadāmyaham //",
  "S04bsu021_u:2019": "Lank_3.32 vikalpavāsanābaddhaṃ vicitraṃ cittasaṃbhavam /",
  "S04bsu021_u:2020": "bahirākhyāyate nṛṇāṃ cittamātraṃ hi laukikam //",
  "S04bsu021_u:2021": "Lank_3.33 dṛśyaṃ na vidyate bāhyaṃ cittaṃ citraṃ hi dṛśyate /",
  "S04bsu021_u:2022": "dehabhogapratiṣṭhānaṃ cittamātraṃ vadāmyaham //",
  "S04bsu021_u:2023": "atha khalu mahāmatirbodhisattvo mahāsattvo bhagavantametadavocat - yatpunaretaduktaṃ bhagavatā - yathārutārthagrahaṇaṃ na kartavyaṃ bodhisattvena mahāsattvena anyaiśceti /",
  "S04bsu021_u:2024": "kathaṃ na bhagavan bodhisattvo mahāsattvo yathārutārthagrāhī na bhavati?",
  "S04bsu021_u:2025": "kiṃ ca rutam?",
  "S04bsu021_u:2026": "ko 'rthaḥ?",
  "S04bsu021_u:2027": "bhagavānāha - tena hi mahāmate śṛṇu, sādhu ca suṣṭhu na ca manasi kuru /",
  "S04bsu021_u:2028": "bhāṣiṣye 'haṃ te /",
  "S04bsu021_u:2029": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2030": "bhagavāṃstasyaitadavocat - tatra rutaṃ mahāmate katamat?",
  "S04bsu021_u:2031": "yaduta vāgakṣarasaṃyogavikalpo dantahanutālujihvauṣṭhapuṭaviniḥsṛtaparasparajalpo vikalpavāsanāhetuko rutamityucyate /",
  "S04bsu021_u:2032": "tatra arthaḥ punarmahāmate katamaḥ?",
  "S04bsu021_u:2033_0": "yaduta śrutacintābhāvanāmayyā prajñayā eko rahogato nirvāṇapuragāmimārgaḥ svabuddhyā",
  "S04bsu021_u:2033_1": "vāsanāśrayaparāvṛttipūrvakaḥ svapratyātmagatigocarabhūmisthānāntaraviśeṣārthalakṣaṇagatiṃ",
  "S04bsu021_u:2033_2": "pravicārayan bodhisattvo mahāsattvo 'rthakuśalo bhavati //",
  "S04bsu021_u:2034": "punaraparaṃ mahāmate rūtārthakuśalo bodhisattvo mahāsattvo rutamarthādanyannānyaditi samanupaśyati, arthaṃ ca rutāt /",
  "S04bsu021_u:2035": "yadi ca punarmahāmate artho rutādanyaḥ syāt, arutārthābhivyaktihetukaḥ syāt /",
  "S04bsu021_u:2036": "sa cārtho rutenānupraviśyate pradīpeneva dhanam /",
  "S04bsu021_u:2037": "tadyathā mahāmate kaścideva puruṣaḥ pradīpaṃ gṛhītvā dhanamavalokayet - idaṃ me dhanamevaṃvidhamasmin pradeśe iti /",
  "S04bsu021_u:2038": "evameva mahāmate vāgvikalparutapradīpena bodhisattvā mahāsattvā vāgvikalparahitāḥ svapratyātmāryagatimanupraviśanti //",
  "S04bsu021_u:2039_0": "punaraparaṃ mahāmate aniruddhā anutpannāḥ prakṛtiparinirvṛtāstriyānamekayānaṃ ca",
  "S04bsu021_u:2039_1": "pañcacittasvabhāvādiṣu yathārutārthābhiniveśaṃ pratītya abhiniveśataḥ samāropāpavādadṛṣṭipatito bhavati /",
  "S04bsu021_u:2040": "anyathā vyavasthitānanyathā prativikalpayan māyāvaicitryadarśanavikalpanavat /",
  "S04bsu021_u:2041": "tadyathā mahāmate anyathā hi māyāvaicitryaṃ draṣṭavyamanyathā pratikalpyate bālairna tvāryaiḥ //",
  "S04bsu021_u:2042": "tatredamucyate -",
  "S04bsu021_u:2043": "Lank_3.34 yathārutaṃ vikalpitvā samāropenti dharmatām /",
  "S04bsu021_u:2044": "te ca vai tatsamāropātpatanti narakālaye //",
  "S04bsu021_u:2045": "Lank_3.35 na hyātmā vidyate skandhaiḥ skandhāścaiva hi nātmani /",
  "S04bsu021_u:2046": "na te yathā vikalpyante na ca te vai na santi ca //",
  "S04bsu021_u:2047": "Lank_3.36 astitvaṃ sarvabhāvānāṃ yathā bālairvikalpyate /",
  "S04bsu021_u:2048": "yadi te bhavedyathādṛṣṭāḥ sarve syustattvadarśinaḥ //",
  "S04bsu021_u:2049": "Lank_3.37 abhāvātsarvadharmāṇāṃ saṃkleśo nāsti śuddhitaḥ /",
  "S04bsu021_u:2050": "na te tathā yathā dṛṣṭā na ca te vai na santi ca //",
  "S04bsu021_u:2051": "punaraparaṃ mahāmate jñānavijñānalakṣaṇaṃ te upadekṣyāmi,",
  "S04bsu021_u:2052": "yena jñānavijñānalakṣaṇena suprativibhāgaviddhena tvaṃ ca anye ca bodhisattvā mahāsattvā jñānavijñānalakṣaṇagatiṃgatāḥ kṣipramanuttarāṃ samyaksaṃbodhimabhisaṃbhotsyante /",
  "S04bsu021_u:2053": "tatra mahāmate triprakāraṃ jñānaṃ laukikaṃ lokottaraṃ ca lokottaratamaṃ ca /",
  "S04bsu021_u:2054": "tatrotpannapradhvaṃsi vijñānam /",
  "S04bsu021_u:2055": "anutpannapradhvaṃsi jñānam /",
  "S04bsu021_u:2056": "punaraparaṃ mahāmate nimittānimittapatitaṃ vijñānaṃ nāstyastivaicitryalakṣaṇahetukaṃ ca /",
  "S04bsu021_u:2057": "nimittānimittavyatikrāntalakṣaṇaṃ jñānam /",
  "S04bsu021_u:2058": "punaraparaṃ mahāmate upacayalakṣaṇaṃ vijñānam /",
  "S04bsu021_u:2059": "apacayalakṣaṇaṃ jñānam /",
  "S04bsu021_u:2060": "tatra trividhaṃ jñānaṃ svasāmānyalakṣaṇāvadhārakaṃ ca utpādavyayāvadhārakaṃ ca anutpādānirodhāvadhārakaṃ ca /",
  "S04bsu021_u:2061": "tatra laukikaṃ jñānaṃ sadasatpakṣābhiniviṣṭānāṃ sarvatīrthakarabālapṛthagjanānāṃ ca /",
  "S04bsu021_u:2062": "tatra lokottaraṃ jñānaṃ sarvaśrāvakapratyekabuddhānāṃ ca svasāmānyalakṣaṇapatitāśayābhiniviṣṭānām /",
  "S04bsu021_u:2063": "tatra lokottaratamaṃ jñānaṃ buddhabodhisattvānāṃ nirābhāsadharmapravicayādanirodhānutpādadarśanātsadasatpakṣavigataṃ tathāgatabhūminairātmyādhigamātpravartate //",
  "S04bsu021_u:2064": "punaraparaṃ mahāmate asaṅgalakṣaṇaṃ jñānam, viṣayavaicitryasaṅgalakṣaṇaṃ ca vijñānam /",
  "S04bsu021_u:2065": "punaraparaṃ mahāmate trisaṅgakṣayotpādayogalakṣaṇaṃ vijñānamasaṅgasvabhāvalakṣaṇaṃ jñānam /",
  "S04bsu021_u:2066": "punaraparaṃ mahāmate aprāptilakṣaṇaṃ jñānaṃ svapratyātmāryajñānagatigocaramapraveśānirgamatvādudakacandravajjale //",
  "S04bsu021_u:2067": "tatredamucyate -",
  "S04bsu021_u:2068": "Lank_3.38 cittena cīyate karma jñānena ca vidhīyate /",
  "S04bsu021_u:2069": "prajñayā ca nirābhāsaṃ prabhāvaṃ cādhigacchati //",
  "S04bsu021_u:2070": "Lank_3.39 cittaṃ viṣayasaṃbaddhaṃ jñānaṃ tarke pravartate /",
  "S04bsu021_u:2071": "nirābhāse viśeṣe ca prajñā vai saṃpravartate //",
  "S04bsu021_u:2072": "Lank_3.40 cittaṃ manaśca vijñānaṃsaṃjñāvaikalpavarjitāḥ /",
  "S04bsu021_u:2073": "vikalpadharmatāṃ prāptāḥ śrāvakā na jinātmajāḥ //",
  "S04bsu021_u:2074": "Lank_3.41 śānte kṣāntiviśeṣe vai jñānaṃ tāthāgataṃ śubham /",
  "S04bsu021_u:2075": "saṃjāyate viśeṣārthaṃ samudācāravarjitam //",
  "S04bsu021_u:2076": "Lank_3.42 prajñā hi trividhā mahyaṃ āryā yena prabhāvitā /",
  "S04bsu021_u:2077": "lakṣaṇaṃ kalpyate yena yaśca bhāvān vṛṇoti ca //",
  "S04bsu021_u:2078": "[Vaidya_65]",
  "S04bsu021_u:2079": "Lank_3.43 yānadvayavisaṃyuktā prajñā hyabhāvavarjitā /",
  "S04bsu021_u:2080": "sadbhāvābhiniveśena śrāvakāṇāṃ pravartate /",
  "S04bsu021_u:2081": "cittamātrāvatāreṇa prajñā tāthāgatī matā //",
  "S04bsu021_u:2082_0": "punaraparaṃ mahāmate navavidhā pariṇāmavādināṃ tīrthakarāṇāṃ pariṇāmadṛṣṭirbhavati",
  "S04bsu021_u:2082_1": "yaduta saṃsthānapariṇāmo lakṣaṇapariṇāmo hetupariṇāmo yuktipariṇāmo dṛṣṭipariṇāma",
  "S04bsu021_u:2082_2": "utpādapariṇāmo bhāvapariṇāmaḥ pratyayābhivyaktipariṇāmaḥ kriyābhivyaktipariṇāmaḥ /",
  "S04bsu021_u:2083": "etā mahāmate nava pariṇāmadṛṣṭayaḥ,",
  "S04bsu021_u:2084": "yāḥ saṃdhāya sarvatīrthakarāḥ sadasatpakṣotpādapariṇāmavādino bhavanti //",
  "S04bsu021_u:2085": "tatra mahāmate saṃsthānapariṇāmo yaduta saṃsthānasyānyathābhāvadarśanāt,",
  "S04bsu021_u:2086": "suvarṇasya bhūṣaṇavikṛtivaicitryadarśanavat /",
  "S04bsu021_u:2087": "tadyathā mahāmate suvarṇaṃ kaṭakarucakasvastyādipariṇāmena pariṇāmyamānaṃ vicitrasaṃsthānapariṇataṃ dṛśyate /",
  "S04bsu021_u:2088": "na suvarṇaṃ bhāvataḥ pariṇamati /",
  "S04bsu021_u:2089": "evameva mahāmate sarvabhāvānāṃ pariṇāmaḥ kaiścittīrthakarairvikalpyate anyaiśca kāraṇataḥ /",
  "S04bsu021_u:2090": "na ca te tathā, na cānyathā parikalpamupādāya /",
  "S04bsu021_u:2091": "evaṃ sarvapariṇāmabhedo draṣṭavyo dadhikṣīramadyaphalapākavat /",
  "S04bsu021_u:2092": "tadyathā mahāmate evaṃ dadhikṣīramadyaphalādīnāmekaikasya pariṇāmo vikalpasya pariṇāmo vikalpyate tīrthakaraiḥ,",
  "S04bsu021_u:2093": "na cātra kaścitpariṇamati sadasatoḥ svacittadṛśyabāhyabhāvābhāvāt,",
  "S04bsu021_u:2094": "evameva mahāmate bālapṛthagjanānāṃ svacittavikalpabhāvanāpravṛttirdraṣṭavyā /",
  "S04bsu021_u:2095": "nātra mahāmate kaściddharmaḥ pravartate vā nivartate vā, māyāsvapnapravṛttarūpadarśanavat /",
  "S04bsu021_u:2096": "tadyathā mahāmate svapne pravṛttinivṛttī upalabhyete vandhyāputramṛtajanmavat //",
  "S04bsu021_u:2097": "tatredamucyate -",
  "S04bsu021_u:2098": "Lank_3.44 pariṇāmaṃ kālasaṃsthānaṃ bhūtabhāvendriyeṣu ca /",
  "S04bsu021_u:2099": "antarābhavasaṃgrāhyo ye kalpenti na te budhāḥ //",
  "S04bsu021_u:2100": "Lank_3.45 na pratītyasamutpannaṃ lokaṃ kalpenti vai jināḥ /",
  "S04bsu021_u:2101": "kiṃ tu pratyaya evedaṃ lokaṃ gandharvasaṃnibham //",
  "S04bsu021_u:2102": "atha khalu mahāmatirbodhisattvo mahāsattvaḥ punarapi bhagavantaṃ sarvadharmasaṃdhyarthaparimocanārthamadhyeṣate sma - deśayatu me bhagavān,",
  "S04bsu021_u:2103": "deśayatu me tathāgato 'rhan samyaksaṃbuddhaḥ sarvadharmāṇāṃ saṃdhyasaṃdhilakṣaṇam,",
  "S04bsu021_u:2104": "yena saṃdhyasaṃdhilakṣaṇena suprativibhāgābhividdhena ahaṃ ca anye ca bodhisattvā mahāsattvāḥ sarvasaṃdhyasaṃdhyupāyakuśalā yathārutārthābhiniveśasaṃdhau na prapateyuḥ /",
  "S04bsu021_u:2105_0": "sarvadharmāṇāṃ saṃdhyasaṃdhikauśalena vāgakṣaraprativikalpanaṃ ca vinihatya buddhyā",
  "S04bsu021_u:2105_1": "sarvabuddhakṣetraparṣaccāriṇo balavaśitābhijñādhāraṇīmudrāsumudritā vicitrairnirmāṇakiraṇairdaśaniṣṭhāpāde",
  "S04bsu021_u:2106_0": "sunibaddhabuddhayo 'nābhogacandrasūryamaṇimahābhūtacaryāgatisamāḥ sarvabhūmiṣu svavikalpalakṣaṇavinivṛttadṛṣṭayaḥ",
  "S04bsu021_u:2106_1": "svapnamāyādisarvadharmānudarśanādbuddhabhūmyāśrayānupraviṣṭāḥ sarvasattvadhātuṃ yathārhattvadharmadeśanayā",
  "S04bsu021_u:2106_2": "[Vaidya_66] ākṛṣya svapnamāyādisarvadharmasadasatpakṣavarjite bhaṅgotpādavikalparahite",
  "S04bsu021_u:2106_3": "rutānyathāparyāyavṛttyāśrayatayā pratiṣṭhāpayeyuḥ /",
  "S04bsu021_u:2107": "bhagavānāha - sādhu sādhu mahāmate /",
  "S04bsu021_u:2108": "tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:2109": "bhāṣiṣye 'haṃ te /",
  "S04bsu021_u:2110": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2111": "bhagavāṃstasyaitadavocat - aparimito mahāmate sarvadharmāṇāṃ yathārutārthābhiniveśasaṃdhiḥ,",
  "S04bsu021_u:2112": "lakṣaṇābhiniveśasaṃdhiḥ,",
  "S04bsu021_u:2113": "pratyayābhiniveśasaṃdhiḥ,",
  "S04bsu021_u:2114": "bhāvābhāvābhiniveśasaṃdhiḥ,",
  "S04bsu021_u:2115": "utpādānutpādavikalpābhiniveśasaṃdhiḥ,",
  "S04bsu021_u:2116": "nirodhānirodhābhiniveśaprativikalpasaṃdhiḥ,",
  "S04bsu021_u:2117": "yānāyānābhiniveśaprativikalpasaṃdhiḥ,",
  "S04bsu021_u:2118": "saṃskṛtāsaṃskṛtaprativikalpābhiniveśasaṃdhiḥ,",
  "S04bsu021_u:2119": "bhūmyabhūmisvalakṣaṇavikalpābhiniveśasaṃdhiḥ,",
  "S04bsu021_u:2120": "svavikalpābhisamayavikalpasaṃdhiḥ,",
  "S04bsu021_u:2121": "sadasatpakṣatīrthyāśrayaprativikalpasaṃdhiḥ,",
  "S04bsu021_u:2122": "triyānaikayānābhisamayavikalpasaṃdhiḥ /",
  "S04bsu021_u:2123": "ete cānye ca mahāmate bālapṛthagjanānāṃ svavikalpasaṃdhayaḥ,",
  "S04bsu021_u:2124_0": "yāṃ saṃdhiṃ saṃdhāya bālapṛthagjanāḥ prativikalpayamānāḥ kauśeyakrimaya iva svavikalpadṛṣṭisaṃdhisūtreṇa",
  "S04bsu021_u:2124_1": "ātmānaṃ parāṃśca svavikalpadṛṣṭisaṃdhisūtrarocanatayā pariveṣṭayanti bhāvābhāvasaṃdhilakṣaṇābhiniveśābhiniviṣṭāḥ /",
  "S04bsu021_u:2125": "na cātra mahāmate kaścitsaṃdhirna saṃdhilakṣaṇaṃ viviktadarśanātsarvadharmāṇām /",
  "S04bsu021_u:2126": "vikalpasyāpravṛttatvānmahāmate bodhisattvo mahāsattvaḥ sarvadharmeṣu viviktadarśī viharati //",
  "S04bsu021_u:2127_0": "punaraparaṃ mahāmate bāhyabhāvābhāvasvacittadṛśyalakṣaṇāvabodhānnirābhāsacittamātrānusāritvātsadasatoḥ",
  "S04bsu021_u:2127_1": "sarvabhāvavikalpasaṃdhiviviktadarśanānna saṃdhirnāsaṃdhilakṣaṇaṃ sarvadharmāṇām /",
  "S04bsu021_u:2128": "nātra kaścinmahāmate badhyate na ca mucyate,",
  "S04bsu021_u:2129": "anyatra vitathapatitayā buddhyā bandhamokṣau prajñāyete /",
  "S04bsu021_u:2130": "tatkasya hetoḥ? yaduta sadasatoḥ saṃdhyanupalabdhitvātsarvadharmāṇām //",
  "S04bsu021_u:2131": "punaraparaṃ mahāmate trayaḥ saṃdhayo bālānāṃ pṛthagjanānāṃ yaduta rāgo dveṣo mohaśca /",
  "S04bsu021_u:2132": "tṛṣṇā ca paunarbhavikī nandīrāgasahagatā yāṃ saṃdhāya gatisaṃdhayaḥ prajāyante /",
  "S04bsu021_u:2133": "tatra saṃdhisaṃdhānaṃ sattvānāṃ gatipañcakaṃ saṃdhervyucchedānmahāmate nasaṃdhirnāsaṃdhilakṣaṇaṃ prajñāyate /",
  "S04bsu021_u:2134": "punaraparaṃ mahāmate trisaṃgatipratyayakriyāyogābhiniveśāya saṃdhiḥ /",
  "S04bsu021_u:2135": "vijñānānāṃ nairantaryātpravṛttiyogenābhiniveśato bhavasaṃdhirbhavati /",
  "S04bsu021_u:2136": "trisaṃgatipratyayavyāvṛttervijñānānāṃ vimokṣatrayānudarśanātsarvasaṃdhayo na pravartante //",
  "S04bsu021_u:2137": "tatredamucyate -",
  "S04bsu021_u:2138": "Lank_3.46 abhūtaparikalpo hi saṃdhilakṣaṇamucyate /",
  "S04bsu021_u:2139": "tasya bhūtaparijñānātsaṃdhijālaṃ prasīdati //",
  "S04bsu021_u:2140": "Lank_3.47 bhāvajñānarutagrāhātkauśeyakrimayo yathā /",
  "S04bsu021_u:2141": "badhyante svavikalpena bālāḥ saṃdhyavipaścitaḥ //",
  "S04bsu021_u:2142": "punarapi mahāmatirāha - yatpunaretaduktaṃ bhagavatā - yena yena vikalpena ye ye bhāvā vikalpyante,",
  "S04bsu021_u:2143": "na hi sa teṣāṃ svabhāvo bhavati /",
  "S04bsu021_u:2144": "parikalpita evāsau /",
  "S04bsu021_u:2145": "tadyadi bhagavan parikalpita [Vaidya_67] evāsau na bhāvasvabhāvalakṣaṇāvadhāraṇam,",
  "S04bsu021_u:2146": "nanu te bhagavan evaṃ bruvataḥ saṃkleśavyavadānābhāvaḥ prasajyate parikalpitasvabhāvabhāvitatvātsarvadharmāṇām /",
  "S04bsu021_u:2147": "bhagavānāha - evametanmahāmate yathā vadasi /",
  "S04bsu021_u:2148": "na mahāmate yathā bālapṛthagjanairbhāvasvabhāvo vikalpyate, tathā bhavati /",
  "S04bsu021_u:2149": "parikalpita evāsau mahāmate, na bhāvasvabhāvalakṣaṇāvadhāraṇam /",
  "S04bsu021_u:2150": "kiṃ tu yathā mahāmate āryairbhāvasvabhāvo 'vadhāryate āryeṇa jñānena āryeṇa darśanena āryeṇa prajñāacakṣuṣā tathā bhāvasvabhāvo bhavati //",
  "S04bsu021_u:2151": "mahāmatirāha - tadyadi bhagavan yathā āryairāryeṇa jñānena āryeṇa darśanena āryeṇa prajñācakṣuṣā na divyamāṃsacakṣuṣā bhāvasvabhāvo 'vadhāryate tathā bhavati,",
  "S04bsu021_u:2152": "na tu yathā bālapṛthagjanairvikalpyate bhāvasvabhāvaḥ,",
  "S04bsu021_u:2153": "tatkathaṃ bhagavan bālapṛthagjanānāṃ vikalpavyāvṛttirbhaviṣyati āryabhāvavastvanavabodhāt?",
  "S04bsu021_u:2154": "na ca te bhagavan viparyastāḥ nāviparyastāḥ /",
  "S04bsu021_u:2155": "tatkasya hetoḥ? yaduta āryavastusvabhāvānavabodhātsadasatorlakṣaṇasya vṛttidarśanāt /",
  "S04bsu021_u:2156": "āryairapi bhagavan yathā vastu vikalpyate, na tathā bhavati svalakṣaṇaviṣayāgocaratvāt /",
  "S04bsu021_u:2157": "sa teṣāmapi bhagavan bhāvasvabhāvalakṣaṇaḥ parikalpitasvabhāva eva khyāyate hetvahetuvyapadeśāt /",
  "S04bsu021_u:2158": "yaduta bhāvasvalakṣaṇadṛṣṭipatitatvādanyeṣāṃ gocaro bhavati na yathā teṣām /",
  "S04bsu021_u:2159": "ityevamanavasthā prasajyate bhagavan bhāvasvabhāvalakṣaṇānavabodhāt /",
  "S04bsu021_u:2160": "na ca bhagavan parikalpitasvabhāvahetuko bhāvasvabhāvalakṣaṇaḥ /",
  "S04bsu021_u:2161": "sa ca kathaṃ parikalpena prativikalpyamāno na tathā bhaviṣyati yathā parikalpyate?",
  "S04bsu021_u:2162": "anyadeva bhagavan prativikalpasya lakṣaṇam, anyadeva svabhāvalakṣaṇam /",
  "S04bsu021_u:2163": "visadṛśahetuke ca bhagavan vikalpasvabhāvalakṣaṇe /",
  "S04bsu021_u:2164": "te ca parasparaṃ parikalpyamāne bālapṛthagjanairna tathā bhaviṣyataḥ /",
  "S04bsu021_u:2165": "kiṃ tu sattvānāṃ vikalpavyāvṛttyarthamidamucyate /",
  "S04bsu021_u:2166": "yathā prativikalpena vikalpyante tathā na vidyante //",
  "S04bsu021_u:2167": "kimidaṃ bhagavan sattvānāṃ tvayā nāstyastitvadṛṣṭiṃ vinivārya vastusvabhāvābhiniveśena āryajñānagocaraviṣayābhiniveśānnāstitvadṛṣṭiḥ punarnipātyate,",
  "S04bsu021_u:2168": "viviktadharmopadeśābhāvaśca kriyate āryajñānasvabhāvavastudeśanayā?",
  "S04bsu021_u:2169": "bhagavānāha - na mayā mahāmate viviktadharmopadeśābhāvaḥ kriyate,",
  "S04bsu021_u:2170": "na cāstitvadṛṣṭirnipātyate āryavastusvabhāvanirdeśena /",
  "S04bsu021_u:2171": "kiṃ tu utrāsapadavivarjanārthaṃ sattvānāṃ mahāmate mayā anādikālabhāvasvabhāvalakṣaṇābhiniviṣṭānāmāryajñānavastusvabhāvābhiniveśalakṣaṇadṛṣṭyā viviktadharmopadeśaḥ kriyate /",
  "S04bsu021_u:2172": "na mayā mahāmate bhāvasvabhāvopadeśaḥ kriyate /",
  "S04bsu021_u:2173": "kiṃ tu mahāmate svayamevādhigatayāthātathyaviviktadharmavihāriṇo bhaviṣyanti /",
  "S04bsu021_u:2174": "bhrānternirnimittadarśanāt svacittadṛśyamātramavatīrya bāhyadṛśyabhāvābhāvavinivṛttadṛṣṭayo vimokṣatrayādhigatayāthātathyaviviktadharmavihāriṇo bhaviṣyanti /",
  "S04bsu021_u:2175": "bhrānternirnimittadṛṣṭayo vimokṣatrayādhigatayāthātathyamudrāsumudritā bhāvasvabhāveṣu pratyātmādhigatayā buddhyā pratyakṣavihāriṇo bhaviṣyanti nāstyastitvavastudṛṣṭivivarjitāḥ //",
  "S04bsu021_u:2176": "punaraparaṃ mahāmate anutpannāḥ sarvadharmā iti bodhisattvena mahāsattvena pratijñā na karaṇīyā /",
  "S04bsu021_u:2177": "tatkasya hetoḥ? pratijñāyāḥ sarvasvabhāvabhāvitvāttaddhetupravṛttilakṣaṇatvācca /",
  "S04bsu021_u:2178": "anutpannān [Vaidya_68] sarvadharmān pratijñāya pratibruvan mahāmate bodhisattvo mahāsattvaḥ pratijñāyā hīyate /",
  "S04bsu021_u:2179": "yā pratijñā - anutpannāḥ sarvadharmā iti, sāsya pratijñā hīyate, pratijñāyāstadapekṣotpattitvāt /",
  "S04bsu021_u:2180": "atha sāpi pratijñā anutpannā sarvadharmābhyantarādanutpannalakṣaṇānutpattitvātpratijñāyāḥ,",
  "S04bsu021_u:2181": "anutpannāḥ sarvadharmā iti sa vādaḥ prahīyate /",
  "S04bsu021_u:2182": "pratijñāvayavakāraṇena sadasato 'nutpattiḥ pratijñāyāḥ /",
  "S04bsu021_u:2183": "sā hi mahāmate pratijñā sarvabhāvābhyantarā sadasatoranutpattilakṣaṇāt /",
  "S04bsu021_u:2184": "yadi mahāmate tayā pratijñayā anutpannayā anutpannāḥ sarvabhāvā iti pratijñāṃ kurvanti,",
  "S04bsu021_u:2185": "evamapi pratijñāhāniḥ prasajyate /",
  "S04bsu021_u:2186": "pratijñāyāḥ sadasatoranutpattibhāvalakṣaṇatvātpratijñā na karaṇīyā /",
  "S04bsu021_u:2187": "anutpannasvabhāvalakṣaṇā hi mahāmate teṣāṃ pratijñā bhavati /",
  "S04bsu021_u:2188": "ataste mahāmate pratijñā na karaṇīyā /",
  "S04bsu021_u:2189": "bahudoṣaduṣṭatvādavayavānāṃ parasparahetuvilakṣaṇakṛtakatvācca avayavānāṃ pratijñā na karaṇīyā - yaduta anutpannāḥ sarvadharmāḥ /",
  "S04bsu021_u:2190": "evaṃ śūnyā asvabhāvāḥ sarvadharmā iti mahāmate bodhisattvena mahāsattvena pratijñā na karaṇīyā /",
  "S04bsu021_u:2191": "kiṃ tu mahāmate bodhisattvena mahāsattvena māyāsvapnavatsarvabhāvopadeśaḥ karaṇīyo dṛśyādṛśyalakṣaṇatvāt /",
  "S04bsu021_u:2192": "dṛṣṭibuddhimohanatvācca sarvadharmāṇāṃ māyāsvapnavadbhāvopadeśaḥ karaṇīyo 'nyatra bālānāmutrāsapadavivarjanatayā /",
  "S04bsu021_u:2193": "bālāḥ pṛthagjanā hi mahāmate /",
  "S04bsu021_u:2194": "nāstyastitvadṛṣṭipatitānāṃ teṣāmutrāsaḥ syānmā iti /",
  "S04bsu021_u:2195": "utrāsyamānā mahāmate dūrībhavanti mahāyānāt //",
  "S04bsu021_u:2196": "tatredamucyate -",
  "S04bsu021_u:2197": "Lank_3.48 na svabhāvo na vijñaptirna vastu na ca ālayaḥ /",
  "S04bsu021_u:2198": "bālairvikalpitā hyete śavabhūtaiḥ kutārkikaiḥ //",
  "S04bsu021_u:2199": "Lank_3.49 anutpannāḥ sarvadharmāḥ sarvatīrthyaprasiddhaye /",
  "S04bsu021_u:2200": "na hi kasyacidutpannā bhāvā vai pratyayānvitāḥ //",
  "S04bsu021_u:2201": "Lank_3.50 anutpannāḥ sarvadharmāḥ prajñayā na vikalpayet /",
  "S04bsu021_u:2202": "taddhetumattvāttatsiddherbuddhisteṣāṃ prahīyate //",
  "S04bsu021_u:2203": "Lank_3.51 keśoṇḍukaṃ yathā mithyā gṛhyate taimirairjanaiḥ /",
  "S04bsu021_u:2204": "tathā bhāvavikalpo 'yaṃ mithyā bālairvikalpyate //",
  "S04bsu021_u:2205": "Lank_3.52 prajñaptimātrātribhavaṃ nāsti vastusvabhāvataḥ /",
  "S04bsu021_u:2206": "prajñaptivastubhāvena kalpayiṣyanti tārkikāḥ //",
  "S04bsu021_u:2207": "Lank_3.53 nimittaṃ vastu vijñaptiṃ manovispanditaṃ ca tat /",
  "S04bsu021_u:2208": "atikramya tu putrā me nirvikalpāścaranti te //",
  "S04bsu021_u:2209": "Lank_3.54 ajale ca jalagrāho mṛgatṛṣṇā yathā nabhe /",
  "S04bsu021_u:2210": "dṛśyaṃ tathā hi bālānāmāryāṇāṃ ca viśeṣataḥ //",
  "S04bsu021_u:2211": "Lank_3.55 āryāṇāṃ darśanaṃ śuddhaṃ vimokṣatrayasaṃbhavam /",
  "S04bsu021_u:2212": "utpādabhaṅganirmuktaṃ nirābhāsapracāriṇām //",
  "S04bsu021_u:2213": "[Vaidya_69]",
  "S04bsu021_u:2214": "Lank_3.56 nirābhāso hi bhāvānāmabhāve nāsti yoginām /",
  "S04bsu021_u:2215": "bhāvābhāvasamatvena āryāṇāṃ jāyate phalam /",
  "S04bsu021_u:2216": "kathaṃ hyabhāvo bhāvānāṃ kurute samatāṃ katham //",
  "S04bsu021_u:2217": "Lank_3.57 yadā cittaṃ na jānāti bāhyamādhyātmikaṃ calam /",
  "S04bsu021_u:2218": "tadā tu kurute nāśaṃ samatācittadarśanam //",
  "S04bsu021_u:2219": "punarapi mahāmatirāha - yatpunaridamuktaṃ bhagavatā - yadā tvālambyamarthaṃ nopalabhate jñānaṃ tadā vijñaptimātravyavasthānaṃ bhavati /",
  "S04bsu021_u:2220": "vijñaptergrāhyābhāvādgrāhakasyāpyagrahaṇaṃ bhavati /",
  "S04bsu021_u:2221": "tadagrahaṇānna pravartate jñānaṃ vikalpasaṃśabditam /",
  "S04bsu021_u:2222": "tatkiṃ punarbhagavan bhāvānāṃ svasāmānyalakṣaṇānanyavaicitryānavabodhānnopalabhate jñānam?",
  "S04bsu021_u:2223": "atha svasāmānyalakṣaṇavaicitryabhāvasvabhāvābhibhavānnopalabhate jñānam /",
  "S04bsu021_u:2224": "atha kuḍyakaṭavapraprākārabhūjalapavanāgnivyavahitātidūrasāmīpyānnopalabhate jñānaṃ jñeyam /",
  "S04bsu021_u:2225": "atha bālāndhavṛddhayogādindriyāṇāṃ jñeyārthaṃ nopalabhate jñānam /",
  "S04bsu021_u:2226": "tadyadi bhagavan svasāmānyalakṣaṇānanyavaicitryānavabodhānnopalabhate jñānam,",
  "S04bsu021_u:2227": "na tarhi bhagavan jñānaṃ vaktavyam /",
  "S04bsu021_u:2228": "ajñānametadbhagavan yadvidyamānamarthaṃ nopalabhate /",
  "S04bsu021_u:2229": "atha svasāmānyalakṣaṇavaicitryabhāvasvabhāvābhibhavānnopalabhate jñānam,",
  "S04bsu021_u:2230": "tadajñānameva bhagavan na jñānam /",
  "S04bsu021_u:2231": "jñeye sati bhagavan jñānaṃ pravartate nābhāvāt /",
  "S04bsu021_u:2232": "tadyogācca jñeyasya jñānamityucyate /",
  "S04bsu021_u:2233": "atha kuḍyakaṭavapraprākārabhūjalapavanāgnivyavahitātidūrasāmīpyānnopalabhate bālavṛddhāndhayogavadvaikalyādindriyāṇāṃ jñānaṃ nopalabhate /",
  "S04bsu021_u:2234": "tadyadevaṃ nopalabhate, na tadbhagavan jñānam /",
  "S04bsu021_u:2235": "ajñānameva tadvidyamānamarthaṃ buddhivaikalyāt //",
  "S04bsu021_u:2236": "bhagavānāha - na hi tanmahāmate evamajñānaṃ bhavati /",
  "S04bsu021_u:2237": "jñānameva tanmahāmate, nājñānam /",
  "S04bsu021_u:2238": "na caitatsaṃdhāyoktaṃ mayā - yadā tvālambyamarthaṃ nopalabhate jñānaṃ tadā vijñaptimātravyavasthānaṃ bhavatīti /",
  "S04bsu021_u:2239": "kiṃ tu svacittadṛśyamātrāvabodhātsadasatorbāhyabhāvābhāvājjñānamapyarthaṃ nopalabhate /",
  "S04bsu021_u:2240": "tadanupalambhājjñānajñeyayorapravṛttiḥ /",
  "S04bsu021_u:2241": "vimokṣatrayānugamājjñānasyāpyanupalabdhiḥ /",
  "S04bsu021_u:2242": "na ca tārkikā anādikālabhāvābhāvaprapañcavāsitamataya evaṃ prajānanti /",
  "S04bsu021_u:2243": "te cāprajānanto bāhyadravyasaṃsthānalakṣaṇabhāvābhāvaṃ kṛtvā vikalpasyāpravṛttiṃ cittamātratāṃ nirdekṣyanti /",
  "S04bsu021_u:2244": "ātmātmīyalakṣaṇagrāhābhiniveśābhiniviṣṭāḥ svacittadṛśyamātrānavabodhājjñānaṃ jñeyaṃ prativikalpayanti /",
  "S04bsu021_u:2245": "te ca jñānajñeyaprativikalpanayā bāhyabhāvābhāvapravicayānupalabdherucchedadṛṣṭimāśrayante //",
  "S04bsu021_u:2246": "tatredamucyate -",
  "S04bsu021_u:2247": "Lank_3.58 vidyamānaṃ hi ālambyaṃ yadi jñānaṃ na paśyati /",
  "S04bsu021_u:2248": "ajñānaṃ taddhi na jñānaṃ tārkikāṇāmayaṃ nayaḥ //",
  "S04bsu021_u:2249": "Lank_3.59 ananyalakṣaṇābhāvājjñānaṃ yadi na paśyati /",
  "S04bsu021_u:2250": "vyavadhānadūrasāmīpyaṃ mithyājñānaṃ taducyate //",
  "S04bsu021_u:2251": "Lank_3.60 bālavṛddhāndhayogācca jñānaṃ yadi na jāyate /",
  "S04bsu021_u:2252": "vidyamānaṃ hi tajjñeyaṃ mithyājñānaṃ taducyate //",
  "S04bsu021_u:2253_0": "punaraparaṃ mahāmate bālapṛthagjanā anādikālaprapañcadauṣṭhulyasvaprativikalpanā",
  "S04bsu021_u:2253_1": "nāṭake nṛtyantaḥ svasiddhāntanayadeśanāyāmakuśalāḥ svacittadṛśyabāhyabhāvalakṣaṇābhiniviṣṭā",
  "S04bsu021_u:2253_2": "upāyadeśanāpāṭhamabhiniviśante,",
  "S04bsu021_u:2254": "na svasiddhāntanayaṃ cātuṣkoṭikanayaviśuddhaṃ prativibhāvayanti /",
  "S04bsu021_u:2255": "mahāmatirāha - evametadbhagavan yathā vadasi /",
  "S04bsu021_u:2256_0": "deśayatu me bhagavān deśanāsiddhāntanayalakṣaṇaṃ yena ahaṃ ca anye ca bodhisattvā",
  "S04bsu021_u:2256_1": "mahāsattvā anāgate 'dhvani deśanāsiddhāntanayakuśalā na vipralabhyeran kutārkikaistīrthakaraśrāvakapratyekabuddhayānikaiḥ /",
  "S04bsu021_u:2257": "bhagavānāha - yena hi mahāmate śṛṇu, sādhu ca suṣṭhu ca manasikuru /",
  "S04bsu021_u:2258": "bhāṣiṣye 'haṃ te /",
  "S04bsu021_u:2259": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2260": "bhagavāṃstasyaitadavocat - dviprakāro mahāmate atītānāgatapratyutpannānāṃ tathāgatānāmarhatāṃ samyaksaṃbuddhānāṃ dharmanayo yaduta deśanānayaśca siddhāntapratyavasthānanayaśca /",
  "S04bsu021_u:2261": "tatra deśanāpāṭhanayo mahāmate yaduta vicitrasaṃbhārasūtropadeśaḥ /",
  "S04bsu021_u:2262": "yathācittādhimuktikatayā deśayanti sattvebhyaḥ /",
  "S04bsu021_u:2263": "tatra siddhāntanayaḥ punarmahāmate katamaḥ?",
  "S04bsu021_u:2264_0": "yena yoginaḥ svacittadṛśyavikalpavyāvṛttiṃ kurvanti yaduta ekatvānyatvobhayatvānubhayatvapakṣāpatanatācittamanomanovijñānātītaṃ",
  "S04bsu021_u:2264_1": "svapratyātmāryagatigocaraṃ hetuyuktidṛṣṭilakṣaṇavinivṛttamanālīḍhaṃ sarvakutārkikaistīrthakaraśrāvakapratyekabuddhayānikairnāstyastitvāntadvayapatitaiḥ,",
  "S04bsu021_u:2265": "tamahaṃ siddhānta iti vadāmi /",
  "S04bsu021_u:2266": "etanmahāmate siddhāntanayadeśanālakṣaṇaṃ yatra tvayā ca anyaiśca bodhisattvairmahāsattvairyogaḥ karaṇīyaḥ //",
  "S04bsu021_u:2267": "tatredamucyate -",
  "S04bsu021_u:2268": "Lank_3.61 nayo hi dvividho mahyaṃ siddhānto deśanā ca vai /",
  "S04bsu021_u:2269": "deśemi yā bālānāṃ siddhāntaṃ yogināmaham //",
  "S04bsu021_u:2270_0": "atha khalu mahāmatirbodhisattvo mahāsattvaḥ punarapi bhagavantametadavocat - uktametadbhagavaṃstathāgatenārhatā",
  "S04bsu021_u:2270_1": "samyaksaṃbuddhena ekasmin kāle ekasmin samaye yathā lokāyatiko vicitramantrapratibhāno",
  "S04bsu021_u:2270_2": "na sevitavyo na bhaktavyo na paryupāsitavyaḥ,",
  "S04bsu021_u:2271": "yaṃ ca sevamānasya lokāmiṣasaṃgraho bhavati na dharmasaṃgraha iti /",
  "S04bsu021_u:2272": "kiṃ kāraṇaṃ punarbhagavatedamuktaṃ lokāyatiko vicitramantrapratibhānaḥ,",
  "S04bsu021_u:2273": "yaṃ ca sevamānasya lokāmiṣasaṃgraho bhavati na dharmasaṃgrahaḥ?",
  "S04bsu021_u:2274": "bhagavānāha - vicitramantrapratibhāno mahāmate lokāyatiko vicitrairhetupadavyañjanairbālān vyāmohayati na yuktiyuktaṃ nārthopasaṃhitam /",
  "S04bsu021_u:2275": "atha yāvadeva yatkiṃcidbālapralāpaṃ deśayati /",
  "S04bsu021_u:2276": "etena mahāmate kāraṇena lokāyatiko vicitramantrapratibhāna ityucyate /",
  "S04bsu021_u:2277": "akṣaravaicitryasauṣṭhavena bālānākarṣati, na tattvanayapraveśena praviśati /",
  "S04bsu021_u:2278": "svayaṃ sarvadharmānavabodhādantadvayapatitayā dṛṣṭyā bālān vyāmohayati, svātmānaṃ ca kṣiṇoti /",
  "S04bsu021_u:2279": "gatisaṃdhyapramuktatvātsvacittadṛśyamātrānavabodhādbāhyabhāvasvabhāvābhiniveśādvikalpasya vyāvṛttirna bhavati /",
  "S04bsu021_u:2280_0": "ata etasmātkāraṇānmahāmate lokāyatiko [Vaidya_71] vicitramantrapratibhāno 'parimukta",
  "S04bsu021_u:2280_1": "eva jātijarāvyādhimaraṇaśokaparidevaduḥkhadaurmanasyopāyāsādibhyo vicitraiḥ padavyañjanairhetudṛṣṭāntopasaṃhārairbālān vyāmohayati //",
  "S04bsu021_u:2281": "indro 'pi mahāmate anekaśāstravidagdhabuddhiḥ svaśabdaśāstrapraṇetā /",
  "S04bsu021_u:2282": "tacchiṣyeṇa nāgaveśarūpadhāriṇā svarge indasabhāyāṃ pratijñāṃ kṛtvā tava vā sahasrāro ratho bhajyatāṃ mama vā ekaikanāgabhāvasya phaṇācchedo bhavatviti /",
  "S04bsu021_u:2283": "sahadharmeṇa ca nāgaveśadhāriṇā lokāyatikaśiṣyeṇa devānāmindraṃ vijitya sahasrāraṃ rathaṃ bhaṅktvā punarapīmaṃ lokamāgataḥ /",
  "S04bsu021_u:2284": "evamidaṃ mahāmate lokāyatikavicitrahetudṛṣṭāntopanibaddhaṃ yena tiryañco 'pyadhītya devāsuralokaṃ vicitrapadavyañjanairvyāmohayati /",
  "S04bsu021_u:2285": "āyavyayadṛṣṭābhiniveśenābhiniveśayati kimaṅga punarmānuṣān /",
  "S04bsu021_u:2286": "ata etasmātkāraṇānmahāmate lokāyatikaḥ parivarjitavyo duḥkhajanmahetuvāhakatvāt,",
  "S04bsu021_u:2287": "na sevitavyo na bhajitavyo na paryupāsitavyaḥ /",
  "S04bsu021_u:2288": "śarīrabuddhiviṣayopalabdhimātraṃ hi mahāmate lokāyatikairdeśyate vicitraiḥ padavyañjanaiḥ /",
  "S04bsu021_u:2289": "śatasahasraṃ mahāmate lokāyatam /",
  "S04bsu021_u:2290": "kiṃ tu paścime loke paścimāyāṃ pañcāśatyāṃ bhinnasaṃhitaṃ bhaviṣyati kutarkahetudṛṣṭipraṇītatvāt /",
  "S04bsu021_u:2291": "bhinnasaṃhitaṃ bhaviṣyatyaśiṣyaparigrahāt /",
  "S04bsu021_u:2292": "evadeva mahāmate lokāyataṃ bhinnasaṃhitaṃ vicitrahetūpanibaddhaṃ tīrthakarairdeśyate svakāraṇābhiniveśābhiniviṣṭaiḥ, na svanayaḥ /",
  "S04bsu021_u:2293": "na ca mahāmate kasyacittīrthakarasya svaśāstranayaḥ /",
  "S04bsu021_u:2294": "anyatra lokāyatameva anekairākāraiḥ kāraṇamukhaśatasahasrairdeśayanti /",
  "S04bsu021_u:2295": "na svanayaṃ ca na prajānanti mohohāllokāyatamidamiti //",
  "S04bsu021_u:2296": "mahāmatirāha - yadi bhagavan sarvatīrthakarā lokāyatameva vicitraiḥ padavyañjanairdṛṣṭāntopasaṃhārairdeśayanti,",
  "S04bsu021_u:2297": "na svanayaṃ svakāraṇābhiniveśābhiniviṣṭāḥ,",
  "S04bsu021_u:2298": "atha kiṃ bhagavānapi lokāyatameva deśayati āgatāgatānāṃ nānādeśasaṃnipatitānāṃ devāsuramanuṣyāṇāṃ vicitraiḥ padavyañjanaiḥ,",
  "S04bsu021_u:2299": "na svamataṃ sarvatīrthyamatopadeśābhyantaratvāt?",
  "S04bsu021_u:2300": "bhagavānāha - nāhaṃ mahāmate lokāyataṃ deśayāmi na cāyavyayam /",
  "S04bsu021_u:2301": "kiṃ tu mahāmate anāyavyayaṃ deśayāmi /",
  "S04bsu021_u:2302": "tatra āyo nāma mahāmate utpādarāśiḥ samūhāgamādutpadyate /",
  "S04bsu021_u:2303": "tatra vyayo nāma mahāmate vināśaḥ /",
  "S04bsu021_u:2304": "anāyavyaya ityanutpādasyaitadadhivacanam /",
  "S04bsu021_u:2305": "nāhaṃ mahāmate sarvatīrthakaravikalpābhyantaraṃ deśayāmi /",
  "S04bsu021_u:2306": "tatkasya hetoḥ?",
  "S04bsu021_u:2307": "yaduta bāhyabhāvābhāvādanabhiniveśātsvacittadṛśyamātrāvasthānāddidhāvṛttino 'pravṛttervikalpasya /",
  "S04bsu021_u:2308": "nimittagocarābhāvātsvacittadṛśyamātrāvabodhanātsvacittadṛśyavikalpo na pravartate /",
  "S04bsu021_u:2309": "apravṛttivikalpasyānimittaśūnyatāpraṇihitavimokṣatrayāvatārānmukta ityucyate //",
  "S04bsu021_u:2310": "abhijānāmyahaṃ mahāmate anyatarasmin pṛthivīpradeśe viharāmi /",
  "S04bsu021_u:2311": "atha yenāhaṃ tena lokāyatiko brāhmaṇa upasaṃkrāntaḥ /",
  "S04bsu021_u:2312": "upasaṃkramya akṛtāvakāśa eva māmevamāha - sarvaṃ bho gautama kṛtakam /",
  "S04bsu021_u:2313": "tasyāhaṃ mahāmate evamāha - sarvaṃ bho brāhmaṇa yadi kṛtakam, idaṃ prathamaṃ lokāyatam /",
  "S04bsu021_u:2314": "sarvaṃ bho gautama akṛtakam /",
  "S04bsu021_u:2315": "yadi brāhmaṇa sarvamakṛtakam , idaṃ dvitīyaṃ lokāyatam /",
  "S04bsu021_u:2316": "evaṃ sarvamanityaṃ sarvaṃ nityaṃ sarvamutpādyaṃ sarvamanutpādyam /",
  "S04bsu021_u:2317": "idaṃ brāhmaṇa ṣaṣṭhaṃ [Vaidya_72] lokāyatam /",
  "S04bsu021_u:2318": "punarapi mahāmate māmevamāha brāhmaṇo lokāyatikaḥ - sarvaṃ bho gautama ekatvaṃ sarvamanyatvaṃ sarvamubhayatvaṃ sarvamanubhayatvaṃ sarvaṃ kāraṇādhīnaṃ vicitrahetūipapattidarśanāt /",
  "S04bsu021_u:2319": "idamapi brāhmaṇa ekādaśaṃ lokāyatam /",
  "S04bsu021_u:2320": "punarapi bho gautama sarvamavyākṛtaṃ sarvaṃ vyākṛtam,",
  "S04bsu021_u:2321": "astyātmā nāstyātmā,",
  "S04bsu021_u:2322": "astyayaṃ loko nāstyayaṃ lokaḥ,",
  "S04bsu021_u:2323": "asti paro loko nāsti paro lokaḥ,",
  "S04bsu021_u:2324": "nāstyasti ca paro lokaḥ,",
  "S04bsu021_u:2325": "asti mokṣo nāsti mokṣaḥ,",
  "S04bsu021_u:2326": "sarvaṃ kṣaṇikaṃ sarvamakṣaṇikam,",
  "S04bsu021_u:2327": "ākāśamapratisaṃkhyānirodho nirvāṇaṃ bho gautama kṛtakamakṛtakam,",
  "S04bsu021_u:2328": "astyantarābhavo nāstyantarābhava iti /",
  "S04bsu021_u:2329": "tasyaitaduktaṃ mahāmate mahā - yadi bho brāhmaṇa evam,",
  "S04bsu021_u:2330": "idamapi brāhmaṇa lokāyatameva bhavatīti, na madīyam /",
  "S04bsu021_u:2331": "tvadīyametadbrāhmaṇa lokāyatam /",
  "S04bsu021_u:2332": "ahaṃ bho brāhmaṇa anādikālaprapañcavikalpavāsanādauṣṭhulyahetukaṃ tribhavaṃ varṇayāmi /",
  "S04bsu021_u:2333": "svacittadṛśyamātrānavabodhādbrāhmaṇa vikalpaḥ pravartate na bāhyabhāvopalambhāt /",
  "S04bsu021_u:2334": "yathā tīrthakarāṇāmātmendriyārthasaṃnikarṣātrayāṇāṃ na tathā mama /",
  "S04bsu021_u:2335": "ahaṃ bhe brāhmaṇa na hetuvādī nāhetuvādī anyatra vikalpameva grāhyagrāhakabhāvena prajñāpya pratītyasamutpādaṃ deśayāmi /",
  "S04bsu021_u:2336": "na ca tvādṛśā anye vā budhyante ātmagrāhapatitayā saṃtatyā /",
  "S04bsu021_u:2337": "nirvāṇākāśanirodhānāṃ mahāmate tattvameva nopalabhyate saṃkhyāyām, kutaḥ punaḥ kṛtakatvam //",
  "S04bsu021_u:2338": "punarapi mahāmate lokāyatiko brāhmaṇa evamāha - ajñānatṛṣṇākarmahetukamidaṃ bho gautama tribhavam, athāhetukam?",
  "S04bsu021_u:2339": "dvayamapyetadbrāhmaṇa lokāyatam /",
  "S04bsu021_u:2340": "svasāmānyalakṣaṇapatitā bho gautama sarvabhāvāḥ /",
  "S04bsu021_u:2341": "idamapi brāhmaṇa lokāyatameva bhavati /",
  "S04bsu021_u:2342": "yāvadbrāhmaṇa manovispanditaṃ bāhyārthābhiniveśavikalpasya tāvallokāyatam //",
  "S04bsu021_u:2343": "punaraparaṃ mahāmate lokāyatiko brāhmaṇo māmetadavocat - asti bho gautama kiṃcidyanna lokāyatam?",
  "S04bsu021_u:2344": "madīyameva bho gautama sarvatīrthakaraiḥ prasiddhaṃ vicitraiḥ padavyañjanairhetudṛṣṭāntopasaṃhārairdeśyate /",
  "S04bsu021_u:2345": "asti bho brāhmaṇa yanna tvadīyaṃ na ca na prasiddhaṃ deśyate na ca na vicitraiḥ padavyañjanairna ca nārthopasaṃhitameva /",
  "S04bsu021_u:2346": "kiṃ tadalokāyataṃ yanna prasiddhaṃ deśyate ca?",
  "S04bsu021_u:2347": "asti ca bho brāhmaṇa alokāyataṃ yatra sarvatīrthakarāṇāṃ tava ca buddhirna gāhate bāhyabhāvādasadbhūtavikalpaprapañcābhiniviṣṭānām /",
  "S04bsu021_u:2348": "yaduta vikalpasyāpravṛttiḥ sadasataḥ svacittadṛśyamātrāvabodhādvikalpo na pravartate /",
  "S04bsu021_u:2349": "bāhyaviṣayagrahaṇābhāvādvikalpaḥ svasthāne 'vatiṣṭhate dṛśyate /",
  "S04bsu021_u:2350": "tenedamalokāyataṃ madīyaṃ na ca tvadīyam /",
  "S04bsu021_u:2351": "svasthāne 'vatiṣṭhata iti na pravartata ityarthaḥ /",
  "S04bsu021_u:2352": "anutpattivikalpasyāpravṛttirityucyate /",
  "S04bsu021_u:2353": "evamidaṃ bho brāhmaṇa yanna lokāyatam /",
  "S04bsu021_u:2354_0": "saṃkṣepato brāhmaṇa yatra vijñānasyāgatirgatiścyutirupapattiḥ prārthanābhiniveśābhiṣvaṅgo",
  "S04bsu021_u:2354_1": "darśanaṃ dṛṣṭiḥ sthānaṃ parāmṛṣṭirvicitralakṣaṇābhiniveśaḥ saṃgatiḥ sattvānāṃ tṛṣṇāyāḥ",
  "S04bsu021_u:2354_2": "kāraṇābhiniveśaśca /",
  "S04bsu021_u:2355": "etadbho brāhmaṇa tvadīyaṃ lokāyataṃ na madīyam /",
  "S04bsu021_u:2356": "evamahaṃ mahāmate pṛṣṭo lokāyatikena brāhmaṇenāgatya /",
  "S04bsu021_u:2357": "sa ca mayaivaṃ visarjitastūṣṇībhāvena prakrāntaḥ //",
  "S04bsu021_u:2358": "[Vaidya_73]",
  "S04bsu021_u:2359": "atha khalu kṛṣṇapakṣiko nāgarājo brāhmaṇarūpeṇāgatya bhagavantametadavocat - tena hi gautama paraloka eva na saṃvidyate /",
  "S04bsu021_u:2360": "tena hi māṇava kutastvamāgataḥ? ihāhaṃ gautama śvetadvīpādāgataḥ /",
  "S04bsu021_u:2361": "sa eva brāhmaṇa paro lokaḥ /",
  "S04bsu021_u:2362_0": "atha māṇavo niṣpratibhāno nigṛhīto 'ntarhito 'pṛṣṭvaiva māṃ svanayapratyavasthānakathāṃ",
  "S04bsu021_u:2362_1": "cintayan śākyaputro mannayabahirdhā varāko 'pravṛttilakṣaṇahetuvādī svavikalpadṛśyalakṣaṇāvabodhādvikalpasyāpravṛttiṃ varṇayati /",
  "S04bsu021_u:2363": "tvaṃ caitarhi mahāmate māṃ pṛcchasi - kiṃ kāraṇaṃ lokāyatikavicitramantrapratibhānaṃ sevyamānasyāmiṣasaṃgraho bhavati na dharmasaṃgraha iti /",
  "S04bsu021_u:2364": "mahāmatirāha - atha dharmāmiṣamiti bhagavan kaḥ padārthaḥ? bhagavānāha - sādhu sādhu mahāmate /",
  "S04bsu021_u:2365": "padārthadvayaṃ prati mīmāṃsā pravṛttā anāgatāṃ janatāṃ samālokya /",
  "S04bsu021_u:2366": "tena hi mahāmate śṛṇu, sādhu ca suṣṭhu ca manasi kuru /",
  "S04bsu021_u:2367": "bhāṣiṣye 'haṃ te /",
  "S04bsu021_u:2368": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:2369": "bhagavāṃstasyaitadavocat - tatra āmiṣaṃ mahāmate katamat?",
  "S04bsu021_u:2370": "yaduta āmiṣamāmṛśamākarṣaṇaṃ nirmṛṣaṃ parāmṛṣṭiḥ svādo bāhyaviṣayābhiniveśo 'ntadvayapraveśaḥ /",
  "S04bsu021_u:2371": "kudṛṣṭyā punaḥ skandhaprādurbhāvo jātijarāvyādhimaraṇaśokaparidevaduḥkhadaurmanasyopāyāsapravṛttistṛṣṇāyāḥ paunarbhavikyā ādiṃ kṛtvā /",
  "S04bsu021_u:2372": "āmiṣamidamityucyate mayā ca anyaiśca buddhairbhagavadbhiḥ /",
  "S04bsu021_u:2373": "eṣa mahāmate āmiṣasaṃgraho na dharmasaṃgraho yaṃ lokāyatikaṃ sevamāno labhate lokāyatam //",
  "S04bsu021_u:2374": "tatra mahāmate dharmasaṃgrahaḥ katamaḥ?",
  "S04bsu021_u:2375": "yaduta svacittadharmanairātmyadvayāva - bodhāddharmapudgalanairātmyalakṣaṇadarśanādvikalpasyāpravṛttiḥ,",
  "S04bsu021_u:2376": "bhūmyuttaroparijñānāccittamanomanovijñānavyāvṛttiḥ,",
  "S04bsu021_u:2377": "sarvabuddhajñānābhiṣekagatiḥ anadhiṣṭhāpadaparigrahaḥ sarvadharmānābhogavaśavartitā dharma ityucyate,",
  "S04bsu021_u:2378": "sarvadṛṣṭiprapañcavikalpabhāvāntadvayāpatanatayā /",
  "S04bsu021_u:2379": "prāyeṇa hi mahāmate tīrthakaravādo bālānantadvaye pātayati na tu viduṣām,",
  "S04bsu021_u:2380": "yaduta ucchede ca śāśvate ca /",
  "S04bsu021_u:2381": "ahetuvādaparigrahācchāśvatadṛṣṭirbhavati, kāraṇavināśahetvabhāvāducchedadṛṣṭirbhavati /",
  "S04bsu021_u:2382": "kiṃ tu utpādasthitibhaṅgadarśanāddharma ityevaṃ vadāmi /",
  "S04bsu021_u:2383": "eṣa mahāmate dharmāmiṣanirṇayaḥ, yatra tvayā anyaiśca bodhisattvairmahāsattvaiḥ śikṣitavyam //",
  "S04bsu021_u:2384": "tatredamucyate -",
  "S04bsu021_u:2385": "Lank_3.62 saṃgrahaiśca dametsattvān śīlena ca vaśīkaret /",
  "S04bsu021_u:2386": "prajñayā nāśayeddṛṣṭiṃ vimokṣaiśca vivardhayet //",
  "S04bsu021_u:2387": "Lank_3.63 lokāyatamidaṃ sarvaṃ yattīrthyairdeśyate mṛṣā /",
  "S04bsu021_u:2388": "kāryakāraṇasaddṛṣṭyā svasiddhānto na vidyate //",
  "S04bsu021_u:2389": "Lank_3.64 ahamekaḥ svasiddhāntaṃ kāryakāraṇavarjitam /",
  "S04bsu021_u:2390": "deśemi śiṣyavargasya lokāyatavivarjitam //",
  "S04bsu021_u:2391": "Lank_3.65 cittamātraṃ na dṛśyo 'sti dvidhā cittaṃ hi dṛśyate /",
  "S04bsu021_u:2392": "grāhyagrāhakabhāvena śāśvatocchedavarjitam //",
  "S04bsu021_u:2393": "Lank_3.66 yāvatpravartate cittaṃ tāvallokāyataṃ bhavet /",
  "S04bsu021_u:2394": "apravṛttirvikalpasya svacittaṃ paśyate jagat //",
  "S04bsu021_u:2395": "Lank_3.67 āyaṃ kāryārthanirvṛttiṃ vyayaṃ kāryasya darśanam /",
  "S04bsu021_u:2396": "āyavyayaparijñānādvikalpo na pravartate //",
  "S04bsu021_u:2397": "Lank_3.68 nityamanityaṃ kṛtakamakṛtakaṃ parāparam /",
  "S04bsu021_u:2398": "evamādyāni sarvāṇi lokāyatanayaṃ bhavet //",
  "S04bsu021_u:2399": "atha khalu mahāmatirbodhisattvo mahāsattvaḥ punarapi bhagavantametadavocat - nirvāṇaṃ nirvāṇamiti bhagavannucyate /",
  "S04bsu021_u:2400": "kasyaitadadhivacanaṃ yaduta nirvāṇamiti yatsarvatīrthakarairvikalpyate?",
  "S04bsu021_u:2401": "bhagavānāha - tena hi mahāmate śṛṇu, sādhu va suṣṭhu ca manasikuru /",
  "S04bsu021_u:2402": "bhāṣiṣye 'haṃ te /",
  "S04bsu021_u:2403": "yathā tīrthakarā nirvāṇaṃ vikalpayanti, na ca bhavati teṣāṃ vikalpānurupaṃ nirvāṇam /",
  "S04bsu021_u:2404": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2405": "bhagavāṃstasyaitadavocat - tatra kecittāvanmahāmate tīrthakarāḥ skandhadhātvāyatananirodhādviṣayavairāgyānnivaidharmyādarśanāccittacaittakalāpo na pravartate /",
  "S04bsu021_u:2406": "atītānāgatapratyutpannaviṣayānanusmaraṇāddīpabījānalavadupādānoparamādapravṛttirvikalpasyeti varṇayanti /",
  "S04bsu021_u:2407": "atasteṣāṃ tatra nirvāṇabuddhirbhavati /",
  "S04bsu021_u:2408": "na ca mahāmate vināśadṛṣṭyā nirvāyate //",
  "S04bsu021_u:2409": "anye punardeśāntarasthānagamanaṃ mokṣa iti varṇayanti viṣayavikalpoparamādiṣu pavanavat /",
  "S04bsu021_u:2410": "anye punarvarṇayanti tīrthakarāḥ buddhiboddhavyadarśanavināśānmokṣa iti /",
  "S04bsu021_u:2411": "anye vikalpasyāpravṛtternityānityadarśanānmokṣaṃ kalpayanti /",
  "S04bsu021_u:2412": "anye punarvarṇayanti vividhanimittavikalpo duḥkhajanmavāhaka iti svacittadṛśyamātrākuśalāḥ /",
  "S04bsu021_u:2413": "nimittabhayabhītā nimittadarśanātsukhābhilāṣanimitte nirvāṇabuddhayo bhavanti /",
  "S04bsu021_u:2414": "anye punaradhyātmabāhyānāṃ sarvadharmāṇāṃ svasāmānyalakṣaṇāvabodhādavināśato 'tītānāgatapratyutpannabhāvāstitayā",
  "S04bsu021_u:2415": "nirvāṇaṃ kalpayanti /",
  "S04bsu021_u:2416": "anye punarātmasattvajīvapoṣapuruṣapudgalasarvadharmāvināśataśca nirvāṇaṃ kalpayati /",
  "S04bsu021_u:2417": "anye punarmahāmate tīrthakarā durvidagdhabuddhayaḥ prakṛtipuruṣāntaradarśanādguṇapariṇāmakartṛtvācca nirvāṇaṃ kalpayanti /",
  "S04bsu021_u:2418": "anye puṇyāpuṇyaparikṣayāt /",
  "S04bsu021_u:2419": "anye kleśakṣayājjñānena ca /",
  "S04bsu021_u:2420": "anye īśvarasvatantrakartṛtvadarśanājjagato nirvāṇaṃ kalpayanti /",
  "S04bsu021_u:2421": "anye anyonyapravṛtto 'yaṃ saṃbhavo jagata iti na kāraṇataḥ /",
  "S04bsu021_u:2422": "sa ca kāraṇābhiniveśa eva, na cāvabudhyante mohāt, tadanavabodhānnirvāṇaṃ kalpayanti /",
  "S04bsu021_u:2423": "anye punarmahāmate tīrthakarāḥ satyamārgādhigamānnirvāṇaṃ kalpayanti /",
  "S04bsu021_u:2424": "anye guṇaguṇinorabhisaṃbaddhādekatvānyatvobhayatvānubhayatvadarśanānnirvāṇabuddhayo bhavanti /",
  "S04bsu021_u:2425": "anye svabhāvataḥ pravṛttito mayūravaicitryavividharatnākarakaṇṭakataikṣṇyavadbhāvānāṃ svabhāvaṃ dṛṣṭvā nirvāṇaṃ vikalpayanti /",
  "S04bsu021_u:2426": "anye punarmahāmate pañcaviṃśatitattvāvabodhāt,",
  "S04bsu021_u:2427": "anye prajāpālena ṣāḍguṇyopadeśagrahaṇānnirvāṇaṃ [Vaidya_75] kalpayanti /",
  "S04bsu021_u:2428": "anye kālakartṛdarśanātkālāyattā lokapravṛttiriti tadavabodhānnirvāṇaṃ kalpayanti /",
  "S04bsu021_u:2429": "anye punarmahāmate bhavena,",
  "S04bsu021_u:2430": "anye 'bhavena,",
  "S04bsu021_u:2431": "anye bhavābhavaparijñayā,",
  "S04bsu021_u:2432": "anye bhavanirvāṇāviśeṣadarśanena nirvāṇaṃ kalpayanti /",
  "S04bsu021_u:2433_0": "anye punarmahāmate varṇayanti sarvajñasiṃhanādanādino yathā svacittadṛśyamātrāvabodhādbāhyabhāvābhāvānabhiniveśāccātuṣkoṭikarahitād",
  "S04bsu021_u:2433_1": "yathābhūtāvasthānadarśanātsvacittadṛśyavikalpasyāntadvayāpatanatayā grāhyagrāhakānupalabdheḥ",
  "S04bsu021_u:2433_2": "sarvapramāṇāgrahaṇāpravṛttidarśanāttattvasya vyāmohakatvādagrahaṇaṃ tattvasya,",
  "S04bsu021_u:2434_0": "tadvyudāsātsvapratyātmāryadharmādhigamānnairātmyadvayāvabodhātkleśadvayavinivṛtterāvaraṇadvayaviśuddhatvādbhūmyuttarottaratathāgatabhūmimāyādiviśvasamādhicittamanomanovijñānavyāvṛtternirvāṇaṃ kalpayanti /",
  "S04bsu021_u:2435": "evamanyānyapi yāni tārkikaiḥ kutīrthyapraṇītāni tānyayuktiyuktāni vidvadbhiḥ parivarjitāni /",
  "S04bsu021_u:2436": "sarve 'pyete mahāmate antadvayapatitayā saṃtatyā nirvāṇaṃ kalpayanti /",
  "S04bsu021_u:2437": "evamādibhirvikalpairmahāmate sarvatīrthakarairnirvāṇaṃ parikalpyate /",
  "S04bsu021_u:2438": "na cātra kaścitpravartate vā nivartate vā /",
  "S04bsu021_u:2439": "ekaikasya mahāmate tīrthakarasya",
  "S04bsu021_u:2440": "nirvāṇaṃ tatsvaśāstramatibuddhyā parīkṣyamāṇaṃ vyabhicarati /",
  "S04bsu021_u:2441": "tathā na tiṣṭhate yathā tairvikalpyate /",
  "S04bsu021_u:2442": "manasa āgatigativispandanānnāsti kasyacinnirvāṇam /",
  "S04bsu021_u:2443": "atra tvayā mahāmate śikṣitvā anyaiśca bodhisattvairmahāsattvaiḥ sarvatīrthakaranirvāṇadṛṣṭirvyāvartanīyā //",
  "S04bsu021_u:2444": "tatredamucyate -",
  "S04bsu021_u:2445": "Lank_3.69 nirvāṇadṛṣṭayastīrthyā vikalpenti pṛthakpṛthak /",
  "S04bsu021_u:2446": "kalpanāmātramevaiṣāṃ mokṣopāyo na vidyate //",
  "S04bsu021_u:2447": "Lank_3.70 bandhyabandhananirmuktā upāyaiśca vivarjitāḥ /",
  "S04bsu021_u:2448": "tīrthyā mokṣaṃ vikalpenti na ca mokṣo hi vidyate //",
  "S04bsu021_u:2449": "Lank_3.71 anekabhedabhinno hi tīrthyānāṃ dṛśyate nayaḥ /",
  "S04bsu021_u:2450": "atasteṣāṃ na mokṣo 'sti kasmānmūḍhairvikalpyate //",
  "S04bsu021_u:2451": "Lank_3.72 kāryakāraṇadurduṣṭyā tīrthyāḥ sarve vimohitāḥ /",
  "S04bsu021_u:2452": "atasteṣāṃ na mokṣo 'sti sadasatpakṣavādinām //",
  "S04bsu021_u:2453": "Lank_3.73 jalpaprapañcābhiratā hi bālāstattve na kurvanti matiṃ viśālām /",
  "S04bsu021_u:2454": "jalpo hi traidhātukaduḥkhayonistattvaṃ hi duḥkhasya vināśahetuḥ //",
  "S04bsu021_u:2455": "Lank_3.74 yathā hi darpaṇe rūpaṃ dṛśyate na ca vidyate /",
  "S04bsu021_u:2456": "vāsanādarpaṇe cittaṃ dvidhā dṛśyati bāliśaiḥ //",
  "S04bsu021_u:2457": "Lank_3.75 cittadṛśyāparijñānādvikalpo jāyate dvidhā /",
  "S04bsu021_u:2458": "cittadṛśyaparijñānādvikalpo na pravartate //",
  "S04bsu021_u:2459": "Lank_3.76 cittameva bhaveccitraṃ lakṣyalakṣaṇavarjitam /",
  "S04bsu021_u:2460": "dṛśyākāraṃ na dṛśyo 'sti yathā bālairvikalpyate //",
  "S04bsu021_u:2461": "Lank_3.77 vikalpamātraṃ tribhavaṃ bāhyamarthaṃ na vidyate /",
  "S04bsu021_u:2462": "vikalpaṃ dṛśyate citraṃ na ca bālairvibhāvyate //",
  "S04bsu021_u:2463": "Lank_3.78 sūtre sūtre vikalpoktaṃ saṃjñānāmāntareṇa ca /",
  "S04bsu021_u:2464": "abhidhānavinirmuktamabhidheyaṃ na lakṣyate //",
  "S04bsu021_u:2465": "atha khalu mahāmatirbodhisattvo mahāsattvo bhagavantametadavocat - deśayatu me bhagavāṃstathāgato 'rhan samyaksaṃbuddhaḥ svabuddhabuddhatām,",
  "S04bsu021_u:2466": "yena ahaṃ ca anye ca bodhisattvā mahāsattvāstathāgatasvakuśalāḥ svamātmānaṃ parāṃścāvabodhayeyuḥ /",
  "S04bsu021_u:2467": "bhagavānāha - tena hi mahāmate tvameva paripṛccha /",
  "S04bsu021_u:2468": "yathā te kṣamate, tathā visarjayiṣyāmi /",
  "S04bsu021_u:2469": "mahāmatirāha - kiṃ punarbhagavan tathāgato 'rhan samyaksaṃbuddho 'kṛtakaḥ kṛtakaḥ kāryaṃ kāraṇaṃ lakṣyaṃ lakṣaṇamabhidhānamabhidheyaṃ buddhirboddhavyaḥ,",
  "S04bsu021_u:2470": "evamādyaiḥ padaniruktaiḥ kiṃ bhagavānanyo 'nanyaḥ?",
  "S04bsu021_u:2471": "bhagavānāha - na mahāmate tathāgato 'rhan samyaksaṃbuddha evamādyaiḥ padaniruktairakṛtako na kṛtakaṃ na kāryaṃ na kāraṇam /",
  "S04bsu021_u:2472": "tatkasya hetoḥ? yaduta ubhayadoṣaprasaṅgāt /",
  "S04bsu021_u:2473": "yadi hi mahāmate tathāgataḥ kṛtakaḥ syāt, anityatvaṃ syāt /",
  "S04bsu021_u:2474": "anityatvātsarvaṃ hi kāryaṃ tathāgataḥ syāt /",
  "S04bsu021_u:2475": "aniṣṭaṃ caitanmama ca anyeṣāṃ ca tathāgatānām /",
  "S04bsu021_u:2476": "athākṛtakaḥ syāt,",
  "S04bsu021_u:2477": "alabdhātmakatvātsamudāgatasaṃbhāravaiyarthyaṃ syāt,",
  "S04bsu021_u:2478": "śaśaviṣāṇavadvandhyāputratulyaśca syādakṛtakatvāt /",
  "S04bsu021_u:2479": "yacca mahāmate na kāryaṃ na kāraṇaṃ tanna sannāsat /",
  "S04bsu021_u:2480": "yacca na sannāsat, taccātuṣkoṭikabāhyam /",
  "S04bsu021_u:2481": "cātuṣkoṭikaṃ ca mahāmate lokavyavahāraḥ /",
  "S04bsu021_u:2482": "yacca cātuṣkoṭikabāhyaṃ tadvāgmātraṃ prasajyate vandhyāputravat /",
  "S04bsu021_u:2483": "vandhyāputro hi mahāmate vāgmātraṃ na cātuṣkoṭikapatitaḥ /",
  "S04bsu021_u:2484": "apatitatvādapramāṇaṃ viduṣām /",
  "S04bsu021_u:2485": "evaṃ sarvatathāgatapadārthā vidvadbhiḥ pratyavagantavyāḥ /",
  "S04bsu021_u:2486": "yadapyuktaṃ mayā nirātmānaḥ sarvadharmā iti, tasyāpyarthaṃ niboddhavyaṃ mahāmate /",
  "S04bsu021_u:2487": "nirātmabhāvo mahāmate nairātmyam /",
  "S04bsu021_u:2488": "svātmanā sarvadharmā vidyante na parātmanā gośvavat /",
  "S04bsu021_u:2489": "tadyathā mahāmate na gobhāvo 'śvātmako na cāśvabhāvo gavātmakaḥ,",
  "S04bsu021_u:2490": "na sannāsat,",
  "S04bsu021_u:2491": "na ca tau svalakṣaṇato na,",
  "S04bsu021_u:2492": "vidyete eva tau svalakṣaṇataḥ,",
  "S04bsu021_u:2493": "evameva mahāmate sarvadharmā na ca svalakṣaṇena na saṃvidyante /",
  "S04bsu021_u:2494": "vidyanta eva /",
  "S04bsu021_u:2495": "tena ca bālapṛthagjanairnirātmārthatā avabudhyate vikalpamupādāya, na tvavikalpam /",
  "S04bsu021_u:2496": "evaṃ śūnyānutpādāsvābhāvyaṃ sarvadharmaṇāṃ pratyavagantavyam /",
  "S04bsu021_u:2497": "evaṃ skandhebhyo nānyo nānanyastathāgataḥ /",
  "S04bsu021_u:2498": "yadyananyaḥ skandhebhyaḥ syāt, anityaḥ syāt kṛtatvātskandhānām /",
  "S04bsu021_u:2499": "athānyaḥ syāt, dvaye satyanyathā bhavati goviṣāṇavat //",
  "S04bsu021_u:2500": "tatra sādṛśyadarśanādananyatvaṃ hrasvadīrghadarśanādanyatvaṃ sarvabhāvānām /",
  "S04bsu021_u:2501": "dakṣiṇaṃ hi mahāmate goviṣāṇaṃ vāmasyānyadbhavati, vāmamapi dakṣiṇasya /",
  "S04bsu021_u:2502": "evaṃ hrasvadīrghatvayoḥ parasparataḥ /",
  "S04bsu021_u:2503": "[Vaidya_77] evaṃ varṇavaicitryataśca /",
  "S04bsu021_u:2504": "ataścāparasparato 'nyaḥ /",
  "S04bsu021_u:2505": "na cānyastathāgataḥ skandhadhātvāyanebhyaḥ /",
  "S04bsu021_u:2506": "evaṃ vimokṣāttathāgato nānyo nānanyaḥ /",
  "S04bsu021_u:2507": "tathāgata eva mokṣaśabdena deśyate /",
  "S04bsu021_u:2508": "yadi anyaḥ syānmokṣāttathāgataḥ, rūpalakṣaṇayuktaḥ syāt /",
  "S04bsu021_u:2509": "rūpalakṣaṇayuktatvādanityaḥ syāt /",
  "S04bsu021_u:2510": "athānanyaḥ syāt, prāptilakṣaṇavibhāgo na syādyoginām /",
  "S04bsu021_u:2511": "dṛṣṭaśca mahāmate vibhāgo yogibhiḥ /",
  "S04bsu021_u:2512": "ato nānyo nānanyaḥ /",
  "S04bsu021_u:2513": "evaṃ jñānaṃ jñeyānnānyannānanyat /",
  "S04bsu021_u:2514_0": "yaddhi mahāmate na nityaṃ nānityaṃ na kāryaṃ na kāraṇaṃ na saṃskṛtaṃ nāsaṃskṛtaṃ",
  "S04bsu021_u:2514_1": "na buddhirna boddhavyaṃ na lakṣyaṃ na lakṣaṇaṃ na skandhā na skandhebhyo 'nyat nābhidheyaṃ",
  "S04bsu021_u:2514_2": "nābhidhānaṃ naikatvānyatvobhayatvānubhayatvasaṃbaddham,",
  "S04bsu021_u:2515": "tatsarvapramāṇavinivṛttam /",
  "S04bsu021_u:2516": "yatsarvapramāṇavinivṛttaṃ tadvāṅbhātraṃ saṃpadyate /",
  "S04bsu021_u:2517": "yadvāṅbhātraṃ tadanutpannam /",
  "S04bsu021_u:2518": "yadanutpannaṃ tadaniruddham /",
  "S04bsu021_u:2519": "yadaniruddhaṃ tadākāśasamam /",
  "S04bsu021_u:2520": "ākāśaṃ ca mahāmate na kāryaṃ na kāraṇam /",
  "S04bsu021_u:2521": "yacca na kāryaṃ na kāraṇaṃ tannirālambyam /",
  "S04bsu021_u:2522": "yannirālambyaṃ tatsarvaprapañcātītam /",
  "S04bsu021_u:2523": "yatsarvaprapañcātītaṃ sa tathāgataḥ /",
  "S04bsu021_u:2524": "etaddhi mahāmate samyaksaṃbuddhatvam /",
  "S04bsu021_u:2525": "eṣā sā buddhabuddhatā sarvapramāṇendriyavinivṛttā //",
  "S04bsu021_u:2526": "tatredamucyate -",
  "S04bsu021_u:2527": "Lank_3.79 pramāṇendriyanirmuktaṃ na kāryaṃ nāpi kāraṇam /",
  "S04bsu021_u:2528": "buddhiboddhavyarahitaṃ lakṣyalakṣaṇavarjitam //",
  "S04bsu021_u:2529": "Lank_3.80 skandhān pratītya saṃbuddho na dṛṣṭaḥ kenacitkvacit /",
  "S04bsu021_u:2530": "yo na dṛṣṭaḥ kvacitkenacitkathaṃ tasya vibhāvanā //",
  "S04bsu021_u:2531": "Lank_3.81 na kṛtako nākṛtako na kāryaṃ nāpi kāraṇam /",
  "S04bsu021_u:2532": "na ca skandhā na cāskandhā na cāpyanyatra saṃkarāt //",
  "S04bsu021_u:2533": "Lank_3.82 na hi yo yena bhāvena kalpyamāno na dṛśyate /",
  "S04bsu021_u:2534": "na taṃ nāstyeva gantavyaṃ dharmāṇāmeva dharmatā //",
  "S04bsu021_u:2535": "Lank_3.83 astitvapūrvakaṃ nāsti asti nāstitvapūrvakam /",
  "S04bsu021_u:2536": "ato nāsti na gantavyamastitvaṃ na ca kalpayet //",
  "S04bsu021_u:2537": "Lank_3.84 ātmanairātmyasaṃmūḍhāddhoṣamātrāvalambinaḥ /",
  "S04bsu021_u:2538": "antadvayanimagnāste naṣṭā nāśenti bāliśān //",
  "S04bsu021_u:2539": "Lank_3.85 sarvadoṣavinirmuktaṃ yadā paśyanti mannayam /",
  "S04bsu021_u:2540": "tadā samyakprapaśyanti na te dūṣenti nāyakān //",
  "S04bsu021_u:2541": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu me bhagavān,",
  "S04bsu021_u:2542": "deśayatu sugataḥ,",
  "S04bsu021_u:2543": "yaddeśanāpāṭhe bhagavatā anirodhānutpādagrahaṇaṃ kṛtam /",
  "S04bsu021_u:2544": "uktaṃ ca tvayā yathā tathāgatasyaitadadhivacanamanirodhānutpāda iti /",
  "S04bsu021_u:2545": "tatkimayaṃ bhagavan abhāvo 'nirodhānutpādaḥ, uta tathāgatasyaitatparyāyāntaram?",
  "S04bsu021_u:2546": "yadbhagavānevamāha - aniruddhā anutpannāśca bhagavatā [Vaidya_78] sarvadharmā deśyante sadasatpakṣādarśanāt /",
  "S04bsu021_u:2547": "yadyanutpannāḥ sarvadharmā iti bhagavan dharmagrahaṇaṃ na prāpnoti, ajātatvātsarvadharmāṇām /",
  "S04bsu021_u:2548": "atha paryāyāntarametatkasyaciddharmasya, taducyatāṃ bhagavan /",
  "S04bsu021_u:2549": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:2550": "bhāṣiṣye 'haṃ te /",
  "S04bsu021_u:2551": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2552": "bhagavāṃstasyaitadavocat - na hi mahāmate abhāvastathāgato na ca sarvadharmāṇāmanirodhānutpādagrahaṇam /",
  "S04bsu021_u:2553": "na pratyayo 'pekṣitavyo na ca nirarthakamanutpādagrahaṇaṃ kriyate mayā /",
  "S04bsu021_u:2554": "kiṃ tu mahāmate manomayadharmakāyasya tathāgatasyaitadadhivacanaṃ yatra sarvatīrthakaraśrāvakapratyekabuddhasaptabhūmipratiṣṭhitānāṃ ca bodhisattvānāmaviṣayaḥ /",
  "S04bsu021_u:2555": "so 'nutpādastathāgatasya /",
  "S04bsu021_u:2556": "etanmahāmate paryāyavacanam /",
  "S04bsu021_u:2557": "tadyathā mahāmate indraḥ śakraḥ puraṃdaraḥ,",
  "S04bsu021_u:2558": "hasyaḥ karaḥ pāṇiḥ,",
  "S04bsu021_u:2559": "tanurdehaṃ śarīram,",
  "S04bsu021_u:2560": "pṛthivī bhūmirvasuṃdharā,",
  "S04bsu021_u:2561": "khamākāśaṃ gaganam /",
  "S04bsu021_u:2562": "ityevamādyānāṃ bhāvānāmekaikasya bhāvasya bahavaḥ paryāyavācakāḥ śabdā bhavanti vikalpitāḥ /",
  "S04bsu021_u:2563": "na caiṣāṃ nāmabahutvādbhāvabahutvaṃ vikalpyate /",
  "S04bsu021_u:2564": "na ca svabhāvo na bhavati /",
  "S04bsu021_u:2565": "evaṃ mahāmate ahamapi sahāyāṃ lokadhātau tribhirnāmāsaṃkhyeyaśatasahasrairbālānāṃ śravaṇāvabhāsamāgacchāmi /",
  "S04bsu021_u:2566": "taiścābhilapanti mām, na ca prajānanti tathāgatasyaite nāmaparyāyā iti /",
  "S04bsu021_u:2567": "tatra kecinmahāmate tathāgatamiti māṃ saṃprajānanti /",
  "S04bsu021_u:2568": "kecitsvayaṃbhuvamiti /",
  "S04bsu021_u:2569_0": "nāyakaṃ vināyakaṃ pariṇāyakaṃ buddhamṛṣiṃ vṛṣabhaṃ brahmāṇaṃ viṣṇumīśvaraṃ pradhānaṃ",
  "S04bsu021_u:2569_1": "kapilaṃ bhūtāntamariṣṭaneminaṃ somaṃ bhāskaraṃ rāmaṃ vyāsaṃ śukamindraṃ baliṃ varuṇamiti caike saṃjānanti /",
  "S04bsu021_u:2570": "apare anirodhānutpādaṃ",
  "S04bsu021_u:2571_0": "śūnyatāṃ tathatāṃ satyatāṃ bhūtatāṃ bhūtakoṭiṃ dharmadhātuṃ nirvāṇaṃ nityaṃ samatāmadvayamanirodhamanimittaṃ",
  "S04bsu021_u:2571_1": "pratyayaṃ buddhahetūpadeśaṃ vimokṣaṃ mārgasatyāni sarvajñaṃ jinaṃ manomayamiti caike saṃjānanti /",
  "S04bsu021_u:2572": "evamādibhirmahāmate paripūrṇaṃ tribhirnāmāsaṃkhyeyaśatasahasrairanūnairanadhikairihānyeṣu ca lokadhātuṣu māṃ janāḥ saṃjānante udakacandra ivāpraviṣṭanirgatam /",
  "S04bsu021_u:2573": "na ca bālā avabudhyante dvayāntapatitayā saṃtatyā /",
  "S04bsu021_u:2574": "atha ca satkurvanti gurukurvanti mānayanti pūjayanti ca māṃ padārthaniruktyakuśalā abhinnasaṃjñāḥ,",
  "S04bsu021_u:2575": "na svanayaṃ prajānantiṃ deśanārutapāṭhābhiniviṣṭāḥ /",
  "S04bsu021_u:2576": "anirodhānutpādamabhāvaṃ kalpayiṣyanti na ca tathāgatanāmapadaparyāyāntaramindraśakrapuraṃdaraṃ na svanayapratyavasthānapāṭhamadhimokṣanti,",
  "S04bsu021_u:2577": "yathārutārthapāṭhānusāritvātsarvadharmāṇām /",
  "S04bsu021_u:2578": "evaṃ ca mahāmate vakṣyanti te mohapuruṣāḥ - yathāruta evārthaḥ, ananyo 'rtho rutāditi /",
  "S04bsu021_u:2579": "tatkasya hetoḥ? yaduta arthasyāśarīratvādrutādanyo 'rtho na bhavati /",
  "S04bsu021_u:2580": "kiṃ tu rutamevārtha iti rutasvabhāvāparijñānādavidagdhabuddhayaḥ /",
  "S04bsu021_u:2581": "na tvevaṃ jñāsyanti mahāmate yathā rutamutpannapradhvaṃsi, artho 'nutpannapradhvaṃsī /",
  "S04bsu021_u:2582": "rutaṃ mahāmate akṣarapatitam, artho 'nakṣarapatitaḥ /",
  "S04bsu021_u:2583": "bhāvābhāvavivarjitatvādajanmāśarīram /",
  "S04bsu021_u:2584": "na ca mahāmate tathāgatā akṣarapatitaṃ dharmaṃ deśayanti /",
  "S04bsu021_u:2585": "akṣarāṇāṃ sadasato 'nupalabdheḥ /",
  "S04bsu021_u:2586": "anyatra akṣarapatitāśayaḥ punarmahāmate yo 'kṣarapatitaṃ dharmaṃ deśayati,",
  "S04bsu021_u:2587": "sa ca pralapati,",
  "S04bsu021_u:2588": "nirakṣaratvāddharmasya /",
  "S04bsu021_u:2589": "ata etasmātkāraṇānmahāmate uktaṃ deśanāpāṭhe mayā anyaiśca buddhabodhisattvaiḥ yathaikamapyakṣaraṃ tathāgatā nodāharanti na pratyāharantīti /",
  "S04bsu021_u:2590": "tatkasya [Vaidya_79] hetoḥ? yaduta anakṣaratvāddharmāṇām /",
  "S04bsu021_u:2591": "na ca nārthopasaṃhitamudāharanti /",
  "S04bsu021_u:2592": "udāharantyeva vikalpamupādāya /",
  "S04bsu021_u:2593": "anupādānānmahāmate sarvadharmāṇāṃ śāsanalopaḥ syāt /",
  "S04bsu021_u:2594": "śāsanānāṃ lopācca buddhapratyekabuddhaśrāvakabodhisattvānāmabhāvaḥ syāt /",
  "S04bsu021_u:2595": "tadabhāvātkiṃ kasya deśyeta?",
  "S04bsu021_u:2596": "ata etasmātkāraṇānmahāmate bodhisattvena mahāsattvena deśanāpāṭharutānabhiniviṣṭena bhavitavyam /",
  "S04bsu021_u:2597": "sa vyabhicārī mahāmate",
  "S04bsu021_u:2598": "deśanāpāṭhaḥ /",
  "S04bsu021_u:2599": "sattvāśayapravṛttatvānnānādhimuktikānāṃ sattvānāṃ dharmadeśanā kriyate cittamanomanovijñānavyāvṛttyarthaṃ mayā anyaiśca tathāgatairarhadbhiḥ samyaksaṃbuddhaiḥ,",
  "S04bsu021_u:2600": "na svapratyātmāryajñānādhigamapratyavasthānāt sarvadharmanirābhāasasvacittadṛśyamātrāvabodhāddvidhāvikalpasya vyāvṛttitaḥ /",
  "S04bsu021_u:2601": "arthapratiśaraṇena mahāmate bodhisattvena mahāsattvena bhavitavyaṃ na vyañjanapratiśaraṇena /",
  "S04bsu021_u:2602": "vyañjanānusārī mahāmate kulaputro vā kuladuhitā vā svātmānaṃ ca nāśayati,",
  "S04bsu021_u:2603": "parārthāṃśca nāvabodhayati /",
  "S04bsu021_u:2604": "kudṛṣṭipatitayā saṃtatyā svapakṣaṃ vibhrāmyate kutīrthakaiḥ sarvadharmabhūmisvalakṣaṇākuśalaiḥ padaniruktyanabhijñaiḥ //",
  "S04bsu021_u:2605": "atha sarvadharmabhūmisvalakṣaṇakuśalā bhavanti padaparyāyaniruktigatiṃgatā bhāvārthayuktikuśalāḥ /",
  "S04bsu021_u:2606": "tataḥ svātmānaṃ ca samyaganimittasukhena prīṇayanti, parāṃśca samyaṅmahāyāne pratiṣṭhāpayanti /",
  "S04bsu021_u:2607": "mahāyāne ca mahāmate samyakparigṛhyamāṇe buddhaśrāvakapratyekabuddhabodhisattvānāṃ parigrahaḥ kṛto bhavati /",
  "S04bsu021_u:2608": "buddhabodhisattvaśrāvakapratyekabuddhaparigrahātsarvasattvaparigrahaḥ kṛto bhavati /",
  "S04bsu021_u:2609": "sarvasattvaparigrahātsaddharmaparigrahaḥ kṛto bhavati /",
  "S04bsu021_u:2610": "saddharmaparigrahācca mahāmate buddhavaṃśasyānupacchedaḥ kṛto bhavati /",
  "S04bsu021_u:2611": "buddhavaṃśasyānupacchedādāyatanaviśeṣapratilambhāḥ prajñāyante /",
  "S04bsu021_u:2612_0": "atasteṣu viśiṣṭāyatanapratilambheṣu bodhisattvā mahāsattvā upapattiṃ parigṛhya mahāyāne",
  "S04bsu021_u:2612_1": "pratiṣṭhāpanatayā daśavaśitāvicitrarūpaveśadhāriṇo bhūtvā sattvaviśeṣānuśayalakṣaṇagatibhūtāstathātvāya",
  "S04bsu021_u:2612_2": "dharmaṃ deśayanti //",
  "S04bsu021_u:2613": "tatra tathātvamananyathātvaṃ tattvam /",
  "S04bsu021_u:2614": "anāyūhāniryūhalakṣaṇaṃ sarvaprapañcopaśamaṃ tattvamityucyate /",
  "S04bsu021_u:2615": "tena na mahāmate kulaputreṇa vā kuladuhitrā vā yathārutārthābhiniveśakuśalena bhavitavyam /",
  "S04bsu021_u:2616": "nirakṣaratvāttattvasya /",
  "S04bsu021_u:2617": "na cāṅguliprekṣakeṇa bhavitavyam /",
  "S04bsu021_u:2618": "tadyathā mahāmate aṅgulyā kaścitkasyacitkiṃcidādarśayet /",
  "S04bsu021_u:2619": "sa cāṅgulyagrameva pratiseradvīkṣitum /",
  "S04bsu021_u:2620": "evameva mahāmate bālajātīyā iva bālapṛthagjanavargā yathārutāṅgulyagrābhiniveśābhiniviṣṭā eva kālaṃ kariṣyanti,",
  "S04bsu021_u:2621": "na yathārutāṅgulyagrārthaṃ hitvā paramārthamāgamiṣyanti /",
  "S04bsu021_u:2622": "tadyathā mahāmate annaṃ bhojyaṃ bālānāṃ ca kaścidanabhisaṃskṛtaṃ paribhoktum /",
  "S04bsu021_u:2623": "atha kaścidanabhisaṃskṛtaṃ paribhuñjīta,",
  "S04bsu021_u:2624": "sa unmatta iti vikalpyeta anupūrvasaṃskārānavabodhādannasya,",
  "S04bsu021_u:2625": "evameva mahāmate anutpādo 'nirodho nānabhisaṃskṛtaḥ śobhate /",
  "S04bsu021_u:2626": "avaśyamevātrābhisaṃskāreṇa bhavitavyam, na cātmānamaṅgulyagragrahaṇārthadarśanavat /",
  "S04bsu021_u:2627": "ata etena kāraṇena mahāmate arthābhiyogaḥ karaṇīyaḥ /",
  "S04bsu021_u:2628": "artho mahāmate vivikto nirvāṇahetuḥ /",
  "S04bsu021_u:2629": "rutaṃ vikalpasaṃbaddhaṃ saṃsārāvāhakam /",
  "S04bsu021_u:2630": "arthaśca mahāmate bahuśrutānāṃ [Vaidya_80] sakāśāllabhyate /",
  "S04bsu021_u:2631": "bāhuśrutyaṃ ca nāma mahāmate yaduta arthakauśalyaṃ na rutakauśalyam /",
  "S04bsu021_u:2632": "tatrārthakauśalyaṃ yatsarvatīrthakaravādāsaṃsṛṣṭaṃ darśanam /",
  "S04bsu021_u:2633": "yathā svayaṃ ca na patati parāṃśca na pātayati /",
  "S04bsu021_u:2634": "evaṃ satyarthe mahāmate bāhuśrutyaṃ bhavati /",
  "S04bsu021_u:2635": "tasmādarthakāmena te sevanīyāḥ /",
  "S04bsu021_u:2636": "ato viparītā ye yathārutārthābhiniviṣṭāste varjanīyāstattvānveṣiṇā //",
  "S04bsu021_u:2637": "punaraparaṃ mahāmatirbuddhādhiṣṭhānādhiṣṭhita evamāha - na bhagavatā anirodhānutpādadarśanena kiṃcidviśiṣyate /",
  "S04bsu021_u:2638": "tatkasya hetoḥ? sarvatīrthakarāṇāmapi bhagavan kāraṇānyanutpannānyaniruddhāni /",
  "S04bsu021_u:2639": "tavāpi bhagavan ākāśamapratisaṃkhyānirodho nirvāṇadhātuścānirodho 'nutpannaḥ /",
  "S04bsu021_u:2640": "tīrthakarā api bhagavan kāraṇapratyayahetukīṃ jagata utpattiṃ varṇayanti /",
  "S04bsu021_u:2641": "bhagavānapi ajñānatṛṣṇākarmavikalpapratyayebhyo jagata utpattiṃ varṇayati /",
  "S04bsu021_u:2642": "tasyaiva kāraṇasya saṃjñāntaraviśeṣamutpādya pratyayā iti /",
  "S04bsu021_u:2643": "evaṃ bāhyaiḥ pratyayairbāhyānām /",
  "S04bsu021_u:2644": "te ca tvaṃ ca bhāvānāmutpattaye /",
  "S04bsu021_u:2645": "ato nirviśiṣṭo 'yaṃ bhagavan vādastīrthakaravādena bhavati /",
  "S04bsu021_u:2646": "aṇupradhāneśvaraprajāpatiprabhṛtayo navadravyasahitā aniruddhā anutpannāḥ /",
  "S04bsu021_u:2647": "tavāpi bhagavan sarvabhāvā anutpannāniruddhāḥ sadasato 'nupalabdheḥ /",
  "S04bsu021_u:2648": "bhūtāvināśācca svalakṣaṇaṃ notpadyate, na nirudhyate /",
  "S04bsu021_u:2649": "yāṃ tāṃ gatiṃ gatvā bhūto bhūtasvabhāvaṃ na vijahāti /",
  "S04bsu021_u:2650": "bhūtavikalpavikāro 'yaṃ bhagavan sarvatīrthakarairvikalpyate tvayā ca /",
  "S04bsu021_u:2651": "ata etena kāraṇena aviśiṣṭo 'yaṃ vādaḥ /",
  "S04bsu021_u:2652": "viśeṣo vātra vaktavyo yena tathāgatavādo viśeṣyate, na sarvatīrthakaravādaḥ /",
  "S04bsu021_u:2653": "aviśiṣyamāṇe bhagavan svavāde tīrthakarāṇāmapi buddhaprasaṅgaḥ syādanirodhānutpādahetutvāt /",
  "S04bsu021_u:2654": "asthānamanavakāśaṃ coktaṃ bhagavatā yadekatra lokadhātau bahavastathāgatā utpadyeranniti /",
  "S04bsu021_u:2655": "prāptaṃ caitattathāgatabahutvaṃ sadasatkāryaparigrahāccāviśiṣyamāṇe svavāde //",
  "S04bsu021_u:2656": "bhagavānāha - na mama mahāmate anirodhānutpādastīrthakarānutpādānirodhavādena tulyo nāpyutpādānityavādena /",
  "S04bsu021_u:2657": "tatkasya hetoḥ? tīrthakarāṇāṃ hi mahāmate bhāvasvabhāvo vidyata evānutpannāvikaralakṣaṇaprāptaḥ /",
  "S04bsu021_u:2658": "na tvevaṃ mama sadasatpakṣapatitaḥ /",
  "S04bsu021_u:2659": "mama tu mahāmate sadasatpakṣavigata utpādabhaṅgavirahito na bhāvo nābhāavaḥ,",
  "S04bsu021_u:2660": "māyāsvarūpavaicitryadarśanavannābhāvaḥ /",
  "S04bsu021_u:2661": "kathaṃ na bhāvaḥ? yaduta rūpasvabhāvalakṣaṇagrahaṇābhāvāddṛśyādṛśyato grahaṇāgrahaṇataḥ /",
  "S04bsu021_u:2662": "ata etasmātkāraṇātsarvabhāvā na bhāvā nābhāvāḥ /",
  "S04bsu021_u:2663": "kiṃ tu svacittadṛśyamātrāvabodhādvikalpasyāpravṛtteḥ svastho loko niṣkriyaḥ /",
  "S04bsu021_u:2664": "bālāḥ kriyāvantaṃ kalpayanti, na tvāryāḥ /",
  "S04bsu021_u:2665": "abhūtārthavikalpārthavibhram eṣa mahāmate gandharvanagaramāyāpuruṣavat /",
  "S04bsu021_u:2666": "tadyathā mahāmate kaścidgandharvanagare bālajātīyo māyāpuruṣasattvasārthavaicitryaṃ praviaśantaṃ vā nirgacchantaṃ vā kalpayet - amī praviṣṭā amī nirgatāḥ /",
  "S04bsu021_u:2667": "na ca tatra kaścitpraviṣṭo vā nirgato vā /",
  "S04bsu021_u:2668": "atha yāvadeva vikalpavibhramabhāva eṣaḥ, teṣāmevameva mahāmate utpādānutpādavibhrama eṣa bālānām /",
  "S04bsu021_u:2669": "na cātra kaścitsaṃskṛto 'saṃskṛto vā māyāpuruṣotpattivat /",
  "S04bsu021_u:2670": "na ca māyāpuruṣa utpadyate vā nirudhyate vā bhāvābhāvākiṃcitkaratvāt /",
  "S04bsu021_u:2671": "evameva sarvadharmā bhaṅgotpādavarjitāḥ /",
  "S04bsu021_u:2672": "anyatra vitathapatitayā saṃjñayā bālā utpādanirodhaṃ kalpayanti na tvāryāḥ /",
  "S04bsu021_u:2673": "tatra vitathamiti mahāmate na tathā yathā bhāvasvabhāvaḥ kalpyate /",
  "S04bsu021_u:2674": "[Vaidya_81] nāpyanyathā /",
  "S04bsu021_u:2675": "anyathā kalpyamāne sarvabhāvasvabhāvābhiniveśa eva syāt /",
  "S04bsu021_u:2676": "na viviktadarśanāviviktadarśanādvikalpasya vyāvṛttireva na syāt /",
  "S04bsu021_u:2677": "ata etasmātkāraṇānmahāmate animittadarśanameva śreyo na nimittadarśanam /",
  "S04bsu021_u:2678": "nimittaṃ punarjanmahetutvādaśreyaḥ /",
  "S04bsu021_u:2679": "animittamiti mahāmate vikalpasyāpravṛttiranutpādo nirvāṇamiti vadāmi /",
  "S04bsu021_u:2680": "tatra nirvāṇamiti mahāmate yathābhūtārthasthānadarśanaṃ vikalpacittacaittakalāpasya parāvṛttipūrvakam /",
  "S04bsu021_u:2681": "tathāgatasvapratyātmāryajñānādhigamaṃ nirvāṇamiti vadāmi //",
  "S04bsu021_u:2682": "tatredamucyate -",
  "S04bsu021_u:2683": "Lank_3.86 utpādavinivṛttyarthamanutpādaprasādhakam /",
  "S04bsu021_u:2684": "ahetuvādaṃ deśemi na ca bālairvibhāvyate //",
  "S04bsu021_u:2685": "Lank_3.87 anutpannamidaṃ sarvaṃ na ca bhāvā na santi ca /",
  "S04bsu021_u:2686": "gandharvasvapnamāyākhyā bhāvā vidyantyahetukāḥ //",
  "S04bsu021_u:2687": "Lank_3.88 anutpannasvabhāvāśca śūnyāḥ kena vadāhi me /",
  "S04bsu021_u:2688": "samavāyādvinirmukto buddhyā bhāvo na gṛhyate /",
  "S04bsu021_u:2689": "tasmācchūnyamanutpannaṃ niḥsvabhāvaṃ vadāmyaham //",
  "S04bsu021_u:2690": "Lank_3.89 samavāyastathaikaikaṃ dṛśyābhāvānna vidyate /",
  "S04bsu021_u:2691": "na tīrthyadṛṣṭyapralayātsamavāyo na vidyate //",
  "S04bsu021_u:2692": "Lank_3.90 svapna keśoṇḍukaṃ māyā gandharvaṃ mṛgatṛṣṇikā /",
  "S04bsu021_u:2693": "ahetukāni dṛśyante tathā lokavicitratā //",
  "S04bsu021_u:2694": "Lank_3.91 nigṛhyāhetuvādena anutpādaṃ prasādhayet /",
  "S04bsu021_u:2695": "anutpāde prasādhyante mama netrī na naśyati /",
  "S04bsu021_u:2696": "ahetuvāde deśyante tīrthyānāṃ jāyate bhayam //",
  "S04bsu021_u:2697": "Lank_3.92 kathaṃ kena kutaḥ kutra saṃbhavo 'hetuko bhavet /",
  "S04bsu021_u:2698": "nāhetuko na hetubhyo yadā paśyanti saṃskṛtam /",
  "S04bsu021_u:2699": "tadā vyāvartate dṛṣṭirvibhaṅgotpādavādinī //",
  "S04bsu021_u:2700": "Lank_3.93 kimabhāvo hyanutpāda uta pratyayavīkṣaṇam /",
  "S04bsu021_u:2701": "atha bhāvasya nāmedaṃ nirarthaṃ vā bravīhi me //",
  "S04bsu021_u:2702": "Lank_3.94 na cābhāvo hyanutpādo na ca pratyayavīkṣaṇam /",
  "S04bsu021_u:2703": "na ca bhāvasya nāmedaṃ na ca nāma nirarthakam //",
  "S04bsu021_u:2704": "Lank_3.95 yatra śrāvakapratyekabuddhānāṃ tīrthyānāṃ ca agocaraḥ /",
  "S04bsu021_u:2705": "saptabhūmigatānāṃ ca tadanutpādalakṣaṇam //",
  "S04bsu021_u:2706": "Lank_3.96 hetupratyayavyāvṛttiṃ kāraṇasya nirodhanam /",
  "S04bsu021_u:2707": "cittamātravyavasthānamanutpādaṃ vadāmyaham //",
  "S04bsu021_u:2708": "Lank_3.97 ahetuvṛttirbhāvānāṃ kalpyakalpanavarjitam /",
  "S04bsu021_u:2709": "sadasatpakṣanirmuktamanutpādaṃ vadāmyaham //",
  "S04bsu021_u:2710": "Lank_3.98 cittaṃ dṛśyavinirmuktaṃ svabhāvadvayavarjitam /",
  "S04bsu021_u:2711": "āśrayasya parāvṛttimanutpādaṃ vadāmyaham //",
  "S04bsu021_u:2712": "Lank_3.99 na bāhyabhāvaṃ nābhāvaṃ nāpi cittaparigrahaḥ /",
  "S04bsu021_u:2713": "svapnaṃ keśoṇḍukaṃ māyā gandharvaṃ mṛgatṛṣṇikā /",
  "S04bsu021_u:2714": "sarvadṛṣṭiprahāṇaṃ ca tadanutpādalakṣaṇam //",
  "S04bsu021_u:2715": "Lank_3.100 evaṃ śūnyāsvabhāvādyān padān sarvān vibhāvayet /",
  "S04bsu021_u:2716": "na jātu śūnyayā śūnyā kiṃ tvanutpādaśūnyayā //",
  "S04bsu021_u:2717": "Lank_3.101 kalāpaḥ pratyayānāṃ ca pravartate nivartate /",
  "S04bsu021_u:2718": "kalāpācca pṛthagbhūtaṃ na jātaṃ na nirudhyate //",
  "S04bsu021_u:2719": "Lank_3.102 bhāvo na vidyate 'nyo 'nyaḥ kalāpācca pṛthak kvacit /",
  "S04bsu021_u:2720": "ekatvena pṛthaktvena yathā tīrthyairvikalpyate //",
  "S04bsu021_u:2721": "Lank_3.103 asanna jāyate bhāvo nāsanna sadasatkvacit /",
  "S04bsu021_u:2722": "anyatra hi kalāpo 'yaṃ pravartate nivartate //",
  "S04bsu021_u:2723": "Lank_3.104 saṃketamātramevedamanyonyāpekṣasaṃkalā /",
  "S04bsu021_u:2724": "anyamarthaṃ na caivāsti pṛthakpratyayasaṃkalāt //",
  "S04bsu021_u:2725": "Lank_3.105 janyābhāvādanutpādaṃ tīrthyadoṣavivarjitam /",
  "S04bsu021_u:2726": "deśemi saṃkalāmātraṃ na ca bālairvibhāvyate //",
  "S04bsu021_u:2727": "Lank_3.106 yasya janyo bhavedbhāvaḥ saṃkalāyāḥ pṛthak kvacit /",
  "S04bsu021_u:2728": "ahetuvādī vijñeyaḥ saṃkalāyā vināśakaḥ //",
  "S04bsu021_u:2729": "Lank_3.107 pradīpo dravyajātīnāṃ vyañjakaḥ saṃkalā bhavet /",
  "S04bsu021_u:2730": "yasya bhāvo bhavetkaścitsaṃkalāyāḥ pṛthak kvacit //",
  "S04bsu021_u:2731": "Lank_3.108 asvabhāvā hyanutpannāḥ prakṛtyā gaganopamāḥ /",
  "S04bsu021_u:2732": "saṃkalāyāḥ pṛthagbhūtā ye dharmāḥ kalpitābudhaiḥ //",
  "S04bsu021_u:2733": "Lank_3.109 anyamanyamanutpādamāryāṇāṃ prāptidharmatā /",
  "S04bsu021_u:2734": "yasya jātinamutpādaṃ tadanutpāde kṣāntiḥ syāt //",
  "S04bsu021_u:2735": "Lank_3.110 yadā sarvamimaṃ lokaṃ saṃkalāmeva paśyati /",
  "S04bsu021_u:2736": "saṃkalāmātramevedaṃ tadā cittaṃ samādhyate //",
  "S04bsu021_u:2737": "Lank_3.111 ajñānatṛṣṇākarmādiḥ saṃkalādhyātmiko bhavet /",
  "S04bsu021_u:2738": "khejamṛdbhāṇḍacakrādi bījabhūtādi bāhiram //",
  "S04bsu021_u:2739": "Lank_3.112 parato yasya vai bhāvaḥ pratyayairjāyate kvacit /",
  "S04bsu021_u:2740": "na saṃkalāmātramevedaṃ na te yuktyāgame sthitāḥ //",
  "S04bsu021_u:2741": "Lank_3.113 yadi janyo na bhāvo 'sti syādbuddhiḥ kasya pratyayāt /",
  "S04bsu021_u:2742": "anyonyajanakā hyete tenaite pratyayāḥ smṛtāḥ //",
  "S04bsu021_u:2743": "Lank_3.114 uṣṇadravacalakaṭhinā dharmā bālairvikalpitāḥ /",
  "S04bsu021_u:2744": "kalāpo 'yaṃ na dharmo 'sti ato vai niḥsvabhāvatā //",
  "S04bsu021_u:2745": "Lank_3.115 vaidyā yathāturavaśātkriyābhedaṃ prakurvate /",
  "S04bsu021_u:2746": "na tu śāstrasya bhedo 'sti doṣabhedāttu bhidyate //",
  "S04bsu021_u:2747": "Lank_3.116 tathāhaṃ sattvasaṃtānaṃ kleśadoṣaiḥ sadūṣitaiḥ /",
  "S04bsu021_u:2748": "indriyāṇāṃ balaṃ jñātvā nayaṃ deśemi prāṇinām //",
  "S04bsu021_u:2749": "Lank_3.117 na kleśendriyabhedena śāsanaṃ bhidyate mama /",
  "S04bsu021_u:2750": "ekameva bhavedyānaṃ mārgamaṣṭāṅgikaṃ śivam //",
  "S04bsu021_u:2751": "atha khalu mahāmatirbodhisattvo mahāsattvaḥ punarapi bhagavantametadavocat - anityatā anityateti bhagavan sarvatīrthakarairvikalpyate /",
  "S04bsu021_u:2752": "tvayā ca sarvadeśanāpāṭhe deśyate - anityā bata saṃskārā utpādavyayadharmiṇa iti /",
  "S04bsu021_u:2753": "tatkimiyaṃ bhagavaṃstathyā mithyeti?",
  "S04bsu021_u:2754": "katiprakārā bhagavan anityatā?",
  "S04bsu021_u:2755": "bhagavānāha - aṣṭaprakārā hi mahāmate sarvatīrthakarairanityatā kalpyate, na tu mayā /",
  "S04bsu021_u:2756": "katamāṣṭaprakārā? tatra kecittāvanmahāmate āhuḥ - prārambhavinivṛttiranityateti /",
  "S04bsu021_u:2757": "prārambho nāma mahāmate utpādo 'nutpādo 'nityatā /",
  "S04bsu021_u:2758": "anye saṃsthānavinivṛttimanityatāṃ varṇayanti /",
  "S04bsu021_u:2759": "anye rūpamevānityamiti /",
  "S04bsu021_u:2760": "anye rūpasya vikārāntaramanityatām /",
  "S04bsu021_u:2761": "nairantaryaprabandhena svarasabhaṅgabhedaṃ sarvadharmāṇāṃ kṣīradadhipariṇāmavikārāntaravadadṛṣṭanaṣṭā sarvabhāveṣu pravartate na nityateti /",
  "S04bsu021_u:2762": "anye punarbhāvamanityatāṃ kalpayanti /",
  "S04bsu021_u:2763": "anye bhāvābhāvamanityatāṃ kalpayanti /",
  "S04bsu021_u:2764": "anye anutpādānityatāṃ sarvadharmāṇāmanityatāyāśca tadantargatatvāt /",
  "S04bsu021_u:2765": "tatra mahāmate bhāvābhāvānityatā nāma yaduta bhūtabhautikasvalakṣaṇavināśānupalabdhirapravṛttirbhūtasvabhāvasya /",
  "S04bsu021_u:2766": "tatra anutpādānityatā nāma yaduta nityamanityaṃ sadasatorapravṛttiḥ sarvadharmāṇāmadarśanaṃ paramāṇupravicayādadarśanam /",
  "S04bsu021_u:2767": "anutpādasyaitadadhivacanaṃ notpādasya /",
  "S04bsu021_u:2768": "etaddhi mahāmate anutpādānityatāyā lakṣaṇaṃ yasyānavabodhātsarvatīrthakarā utpādānityatāvāde prapatanti //",
  "S04bsu021_u:2769": "punaraparaṃ mahāmate yasya bhāvo nityatā, tasya svamativikalpenaiva nityatā nānityatā bhāvaḥ /",
  "S04bsu021_u:2770": "tatkasya hetoḥ? yaduta svayamavināśitvādanityatāyāḥ /",
  "S04bsu021_u:2771": "iha mahāmate sarvabhāvānāmabhāvo 'nityatāyāḥ kāryam /",
  "S04bsu021_u:2772": "na cānityatāmantareṇa sarvabhāvābhāva upalabhyate daṇḍaśilāmudgarānyatarabhedyabhedakavat /",
  "S04bsu021_u:2773": "anyonyāviśeṣadarśanaṃ dṛṣṭam /",
  "S04bsu021_u:2774": "ato 'nityatā kāraṇaṃ sarvabhāvābhāvaḥ kāryam /",
  "S04bsu021_u:2775": "na ca kāryakāraṇayorviśeṣo 'sti iyamanityatā idaṃ kāryamiti /",
  "S04bsu021_u:2776": "aviśeṣātkāryakāraṇayornityāḥ sarvabhāvā ahetukatvādbhāavasya /",
  "S04bsu021_u:2777": "sarvabhāvābhāvo hi mahāmate ahetukaḥ /",
  "S04bsu021_u:2778": "na [Vaidya_84] ca bālapṛthagjanā avabudhyante /",
  "S04bsu021_u:2779": "na ca kāraṇaṃ visadṛśaṃ kāryaṃ janayati /",
  "S04bsu021_u:2780": "atha janayet, teṣāmanityatā sarvabhāvānāṃ visadṛśaṃ kāryaṃ syāt, kāryakāraṇavibhāgo na syāt /",
  "S04bsu021_u:2781": "dṛṣṭaśca kāryakāraṇavibhāgasteṣām /",
  "S04bsu021_u:2782": "yadi vā anityatā abhāvaḥ syāt,",
  "S04bsu021_u:2783": "kriyāhetubhāvalakṣaṇapatitaśca syāt,",
  "S04bsu021_u:2784": "ekabhāvena vā parisamāptaḥ syātsaervabhāveṣu /",
  "S04bsu021_u:2785": "kriyāhetubhāvalakṣaṇapatitatvācca svayamevānityatā nityā syāt,",
  "S04bsu021_u:2786": "anityatvādayaḥ sarvabhāvā nityāḥ syurnityā eva bhaveyuḥ //",
  "S04bsu021_u:2787": "atha sarvabhāvāntargatā anityatā, tena tryadhvapatitā syāt /",
  "S04bsu021_u:2788": "tatra yadatītaṃ rūpaṃ tattena saha vinaṣṭam /",
  "S04bsu021_u:2789": "anāgatamapi notpannam /",
  "S04bsu021_u:2790": "rūpānutpattitayā vartamānenāpi rūpeṇa sahābhinnalakṣaṇam /",
  "S04bsu021_u:2791": "rūpaṃ ca bhūtānāṃ saṃniveśaviśeṣaḥ /",
  "S04bsu021_u:2792": "bhūtānāṃ bhautikasvabhāvo na vinaśyate anyānanyavivarjitatvāt /",
  "S04bsu021_u:2793": "sarvatīrthakarāṇāmavināśātsarvabhūtānāṃ sarvaṃ tribhavaṃ bhūtabhautikaṃ yatrotpādasthitivikāraḥ prajñapyate /",
  "S04bsu021_u:2794": "kimanyadanityaṃ bhūtabhautikavinirmuktaṃ yasyānityatā kalpyate tīrthakaraiḥ?",
  "S04bsu021_u:2795": "bhūtāni ca na pravartante na nivartante svabhāvalakṣaṇābhiniveśāt //",
  "S04bsu021_u:2796": "tatra prārambhavinivṛttirnāma anityatā - na punarbhūtāni bhūtāntaramārabhante parasparavilakṣaṇasvalakṣaṇānna viśeṣaḥ prārabhyate /",
  "S04bsu021_u:2797": "tadaviśeṣātteṣāmapunarārambhāddvidhāyogādanārambhasyānityatābuddhayo bhavanti //",
  "S04bsu021_u:2798": "tatra saṃsthānavinivṛttirnāma anityatā - yaduta na bhūtabhautikaṃ vinaśyati ā pralayāt /",
  "S04bsu021_u:2799": "pralayo nāma mahāmate ā paramāṇoḥ pravicayaparīkṣā vināśo bhūtabhautikasya saṃsthānasyānyathābhūtadarśanāddīrghahrasvānulabdhiḥ /",
  "S04bsu021_u:2800": "na paramāṇubhūteṣu vināśādbhūtānāṃ saṃsthānavinivṛttidarśanātsāṃkhyavāde prapatanti //",
  "S04bsu021_u:2801": "tatra saṃsthānānityatā nāma - yaduta yasya rūpamevānityaṃ tasya saṃsthānasyānityatā na bhūtānām /",
  "S04bsu021_u:2802": "atha bhūtānāmanityatā syāt, lokasaṃvyavahārābhāvaḥ syāt /",
  "S04bsu021_u:2803": "lokasaṃvyavahārābhāvāllokāyatikadṛṣṭipatitaḥ syāt, vāgmātratvātsarvabhāvānām /",
  "S04bsu021_u:2804": "na punaḥ svalakṣaṇotpattidarśanāt //",
  "S04bsu021_u:2805": "tatra vikārānityatā nāma - yaduta rūpasyānyathābhūtadarśanaṃ na bhūtānāṃ suvarṇasaṃsthānabhūṣaṇavikāradarśanavat /",
  "S04bsu021_u:2806": "na suvarṇaṃ bhāvādvinaśyati kiṃ tu bhūṣaṇasaṃsthānavināśo bhavati //",
  "S04bsu021_u:2807": "ye cānye vikārapatitāḥ, evamādyādibhiḥ prakāraistīrthakarairanityatādṛṣṭirvikalpyate /",
  "S04bsu021_u:2808": "bhūtāni hi dahyamānānyagninā svalakṣaṇatvānna dahyante /",
  "S04bsu021_u:2809": "anyonyataḥ svalakṣaṇavigamānmahābhūtabhautikabhāvocchedaḥ syāt //",
  "S04bsu021_u:2810": "mama tu mahāmate na nityā nānityā /",
  "S04bsu021_u:2811": "tatkasya hetoḥ?",
  "S04bsu021_u:2812": "yaduta bāhyabhāvānabhyupagamātribhavacittamātropadeśādvicitralakṣaṇānupadeśānna pravartate na nivartate mahābhūtasaṃniveśaviśeṣaḥ /",
  "S04bsu021_u:2813": "na bhūtabhautikatvādvikalpasya dvidhā pravartate grāhyagrāhakālakṣaṇatā /",
  "S04bsu021_u:2814": "vikalpasya pravṛttidvayaparijñānādbāhyabhāvābhāvadṛṣṭivigamātsvacittamātrāvabodhādvikalpo vikalpābhisaṃskāreṇa pravartate nānabhisaṃskurvataḥ /",
  "S04bsu021_u:2815": "cittavikalpabhāvābhāvavigamāllaukikalokottaratamānāṃ sarvadharmāṇāṃ [Vaidya_85] na nityatā nānityatā /",
  "S04bsu021_u:2816": "svacittadṛśyamātrānavabodhātkudṛṣṭyāntadvayapatitayā saṃtatyā sarvatīrthakaraiḥ svavikalpānavabodhātkathāpuruṣairasiddhapūrvairanityatā kalpyate /",
  "S04bsu021_u:2817": "trividhaṃ ca mahāmate sarvatīrthakaralauikikalokottaratamānāṃ sarvadharmāṇāṃ lakṣaṇaṃ vāgvikalpaviniḥsṛtānām /",
  "S04bsu021_u:2818": "na ca bālapṛthagjanā avabudhyante //",
  "S04bsu021_u:2819": "tatredamucyate -",
  "S04bsu021_u:2820": "Lank_3.118 prārambhavinivṛttiṃ ca saṃsthānasyānyathātvatām /",
  "S04bsu021_u:2821": "bhāvamanityatāṃ rūpaṃ tīrthyāḥ kalpenti mohitāḥ //",
  "S04bsu021_u:2822": "Lank_3.119 bhāvānāṃ nāsti vai nāśaṃ bhūtā bhūtātmanā sthitāḥ /",
  "S04bsu021_u:2823": "nānādṛṣṭinimagnāste tīrthyāḥ kalpenti nityatām //",
  "S04bsu021_u:2824": "Lank_3.120 kasyacinna hi tīrthyasya vināśo na ca saṃbhavaḥ /",
  "S04bsu021_u:2825": "bhūtā bhūtātmanā nityāḥ kasya kalpentyanityatām //",
  "S04bsu021_u:2826": "Lank_3.121 cittamātramidaṃ sarvaṃ dvidhā cittaṃ pravartate /",
  "S04bsu021_u:2827": "grāhyagrāhakabhāvena ātmātmīyaṃ na vidyate //",
  "S04bsu021_u:2828": "Lank_3.122 brahmādisthānaparyantaṃ cittamātraṃ vadāmyaham /",
  "S04bsu021_u:2829": "cittamātravinirmuktaṃ brahmādirnopalabhyate //",
  "S04bsu021_u:2830": "iti laṅkāvatāre mahāyānasūtre anityatāparivartastṛtīyaḥ //",
  "S04bsu021_u:2831": "__________________________________________________________________",
  "S04bsu021_u:2832": "START Parivarta 4",
  "S04bsu021_u:2833": "[Vaidya_86]",
  "S04bsu021_u:2834": "abhisamayaparivarto nāma caturthaḥ /",
  "S04bsu021_u:2835_0": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
  "S04bsu021_u:2835_1": "me bhagavān sarvabodhisattvaśrāvakapratyekabuddhanirodhakramānusaṃdhilakṣaṇakauśalyaṃ",
  "S04bsu021_u:2835_2": "yena kramānusaṃdhilakṣaṇakauśalyena ahaṃ ca anye ca bodhisattvā mahāsattvā nirodhasukhasamāpattimukhena na pratimuhyema,",
  "S04bsu021_u:2836": "na ca śrāvakapratyekabuddhatīrthyakaravyāmohe prapatema /",
  "S04bsu021_u:2837": "bhagavānāha - tena mahāmate śṛṇu, sādhu ca suṣṭhu ca manasikuru /",
  "S04bsu021_u:2838": "bhāṣiṣye 'haṃ te /",
  "S04bsu021_u:2839": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:2840": "bhagavāṃstasyaitadavocat - ṣaṣṭhīṃ mahāmate bhūmimupādāya bodhisattvā mahāsattvāḥ sarvaśrāvakapratyekabuddhāśca nirodhaṃ samāpadyante /",
  "S04bsu021_u:2841": "saptamyāṃ bhūmau punaścittakṣaṇe cittakṣaṇe bodhisattvā mahāsattvāḥ sarvabhāvasvabhāvalakṣaṇavyudāsātsamāpadyante,",
  "S04bsu021_u:2842": "na tu śrāvakapratyekabuddhāḥ /",
  "S04bsu021_u:2843": "teṣāṃ hi śrāvakapratyekabuddhānāmābhisaṃskārikī grāhyagrāhakalakṣaṇapatitā ca nirodhasamāpattiḥ /",
  "S04bsu021_u:2844": "ataste saptamyāṃ bhūmau cittakṣaṇe cittakṣaṇe samāpadyante - mā sarvadharmāṇāmaviśeṣalakṣaṇaprāptiḥ syāditi /",
  "S04bsu021_u:2845": "vicitralakṣaṇābhāvaśca /",
  "S04bsu021_u:2846": "kuśalākuśalasvabhāvalakṣaṇānavabodhātsarvadharmāṇāṃ samāpattirbhavati /",
  "S04bsu021_u:2847": "ataḥ saptamyāṃ bhūmau cittakṣaṇe cittakṣaṇe samāpattikauśalyaṃ nāsti yena samāpadyeran //",
  "S04bsu021_u:2848": "aṣṭamyāṃ mahāmate bhūmau bodhisattvānāṃ mahāsattvānāṃ śrāvakapratyekabuddhānāṃ ca cittamanomanovijñānavikalpasaṃjñāvyāvṛttirbhavati /",
  "S04bsu021_u:2849": "prathamaṣaṣṭhyāṃ bhūmau cittamanomanovijñānamātraṃ traidhātukaṃ samanupaśyati ātmātmīyavigataṃ svacittavikalpodbhavam,",
  "S04bsu021_u:2850": "na ca bāhyabhāvalakṣaṇavaicitryapatitamanyatra svacittameva /",
  "S04bsu021_u:2851": "dvidhā bālānāṃ grāhyagrāhakabhāvena pariṇāmya svajñānaṃ na cāvabodhyante anādikāladauṣṭhulyavikalpaprapañcavāsanāvāsitāḥ //",
  "S04bsu021_u:2852": "aṣṭamyāṃ mahāmate nirvāṇaṃ śrāvakapratyekabuddhabodhisattvānām /",
  "S04bsu021_u:2853": "bodhisattvāśca samādhibuddhairvidhāryante tasmātsamādhisukhād,",
  "S04bsu021_u:2854": "yena na parinirvānti aparipūrṇatvāttathāgatabhūmeḥ /",
  "S04bsu021_u:2855": "sarvakāryapratiprasrambhaṇaṃ ca syāt, yadi na saṃghārayet, tathāgatakulavaṃśocchedaśca syāt /",
  "S04bsu021_u:2856": "acintyabuddhamāhātmyaṃ ca deśayanti te buddhā bhagavantaḥ /",
  "S04bsu021_u:2857": "ato na parinirvānti /",
  "S04bsu021_u:2858": "śrāvakapratyekabuddhāstu samādhisukhenāpahriyante /",
  "S04bsu021_u:2859": "atasteṣāṃ tatra parinirvāṇabuddhirbhavati //",
  "S04bsu021_u:2860_0": "saptasu mahāmate bhūmiṣu cittamanomanovijñānalakṣaṇaparicayakauśalyātmātmīyagrāhyagrāhadharmapudgalanairātmyapravṛttinivṛttisvasāmānya",
  "S04bsu021_u:2860_1": "- lakṣaṇaparicayacatuḥpratisaṃvidviniścayakauśalyavaśitāsvādasukhabhūmikramānupraveśabodhipākṣikadharmavibhāgaḥ",
  "S04bsu021_u:2860_2": "kriyate mayā - mā bodhisattvā mahāsattvāḥ svasāmānyalakṣaṇānavabodhādbhūmikramānusaṃdhyakuśalāstīrthakarakudṛṣṭimārge prapateyuḥ,",
  "S04bsu021_u:2861": "ityato bhūmikramavyavasthā kriyate /",
  "S04bsu021_u:2862": "na tu mahāmate atra kaścitpravartate vā nivartate vā anyatra svacitadṛśyamātramidaṃ yaduta bhūmikramānusaṃdhistraidhātukavicitropacāraśca /",
  "S04bsu021_u:2863": "na ca bālā avabudhyante /",
  "S04bsu021_u:2864": "anavabodhādbālānāṃ bhūmikramānusaṃdhivyapadeśaṃ traidhātukavicitropacāraśca vyavasthāpyate buddhadharmālayā ca //",
  "S04bsu021_u:2865": "[Vaidya_87]",
  "S04bsu021_u:2866_0": "punaraparaṃ mahāmate śrāvakapratyekabuddhā aṣṭamyāṃ bodhisattvabhūmau nirodhasamāpattisukhamadamattāḥ",
  "S04bsu021_u:2866_1": "svacittadṛśyamātrākuśalāḥ svasāmānyalakṣaṇāvaraṇavāsanāpudgaladharmanairātmyagrāhakadṛṣṭipatitā",
  "S04bsu021_u:2866_2": "vikalpanirvāṇamatibuddhayo bhavanti,",
  "S04bsu021_u:2867": "na viviktadharmamatibuddhayaḥ /",
  "S04bsu021_u:2868": "bodhisattvāḥ punarmahāmate nirodhasamādhisukhamukhaṃ dṛṣṭvā pūrvapraṇidhānakṛpākaruṇopetā niṣṭhapadagativibhāgajñā na parinirvānti /",
  "S04bsu021_u:2869": "parinirvṛtāśca te vikalpasyāpravṛttatvāt /",
  "S04bsu021_u:2870": "grāhyagrāhakavikalpasteṣāṃ vinivṛttaḥ /",
  "S04bsu021_u:2871": "svacittadṛśyamātrāvabodhāt sarvadharmāṇāṃ vikalpo na pravartate /",
  "S04bsu021_u:2872": "cittamanomanovijñānabāhyabhāvasvabhāvalakṣaṇābhiniveśaṃ vikalpayati /",
  "S04bsu021_u:2873": "tena punarbuddhadharmaheturna pravartate,",
  "S04bsu021_u:2874": "jñānapūrvakaḥ pravartate tathāgatasvapratyātmabhūmyadhigamanatayā svapnapuruṣaughottaraṇavat //",
  "S04bsu021_u:2875": "tadyathā punarmahāmate kaścicchayitaḥ svapnāntare mahāvyāyāmautsukyena mahaughādātmānamuttārayet /",
  "S04bsu021_u:2876": "sa cānuttīrṇa eva pratibudhyeta /",
  "S04bsu021_u:2877": "pratibuddhaśca sannevamupaparīkṣeta - kimidaṃ satyamuta mithyeti /",
  "S04bsu021_u:2878_0": "sa evaṃ samanupaśyet - nedaṃ satyaṃ na mithyā anyatra dṛṣṭaśrutamatavijñātānubhūtavikalpavāsanāvicitrarūpasaṃsthānānādikālavikalpapatitā",
  "S04bsu021_u:2878_1": "nāstyastidṛṣṭivikalpaparivarjitā manovijñānānubhūtāḥ svapne dṛśyante /",
  "S04bsu021_u:2879_0": "evameva mahāmate bodhisattvā mahāsattvā aṣṭamyāṃ bodhisattvabhūmau vikalpasyāpravṛttiṃ",
  "S04bsu021_u:2879_1": "dṛṣṭvā prathamasaptamībhūmisaṃcārātsarvadharmābhisamayānmāyādidharmasamatayā sarvadharmautsukyagrāhyagrāhakavikalpoparataṃ",
  "S04bsu021_u:2879_2": "cittacaitasikavikalpaprasaraṃ dṛṣṭvā buddhadharmeṣu prayujyante /",
  "S04bsu021_u:2880": "anadhigatānāmadhigamāya prayoga eṣa mahāmate nirvāṇaṃ bodhisattvānāṃ na vināśaḥ cittamanomanovijñānavikalpasaṃjñāvigamācca anutpattikadharmakṣāntipratilambho bhavati /",
  "S04bsu021_u:2881": "na cātra mahāmate paramārthe kramo na kramānusaṃdhirnirābhāsavikalpaviviktadharmopadeśāt //",
  "S04bsu021_u:2882": "tatredamucyate -",
  "S04bsu021_u:2883": "Lank_4.1 cittamātre nirābhāse vihārā buddhabhūmi ca /",
  "S04bsu021_u:2884": "etaddhi bhāṣitaṃ buddhairbhāṣante bhāṣayanti ca //",
  "S04bsu021_u:2885": "Lank_4.2 cittaṃ hi bhūmayaḥ sapta nirābhāsā tvihāṣṭamī /",
  "S04bsu021_u:2886": "dve hi bhūmī vihāro 'tra śeṣā bhūmirmamātmikā //",
  "S04bsu021_u:2887": "Lank_4.3 pratyātmavedyā śuddhā ca bhūmireṣā mamātmikā /",
  "S04bsu021_u:2888": "māheśvaraṃ paraṃ sthānamakaniṣṭho virājate //",
  "S04bsu021_u:2889": "Lank_4.4 hutāśanasya hi yathā niścerustasya raśmayaḥ /",
  "S04bsu021_u:2890": "citrā manoharāḥ saumyāstribhavaṃ nirmiṇanti te //",
  "S04bsu021_u:2891": "Lank_4.5 nirmāya tribhavaṃ kiṃcitkiṃcidvai pūrvanirmitam /",
  "S04bsu021_u:2892": "tatra deśemi yānāni eṣā bhūmirmamātmikā //",
  "S04bsu021_u:2893": "Lank_4.6 daśamī tu bhavetprathamā prathamā cāṣṭamī bhavet /",
  "S04bsu021_u:2894": "navamī saptamī cāpi saptamī cāṣṭamī bhavet //",
  "S04bsu021_u:2895": "Lank_4.7 dvitīyā ca tṛtīyā syāccaturthī pañcamī bhavet /",
  "S04bsu021_u:2896": "tṛtīyā ca bhavetṣaṣṭhī nirābhāse kramaḥ kutaḥ //",
  "S04bsu021_u:2897": "iti laṅkāvatāre abhisamayaparivartaścaturthaḥ //",
  "S04bsu021_u:2898": "__________________________________________________________________",
  "S04bsu021_u:2899": "START Parivarta 5",
  "S04bsu021_u:2900": "[Vaidya_88]",
  "S04bsu021_u:2901": "tathāgatanityānityaprasaṅgaparivarto nāma pañcamaḥ /",
  "S04bsu021_u:2902": "atha khalu mahāmatirbodhisattvo mahāsattvaḥ punarapi bhagavantametadavocat - kiṃ bhagavaṃstathāgato 'rhan samyaksaṃbuddho nitya utāho 'nityaḥ?",
  "S04bsu021_u:2903": "bhagavānāha - na mahāmate tathāgato nityo nānityaḥ /",
  "S04bsu021_u:2904": "tatkasyaḥ hetoḥ? yaduta ubhayadoṣaprasaṅgāt /",
  "S04bsu021_u:2905": "ubhayathā hi mahāmate doṣaprasaṅgaḥ syāt /",
  "S04bsu021_u:2906": "nitye sati kāraṇaprasaṅgaḥ syāt /",
  "S04bsu021_u:2907": "nityāni hi mahāmate sarvatīrthakarāṇāṃ kāraṇānyakṛtakāni ca /",
  "S04bsu021_u:2908": "ato na nityastathāgato 'kṛtakanityatvāt /",
  "S04bsu021_u:2909": "anitye sati kṛtakaprasaṅgaḥ syāt /",
  "S04bsu021_u:2910": "skandhalakṣyalakṣaṇābhāvātskandhavināśāducchedaḥ syāt /",
  "S04bsu021_u:2911": "na cocchedo bhavati tathāgataḥ /",
  "S04bsu021_u:2912": "sarvaṃ hi mahāmate kṛtakamanityaṃ ghaṭapaṭatṛṇakāṣṭheṣṭakādi /",
  "S04bsu021_u:2913": "sarvānityatvaprasaṅgāt sarvajñajñānasaṃbhāravaiyarthyaṃ bhavetkṛtakatvāt /",
  "S04bsu021_u:2914": "sarvaṃ hi kṛtakaṃ tathāgataḥ syādviśeṣahetvabhāvāt /",
  "S04bsu021_u:2915": "ata etasmātkāraṇānmahāmate na nityo nānityastathāgataḥ //",
  "S04bsu021_u:2916": "punarapi mahāmate na nityastathāgataḥ /",
  "S04bsu021_u:2917": "kasmāt? ākāśasaṃbhāravaiyarthyaprasaṅgāt /",
  "S04bsu021_u:2918": "tadyathā mahāmate ākāśaṃ na nityaṃ nānityaṃ nityānityavyudāsādekatvānyatvobhayatvānubhayatvanityānityatvadoṣairavacanīyaḥ //",
  "S04bsu021_u:2919": "punaraparaṃ mahāmate śaśahayakharoṣṭramaṇḍūkasarpamakṣikāmīnaviṣāṇatulyaḥ syādanutpādanityatvāt /",
  "S04bsu021_u:2920": "ato 'nutpādanityatvaprasaṅgānna nityastathāgataḥ //",
  "S04bsu021_u:2921": "punaraparaṃ mahāmate astyasau paryāyo yena nityastathāgataḥ /",
  "S04bsu021_u:2922": "tatkasya hetoḥ? yaduta abhisamayādhigamajñānanityatvānnityastathāgataḥ /",
  "S04bsu021_u:2923": "abhisamayādhigamajñānaṃ hi mahāmate nityaṃ tathāgatānāmarhatāṃ samyaksaṃbuddhānām /",
  "S04bsu021_u:2924": "utpādādvā tathāgatānāmanutpādādvā sthitaivaiṣā dharmatā dharmaniyāmatā dharmasthititā sarvaśrāvakapratyekabuddhatīrthakarābhisamayeṣu /",
  "S04bsu021_u:2925": "na tu gagane dharmasthitirbhavati /",
  "S04bsu021_u:2926": "na va bālapṛthagjanā avabudhyante /",
  "S04bsu021_u:2927": "adhigamajñānaṃ ca mahāmate tathāgatānāṃ prajñājñānaprabhāvitam /",
  "S04bsu021_u:2928": "na mahāmate tathāgatā arhantaḥ samyaksaṃbuddhāścittamanomanovijñānaskandhadhātvāyatanāvidyāvāsanāprabhāvitāḥ /",
  "S04bsu021_u:2929": "sarvaṃ hi mahāmate tribhavamabhūtavikalpaprabhavam /",
  "S04bsu021_u:2930": "na ca tathāgatā abhūtavikalpaprabhavāḥ /",
  "S04bsu021_u:2931": "dvaye hi sati mahāmate nityatā cānityatā ca bhavati, nādvayāt /",
  "S04bsu021_u:2932": "dvayaṃ hi mahāmate viviktamadvayānutpādalakṣaṇātsarvadharmāṇām /",
  "S04bsu021_u:2933": "ata etasmātkāraṇānmahāmate tathāgatā arhantaḥ samyaksaṃbuddhā na nityā nānityāḥ /",
  "S04bsu021_u:2934": "yāvanmahāmate vāgvikalpaḥ pravartate, tāvannityānityadoṣaḥ prasajyate /",
  "S04bsu021_u:2935": "vikalpabuddhikṣayānmahāmate nityānityagrāho nivāryate bālānāṃ na tu viviktadṛṣṭibuddhikṣayāt //",
  "S04bsu021_u:2936": "tatredamucyate -",
  "S04bsu021_u:2937": "Lank_5.1 nityānityavinirmuktān nityānityaprabhāvitān /",
  "S04bsu021_u:2938": "ye paśyanti sadā buddhān na te dṛṣṭivaśaṃ gatāḥ //",
  "S04bsu021_u:2939": "Lank_5.2 samudāgamavaiyarthyaṃ nityānitye prasajyate /",
  "S04bsu021_u:2940": "vikalpabuddhivaikalyānnityānityaṃ nivāryate //",
  "S04bsu021_u:2941": "Lank_5.3 yāvatpratijñā kriyate tāvatsarvaṃ sasaṃkaram /",
  "S04bsu021_u:2942": "svacittamātraṃ saṃpaśyan na vivādaṃ samārabhet //",
  "S04bsu021_u:2943": "iti laṅkāvatāre tathāgatanityānityatvaprasaṅgaparivartaḥ pañcamaḥ //",
  "S04bsu021_u:2944": "__________________________________________________________________",
  "S04bsu021_u:2945": "START Parivarta 6",
  "S04bsu021_u:2946": "[Vaidya_90]",
  "S04bsu021_u:2947": "kṣaṇikaparivarto nāma ṣaṣṭhaḥ /",
  "S04bsu021_u:2948": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
  "S04bsu021_u:2949": "deśayatu me sugataḥ skandhadhātvāyatanānāṃ pravṛttinivṛttim /",
  "S04bsu021_u:2950": "asatyātmani kasya pravṛttirvā nirvṛttirvā?",
  "S04bsu021_u:2951": "bālāśca pravṛttinivṛttyāśritā duḥkhakṣayānavabodhānnirvāṇaṃ na prajānanti /",
  "S04bsu021_u:2952": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:2953": "bhāṣiṣye 'haṃ te /",
  "S04bsu021_u:2954": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:2955": "bhagavāṃstasyaitadavocat - tathāgatagarbho mahāmate kuśalākuśalahetukaḥ sarvajanmagatikartā pravartate naṭavadgatisaṃkaṭa ātmātmīyavarjitaḥ /",
  "S04bsu021_u:2956": "tadanavabodhātrisaṃgatipratyayakriyāyogaḥ pravartate /",
  "S04bsu021_u:2957": "na ca tīrthyā avabudhyante kāraṇābhiniveśābhiniviṣṭāḥ /",
  "S04bsu021_u:2958_0": "anādikālavividhaprapañcadauṣṭhulyavāsanāvāsitaḥ ālayavijñānasaṃśabdito 'vidyāvāsanabhūmijaiḥ",
  "S04bsu021_u:2958_1": "saptabhirvijñānaiḥ saha mahodadhitaraṃgavannityamavyucchinnaśarīraḥ pravartate anityatādoṣarahita",
  "S04bsu021_u:2958_2": "ātmavādavinivṛtto 'tyantaprakṛtipariśuddhaḥ /",
  "S04bsu021_u:2959": "tadanyāni vijñānānyutpannāpavargāni manomanovijñānaprabhṛtīni kṣaṇikāni,",
  "S04bsu021_u:2960_0": "saptāpyabhūtaparikalpahetujanitasaṃsthānākṛtiviśeṣasamavāyāvalambīni nāmanimittābhiniviṣṭāni",
  "S04bsu021_u:2960_1": "svacittadṛśyarūpalakṣaṇāavabodhakāni sukhaduḥkhāpratisaṃvedakāni amokṣakāraṇāni nāmanimittaparyutthānarāgajanitajanakataddhetvālambāni /",
  "S04bsu021_u:2961_0": "teṣāṃ copāttānāmindriyākhyānāṃ parikṣayanirodhe samantarānutpatteranyeṣāṃ svamativikalpasukhaduḥkhāpratisaṃvedināṃ",
  "S04bsu021_u:2961_1": "saṃjñāveditanirodhasamāpattisamāpannānāṃ caturdhyānasatyavimokṣakuśalānāṃ yogināṃ",
  "S04bsu021_u:2961_2": "vimokṣabuddhirbhavatyapravṛtteḥ //",
  "S04bsu021_u:2962": "aparāvṛtte ca tathāgatagarbhaśabdasaṃśabdite ālayavijñāne nāsti saptānāṃ pravṛttivijñānānāṃ nirodhaḥ /",
  "S04bsu021_u:2963": "tatkasya hetoḥ?",
  "S04bsu021_u:2964": "taddhetvālambanapravṛttatvādvijñānānām,",
  "S04bsu021_u:2965": "aviṣayatvācca sarvaśrāvakapratyekabuddhatīrthyayogayogināṃ svapudgalanairātmyāvabodhātsvasāmānyalakṣaṇaparigrahātskandhadhātvāyatanānāṃ pravartate tathāgatagarbhaḥ /",
  "S04bsu021_u:2966": "pañcadharmasvabhāvadharmanairātmyadarśanānnivartate bhūmikramānusaṃdhiparāvṛttyā /",
  "S04bsu021_u:2967": "nānyatīrthyamārgadṛṣṭibhirvicārayituṃ śakyate /",
  "S04bsu021_u:2968": "tato 'calāyāṃ bhūmau bodhisattvabhūmau pratiṣṭhito daśasamādhisukhamukhamārgān pratilabhate /",
  "S04bsu021_u:2969_0": "samādhibuddhaiḥ saṃdhāryamāṇo 'cintyabuddhadharmasvapraṇidhānavyavalokanatayā samādhisukhabhūtakoṭyā",
  "S04bsu021_u:2969_1": "vinivārya pratyātmāryagatigamyaiḥ sarvaśrāvakapratyekabuddhatīrthakarāsādhāraṇairyogamārgairdaśāryagotramārgaṃ pratilabhate,",
  "S04bsu021_u:2970": "kāyaṃ ca jñānamanomayaṃ samādhyabhisaṃskārarahitam /",
  "S04bsu021_u:2971": "tasmāttarhi mahāmate tathāgatagarbhaḥ ālayavijñānasaṃśabdito viśodhayitavyo viśeṣārthibhirbodhisattvairmahāsattvaiḥ //",
  "S04bsu021_u:2972": "yadi hi mahāmate ālayavijñānasaṃśabditastathāgatagarbho 'tra na syāditi asati mahāmate tathāgatagarbhe ālayavijñānasaṃśabdite na pravṛttirna nivṛttiḥ syāt /",
  "S04bsu021_u:2973": "bhavati ca mahāmate pravṛttirnivṛttiśca bālāryāṇām /",
  "S04bsu021_u:2974": "svapratyātmāryagatidṛṣṭadharmasukhavihāreṇa ca viharanti yogino 'nikṣiptadhurā duṣprativedhāśca /",
  "S04bsu021_u:2975_0": "mahāmate ayaṃ tathāgatagarbhālayavijñānagocaraḥ sarvaśrāvakapratyekabuddhatīrthyavitarkadarśanānāṃ",
  "S04bsu021_u:2975_1": "[Vaidya_91] prakṛtipariśuddho 'pi san aśuddha ivāgantukleśopakliṣṭatayā teṣāmābhāti",
  "S04bsu021_u:2975_2": "na tu tathāgatānām /",
  "S04bsu021_u:2976": "tathāgatānāṃ punarmahāmate karatalāmalakavatpratyakṣagocaro bhavati /",
  "S04bsu021_u:2977_0": "etadeva mahāmate mayā śrīmālāṃ devīmadhikṛtya deśanāpāṭhe anyāṃśca sūkṣmanipuṇaviśuddhabuddhīn",
  "S04bsu021_u:2977_1": "bodhisattvānadhiṣṭhāya tathāgatagarbha ālayavijñānasaṃśabditaḥ saptabhirvijñānaiḥ",
  "S04bsu021_u:2977_2": "saha pravṛttyabhiniviṣṭānāṃ śrāvakāṇāṃ dharmanairātmyapradarśanārthaṃ śrīmālāṃ devīmadhiṣṭhāya",
  "S04bsu021_u:2977_3": "tathāgataviṣayo deśito na śrāvakapratyekabuddhānyatīrthakaratarkaviṣayo 'nyatra mahāmate",
  "S04bsu021_u:2977_4": "tathāgataviṣaya eva tathāgatagarbha ālayavijñānaviṣayastvatsadṛśānāṃ ca sūkṣmanipuṇamatibuddhiprabhedakānāṃ",
  "S04bsu021_u:2977_5": "bodhisattvānāṃ mahāsattvānāmarthapratiśaraṇānāṃ no tu yathārutadeśanāpāṭhābhiniviṣṭānāṃ",
  "S04bsu021_u:2977_6": "sarvānyatīrthyaśrāvakapratyekabuddhānām /",
  "S04bsu021_u:2978": "tasmāttarhi mahāmate tvayā anyaiśca bodhisattvairmahāsattvaiḥ sarvatathāgataviṣaye 'smiṃstathāgatagarbhālayavijñānaparijñāne yogaḥ karaṇīyaḥ /",
  "S04bsu021_u:2979": "na śrutamātrasaṃtuṣṭairbhavitavyam //",
  "S04bsu021_u:2980": "tatredamucyate -",
  "S04bsu021_u:2981": "Lank_6.1 garbhastathāgatānāṃ hi vijñānaiḥ saptabhiryutaḥ /",
  "S04bsu021_u:2982": "pravartate 'dvayo grāhātparijñānānnivartate //",
  "S04bsu021_u:2983": "Lank_6.2 bimbavaddṛśyate cittamanādimatibhāvitam /",
  "S04bsu021_u:2984": "arthākāro na cārtho 'sti yathābhūtaṃ vipaśyataḥ //",
  "S04bsu021_u:2985": "Lank_6.3 aṅgulyagraṃ yathā bālo na gṛhṇāti niśākaram /",
  "S04bsu021_u:2986": "tathā hyakṣarasaṃsaktastattvaṃ vetti na māmakam //",
  "S04bsu021_u:2987": "Lank_6.4 naṭavannṛtyate cittaṃ mano vidūṣasādṛśam /",
  "S04bsu021_u:2988": "vijñānaṃ pañcabhiḥ sārdhaṃ dṛśyaṃ kalpeti raṅgavat //",
  "S04bsu021_u:2989": "atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
  "S04bsu021_u:2990": "deśayatu me sugataḥ pañcadharmasvabhāvavijñānanairātmyadvayaprabhedagatilakṣaṇam,",
  "S04bsu021_u:2991": "yena nairātmyadvayaprabhedagatilakṣaṇena ahaṃ ca anye ca bodhisattvā mahāsattvāḥ sarvabhūmikramānusaṃdhiṣvetān dharmān vibhāvayema,",
  "S04bsu021_u:2992": "yathā tairdharmaiḥ sarvabuddhadharmānupraveśo bhavet /",
  "S04bsu021_u:2993": "sarvabuddhadharmānupraveśācca yāvattathāgatasvapratyayātmabhūmipraveśaḥ syāditi /",
  "S04bsu021_u:2994": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:2995": "bhāṣiṣye 'haṃ te /",
  "S04bsu021_u:2996": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:2997": "bhagavāṃstasyaitadavocat - pañcadharmasvabhāvavijñānanairātmyadvayaprabhedagatilakṣaṇaṃ te mahāmate deśayiṣyāmi /",
  "S04bsu021_u:2998_0": "yaduta nāma nimittaṃ vikalpaḥ samyagjñānaṃ tathatā ca tathāgatapratyātmāryagatipraveśaḥ",
  "S04bsu021_u:2998_1": "śāśvatocchedasadasaddṛṣṭivivarjito dṛṣṭadharmasukhasamāpattisukhavihāra āmukhībhavati yogayoginām /",
  "S04bsu021_u:2999": "tatra mahāmate pañcadharmasvabhāvavijñānanairātmyadvayasvacittadṛśyabāhyabhāvābhāvānavabodhādvikalpaḥ pravartate bālānāṃ na tvāryāṇām //",
  "S04bsu021_u:3000": "[Vaidya_92]",
  "S04bsu021_u:3001": "mahāmatirāha - kathaṃ punarbhagavan bālānāṃ vikalpaḥ pravartate, na tvāryāṇām?",
  "S04bsu021_u:3002": "bhagavānāha - nāmasaṃjñāsaṃketābhiniveśena mahāmate bālāścittamanusaranti /",
  "S04bsu021_u:3003": "anusaranto vividhalakṣaṇopacāreṇa ātmātmīyadṛṣṭipatitāśayā varṇapuṣkalatāmabhiniviśante /",
  "S04bsu021_u:3004": "abhiniviśantaśca ajñānāvṛtāḥ saṃrajyante /",
  "S04bsu021_u:3005": "saṃraktā rāgadveṣamohajaṃ karmābhisaṃskurvanti /",
  "S04bsu021_u:3006": "abhisaṃskṛtya punaḥ punaḥ kośakārakīṭakā iva svavikalpapariveṣṭitamatayo gatisamudrakāntāraprapatitā ghaṭiyantravannātipravartante /",
  "S04bsu021_u:3007_0": "na ca prajānanti mohānmāyāmarīcyudakacandrasvabhāvakalpanātmātmīyarahitān sarvadharmānabhūtavikalpoditāṃllakṣyalakṣaṇāpagatān",
  "S04bsu021_u:3007_1": "bhaṅgotpādasthitigativinivṛttān svacittadṛśyavikalpaprabhavānīśvarakālāṇupradhānaprabhavān /",
  "S04bsu021_u:3008": "nāmanimittānuplavena mahāmate bālā nimittamanusaranti //",
  "S04bsu021_u:3009": "tatra nimittaṃ punarmahāmate yaccakṣurvijñānasyābhāsamāgacchati rūpasaṃjñakam /",
  "S04bsu021_u:3010": "evaṃ śrotraghrāṇajihvākāyamanovijñānānāṃ śabdagandharasaspraṣṭavyadharmasaṃjñakametannimittamiti vadāmi /",
  "S04bsu021_u:3011": "tatra vikalpaḥ punarmahāmate yena nāma samudīrayati /",
  "S04bsu021_u:3012": "nimittavyañjakamidam - evamidaṃ nānyatheti hastyaśvarathapadātistrīpuruṣādikasaṃjñakaṃ tadvikalpaḥ pravartate /",
  "S04bsu021_u:3013": "samyagjñānaṃ punarmahāmate yena nāmanimittayoranupalabdhiḥ /",
  "S04bsu021_u:3014": "anyonyāgantukatvādapravṛttirvijñānasya anucchedāśāśvatataḥ sarvatīrthakaraśrāvakapratyekabuddhabhūmyapātanatvātsamyagjñānamityucyate /",
  "S04bsu021_u:3015": "punaraparaṃ mahāmate yena samyagjñānena bodhisattvo mahāsattvo na nāma bhāvīkaroti,",
  "S04bsu021_u:3016": "na ca nimittamabhāvīkaroti /",
  "S04bsu021_u:3017": "samāropāpavādāntadvayakudṛṣṭivivarjitaṃ nāmanimittārthayorapravṛttivijñānam /",
  "S04bsu021_u:3018": "evametāṃ tathatāṃ vadāmi /",
  "S04bsu021_u:3019": "tathatāvyavasthitaśca mahāmate bodhisattvo mahāsattvo nirābhāsagocarapratilābhitvātpramuditāṃ bodhisattvabhūmiṃ pratilabhate //",
  "S04bsu021_u:3020_0": "sa pratilabhya pramuditāṃ bodhisattvabhūmiṃ vyāvṛttaḥ sarvatīrthyāpāyagatibhyo bhavati",
  "S04bsu021_u:3020_1": "lokottaradharmagatisamavasṛtaḥ lakṣaṇaparicayānmāyādipūrvakāṃ sarvadharmagatiṃ vibhāvayan",
  "S04bsu021_u:3020_2": "svapratyātmāryadharmagatilakṣaṇaṃ tarkadṛṣṭivinivṛttakautuko 'nupūrveṇa yāvaddharmameghā bhūmiriti /",
  "S04bsu021_u:3021": "dharmameghānantaraṃ yāvatsamādhibalavaśitābhijñākusumitāṃ tathāgatabhūmiṃ pratilabhate /",
  "S04bsu021_u:3022": "sa pratilabhya sattvaparipācanatayā vicitrairnirmāṇakiraṇairvirājate jalacandravat /",
  "S04bsu021_u:3023": "aṣṭāpadasunibaddhadharmā nānādhimuktikatayā sattvebhyo dharmaṃ deśayati /",
  "S04bsu021_u:3024": "kāyaṃ manovijñaptirahitam /",
  "S04bsu021_u:3025": "etanmahāmate tathatāpraveśātpratilabhante bodhisattvā mahāsattvāḥ //",
  "S04bsu021_u:3026": "punarapi mahāmatirāha - kiṃ punarbhagavan pañcasu dharmeṣvantargatāstrayaḥ,",
  "S04bsu021_u:3027": "svabhāvā uta svalakṣaṇasiddhāḥ?",
  "S04bsu021_u:3028": "bhagavānāha - atraiva mahāmate trayaḥ svabhāvā antargatāḥ, aṣṭau ca vijñānāni, dve ca nairātmye /",
  "S04bsu021_u:3029": "tatra nāma ca nimittaṃ ca parikalpitaḥ svabhāvo veditavyaḥ /",
  "S04bsu021_u:3030": "yaḥ punarmahāmate tadāśrayapravṛtto vikalpaścittacaittasaṃśabdito yugapatkālodita āditya iva raśmisahito vicitralakṣaṇasvabhāvo vikalpādhārakaḥ,",
  "S04bsu021_u:3031": "sa mahāmate svabhāvaḥ paratantra ityucyate /",
  "S04bsu021_u:3032": "samyagjñānaṃ tathatā ca mahāmate avināśatvātsvabhāvaḥ pariniṣpanno veditavyaḥ //",
  "S04bsu021_u:3033": "[Vaidya_93]",
  "S04bsu021_u:3034": "punaraparaṃ mahāmate svacittadṛśyamabhiniviśyamānaṃ vikalpo 'ṣṭadhā bhidyate /",
  "S04bsu021_u:3035": "nimittasyābhūtalakṣaṇaparikalpitatvādātmātmīyagrāhadvayavyupaśamānnairātmyadvayamājāyate /",
  "S04bsu021_u:3036": "eṣu mahāmate pañcasu dharmeṣu sarvabuddhadharmā antargatāḥ,",
  "S04bsu021_u:3037": "bhūmivibhāgānusaṃdhiśca śrāvakapratyekabuddhabodhisattvānām,",
  "S04bsu021_u:3038": "tathāgatānāṃ ca pratyātmāryajñānapraveśaḥ //",
  "S04bsu021_u:3039": "punaraparaṃ mahāmate pañcadharmāḥ - nimittaṃ nāma vikalpastathatā samyagjñānaṃ ca /",
  "S04bsu021_u:3040": "tatra mahāmate nimittaṃ yatsaṃsthānākṛtiviśeṣākārarūpādilakṣaṇaṃ dṛśyate tannimittam /",
  "S04bsu021_u:3041": "yattasminnimitte ghaṭādisaṃjñākṛtakam - evamidaṃ nānyatheti, tannāma /",
  "S04bsu021_u:3042": "yena tannāma samudīrayati nimittābhivyañjakaṃ samadharmeti vā,",
  "S04bsu021_u:3043": "sa mahāmate cittacaittasaṃśabdito vikalpaḥ /",
  "S04bsu021_u:3044": "yannāmanimittayoratyantānupalabdhitā buddhipralayādanyonyānanubhūtāparikalpitatvādeṣāṃ dharmāṇāṃ sā tathateti /",
  "S04bsu021_u:3045": "tattvaṃ bhūtaṃ niścato niṣṭhā prakṛtiḥ svabhāvo 'nupalabdhistattathālakṣaṇam /",
  "S04bsu021_u:3046": "mayā anyaiśca tathāgatairanugamya yathāvaddeśitaṃ prajñaptaṃ vivṛtamuttānīkṛtam,",
  "S04bsu021_u:3047": "yatrānugamya samyagavabodhānucchedāśāśvatato vikalpasyāpravṛttiḥ svapratyātmāryajñānānukūlaṃ tīrthakarapakṣaparapakṣaśrāvakapratyekabuddhāgatilakṣaṇaṃ tatsamyagjñānam /",
  "S04bsu021_u:3048": "ete ca mahāmate pañca dharmāḥ /",
  "S04bsu021_u:3049": "eteṣveva trayaḥ svabhāvāḥ, aṣṭau ca vijñānāni, dve ca nairātmye, sarvabuddhadharmāścāntargatāḥ /",
  "S04bsu021_u:3050": "atra te mahāmate svamatikauśalaṃ karaṇīyam, anyaiśca kārayitavyam /",
  "S04bsu021_u:3051": "na parapraṇeyena bhavitavyam //",
  "S04bsu021_u:3052": "tatredamucyate -",
  "S04bsu021_u:3053": "Lank_6.5 pañca dharmāḥ svabhāvaśca vijñānānyaṣṭa eva ca /",
  "S04bsu021_u:3054": "dve nairātmye bhavetkṛtsno mahāyānaparigrahaḥ //",
  "S04bsu021_u:3055": "Lank_6.6 nāmanimittasaṃkalpāḥ svabhāvadvayalakṣaṇam /",
  "S04bsu021_u:3056": "samyagjñānaṃ tathātvaṃ ca pariniṣpannalakṣaṇam //",
  "S04bsu021_u:3057_0": "atha khalu mahāmatirbodhisattvo mahāsattvaḥ punarapi bhagavantametadavocat - yatpunaretaduktaṃ",
  "S04bsu021_u:3057_1": "bhagavatā deśanāpāṭhe yathā gaṅgānadīvālukāsamāstathāgatā atītā anāgatā vartamānāśca /",
  "S04bsu021_u:3058": "tatkimidaṃ bhagavan yathārutārthagrahaṇaṃ kartavyam, āhosvidanyaḥ kaścidarthāntaraviśeṣo 'stīti?",
  "S04bsu021_u:3059": "taducyatāṃ bhagavan /",
  "S04bsu021_u:3060": "bhagavānāha - na mahāmate yathārutārthagrahaṇaṃ kartavyam /",
  "S04bsu021_u:3061": "na ca mahāmate gaṅgānadīvālukāpramāṇatayā tryadhvakabuddhapramāṇatā bhavati /",
  "S04bsu021_u:3062": "tatkasya hetoḥ? yaduta lokātiśayātikrāntatvānmahāmate dṛṣṭānto 'dṛṣṭāntaḥ sadṛśāsadṛśatvāt /",
  "S04bsu021_u:3063": "na ca mahāmate tathāgatā arhantaḥ samyaksaṃbuddhāḥ sadṛśāsadṛśaṃ lokātiśayātikrāntaṃ dṛṣṭāntaṃ prāviṣkurvanti /",
  "S04bsu021_u:3064": "anyatra upamāmātrametanmahāmate mayopanyastam, taiśca tathāgataiḥ /",
  "S04bsu021_u:3065_0": "yathā gaṅgānadīvālukāsamāstathāgatā arhantaḥ samyaksaṃbuddhā iti nityānityābhiniveśābhiniviṣṭānāṃ",
  "S04bsu021_u:3065_1": "bālapṛthagjanānāṃ tīrthakarāśayakudṛṣṭiyuktānāṃ saṃsārabhavacakrānusāriṇāmudvejanārtham",
  "S04bsu021_u:3065_2": "- kathamete udvignā bhavagaticakrasaṃkaṭādviśeṣārthino viśeṣamārabheranniti sulabhabuddhatvapradarśanārthaṃ",
  "S04bsu021_u:3065_3": "na nodumbarapuṣpatulyastathāgatānāmutpāda [Vaidya_94] iti kṛtvā vīryamārapsyante /",
  "S04bsu021_u:3066": "deśanāpāṭhe tu mayā vaineyajanatāpekṣayā udumbarapuṣpasudurlabhaprādurbhāvāstathāgatā iti deśitam /",
  "S04bsu021_u:3067": "na ca mahāmate udumbarapuṣpaṃ kenaciddṛṣṭapūrvaṃ na drakṣyate /",
  "S04bsu021_u:3068": "tathāgatāḥ punarmahāmate loke dṛṣṭāḥ, dṛśyante caitarhi /",
  "S04bsu021_u:3069": "na svanayapratyavasthānakathāmadhikṛtya udumbarapuṣpasudurlabhaprādurbhāvāstathāgatā iti /",
  "S04bsu021_u:3070": "svanayapratyavasthānakathāyāṃ mahāmate nirdiśyamānāyāṃ lokātiśayātikrāntā dṛṣṭāntā yuktāḥ kriyante 'śraddheyatvāt /",
  "S04bsu021_u:3071": "aśraddheyaṃ syādbālapṛthagjanānāṃ ca /",
  "S04bsu021_u:3072": "svapratyātmāryajñānagocare na dṛṣṭāntā na pravartante /",
  "S04bsu021_u:3073": "tattvaṃ ca tathāgatāḥ /",
  "S04bsu021_u:3074": "atasteṣu dṛṣṭāntā nopanyasyante //",
  "S04bsu021_u:3075": "kiṃ tu upamāmātrametanmahāmate kṛtaṃ yaduta gaṅgānadīvālukāsamāstathāgatāḥ samā na viṣamā akalpāvikalpanataḥ /",
  "S04bsu021_u:3076_0": "tadyathā mahāmate gaṅgāyāṃ nadyāṃ vālukā mīnakacchapaśiśumāranakramahiṣasiṃhahastyādibhiḥ",
  "S04bsu021_u:3076_1": "saṃkṣobhyamāṇā na kalpayanti na vikalpayanti - saṃkṣobhyāmahe na veti nirvikalpāḥ",
  "S04bsu021_u:3076_2": "svacchā malavyapetāḥ /",
  "S04bsu021_u:3077_0": "evameva mahāmate tathāgatānāmarhatāṃ samyaksaṃbuddhānāṃ svapratyātmāryajñānagaṅgāmahānadībalābhijñāvaśitāvālukāḥ",
  "S04bsu021_u:3077_1": "sarvatīrthakarabālamīnaparapravādibhiḥ saṃkṣobhyamāṇā na kalpayanti na vikalpayanti /",
  "S04bsu021_u:3078": "tathāgatapūrvapraṇihitatvātsarvasukhasamāpattiparipūryā sattvānāṃ na kalpayanti na vikalpayanti /",
  "S04bsu021_u:3079": "ataste gaṅgānadīvālukāsamāstathāgatā nirviśiṣṭā anunayapratighāpagatatvāt //",
  "S04bsu021_u:3080": "tadyathā mahāmate gaṅgāyāṃ nadyāṃ vālukā pṛthivīlakṣaṇasvabhāvatvātpṛthivī,",
  "S04bsu021_u:3081": "kalpoddāhe dahyamānāpi na pṛthivīsvabhāvaṃ vijahāti /",
  "S04bsu021_u:3082": "na ca mahāmate pṛthivī dahyate tejodhātupratibaddhatvādanyatra bālapṛthagjanā vitathatāpatitayā saṃtatyā dahyamānāṃ kalpayanti,",
  "S04bsu021_u:3083": "na ca dahyate tadagnihetubhūtatvāt /",
  "S04bsu021_u:3084": "evameva mahāmate tathāgatānāṃ dharmakāyo gaṅgānadīvālukāsamo 'vināśī /",
  "S04bsu021_u:3085": "tadyathā mahāmate nadyāṃ gaṅgāyāṃ vālukā apramāṇāḥ,",
  "S04bsu021_u:3086": "evameva mahāmate tathāgatānāṃ raśmyāloko 'pramāṇaḥ sattvaparipākasaṃcodanamupādāya sarvabuddhaparṣanmaṇḍaleṣu prasarpyate tathāgataiḥ /",
  "S04bsu021_u:3087": "tadyathā mahāmate gaṅgāyāṃ nadyāṃ vālukā na vālukāsvabhāvāntaramārabhante,",
  "S04bsu021_u:3088": "vālukāvasthā eva vālukāḥ,",
  "S04bsu021_u:3089": "evameva mahāmate tathāgatānāmarhatāṃ samyaksaṃbuddhānāṃ saṃsāre na pravṛttirna nivṛttiḥ,",
  "S04bsu021_u:3090": "bhavapravṛttyucchinnahetutvāt /",
  "S04bsu021_u:3091": "tadyathā mahāmate gaṅgāyāṃ nadyāṃ vālukā apakṛṣṭā api na prajñāyante,",
  "S04bsu021_u:3092": "prakṣiptā api na prajñāyante,",
  "S04bsu021_u:3093": "mahāmate evameva tathāgatānāṃ jñānaṃ sattvaparipākayogena na kṣīyate na vardhate,",
  "S04bsu021_u:3094": "aśarīratvāddharmasya /",
  "S04bsu021_u:3095": "śarīravatāṃ hi mahāmate nāśo bhavati nāśarīravatām /",
  "S04bsu021_u:3096": "dharmaścāśarīraḥ /",
  "S04bsu021_u:3097": "tadyathā mahāmate gaṅgāyāṃ nadyāṃ vālukā niṣpīḍyamānā ghṛtatailārthibhirghṛtatailādivirahitāḥ,",
  "S04bsu021_u:3098": "evameva mahāmate tathāgatāḥ sattvaduḥkhairniṣpīḍyamānā dharmadhātvīśvarapraṇidhānasukhaṃ na vijahati mahāmate mahākaruṇopetatvāt,",
  "S04bsu021_u:3099": "yāvatsarvasattvā na nirvāpyante tathāgataiḥ /",
  "S04bsu021_u:3100": "tadyathā mahāmate gaṅgāyāṃ nadyāṃ vālukāḥ pravāhānukūlāḥ pravahanti nānudake,",
  "S04bsu021_u:3101": "evameva mahāmate tathāgatānāṃ sarvabuddhadharmadeśanā nirvāṇapravāhānukūlā saṃvartate /",
  "S04bsu021_u:3102": "tena gaṅgānadīvālukāsamāstathāgatā ityucyante /",
  "S04bsu021_u:3103": "nāyaṃ mahāmate gatyarthastathāgateṣu pravartate /",
  "S04bsu021_u:3104": "vināśo [Vaidya_95] mahāmate gatyartho bhavati /",
  "S04bsu021_u:3105": "na ca mahāmate saṃsārasya pūrvā koṭiḥ prajñāyate /",
  "S04bsu021_u:3106": "aprajñāyamānā kathaṃ gatyarthena nirdekṣyāmi? gatyartho mahāmate ucchedaḥ /",
  "S04bsu021_u:3107": "na ca bālapṛthagjanāḥ saṃprajānanti //",
  "S04bsu021_u:3108": "mahāmatirāha - tadyadi bhagavan pūrvā koṭirna prajñāyate sattvānāṃ saṃsaratām,",
  "S04bsu021_u:3109": "tatkathaṃ mokṣaḥ prajñāyate prāṇinām?",
  "S04bsu021_u:3110": "bhagavānāha - anādikālaprapañcadauṣṭhulyavikalpavāsanāhetuvinivṛttirmahāmate svacittadṛśyabāhyārthaparijñānādvikalpasyāśrayaparāvṛttirmahāmate mokṣo na nāśaḥ /",
  "S04bsu021_u:3111": "ato nānantakathā mahāmate kiṃcitkārī bhavati /",
  "S04bsu021_u:3112": "vikalpasyaiva mahāmate paryāyo 'nantakoṭiriti /",
  "S04bsu021_u:3113": "na cātra vikalpādanyatkiṃcitsattvāntaramasti, adhyātmaṃ vā bahirdhā vā parīkṣyamāṇaṃ buddhyā /",
  "S04bsu021_u:3114": "jñānajñeyaviviktā hi mahāmate sarvadharmāḥ /",
  "S04bsu021_u:3115": "anyatra svacittavikalpāparijñānādvikalpaḥ pravartate, tadavabodhānnivartate //",
  "S04bsu021_u:3116": "tatredamucyate -",
  "S04bsu021_u:3117": "Lank_6.7 gaṅgāyāṃ vālukāsamān ye paśyanti vināyakān /",
  "S04bsu021_u:3118": "anāśagatiniṣṭhān vai te paśyanti tathāgatān //",
  "S04bsu021_u:3119": "Lank_6.8 gaṅgāyāṃ vālukā yadvatsarvadoṣairvivarjitāḥ /",
  "S04bsu021_u:3120": "vāhānukūlā nityāśca tathā buddhasya buddhatā //",
  "S04bsu021_u:3121": "atha khalu mahāmatirbodhisattvo mahāsattvaḥ punarapi bhagavantametadavocat - deśayatu bhagavān,",
  "S04bsu021_u:3122": "deśayatu me sugatastathāgato 'rhan samyaksaṃbuddhaḥ sarvadharmāṇāṃ kṣaṇabhaṅgaṃ bhedalakṣaṇaṃ caiṣām /",
  "S04bsu021_u:3123": "tatkathaṃ bhagavan sarvadharmāḥ kṣaṇikāḥ?",
  "S04bsu021_u:3124": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:3125": "bhāṣiṣye 'haṃ te /",
  "S04bsu021_u:3126": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:3127": "bhagavāṃstasyaitadavocat - sarvadharmāḥ sarvadharmā iti mahāmate yaduta kuśalākuśalāḥ saṃskṛtāsaṃskṛtā laukikalokottarāḥ sāvadyānavadyāḥ sāsravānāsravā upāttānupāttāḥ /",
  "S04bsu021_u:3128": "saṃkṣepeṇa mahāmate pañcopādānaskandhāścittamanomanovijñānavāsanāhetukāścittamanomanovijñānavāsanāpuṣṭairbālapṛthagjanaiḥ kuśalākuśalena parikalpyante /",
  "S04bsu021_u:3129": "samādhisukhasamāpattayo mahāmate dṛṣṭadharmasukhavihārabhāvena āryāṇāṃ kuśalānāsravā ityucyante /",
  "S04bsu021_u:3130": "kuśalākuśalāḥ punarmahāmate yaduta aṣṭau vijñānāni /",
  "S04bsu021_u:3131": "katamānyaṣṭau?",
  "S04bsu021_u:3132": "yaduta tathāgatagarbha ālayavijñānasaṃśabdito mano manovijñānaṃ ca pañca ca vijñānakāyāstīrthyānuvarṇitāḥ /",
  "S04bsu021_u:3133": "tatra mahāmate pañca vijñānakāyā manovijñānasahitā kuśalākuśalakṣaṇaparaṃparābhedabhinnāḥ saṃtatiprabandhanābhinnaśarīrāḥ pravartamānāḥ pravartante /",
  "S04bsu021_u:3134": "pravṛtya ca vinaśyanti /",
  "S04bsu021_u:3135": "svacittadṛśyānavabodhātsamanantaranirodhe 'nyadvijñānaṃ pravartate /",
  "S04bsu021_u:3136": "saṃsthānākṛtiviśeṣagrāhakaṃ manovijñānaṃ pañcabhirvijñānakāyaiḥ saha saṃprayuktaṃ pravartate kṣaṇakālānavasthāyi /",
  "S04bsu021_u:3137": "tatkṣaṇikamiti vadāmi /",
  "S04bsu021_u:3138": "kṣaṇikaṃ punarmahāmate ālayavijñānaṃ tathāgatagarbhasaṃśabditaṃ manaḥsahitaṃ pravṛttivijñānavāsanābhiḥ kṣaṇikamanāsravavāsanābhirakṣaṇikam /",
  "S04bsu021_u:3139": "na ca bālapṛthagjanā avabudhyante kṣaṇikavādābhiniviṣṭā kṣaṇikākṣaṇikatāmimāṃ sarvadharmāṇām /",
  "S04bsu021_u:3140": "tadanavabodhāducchedadṛṣṭyā asaṃskṛtānapi dharmānnāśayiṣyanti /",
  "S04bsu021_u:3141": "[Vaidya_96] asaṃsāriṇo mahāmate pañca vijñānakāyā ananubhūtasukhaduḥkhā anirvāṇahetavaḥ /",
  "S04bsu021_u:3142": "tathāgatagarbhaḥ punarmahāmate anubhūtasukhaduḥkhahetusahitaḥ",
  "S04bsu021_u:3143": "pravartate nivartate ca catasṛbhirvāsanābhiḥ saṃmūrcchitaḥ /",
  "S04bsu021_u:3144": "na ca bālā avabudhyante kṣaṇikadṛṣṭivikalpavāsitamatayaḥ //",
  "S04bsu021_u:3145": "punaraparaṃ mahāmate samadhāraṇaṃ kalpasthitāḥ suvarṇavajrajinadhātuprāptiviśeṣā abhaṅginaḥ /",
  "S04bsu021_u:3146": "yadi punarmahāmate abhisamayaprāptiḥ kṣaṇikā syāt, anāryatvamāryāṇāṃ syāt /",
  "S04bsu021_u:3147": "na ca anāryatvamāryāṇāṃ bhavati /",
  "S04bsu021_u:3148": "suvarṇaṃ vajraṃ ca mahāmate samadhāraṇaṃ kalpasthitā api tulyamānā na hīyante na vardhante /",
  "S04bsu021_u:3149": "tatkathaṃ bālaiḥ kṣaṇikārthe vikalpyate ādhyātmikabāhyānāṃ sarvadharmāṇāmasaṃdhābhāṣyakuśalaiḥ?",
  "S04bsu021_u:3150": "punarapi mahāmatirāha - yatpunaretaduktaṃ bhagavatā - ṣaṭpāramitāṃ paripūrya buddhatvamavāpyata iti /",
  "S04bsu021_u:3151": "tatkatamāstāḥ ṣaṭpāramitāḥ?",
  "S04bsu021_u:3152": "kathaṃ ca paripūriṃ gacchanti?",
  "S04bsu021_u:3153": "bhagavānāha - traya ete mahāmate pāramitābhedāḥ /",
  "S04bsu021_u:3154": "katame trayaḥ? yaduta laukikalokottaralokottaratamāḥ /",
  "S04bsu021_u:3155": "tatra mahāmate laukikyaḥ pāramitā ātmātmīyagrāhābhiniveśābhiniviṣṭāḥ /",
  "S04bsu021_u:3156": "antadvayagrāhiṇo vicitrabhavopapattyāyatanārthaṃ rūpādiviṣayābhilāṣiṇo dānapāramitāṃ paripūrayanti /",
  "S04bsu021_u:3157": "evaṃ śīlakṣāntivīryadhyānaprajñāpāramitāṃ mahāmate paripūrayanti bālāḥ /",
  "S04bsu021_u:3158": "abhijñāścābhinirharanti brahmatvāya /",
  "S04bsu021_u:3159": "tatra lokottarābhiḥ pāramitābhiḥ śrāvakapratyekabuddhā nirvāṇagrāhapatitāśayā dānādiṣu prayujyante yathaiva bālā ātmasukhanirvāṇābhilāṣiṇaḥ /",
  "S04bsu021_u:3160_0": "lokottaratamāḥ punarmahāmate svacittadṛśyavikalpamātragrahaṇātsvacittadvayāvabodhādapravṛttervikalpasya",
  "S04bsu021_u:3160_1": "upādānagrahaṇābhāvātsvacittarūpalakṣaṇānabhiniveśāddānapāramitā sarvasattvahitasukhārthamājāyate",
  "S04bsu021_u:3160_2": "bodhisattvānāṃ mahāsattvānāṃ paramayogayoginām /",
  "S04bsu021_u:3161": "yattatraivālambane vikalpasyāpravṛttiṃ śīlayanti, tacchīlaṃ pāramitā ca sā /",
  "S04bsu021_u:3162": "yā tasyaiva vikalpasyāpravṛttikṣamaṇatā grāhyagrāhakaparijñayā, sā kṣāntipāramitā /",
  "S04bsu021_u:3163": "yena vīryeṇa pūrvarātrāpararātraṃ ghaṭate yogānukūladarśanādvikalpasya vyāvṛtteḥ, sā vīryapāramitā /",
  "S04bsu021_u:3164": "yadvikalpanivṛttestīrthyanirvāṇagrāhāpatanaṃ sā dhyānapāramitā /",
  "S04bsu021_u:3165": "tatra prajñāpāramitā yadā svacittavikalpābhāvādābuddhipravicayātprativicinvan antadvaye na patati āśrayaparāvṛttipūrvakarmavināśataḥ,",
  "S04bsu021_u:3166": "svapratyātmāryagatipratilambhāya prayujyate,",
  "S04bsu021_u:3167": "sā prajñāpāramitā /",
  "S04bsu021_u:3168": "etā mahāmate pāramitāḥ /",
  "S04bsu021_u:3169": "eṣa pāramitārthaḥ / tatredamucyate -",
  "S04bsu021_u:3170": "Lank_6.9 śūnyamanityaṃ kṣaṇikaṃ bālāḥ kalpenti saṃskṛtam /",
  "S04bsu021_u:3171": "nadīdīpabījadṛṣṭāntaiḥ kṣaṇikārtho vikalpyate //",
  "S04bsu021_u:3172": "Lank_6.10 nirvyāpāraṃ kṣaṇikaṃ viviktaṃ kṣayavarjitam /",
  "S04bsu021_u:3173": "anutpattiśca dharmāṇāṃ kṣaṇikārthaṃ vadāmyaham //",
  "S04bsu021_u:3174": "Lank_6.11 utpattyanantaraṃ bhaṅgaṃ na vai deśemi bāliśān /",
  "S04bsu021_u:3175": "nairantaryeṇa bhāvānāṃ vikalpaḥ spandate gatau //",
  "S04bsu021_u:3176": "Lank_6.12 sā vidyā kāraṇaṃ teṣāṃ cittānāṃ saṃpravartikam /",
  "S04bsu021_u:3177": "antarā kimavasthāsau yāvadrūpaṃ na jāyate //",
  "S04bsu021_u:3178": "Lank_6.13 samanantarapradhvastaṃ cittamanyatpravartate /",
  "S04bsu021_u:3179": "rūpaṃ na tiṣṭhate kāle kimālambya pravartsyate //",
  "S04bsu021_u:3180": "Lank_6.14 yasmādyatra pravartate cittaṃ vitathahetukam /",
  "S04bsu021_u:3181": "na prasiddhaṃ kathaṃ tasya kṣaṇabhaṅgo 'vadhāryate //",
  "S04bsu021_u:3182": "Lank_6.15 yogināṃ hi samāpattiḥ suvarṇaṃ jinadhātavaḥ /",
  "S04bsu021_u:3183": "ābhāsvaravimānāśca abhedyā lokakāraṇāt //",
  "S04bsu021_u:3184": "Lank_6.16 sthitayaḥ prāptidharmāśca buddhānāṃ jñānasaṃpadaḥ /",
  "S04bsu021_u:3185": "bhikṣutvaṃ samayaprāptirdṛṣṭā vai kṣaṇikāḥ katham //",
  "S04bsu021_u:3186": "Lank_6.17 gandharvapuramāyādyā rūpā vai kṣaṇikā na kim /",
  "S04bsu021_u:3187": "abhūtikāśca bhūtāśca bhūtāḥ kecitkarāgatāḥ //",
  "S04bsu021_u:3188": "iti laṅkāvatāre kṣaṇikaparivartaḥ ṣaṣṭhaḥ //",
  "S04bsu021_u:3189": "__________________________________________________________________",
  "S04bsu021_u:3190": "START Parivarta 7",
  "S04bsu021_u:3191": "[Vaidya_98]",
  "S04bsu021_u:3192": "nairmāṇikaparivarto nāma saptamaḥ /",
  "S04bsu021_u:3193": "atha khalu mahāmatirbodhisattvo mahāsattvaḥ punarapi bhagavantametadavocat - arhantaḥ punarbhagavatā vyākṛtā anuttarāyāṃ samyaksaṃbodhau /",
  "S04bsu021_u:3194": "aparinirvāṇadharmakāśca sattvāstathāgatatve /",
  "S04bsu021_u:3195": "yasyāṃ ca rātrau tathāgato 'nuttarāṃ samyaksaṃbodhimabhisaṃbuddho yasyāṃ ca rātrau parinirvṛtaḥ,",
  "S04bsu021_u:3196": "etasminnantare bhagavatā ekamapyakṣaraṃ nodāhṛtaṃ na pravyāhṛtam /",
  "S04bsu021_u:3197": "sadā samāhitāśca tathāgatā na vitarkayanti na vyavacārayanti /",
  "S04bsu021_u:3198": "nirmāṇāni ca nirmāya taistathāgatakṛtyaṃ kurvanti /",
  "S04bsu021_u:3199": "kiṃ kāraṇaṃ ca vijñānānāṃ kṣaṇaparaṃparābhedalakṣaṇaṃ nirdiśyate?",
  "S04bsu021_u:3200": "vajrapāṇiśca satatasamitaṃ nityānubaddhaḥ /",
  "S04bsu021_u:3201": "pūrvā ca koṭirna prajñāyate /",
  "S04bsu021_u:3202": "nirvṛtiśca prajñāpyate /",
  "S04bsu021_u:3203": "mārāśca mārakarmāṇi ca karmaplotayaśca /",
  "S04bsu021_u:3204": "cañcāmāṇavikā sundarikā pravrājikā yathā dhautapātrādīni ca bhagavan karmāvaraṇāni dṛśyante /",
  "S04bsu021_u:3205": "tatkathaṃ bhagavatā sarvākārajñatā prāptā aprahīṇairdoṣaiḥ?",
  "S04bsu021_u:3206": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:3207": "bhāṣiṣye 'haṃ te /",
  "S04bsu021_u:3208": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
  "S04bsu021_u:3209": "bhagavāṃstasyaitadavocat - nirupadhiśeṣaṃ nirvāṇadhātuṃ saṃdhāya bodhisattvacaryāṃ ca caritavatāṃ protsāhanārtham /",
  "S04bsu021_u:3210": "santi hi mahāmate bodhisattvacaryācāriṇaḥ iha anyeṣu ca buddhakṣetreṣu /",
  "S04bsu021_u:3211": "yeṣāṃ śrāvakayānanirvāṇābhilāṣasteṣāṃ śrāvakayānarucivyāvartanārthaṃ mahāyānagatiprotsāhanārthaṃ ca tannirmitaśrāvakānnirmāṇakāyairvyākaroti,",
  "S04bsu021_u:3212": "na ca dharmatābuddhaiḥ /",
  "S04bsu021_u:3213": "etatsaṃdhāya mahāmate śrāvakavyākaraṇaṃ nirdiṣṭam /",
  "S04bsu021_u:3214": "na hi mahāmate śrāvakapratyekabuddhānāṃ kleśāvaraṇaprahāṇaviśeṣo vimuktyekarasatayā /",
  "S04bsu021_u:3215": "nātra jñeyāvaraṇaprahāṇam /",
  "S04bsu021_u:3216": "jñeyāvaraṇaṃ punarmahāmate dharmanairātmyadarśanaviśeṣādviśudhyate /",
  "S04bsu021_u:3217": "kleśāvaraṇaṃ tu pudgalanairātmyadarśanābhyāsapūrvakaṃ prahīyate, manovijñānanivṛtteḥ /",
  "S04bsu021_u:3218": "dharmāvaraṇavinirmuktiḥ punarālayavijñānavāsanāvinivṛtterviśudhyati /",
  "S04bsu021_u:3219": "pūrvadharmasthititāṃ saṃdhāya apūrvacaramasya cābhāvātpūrvaprahiṇairevākṣaraistathāgato na vitarkya na vicārya dharmaṃ deśayati /",
  "S04bsu021_u:3220": "saṃprajānakāritvādamuṣitasmṛtitvācca",
  "S04bsu021_u:3221": "na vitarkayati na vicārayati,",
  "S04bsu021_u:3222": "caturvāsanābhūmiprahīṇatvāccyutidvayavigamātkleśajñeyāvaraṇadvayaprahāṇācca //",
  "S04bsu021_u:3223": "sapta mahāmate manomanovijñānacakṣurvijñānādayaḥ kṣaṇikāḥ vāsanāhetutvātkuśalānāsravapakṣarahitāḥ na saṃsāriṇaḥ /",
  "S04bsu021_u:3224": "tathāgatagarbhaḥ punarmahāmate saṃsarati nirvāṇasukhaduḥkhahetukaḥ /",
  "S04bsu021_u:3225": "na ca bālapṛthagjanā avabudhyante śūnyatāvikṣiptamatayaḥ /",
  "S04bsu021_u:3226": "nirmitanairmāṇikānāṃ mahāmate tathāgatānāṃ vajrapāṇiḥ pārśvānugato na maulānāṃ tathāgatānāmarhatāṃ samyaksaṃbuddhānām /",
  "S04bsu021_u:3227": "maulo hi mahāmate tathāgataḥ sarvapramāṇendriyavinivṛttaḥ sarvabālaśrāvakapratyekabuddhatīrthyānām /",
  "S04bsu021_u:3228": "dṛṣṭadharmasukhavihāriṇastamāgacchantyabhisamayadharmajñānakṣāntyā /",
  "S04bsu021_u:3229": "ato vajrapāṇistānnānubadhnāti /",
  "S04bsu021_u:3230": "sarve hi nirmitabuddhā na karmaprabhavāḥ /",
  "S04bsu021_u:3231": "na teṣu tathāgato na cānyatra tebhyastathāgataḥ /",
  "S04bsu021_u:3232": "kumbhakārālambanādiprayogeṇeva sattvakṛtyāni karoti,",
  "S04bsu021_u:3233": "lakṣaṇopetaṃ ca deśayati,",
  "S04bsu021_u:3234": "na tu svanayapratyavasthānakathāṃ svapratyātmāryagatigocaram /",
  "S04bsu021_u:3235": "punaraparaṃ mahāmate ṣaṇṇāṃ vijñānakāyānāṃ nirodhāducchedadṛṣṭimāśrayanti [Vaidya_99] bālapṛthagjanāḥ,",
  "S04bsu021_u:3236": "ālayānavabodhācchāśvatadṛṣṭayo bhavanti /",
  "S04bsu021_u:3237": "svamativikalpasya mahāmate pūrvā koṭirna prajñāyate /",
  "S04bsu021_u:3238": "svamativikalpasyaiva vinivṛttermokṣaḥ prajñāyate /",
  "S04bsu021_u:3239": "caturvāsanāprahāṇātsarvadoṣaprahāṇam //",
  "S04bsu021_u:3240": "tatredamucyate -",
  "S04bsu021_u:3241": "Lank_7.1 trīṇi yānānyayānaṃ ca buddhānāṃ nāsti nirvṛtiḥ /",
  "S04bsu021_u:3242": "buddhatve vyākṛtāḥ sarve vītadeṣāśca deśitāḥ //",
  "S04bsu021_u:3243": "Lank_7.2 abhisamayāntikaṃ jñānaṃ nirupādigatistathā /",
  "S04bsu021_u:3244": "protsāhanā ca līnānāmetatsaṃghāya deśitam //",
  "S04bsu021_u:3245": "Lank_7.3 buddhairutpāditaṃ jñānaṃ mārgastaireva deśitaḥ /",
  "S04bsu021_u:3246": "yānti tenaiva nānyena atasteṣāṃ na nirvṛtiḥ //",
  "S04bsu021_u:3247": "Lank_7.4 bhavakāmarūpadṛṣṭīnāṃ vāsanā vai caturvidhā /",
  "S04bsu021_u:3248": "manovijñānasaṃbhūtā ālayaṃ ca manaḥsthitāḥ //",
  "S04bsu021_u:3249": "Lank_7.5 manovijñānanetrādyairucchedaścāpyanityataḥ /",
  "S04bsu021_u:3250": "śāśvataṃ ca anādyena nirvāṇamatidṛṣṭinām //",
  "S04bsu021_u:3251": "iti laṅkāvatārasūtre nairmāṇikaparivartaḥ saptamaḥ //",
  "S04bsu021_u:3252": "__________________________________________________________________",
  "S04bsu021_u:3253": "START Parivarta 8",
  "S04bsu021_u:3254": "[Vaidya_100]",
  "S04bsu021_u:3255": "māṃsabhakṣaṇaparivarto nāmāṣṭamaḥ /",
  "S04bsu021_u:3256": "atha khalu mahāmatirbodhisattvo mahāsattvo bhagavantaṃ gāthābhiḥ paripṛcchaya punarapyadhyeṣate sma - deśayatu me bhagavāṃstathāgato 'rhan samyaksaṃbuddho māṃsabhakṣaṇe guṇadoṣam,",
  "S04bsu021_u:3257": "yena ahaṃ ca anye ca bodhisattvā mahāsattvā anāgatapratyutpannakāle sattvānāṃ kravyādasattvagativāsanāvāsitānāṃ māṃsabhojagṛddhāṇāṃ rasatṛṣṇāprahāṇāya dharmaṃ deśayāma,",
  "S04bsu021_u:3258": "yathā ca te kravyādabhojinaḥ sattvā virāgya rasatṛṣṇāṃ dharmarasāhārakāṅkṣayā sarvasattvaikaputrakapremānugatāḥ parasparaṃ mahāmaitrīṃ pratilabheran /",
  "S04bsu021_u:3259": "pratilabhya sarvabodhisattvabhūmiṣu kṛtayogyāḥ kṣipramanuttarāṃ samyaksaṃbodhimabhisaṃbudhyeran /",
  "S04bsu021_u:3260": "śrāvakapratyekabuddhabhūmyā vā viśramya anuttarāṃ tāthāgatīṃ bhūmimupasarpayeyuḥ /",
  "S04bsu021_u:3261": "durākhyātadharmairapi tāvadbhagavannanyatīrthikairlokāyatadṛṣṭyabhiniviṣṭaiḥ sadasatpakṣocchedaśāśvatavādibhirmāsaṃ nivāryate bhakṣyamāṇam /",
  "S04bsu021_u:3262": "svayaṃ ca na bhakṣyate, prāgeva kṛpaikarase samyaksaṃbuddhe praṇīte lokanāthe /",
  "S04bsu021_u:3263": "tava śāsane māṃsaṃ svayaṃ ca bhakṣyate, bhakṣyamāṇaṃ ca na nivāryate /",
  "S04bsu021_u:3264": "tatsādhu bhagavān sarvalokānukampakaḥ sarvasattvaiputrakasamadarśī mahākāruṇiko 'nukampāmupādāya māṃsabhakṣaṇe guṇadeṣān deśayatu me,",
  "S04bsu021_u:3265": "yathā ahaṃ ca anye ca bodhisattvāstathatvāya sattvebhyo dharmaṃ deśayema /",
  "S04bsu021_u:3266": "bhagavānāha - tena hi mahāmate śṛṇu, sādhu ca suṣṭhu ca manasikuru /",
  "S04bsu021_u:3267": "bhāṣiṣye 'haṃ te /",
  "S04bsu021_u:3268": "sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
  "S04bsu021_u:3269": "bhagavāṃstasyaitadavocat - aparimitairmahāmate kāraṇairmāṃsaṃ sarvamabhakṣyaṃ kṛpātmano bodhisattvasya /",
  "S04bsu021_u:3270": "tebhyastūpadeśamātraṃ vakṣyāmi /",
  "S04bsu021_u:3271_0": "iha mahāmate anena dīrgheṇādhvanā saṃsaratāṃ prāṇināṃ nāstyasau kaścitsattvaḥ sulabharūpo",
  "S04bsu021_u:3271_1": "yo na mātābhūtpitā vā bhrātā vā bhaginī vā putro vā duhitā vā anyatarānyataro vā",
  "S04bsu021_u:3271_2": "svajanabandhubandhūbhūto vā /",
  "S04bsu021_u:3272_0": "tasya anyajanmaparivṛttāśrayasya mṛgapaśupakṣiyonyantarbhūtasya bandhorbandhubhūtasya",
  "S04bsu021_u:3272_1": "vā sarvabhūtātmabhūtānupāgantukāmena sarvajantuprāṇibhūtasaṃbhūtaṃ māṃsaṃ kathamiva",
  "S04bsu021_u:3272_2": "bhakṣyaṃ syādbuddhadharmakāmena bodhisattvena mahāsattvena?",
  "S04bsu021_u:3273": "rākṣasasyāpi mahāmate tathāgatānāmimāṃ dharmasudharmatāmupaśrutya upagatarakṣabhāvāḥ kṛpālavā bhavanti māṃsabhakṣaṇavinivṛttāḥ,",
  "S04bsu021_u:3274": "kimuta dharmakāmā janāḥ /",
  "S04bsu021_u:3275": "evaṃ tāvanmahāmate teṣu teṣu jātiparivarteṣu sarvasattvāḥ svajanabandhubhāvasaṃjñāḥ sarvasattvaikaputrakasaṃjñābhāvanārthaṃ māṃsaṃ sarvamabhakṣyam /",
  "S04bsu021_u:3276": "kṛpātmano bodhisattvasyābhakṣyaṃ māṃsam /",
  "S04bsu021_u:3277": "vyabhicārādapi mahāmate māṃsaṃ sarvamabhakṣyaṃ cāritravato bodhisattvasya /",
  "S04bsu021_u:3278": "śvakharoṣṭrāśvabalīvardamānuṣamāṃsādīni hi mahāmate lokasyābhakṣyāṇi māṃsāni /",
  "S04bsu021_u:3279": "tāni ca mahāmate vīthyantareṣvaurabhrikā bhakṣyāṇīti kṛtvā mūlyahetorvikrīyante yataḥ,",
  "S04bsu021_u:3280": "tato 'pi mahāmate māṃsamabhakṣyaṃ bodhisattvasya //",
  "S04bsu021_u:3281": "śukraśoṇitasaṃbhavādapi mahāmate śucikāmatāmupādāya bodhisattvasya māṃsamabhakṣyam /",
  "S04bsu021_u:3282": "udvejanakaratvādapi mahāmate bhūtānāṃ maitrīmicchato yogino māṃsaṃ sarvamabhakṣyaṃ bodhisattvasya /",
  "S04bsu021_u:3283": "[Vaidya_101] tadyathāpi mahāmate ḍombacāṇḍālakaivartādīn piśitāśinaḥ sattvān dūrata eva dṛṣṭvā śvānaḥ prabhayanti bhayena,",
  "S04bsu021_u:3284": "maraṇaprāptāścaike bhavanti - asmānapi mārayiṣyantīti /",
  "S04bsu021_u:3285": "evameva mahāmate anye 'pi khabhūjalasaṃniśritān sūkṣmajantavo ye māṃsāśino darśanāddūrādeva paṭunā ghrāṇenāghrāya gandhaṃ rākṣasasyeva mānuṣā drutamapasarpanti,",
  "S04bsu021_u:3286": "maraṇasaṃdehāścaike bhavanti /",
  "S04bsu021_u:3287": "tasmādapi ca mahāmate udvejanakaratvānmahāmaitrīvihāriṇo yogino māṃsamabhakṣyaṃ bodhisattvasya anāryajanajuṣṭaṃ durgandham /",
  "S04bsu021_u:3288": "akīrtikaratvādapi mahāmate āryajanavivarjitatvācca māṃsamabhakṣyaṃ bodhisattvasya /",
  "S04bsu021_u:3289": "ṛṣibhojanāhāro hi mahāmate āryajano na māṃsarudhirāhāraḥ,",
  "S04bsu021_u:3290": "ityato 'pi bodhisattvasya māṃsamabhakṣyam //",
  "S04bsu021_u:3291": "bahujanacittānurakṣaṇatayāpi apavādaparihāraṃ cecchataḥ śāsanasya mahāmate māṃsamabhakṣyaṃ kṛpātmano bodhisattvasya /",
  "S04bsu021_u:3292": "tadyathā mahāmate bhavanti loke śāsanāpavādavaktāraḥ /",
  "S04bsu021_u:3293": "kiṃcitteṣāṃ śrāmaṇyam, kuto vā brāhmaṇyam?",
  "S04bsu021_u:3294": "yannāmaite pūrvarṣibhojanānyapāsya kravyādā ivāmiṣāhārāḥ paripūrṇakukṣayaḥ khabhūmijalasaṃniśritān sūkṣmāṃstrāsayanto jantūn samutrāsayanta imaṃ lokaṃ samantataḥ paryaṭanti /",
  "S04bsu021_u:3295": "nihatameṣāṃ śrāmaṇyam,",
  "S04bsu021_u:3296": "dhvastameṣāṃ brāhmaṇyam,",
  "S04bsu021_u:3297": "nāstyeṣāṃ dharmo na vinayaḥ,",
  "S04bsu021_u:3298": "ityanekaprakārapratihatacetasaḥ śāsanamevāpavadanti /",
  "S04bsu021_u:3299": "tasmādbahujanacittānurakṣaṇatayāpi apavādaparihāraṃ cecchataḥ śāsanasya mahāmate māṃsaṃṃ sarvamabhakṣyaṃ kṛpātmano bodhisattvasya //",
  "S04bsu021_u:3300": "mṛtaśavadurgandhapratikūlasāmānyādapi mahāmate māṃsamabhakṣyaṃ bodhisattvasya /",
  "S04bsu021_u:3301": "mṛtasyāpi hi mahāmate manuṣyasya māṃse dahyamāne tadanyaprāṇimāṃse ca, na kaścidgandhaviśeṣaḥ /",
  "S04bsu021_u:3302": "samamubhayamāṃsayordahyamānayordaurgandhyam /",
  "S04bsu021_u:3303": "ato 'pi mahāmate śucikāmasya yoginaḥ sarvaṃ māṃsamabhakṣyaṃ bodhisattvasya //",
  "S04bsu021_u:3304_0": "śmaśānikānāṃ ca mahāmate araṇyavanaprasthānyamanuṣyāvacarāṇi prāntāni śayanāsanānyadhyāvasatāṃ",
  "S04bsu021_u:3304_1": "yogināṃ yogācārāṇāṃ maitrīvihāriṇāṃ vidyādharāṇāṃ vidyāṃ sādhayitukāmānāṃ vidyāsādhanamokṣavighnakaratvānmahāyānasaṃprasthitānāṃ",
  "S04bsu021_u:3304_2": "kulaputrāṇāṃ kuladuhitṝṇāṃ ca sarvayogasādhanāntarāyakaramityapi samanupaśyatāṃ mahāmate",
  "S04bsu021_u:3304_3": "svaparātmahitakāmasya māṃsaṃ sarvamabhakṣyaṃ bodhisattvasya /",
  "S04bsu021_u:3305": "rūpālambanavijñānapratyayāsvādajanakatvādapi sarvabhūtātmabhūtasya kṛpātmanaḥ sarvaṃ māṃsamabhakṣyaṃ bodhisattvasya /",
  "S04bsu021_u:3306": "devatā api cainaṃ parivarjayantīti kṛtvā mahāmate kṛpātmanaḥ sarvaṃ māṃsamabhakṣyaṃ bodhisattvasya /",
  "S04bsu021_u:3307": "mukhaṃ cāsya paramadurgandhi ihaiva tāvajjanmani,",
  "S04bsu021_u:3308": "ityapi kṛtvā mahāmate kṛpātmanaḥ sarvaṃ māṃsamabhakṣyaṃ bodhisattvasya /",
  "S04bsu021_u:3309": "duḥkhaṃ svapiti, duḥkhaṃ pratibudhyate /",
  "S04bsu021_u:3310": "pāpakāṃśca romaharṣaṇān svapnān paśyanti /",
  "S04bsu021_u:3311": "śūnyāgārasthitasya caikākino rahogatasya viharato 'syāmanuṣyāstejo haranti /",
  "S04bsu021_u:3312": "utrasyantyapi,",
  "S04bsu021_u:3313": "kadācitsaṃtrasyantyapi,",
  "S04bsu021_u:3314": "saṃtrāsamakasmāccāpadyante,",
  "S04bsu021_u:3315": "āhāre ca mātrāṃ na jānāti nāpyaśitapītakhāditākhāditasya samyagrasapariṇāmapuṣṭyādi samāsādayati,",
  "S04bsu021_u:3316": "krimijantupracurakuṣṭhanidānakoṣṭhaśca bhavati vyādhibahulam,",
  "S04bsu021_u:3317": "na ca pratikūlasaṃjñāṃ pratilabhate /",
  "S04bsu021_u:3318_0": "[Vaidya_102] putramāṃsabhaiṣajyavadāhāraṃ deśayaṃścāhaṃ mahāmate kathamiva anāryajanasevitamāryajanavivarjitamevamanekadoṣāvahamanekaguṇavivarjitamanṛṣibhojanapraṇītamakalpyaṃ",
  "S04bsu021_u:3318_1": "māṃsarudhirāhāraṃ śiṣyebhyo 'nujñāpyāmi?",
  "S04bsu021_u:3319": "anujñātavān punarahaṃ mahāmate sarvāryajanasevitamanāryajanavivarjitamanekaguṇavāhakamanekadoṣavivarjitaṃ sarvapūrvarṣipraṇītaṃ bhojanam,",
  "S04bsu021_u:3320": "yaduta śāliyavagodhūmamudgamāṣamasūrādisarpistailamadhuphāṇitaguḍakhaṇḍamatsyaṇḍikādiṣu samupapadyamānaṃ bhojanaṃ kalpyamiti kṛtvā /",
  "S04bsu021_u:3321": "na ca mahāmate anāgate 'dhvani ekeṣāṃ mohapuruṣāṇāṃ vividhavinayavikalpavādināṃ kravyādakulavāsitāvāsitānāṃ rasatṛṣṇāvyavasitānāmidaṃ praṇītaṃ bhojanaṃ pratibhāṣyate /",
  "S04bsu021_u:3322_0": "na tu mahāmate pūrvajinakṛtādhikārāṇāmavaropitakuśalamūlānāṃ śrāddhānāmavikalpānāṃ",
  "S04bsu021_u:3322_1": "bahulānāṃ śākyakulakulīnānāṃ kulaputrāṇāṃ kuladuhitṝṇāṃ kāyajīvitabhogānadhyavasitānāmarasagṛdhrāṇāmalolupānāṃ",
  "S04bsu021_u:3322_2": "kṛpālūnāṃ sarvabhūtātmabhūtatāmupagantukāmānāṃ sarvasattvaikaputrakapriyadarśināṃ",
  "S04bsu021_u:3322_3": "bodhisattvānāṃ mahāsattvānamiti vadāmi //",
  "S04bsu021_u:3323": "bhūtapūrvaṃ mahāmate atīte 'dhvani rājābhūtsiṃhasaudāso nāma /",
  "S04bsu021_u:3324": "sa māṃsabhojanāhārātiprasaṅgena pratisevamāno rasatṛṣṇādhyavasānaparamatayā māṃsāni mānuṣyāṇyapi bhakṣitavān /",
  "S04bsu021_u:3325": "tannidānaṃ ca mitrāmātyajñātibandhuvargeṇāpi parityaktaḥ, prāgeva paurajānapadaiḥ /",
  "S04bsu021_u:3326": "svarājyaviṣayaparityāgācca mahadvayasanamāsāditavān māṃsahetoḥ //",
  "S04bsu021_u:3327": "indreṇāpi ca mahāmate devādhipatyaṃ prāptena (pūrvābhūtvā)",
  "S04bsu021_u:3328": "pūrvajanmamāṃsādavāsanādoṣācchyenarūpamāsthāya kapotaveṣarūpadhārī viśvakarmā samabhidruto 'bhūt /",
  "S04bsu021_u:3329": "tulāyāṃ cātmānamāropita āsīt /",
  "S04bsu021_u:3330": "yasmādrājā anaparādhibhūtānukampakaḥ śibī duḥkhena mahatā lambhitaḥ /",
  "S04bsu021_u:3331": "tadevamanekajanmābhyastamapi mahāmate devendrabhūtasya śakrasyāpi sataḥ svaparadoṣāvahanamabhūt,",
  "S04bsu021_u:3332": "prāgeva tadanyeṣām //",
  "S04bsu021_u:3333_0": "anyeṣāṃ ca mahāmate narendrabhūtānāṃ satāmaśvenāpahṛtānāmaṭavyāṃ paryaṭamānānāṃ siṃhyā",
  "S04bsu021_u:3333_1": "saha maithunaṃ gatavatāṃ jīvitabhayādapatyāni cotpāditavantaḥ siṃhasaṃvāsānvayātkalmāṣapādaprabhṛtayo",
  "S04bsu021_u:3333_2": "nṛpaputrāḥ pūrvajanmamāṃsādadoṣavāsanatayā manuṣyendrabhūtā api santo māṃsādā abhūvan /",
  "S04bsu021_u:3334": "ihaiva ca mahāmate janmani saptakuṭīrake 'pi grāme pracuramāṃsalaulyādatiprasaṅgena niṣevamānā mānuṣamāṃsādā ghorā ḍākā vā ḍākinyaśca saṃjāyante /",
  "S04bsu021_u:3335_0": "jātiparivarte ca mahāmate tathaiva māṃsarasādhyavasānatayā siṃhavyāghradvīpivṛkatarakṣumārjārajambukolūkādipracuramāṃsādayoniṣu",
  "S04bsu021_u:3335_1": "pracuratarapiśitāśanā rākṣasādighoratarayoniṣu vinipātyante /",
  "S04bsu021_u:3336": "yatra vinipatitānāṃ duḥkhena mānuṣyayonirapi samāpadyate, prāgave nirvṛtiḥ /",
  "S04bsu021_u:3337": "ityevamādayo mahāmate māṃsādadoṣāḥ prāgeva niṣevamānānāṃ samupajāyante,",
  "S04bsu021_u:3338": "viparyayācca bhūyāṃso guṇāḥ /",
  "S04bsu021_u:3339": "na ca mahāmate bālapṛthagjanā [Vaidya_103] etāṃścānyāṃśca guṇadoṣānavabudhyante /",
  "S04bsu021_u:3340": "evamādiguṇadoṣadarśanānmahāmate māṃsaṃ sarvamabhakṣyaṃ kṛpātmano bodhisattvasyeti vadāmi //",
  "S04bsu021_u:3341": "yadi ca mahāmate māṃsaṃ na kathaṃcana kecana bhakṣayeyuḥ, na tannidānaṃ ghāteran /",
  "S04bsu021_u:3342": "mūlyahetorhi mahāmate prāyaḥ prāṇino niraparādhino vadhyante svalpādanyahetoḥ /",
  "S04bsu021_u:3343": "kaṣṭaṃ mahāmate rasatṛṣṇāyāmatisevatāṃ māṃsāni mānuṣānyapi mānuṣairbhakṣyante,",
  "S04bsu021_u:3344": "kiṃ punaritaramṛgapakṣiprāṇisaṃbhūtamāṃsāni /",
  "S04bsu021_u:3345": "prāyo mahāmate māṃsarasatṛṣṇārtairidaṃ tathā tathā jālayantramāviddhaṃ mohapuruṣaiḥ,",
  "S04bsu021_u:3346": "yacchākunikaurabhrakakaivartādayaḥ khecarabhūcarajalacarān prāṇino 'naparādhino 'nekaprakāraṃ mūlyahetorviśasanti /",
  "S04bsu021_u:3347": "na caiṣāṃ mahāmate kiṃkanīkṛtarūkṣacetasāṃ rākṣasānāmiva gataghṛṇānāṃ kadācidapi prāṇiṣu prāṇisaṃjñayā ghātayatāṃ bhakṣayatāṃ na ghṛṇotpadyate //",
  "S04bsu021_u:3348": "na ca mahāmate akṛtakamakāritamasaṃkalpitaṃ nāma māṃsaṃ kalpyamasti yadupādāya anujānīyāṃ śrāvakebhyaḥ /",
  "S04bsu021_u:3349_0": "bhaviṣyanti tu punarmahāmate anāgate 'dhvani mamaiva śāsane pravrajitvā śākyaputrīyatvaṃ",
  "S04bsu021_u:3349_1": "pratijānānāḥ kāṣāyadhvajadhāriṇo mohapuruṣā mithyāvitarkopahatacetaso vividhavinayavikalpavādinaḥ",
  "S04bsu021_u:3349_2": "satkāyadṛṣṭiyuktā rasatṛṣṇādhyavasitāstāṃ tāṃ māṃsabhakṣaṇahetvābhāsāṃ granthayiṣyanti /",
  "S04bsu021_u:3350": "mama cābhūtābhyākhyānaṃ dātavyaṃ maṃsyante /",
  "S04bsu021_u:3351": "tattadarthotpattinidānaṃ kalpayitvā vakṣyanti - iyamarthotpattirasminnidāne,",
  "S04bsu021_u:3352": "bhagavatā māṃsabhojanamanujñātaṃ kalpyamiti /",
  "S04bsu021_u:3353": "praṇītabhojaneṣu coktam, svayaṃ ca kila tathāgatena paribhuktamiti /",
  "S04bsu021_u:3354": "na ca mahāmate kutracitsūtre pratisevitavyamityanujñātam, praṇītabhojaneṣu vā deśitaṃ kalpyamiti //",
  "S04bsu021_u:3355": "yadi tu mahāmate anujñātukāmatā me syāt,",
  "S04bsu021_u:3356": "kalpyaṃ vā me śrāvakāṇāṃ pratisevituṃ syāt,",
  "S04bsu021_u:3357_0": "nāhaṃ maitrīvihāriṇāṃ yogināṃ yogācārāṇāṃ śmaśānikānāṃ mahāyānasaṃprasthitānāṃ kulaputrāṇāṃ",
  "S04bsu021_u:3357_1": "kuladuhitṝṇāṃ ca sarvasattvaikaputrakasaṃjñābhāvanārthaṃ sarvāmāṃsabhakṣaṇapratiṣedhaṃ",
  "S04bsu021_u:3357_2": "kuryām, kṛtavāṃśca /",
  "S04bsu021_u:3358_0": "asmin mahāmate dharmakāmānāṃ kulaputrāṇāṃ kuladuhitṝṇāṃ ca sarvayānasaṃprasthitānāṃ",
  "S04bsu021_u:3358_1": "śmaśānikānāṃ maitrīvihāriṇāmāraṇyakānāṃ yogināṃ yogācārāṇāṃ sarvayogasādhanāya sarvasattvaikaputrakasaṃjñābhāvanārthaṃ",
  "S04bsu021_u:3358_2": "sarvamāṃsapratiṣedham //",
  "S04bsu021_u:3359": "tatra tatra deśanāpāṭhe śikṣāpadānāmanupūrvībandhaṃ niḥśreṇīpadavinyāsayogena trikoṭiṃ baddhvā na taduddiśya kṛtāni pratiṣiddhāni /",
  "S04bsu021_u:3360": "tato daśaprakṛtimṛtānyapi māṃsāni pratiṣiddhāni /",
  "S04bsu021_u:3361": "iha tu sūtre sarveṇa sarvaṃ sarvathā sarvaṃ nirupāyena sarvaṃ pratiṣiddham /",
  "S04bsu021_u:3362": "yato 'haṃ mahāmate māṃsabhojanaṃ na kasyacidanujñātavān, nānujānāmi, nānujñāsyāmi /",
  "S04bsu021_u:3363": "akalpyaṃ mahāmate pravrajitānāṃ māṃsabhojanamiti vadāmi /",
  "S04bsu021_u:3364": "yadapi ca mahāmate mamābhyākhyānaṃ dātavyaṃ maṃsyante tathāgatenāpi paribhuktamiti,",
  "S04bsu021_u:3365": "tadanyeṣāṃ mahāmate mohapuruṣāṇāṃ svakarmadoṣāvaraṇāvṛtānāṃ dīrgharātramanarthāyāhitāya saṃvartakaṃ bhaviṣyati /",
  "S04bsu021_u:3366": "na hi mahāmate āryaśrāvakāḥ prākṛtamanuṣyāhāramāharanti,",
  "S04bsu021_u:3367": "[Vaidya_104] kuta eva māṃsarudhirāhāramakalpyam /",
  "S04bsu021_u:3368": "dharmāhārā hi mahāmate mama śrāvakāḥ pratyekabuddhā bodhisattvāśca nāmiṣāhārāḥ, prāgeva tathāgatāḥ /",
  "S04bsu021_u:3369_0": "dharmakāyā hi mahāmate tathāgatā dharmāhārasthitayo nāmiṣakāyā na sarvāmiṣāhārasthitayo",
  "S04bsu021_u:3369_1": "vāntasarvabhavopakaraṇatṛṣṇaiṣaṇāvāsanāḥ sarvakleśadoṣavāsanāpagatāḥ suvimuktacittaprajñāḥ",
  "S04bsu021_u:3369_2": "sarvajñāḥ sarvadarśinaḥ sarvasattvaikaputrakasamadarśino mahākāruṇikāḥ /",
  "S04bsu021_u:3370": "so 'haṃ mahāmate sarvasattvaikaputrakasaṃjñī san kathamiva svaputramāṃsamanujñāsyāmi paribhoktuṃ śrāvakebhyaḥ,",
  "S04bsu021_u:3371": "kuta eva svayaṃ paribhoktum?",
  "S04bsu021_u:3372": "anujñātavānasmi śrāvakebhyaḥ svayaṃ vā paribhuktavāniti mahāmate nedaṃ sthānaṃ vidyate //",
  "S04bsu021_u:3373": "tatredamucyate -",
  "S04bsu021_u:3374": "Lank_8.1 madyaṃ māṃsaṃ palāṇḍuṃ na bhakṣayeyaṃ mahāmune /",
  "S04bsu021_u:3375": "bodhisattvairmahāsattvairbhāṣadbhirjinapuṃgavaiḥ //",
  "S04bsu021_u:3376": "Lank_8.2 anāryajuṣṭadurgandhamakīrtikarameva ca /",
  "S04bsu021_u:3377": "kravyādabhojanaṃ māṃsaṃ brūhyabhakṣyaṃ mahāmune //",
  "S04bsu021_u:3378": "Lank_8.3 bhakṣyamāṇe ca ye deṣā abhakṣye tu guṇāśca ye /",
  "S04bsu021_u:3379": "mahāmate nibodha tvaṃ ye doṣā māṃsabhakṣaṇe //",
  "S04bsu021_u:3380": "Lank_8.4 svājanyādvyabhicārācca śukraśoṇitasaṃbhavāt /",
  "S04bsu021_u:3381": "udvejanīyaṃ bhūtānāṃ yogī māṃsaṃ vivarjayet //",
  "S04bsu021_u:3382": "Lank_8.5 māṃsāni ca palāṇḍūṃśca madyāni vividhāni ca /",
  "S04bsu021_u:3383": "gṛñjanaṃ laśunaṃ caiva yogī nityaṃ vivarjayet //",
  "S04bsu021_u:3384": "Lank_8.6 mrakṣaṇaṃ varjayettailaṃ śalyaviddheṣu na svapet /",
  "S04bsu021_u:3385": "chidrācchidreṣu sattvānāṃ yacca sthānaṃ mahadbhayam //",
  "S04bsu021_u:3386": "Lank_8.7 āhārājjāyate darpaḥ saṃkalpo darpasaṃbhavaḥ /",
  "S04bsu021_u:3387": "saṃkalpajanito rājastasmādapi na bhakṣayet //",
  "S04bsu021_u:3388": "Lank_8.8 saṃkalpājjāyate rāgaścittaṃ rāgeṇa muhyate /",
  "S04bsu021_u:3389": "mūḍhasya saṃgatirbhavati jāyate na ca mucyate //",
  "S04bsu021_u:3390": "Lank_8.9 lābhārthaṃ hanyate sattvo māṃsārthaṃ dīyate dhanam /",
  "S04bsu021_u:3391": "ubhau tau pāpakarmāṇau pacyete rauravādiṣu //",
  "S04bsu021_u:3392": "Lank_8.10 yo 'tikramya munervākyaṃ māṃsaṃ bhakṣati durmatiḥ /",
  "S04bsu021_u:3393": "lokadvayavināśārthaṃ dīkṣitaḥ śākyaśāsane //",
  "S04bsu021_u:3394": "Lank_8.11 te yānti paramaṃ ghoraṃ narakaṃ pāpakarmiṇaḥ /",
  "S04bsu021_u:3395": "rauravādiṣu raudreṣu pacyante māṃsakhādakāḥ //",
  "S04bsu021_u:3396": "Lank_8.12 trikoṭiśuddhamāṃsaṃ vai akalpitamayācitam /",
  "S04bsu021_u:3397": "acoditaṃ ca naivāsti tasmānmāṃsaṃ na bhakṣayet //",
  "S04bsu021_u:3398": "Lank_8.13 māṃsaṃ na bhakṣayedyogī mayā buddhaiśca garhitam /",
  "S04bsu021_u:3399": "anyonyabhakṣaṇāḥ sattvāḥ kravyādakulasaṃbhavāḥ //",
  "S04bsu021_u:3400": "Lank_8.14 durgandhiḥ kutsanīyaśca unmattaścāpi jāyate /",
  "S04bsu021_u:3401": "caṇḍālapukkasakule ḍombeṣu ca punaḥ punaḥ //",
  "S04bsu021_u:3402": "Lank_8.15 ḍākinījātiyonyāśca māṃsāde jāyate kule /",
  "S04bsu021_u:3403": "rākṣasīmārjārayonau ca jāyate 'sau naro 'dhamaḥ //",
  "S04bsu021_u:3404": "Lank_8.16 hastikakṣye mahāmedhe nirvāṇāṅgulimālike /",
  "S04bsu021_u:3405": "laṅkāvatārasūtre ca mayā māṃsaṃ vivarjitam //",
  "S04bsu021_u:3406": "Lank_8.17 buddhaiśca bodhisattvaiśca śrāvakaiśca vigarhitam /",
  "S04bsu021_u:3407": "khādate yadi nairlajjyādunmatto jāyate sadā //",
  "S04bsu021_u:3408": "Lank_8.18 brāhmaṇeṣu ca jāyeta atha vā yogināṃ kule /",
  "S04bsu021_u:3409": "prajñāvān dhanavāṃścaiva māṃsādyānāṃ vivarjanāt //",
  "S04bsu021_u:3410": "Lank_8.19 dṛṣṭaśrutaviśaṅkābhiḥ sarvaṃ māṃsaṃ vivarjayet /",
  "S04bsu021_u:3411": "tārkikā nāvabudhyante kravyādakulasaṃbhavāḥ //",
  "S04bsu021_u:3412": "Lank_8.20 yathaiva rāgo mokṣasya antarāyakaro bhavet /",
  "S04bsu021_u:3413": "tathaiva māṃsamadyādyā antarāyakaro bhavet //",
  "S04bsu021_u:3414": "Lank_8.21 vakṣyantyanāgate kāle māṃsādā mohavādinaḥ /",
  "S04bsu021_u:3415": "kalpikaṃ niravadyaṃ ca māṃsaṃ buddhānuvarṇitam //",
  "S04bsu021_u:3416": "Lank_8.22 bhaiṣajyaṃ māṃsamāhāraṃ putramāṃsopamaṃ punaḥ /",
  "S04bsu021_u:3417": "mātrayā pratikūlaṃ ca yogī piṇḍaṃ samācaret //",
  "S04bsu021_u:3418": "Lank_8.23 maitrīvihāriṇāṃ nityaṃ sarvathāṃ garhitaṃ mayā /",
  "S04bsu021_u:3419": "siṃhavyāghravṛkādyaiśca saha ekatra saṃbhavet //",
  "S04bsu021_u:3420": "Lank_8.24 tasmānna bhakṣayenmāṃsamudvejanakaraṃ nṛṇām /",
  "S04bsu021_u:3421": "mokṣadharmaviruddhatvādāryāṇāmeṣa vai dhvajaḥ //",
  "S04bsu021_u:3422": "iti laṅkāvatārātsarvabuddhapravacanahṛdayānmāṃsabhakṣaṇaparivarto 'ṣṭamaḥ //",
  "S04bsu021_u:3423": "__________________________________________________________________",
  "S04bsu021_u:3424": "START Parivarta 9",
  "S04bsu021_u:3425": "[Vaidya_106]",
  "S04bsu021_u:3426": "dhāraṇīparivarto nāma navamaḥ /",
  "S04bsu021_u:3427": "atha khalu bhagavān mahāmatiṃ bodhisattvaṃ mahāsattvamāmantrayate sma - udgṛhṇa tvaṃ mahāmate laṅkāvatāre mantrapadāni yānyatītānāgatapratyutpannairbuddhairbhagavadbhirbhāṣitāni,",
  "S04bsu021_u:3428": "bhāṣante, bhāṣiṣyante ca /",
  "S04bsu021_u:3429": "ahamapyetarhi bhāṣiṣye dharmabhāṇakānāṃ parigrahārtham /",
  "S04bsu021_u:3430": "tadyathā /",
  "S04bsu021_u:3431": "tuṭṭe 2 /",
  "S04bsu021_u:3432": "vuṭṭe 2 /",
  "S04bsu021_u:3433": "paṭṭe 2 /",
  "S04bsu021_u:3434": "kaṭṭe 2 /",
  "S04bsu021_u:3435": "amale 2 /",
  "S04bsu021_u:3436": "vimale 2 /",
  "S04bsu021_u:3437": "nime 2 /",
  "S04bsu021_u:3438": "hime 2 /",
  "S04bsu021_u:3439": "vame 2 /",
  "S04bsu021_u:3440": "kale 2 /",
  "S04bsu021_u:3441": "kale 2 /",
  "S04bsu021_u:3442": "aṭṭe maṭṭe /",
  "S04bsu021_u:3443": "vaṭṭe tuṭṭe /",
  "S04bsu021_u:3444": "jñeṭṭe spuṭṭe /",
  "S04bsu021_u:3445": "kaṭṭe 2 /",
  "S04bsu021_u:3446": "laṭṭe paṭṭe /",
  "S04bsu021_u:3447": "dime 2 /",
  "S04bsu021_u:3448": "cale 2 /",
  "S04bsu021_u:3449": "pace pace /",
  "S04bsu021_u:3450": "bandhe 2 /",
  "S04bsu021_u:3451": "añce mañce /",
  "S04bsu021_u:3452": "dutāre 2 /",
  "S04bsu021_u:3453": "patāre 2 /",
  "S04bsu021_u:3454": "akke 2 /",
  "S04bsu021_u:3455": "sarkke 2 /",
  "S04bsu021_u:3456": "cakre 2 /",
  "S04bsu021_u:3457": "dime 2 /",
  "S04bsu021_u:3458": "hime 2 /",
  "S04bsu021_u:3459": "ṭu ṭu ṭu ṭu /",
  "S04bsu021_u:3460": "4 /",
  "S04bsu021_u:3461": "ḍu ḍu ḍu ḍu /",
  "S04bsu021_u:3462": "4 /",
  "S04bsu021_u:3463": "ru ru ru ru /",
  "S04bsu021_u:3464": "4 /",
  "S04bsu021_u:3465": "phu phu phu phu / 4 / svāhā //",
  "S04bsu021_u:3466": "imāni mahāmate mantrapadāni laṅkāvatāre mahāyānasūtre /",
  "S04bsu021_u:3467": "yaḥ kaścinmahāmate kulaputro vā kuladuhitā vā imāni mantrapadānyudgrahīṣyati dhārayiṣyati vācayiṣyati paryavāpsyati,",
  "S04bsu021_u:3468_0": "na tasya kaścidavatāraṃ lapsyate devo vā devī vā nāgo vā nāgī vā yakṣo vā yakṣī vā",
  "S04bsu021_u:3468_1": "asuro vā asurī vā garuḍo vā garuḍī vā kinnaro vā kinnarī vā mahorago vā mahoragī",
  "S04bsu021_u:3468_2": "vā gandharvo vā gandharvī vā bhūto vā bhūtī vā kumbhāṇḍo vā kumbhāṇḍī vā piśāco vā",
  "S04bsu021_u:3468_3": "piśācī vā ostārako vā austārakī vā apasmāro vā apasmārī vā rākṣaso vā rākṣasī vā",
  "S04bsu021_u:3468_4": "ḍāko vā ḍākinī vā ojohāro vā ojohārī vā kaṭapūtano vā kaṭapūtanī vā amanuṣyo vā amanuṣyī vā,",
  "S04bsu021_u:3469": "sarve te 'vatāraṃ na lapsyate /",
  "S04bsu021_u:3470": "sa cedviṣamagraho bhaviṣyati,",
  "S04bsu021_u:3471": "so 'syāṣṭottaraśatābhimantritena rodan krandanto kaṃ diśaṃ dṛṣṭvā yāsyati //",
  "S04bsu021_u:3472": "punaraparāṇi mahāmate mantrapadāni bhāṣiṣye /",
  "S04bsu021_u:3473": "tadyathā - padme padmadeve /",
  "S04bsu021_u:3474": "hine hini hine /",
  "S04bsu021_u:3475": "cu cule culu cule /",
  "S04bsu021_u:3476": "phale phula phule /",
  "S04bsu021_u:3477": "yule ghule yula yule /",
  "S04bsu021_u:3478": "ghule ghula ghule /",
  "S04bsu021_u:3479": "pale pala pale /",
  "S04bsu021_u:3480": "muñce 3 /",
  "S04bsu021_u:3481": "chinde bhinde bhañje marde pramarde dinakare svāhā //",
  "S04bsu021_u:3482": "imāni mahāmate mantrapadāni yaḥ kaścitkulaputro vā kuladuhitā vā udgrahīṣyati dhārayiṣyati vācayiṣyati paryavāpsyati,",
  "S04bsu021_u:3483_0": "tasya na kaścidavatāraṃ lapsyate devo vā devī vā nāgo vā nāgī vā yakṣo vā yakṣī vā",
  "S04bsu021_u:3483_1": "asuro vā asurī vā garuḍo vā garuḍī vā kinnaro vā kinnarī vā mahorago vā mahoragī",
  "S04bsu021_u:3483_2": "vā gandharvo vā gandharvī vā bhūto vā bhūtī vā kumbhāṇḍo vā kumbhāṇḍī vā piśāco vā",
  "S04bsu021_u:3483_3": "piśācī vā ostārako vā ostārakī vā,",
  "S04bsu021_u:3484": "apasmāro vā apasmārī vā,",
  "S04bsu021_u:3485": "rākṣaso vā rākṣasī vā,",
  "S04bsu021_u:3486": "ḍāko vā ḍākinī vā,",
  "S04bsu021_u:3487": "ojoharo vā ojoharī vā,",
  "S04bsu021_u:3488": "kaṭapūtano vā kaṭapūtanī vā,",
  "S04bsu021_u:3489": "manuṣyo vā manuṣyī vā,",
  "S04bsu021_u:3490": "sarve te 'vatāraṃ na lapsyate /",
  "S04bsu021_u:3491": "ya imāni mantrapadāni paṭhiṣyati, tena laṅkāvatārasūtraṃ paṭhitaṃ bhaviṣyati /",
  "S04bsu021_u:3492": "imāni bhagavatā mantrapadāni bhāṣitāni rākṣasānāṃ nivāraṇārtham //",
  "S04bsu021_u:3493": "iti laṅkāvatāre dhāraṇīparivarto nāma navamaḥ //",
  "S04bsu021_u:3494": "__________________________________________________________________",
  "S04bsu021_u:3495": "START Parivarta 10",
  "S04bsu021_u:3496": "[Vaidya_107]",
  "S04bsu021_u:3497": "sagāthakam /",
  "S04bsu021_u:3498": "atha khalu mahāmatirbodhisattvo mahāsattvo bhagavantametadavocat -",
  "S04bsu021_u:3499": "Lank_10.1 utpādabhaṅgarahito lokaḥ khepuṣpasaṃnibhaḥ /",
  "S04bsu021_u:3500": "sadasannopalabdho 'yaṃ prajñayā kṛpayā ca te //",
  "S04bsu021_u:3501": "Lank_10.2 śāśvatocchedavarjyaśca lokaḥ svapnopamaḥ sadā /",
  "S04bsu021_u:3502": "sadasannopalabdho 'yaṃ prajñayā kṛpayā ca te //",
  "S04bsu021_u:3503": "Lank_10.3 māyopamāḥ sarvadharmāścittavijñānavarjitāḥ /",
  "S04bsu021_u:3504": "sadasannopalabdhāste prajñayā kṛpayā ca te //",
  "S04bsu021_u:3505": "Lank_10.4 dharmapudgalanairātmyaṃ kleśajñeyaṃ ca te sadā /",
  "S04bsu021_u:3506": "viśuddhamanimittena prajñayā kṛpayā ca te //",
  "S04bsu021_u:3507": "Lank_10.5 na nirvāsi na nirvāṇe na nirvāṇaṃ tvayi sthitam /",
  "S04bsu021_u:3508": "buddhiboddhavyarahitaṃ sadasatpakṣavarjitam //",
  "S04bsu021_u:3509": "Lank_10.6 ye paśyanti muniṃ śāntamevamutpattivarjitam /",
  "S04bsu021_u:3510": "te bhavantyanupādānā ihāmutra nirañjanāḥ //",
  "S04bsu021_u:3511": "Lank_10.7 mṛgatṛṣṇā yathā grīṣme spandate cittamohanī /",
  "S04bsu021_u:3512": "mṛgā gṛhṇanti pānīyaṃ vastu tasya na vidyate //",
  "S04bsu021_u:3513": "Lank_10.8 evaṃ vijñānabījo 'yaṃ spandate dṛṣṭigocare /",
  "S04bsu021_u:3514": "bālā gṛhṇanti jāyantaṃ timiraṃ taimirā yathā //",
  "S04bsu021_u:3515": "Lank_10.9 dhyātā dhyānaṃ ca dhyeyaṃ ca prahāṇaṃ satyadarśanam /",
  "S04bsu021_u:3516": "kalpanāmātramevedaṃ yo budhyati sa mucyati //",
  "S04bsu021_u:3517": "Lank_10.10 asārakā ime dharmā manyanāyāḥ samutthitāḥ /",
  "S04bsu021_u:3518": "sāpyatra manyanā śūnyā yayā śūnyeti manyate //",
  "S04bsu021_u:3519": "Lank_10.11 jalavṛkṣacchāyāsadṛśāḥ skandha vijñānapañcamāḥ /",
  "S04bsu021_u:3520": "māyāsvapnopamaṃ dṛśyaṃ vijñaptyā na vikalpayet //",
  "S04bsu021_u:3521": "Lank_10.12 māyāvetālayantrābhaṃ svapnaṃ vidyuddhanaṃ sadā /",
  "S04bsu021_u:3522": "trisaṃtativyavacchinnaṃ jagatpaśyan vimucyate //",
  "S04bsu021_u:3523": "Lank_10.13 ayoniśo vikalpena vijñānaṃ saṃpravartate /",
  "S04bsu021_u:3524": "aṣṭaghā navadhā citraṃ taraṃgāṇi mahodadhau //",
  "S04bsu021_u:3525": "Lank_10.14 vāsanairbṛṃhitaṃ nityaṃ buddhyā mūlaṃ sthirāśrayam /",
  "S04bsu021_u:3526": "bhramate gocare cittamayaskānte yathāyasam //",
  "S04bsu021_u:3527": "Lank_10.15 āśritā sarvabhūteṣu gotrabhūstarkavarjitā /",
  "S04bsu021_u:3528": "nivartate kriyāmuktā jñānajñeyavivarjitā //",
  "S04bsu021_u:3529": "Lank_10.16 māyopamaṃ samādhiṃ ca daśabhūmivinirgatam /",
  "S04bsu021_u:3530": "paśyatha cittarājānaṃ saṃjñāvijñānavarjitam //",
  "S04bsu021_u:3531": "Lank_10.17 parāvṛttaṃ yadā cittaṃ tadā tiṣṭhati śāśvatam /",
  "S04bsu021_u:3532": "vimāne padmasaṃkāśe māyāgocarasaṃbhave //",
  "S04bsu021_u:3533": "Lank_10.18 tasmin pratiṣṭhito bhavatyanābhogacariṃ gataḥ /",
  "S04bsu021_u:3534": "karoti sattvakāryāṇi viśvarūpāmaṇiryathā //",
  "S04bsu021_u:3535": "Lank_10.19 saṃskṛtāsaṃskṛtaṃ nāsti anyatra hi vikalpanāt /",
  "S04bsu021_u:3536": "bālā gṛhṇanti dhiṅbhūḍhā vandhyāḥ svapne yathā sutam //",
  "S04bsu021_u:3537": "Lank_10.20 naiḥsvābhāvyamanutpādo pudgalaḥ skandha saṃtatiḥ /",
  "S04bsu021_u:3538": "pratyayā dhātavo jñeyā śūnyatā ca bhavābhavam //",
  "S04bsu021_u:3539": "Lank_10.21 upāyadeśanā mahyaṃ nāhaṃ deśemi lakṣaṇam /",
  "S04bsu021_u:3540": "bālā gṛhṇanti bhāvena lakṣaṇaṃ lakṣyameva ca //",
  "S04bsu021_u:3541": "Lank_10.22 sarvasya vettā na ca sarvavettā sarvasya madhye na ca sarvamasti /",
  "S04bsu021_u:3542": "bālā vikalpenti budhaśca loko na cāpi budhyāmi na ca bodhayāmi //",
  "S04bsu021_u:3543": "Lank_10.23 prajñaptirnāmamātreyaṃ lakṣaṇena na vidyate /",
  "S04bsu021_u:3544": "skandhāḥ keśoṇḍukākārā yatra bālairvikalpyate //",
  "S04bsu021_u:3545": "Lank_10.24 nābhūtvā jāyate kiṃcitpratyayairna vinaśyate /",
  "S04bsu021_u:3546": "vandhyāsutākāśapuṣpaṃ yadā paśyati saṃskṛtam /",
  "S04bsu021_u:3547": "tadā grāhaśca grāhyaṃ ca bhrāntiṃ dṛṣṭvā nivartate //",
  "S04bsu021_u:3548": "Lank_10.25 nāhaṃ nirvāmi bhāvena kriyayā lakṣaṇena ca /",
  "S04bsu021_u:3549": "vikalpahetuvijñānanivṛtternirvṛto hyaham /",
  "S04bsu021_u:3550": "(na vinaśyati lakṣaṇaṃ yatra bālairvikalpyate) //",
  "S04bsu021_u:3551": "Lank_10.26 yathā kṣīṇe mahatyoghe taraṃgāṇāmasaṃbhavaḥ /",
  "S04bsu021_u:3552": "tathā vijñānavaicitryaṃ niruddhaṃ na pravartate //",
  "S04bsu021_u:3553": "Lank_10.27 śūnyāśca niḥsvabhāvāśca māyopamā ajātakāḥ /",
  "S04bsu021_u:3554": "sadasanto na vidyante bhāvāḥ svapnopamā ime //",
  "S04bsu021_u:3555": "Lank_10.28 svabhāvamekaṃ deśemi tarkavijñaptivarjitam /",
  "S04bsu021_u:3556": "āryāṇāṃ gocaraṃ divyaṃ svabhāvadvayavarjitam //",
  "S04bsu021_u:3557": "Lank_10.29 khadyotā iva mattasya yathā citrā na santi ca /",
  "S04bsu021_u:3558": "dṛśyante dhātusaṃkṣobhādevaṃ lokaḥ svabhāvataḥ //",
  "S04bsu021_u:3559": "Lank_10.30 tṛṇakāṣṭhakaṭhalleṣu yathā māyā virājate /",
  "S04bsu021_u:3560": "na cāsau vidyate māyā evaṃ dharmāḥ svabhāvataḥ //",
  "S04bsu021_u:3561": "Lank_10.31 na grāhako na ca grāhyaṃ na bandhyo na ca bandhanam /",
  "S04bsu021_u:3562": "māyāmarīcisadṛśaṃ svapnākhyaṃ timiraṃ yathā //",
  "S04bsu021_u:3563": "Lank_10.32 yadā paśyati tattvārthī nirvikalpo nirañjanaḥ /",
  "S04bsu021_u:3564": "tadā yogaṃ samāpanno drakṣyate māṃ na saṃśayaḥ //",
  "S04bsu021_u:3565": "Lank_10.33 na hyatra kācidvijñaptirnabhe yadvanmarīcayaḥ /",
  "S04bsu021_u:3566": "evaṃ dharmān vijānanto na kiṃcitpratijānati //",
  "S04bsu021_u:3567": "Lank_10.34 sadasataḥ pratyayeṣu dharmāṇāṃ nāsti saṃbhavaḥ /",
  "S04bsu021_u:3568": "bhrāntaṃ traidhātuke cittaṃ vicitraṃ khyāyate yataḥ //",
  "S04bsu021_u:3569": "Lank_10.35 svapnaṃ ca lokaṃ ca samasvabhāvaṃ rūpāṇi citrāṇi hi tatra cāpi /",
  "S04bsu021_u:3570": "dṛśyanti bhogaṃ spariśaṃ samānaṃ dehāntagaṃ lokaguruṃ kriyāṃ ca //",
  "S04bsu021_u:3571": "Lank_10.36 cittaṃ hi traidhātukayoniretadbhrāntaṃ hi cittamihamutra dṛśyate /",
  "S04bsu021_u:3572": "na kalpayellokamasatta eṣāmetādṛśīṃ lokagatiṃ viditvā //",
  "S04bsu021_u:3573": "Lank_10.37 saṃbhavaṃ vibhavaṃ caiva mohātpaśyanti bāliśāḥ /",
  "S04bsu021_u:3574": "na saṃbhavaṃ na vibhavaṃ prajñāyukto vipaśyati //",
  "S04bsu021_u:3575": "Lank_10.38 akaniṣṭhabhavane divye sarvapāpavivarjite /",
  "S04bsu021_u:3576": "nirvikalpāḥ sadā yuktāścittacaittavivarjitāḥ //",
  "S04bsu021_u:3577": "Lank_10.39 balābhijñāvaśiprāptāḥ tatsamādhigatiṃgatāḥ /",
  "S04bsu021_u:3578": "tatra budhyanti saṃbuddhā nirmitastviha budhyate //",
  "S04bsu021_u:3579": "Lank_10.40 nirmāṇakoṭyo hyamitā buddhānāṃ niścaranti ca /",
  "S04bsu021_u:3580": "sarvatra bālāḥ śṛṇvanti dharmaṃ tebhyaḥ pratiśrutvā (?) //",
  "S04bsu021_u:3581": "Lank_10.41 ādimadhyāntanirmuktaṃ bhāvābhāvavivarjitam /",
  "S04bsu021_u:3582": "vyāpinamacalaṃ śuddhamacitraṃ citrasaṃbhavam //",
  "S04bsu021_u:3583": "Lank_10.42 vijñaptigotrasaṃchannamālīnaṃ sarvadehinām /",
  "S04bsu021_u:3584": "bhrānteśca vidyate māyā na māyā bhrāntikāraṇam //",
  "S04bsu021_u:3585": "Lank_10.43 cittasya mohenāpyasti yatkiṃcidapi vidyate /",
  "S04bsu021_u:3586": "svabhāvadvayanibaddhamālayavijñānanirmitam /",
  "S04bsu021_u:3587": "lokaṃ vijñaptimātraṃ ca dṛṣṭyaughaṃ dharmapudgalam //",
  "S04bsu021_u:3588": "Lank_10.44 vibhāvya lokamevaṃ tu parāvṛtto yadā bhavet /",
  "S04bsu021_u:3589": "tadā putro bhavenmahyaṃ niṣpannadharmavartakaḥ //",
  "S04bsu021_u:3590": "Lank_10.45 uṣṇadravacalakaṭhinā dharmā bālairvikalpitāḥ /",
  "S04bsu021_u:3591": "asadbhūtasamāropo nāsti lakṣyaṃ na lakṣaṇam //",
  "S04bsu021_u:3592": "Lank_10.46 aṣṭadravyakametattu kāyasaṃsthānamindriyam /",
  "S04bsu021_u:3593": "rūpaṃ kalpanti vai bālā bhrāntāḥ saṃsārapañjare //",
  "S04bsu021_u:3594": "Lank_10.47 hetupratyayasāmagryā bālāḥ kalpanti saṃbhavam /",
  "S04bsu021_u:3595": "ajānānā nayamidaṃ bhramanti tribhavālaye //",
  "S04bsu021_u:3596": "Lank_10.48 sarvabhāvāsvabhāvā ca vacanamapi nṛṇām /",
  "S04bsu021_u:3597": "kalpanāccāpi nirmāṇaṃ nāsti svapnopamaṃ bhavam /",
  "S04bsu021_u:3598": "parīkṣenna saṃsarennāpi nirvāyāt //",
  "S04bsu021_u:3599": "Lank_10.49 cittaṃ vicitraṃ bījākhyaṃ khyāyate cittagocaram /",
  "S04bsu021_u:3600": "khyātau kalpanti utpattiṃ bālāḥ kalpadvaye ratāḥ //",
  "S04bsu021_u:3601": "Lank_10.50 ajñāna tṛṣṇā karmaṃ ca cittacaittā na mārakam /",
  "S04bsu021_u:3602": "pravartati tato yasmātpāratantryaṃ hi tanmatam //",
  "S04bsu021_u:3603": "Lank_10.51 te ca kalpanti yadvastu cittagocaravibhramam /",
  "S04bsu021_u:3604": "kalpanāyāmaniṣpannaṃ mithyābhrāntivikalpitam //",
  "S04bsu021_u:3605": "Lank_10.52 cittaṃ pratyayasaṃbaddhaṃ pravartati śarīriṇām /",
  "S04bsu021_u:3606": "pratyayebhyo vinirmuktaṃ na paśyāmi vadāmyaham //",
  "S04bsu021_u:3607": "Lank_10.53 pratyayebhyo vinirmuktaṃ svalakṣaṇavivarjitam /",
  "S04bsu021_u:3608": "na tiṣṭhati yadā dehe tena mahyamagocaram //",
  "S04bsu021_u:3609": "Lank_10.54 rājā śreṣṭhī yathā putrān vicitrairmṛgasādṛśaiḥ /",
  "S04bsu021_u:3610": "pralobhya krīḍati gṛhe vane mṛgasamāgamam //",
  "S04bsu021_u:3611": "Lank_10.55 tathāhaṃ lakṣaṇaiścitrairdharmāṇāṃ pratibimbakaiḥ /",
  "S04bsu021_u:3612": "pratyātmavedyāṃ hi sutāṃ bhūtakoṭiṃ vadāmyaham //",
  "S04bsu021_u:3613": "Lank_10.56 taraṃgā hyudadheryadvatpavanapratyayoditāḥ /",
  "S04bsu021_u:3614": "nṛtyamānāḥ pravartante vyucchedaścaḥ na vidyate //",
  "S04bsu021_u:3615": "Lank_10.57 ālayaughastathā nityaṃ viṣayapavaneritaḥ /",
  "S04bsu021_u:3616": "citraistaraṃgavijñānairnṛtyamānaḥ pravartate //",
  "S04bsu021_u:3617": "Lank_10.58 grāhyagrāhakabhāvena cittaṃ namati dehinām /",
  "S04bsu021_u:3618": "dṛśyasya lakṣaṇaṃ nāsti yathā bālairvikalpyate //",
  "S04bsu021_u:3619": "Lank_10.59 paramālayavijñānaṃ vijñaptirālayaṃ punaḥ /",
  "S04bsu021_u:3620": "grāhyagrāhakāpagamāttathatāṃ deśayāmyaham //",
  "S04bsu021_u:3621": "Lank_10.60 nāsti skandheṣvātmā na sattvo na ca pudgalaḥ /",
  "S04bsu021_u:3622": "utpadyate ca vijñānaṃ vijñānaṃ ca nirudhyate //",
  "S04bsu021_u:3623": "Lank_10.61 nimnonnataṃ yathā citre dṛśyate na ca vidyate /",
  "S04bsu021_u:3624": "tathā bhāveṣu bhāvatvaṃ dṛśyate na ca vidyate //",
  "S04bsu021_u:3625": "Lank_10.62 gandharvanagaraṃ yadvadyathā ca mṛgatṛṣṇikā /",
  "S04bsu021_u:3626": "dṛśyaṃ khyāti tathā nityaṃ prajñayā ca na vidyate //",
  "S04bsu021_u:3627": "Lank_10.63 pramāṇendriyanirvṛttaṃ na kāryaṃ nāpi kāraṇam /",
  "S04bsu021_u:3628": "buddhiboddhavyarahitaṃ lakṣyalakṣaṇavarjitam //",
  "S04bsu021_u:3629": "Lank_10.64 skandhān pratītya saṃbuddho na dṛṣṭaḥ kenacitkvacit /",
  "S04bsu021_u:3630": "yo na dṛṣṭaḥ kvacitkena kutastasya vibhāvanā //",
  "S04bsu021_u:3631": "Lank_10.65 pratyayairhetudṛṣṭāntaiḥ pratijñā kāraṇena ca /",
  "S04bsu021_u:3632": "svapnagandharvacakreṇa marīcyā somabhāskaraiḥ //",
  "S04bsu021_u:3633": "Lank_10.66 adṛśyaṃ kulādidṛṣṭāntairutpattiṃ vādayāmyaham /",
  "S04bsu021_u:3634": "svapnavibhramamāyākhyaṃ śūnyaṃ vai kalpitaṃ jagat //",
  "S04bsu021_u:3635": "Lank_10.67 anāśritaśca trailokye adhyātmaṃ ca bahistathā /",
  "S04bsu021_u:3636": "anutpannaṃ bhavaṃ dṛṣṭvā kṣāntyanutpatti jāyate //",
  "S04bsu021_u:3637": "Lank_10.68 māyopamasamādhiṃ ca kāyaṃ manomayaṃ punaḥ /",
  "S04bsu021_u:3638": "abhijñā vaśitā tasya balā cittasya citritā //",
  "S04bsu021_u:3639": "Lank_10.69 bhāvā yeṣāṃ hyanutpannāḥ śūnyā vai asvabhāvakāḥ /",
  "S04bsu021_u:3640": "teṣāmutpadyate bhrāntiḥ pratyayaiśca nirudhyate //",
  "S04bsu021_u:3641": "Lank_10.70 cittaṃ hi khyāti cittasya bahirdhā khyāti rūpiṇaḥ /",
  "S04bsu021_u:3642": "anyanna vidyate dṛśyaṃ yathā bālairvikalpyate //",
  "S04bsu021_u:3643": "Lank_10.71 saṃkalā buddhabimbaṃ ca bhūtānāṃ ca vidāraṇam /",
  "S04bsu021_u:3644": "adhiṣṭhanti jagaccitraṃ prajñaptyā vai suśikṣitāḥ //",
  "S04bsu021_u:3645": "Lank_10.72 dehaḥ pratiṣṭhā bhogaśca grāhyavijñaptayastrayaḥ /",
  "S04bsu021_u:3646": "mana udgrahavijñaptivikalpo grāhakāstrayaḥ //",
  "S04bsu021_u:3647": "Lank_10.73 vikalpaśca vikalpyaṃ ca yāvattvakṣaragocaram /",
  "S04bsu021_u:3648": "tāvattattvaṃ na paśyanti tārkikāstarkavibhramāt //",
  "S04bsu021_u:3649": "Lank_10.74 naiḥsvabhāvyaṃ hi bhāvānāṃ yadā budhyanti prajñayā /",
  "S04bsu021_u:3650": "tadā viśramati yogī ānimittapratiṣṭhitaḥ //",
  "S04bsu021_u:3651": "Lank_10.75 masimrakṣitako yadvadgṛhyate kurkuṭo 'budhaiḥ /",
  "S04bsu021_u:3652": "sa evāyamajānānairbālairyānatrayaṃ tathā //",
  "S04bsu021_u:3653": "Lank_10.76 na hyatra śrāvakāḥ kecinnāsti pratyekayānikāḥ /",
  "S04bsu021_u:3654": "yaccaitaddṛśyate rūpaṃ śrāvakasya jinasya ca /",
  "S04bsu021_u:3655": "nirmāṇaṃ deśayantyete bodhisattvāḥ kṛpātmakāḥ //",
  "S04bsu021_u:3656": "Lank_10.77 vijñaptimātraṃ tribhavaṃ svabhāvadvayakalpitam /",
  "S04bsu021_u:3657": "parāvṛttastu tathatā dharmapudgalasaṃcarāt //",
  "S04bsu021_u:3658": "Lank_10.78 somabhāskaradīpārcirbhūtāni maṇayastathā /",
  "S04bsu021_u:3659": "nirvikalpāḥ pravartante tathā buddhasya buddhatā //",
  "S04bsu021_u:3660": "Lank_10.79 keśoṇḍukaṃ yathā mithyā gṛhyate taimirairjanaiḥ /",
  "S04bsu021_u:3661": "tathā bhāvavikalpo 'yaṃ mithyā bālairvikalpyate //",
  "S04bsu021_u:3662": "Lank_10.80 sthitibhaṅgotpattirahitā nityānityavivarjitāḥ /",
  "S04bsu021_u:3663": "saṃkleśavyavadānākhyā bhāvāḥ keśoṇḍukopamāḥ //",
  "S04bsu021_u:3664": "Lank_10.81 puttalikaṃ yathā kaścitkanakābhaṃ paśyate jagat /",
  "S04bsu021_u:3665": "na hyasti kanakaṃ tatra bhūmiśca kanakāyate //",
  "S04bsu021_u:3666": "Lank_10.82 evaṃ hi dūṣitā bālāścittacaittairanādikaiḥ /",
  "S04bsu021_u:3667": "māyāmarīciprabhavaṃ bhāvaṃ gṛhṇanti tattvataḥ //",
  "S04bsu021_u:3668": "Lank_10.83 ekabījamabījaṃ ca samudraikaṃ ca bījakam /",
  "S04bsu021_u:3669": "sarvabījakamapyetaccittaṃ paśyatha citrikam //",
  "S04bsu021_u:3670": "Lank_10.84 ekaṃ bījaṃ yadā śuddhaṃ parāvṛttamabījakam /",
  "S04bsu021_u:3671": "samaṃ hi nirvikalpatvādudrekājjanmasaṃkaraḥ /",
  "S04bsu021_u:3672": "bījamāvahate citraṃ sarvabījaṃ taducyate //",
  "S04bsu021_u:3673": "Lank_10.85 na hyatrotpadyate kiṃcitpratyayairna nirudhyate /",
  "S04bsu021_u:3674": "utpadyante nirudhyante pratyayā eva kalpitāḥ //",
  "S04bsu021_u:3675": "Lank_10.86 prajñaptimātraṃ tribhavaṃ nāsti vastu svabhāvataḥ /",
  "S04bsu021_u:3676": "prajñaptivastubhāvena kalpayiṣyanti tārkikāḥ //",
  "S04bsu021_u:3677": "Lank_10.87 bhāvasvabhāvajijñāsā na hi bhrāntirnivāryate /",
  "S04bsu021_u:3678": "bhāvasvabhāvānutpattirevaṃ dṛṣṭvā vimucyate //",
  "S04bsu021_u:3679": "Lank_10.88 na māyā nāstisādharmyādbhāvānāṃ kathyate 'stitā /",
  "S04bsu021_u:3680": "vitathāśuvidyutsadṛśāstena māyopamāḥ smṛtāḥ //",
  "S04bsu021_u:3681": "Lank_10.89 na cotpadyā na cotpannāḥ pratyayo 'pi na kecana /",
  "S04bsu021_u:3682": "saṃvidyante kvacittena vyavahāraṃ tu kathyate //",
  "S04bsu021_u:3683": "Lank_10.90 na bhaṅgotpādasaṃkleśaḥ pratyayānāṃ nivāryate /",
  "S04bsu021_u:3684": "yattu bālā vikalpenti pratyayaiḥ saṃnivāryate //",
  "S04bsu021_u:3685": "Lank_10.91 na svabhāvo na vijñaptirna vastu na ca ālayaḥ /",
  "S04bsu021_u:3686": "bālairvikalpitā hyete vaśabhūtaiḥ kutārkikaiḥ //",
  "S04bsu021_u:3687": "Lank_10.92 cittamātraṃ yadā lokaṃ prapaśyanti jinātmajāḥ /",
  "S04bsu021_u:3688": "tadā nairvāṇikaṃ kāyaṃ kriyāsaṃskāravarjitam /",
  "S04bsu021_u:3689": "labhante te balābhijñāvaśitaiḥ saha saṃyutam //",
  "S04bsu021_u:3690": "Lank_10.93 sarvarūpāvabhāsaṃ hi yadā cittaṃ pravartate /",
  "S04bsu021_u:3691": "nātra cittaṃ na rūpāṇi bhrāntaṃ cittamanādikam //",
  "S04bsu021_u:3692": "Lank_10.94 tadā yogī hyanābhāsaṃ prajñayā paśyate jagat /",
  "S04bsu021_u:3693": "nimittaṃ vastuvijñaptirmanovispanditaṃ ca yat /",
  "S04bsu021_u:3694": "atikramya tu putrā me nirvikalpāścaranti te //",
  "S04bsu021_u:3695": "Lank_10.95 gandharvanagaraṃ māyā keśoṇḍuka marīcikā /",
  "S04bsu021_u:3696": "asatyāḥ satyataḥ khyānti tathā bhāveṣu bhāvanā //",
  "S04bsu021_u:3697": "Lank_10.96 anutpannāḥ sarvabhāvā bhrāntimātraṃ hi dṛśyate /",
  "S04bsu021_u:3698": "bhrāntiṃ kalpenti utpannāṃ bālāṃ kalpadvaye ratāḥ //",
  "S04bsu021_u:3699": "Lank_10.97 aupapattyaṅgikaṃ cittaṃ vicitraṃ vāsanāsaṃbhavam /",
  "S04bsu021_u:3700": "pravartate taraṃgaughaṃ tacchedānna pravartate //",
  "S04bsu021_u:3701": "Lank_10.98 vicitrālambanaṃ citraṃ yathā citte pravatate /",
  "S04bsu021_u:3702": "tathākāśe ca kuḍye ca kasmānnābhipravartate //",
  "S04bsu021_u:3703": "Lank_10.99 nimitaṃ kiṃcidālambya yadi cittaṃ pravartate /",
  "S04bsu021_u:3704": "pratyayairjanitaṃ cittaṃ cittamātraṃ na yujyate //",
  "S04bsu021_u:3705": "Lank_10.100 cittena gṛhyate cittaṃ nāsti kiṃcitsahetukam /",
  "S04bsu021_u:3706": "cittasya dharmatā śuddhā gagane nāsti vāsanā //",
  "S04bsu021_u:3707": "Lank_10.101 svacittābhiniveśena cittaṃ vai saṃpravartate /",
  "S04bsu021_u:3708": "bahirdhā nāsti vai dṛśyamato vai cittamātrakam //",
  "S04bsu021_u:3709": "Lank_10.102 cittamālayavijñānaṃ mano yanmanyanātmakam /",
  "S04bsu021_u:3710": "gṛhṇāti viṣayān yena vijñānaṃ hi taducyate //",
  "S04bsu021_u:3711": "Lank_10.103 cittamavyākṛtaṃ nityaṃ mano hyubhayasaṃcaram /",
  "S04bsu021_u:3712": "vartamānaṃ hi vijñānaṃ kuśalākuśalaṃ hi tat //",
  "S04bsu021_u:3713": "Lank_10.104 dvāraṃ hi paramārthasya vijñaptidvayavarjitam /",
  "S04bsu021_u:3714": "yānatrayavyavasthānaṃ nirābhāse sthitaṃ kutaḥ //",
  "S04bsu021_u:3715": "Lank_10.105 cittamātraṃ nirābhāsaṃ vihārā buddhabhūmiśca /",
  "S04bsu021_u:3716": "etaddhi bhāṣitaṃ buddhairbhāṣante bhāṣayanti ca //",
  "S04bsu021_u:3717": "Lank_10.106 cittaṃ hi bhūmayaḥ sapta nirābhāsā ca aṣṭamī /",
  "S04bsu021_u:3718": "dve bhūmayo vihāraśca śeṣā bhūmirmamātmikā //",
  "S04bsu021_u:3719": "Lank_10.107 pratyātmavedyā śuddhā ca bhūmiścāpi mamātmikā /",
  "S04bsu021_u:3720": "māheśvaraparasthānamakaniṣṭhe virājate //",
  "S04bsu021_u:3721": "Lank_10.108 hutāśanasyaiva yathā niścerustasya raśmayaḥ /",
  "S04bsu021_u:3722": "citrā manoharāḥ saumyāstribhavaṃ nirmiṇanti ye //",
  "S04bsu021_u:3723": "Lank_10.109 nirmāya tribhavaṃ kiṃcitkiṃcidvai pūrvanirmitam /",
  "S04bsu021_u:3724": "tatra deśanti yānāni eṣā bhūmirmamātmikā //",
  "S04bsu021_u:3725": "Lank_10.110 nāsti kālo hyadhigame bhūmīnāṃ kṣatresaṃkrame /",
  "S04bsu021_u:3726": "cittamātramatikramya nirābhāse sthitaṃ phalam //",
  "S04bsu021_u:3727": "Lank_10.111 asattā caiva sattā ca dṛśyate ca vicitratā /",
  "S04bsu021_u:3728": "bālā grāhaviparyastā viparyāso hi citratā //",
  "S04bsu021_u:3729": "Lank_10.112 nirvikalpaṃ yadi jñānaṃ vastvastīti na yujyate /",
  "S04bsu021_u:3730": "yasmāccittaṃ na rūpāṇi nirvikalpaṃ hi tena tat //",
  "S04bsu021_u:3731": "Lank_10.113 indriyāṇi ca māyākhyā viṣayāḥ svapnasaṃnibhāḥ /",
  "S04bsu021_u:3732": "kartā karma kriyā caiva sarvathāpi na vidyate //",
  "S04bsu021_u:3733": "Lank_10.114 dhyānāni cāpramāṇāni ārūpyāśca samādhayaḥ /",
  "S04bsu021_u:3734": "saṃjñānirodho nikhilaścittamātre na vidyate //",
  "S04bsu021_u:3735": "Lank_10.115 srotāpattiphalaṃ caiva sakṛdāgāmiphalaṃ tathā /",
  "S04bsu021_u:3736": "anāgāmiphalaṃ caiva arhattvaṃ cittavibhramaḥ //",
  "S04bsu021_u:3737": "Lank_10.116 śūnyamanityaṃ kṣaṇikaṃ bālāḥ kalpanti saṃskṛtam /",
  "S04bsu021_u:3738": "nadīdīpādidṛṣṭāntaiḥ kṣaṇikārtho vikalpyate //",
  "S04bsu021_u:3739": "Lank_10.117 nirvyāpāraṃ tu kṣaṇikaṃ viviktaṃ kriyavarjitam /",
  "S04bsu021_u:3740": "anutpattiṃ ca dharmāṇāṃ kṣaṇikārthaṃ vadāmyahyam //",
  "S04bsu021_u:3741": "Lank_10.118 saccāsato hyanutpādaḥ sāṃkhyavaiśeṣikaiḥ smṛtaḥ /",
  "S04bsu021_u:3742": "avyākṛtāni sarvāṇi taireva hi prakāśitam //",
  "S04bsu021_u:3743": "Lank_10.119 caturvidhaṃ vyākaraṇamekāṃśaparipṛcchanam /",
  "S04bsu021_u:3744": "vibhajyasthāpanīyaṃ ca tīrthavādanivāraṇam //",
  "S04bsu021_u:3745": "Lank_10.120 sarvaṃ vidyati saṃvṛtyāṃ paramārthe na vidyate /",
  "S04bsu021_u:3746": "dharmāṇāṃ niḥsvabhāvatvaṃ paramārthe 'pi dṛśyate /",
  "S04bsu021_u:3747": "upalabdhiniḥsvabhāve saṃvṛtistena ucyate //",
  "S04bsu021_u:3748": "Lank_10.121 abhilāpahetuko bhāvaḥ svabhāvo yadi vidyate /",
  "S04bsu021_u:3749": "abhilāpasaṃbhavo bhāvo nāstīti ca na vidyate //",
  "S04bsu021_u:3750": "Lank_10.122 nirvastuko hyabhilāpastatsaṃvṛtyāpi na vidyate /",
  "S04bsu021_u:3751": "viparyāsasya vastutvāccopalabdhirna vidyate //",
  "S04bsu021_u:3752": "Lank_10.123 vidyate cedviparyāso naiḥsvābhāvyaṃ na vidyate /",
  "S04bsu021_u:3753": "viparyāsasya vastutvādyadyadevopalabhyate /",
  "S04bsu021_u:3754": "niḥsvabhāvaṃ bhavettaddhi sarvathāpi na vidyate //",
  "S04bsu021_u:3755": "Lank_10.124 yadetaddṛśyate citraṃ cittaṃ dauṣṭhulyavāsitam /",
  "S04bsu021_u:3756": "rūpāvabhāsagrahaṇaṃ bahirdhā cittavibhramam //",
  "S04bsu021_u:3757": "Lank_10.125 vikalpenāvikalpena vikalpo hi prahīyate /",
  "S04bsu021_u:3758": "vikalpenāvikalpena śūnyatātattvadarśanam //",
  "S04bsu021_u:3759": "Lank_10.126 māyāhastī yathā citraṃ patrāṇi kanakā yathā /",
  "S04bsu021_u:3760": "tathā dṛśyaṃ nṛṇāṃ khyāti citte ajñānavāsite //",
  "S04bsu021_u:3761": "Lank_10.127 āryo na paśyate bhrāntiṃ nāpi tattvaṃ tadantare /",
  "S04bsu021_u:3762": "bhrāntireva bhavettattvaṃ yasmāttattvaṃ tadantare //",
  "S04bsu021_u:3763": "Lank_10.128 bhrāntiṃ vidhūya sarvāṃ tu nimittaṃ yadi jāyate /",
  "S04bsu021_u:3764": "saiva cāsya bhavedbhrāntiraśuddhaṃ timiraṃ yathā //",
  "S04bsu021_u:3765": "Lank_10.129 keśoṇḍukaṃ taimiriko yathā gṛhṇāti vibhramāt /",
  "S04bsu021_u:3766": "viṣayeṣu tadvadbālānāṃ grahaṇaṃ saṃpravartate //",
  "S04bsu021_u:3767": "Lank_10.130 keśoṇḍukaprakhyamidaṃ marīcyudakavibhramam /",
  "S04bsu021_u:3768": "tribhavaṃ svapnamāyābhaṃ vibhāvento vimucyate //",
  "S04bsu021_u:3769": "Lank_10.131 vikalpaśca vikalpyaśca vikalpasya pravartate /",
  "S04bsu021_u:3770": "bandho bandhyaśca baddhaśca ṣaḍete mokṣahetavaḥ //",
  "S04bsu021_u:3771": "Lank_10.132 na bhūmayo na satyāni na kṣetrā na ca nirmitāḥ /",
  "S04bsu021_u:3772": "buddhāḥ pratyekabuddhāśca śrāvakāścāpi kalpitāḥ //",
  "S04bsu021_u:3773": "Lank_10.133 pudgalaḥ saṃtatiḥ skandhāḥ pratyayā hyaṇavastathā /",
  "S04bsu021_u:3774": "pradhānamīśvaraḥ kartā cittamātre vikalpyate //",
  "S04bsu021_u:3775": "Lank_10.134 cittaṃ hi sarvaṃ sarvatra sarvadeheṣu vartate /",
  "S04bsu021_u:3776": "vicitraṃ gṛhyate 'sadbhiścittamātraṃ hyalakṣaṇam //",
  "S04bsu021_u:3777": "Lank_10.135 na hyātmā vidyate skandhe skandhāścaiva hi nātmani /",
  "S04bsu021_u:3778": "na te yathā vikalpyante na ca te vai na santi ca //",
  "S04bsu021_u:3779": "Lank_10.136 astitvaṃ sarvabhāvānāṃ yathā bālairvikalpyate /",
  "S04bsu021_u:3780": "yadi te bhavedyathādṛṣṭāḥ sarve syustattvadarśinaḥ //",
  "S04bsu021_u:3781": "Lank_10.137 abhāvātsarvadharmaṇāṃ saṃkleśo nāsti śuddhi ca /",
  "S04bsu021_u:3782": "na ca te tathā yathādṛṣṭā na ca te vai na santi ca //",
  "S04bsu021_u:3783": "Lank_10.138 bhrāntirnimittaṃ saṃkalpaḥ paratantrasya lakṣaṇam /",
  "S04bsu021_u:3784": "tasminnimitte yannāma tadvikalpitalakṣaṇam //",
  "S04bsu021_u:3785": "Lank_10.139 nāmanimittasaṃkalpo yadā tasya na jāyate /",
  "S04bsu021_u:3786": "pratyayāvastusaṃketaṃ pariniṣpannalakṣaṇam //",
  "S04bsu021_u:3787": "Lank_10.140 vaipākikāśca ye buddhā jinā nairmāṇikāśca ye /",
  "S04bsu021_u:3788": "sattvāśca bodhisattvāśca kṣetrāṇi ca diśe diśe //",
  "S04bsu021_u:3789": "Lank_10.141 nisyandadharmanirmāṇā jinā nairmāṇikāśca ye /",
  "S04bsu021_u:3790": "sarve te hyamitābhasya sukhāvatyā vinirgatāḥ //",
  "S04bsu021_u:3791": "Lank_10.142 yacca nairmāṇikairbhāṣṭaṃ yacca bhāṣṭaṃ vipākajaiḥ /",
  "S04bsu021_u:3792": "sūtrāntavaipulyanayaṃ tasya saṃdhiṃ vijānatha //",
  "S04bsu021_u:3793": "Lank_10.143 yadbhāṣitaṃ jinasutairyacca bhāṣanti nāyakāḥ /",
  "S04bsu021_u:3794": "yaddhi nairmāṇikābhāṣṭaṃ na tu vaipākikairjinaiḥ //",
  "S04bsu021_u:3795": "Lank_10.144 anutpannā hyamī dharmā na caivaite na santi ca /",
  "S04bsu021_u:3796": "gandharvanagarasvapnamāyānirmāṇasādṛśāḥ //",
  "S04bsu021_u:3797": "Lank_10.145 cittaṃ pravartate cittaṃ cittameva vimucyate /",
  "S04bsu021_u:3798": "cittaṃ hi jāyate nānyaccittameva nirudhyate //",
  "S04bsu021_u:3799": "Lank_10.146 arthābhāsaṃ nṛṇāṃ cittaṃ cittaṃ vai khyāti kalpitam /",
  "S04bsu021_u:3800": "nāstyarthaścittamātreyaṃ nirvikalpo vimucyate //",
  "S04bsu021_u:3801": "Lank_10.147 anādikālaprapañcadauṣṭhulyaṃ hi samāhitam /",
  "S04bsu021_u:3802": "vikalpo bhāvitastena mithyābhāsaṃ pravartate //",
  "S04bsu021_u:3803": "Lank_10.148 arthābhāse ca vijñāne jñānaṃ tathatāgocaram /",
  "S04bsu021_u:3804": "parāvṛttaṃ nirābhāsamāryāṇāṃ gocare hyasau //",
  "S04bsu021_u:3805": "Lank_10.149 arthapravicayaṃ dhyānaṃ dhyānaṃ bālopacārikam /",
  "S04bsu021_u:3806": "tathatārambaṇaṃ dhyānaṃ dhyānaṃ tāthāgataṃ śubham //",
  "S04bsu021_u:3807": "Lank_10.150 parikalpitaṃ svabhāvena sarvadharmā ajānakāḥ /",
  "S04bsu021_u:3808": "paratantraṃ samāśritya vikalpo bhramate nṛṇām //",
  "S04bsu021_u:3809": "Lank_10.151 paratantraṃ yathā śuddhaṃ vikalpena visaṃyutam /",
  "S04bsu021_u:3810": "parāvṛttaṃ hi tathatā vihāraḥ kalpavarjitaḥ //",
  "S04bsu021_u:3811": "Lank_10.152 mā vikalpaṃ vikalpetha vikalpo nāsti satyataḥ /",
  "S04bsu021_u:3812": "bhrāntiṃ vikalpayantasya grāhyagrāhakayorna tu /",
  "S04bsu021_u:3813": "bāhyārthadarśanaṃ kalpaṃ svabhāvaḥ parikalpitaḥ //",
  "S04bsu021_u:3814": "Lank_10.153 yena kalpena kalpenti svabhāvaḥ pratyayodbhavaḥ /",
  "S04bsu021_u:3815": "bāhyārthadarśanaṃ mithyā nāstyarthaṃ cittameva tu //",
  "S04bsu021_u:3816": "Lank_10.154 yuktyā vipaśyamānānāṃ grāhagrāhyaṃ nirudhyate /",
  "S04bsu021_u:3817": "bāhyo na vidyate hyartho yathā bālairvikalpyate //",
  "S04bsu021_u:3818": "Lank_10.155 vāsanairlulitaṃ cittamarthābhāsaṃ pravartate /",
  "S04bsu021_u:3819": "kalpadvayanirodhena jñānaṃ tathatagocaram //",
  "S04bsu021_u:3820": "Lank_10.156 utpadyate hyanābhāsamacintyamāryagocaram /",
  "S04bsu021_u:3821": "nāmanimittasaṃkalpaḥ svabhāvadvayalakṣaṇam /",
  "S04bsu021_u:3822": "samyagjñānaṃ hi tathatā pariniṣpannalakṣaṇam //",
  "S04bsu021_u:3823": "Lank_10.157 mātāpitṛsamāyogādālayamanasaṃyutam /",
  "S04bsu021_u:3824": "ghṛtakumbhe mūṣikā yadvatsaha śukreṇa vardhate //",
  "S04bsu021_u:3825": "Lank_10.158 peśīghanārbudaṃ piṭakamaśubhaṃ karmacitritam /",
  "S04bsu021_u:3826": "karmavāyumahābhūtaiḥ phalavatsaṃprapadyate //",
  "S04bsu021_u:3827": "Lank_10.159 pañcapañcakapañcaiva vraṇāścaiva navaiva tu /",
  "S04bsu021_u:3828": "nakhadantaromasaṃchannaḥ sphuramāṇaḥ prajāyate //",
  "S04bsu021_u:3829": "Lank_10.160 prajātamātraṃ viṣṭhākṛmiṃ suptabuddheva mānavaḥ /",
  "S04bsu021_u:3830": "cakṣuṣā sphurate rūpaṃ vivṛddhiṃ yāti kalpanāt //",
  "S04bsu021_u:3831": "Lank_10.161 tālvoṣṭhapuṭasaṃyogādvikalpenāvadhāryate /",
  "S04bsu021_u:3832": "vācā pravartate nṝṇāṃ śukasyeva vikalpanā //",
  "S04bsu021_u:3833": "Lank_10.162 niścitāstīrthyavādānāṃ mahāyānamaniścitam /",
  "S04bsu021_u:3834": "sattvāśrayapravṛtto 'yaṃ kudṛṣṭīnāmanāspadam //",
  "S04bsu021_u:3835": "Lank_10.163 pratyātmavedyayānaṃ me tārkikāṇāmagocaram /",
  "S04bsu021_u:3836": "paścātkāle gate nāthe brūhi ko 'yaṃ dhariṣyati //",
  "S04bsu021_u:3837": "Lank_10.164 nirvṛte sugate paścātkālo 'tīto bhaviṣyati /",
  "S04bsu021_u:3838": "mahāmate nibodha tvaṃ yo netrīṃ dhārayiṣyati //",
  "S04bsu021_u:3839": "Lank_10.165 dakṣiṇāpathavedalyāṃ bhikṣuḥ śrīmān mahāyaśāḥ /",
  "S04bsu021_u:3840": "nāgāhvayaḥ sa nāmnā tu sadasatpakṣadārakaḥ //",
  "S04bsu021_u:3841": "Lank_10.166 prakāśya loke madyānaṃ mahāyānamanuttaram /",
  "S04bsu021_u:3842": "āsādya bhūmiṃ muditāṃ yāsyate 'sau sukhāvatīm //",
  "S04bsu021_u:3843": "Lank_10.167 buddhyā vivecyamānānāṃ svabhāvo nāvadhāryate /",
  "S04bsu021_u:3844": "yasmāttadanabhilāpyāste niḥsvabhāvāśca deśitāḥ //",
  "S04bsu021_u:3845": "Lank_10.168 pratyayotpādite hyarthe nāstyastīti na vidyate /",
  "S04bsu021_u:3846": "pratyayāntargataṃ bhāvaṃ ye kalpentyasti nāsti ca /",
  "S04bsu021_u:3847": "dūrībhūtā bhavenmanye śāsanāttīrthadṛṣṭayaḥ //",
  "S04bsu021_u:3848": "Lank_10.169 abhidhānaṃ sarvabhāvānāṃ janmāntaraśataiḥ sadā /",
  "S04bsu021_u:3849": "abhyastamabhyasantaṃ ca parasparavikalpayā //",
  "S04bsu021_u:3850": "Lank_10.170 akathyamāne saṃmohaṃ sarvaloka āpadyate /",
  "S04bsu021_u:3851": "tasmātkriyate nāma saṃmohasya vyudāsārtham //",
  "S04bsu021_u:3852": "Lank_10.171 trividhena vikalpena bālairbhāvā vikalpitāḥ /",
  "S04bsu021_u:3853": "bhrāntirnāmavikalpena pratyayairjanitena ca //",
  "S04bsu021_u:3854": "Lank_10.172 aniruddhā hyanutpannāḥ prakṛtyā gaganopamāḥ /",
  "S04bsu021_u:3855": "abhāvasvabhāvā ye tu te vikalpitalakṣaṇāḥ //",
  "S04bsu021_u:3856": "Lank_10.173 pratibhāsabimbamāyābhamarīcyā supinena tu /",
  "S04bsu021_u:3857": "alātacakragandharvapratiśrutkāsamodbhavāḥ //",
  "S04bsu021_u:3858": "Lank_10.174 advayā tathatā śūnyā bhūtakoṣṭiśca dharmatā /",
  "S04bsu021_u:3859": "nirvikalpaśca deśemi ye te niṣpannalakṣaṇāḥ //",
  "S04bsu021_u:3860": "Lank_10.175 vākcittagocaraṃ mithyā satyaṃ prajñā vikalpitā /",
  "S04bsu021_u:3861": "dvayāntapatitaṃ cittaṃ tasmātprajñā na kalpitā //",
  "S04bsu021_u:3862": "Lank_10.176 asti nāsti ca dvāvantau yāvaccittasya gocaraḥ /",
  "S04bsu021_u:3863": "gocareṇa vidhūtena samyakcittaṃ nirudhyate //",
  "S04bsu021_u:3864": "Lank_10.177 viṣayagrahaṇābhāvānnirodhena ca nāsti ca /",
  "S04bsu021_u:3865": "vidyate tathatāvasthā āryāṇāṃ gocaro yathā //",
  "S04bsu021_u:3866": "Lank_10.178 bālānāṃ na tathā khyāti yathā khyāti manīṣiṇām /",
  "S04bsu021_u:3867": "manīṣiṇāṃ tathā khyāti sarvadharmā alakṣaṇāḥ //",
  "S04bsu021_u:3868": "Lank_10.179 hārakūṭaṃ yathā bālaiḥ suvarṇaṃ parikalpyate /",
  "S04bsu021_u:3869": "asuvarṇaṃ suvarṇābhaṃ tathā dharmāḥ kutārkikaiḥ //",
  "S04bsu021_u:3870": "Lank_10.180 abhūtvā yasya cotpādo bhūtvā cāpi vinaśyati /",
  "S04bsu021_u:3871": "pratyayaiḥ sadasaccāpi na te me śāsane sthitāḥ //",
  "S04bsu021_u:3872": "Lank_10.181 anādyanidhanābhāvādbhūtalakṣaṇasaṃsthitāḥ /",
  "S04bsu021_u:3873": "kāraṇakaravalloke na ca budhyanti tārkikāḥ //",
  "S04bsu021_u:3874": "Lank_10.182 atīto vidyate bhāvo vidyate ca anāgataḥ /",
  "S04bsu021_u:3875": "pratyakṣo vidyate yasmāttasmādbhāvā ajātakāḥ //",
  "S04bsu021_u:3876": "Lank_10.183 pariṇāmakālasaṃsthānaṃ bhūtabhāvendriyeṣu ca /",
  "S04bsu021_u:3877": "antarābhavasaṃgrāhaṃ ye kalpanti na te budhāḥ //",
  "S04bsu021_u:3878": "Lank_10.184 na pratītyasamutpannaṃ lokaṃ varṇanti vai jināḥ /",
  "S04bsu021_u:3879": "kiṃ tu pratyayamevāyaṃ loko gandharvasaṃnibhaḥ //",
  "S04bsu021_u:3880": "Lank_10.185 dharmasaṃketa evāyaṃ tasmiṃstadidamucyate /",
  "S04bsu021_u:3881": "saṃketācca pṛthagbhūto na jāto na nirudhyate //",
  "S04bsu021_u:3882": "Lank_10.186 darpaṇe udake netre bhāṇḍeṣu ca maṇīṣu ca /",
  "S04bsu021_u:3883": "bimbaṃ hi dṛśyate teṣu na ca bimbo 'sti kutracit //",
  "S04bsu021_u:3884": "Lank_10.187 bhāvābhāsaṃ tathā cittaṃ mṛgatṛṣṇā yathā nabhe /",
  "S04bsu021_u:3885": "dṛśyate citrarūpeṇa svapne vandhyauraso yathā //",
  "S04bsu021_u:3886": "Lank_10.188 na me yānaṃ mahāyānaṃ na ghoṣo na ca akṣarāḥ /",
  "S04bsu021_u:3887": "na satyā na vimokṣā vai na nirābhāsagocaram //",
  "S04bsu021_u:3888": "Lank_10.189 kiṃ tu yānaṃ mahāyānaṃ samādhivaśavartitā /",
  "S04bsu021_u:3889": "kāyaṃ manomayaṃ citraṃ vaśitāpuṣpamaṇḍitam //",
  "S04bsu021_u:3890": "Lank_10.190 ekatvena pṛthaktvena bhāvo vai pratyaye na tu /",
  "S04bsu021_u:3891": "janma samāsamevoktaṃ nirodho nāśa eva hi //",
  "S04bsu021_u:3892": "Lank_10.191 ajātaśūnyatā caikamekaṃ jāteṣu śūnyatā /",
  "S04bsu021_u:3893": "ajātaśūnyatā śreṣṭhā naśyate jātaśūnyatā //",
  "S04bsu021_u:3894": "Lank_10.192 tathatā śūnyatā koṭī nirvāṇaṃ dharmadhātuvat /",
  "S04bsu021_u:3895": "kāyo manomayaṃ citraṃ paryāyairdeśitaṃ mayā //",
  "S04bsu021_u:3896": "Lank_10.193 sūtravinayābhidharmeṇa viśuddhiṃ kalpayanti ye /",
  "S04bsu021_u:3897": "granthato na tu arthena na te nairātmyamāśritāḥ //",
  "S04bsu021_u:3898": "Lank_10.194 na tīrthikairna buddhaiśca na mayā na ca kenacit /",
  "S04bsu021_u:3899": "pratyayaiḥ sādhitāstitvaṃ kathaṃ nāstirbhaviṣyati //",
  "S04bsu021_u:3900": "Lank_10.195 kena prasādhitāstitvaṃ pratyayairyasya nāstitā /",
  "S04bsu021_u:3901": "utpādavādadurdṛṣṭyā nāstyastīti vikalpayet //",
  "S04bsu021_u:3902": "Lank_10.196 yasya notpadyate kiṃcinna kiṃcittaṃ nirudhyate /",
  "S04bsu021_u:3903": "tasyāstināsti nopaiti viviktaṃ paśyato jagat //",
  "S04bsu021_u:3904": "Lank_10.197 dṛśyate śaśaviṣāṇākhyaṃ vikalpo vidyate nṛṇām /",
  "S04bsu021_u:3905": "ye tu kalpenti te bhrāntā mṛgatṛṣṇāṃ yathā mṛgāḥ //",
  "S04bsu021_u:3906": "Lank_10.198 vikalpābhiniveśena vikalpaḥ saṃpravartate /",
  "S04bsu021_u:3907": "nirhetukaṃ vikalpaṃ hi vikalpo 'pi na yujyate //",
  "S04bsu021_u:3908": "Lank_10.199 ajale ca jalagrāho mṛgatṛṣṇā yathā nabhe /",
  "S04bsu021_u:3909": "dṛśyate 'rtho hi bālānāmāryāṇāṃ na viśeṣataḥ //",
  "S04bsu021_u:3910": "Lank_10.200 āryāṇāṃ darśanaṃ śuddhaṃ vimokṣatrayasaṃbhavam /",
  "S04bsu021_u:3911": "utpādabhaṅganirmuktaṃ nirābhāsapracāriṇam //",
  "S04bsu021_u:3912": "Lank_10.201 gāmbhīryodāryavaipulyaṃ jñānaṃ kṣetrān vibhūti ca /",
  "S04bsu021_u:3913": "deśemi jinaputrāṇāṃ śrāvakāṇāmanityatām //",
  "S04bsu021_u:3914": "Lank_10.202 anityaṃ tribhavaṃ śūnyamātmātmīyavivarjitam /",
  "S04bsu021_u:3915": "śrāvakāṇāṃ ca deśemi tathā sāmānyalakṣaṇam //",
  "S04bsu021_u:3916": "Lank_10.203 sarvadharmeṣvasaṃsaktirvivekā hyekacārikā /",
  "S04bsu021_u:3917": "pratyekajinaputrāṇāṃ phalaṃ deśemyatarkikam //",
  "S04bsu021_u:3918": "Lank_10.204 svabhāvakalpitaṃ bāhyaṃ paratantraṃ ca dehinām /",
  "S04bsu021_u:3919": "apaśyannātmasaṃbhrāntiṃ tataścittaṃ pravartate //",
  "S04bsu021_u:3920": "Lank_10.205 daśamī tu bhavetprathamī prathamī cāṣṭamī bhavet /",
  "S04bsu021_u:3921": "navamī saptamī cāpi saptamī cāṣṭamī bhavet //",
  "S04bsu021_u:3922": "Lank_10.206 dvitīyā tu tṛtīyā syāccaturthī pañcamī bhavet /",
  "S04bsu021_u:3923": "tṛtīyā tu bhavetṣaṣṭhī nirābhāse kramaḥ kutaḥ //",
  "S04bsu021_u:3924": "Lank_10.207 nirābhāso hi bhāvānāmabhāvo nāsti yoginām /",
  "S04bsu021_u:3925": "bhāvābhāvasamatvena āryāṇāṃ jāyate phalam //",
  "S04bsu021_u:3926": "Lank_10.208 kathaṃ hyabhāvo bhāvānāṃ kurute samatāṃ katham /",
  "S04bsu021_u:3927": "yadā cittaṃ na jānāti bāhyamadhyātmikaṃ calam /",
  "S04bsu021_u:3928": "tadā tu kurute nāśaṃ samatācittadarśanāt //",
  "S04bsu021_u:3929": "Lank_10.209 anādimati saṃsāre bhāvagrāhopagūhitam /",
  "S04bsu021_u:3930": "bālaiḥ kīla yathā kīlaṃ pralobhya vinivartate //",
  "S04bsu021_u:3931": "Lank_10.210 taddhetukaṃ tadālambyaṃ manogatisamāśrayam /",
  "S04bsu021_u:3932": "hetuṃ dadāti cittasya vijñānaṃ ca samāśritam //",
  "S04bsu021_u:3933": "Lank_10.211 vaipākikādadhiṣṭhānāṃ nikāyagatisaṃbhavāt /",
  "S04bsu021_u:3934": "labhyante yena vai svapne abhijñāśca caturvidhāḥ //",
  "S04bsu021_u:3935": "Lank_10.212 svapne ca labhyate yacca yacca buddhaprasādataḥ /",
  "S04bsu021_u:3936": "nikāyagatigotrā ye te vijñānavipākajāḥ //",
  "S04bsu021_u:3937": "Lank_10.213 vāsanairbhāvitaṃ cittaṃ bhāvābhāsaṃ pravartate /",
  "S04bsu021_u:3938": "bālā yadā na budhyante utpādaṃ deśayettadā //",
  "S04bsu021_u:3939": "Lank_10.214 yāvadvākyaṃ vikalpeti bhāvaṃ vai lakṣaṇānvitam /",
  "S04bsu021_u:3940": "tāvadvibudhyate cittamapaśyan hi svavibhramam //",
  "S04bsu021_u:3941": "Lank_10.215 utpādo varṇyate kasmātkasmāddṛśyaṃ na varṇyate /",
  "S04bsu021_u:3942": "adṛśyaṃ dṛśyamānaṃ hi kasya kiṃ varṇyate kutaḥ //",
  "S04bsu021_u:3943": "Lank_10.216 svacchaṃ cittaṃ svabhāvena manaḥ kaluṣakārakam /",
  "S04bsu021_u:3944": "manaśca sahavijñānairvāsanāṃ kṣipate sadā //",
  "S04bsu021_u:3945": "Lank_10.217 ālayo muñcate kāyaṃ manaḥ prārthayate gatim /",
  "S04bsu021_u:3946": "vijñānaṃ viṣayābhāsaṃ bhrāntiṃ dṛṣṭvā pralabhyate //",
  "S04bsu021_u:3947": "Lank_10.218 madīyaṃ dṛśyate cittaṃ bāhyamarthaṃ na vidyate /",
  "S04bsu021_u:3948": "evaṃ vibhāvayedbhrāntiṃ tathatāṃ cāpyanusmaret //",
  "S04bsu021_u:3949": "Lank_10.219 dhyāyināṃ viṣayaḥ karma buddhamāhātmyameva ca /",
  "S04bsu021_u:3950": "etāni trīṇyacintyāni acintyaṃ vijñānagocaram //",
  "S04bsu021_u:3951": "Lank_10.220 anāgatamatītaṃ ca nirvāṇaṃ pudgalaṃ vacaḥ /",
  "S04bsu021_u:3952": "saṃvṛtyā deśayāmyetān paramārthastvanakṣaraḥ //",
  "S04bsu021_u:3953": "Lank_10.221 naikāyikāśca tīrthyāśca dṛṣṭimekāṃśamāśritāḥ /",
  "S04bsu021_u:3954": "cittamātre visaṃmūḍhā bhāvaṃ kalpenti bāhiram //",
  "S04bsu021_u:3955": "Lank_10.222 pratyekabodhiṃ buddhatvamarhattvaṃ buddhadarśanam /",
  "S04bsu021_u:3956": "gūḍhabījaṃ bhavedbodhau svapne vai sidhyate tu yaḥ //",
  "S04bsu021_u:3957": "Lank_10.223 kutra keṣāṃ kathaṃ kasmātkimarthaṃ ca vadāhi me /",
  "S04bsu021_u:3958": "mayācittamatiśāntaṃ sadasatpakṣadeśanām //",
  "S04bsu021_u:3959": "Lank_10.224 cittamātre vimūḍhānāṃ māyānāstyastideśanām /",
  "S04bsu021_u:3960": "utpādabhaṅgasaṃyuktaṃ lakṣyalakṣaṇavarjitam //",
  "S04bsu021_u:3961": "Lank_10.225 vikalpo mano nāma vijñānaiḥ pañcabhiḥ saha /",
  "S04bsu021_u:3962": "bimbaughajalatulyādau cittabījaṃ pravartate //",
  "S04bsu021_u:3963": "Lank_10.226 yadā cittaṃ manaścāpi vijñānaṃ na pravartate /",
  "S04bsu021_u:3964": "tadā manomayaṃ kāyaṃ labhate buddhabhūmi ca //",
  "S04bsu021_u:3965": "Lank_10.227 pratyayā dhātavaḥ skandhā dharmāṇāṃ ca svalakṣaṇam /",
  "S04bsu021_u:3966": "prajñaptiṃ pudgalaṃ cittaṃ svapnakeśoṇḍukopamāḥ //",
  "S04bsu021_u:3967": "Lank_10.228 māyāsvapnopamaṃ lokaṃ dṛṣṭvā tattvaṃ samāśrayet /",
  "S04bsu021_u:3968": "tattvaṃ hi lakṣaṇairmuktaṃ yuktihetuvivarjitam //",
  "S04bsu021_u:3969": "Lank_10.229 pratyātmavedyamāryāṇāṃ vihāraṃ tu smaretsadā /",
  "S04bsu021_u:3970": "yuktihetuvisaṃmūḍhaṃ lokaṃ tattve niveśayet //",
  "S04bsu021_u:3971": "Lank_10.230 sarvaprapañcopaśamādbhrānto nābhipravartate /",
  "S04bsu021_u:3972": "prajñā yāvadvikalpante bhrāntistāvatpravartate //",
  "S04bsu021_u:3973": "Lank_10.231 naiḥsvabhāvyaṃ ca bhāvaṃ ca śūnyā vai nityānityatā /",
  "S04bsu021_u:3974": "utpādavādināṃ dṛṣṭirna tvanutpādavādinām //",
  "S04bsu021_u:3975": "Lank_10.232 ekatvamanyatvobhayāmīśvarācca yadṛcchayā /",
  "S04bsu021_u:3976": "kālāpradhānādanyebhiḥ pratyayaiḥ kalpyate jagat //",
  "S04bsu021_u:3977": "Lank_10.233 saṃsārabījaṃ vijñānaṃ sati dṛśye pravartate /",
  "S04bsu021_u:3978": "kuḍye sati yathā citraṃ parijñānānnirudhyate //",
  "S04bsu021_u:3979": "Lank_10.234 māyāpuruṣavannṝṇāṃ mṛtajanma pravartate /",
  "S04bsu021_u:3980": "mohāttathaiva bālānāṃ bandhamokṣaṃ pravartate //",
  "S04bsu021_u:3981": "Lank_10.235 adhyātmabāhyaṃ dvividhaṃ dharmāśca pratyayāni ca /",
  "S04bsu021_u:3982": "etadvibhāvayan yogī nirābhāse pratiṣṭhate //",
  "S04bsu021_u:3983": "Lank_10.236 na vāsanairbhidyate cittaṃ na cittaṃ vāsanaiḥ saha /",
  "S04bsu021_u:3984": "abhinnalakṣaṇaṃ cittaṃ vāsanaiḥ pariveṣṭitam //",
  "S04bsu021_u:3985": "Lank_10.237 malavadvāsanā yasya manovijñānasaṃbhavā /",
  "S04bsu021_u:3986": "paṭaśuklopamaṃ cittaṃ vāsanairna virājate //",
  "S04bsu021_u:3987": "Lank_10.238 yathā na bhāvo nābhāvo gaganaṃ kathyate mayā /",
  "S04bsu021_u:3988": "ālayaṃ hi tathā kāye bhāvābhāvavivarjitam //",
  "S04bsu021_u:3989": "Lank_10.239 manovijñānavyāvṛttaṃ cittaṃ kāluṣyavarjitam /",
  "S04bsu021_u:3990": "sarvadharmāvabodhena cittaṃ buddhaṃ vadāmyaham //",
  "S04bsu021_u:3991": "Lank_10.240 trisaṃtativyavacchinnaṃ sattāsattāvivarjitam /",
  "S04bsu021_u:3992": "cātuṣkoṭikayā muktaṃ bhavaṃ māyopamaṃ sadā //",
  "S04bsu021_u:3993": "Lank_10.241 dve svabhāvo bhavetsapta bhūmayaścittasaṃbhavāḥ /",
  "S04bsu021_u:3994": "śeṣā bhaveyurniṣpannā bhūmayo buddhabhūmi ca //",
  "S04bsu021_u:3995": "Lank_10.242 rūpī cārūpyadhātuśca kāmadhātuśca nirvṛtiḥ /",
  "S04bsu021_u:3996": "asmin kalevare sarvaṃ kathitaṃ cittagocaram //",
  "S04bsu021_u:3997": "Lank_10.243 upalabhyate yadā yāvadbhrāntistāvatpravartate /",
  "S04bsu021_u:3998": "bhrāntiḥ svacittasaṃbodhānna pravartate na nivartate //",
  "S04bsu021_u:3999": "Lank_10.244 anutpāde kāraṇābhāvo bhāve saṃsārasaṃgrahaḥ /",
  "S04bsu021_u:4000": "māyādisadṛśaṃ paśyan lakṣaṇaṃ na vikalpayet //",
  "S04bsu021_u:4001": "Lank_10.245 triyānamekayānaṃ ca ayānaṃ ca vadāmyaham /",
  "S04bsu021_u:4002": "bālānāṃ mandabuddhīnāmāryāṇāṃ ca viviktatām //",
  "S04bsu021_u:4003": "Lank_10.246 utpattirdvividhā mahyaṃ lakṣaṇādhigamau ca yā /",
  "S04bsu021_u:4004": "caturvidho nayavidhiḥ siddhāntaṃ yuktideśanā //",
  "S04bsu021_u:4005": "Lank_10.247 saṃsthānākṛtiviśeṣairbhrāntiṃ dṛṣṭvā vikalpyate /",
  "S04bsu021_u:4006": "nāmasaṃsthānavirahātsvabhāvamāryagocaram //",
  "S04bsu021_u:4007": "Lank_10.248 vikalpena kalpyate yāvattāvatkalpitalakṣaṇam /",
  "S04bsu021_u:4008": "vikalpakalpanābhāvātsvabhāvamāryagocaram //",
  "S04bsu021_u:4009": "Lank_10.249 nityaṃ ca śāśvataṃ tattvaṃ gotraṃ vastusvabhāvakam /",
  "S04bsu021_u:4010": "tathatā cittanirmuktaṃ kalpanaiśca vivarjitam //",
  "S04bsu021_u:4011": "Lank_10.250 yadyadvastu na śuddhiḥ syātsaṃkleśo nāpi kasyacit /",
  "S04bsu021_u:4012": "yasmācca śuṃdhyate cittaṃ saṃkleśaścāpi dṛśyate /",
  "S04bsu021_u:4013": "tasmāttattvaṃ bhavedvastu viśuddhamāryagocaram //",
  "S04bsu021_u:4014": "Lank_10.251 pratyayairjanitaṃ lokaṃ vikalpaiśca vivarjitam /",
  "S04bsu021_u:4015": "māyādisvapnasadṛśaṃ vipaśyanto vimucyate //",
  "S04bsu021_u:4016": "Lank_10.252 dauṣṭhulyavāsanāścitrāścittena saha saṃyutāḥ /",
  "S04bsu021_u:4017": "bahirdhā dṛśyate nṝṇāṃ na hi cittasya dharmatā //",
  "S04bsu021_u:4018": "Lank_10.253 cittasya dharmatā śuddhā na cittaṃ bhrāntisaṃbhavam /",
  "S04bsu021_u:4019": "bhrāntiśca dauṣṭhulyamayī tena cittaṃ na dṛśyate //",
  "S04bsu021_u:4020": "Lank_10.254 bhrāntimātraṃ bhavettattvaṃ tattvaṃ nānyatra vidyate /",
  "S04bsu021_u:4021": "na saṃskāre na cānyatra kiṃ tu saṃskāradarśanāt //",
  "S04bsu021_u:4022": "Lank_10.255 lakṣyalakṣaṇanirmuktaṃ yadā paśyati saṃskṛtam /",
  "S04bsu021_u:4023": "vidhūtaṃ hi bhavettena svacittaṃ paśyato jagat //",
  "S04bsu021_u:4024": "Lank_10.256 cittamātraṃ samāruhya bāhyamarthaṃ na kalpayet /",
  "S04bsu021_u:4025": "tathatālambane sthitvā cittamātramatikramet //",
  "S04bsu021_u:4026": "Lank_10.257 cittamātramatikramya nirābhāsamatikramet /",
  "S04bsu021_u:4027": "nirābhāsasthito yogī mahāyānaṃ sa paśyati //",
  "S04bsu021_u:4028": "Lank_10.258 anābhogagatiḥ śāntā praṇidhānairviśodhitā /",
  "S04bsu021_u:4029": "jñānamanātmakaṃ śreṣṭhaṃ nirābhāse na paśyati //",
  "S04bsu021_u:4030": "Lank_10.259 cittasya gocaraṃ paśyetpaśyejjñānasya gocaram /",
  "S04bsu021_u:4031": "prajñāyā gocaraṃ paśyellakṣaṇe na pramuhyate //",
  "S04bsu021_u:4032": "Lank_10.260 cittasya duḥkhasatyaṃ samudayo jñānagocaraḥ /",
  "S04bsu021_u:4033": "dve satye buddhabhūmiśca prajñā yatra pravartate //",
  "S04bsu021_u:4034": "Lank_10.261 phalaprāptiśca nirvāṇaṃ mārgamaṣṭāṅgikaṃ tathā /",
  "S04bsu021_u:4035": "sarvadharmāvabodhena buddhajñānaṃ viśudhyate //",
  "S04bsu021_u:4036": "Lank_10.262 cakṣuśca rūpamāloka ākāśaśca manastathā /",
  "S04bsu021_u:4037": "ebhirutpadyate nṝṇāṃ vijñānaṃ hyālayodbhavam //",
  "S04bsu021_u:4038": "Lank_10.263 grāhyaṃ grāho grahītā ca nāsti nāma hyavastukam /",
  "S04bsu021_u:4039": "nirhetukaṃ vikalpaṃ ye manyanti hi na te budhāḥ //",
  "S04bsu021_u:4040": "Lank_10.264 arthe nāma hyasaṃbhūtamartho nāmni tathaiva ca /",
  "S04bsu021_u:4041": "hetvahetusamutpannaṃ vikalpaṃ na vikalpayet //",
  "S04bsu021_u:4042": "Lank_10.265 sarvabhāvasvabhāvo 'san vacanaṃ hi tathāpyasat /",
  "S04bsu021_u:4043": "śūnyatāṃ śūnyatārthaṃ vā bālo 'paśyan vidhāvati //",
  "S04bsu021_u:4044": "Lank_10.266 satyasthitiṃ manyanayā dṛṣṭvā prajñaptideśanā /",
  "S04bsu021_u:4045": "ekatvaṃ pañcadhāsiddhamidaṃ satyaṃ prahīyate //",
  "S04bsu021_u:4046": "Lank_10.267 prapañcamārabhedyaśca astināsti vyatikramet /",
  "S04bsu021_u:4047": "nāsticchando bhave mithyāsaṃjñā nairātmyadarśanāt //",
  "S04bsu021_u:4048": "Lank_10.268 śāśvataṃ hi sakartṛtvaṃ vādamātrapravartitam /",
  "S04bsu021_u:4049": "satyaṃ paraṃ hyavaktavyaṃ nirodhe dharmadarśanam //",
  "S04bsu021_u:4050": "Lank_10.269 ālayaṃ hi samāśritya mano vai saṃpravartate /",
  "S04bsu021_u:4051": "cittaṃ manaśca saṃśritya vijñānaṃ saṃpravartate //",
  "S04bsu021_u:4052": "Lank_10.270 samāropaṃ samāropya tathatā cittadharmatā /",
  "S04bsu021_u:4053": "etadvibhāvayan yogī cittamātrajñatāṃ labhet //",
  "S04bsu021_u:4054": "Lank_10.271 manaśca lakṣaṇaṃ vastu nityānitye na manyate /",
  "S04bsu021_u:4055": "utpādaṃ cāpyanutpādaṃ yogī yoge na manyate //",
  "S04bsu021_u:4056": "Lank_10.272 arthadvayaṃ na kalpenti vijñānaṃ hyālayodbhavam /",
  "S04bsu021_u:4057": "ekamarthaṃ dvicittena na jānīte tadudbhavam //",
  "S04bsu021_u:4058": "Lank_10.273 na vaktā na ca vācyo 'sti na śūnyaṃ cittadarśanāt /",
  "S04bsu021_u:4059": "adarśanātsvacittasya dṛṣṭijālaṃ pravartate //",
  "S04bsu021_u:4060": "Lank_10.274 pratyayāgamanaṃ nāsti indriyāṇi na kecana /",
  "S04bsu021_u:4061": "na dhātavo na ca skandhā na rāgo na ca saṃskṛtam //",
  "S04bsu021_u:4062": "Lank_10.275 karmaṇo 'gniṃ na vai pūrvaṃ na kṛtaṃ na ca saṃskṛtam /",
  "S04bsu021_u:4063": "na koṭi na ca vai śaktirna mokṣo na ca bandhanam //",
  "S04bsu021_u:4064": "Lank_10.276 avyākṛto na bhāvo 'sti dharmādharmaṃ na caiva hi /",
  "S04bsu021_u:4065": "na kālaṃ na ca nirvāṇaṃ dharmatāpi na vidyate //",
  "S04bsu021_u:4066": "Lank_10.277 na ca buddho na satyāni na phalaṃ na ca hetavaḥ /",
  "S04bsu021_u:4067": "viparyayo na nirvāṇaṃ vibhavo nāsti saṃbhavaḥ //",
  "S04bsu021_u:4068": "Lank_10.278 dvādaśāṅgaṃ na caivāsti antānantaṃ na caiva hi /",
  "S04bsu021_u:4069": "sarvadṛṣṭiprahāṇāya cittamātraṃ vadāmyaham //",
  "S04bsu021_u:4070": "Lank_10.279 kleśāḥ karmapathā dehaḥ kartāraśca phalaṃ ca vai /",
  "S04bsu021_u:4071": "marīcisvapnasaṃkāśā gandharvanagaropamāḥ //",
  "S04bsu021_u:4072": "Lank_10.280 cittamātravyavasthānādvayāvṛttaṃ bhāvalakṣaṇam /",
  "S04bsu021_u:4073": "cittamātrapratiṣṭhānācchāśvatocchedadarśanam //",
  "S04bsu021_u:4074": "Lank_10.281 skandhā na santi nirvāṇe na caivātmā na lakṣaṇam /",
  "S04bsu021_u:4075": "cittamātrāvatāreṇa mokṣagrāhānnivartate //",
  "S04bsu021_u:4076": "Lank_10.282 bhūdṛśyahetuko doṣo bahirdhā khyāyate nṛṇām /",
  "S04bsu021_u:4077": "cittaṃ hyadṛśyasaṃbhūtaṃ tena cittaṃ na dṛśyate //",
  "S04bsu021_u:4078": "Lank_10.283 dehabhogapratiṣṭhānā khyāyate vāsanā nṛṇām /",
  "S04bsu021_u:4079": "cittaṃ na bhāvo nābhāvo vāsane na virājate //",
  "S04bsu021_u:4080": "Lank_10.284 malo vai khyāyate śukle na śukle khyāyate malaḥ /",
  "S04bsu021_u:4081": "ghane hi gaganaṃ yadvattathā cittaṃ na dṛśyate //",
  "S04bsu021_u:4082": "Lank_10.285 cittena cīyate karma jñānena ca vicīyate /",
  "S04bsu021_u:4083": "prajñayā ca nirābhāsaṃ prabhāvaṃ cādhigacchati //",
  "S04bsu021_u:4084": "Lank_10.286 cittaṃ viṣayasaṃbaddhaṃ jñānaṃ tarke pravartate /",
  "S04bsu021_u:4085": "nirābhāse viśeṣe ca jñānaṃ vai saṃpravartate //",
  "S04bsu021_u:4086": "Lank_10.287 cittaṃ manaśca vijñānaṃ saṃjñā vai kalpavarjitā /",
  "S04bsu021_u:4087": "avikalpadharmatāṃ prāptāḥ śrāvakā na jinātmajāḥ //",
  "S04bsu021_u:4088": "Lank_10.288 kṣānte kṣānte viśeṣe vai jñānaṃ tāthāgataṃ śubham /",
  "S04bsu021_u:4089": "saṃjāyate viśeṣārthaṃ samudācāravarjitam //",
  "S04bsu021_u:4090": "Lank_10.289 parikalpitasvabhāvo 'sti paratantro na vidyate /",
  "S04bsu021_u:4091": "kalpitaṃ gṛhyate bhrāntyā paratantraṃ na kalpyate //",
  "S04bsu021_u:4092": "Lank_10.290 cittaṃ hyabhūtasaṃbhūtaṃ na cittaṃ dṛśyate kvacit /",
  "S04bsu021_u:4093": "dehabhogapratiṣṭhānaṃ khyāyate vāsanā nṛṇām //",
  "S04bsu021_u:4094": "Lank_10.291 na sarvabhautikaṃ rūpamasti rūpamabhautikam /",
  "S04bsu021_u:4095": "gandharvasvapnamāyā yā mṛgatṛṣṇā hyabhautikā //",
  "S04bsu021_u:4096": "Lank_10.292 prajñā hi trividhā mahyamāryaṃ yena prabhāvitam /",
  "S04bsu021_u:4097": "cittaṃ hyadṛśyasaṃbhūtaṃ tena cittaṃ na dṛśyate //",
  "S04bsu021_u:4098": "Lank_10.293 dehabhogapratiṣṭhānā khyāyate vāsanā nṛṇām /",
  "S04bsu021_u:4099": "lakṣaṇaṃ kalpate yena yaḥ svabhāvān vṛṇoti ca //",
  "S04bsu021_u:4100": "Lank_10.294 yānadvayavisaṃyuktā prajñā hyābhāsavarjitā /",
  "S04bsu021_u:4101": "saṃbhavābhiniveśena śrāvakāṇāṃ pravartate /",
  "S04bsu021_u:4102": "cittamātrāvatāreṇa prajñā tāthāgatī 'malā //",
  "S04bsu021_u:4103": "Lank_10.295 sato hi asataścāpi pratyayairyadi jāyate /",
  "S04bsu021_u:4104": "ekatvānyatvadṛṣṭiśca avaśyaṃ taiḥ samāśritā //",
  "S04bsu021_u:4105": "Lank_10.296 vividhāgatirhi nirvṛttā yathā māyā na sidhyati /",
  "S04bsu021_u:4106": "nimittaṃ hi tathā citraṃ kalpyamānaṃ na sidhyati //",
  "S04bsu021_u:4107": "Lank_10.297 nimittadauṣṭhulyamayaṃ bandhanaṃ cittasaṃbhavam /",
  "S04bsu021_u:4108": "parikalpitaṃ hyajānānaiḥ paratantraṃ vikalpyate //",
  "S04bsu021_u:4109": "Lank_10.298 ya eva kalpito bhāvaḥ paratantraṃ tadeva hi /",
  "S04bsu021_u:4110": "kalpitaṃ hi vicitrābhaṃ paratantraṃ vikalpyate //",
  "S04bsu021_u:4111": "Lank_10.299 saṃvṛtiḥ paramārthaśca tṛtīyaṃ nāsti hetukam /",
  "S04bsu021_u:4112": "kalpitaṃ saṃvṛtirhyuktā tacchedādāryagocaraḥ //",
  "S04bsu021_u:4113": "Lank_10.300 yathā hi yogināṃ vastu citramekaṃ virājate /",
  "S04bsu021_u:4114": "na hyasti citratā tatra tathā kalpitalakṣaṇam //",
  "S04bsu021_u:4115": "Lank_10.301 yathā hi taimiraiścitraṃ kalpyate rūpadarśanam /",
  "S04bsu021_u:4116": "timiraṃ na rūpaṃ nārūpaṃ paratantraṃ tathā budhaiḥ //",
  "S04bsu021_u:4117": "Lank_10.302 hemaṃ syāttu yathā śuddhaṃ jalaṃ kaluṣavarjitam /",
  "S04bsu021_u:4118": "gaganaṃ hi ghanābhāvāttathā śuddhaṃ vikalpitam //",
  "S04bsu021_u:4119": "Lank_10.303 śrāvakastrividho mahyaṃ nirmitaḥ praṇidhānajaḥ /",
  "S04bsu021_u:4120": "rāgadveṣavisaṃyuktaḥ śrāvako dharmasaṃbhavaḥ //",
  "S04bsu021_u:4121": "Lank_10.304 bodhisattvo 'pi trividho buddhānāṃ nāsti lakṣaṇam /",
  "S04bsu021_u:4122": "citte citte tu sattvānāṃ buddhabimbaṃ vidṛśyate //",
  "S04bsu021_u:4123": "Lank_10.305 nāsti vai kalpito bhāvaḥ paratantraṃ ca vidyate /",
  "S04bsu021_u:4124": "samāropāpavādaṃ ca vikalpaṃ no vinaśyati //",
  "S04bsu021_u:4125": "Lank_10.306 kalpitaṃ yadyabhāvaḥ syātparatantrasvabhāvataḥ /",
  "S04bsu021_u:4126": "vinābhāvena vai bhāvaṃ bhāvaścābhāvasaṃbhavaḥ //",
  "S04bsu021_u:4127": "Lank_10.307 parikalpitaṃ samāśritya paratantraṃ pralabhyate /",
  "S04bsu021_u:4128": "nimittanāmasaṃbandhājjāyate parikalpitam //",
  "S04bsu021_u:4129": "Lank_10.308 atyantaṃ cāpyaniṣpannaṃ kalpitena parodbhavam /",
  "S04bsu021_u:4130": "tadā prajñāyate śuddhaḥ svabhāavaḥ pāramārthikaḥ //",
  "S04bsu021_u:4131": "Lank_10.309 parikalpitaṃ daśavidhaṃ paratantraṃ ca ṣaḍvidham /",
  "S04bsu021_u:4132": "tathatā ca pratyātmagatimato nāsti viśeṣaṇam //",
  "S04bsu021_u:4133": "Lank_10.310 pañca dharmā bhavettatvaṃ svabhāvā hi trayastathā /",
  "S04bsu021_u:4134": "etadvibhāvayan yogī tathatāṃ nātivartate //",
  "S04bsu021_u:4135": "Lank_10.311 nakṣatrameghasaṃsthānaṃ somabhāskarasaṃnibham /",
  "S04bsu021_u:4136": "cittaṃ saṃdṛśyate nṝṇāṃ dṛśyābhaṃ vāsanoditam //",
  "S04bsu021_u:4137": "Lank_10.312 bhūtālabdhātmakā hyete na lakṣyaṃ na ca lakṣaṇam /",
  "S04bsu021_u:4138": "sarve bhūtamayā bhūtā yadi rūpaṃ hi bhautikam //",
  "S04bsu021_u:4139": "Lank_10.313 asaṃbhūtā mahābhūtā nāsti bhūteṣu bhautikam /",
  "S04bsu021_u:4140": "kāraṇaṃ hi mahābhūtāḥ kāryaṃ bhūsalilādayaḥ //",
  "S04bsu021_u:4141": "Lank_10.314 dravyaprajñaptirūpaṃ ca māyājātikṛtaṃ tathā /",
  "S04bsu021_u:4142": "svapnagandharvarūpaṃ ca mṛgatṛṣṇā ca pañcamam //",
  "S04bsu021_u:4143": "Lank_10.315 icchantikaṃ pañcavidhaṃ gotrāḥ pañca tathā bhavet /",
  "S04bsu021_u:4144": "pañca yānānyayānaṃ ca nirvāṇaṃ ṣaḍvidhaṃ bhavet //",
  "S04bsu021_u:4145": "Lank_10.316 skandhabhedāścaturviśadrūpaṃ cāṣṭavidhaṃ bhavet /",
  "S04bsu021_u:4146": "buddhā bhaveccaturviṃśaddvividhāśca jinaurasāḥ //",
  "S04bsu021_u:4147": "Lank_10.317 aṣṭottaraṃ nayaśataṃ śrāvakāśca trayastathā /",
  "S04bsu021_u:4148": "kṣetramekaṃ hi buddhānāṃ buddhaścaikastathā bhavet //",
  "S04bsu021_u:4149": "Lank_10.318 vimuktayastathā tisraścittadhārā caturvidhā /",
  "S04bsu021_u:4150": "nairātmyaṃ ṣaḍvidhaṃ mahyaṃ jñeyaṃ cāpi caturvidham //",
  "S04bsu021_u:4151": "Lank_10.319 kāraṇaiśca visaṃyuktaṃ dṛṣṭidoṣavivarjitam /",
  "S04bsu021_u:4152": "pratyātmavedyamacalaṃ mahāyānamanuttaram //",
  "S04bsu021_u:4153": "Lank_10.320 utpādaṃ cāpyanutpādamaṣṭadhā navadhā bhavet /",
  "S04bsu021_u:4154": "ekānupūrvasamayaṃ siddhāntamekameva ca //",
  "S04bsu021_u:4155": "Lank_10.321 ārūpyadhātvaṣṭavidhaṃ dhyānabhedaśca ṣaḍvidhaḥ /",
  "S04bsu021_u:4156": "pratyekajinaputrāṇāṃ niryāṇaṃ saptadhā bhavet //",
  "S04bsu021_u:4157": "Lank_10.322 adhvatrayaṃ na caivāsti nityānityaṃ ca nāsti vai /",
  "S04bsu021_u:4158": "kriyā karma phalaṃ caiva svapnakāryaṃ tathā bhavet //",
  "S04bsu021_u:4159": "Lank_10.323 antādyāsaṃbhavā buddhāḥ śrāvakāśca jinaurasāḥ /",
  "S04bsu021_u:4160": "cittaṃ dṛśyavisaṃyuktaṃ māyādharmopamaṃ sadā //",
  "S04bsu021_u:4161": "Lank_10.324 garbhaścakraṃ tathā jātirnaiṣkramyaṃ tuṣitālayam /",
  "S04bsu021_u:4162": "sarvakṣetragatāścāpi dṛśyante na ca yonijāḥ //",
  "S04bsu021_u:4163": "Lank_10.325 saṃkrāntiṃ saṃcaraṃ sattvaṃ deśanā nirvṛtistathā /",
  "S04bsu021_u:4164": "satyaṃ kṣetrāvabodhiśca pratyayaprerito bhavet //",
  "S04bsu021_u:4165": "Lank_10.326 lokā vanaspatirdvīpo nairātmyatīrthasaṃcaram /",
  "S04bsu021_u:4166": "dhyānaṃ yānālayaprāptiracintyaphalagocaram //",
  "S04bsu021_u:4167": "Lank_10.327 candranakṣatragotrāṇi nṛpagotrā surālayam /",
  "S04bsu021_u:4168": "yakṣagandharvagotrāṇi karmajā tṛṣṇasaṃbhavā //",
  "S04bsu021_u:4169": "Lank_10.328 acintyapariṇāmī ca cyutirvāsanasaṃyutā /",
  "S04bsu021_u:4170": "vyucchinnacyutyabhāvena kleśajālaṃ nirudhyate //",
  "S04bsu021_u:4171": "Lank_10.329 dhanadhānyaṃ suvarṇaṃ ca kṣetravastu vikalpyate /",
  "S04bsu021_u:4172": "gavaiḍakāśca dāsā vai tathā hayagajādayaḥ //",
  "S04bsu021_u:4173": "Lank_10.330 talpaviddhe na svaptavyaṃ bhūmiścāpi na lepayet /",
  "S04bsu021_u:4174": "sauvarṇarājataṃ pātraṃ kāṃsaṃ tāmraṃ na kārayet //",
  "S04bsu021_u:4175": "Lank_10.331 kambalā nīlaraktāśca kāṣāyo gomayena ca /",
  "S04bsu021_u:4176": "kardamaiḥ phalapatraiśca śuklān yogī rajetsadā //",
  "S04bsu021_u:4177": "Lank_10.332 śailīkaṃ mṛnmayaṃ lohaṃ śāṅkhaṃ vai sphaṭikamayam /",
  "S04bsu021_u:4178": "pātrārthaṃ dhārayedyogī paripūrṇaṃ ca māgadham //",
  "S04bsu021_u:4179": "Lank_10.333 caturaṅgulaṃ bhavecchastraṃ kubjaṃ vai vastucchedanaḥ /",
  "S04bsu021_u:4180": "śilpavidyāṃ na śikṣeta yogī yogaparāyaṇaḥ //",
  "S04bsu021_u:4181": "Lank_10.334 krayavikrayo na kartavyo yoginā yogivāhinā /",
  "S04bsu021_u:4182": "ārāmikaiśca kartavyametaddharmaṃ vadāmyaham //",
  "S04bsu021_u:4183": "Lank_10.335 guptendriyaṃ tathārthajñaṃ sūtrānte vinaye tathā /",
  "S04bsu021_u:4184": "gṛhasthairna ca saṃsṛṣṭaṃ yoginaṃ taṃ vadāmyaham //",
  "S04bsu021_u:4185": "Lank_10.336 śūnyāgāre śmaśāne vā vṛkṣamūle guhāsu vā /",
  "S04bsu021_u:4186": "palāle 'bhyavakāśe ca yogī vāsaṃ prakalpayet //",
  "S04bsu021_u:4187": "Lank_10.337 trivastraprāvṛto nityaṃ śmaśānādyatrakutracit /",
  "S04bsu021_u:4188": "vastrārthaṃ saṃvidhātavyaṃ yaśca dadyātsukhāgatam //",
  "S04bsu021_u:4189": "Lank_10.338 yugamātrānusārī syātpiṇḍabhakṣaparāyaṇaḥ /",
  "S04bsu021_u:4190": "kusumebhyo yathā bhramarāstathā piṇḍaṃ samācaret //",
  "S04bsu021_u:4191": "Lank_10.339 gaṇe ca gaṇasaṃsṛṣṭe bhikṣuṇīṣu ca yadbhavet /",
  "S04bsu021_u:4192": "taddhi ājīvasaṃsṛṣṭaṃ na tatkalpati yoginām //",
  "S04bsu021_u:4193": "Lank_10.340 rājāno rājaputrāśca amātyāḥ śreṣṭhinastathā /",
  "S04bsu021_u:4194": "piṇḍārthe nopadeśeta yogī yogaparāyaṇaḥ //",
  "S04bsu021_u:4195": "Lank_10.341 mṛtasūtakulānnaṃ ca mitraprītisamanvitam /",
  "S04bsu021_u:4196": "bhikṣubhikṣuṇisaṃsṛṣṭaṃ na tatkalpati yoginām //",
  "S04bsu021_u:4197": "Lank_10.342 vihāre yatra vai dhūmaḥ pacyate vidhivatsadā /",
  "S04bsu021_u:4198": "uddiśya yatkṛtaṃ cāpi na tatkalpati yoginām //",
  "S04bsu021_u:4199": "Lank_10.343 utpādabhaṅganirmuktaṃ sadasatpakṣavarjitam /",
  "S04bsu021_u:4200": "lakṣyalakṣaṇasaṃyuktaṃ yogī lokaṃ vibhāvayet //",
  "S04bsu021_u:4201": "Lank_10.344 samādhibalasaṃyuktamabhijñairvaśitaiśca vai /",
  "S04bsu021_u:4202": "nacirāttu bhavedyogī yadyutpādaṃ na kalpayet //",
  "S04bsu021_u:4203": "Lank_10.345 aṇukālapradhānebhyaḥ kāraṇebhyo na kalpayet /",
  "S04bsu021_u:4204": "hetupratyayasaṃbhūtaṃ yogī lokaṃ na kalpayet //",
  "S04bsu021_u:4205": "Lank_10.346 svakalpakalpitaṃ lokaṃ citraṃ vai vāsanoditam /",
  "S04bsu021_u:4206": "pratipaśyetsadā yogī māyāsvapnopamaṃ bhavam //",
  "S04bsu021_u:4207": "Lank_10.347 apavādasamāropavarjitaṃ darśanaṃ sadā /",
  "S04bsu021_u:4208": "dehabhogapratiṣṭhābhaṃ tribhavaṃ na vikalpayet //",
  "S04bsu021_u:4209": "Lank_10.348 kṛtabhaktapiṇḍo niścitamṛjuṃ saṃsthāpya vai tanum /",
  "S04bsu021_u:4210": "buddhāṃśca bodhisattvāṃśca namaskṛtya punaḥ punaḥ //",
  "S04bsu021_u:4211": "Lank_10.349 vinayātsūtrayuktibhyāṃ tattvaṃ saṃhṛtya yogavit /",
  "S04bsu021_u:4212": "pañcadharmasvacittaṃ ca nairātmyaṃ ca vibhāvayet //",
  "S04bsu021_u:4213": "Lank_10.350 pratyātmadharmatāśuddhā bhūmayo buddhabhūmi ca /",
  "S04bsu021_u:4214": "etadvibhāvayedyogī mahāpadme 'bhiṣicyate //",
  "S04bsu021_u:4215": "Lank_10.351 vibhrāmya gatayaḥ sarvā bhavādudvegamānasaḥ /",
  "S04bsu021_u:4216": "yogānārabhate citrāṃ gatvā śivapathīṃ śubhām //",
  "S04bsu021_u:4217": "Lank_10.352 somabhāskarasaṃsthānaṃ padmapatrāṃśusaprabham /",
  "S04bsu021_u:4218": "gaganāgnicitrasadṛśaṃ yogī puñjān prapaśyate //",
  "S04bsu021_u:4219": "Lank_10.353 nimittāni ca citrāṇi tīrthyamārgaṃ nayanti te /",
  "S04bsu021_u:4220": "śrāvakatve nipātyanti pratyekajinagocare //",
  "S04bsu021_u:4221": "Lank_10.354 vidhūya sarvāṇyetāni nirābhāso yadā bhavet /",
  "S04bsu021_u:4222": "tadā buddhakarādityāḥ sarvakṣetrasamāgatāḥ /",
  "S04bsu021_u:4223": "śiro hi tasya mārjanti nimittaṃ tathatānugāḥ //",
  "S04bsu021_u:4224": "Lank_10.355 astyanākārato bhāvaḥ śāśvatocchedavarjitaḥ /",
  "S04bsu021_u:4225": "sadasatpakṣavigatāḥ kalpayiṣyanti madhyamam //",
  "S04bsu021_u:4226": "Lank_10.356 ahetuvāde kalpyante ahetūcchedadarśanam /",
  "S04bsu021_u:4227": "bāhyabhāvāparijñānānnāśayiṣyanti madhyamam //",
  "S04bsu021_u:4228": "Lank_10.357 bhāvagrāhaṃ na mokṣyante mā bhūducchedadarśanam /",
  "S04bsu021_u:4229": "samāropāpavādena deśayiṣyanti madhyamam //",
  "S04bsu021_u:4230": "Lank_10.358 cittamātrāvabodhena bāhyabhāvā vyudāśrayā /",
  "S04bsu021_u:4231": "vinivṛttirvikalpasya pratipat saiva madhyamā //",
  "S04bsu021_u:4232": "Lank_10.359 cittamātraṃ na dṛśyanti dṛśyābhāvānna jāyate /",
  "S04bsu021_u:4233": "pratipanmadhyamā caiṣā mayā cānyaiśca deśitā //",
  "S04bsu021_u:4234": "Lank_10.360 utpādaṃ cāpyanutpādaṃ bhāvābhāvaśca śūnyatā /",
  "S04bsu021_u:4235": "naiḥsvabhāvyaṃ ca bhāvānāṃ dvayametanna kalpayet //",
  "S04bsu021_u:4236": "Lank_10.361 vikalpavṛttyā bhāvo na mokṣaṃ kalpenti bāliśāḥ /",
  "S04bsu021_u:4237": "na cittavṛttyasaṃbodhāddvayagrāhaḥ prahīyate //",
  "S04bsu021_u:4238": "Lank_10.362 svacittadṛśyasaṃbodhāddvayagrāhaḥ prahīyate /",
  "S04bsu021_u:4239": "prahāṇaṃ hi parijñānaṃ vikalpyasyāvināśakam //",
  "S04bsu021_u:4240": "Lank_10.363 cittadṛśyaparijñānādvikalpo na pravartate /",
  "S04bsu021_u:4241": "apravṛttirvikalpasya tathatā cittavarjitā //",
  "S04bsu021_u:4242": "Lank_10.364 tīrthyadoṣavinirmuktā pravṛttiryadi dṛśyate /",
  "S04bsu021_u:4243": "sā vidvadbhirbhaveddhāhyā nivṛttiścāvināśataḥ //",
  "S04bsu021_u:4244": "Lank_10.365 asyāvabodhādbuddhatvaṃ mayā buddhaiśca deśitam /",
  "S04bsu021_u:4245": "anyathā kalpyamānaṃ hi tīrthyavādaḥ prasajyate //",
  "S04bsu021_u:4246": "Lank_10.366 ajāḥ prasūtajanmā vai acyutāśca cyavanti ca /",
  "S04bsu021_u:4247": "yugapajjalacandrābhā dṛśyante kṣetrakoṭiṣu //",
  "S04bsu021_u:4248": "Lank_10.367 ekadhā bahudhā bhūtvā varṣanti ca jvalanti vai /",
  "S04bsu021_u:4249": "citte cintamayā bhūtvā cittamātraṃ vadanti te //",
  "S04bsu021_u:4250": "Lank_10.368 citteṣu cittamātraṃ ca acittā cittasaṃbhavā /",
  "S04bsu021_u:4251": "vicitrarūpasaṃsthānāścittamātre gatiṃgatāḥ //",
  "S04bsu021_u:4252": "Lank_10.369 maunīndraiḥ śrāvakai rūpaiḥ pratyekajinasādṛśaiḥ /",
  "S04bsu021_u:4253": "anyaiśca vividhai rūpaiścittamātraṃ vadanti te //",
  "S04bsu021_u:4254": "Lank_10.370 ārūpyarūpaṃ hyārūpairnārakāṇāṃ ca nārakam /",
  "S04bsu021_u:4255": "rūpaṃ darśyanti sattvānāṃ cittamātrasya kāraṇam //",
  "S04bsu021_u:4256": "Lank_10.371 māyopamaṃ samādhiṃ ca kāyaṃ cāpi manomayam /",
  "S04bsu021_u:4257": "daśa bhūmīśca vaśitāḥ parāvṛttā labhanti te //",
  "S04bsu021_u:4258": "Lank_10.372 svavikalpaviparyāsaiḥ prapañcaspanditaiśca vai /",
  "S04bsu021_u:4259": "dṛṣṭaśrutamatajñāte bālā badhyanti saṃjñayā //",
  "S04bsu021_u:4260": "Lank_10.373 nimittaṃ paratantraṃ hi yannāma tatra kalpitam /",
  "S04bsu021_u:4261": "parikalpitanimittaṃ pāratantryātpravartate //",
  "S04bsu021_u:4262": "Lank_10.374 buddhyā vivecyamānaṃ hi na tantraṃ nāpi kalpitam /",
  "S04bsu021_u:4263": "niṣpanno nāsti vai bhāvaḥ kathaṃ buddhyā prakalpyate //",
  "S04bsu021_u:4264": "Lank_10.375 niṣpanno vidyate bhāvo bhāvābhāvavivarjitaḥ /",
  "S04bsu021_u:4265": "bhāvābhāvavinirmuktau dvau svabhāvau kathaṃ bhavet //",
  "S04bsu021_u:4266": "Lank_10.376 parikalpite svabhāve ca svabhāvau dvau pratiṣṭhitau /",
  "S04bsu021_u:4267": "kalpitaṃ dṛśyate citraṃ viśuddhamāryagocaram //",
  "S04bsu021_u:4268": "Lank_10.377 kalpitaṃ hi vicitrābhaṃ paratantre vikalpyate /",
  "S04bsu021_u:4269": "anyathā kalpyamānaṃ hi tīrthyavādaṃ samāśrayet //",
  "S04bsu021_u:4270": "Lank_10.378 kalpanā kalpanetyuktaṃ darśanāddhetusaṃbhavam /",
  "S04bsu021_u:4271": "vikalpadvayanirmuktaṃ niṣpannaṃ syāttadeva hi //",
  "S04bsu021_u:4272": "Lank_10.379 kṣetraṃ buddhāśca nirmāṇā ekaṃ yānaṃ trayaṃ tathā /",
  "S04bsu021_u:4273": "na nirvāṇamahaṃ sarve śūnyā utpattivarjitāḥ //",
  "S04bsu021_u:4274": "Lank_10.380 ṣaṭtriṃśadbuddhabhedāśca daśa bhedāḥ pṛthakpṛthak /",
  "S04bsu021_u:4275": "sattvānāṃ cittasaṃtānā ete kṣetrāṇyabhājanam //",
  "S04bsu021_u:4276": "Lank_10.381 yathā hi kalpitaṃ bhāvaṃ khyāyate citradarśanam /",
  "S04bsu021_u:4277": "na hyasti citratā tatra buddhadharmaṃ tathā jagat //",
  "S04bsu021_u:4278": "Lank_10.382 dharmabuddho bhavedbuddhaḥ śeṣā vai tasya nirmitāḥ /",
  "S04bsu021_u:4279": "sattvāḥ svabījasaṃtānaṃ paśyante buddhadarśanaiḥ //",
  "S04bsu021_u:4280": "Lank_10.383 bhrāntinimittasaṃbandhādvikalpaḥ saṃpravartate /",
  "S04bsu021_u:4281": "vikalpā tathatā nānyā na nimittā vikalpanā //",
  "S04bsu021_u:4282": "Lank_10.384 svābhāvikaśca saṃbhogo nirmitaṃ pañcanirmitam /",
  "S04bsu021_u:4283": "ṣaṭtriṃśakaṃ buddhagaṇaṃ buddhaḥ svābhāviko bhavet //",
  "S04bsu021_u:4284": "Lank_10.385 nīle rakte 'tha lavaṇe śaṅkhe kṣīre ca śārkare /",
  "S04bsu021_u:4285": "kaṣāyaiḥ phalapuṣpādyaiḥ kiraṇā yatha bhāskare //",
  "S04bsu021_u:4286": "Lank_10.386 na cānye na ca nānanye taraṃgā hyudadhāviva /",
  "S04bsu021_u:4287": "vijñānāni tathā sapta cittena saha saṃyutā //",
  "S04bsu021_u:4288": "Lank_10.387 udadheḥ pariṇāmo 'sau taraṃgāṇāṃ vicitratā /",
  "S04bsu021_u:4289": "ālayaṃ hi tathā citraṃ vijñānākhyaṃ pravartate //",
  "S04bsu021_u:4290": "Lank_10.388 cittaṃ manaśca vijñānaṃ lakṣaṇārthaṃ prakalpyate /",
  "S04bsu021_u:4291": "abhinnalakṣaṇānyaṣṭau na ca lakṣyaṃ na lakṣaṇam //",
  "S04bsu021_u:4292": "Lank_10.389 udadheśca taraṃgāṇāṃ yathā nāsti viśeṣaṇam /",
  "S04bsu021_u:4293": "vijñānānāṃ tathā citte pariṇāmo na labhyate //",
  "S04bsu021_u:4294": "Lank_10.390 cittena cīyate karma manasā ca vicīyate /",
  "S04bsu021_u:4295": "vijñānena vijānāti dṛśyaṃ kalpeti pañcabhiḥ //",
  "S04bsu021_u:4296": "Lank_10.391 nīlaraktaprakāra hi vijñānaṃ khyāyate nṛṇām /",
  "S04bsu021_u:4297": "taraṃgacittasādharmyaṃ vada kasmānmahāmune //",
  "S04bsu021_u:4298": "Lank_10.392 nīlaraktaprakāraṃ hi taraṃgeṣu na vidyate /",
  "S04bsu021_u:4299": "vṛttiśca varṇyate citte lakṣaṇārthaṃ hi bāliśāḥ //",
  "S04bsu021_u:4300": "Lank_10.393 na tasya vidyate vṛttiḥ svacittaṃ grāhyavarjitam /",
  "S04bsu021_u:4301": "grāhye sati hi vai grāhastaraṃgaiḥ saha sādhyate //",
  "S04bsu021_u:4302": "Lank_10.394 dehabhogapratiṣṭhānaṃ vijñānaṃ khyāyate nṛṇām /",
  "S04bsu021_u:4303": "tenāsya dṛśyate vṛttistaraṃgaiḥ sahasādṛśā //",
  "S04bsu021_u:4304": "Lank_10.395 uadadhistaraṃgabhāvena nṛtyamāno vibhāvyate /",
  "S04bsu021_u:4305": "ālayasya tathā vṛttiḥ kasmādbuddhyā na gṛhyate //",
  "S04bsu021_u:4306": "Lank_10.396 bālānāṃ buddhivaikalyādālayaṃ hyudadheryathā /",
  "S04bsu021_u:4307": "taraṃgavṛttisādharmyā dṛṣṭāntenopanīyate //",
  "S04bsu021_u:4308": "Lank_10.397 udeti bhāskaro yadvatsamaṃ hīnottame jane /",
  "S04bsu021_u:4309": "tathā tvaṃ lokapradyota tattvaṃ deśesi bāliśān //",
  "S04bsu021_u:4310": "Lank_10.398 kṛtvā dharmeṣvavasthānaṃ kasmāttattvaṃ na bhāṣase /",
  "S04bsu021_u:4311": "bhāṣase yadi tattvaṃ vai tattvaṃ citte na vidyate //",
  "S04bsu021_u:4312": "Lank_10.399 udadheryathā taraṃgāṇi darpaṇe supine yathā /",
  "S04bsu021_u:4313": "dṛśyante yugapatkāle tathā cittaṃ svagocare /",
  "S04bsu021_u:4314": "vaikalyādviṣayāṇāṃ hi kramavṛttyā pravartate //",
  "S04bsu021_u:4315": "Lank_10.400 vijñānena vijānāti manasā manyate punaḥ /",
  "S04bsu021_u:4316": "pañcānāṃ khyāyate dṛśyaṃ kramo nāsti samāhite //",
  "S04bsu021_u:4317": "Lank_10.401 citrācāryo yathā kaściccitrāntevāsiko 'pi vā /",
  "S04bsu021_u:4318": "citrārthe nāmayedraṅgaṃ deśanāpi tathā mama //",
  "S04bsu021_u:4319": "Lank_10.402 raṅge na vidyate citraṃ na kuḍye na ca bhājane /",
  "S04bsu021_u:4320": "sattvānāṃ karṣaṇārthāya raṅgaiścitraṃ vikalpyate //",
  "S04bsu021_u:4321": "Lank_10.403 deśanāvyabhicārī ca tattvaṃ hyakṣaravarjitam /",
  "S04bsu021_u:4322": "kṛtvā dharme vyavasthānaṃ tattvaṃ deśemi yoginām //",
  "S04bsu021_u:4323": "Lank_10.404 tattvaṃ pratyātmagatikaṃ kalpyakalpanavarjitam /",
  "S04bsu021_u:4324": "deśemi jinaputrāṇāṃ bālānāṃ deśanānyathā //",
  "S04bsu021_u:4325": "Lank_10.405 vicitrā hi yathā māyā dṛśyate na ca vidyate /",
  "S04bsu021_u:4326": "deśanā hi tathā citrā dṛśyate 'vyabhicāriṇī //",
  "S04bsu021_u:4327": "Lank_10.406 deśanā hi yadanyasya tadanyasyāpyadeśanā /",
  "S04bsu021_u:4328": "āture āture yadvadbhiṣagdravyaṃ prayacchati /",
  "S04bsu021_u:4329": "buddhā hi tadvatsattvānāṃ cittamātraṃ vadanti te //",
  "S04bsu021_u:4330": "Lank_10.407 bāhyavāsanabījena vikalpaḥ saṃpravartate /",
  "S04bsu021_u:4331": "tantraṃ hi yena gṛhṇāti yadgṛhṇāti sa kalpitam //",
  "S04bsu021_u:4332": "Lank_10.408 bāhyamālambanaṃ gṛhyaṃ cittaṃ cāśritya jāyate /",
  "S04bsu021_u:4333": "dvidhā pravartate bhrāntistṛtīyaṃ nāsti kāraṇam //",
  "S04bsu021_u:4334": "Lank_10.409 yasmācca jāyate bhrāntiryadāśritya ca jāyate /",
  "S04bsu021_u:4335": "ṣaḍdvādaśāṣṭādaśakaṃ cittameva vadāmyaham //",
  "S04bsu021_u:4336": "Lank_10.410 svabījagrāhyasaṃbandhādātmagrāhaḥ prahīyate /",
  "S04bsu021_u:4337": "cittakalpāvatāreṇa dharmagrāhaḥ prahīyate //",
  "S04bsu021_u:4338": "Lank_10.411 yattu ālayavijñānaṃ tadvijñānaṃ pravartate /",
  "S04bsu021_u:4339": "ādhyātmikaṃ hyāyatanaṃ bhavedbāhyaṃ yadābhayā //",
  "S04bsu021_u:4340": "Lank_10.412 nakṣatrakeśagrahaṇaṃ svapnarūpaṃ yathābudhaiḥ /",
  "S04bsu021_u:4341": "saṃskṛtāsaṃskṛtaṃ nityaṃ kalpyate na ca vidyate //",
  "S04bsu021_u:4342": "Lank_10.413 gandharvanagaraṃ māyā mṛgatṛṣṇāmbhasāṃ yathā /",
  "S04bsu021_u:4343": "asanto vā vidṛśyante paratantraṃ tathā bhavet //",
  "S04bsu021_u:4344": "Lank_10.414 ātmendriyopacāraṃ hi tricitte deśayāmyaham /",
  "S04bsu021_u:4345": "cittaṃ manaśca vijñānaṃ svalakṣaṇavisaṃyutā //",
  "S04bsu021_u:4346": "Lank_10.415 cittaṃ manaśca vijñānaṃ nairātmyaṃ syāddvayaṃ tathā /",
  "S04bsu021_u:4347": "pañca dharmāḥ svabhāvā hi buddhānāṃ gocaro hyayam //",
  "S04bsu021_u:4348": "Lank_10.416 lakṣaṇena bhavetrīṇī ekaṃ vāsanahetukāḥ /",
  "S04bsu021_u:4349": "raṅgaṃ hi yathāpyekaṃ kuḍye citraṃ vidṛśyate //",
  "S04bsu021_u:4350": "Lank_10.417 nairātmyamadvayaṃ cittaṃ manovijñānameva ca /",
  "S04bsu021_u:4351": "pañca dharmāḥ svabhāvā hi mama gotre na santi te //",
  "S04bsu021_u:4352": "Lank_10.418 cittalakṣaṇanirmuktaṃ vijñānamanavarjitam /",
  "S04bsu021_u:4353": "dharmasvabhāvavirahaṃ gotraṃ tāthāgataṃ labhet //",
  "S04bsu021_u:4354": "Lank_10.419 kāyena vācā manasā na tatra kriyate śubham /",
  "S04bsu021_u:4355": "gotraṃ tāthāgataṃ śuddhaṃ samudācāravarjitam //",
  "S04bsu021_u:4356": "Lank_10.420 abhijñairvaśitaiḥ śuddhaṃ samādhibalamaṇḍitam /",
  "S04bsu021_u:4357": "kāyaṃ manomayaṃ cittaṃ gotraṃ tāthāgataṃ śubham //",
  "S04bsu021_u:4358": "Lank_10.421 pratyātmavedyaṃ hyamalaṃ hetulakṣaṇavarjitam /",
  "S04bsu021_u:4359": "aṣṭamī buddhabhūmiśca gotraṃ tāthāgataṃ bhavet //",
  "S04bsu021_u:4360": "Lank_10.422 dūraṃgamā sādhumatī dharmameghā tathāgatī /",
  "S04bsu021_u:4361": "etaddhi gotraṃ buddhānāṃ śeṣā yānadvayāvahā //",
  "S04bsu021_u:4362": "Lank_10.423 sattvasaṃtānabhedena lakṣaṇārthaṃ ca bāliśām /",
  "S04bsu021_u:4363": "deśyante bhūmayaḥ sapta buddhaiścittavaśaṃ gatāḥ //",
  "S04bsu021_u:4364": "Lank_10.424 vākkāyacittadauṣṭhulyaṃ saptamyāṃ na pravartate /",
  "S04bsu021_u:4365": "aṣṭamyāṃ hyāśrayastasya svapnaughasamasādṛśaḥ //",
  "S04bsu021_u:4366": "Lank_10.425 bhūmyaṣṭamyāṃ ca pañcamyāṃ śilpavidyākalāgamam /",
  "S04bsu021_u:4367": "kurvanti jinaputrā vai nṛpatvaṃ ca bhavālaye //",
  "S04bsu021_u:4368": "Lank_10.426 utpādamatha notpādaṃ śūnyāśūnyaṃ na kalpayet /",
  "S04bsu021_u:4369": "svabhāvamasvabhāvatvaṃ cittamātre na vidyate //",
  "S04bsu021_u:4370": "Lank_10.427 idaṃ tathyamidaṃ tathyamidaṃ mithyā vikalpayet /",
  "S04bsu021_u:4371": "pratyekaśrāvakāṇāṃ ca deśanā na jinaurasām //",
  "S04bsu021_u:4372": "Lank_10.428 saccāsacca sato naiva kṣaṇikaṃ lakṣaṇaṃ na vai /",
  "S04bsu021_u:4373": "prajñaptidravyasannaiva cittamātre na vidyate //",
  "S04bsu021_u:4374": "Lank_10.429 bhāvā vidyanti saṃvṛtyā paramārthe na bhāvakāḥ /",
  "S04bsu021_u:4375": "niḥsvabhāveṣu yā bhrāntistatsatyaṃ saṃvṛtirbhavet //",
  "S04bsu021_u:4376": "Lank_10.430 asatsu sarvadharmeṣu prajñaptiḥ kriyate mayā /",
  "S04bsu021_u:4377": "abhilāpo vyavahāraśca bālānāṃ tattvavarjitaḥ //",
  "S04bsu021_u:4378": "Lank_10.431 abhilāpasaṃbhavo bhāvo vidyate hyarthagocaraḥ /",
  "S04bsu021_u:4379": "abhilāpasaṃbhavo bhāvo dṛṣṭvā vai nāsti vidyate //",
  "S04bsu021_u:4380": "Lank_10.432 kuḍyābhāve yathā citraṃ chāyāyāṃ sthāṇuvarjite /",
  "S04bsu021_u:4381": "ālayaṃ tu tathā śuddhaṃ taraṃge na virājate //",
  "S04bsu021_u:4382": "Lank_10.433 naṭavattiṣṭhate cittaṃ mano vidūṣasādṛśam /",
  "S04bsu021_u:4383": "vijñānapañcakaiḥ sārdhaṃ dṛśyaṃ kalpati raṅgavat //",
  "S04bsu021_u:4384": "Lank_10.434 deśanādharmaniṣyando yacca niṣyandanirmitam /",
  "S04bsu021_u:4385": "buddhā hyete bhavetpaurāḥ śeṣā nirmāṇavigrahāḥ //",
  "S04bsu021_u:4386": "Lank_10.435 dṛśyaṃ na vidyate cittaṃ cittaṃ dṛśyātpramuhyate /",
  "S04bsu021_u:4387": "dehabhogapratiṣṭhānamālayaṃ khyāyate nṛṇām //",
  "S04bsu021_u:4388": "Lank_10.436 cittaṃ manaśca vijñānaṃ svabhāvaṃ dharmapañcakam /",
  "S04bsu021_u:4389": "nairātmyaṃ dvitayaṃ śuddhaṃ prabhāṣante vināyakāḥ //",
  "S04bsu021_u:4390": "Lank_10.437 tārkikāṇāmaviṣayaṃ śrāvakāṇāṃ na caiva hi /",
  "S04bsu021_u:4391": "yaṃ deśayanti vai nāthā pratyātmagatigocaram //",
  "S04bsu021_u:4392": "Lank_10.438 dīrghahrasvādisaṃbaddhamanyonyataḥ pravartate /",
  "S04bsu021_u:4393": "astitvasādhakā nāsti asti nāstitvasādhakam //",
  "S04bsu021_u:4394": "Lank_10.439 aṇuśo vibhajya dravyaṃ na vai rūpaṃ vikalpayet /",
  "S04bsu021_u:4395": "cittamātravyavasthānaṃ kudṛṣṭyā na prasīdati //",
  "S04bsu021_u:4396": "Lank_10.440 mā śūnyatāṃ vikalpetha māśūnyamiti vā punaḥ /",
  "S04bsu021_u:4397": "nāstyasti kalpanaiveyaṃ kalpyamarthaṃ na vidyate //",
  "S04bsu021_u:4398": "Lank_10.441 guṇāṇudravyasaṃghātai rūpaṃ bālairvikalpyate /",
  "S04bsu021_u:4399": "ekaikamaṇuśo nāsti ato 'pyarthaṃ na vidyate //",
  "S04bsu021_u:4400": "Lank_10.442 svacittaṃ dṛśyasaṃsthānaṃ bahirdhā khyāyate nṛṇām /",
  "S04bsu021_u:4401": "bāhyaṃ na vidyate dṛśyamato 'pyarthaṃ na vidyate //",
  "S04bsu021_u:4402": "Lank_10.443 citraṃ keśoṇḍukaṃ māyāṃ svapna gandharvameva ca /",
  "S04bsu021_u:4403": "alātaṃ mṛgatṛṣṇā ca asantaṃ khyāyate nṛṇām //",
  "S04bsu021_u:4404": "Lank_10.444 nityānityaṃ tathaikatvamubhayaṃ nobhayaṃ tathā /",
  "S04bsu021_u:4405": "anādidoṣasaṃbaddhā bālāḥ kalpenti mohitāḥ //",
  "S04bsu021_u:4406": "Lank_10.445 yānavyavasthā naivāsti yānamekaṃ vadāmyaham /",
  "S04bsu021_u:4407": "parikarṣaṇārthaṃ bālānāṃ yānabhedaṃ vadāmyaham //",
  "S04bsu021_u:4408": "Lank_10.446 vimuktayastathā tisro dharmanairātmyameva ca /",
  "S04bsu021_u:4409": "samatājñānakleśākhyā vimuktyā te vivarjitāḥ //",
  "S04bsu021_u:4410": "Lank_10.447 yathā hi kāṣṭhamudadhau taraṃgairvipravāhyate /",
  "S04bsu021_u:4411": "tathā ca śrāvako mūḍho lakṣaṇena pravāhyate //",
  "S04bsu021_u:4412": "Lank_10.448 niṣṭhāgatirna tattasyā na ca bhūyo nivartate /",
  "S04bsu021_u:4413": "samādhikāyaṃ saṃprāpya ā kalpānna prabudhyate //",
  "S04bsu021_u:4414": "Lank_10.449 vāsanākleśasaṃbaddhā paryutthānairvisaṃyutāḥ /",
  "S04bsu021_u:4415": "samādhimadamattāste dhātau tiṣṭhantyanāsrave //",
  "S04bsu021_u:4416": "Lank_10.450 yathā hi mattaḥ puruṣo madyābhāvādvibudhyate /",
  "S04bsu021_u:4417": "tathā te buddhadharmākhyaṃ kāyaṃ prāpsyanti māmakam //",
  "S04bsu021_u:4418": "Lank_10.451 paṅkamagno yathā hastī itastato na dhāvati /",
  "S04bsu021_u:4419": "samādhimadamagnā vai tathā tiṣṭhanti śrāvakāḥ //",
  "S04bsu021_u:4420": "Lank_10.452 adhiṣṭhānaṃ narendrāṇāṃ praṇīdhānairviśodhitam /",
  "S04bsu021_u:4421": "abhiṣekasamādhyādyaṃ prathamā daśamī ca vai //",
  "S04bsu021_u:4422": "Lank_10.453 ākāśaṃ śaśaśṛṅgaṃ ca vandhyāyāḥ putra eva ca /",
  "S04bsu021_u:4423": "asantaścābhilapyante tathā bhāveṣu kalpanā //",
  "S04bsu021_u:4424": "Lank_10.454 vāsanāhetukaṃ lokaṃ nāsanna sadasatkvacit /",
  "S04bsu021_u:4425": "ye paśyanti vimucyante dharmanairātmyakovidāḥ //",
  "S04bsu021_u:4426": "Lank_10.455 svabhāvakalpitaṃ nāma parabhāvaśca tantrajaḥ /",
  "S04bsu021_u:4427": "niṣpannaṃ tathatetyuktaṃ sūtre sūtre sadā mayā //",
  "S04bsu021_u:4428": "Lank_10.456 vyañjanaṃ padakāyaṃ ca nāma cāpi viśeṣataḥ /",
  "S04bsu021_u:4429": "bālāḥ sajanti durmedhā yathā paṅke mahāgajāḥ //",
  "S04bsu021_u:4430": "Lank_10.457 devayānaṃ brahmayānaṃ śrāvakīyaṃ tathaiva ca /",
  "S04bsu021_u:4431": "tāthāgataṃ ca pratyekaṃ yānānyetān vadāmyaham //",
  "S04bsu021_u:4432": "Lank_10.458 yānānāṃ nāsti vai niṣṭhā yāvaccittaṃ pravartate /",
  "S04bsu021_u:4433": "citte tu vai parāvṛtte na yānaṃ na ca yāyinaḥ //",
  "S04bsu021_u:4434": "Lank_10.459 cittaṃ vikalpo vijñaptirmano vijñānameva ca /",
  "S04bsu021_u:4435": "ālayaṃ tribhavaśceṣṭā ete cittasya paryayāḥ //",
  "S04bsu021_u:4436": "Lank_10.460 āyuruṣmātha vijñānamālayo jīvitendriyam /",
  "S04bsu021_u:4437": "manaśca manavijñānaṃ vikalpasya viśeṣaṇam //",
  "S04bsu021_u:4438": "Lank_10.461 cittena dhāryate kāyo mano manyati vai sadā /",
  "S04bsu021_u:4439": "vijñānaṃ cittaviṣayaṃ vijñānaiḥ saha chindati //",
  "S04bsu021_u:4440": "Lank_10.462 tṛṣṇā hi mātā ityuktā avidyā ca tathā pitā /",
  "S04bsu021_u:4441": "viṣayāvabodhādvijñānaṃ buddha ityupadiśyate //",
  "S04bsu021_u:4442": "Lank_10.463 arhanto hyanuśayāḥ skandhāḥ saṃghaḥ skandhakapañcakaḥ /",
  "S04bsu021_u:4443": "nirantarāntaracchedātkarma hyānantaraṃ bhavet //",
  "S04bsu021_u:4444": "Lank_10.464 nairātmyasya dvayaṃ kleśāstathaivāvaraṇadvayam /",
  "S04bsu021_u:4445": "acintyapariṇāminyāścyuterlābhāstathāgatāḥ //",
  "S04bsu021_u:4446": "Lank_10.465 siddhāntaśca nayaścāpi pratyātmaṃ śāsanaṃ ca vai /",
  "S04bsu021_u:4447": "ye paśyanti vibhāgajñā na te tarkavaśaṃ gatāḥ //",
  "S04bsu021_u:4448": "Lank_10.466 na bhāvo vidyate satyaṃ yathā bālairvikalpyate /",
  "S04bsu021_u:4449": "abhāvena tu vai mokṣaṃ kathaṃ necchanti tārkikāḥ //",
  "S04bsu021_u:4450": "Lank_10.467 utpādabhaṅgasaṃbaddhaṃ saṃskṛtaṃ pratipaśyataḥ /",
  "S04bsu021_u:4451": "dṛṣṭidvayaṃ prapuṣṇanti na ca jānanti pratyayān //",
  "S04bsu021_u:4452": "Lank_10.468 ekameva bhavetsatyaṃ nirvāṇaṃ manavarjitam /",
  "S04bsu021_u:4453": "kadalīsvapnamāyābhaṃ lokaṃ paśyedvikalpitam //",
  "S04bsu021_u:4454": "Lank_10.469 rāgo na vidyate dveṣo mohaścāpi na pudgalaḥ /",
  "S04bsu021_u:4455": "tṛṣṇāyā hyuditāḥ skandhā vidyante svapnasādṛśāḥ //",
  "S04bsu021_u:4456": "Lank_10.470 yasyāṃ ca rātryāṃ dhigamo yasyāṃ ca parinirvṛtaḥ /",
  "S04bsu021_u:4457": "etasminnantare nāsti mayā kiṃcitprakāśitam //",
  "S04bsu021_u:4458": "Lank_10.471 pratyātmadharmasthititāṃ saṃdhāya kathitaṃ mayā /",
  "S04bsu021_u:4459": "taiśca buddhairmayā caiva na ca kiṃcidviśeṣitam //",
  "S04bsu021_u:4460": "Lank_10.472 dravyavadvidyate hyātmā skandhā lakṣaṇavarjitāḥ /",
  "S04bsu021_u:4461": "skandhā vidyanti bhāvena ātmā teṣu na vidyate //",
  "S04bsu021_u:4462": "Lank_10.473 pratipattiṃ vibhāvanto kleśairmānuṣasaṃgamaiḥ /",
  "S04bsu021_u:4463": "mucyate sarvaduḥkhebhyaḥ svacittaṃ paśyato jagat //",
  "S04bsu021_u:4464": "Lank_10.474 kāraṇaiḥ pratyayaiścāpi yeṣāṃ lokaḥ pravartate /",
  "S04bsu021_u:4465": "cātuṣkoṭikayā yukto na te mannayakovidāḥ //",
  "S04bsu021_u:4466": "Lank_10.475 sadasanna jāyate loko nāsanna sadasatkvacit /",
  "S04bsu021_u:4467": "pratyayaiḥ kāraṇaiścāpi kathaṃ bālairvikalpyate //",
  "S04bsu021_u:4468": "Lank_10.476 na sannāsanna sadasadyadā lokaṃ prapaśyati /",
  "S04bsu021_u:4469": "tadā vyāvartate cittaṃ nairātmyaṃ cādhigacchati //",
  "S04bsu021_u:4470": "Lank_10.477 anutpannāḥ sarvabhāvā yasmātpratyayasaṃbhavāḥ /",
  "S04bsu021_u:4471": "kāryaṃ hi pratyayāḥ sarve na kāryājjāyate bhavaḥ //",
  "S04bsu021_u:4472": "Lank_10.478 kāryaṃ na jāyate kāryaṃ dvitvaṃ kārye prasajyate /",
  "S04bsu021_u:4473": "na ca dvitvaprasaṅgena kāryābhāvopalabhyate //",
  "S04bsu021_u:4474": "Lank_10.479 ālambālambavigataṃ yadā paśyati saṃskṛtam /",
  "S04bsu021_u:4475": "nimittaṃ cittamātraṃ hi cittamātraṃ vadāmyaham //",
  "S04bsu021_u:4476": "Lank_10.480 mātrāsvabhāvasaṃsthānaṃ pratyayairbhāvavarjitam /",
  "S04bsu021_u:4477": "niṣṭhābhāvaparaṃ brahma etāṃ mātrāṃ vadāmyaham //",
  "S04bsu021_u:4478": "Lank_10.481 prajñaptisatyato hyātmā dravyaḥ sa hi na vidyate /",
  "S04bsu021_u:4479": "skandhānāṃ skandhatā tadvatprajñaptyā na tu dravyataḥ //",
  "S04bsu021_u:4480": "Lank_10.482 caturvidhā vai samatā lakṣaṇaṃ hetubhājanam /",
  "S04bsu021_u:4481": "nairātmyasamatā caiva caturthā yogayoginām //",
  "S04bsu021_u:4482": "Lank_10.483 vyāvṛttiḥ sarvadṛṣṭīnāṃ kalpyakalpanavarjitā /",
  "S04bsu021_u:4483": "anupalambho hyajātiśca cittamātraṃ vadāmyaham //",
  "S04bsu021_u:4484": "Lank_10.484 na bhāvaṃ nāpi cābhāvaṃ bhāvābhāvavivarjitam /",
  "S04bsu021_u:4485": "tathatā cittanirmuktaṃ cittamātraṃ vadāmyaham //",
  "S04bsu021_u:4486": "Lank_10.485 tathatā śūnyatā koṭī nirvāṇaṃ dharmadhātukam /",
  "S04bsu021_u:4487": "kāyaṃ manomayaṃ cittaṃ cittamātraṃ vadāmyaham //",
  "S04bsu021_u:4488": "Lank_10.486 vikalpavāsanābaddhaṃ vicitraṃ cittasaṃbhavam /",
  "S04bsu021_u:4489": "bahirdhā jāyate nṝṇāṃ cittamātraṃ hi laukikam //",
  "S04bsu021_u:4490": "Lank_10.487 dṛśyaṃ na vidyate bāhyaṃ cittacitraṃ vidṛśyate /",
  "S04bsu021_u:4491": "dehabhogapratiṣṭhābhaṃ cittamātraṃ vadāmyaham //",
  "S04bsu021_u:4492": "Lank_10.488 śrāvakāṇāṃ kṣayajñānaṃ buddhānāṃ janmasaṃbhavam /",
  "S04bsu021_u:4493": "pratyekajinaputrāṇāṃ asaṃkleśātpravartate //",
  "S04bsu021_u:4494": "Lank_10.489 bahirdhā nāsti vai rūpaṃ svacittaṃ dṛśyate bahiḥ /",
  "S04bsu021_u:4495": "anavabodhātsvacittasya bālāḥ kalpenti saṃskṛtam //",
  "S04bsu021_u:4496": "Lank_10.490 bāhyamarthamajānānaiḥ svacittacitradarśanam /",
  "S04bsu021_u:4497": "hetubhirvāryate mūḍhaiścātuṣkoṭikayojitaiḥ //",
  "S04bsu021_u:4498": "Lank_10.491 na hetavo na koṭyo vai dṛṣṭāntāvayavāni ca /",
  "S04bsu021_u:4499": "svacittaṃ hyarthasaṃkrāntaṃ yadi jānanti paṇḍitāḥ //",
  "S04bsu021_u:4500": "Lank_10.492 vikalpairna vikalpeta yadvikalpitalakṣaṇam /",
  "S04bsu021_u:4501": "kalpitaṃ ca samāśritya vikalpaḥ saṃpravartate //",
  "S04bsu021_u:4502": "Lank_10.493 anyonyābhinnasaṃbandhādekavāsanahetukāḥ /",
  "S04bsu021_u:4503": "āgantukatvāttaddvayorna cittaṃ jāyate nṛṇām //",
  "S04bsu021_u:4504": "Lank_10.494 vikalpaṃ cittacaittārthī tribhave ca pratiṣṭhitāḥ /",
  "S04bsu021_u:4505": "yadarthābhāḥ pravartante svabhāvakalpito hi saḥ //",
  "S04bsu021_u:4506": "Lank_10.495 ābhāsabījasaṃyogāddvādaśāyatanāni vai /",
  "S04bsu021_u:4507": "āśrayālambyasaṃyogātprakriyā varṇyate mayā //",
  "S04bsu021_u:4508": "Lank_10.496 yathā hi darpaṇe bimbaṃ keśoṇḍustimirasya vā /",
  "S04bsu021_u:4509": "tathā hi vāsanaiśchannaṃ cittaṃ paśyanti bāliśāḥ //",
  "S04bsu021_u:4510": "Lank_10.497 svavikalpakalpite hyarthe vikalpaḥ saṃpravartate /",
  "S04bsu021_u:4511": "artho na vidyate bāhyo yathā tīrthyairvikalpyate //",
  "S04bsu021_u:4512": "Lank_10.498 rajjuṃ yathā hyajānānāḥ sarpaṃ gṛhṇanti bāliśāḥ /",
  "S04bsu021_u:4513": "svacittārthamajānānā hyarthaṃ kalpenti bāhiram //",
  "S04bsu021_u:4514": "Lank_10.499 tathā hi rajjuṃ rajjutve ekatvānyatvavarjitam /",
  "S04bsu021_u:4515": "kiṃ tu svacittadoṣo 'yaṃ yena rajjurvikalpyate //",
  "S04bsu021_u:4516": "Lank_10.500 na hi yo yena bhāvena kalpyamāno na lakṣyate /",
  "S04bsu021_u:4517": "na tannāstyavagantavyaṃ dharmāṇāmeṣa dharmatā //",
  "S04bsu021_u:4518": "Lank_10.501 astitvapūrvakaṃ nāsti asti nāstitvapūrvakam /",
  "S04bsu021_u:4519": "ato nāsti na gantavyaṃ astitvaṃ na ca kalpayet //",
  "S04bsu021_u:4520": "Lank_10.502 kalpitaṃ kalpyamānaṃ hi yadidaṃ na tadātmakam /",
  "S04bsu021_u:4521": "anātmakaṃ kathaṃ dṛṣṭvā vikalpaḥ saṃpravartate //",
  "S04bsu021_u:4522": "Lank_10.503 rūpaṃ rūpātmanā nāsti tathā ghaṭapaṭādayaḥ /",
  "S04bsu021_u:4523": "avidyamāne dṛśye tu vikalpastena jāyate //",
  "S04bsu021_u:4524": "Lank_10.504 vikalpaste yadi bhrāntāvanādimati saṃskṛte /",
  "S04bsu021_u:4525": "bhāvānāṃ bhāvatā kena bhrāmitā brūhi me mune //",
  "S04bsu021_u:4526": "Lank_10.505 bhāvānāṃ bhāvatā nāsti cittamātraṃ ca dṛśyate /",
  "S04bsu021_u:4527": "apaśyamānaḥ svacittaṃ vikalpaḥ saṃpravartate //",
  "S04bsu021_u:4528": "Lank_10.506 kalpitaṃ yadi vai nāsti yathā kalpati bāliśaḥ /",
  "S04bsu021_u:4529": "anyathā vidyate cāsau na ca buddhyāvagamyate //",
  "S04bsu021_u:4530": "Lank_10.507 āryāṇāṃ yadi vā so 'sti nāsau bālairvikalpitaḥ /",
  "S04bsu021_u:4531": "āryāṇāmatha mithyāsau āryā bālaiḥ samaṃ gatāḥ //",
  "S04bsu021_u:4532": "Lank_10.508 āryāṇāṃ nāsti vai bhrāntiryasmāccittaṃ viśodhitam /",
  "S04bsu021_u:4533": "aśuddhacittasaṃtānā bālāḥ kalpenti kalpitam //",
  "S04bsu021_u:4534": "Lank_10.509 mātā yathā hi putrasya ākāśātphalamānayet /",
  "S04bsu021_u:4535": "etaddhi putra mā kranda gṛhṇa citramidaṃ phalam //",
  "S04bsu021_u:4536": "Lank_10.510 tathāhaṃ sarvasattvānāṃ vicitraiḥ kalpitaiḥ phalaiḥ /",
  "S04bsu021_u:4537": "pralobhya deśemi nayaṃ sadasatpakṣavarjitam //",
  "S04bsu021_u:4538": "Lank_10.511 abhūtvā yasya vai bhāvaḥ pratyayairna ca saṃkulaḥ /",
  "S04bsu021_u:4539": "ajātapūrvaṃ tajjātamalabdhātmakameva ca //",
  "S04bsu021_u:4540": "Lank_10.512 alabdhātmakaṃ hyajātaṃ ca pratyayairna vinā kvacit /",
  "S04bsu021_u:4541": "utpannamapi te bhāvo pratyayairna vinā kvacit //",
  "S04bsu021_u:4542": "Lank_10.513 evaṃ samāsataḥ paśyan nāsanna sadasatkvacit /",
  "S04bsu021_u:4543": "pratyayairjāyate bhūtamavikalpyaṃ hi paṇḍitaiḥ //",
  "S04bsu021_u:4544": "Lank_10.514 ekatvānyatvakathāḥ kutīrthyāḥ kurvanti bāliśāḥ /",
  "S04bsu021_u:4545": "pratyayairna ca jānanti māyāsvapnopamaṃ jagat //",
  "S04bsu021_u:4546": "Lank_10.515 abhidhānaviṣayaṃ yānaṃ mahāyānamanuttaram /",
  "S04bsu021_u:4547": "arthaṃ sunītaṃ hi mayā na ca budhyanti bāliśāḥ //",
  "S04bsu021_u:4548": "Lank_10.516 mātsaryairye praṇītāni śrāvakaistīrthakaistathā /",
  "S04bsu021_u:4549": "vyabhicaranti te hyarthaṃ yasmāttarkeṇa deśitāḥ //",
  "S04bsu021_u:4550": "Lank_10.517 lakṣaṇaṃ bhāva saṃsthānaṃ nāma caiva caturvidham /",
  "S04bsu021_u:4551": "etadālambanīkṛtya kalpanā saṃpravartate //",
  "S04bsu021_u:4552": "Lank_10.518 ekadhā bahudhā ye tu brahmakāyavaśaṃgatāḥ /",
  "S04bsu021_u:4553": "somabhāskarayorbhāvā ye nāśenti na te sutāḥ //",
  "S04bsu021_u:4554": "Lank_10.519 āryadarśanasaṃpannā yathābhūtagatiṃgatāḥ /",
  "S04bsu021_u:4555": "saṃjñāvivartakuśalā vijñāne ca paraṃgatāḥ //",
  "S04bsu021_u:4556": "Lank_10.520 eṣā hi mudrā muktānāṃ putrāṇāṃ mama śāsane /",
  "S04bsu021_u:4557": "bhāvābhāvavinirmuktā gatyāgativivarjitā //",
  "S04bsu021_u:4558": "Lank_10.521 vyāvṛtte rūpavijñāne yadi karma vinaśyati /",
  "S04bsu021_u:4559": "nityānityaṃ na prāpnoti saṃsāraśca na vidyate //",
  "S04bsu021_u:4560": "Lank_10.522 vinirvṛttikāle pradhvastaṃ rūpaṃ deśānnivartate /",
  "S04bsu021_u:4561": "nāstyastidoṣanirmuktaṃ karma tiṣṭhati ālaye //",
  "S04bsu021_u:4562": "Lank_10.523 pradhvaṃsi patitaṃ rūpaṃ vijñānaṃ ca bhavālaye /",
  "S04bsu021_u:4563": "rūpavijñānasaṃbaddhaṃ na ca karma vinaśyati //",
  "S04bsu021_u:4564": "Lank_10.524 atha taiḥ saha saṃbaddhaṃ karma vai dhvasyate nṛṇām /",
  "S04bsu021_u:4565": "dhvaste tu karmasaṃbandhe na saṃsṛtirna nirvṛtiḥ //",
  "S04bsu021_u:4566": "Lank_10.525 atha dhvastamapi taiḥ sārdhaṃ saṃsāre yadi jāyate /",
  "S04bsu021_u:4567": "rūpaṃ ca tena saṃbaddhamabhinnatvādbhaviṣyati //",
  "S04bsu021_u:4568": "Lank_10.526 nābhinnaṃ na ca vai bhinnaṃ cittaṃ rūpaṃ vikalpanāt /",
  "S04bsu021_u:4569": "pradhvaṃso nāsti bhāvānāṃ sadasatpakṣavarjanāt //",
  "S04bsu021_u:4570": "Lank_10.527 kalpitaḥ paratantraśca anyonyābhinnalakṣaṇāt /",
  "S04bsu021_u:4571": "rūpe hyanityatā yadvadanyonyajanakāśca vai //",
  "S04bsu021_u:4572": "Lank_10.528 anyo 'nanyavinirmuktaṃḥ kalpito nāvadhāryate /",
  "S04bsu021_u:4573": "nāstyasti kathaṃ bhavati rūpe cānityatā yathā //",
  "S04bsu021_u:4574": "Lank_10.529 kalpitena sudṛṣṭena paratantro na jāyate /",
  "S04bsu021_u:4575": "paratantreṇa dṛṣṭena kalpitastathatā bhavet //",
  "S04bsu021_u:4576": "Lank_10.530 kalpitaṃ hi vināśete mama netrī vinaśyate /",
  "S04bsu021_u:4577": "samāropāpavādaṃ ca kurvate mama śāsane //",
  "S04bsu021_u:4578": "Lank_10.531 evaṃvidhā yadā yasmin kāle syurdharmadūṣakāḥ /",
  "S04bsu021_u:4579": "sarve ca te hyasaṃkathyā mama netrīvināśakāḥ //",
  "S04bsu021_u:4580": "Lank_10.532 anālapyāśca vidvadbhirbhikṣukāryaṃ ca varjayet /",
  "S04bsu021_u:4581": "kalpitaṃ yatra nāśenti samāropāpavādinaḥ //",
  "S04bsu021_u:4582": "Lank_10.533 keśoṇḍukamāyābhaṃ svapnagandharvasādṛśam /",
  "S04bsu021_u:4583": "marīcyābhadṛśakalpo yeṣāṃ nāstyastidarśanāt //",
  "S04bsu021_u:4584": "Lank_10.534 nāsau śikṣati buddhānāṃ yasteṣāṃ saṃgrahe caret /",
  "S04bsu021_u:4585": "dvayāntapatitā hyete anyeṣāṃ ca vināśakāḥ //",
  "S04bsu021_u:4586": "Lank_10.535 viviktaṃ kalpitaṃ bhāvaṃ ye tu paśyanti yoginaḥ /",
  "S04bsu021_u:4587": "bhāvābhāvavinirmuktaṃ teṣāṃ vai saṃgrahe caret //",
  "S04bsu021_u:4588": "Lank_10.536 ākarā hi yathā loke suvarṇamaṇimuktijāḥ /",
  "S04bsu021_u:4589": "akarmahetukāścitrā upajīvyāśca bāliśām //",
  "S04bsu021_u:4590": "Lank_10.537 tathā hi sattvagotrāṇi citrā vai karmavarjitā /",
  "S04bsu021_u:4591": "dṛśyābhāvānna karmāsti na ca vai karmajā gatiḥ //",
  "S04bsu021_u:4592": "Lank_10.538 bhāvānāṃ bhāvatā nāsti yathā tvāryairvibhāvyate /",
  "S04bsu021_u:4593": "kiṃ tu vidyanti vai bhāvā yathā bālairvikalpitāḥ //",
  "S04bsu021_u:4594": "Lank_10.539 yadi bhāvā va vidyante yathā bālairvikalpitāḥ /",
  "S04bsu021_u:4595": "asatsu sattvabhāveṣu saṃkleśo nāsti kasyacit //",
  "S04bsu021_u:4596": "Lank_10.540 bhāvavaicitryasaṃkleśātsaṃsāraṃ indriyopagaḥ /",
  "S04bsu021_u:4597": "ajñānatṛṣṇāsaṃbaddhaḥ pravartate śarīriṇām //",
  "S04bsu021_u:4598": "Lank_10.541 yeṣāṃ tu bhāvo vai nāsti yathā bālairvikalpitaḥ /",
  "S04bsu021_u:4599": "teṣāṃ na vidyate vṛttirindriyāṇāṃ na yoginaḥ //",
  "S04bsu021_u:4600": "Lank_10.542 yadi bhāvā na vidyante bhāvasaṃsārahetavaḥ /",
  "S04bsu021_u:4601": "ayaṃ tena bhavenmokṣo bālānāṃ kriyavarjitaḥ //",
  "S04bsu021_u:4602": "Lank_10.543 bālāryāṇāṃ viśeṣaste bhāvābhāvātkathaṃ bhavet /",
  "S04bsu021_u:4603": "āryāṇāṃ nāsti vai bhāvo vimokṣatrayacāriṇām //",
  "S04bsu021_u:4604": "Lank_10.544 skandhāśca pudgalā dharmāḥ svasāmānyā alakṣaṇāḥ /",
  "S04bsu021_u:4605": "pratyayānīndriyāścaiva śrāvakāṇāṃ vadāmyaham //",
  "S04bsu021_u:4606": "Lank_10.545 ahetucittamātraṃ tu vibhūti bhūmayastathā /",
  "S04bsu021_u:4607": "pratyātmatathatāṃ śuddhāṃ deśayāmi jinaurasām //",
  "S04bsu021_u:4608": "Lank_10.546 bhaviṣyantyanāgate kāle mama śāsanadūṣakāḥ /",
  "S04bsu021_u:4609": "kāṣāyavāsovasanāḥ sadasatkāryavādinaḥ //",
  "S04bsu021_u:4610": "Lank_10.547 asantaḥ pratyayairbhāvā vidyante hyāryagocaram /",
  "S04bsu021_u:4611": "kalpito nāsti vai bhāvaḥ kalpayiṣyanti tārkikāḥ //",
  "S04bsu021_u:4612": "Lank_10.548 bhaviṣyantyanāgate kāle kaṇabhugbālajātikāḥ /",
  "S04bsu021_u:4613": "asatkāryavādadurdṛṣṭyā janatāṃ nāśayanti ca //",
  "S04bsu021_u:4614": "Lank_10.549 aṇubhyo jagadutpannamaṇavaścāpyahetukāḥ /",
  "S04bsu021_u:4615": "nava dravyāṇi nityāni kudṛṣṭyā deśayiṣyati //",
  "S04bsu021_u:4616": "Lank_10.550 dravyairārabhyate dravyaṃ guṇaiścaiva guṇāstathā /",
  "S04bsu021_u:4617": "bhāvānāṃ bhāvatāmanyāṃ satīṃ vai nāśayiṣyati //",
  "S04bsu021_u:4618": "Lank_10.551 ādimān hi bhavelloko yadyabhūtvā pravartate /",
  "S04bsu021_u:4619": "pūrvā ca koṭirnaivāsti saṃsārasya vadāmyaham //",
  "S04bsu021_u:4620": "Lank_10.552 tribhavaḥ sarvasaṃkhyātaṃ yadyabhūtvā pravartate /",
  "S04bsu021_u:4621": "śvānoṣṭrakharaśṛṅgāṇāmutpattiḥ syānna saṃśayaḥ //",
  "S04bsu021_u:4622": "Lank_10.553 yadyabhūtvā bhaveccakṣū rūpaṃ vijñānameva ca /",
  "S04bsu021_u:4623": "kaṭamukuṭapaṭādyānāṃ mṛtpiṇḍātsaṃbhavo bhavet //",
  "S04bsu021_u:4624": "Lank_10.554 paṭaiśca vai kaṭo nāsti paṭo vai vīraṇaistathā /",
  "S04bsu021_u:4625": "eka ekatrā saṃbhūtaḥ pratyayaiḥ kiṃ na jāyate //",
  "S04bsu021_u:4626": "Lank_10.555 tajjīvaṃ taccharīraṃ ca yaccābhūtvā pravartate /",
  "S04bsu021_u:4627": "paravādā hyamī sarve mayā ca samudāhṛtāḥ //",
  "S04bsu021_u:4628": "Lank_10.556 uccārya pūrvapakṣaṃ ca matisteṣāṃ nivāryate /",
  "S04bsu021_u:4629": "nivārya tu matisteṣāṃ svapakṣaṃ deśayāmyaham //",
  "S04bsu021_u:4630": "Lank_10.557 atorthaṃ tīrthavādānāṃ kṛtamuccāraṇaṃ mayā /",
  "S04bsu021_u:4631": "mā me śiṣyagaṇo mūḍhaḥ sadasatpakṣamāśrayet //",
  "S04bsu021_u:4632": "Lank_10.558 pradhānājjagadutpannaṃ kapilāṅgo 'pi durmatiḥ /",
  "S04bsu021_u:4633": "śiṣyebhyaḥ saṃprakāśeti guṇānāṃ ca vikāritā //",
  "S04bsu021_u:4634": "Lank_10.559 na bhūtaṃ nāpi cābhūtaṃ pratyayairna ca pratyayāḥ /",
  "S04bsu021_u:4635": "pratyayānāmasadbhāvādabhūtaṃ na pravartate //",
  "S04bsu021_u:4636": "Lank_10.560 sadasatpakṣavigato hetupratyayavarjitaḥ /",
  "S04bsu021_u:4637": "utpādabhaṅgarahitaḥ svapakṣo lakṣyavarjitaḥ //",
  "S04bsu021_u:4638": "Lank_10.561 māyāsvapnopamaṃ lokaṃ hetupratyayavarjitam /",
  "S04bsu021_u:4639": "ahetukaṃ sadā paśyan vikalpo na pravartate //",
  "S04bsu021_u:4640": "Lank_10.562 gandharvamṛgatṛṣṇābhaṃ keśoṇḍukanibhaṃ sadā /",
  "S04bsu021_u:4641": "sadasatpakṣavigataṃ hetupratyayavarjitam /",
  "S04bsu021_u:4642": "ahetukaṃ bhavaṃ paśyaṃścittadhārā viśudhyate //",
  "S04bsu021_u:4643": "Lank_10.563 vastu na vidyate paśyaṃścittamātraṃ na vidyate /",
  "S04bsu021_u:4644": "avastukaṃ kathaṃ cittaṃ cittamātraṃ na yujyate //",
  "S04bsu021_u:4645": "Lank_10.564 vastumālambanīkṛtya cittaṃ saṃjāyate nṛṇām /",
  "S04bsu021_u:4646": "ahetukaṃ kathaṃ cittaṃ cittamātraṃ na yujyate //",
  "S04bsu021_u:4647": "Lank_10.565 tathatā cittamātraṃ ca āryavastunayasya tu /",
  "S04bsu021_u:4648": "vidyante na ca vidyante na te mannayakovidāḥ //",
  "S04bsu021_u:4649": "Lank_10.566 grāhyagrāhakabhāvena yadi cittaṃ pravartate /",
  "S04bsu021_u:4650": "etaddhi laukikaṃ cittaṃ cittamātraṃ na yujyate //",
  "S04bsu021_u:4651": "Lank_10.567 dehabhogapratiṣṭhābhaṃ svapnavajjāyate yadi /",
  "S04bsu021_u:4652": "dvicittatā prasajyeta na ca cittaṃ dvilakṣaṇam //",
  "S04bsu021_u:4653": "Lank_10.568 svadhāraṃ hi yathā khaḍgaṃ svāgraṃ vai aṅguliryathā /",
  "S04bsu021_u:4654": "na chindate na spṛśate tathā cittaṃ svadarśane //",
  "S04bsu021_u:4655": "Lank_10.569 na paraṃ na ca vai tantraṃ kalpitaṃ vastumeva ca /",
  "S04bsu021_u:4656": "pañca dharmā dvicittaṃ ca nirābhāse na santi vai //",
  "S04bsu021_u:4657": "Lank_10.570 utpādakaṃ ca utpādyaṃ dvividhaṃ bhāvalakṣaṇam /",
  "S04bsu021_u:4658": "utpādakaṃ hi saṃdhāya naiḥsvabhāvyaṃ vadāmyaham //",
  "S04bsu021_u:4659": "Lank_10.571 atha vaicitryasaṃsthāne kalpā ca yadi jāyate /",
  "S04bsu021_u:4660": "ākāśe śaśaśṛṅge ca arthābhāsaṃ bhaviṣyati //",
  "S04bsu021_u:4661": "Lank_10.572 arthābhāsaṃ bhaveccittaṃ tadarthaḥ syādakalpitaḥ /",
  "S04bsu021_u:4662": "na ca vai kalpito hyarthaścittādanyo 'bhilapyate //",
  "S04bsu021_u:4663": "Lank_10.573 anādimati saṃsāre artho vai nāsti kutracit /",
  "S04bsu021_u:4664": "apuṣṭaṃ hi kathaṃ cittamarthābhāsaṃ pravartate //",
  "S04bsu021_u:4665": "Lank_10.574 yadyabhāvena puṣṭiḥ syācchaśaśṛṅge 'pi tadbhavet /",
  "S04bsu021_u:4666": "na cābhāvena vai puṣṭo vikalpaḥ saṃpravartate //",
  "S04bsu021_u:4667": "Lank_10.575 yathāpi dānīṃ naivāsti tathā pūrve 'pi nāstyasau /",
  "S04bsu021_u:4668": "anarthe arthasaṃbaddhaṃ kathaṃ cittaṃ pravartate //",
  "S04bsu021_u:4669": "Lank_10.576 tathatā śūnyatā koṭirnirvāṇaṃ dharmadhātukam /",
  "S04bsu021_u:4670": "anutpādaśca dharmāṇāṃ svabhāvaḥ pāramārthikaḥ //",
  "S04bsu021_u:4671": "Lank_10.577 nāstyastipatitā bālā hetupratyayakalpanaiḥ /",
  "S04bsu021_u:4672": "ahetukamanutpannaṃ bhavaṃ vai aprajānataḥ //",
  "S04bsu021_u:4673": "Lank_10.578 cittaṃ khyāti na dṛśyo 'sti viśeṣo 'nādihetukaḥ /",
  "S04bsu021_u:4674": "anādāvapi nāstyartho viśeṣaḥ kena jāyate //",
  "S04bsu021_u:4675": "Lank_10.579 yadyabhāvena puṣṭiḥ syāddaridro dhanavān bhavet /",
  "S04bsu021_u:4676": "arthābhāve kathaṃ cittaṃ jāyate brūhi me mune //",
  "S04bsu021_u:4677": "Lank_10.580 ahetukamidaṃ sarvaṃ na cittaṃ na ca gocaraḥ /",
  "S04bsu021_u:4678": "na ca vai puṣyate cittaṃ tribhavaṃ kriyavarjitam //",
  "S04bsu021_u:4679": "Lank_10.581 utpādavinivṛttyarthamanutpādaprasādhanam /",
  "S04bsu021_u:4680": "ahetuvādaṃ deśemi na ca bālairvibhāvyate /",
  "S04bsu021_u:4681": "anutpannamidaṃ sarvaṃ na ca bhāvā na santi ca //",
  "S04bsu021_u:4682": "Lank_10.582 gandharvasvapnamāyākhyā bhāvā vidyantyahetukāḥ /",
  "S04bsu021_u:4683": "anutpannān svabhāvāṃśca śūnyāḥ kena vadāsi me //",
  "S04bsu021_u:4684": "Lank_10.583 samavāyavinirmukto yadā bhāvo na dṛśyate /",
  "S04bsu021_u:4685": "tadā śūnyamanutpannamasvabhāvaṃ vadāmyaham //",
  "S04bsu021_u:4686": "Lank_10.584 svapnakeśoṇḍukaṃ māyā gandharva mṛgatṛṣṇikā /",
  "S04bsu021_u:4687": "ahetukā pi dṛśyante tathā lokavicitratā //",
  "S04bsu021_u:4688": "Lank_10.585 samavāyastathaivaiko dṛśyābhāvānna vidyate /",
  "S04bsu021_u:4689": "na tu tīrthyadṛṣṭyā pralayo samavāyo na vidyate //",
  "S04bsu021_u:4690": "Lank_10.586 vigṛhyāhetuvādena anutpādaṃ prasādhayet /",
  "S04bsu021_u:4691": "anutpādaiḥ prasādhyante mama netrī na naśyati //",
  "S04bsu021_u:4692": "Lank_10.587 ahetuvādairdeśyante tīrthyānāṃ jāyate bhayam /",
  "S04bsu021_u:4693": "kathaṃ kena kutaḥ kutra saṃbhavo 'hetuko bhavet //",
  "S04bsu021_u:4694": "Lank_10.588 nāhetukamahetutvaṃ yadā paśyanti paṇḍitāḥ /",
  "S04bsu021_u:4695": "tadā vyāvartate dṛṣṭirbhaṅgotpādānuvādinī //",
  "S04bsu021_u:4696": "Lank_10.589 kimabhāvo hyanutpāda utpādotpattilakṣaṇam /",
  "S04bsu021_u:4697": "atha bhāvasya nāmedaṃ nirarthaṃ vā bravīhi me //",
  "S04bsu021_u:4698": "Lank_10.590 na ca bhāvo hyanutpādo na ca pratyayalakṣaṇam /",
  "S04bsu021_u:4699": "na ca bhāvasya nāmedaṃ na ca nāma nirarthakam //",
  "S04bsu021_u:4700": "Lank_10.591 yatra śrāvakabuddhānāṃ tīrthyānāṃ ca agocaraḥ /",
  "S04bsu021_u:4701": "saptabhūmigatānāṃ ca tadanutpādalakṣaṇam //",
  "S04bsu021_u:4702": "Lank_10.592 hetupratyayavyāvṛttiṃ kāraṇasya niṣedhanam /",
  "S04bsu021_u:4703": "cittamātravyavasthānamanutpādaṃ vadāmyaham //",
  "S04bsu021_u:4704": "Lank_10.593 ahetuvṛttiṃ bhāvānāṃ kalpyakalpavivarjitām /",
  "S04bsu021_u:4705": "sadasatpakṣanirmuktamanutpādaṃ vadāmyaham //",
  "S04bsu021_u:4706": "Lank_10.594 cittadṛśyavinirmuktaṃ svabhāvadvayavarjitam /",
  "S04bsu021_u:4707": "āśrayasya parāvṛttimanutpādaṃ vadāmyaham //",
  "S04bsu021_u:4708": "Lank_10.595 na bāhyabhāvaṃ bhāvānāṃ na ca cittaparigraham /",
  "S04bsu021_u:4709": "sarvadṛṣṭiprahāṇaṃ yattadanutpādalakṣaṇam //",
  "S04bsu021_u:4710": "Lank_10.596 evaṃ śūnyāsvabhāvādyān sarvadharmān vibhāvayet /",
  "S04bsu021_u:4711": "na jātu śūnyayā śūnyā kiṃ tvanutpādaśūnyayā //",
  "S04bsu021_u:4712": "Lank_10.597 kalāpaḥ pratyayānāṃ hi pravartate nivartate /",
  "S04bsu021_u:4713": "kalapācca pṛthagbhūtaṃ na jātaṃ na nirudhyate //",
  "S04bsu021_u:4714": "Lank_10.598 bhāvo na vidyate hyanyaḥ kalāpācca pṛthak kvacit /",
  "S04bsu021_u:4715": "ekatvena pṛthaktvena yathā tīrthyairvikalpyate //",
  "S04bsu021_u:4716": "Lank_10.599 sadasanna jāyate bhāvo nāsanna sadasatkvacit /",
  "S04bsu021_u:4717": "anyatra hi kalāpo 'yaṃ pravartate nivartate //",
  "S04bsu021_u:4718": "Lank_10.600 saṃketamātramevedamanyonyāpekṣasaṃkalāt /",
  "S04bsu021_u:4719": "janyamarthaṃ na caivāsti pṛthakpratyayasaṃkalāt //",
  "S04bsu021_u:4720": "Lank_10.601 janyābhāvo hyanutpādaḥ tīrthyadoṣavivarjitaḥ /",
  "S04bsu021_u:4721": "deśemi saṃkalāmātraṃ na ca bālairvibhāvyate //",
  "S04bsu021_u:4722": "Lank_10.602 yasya janyo hi bhāvo 'sti saṃkalāyāḥ pṛthak kvacit /",
  "S04bsu021_u:4723": "ahetuvādī vijñeyaḥ saṃkalāyā vināśakaḥ //",
  "S04bsu021_u:4724": "Lank_10.603 pradīpadravyajātīnāṃ vyañjakā saṃkalā bhavet /",
  "S04bsu021_u:4725": "yasya bhāvo bhavetkaścitsaṃkalāyāḥ pṛthak kvacit //",
  "S04bsu021_u:4726": "Lank_10.604 asvabhāvo hyanutpannaḥ prakṛtyā gaganopamaḥ /",
  "S04bsu021_u:4727": "saṃkalāyāḥ pṛthagbhūto yo dharmaḥ kalpito 'budhaiḥ //",
  "S04bsu021_u:4728": "Lank_10.605 ayamanyamanutpādamāryāṇāṃ prāptidharmatā /",
  "S04bsu021_u:4729": "yaśca tasya anutpādaṃ tadanutpādakṣāntiḥ syāt //",
  "S04bsu021_u:4730": "Lank_10.606 yadā sarvamimaṃ lokaṃ saṃkalāmeva paśyati /",
  "S04bsu021_u:4731": "saṃkalāmātramevedaṃ tadā cittaṃ samādhyate //",
  "S04bsu021_u:4732": "Lank_10.607 ajñānatṛṣṇākarmādi saṃkalādhyātmikā bhavet /",
  "S04bsu021_u:4733": "khajamṛddaṇḍacakrādi bījabhūtādi bāhiram //",
  "S04bsu021_u:4734": "Lank_10.608 parato yasya vai bhāvaḥ pratyayairjāyate kvacit /",
  "S04bsu021_u:4735": "na saṃkalāmātramevedaṃ na te yuktyāgame sthitāḥ //",
  "S04bsu021_u:4736": "Lank_10.609 yadi janyo na bhāvo 'sti syādbuddhiḥ kasya pratyayāt /",
  "S04bsu021_u:4737": "anyonyapratyayā hyete te tena pratyayāḥ smṛtāḥ //",
  "S04bsu021_u:4738": "Lank_10.610 uṣṇadravacalakaṭhinā bālairdharmā vikalpitāḥ /",
  "S04bsu021_u:4739": "kalāpo 'yaṃ na dharmo 'sti ato vai niḥsvabhāvatā //",
  "S04bsu021_u:4740": "Lank_10.611 vaidyā yathāturavaśātkriyābhedaṃ prakurvate /",
  "S04bsu021_u:4741": "na tu śāstrasya bhedo 'sti doṣabhedastu vidyate //",
  "S04bsu021_u:4742": "Lank_10.612 tathāhaṃ sattvasaṃtāne kleśadoṣaiḥ sudūṣitaiḥ /",
  "S04bsu021_u:4743": "indriyāṇāṃ balaṃ jñātvā nayaṃ deśemi bāliśān //",
  "S04bsu021_u:4744": "Lank_10.613 na kleśendriyabhedena śāsanaṃ bhidyate mama /",
  "S04bsu021_u:4745": "ekameva bhavedyānaṃ mārgamaṣṭāṅgikaṃ śivam //",
  "S04bsu021_u:4746": "Lank_10.614 ghaṭapaṭamukuṭaviṣāṇahetukaśaśaviṣāṇānāstitvam /",
  "S04bsu021_u:4747": "yaddhetusamutpannaṃ sa ca nāsti te 'vagantavyam //",
  "S04bsu021_u:4748": "Lank_10.615 astitvasādhakaṃ nāsti nāsti nāsti na yujyate /",
  "S04bsu021_u:4749": "astitvaṃ nāstyapekṣyaṃ hi anyonyāpekṣakāraṇam //",
  "S04bsu021_u:4750": "Lank_10.616 kiṃcidāśritya punaḥ kiṃcitkhyāyate yasya vai matam /",
  "S04bsu021_u:4751": "ahetukaṃ yadāśritya kiṃciccāhetukaṃ na tu //",
  "S04bsu021_u:4752": "Lank_10.617 atha tadanyamāśritya tadapyanyasya khyāyate /",
  "S04bsu021_u:4753": "anavasthā prasajyeta kiṃcicca kiṃ ca no bhavet //",
  "S04bsu021_u:4754": "Lank_10.618 āśritya parṇakāṣṭhādīn yathā māyā prasajyate /",
  "S04bsu021_u:4755": "vastu tadvatsamāśritya vaicitryaṃ khyāyate nṛṇām //",
  "S04bsu021_u:4756": "Lank_10.619 māyājālaṃ na parṇāni na kāṣṭhaṃ na ca śarkarā /",
  "S04bsu021_u:4757": "māyaiva dṛśyate bālairmāyākāreṇa cāśrayam //",
  "S04bsu021_u:4758": "Lank_10.620 tathā vastu samāśritya yadi kiṃcidvinaśyati /",
  "S04bsu021_u:4759": "dṛśyakāle dvayaṃ nāsti kathaṃ kiṃcidvikalpyate //",
  "S04bsu021_u:4760": "Lank_10.621 vikalpairvikalpitaṃ nāsti vikalpaśca na vidyate /",
  "S04bsu021_u:4761": "vikalpe hyavidyamāne tu na saṃsṛtirna nirvṛtiḥ //",
  "S04bsu021_u:4762": "Lank_10.622 vikalpe hyavidyamāne tu vikalpo na pravartate /",
  "S04bsu021_u:4763": "apravṛttiṃ kathaṃ cittaṃ cittamātraṃ na yujyate //",
  "S04bsu021_u:4764": "Lank_10.623 anekamatibhinnatvācchāsane nāsti sāratā /",
  "S04bsu021_u:4765": "sārābhāvānna mokṣo 'sti na ca lokavicitratā //",
  "S04bsu021_u:4766": "Lank_10.624 bāhyaṃ na vidyate dṛśyaṃ yathā bālairvikalpyate /",
  "S04bsu021_u:4767": "bimbavatkhyāyate cittaṃ vāsanairbhramaṇīkṛtam //",
  "S04bsu021_u:4768": "Lank_10.625 sarvabhāvā hyanutpannā asatsadasaṃbhavāḥ /",
  "S04bsu021_u:4769": "cittamātramidaṃ sarvaṃ kalpanābhiśca varjitam //",
  "S04bsu021_u:4770": "Lank_10.626 bālairbhāvāḥ samākhyātāḥ pratyayairna tu paṇḍitaiḥ /",
  "S04bsu021_u:4771": "svabhāvacittanirmuktaścittamāryopagaṃ śivam //",
  "S04bsu021_u:4772": "Lank_10.627 sāṃkhyā vaiśeṣikā nagnā viprāḥ pāśupatāstathā /",
  "S04bsu021_u:4773": "asatsaddṛṣṭipatitā viviktārthavivarjitāḥ //",
  "S04bsu021_u:4774": "Lank_10.628 niḥsvabhāvā hyanutpannāḥ śūnyā māyopamāmalāḥ /",
  "S04bsu021_u:4775": "kasyaite deśitā buddhaistvayā ca prativarṇitāḥ //",
  "S04bsu021_u:4776": "Lank_10.629 yogināṃ śuddhacittānāṃ dṛṣṭitarkavivarjitāḥ /",
  "S04bsu021_u:4777": "buddhā deśenti vai yogaṃ mayā ca prativarṇitāḥ //",
  "S04bsu021_u:4778": "Lank_10.630 yadi cittamidaṃ sarvaṃ kasmiṃllokaḥ pratiṣṭhitaḥ /",
  "S04bsu021_u:4779": "gamanāgamanaṃ kena dṛśyate bhūtale nṛṇām //",
  "S04bsu021_u:4780": "Lank_10.631 śakuniryathā gagane vikalpena samīritaḥ /",
  "S04bsu021_u:4781": "apratiṣṭhamanālambyaṃ carate bhūtale yathā //",
  "S04bsu021_u:4782": "Lank_10.632 tathā hi dehinaḥ sarve vikalpena samīritāḥ /",
  "S04bsu021_u:4783": "svacitte caṃkramante te gagane śukaniryathā //",
  "S04bsu021_u:4784": "Lank_10.633 dehabhogapratiṣṭhābhaṃ brūhi cittaṃ pravartate /",
  "S04bsu021_u:4785": "ābhā vṛttiḥ kathaṃ kena cittamātraṃ vadāhi me //",
  "S04bsu021_u:4786": "Lank_10.634 dehabhogapratiṣṭhāśca ābhā vṛttiśca vāsanaiḥ /",
  "S04bsu021_u:4787": "saṃjāyate ayuktānāmābhā vṛttirvikalpanaiḥ //",
  "S04bsu021_u:4788": "Lank_10.635 viṣayo vikalpito bhāvaścittaṃ viṣayasaṃbhavam /",
  "S04bsu021_u:4789": "dṛśyacittaparijñānādvikalpo na pravartate //",
  "S04bsu021_u:4790": "Lank_10.636 nāma nāmni visaṃyuktaṃ yadā paśyati kalpitam /",
  "S04bsu021_u:4791": "buddhiboddhavyarahitaṃ saṃskṛtaṃ mucyate tadā //",
  "S04bsu021_u:4792": "Lank_10.637 etā buddhirbhavedbodhyaṃ nāma nāmni vibhāvanam /",
  "S04bsu021_u:4793": "ye tvanyathāvabudhyante na te buddhā na bodhakāḥ //",
  "S04bsu021_u:4794": "Lank_10.638 pañca dharmāḥ svabhāvāśca vijñānānyaṣṭa eva ca /",
  "S04bsu021_u:4795": "dve nairātmye bhavetkṛtsno mahāyānaparigrahaḥ //",
  "S04bsu021_u:4796": "Lank_10.639 yadā buddhiśca boddhavyaṃ viviktaṃ paśyate jagat /",
  "S04bsu021_u:4797": "nāsti nāma vikalpaśca tadā nābhipravartate //",
  "S04bsu021_u:4798": "Lank_10.640 kriyākṣaravikalpānāṃ nivṛttiścittadarśanāt /",
  "S04bsu021_u:4799": "adarśanātsvacittasya vikalpaḥ saṃpravartate //",
  "S04bsu021_u:4800": "Lank_10.641 catvāro 'rūpiṇaḥ skandhāḥ saṃkhyā teṣāṃ na vidyate /",
  "S04bsu021_u:4801": "bhūtairvilakṣaṇai rūpaṃ kathaṃ rūpabahutvatā //",
  "S04bsu021_u:4802": "Lank_10.642 lakṣaṇasya parityāgānna bhūtaṃ na ca bhautikam /",
  "S04bsu021_u:4803": "athānyalakṣaṇai rūpaṃ kasmātskandhairna jāyate //",
  "S04bsu021_u:4804": "Lank_10.643 vimuktāyatanaskandhā yadā paśyatyalakṣaṇāḥ /",
  "S04bsu021_u:4805": "tadā nivartate cittaṃ dharmanairātmyadarśanāt //",
  "S04bsu021_u:4806": "Lank_10.644 viṣayendriyabhedena vijñānaṃ jāyate 'ṣṭadhā /",
  "S04bsu021_u:4807": "lakṣaṇena bhavetrīṇi nirābhāse nivartate //",
  "S04bsu021_u:4808": "Lank_10.645 ālayaṃ hi manasyātmā ātmīyaṃ jñānameva ca /",
  "S04bsu021_u:4809": "pravartate dvayagrāhātparijñānānnivartate //",
  "S04bsu021_u:4810": "Lank_10.646 anyānanyavinirmuktaṃ yadā paśyatyasaṃcaram /",
  "S04bsu021_u:4811": "tadā dvayaṃ na kalpanti ātmā cātmīyameva ca //",
  "S04bsu021_u:4812": "Lank_10.647 apravṛttaṃ na puṣṇāti na ca vijñānakāraṇam /",
  "S04bsu021_u:4813": "kāryakāraṇanirmuktaṃ niruddhaṃ na pravartate //",
  "S04bsu021_u:4814": "Lank_10.648 vikalpaṃ cittamātraṃ ca lokaṃ kena vadāhi me /",
  "S04bsu021_u:4815": "kāraṇaiśca visaṃyuktaṃ lakṣyalakṣaṇavarjitam //",
  "S04bsu021_u:4816": "Lank_10.649 svacittaṃ dṛśyate citraṃ dṛśyākāraṃ vikalpitam /",
  "S04bsu021_u:4817": "cittadṛśyāparijñānādanyaṃ cittārthasaṃgrahāt //",
  "S04bsu021_u:4818": "Lank_10.650 nāstitvadṛṣṭirbhavati yadā buddhyā na paśyati /",
  "S04bsu021_u:4819": "astitvaṃ hi kathaṃ tasya cittagrāhānna jāyate //",
  "S04bsu021_u:4820": "Lank_10.651 vikalpo na bhāvo nābhāvo ato 'stitvaṃ na jāyate /",
  "S04bsu021_u:4821": "cittadṛśyaparijñānādvikalpo na pravartate //",
  "S04bsu021_u:4822": "Lank_10.652 apravṛtti vikalpasya parāvṛtti nirāśrayaḥ /",
  "S04bsu021_u:4823": "nivārya pakṣāṃścatvāro yadi bhāvā sahetukāḥ //",
  "S04bsu021_u:4824": "Lank_10.653 saṃjñāntaraviśeṣo 'yaṃ kṛtaṃ kena na sādhitaḥ /",
  "S04bsu021_u:4825": "arthāpattirbhavetteṣāṃ kāraṇādvā pravartate //",
  "S04bsu021_u:4826": "Lank_10.654 hetupratyayasaṃyogātkāraṇapratiṣedhataḥ /",
  "S04bsu021_u:4827": "nityadoṣo nivāryate anityā yadi pratyayāḥ //",
  "S04bsu021_u:4828": "Lank_10.655 na saṃbhavo na vibhavo anityatvāddhi bāliśām /",
  "S04bsu021_u:4829": "na hi naśyamānaṃ kiṃcidvai kāraṇatvena dṛśyate //",
  "S04bsu021_u:4830": "Lank_10.656 adṛṣṭaṃ hi kathaṃ kena nānityo jāyate bhavaḥ /",
  "S04bsu021_u:4831": "saṃgrahaiśca dametsattvān śīlena ca vaśīkaret //",
  "S04bsu021_u:4832": "Lank_10.657 prajñayā nāśayeddṛṣṭiṃ vimokṣaiśca vivardhayet /",
  "S04bsu021_u:4833": "lokāyatamidaṃ sarvaṃ yattīrthyairdeśyate mṛṣā //",
  "S04bsu021_u:4834": "Lank_10.658 kāryakāraṇasaddṛṣṭyā svasiddhāntaṃ na vidyate /",
  "S04bsu021_u:4835": "ahamekaṃ svasiddhāntaṃ kāryakāraṇavarjitaḥ //",
  "S04bsu021_u:4836": "Lank_10.659 deśemi śiṣyavargasya lokāyatavivarjitaḥ /",
  "S04bsu021_u:4837": "cittamātraṃ na dṛśyo 'sti dvidhā cittaṃ vidṛśyate /",
  "S04bsu021_u:4838": "grāhyagrāhakabhāvena śāśvatocchedavarjitam //",
  "S04bsu021_u:4839": "Lank_10.660 yāvatpravartate cittaṃ tāvallokāyataṃ bhavet /",
  "S04bsu021_u:4840": "apravṛttirvikalpasya svacittaṃ paśyato jagat //",
  "S04bsu021_u:4841": "Lank_10.661 āyaṃ kāryābhinirvṛttirvyayaṃ kāryasya darśanam /",
  "S04bsu021_u:4842": "āyavyayaparijñānādvikalpo na pravartate //",
  "S04bsu021_u:4843": "Lank_10.662 nityamanityaṃ kṛtakamakṛtakaṃ parāparam /",
  "S04bsu021_u:4844": "evamādyāni sarvāṇi (tal) lokāyatanaṃ bhavet //",
  "S04bsu021_u:4845": "Lank_10.663 devāsuramanuṣyāśca tiryakpretayamālayāḥ /",
  "S04bsu021_u:4846": "gatayaḥ ṣaṭ samākhyātā yatra jāyanti dehinaḥ //",
  "S04bsu021_u:4847": "Lank_10.664 hīnautkṛṣṭamadhyena karmaṇā teṣu jāyate /",
  "S04bsu021_u:4848": "saraṃkṣya kuśalān sarvān viśeṣo mokṣa eva vā //",
  "S04bsu021_u:4849": "Lank_10.665 kṣaṇe kṣaṇe tvayā yanmaraṇaṃ upapattiṃ ca /",
  "S04bsu021_u:4850": "deśyate bhikṣuvargasya abhiprāyaṃ vadāhi me //",
  "S04bsu021_u:4851": "Lank_10.666 rūpādrūpāntaraṃ yadvaccittaṃ saṃbhūya bhajyate /",
  "S04bsu021_u:4852": "tasmāddeśemi śiṣyāṇāṃ kṣaṇajanmaparaṃparām //",
  "S04bsu021_u:4853": "Lank_10.667 rūpe rūpe vikalpasya saṃbhavo vibhavastathā /",
  "S04bsu021_u:4854": "vikalpo hi bhavejjanturvikalpo 'nyo na vidyate //",
  "S04bsu021_u:4855": "Lank_10.668 kṣaṇe kṣaṇe yanna yuktamidaṃpratyayabhāṣitam /",
  "S04bsu021_u:4856": "rūpagrāhavinirmuktaṃ na janma na ca bhajyate //",
  "S04bsu021_u:4857": "Lank_10.669 pratyayāḥ pratyayotpannā avidyātathatādayaḥ /",
  "S04bsu021_u:4858": "dharmadvayena vartante advayā tathatā bhavet //",
  "S04bsu021_u:4859": "Lank_10.670 pratyayāḥ pratyayotpannā yadi dharmā viśeṣitāḥ /",
  "S04bsu021_u:4860": "nityādayo bhavetkāryaṃ kāraṇaṃ pratyayo bhavet //",
  "S04bsu021_u:4861": "Lank_10.671 nirviśiṣṭaṃ bhavettīrthyaiḥ kāryakāraṇasaṃgrahāt /",
  "S04bsu021_u:4862": "vādastava ca buddhānāṃ tasmānnāryo mahāmune //",
  "S04bsu021_u:4863": "Lank_10.672 śarīre vyāmamātre ca lokaṃ vai lokasamudayam /",
  "S04bsu021_u:4864": "nirodhagāminī pratipaddeśayāmi jinaurasān //",
  "S04bsu021_u:4865": "Lank_10.673 svabhāvatrayagrāheṇa grāhyagrāhavidṛṣṭayaḥ /",
  "S04bsu021_u:4866": "lokyalokottarān dharmān vikalpenti pṛthagjanāḥ //",
  "S04bsu021_u:4867": "Lank_10.674 ataḥ svabhāvagrahaṇaṃ kriyate pūrvapakṣayā /",
  "S04bsu021_u:4868": "nivārārthaṃ tu dṛṣṭīnāṃ svabhāvaṃ na vikalpayet //",
  "S04bsu021_u:4869": "Lank_10.675 chidradoṣānna niyamo na vā cittaṃ pravartate /",
  "S04bsu021_u:4870": "pravṛttidvayagrāheṇa advayā tathatā bhavet //",
  "S04bsu021_u:4871": "Lank_10.676 ajñāna tṛṣṇā karma ca vijñānādyā ayonijāḥ /",
  "S04bsu021_u:4872": "anavasthākṛtakatvaṃ ca na kṛtvā jāyate bhavaḥ //",
  "S04bsu021_u:4873": "Lank_10.677 caturvidhaśca pradhvaṃso bhāvānāṃ kathyate 'budhaiḥ /",
  "S04bsu021_u:4874": "dvidhāvṛttervikalpasya bhāvābhāvo na vidyate /",
  "S04bsu021_u:4875": "cātuṣkoṭikanirmuktaṃ darśanadvayavarjitam //",
  "S04bsu021_u:4876": "Lank_10.678 dvidhāvṛttivikalpaḥ syāddṛṣṭvā nābhipravartate /",
  "S04bsu021_u:4877": "anutpanneṣu bhāveṣu buddhervyutthānabhāvataḥ //",
  "S04bsu021_u:4878": "Lank_10.679 utpanneṣvapi bhāveṣu tatkalpatvānna kalpayet /",
  "S04bsu021_u:4879": "yuktiṃ vadāhi me nātha dvidhādṛṣṭinivāraṇāt //",
  "S04bsu021_u:4880": "[Vaidya_152]",
  "S04bsu021_u:4881": "Lank_10.680 yathāhamanye ca sadā nāstyasti na visaṃkaret /",
  "S04bsu021_u:4882": "tīrthavādaasaṃsṛṣṭāḥ śrāvakairjinavarjitāḥ /",
  "S04bsu021_u:4883": "jinābhisamayacaryāṃ ca jinaputrāvināśataḥ //",
  "S04bsu021_u:4884": "Lank_10.681 vimokṣahetvahetuścāpyanutpādaikalakṣaṇaḥ /",
  "S04bsu021_u:4885": "paryāyairmohayantyetāṃ varjanīyāṃ sadā budhaiḥ //",
  "S04bsu021_u:4886": "Lank_10.682 meghābhrakūṭendradhanuḥprakāśā marīcikeśoṇḍukamāyatulyāḥ /",
  "S04bsu021_u:4887": "bhāvā hi sarve svavikalpasaṃbhavāstīrthyā vikalpenti jagatsvakāraṇaiḥ //",
  "S04bsu021_u:4888": "Lank_10.683 anutpādaśca tathatā bhūtakoṭiśca śūnyatā /",
  "S04bsu021_u:4889": "rūpasya nāmānyetāni abhāvaṃ na vikalpayet //",
  "S04bsu021_u:4890": "Lank_10.684 hastaḥ karo yathā loke indraḥ śakraḥ puraṃdaraḥ /",
  "S04bsu021_u:4891": "tathā hi sarvabhāvānāmabhāvaṃ na vikalpayet //",
  "S04bsu021_u:4892": "Lank_10.685 rūpācca śūnyatā nānyā anutpādaṃ tathaiva ca /",
  "S04bsu021_u:4893": "na kalpayedananyatvāddṛṣṭidoṣaḥ prasajyate //",
  "S04bsu021_u:4894": "Lank_10.686 saṃkalpaśca vikalpaśca vastulakṣaṇasaṃgrahāt /",
  "S04bsu021_u:4895": "dīrghahrasvādimāṇḍalyaṃ parikalpasya saṃgrahāt //",
  "S04bsu021_u:4896": "Lank_10.687 saṃkalpo hi bhaveccittaṃ parikalpo manastathā /",
  "S04bsu021_u:4897": "vikalpo manavijñānaṃ lakṣyalakṣaṇavarjitam //",
  "S04bsu021_u:4898": "Lank_10.688 yacca tīrthyairanutpādo yacca mannayadṛṣṭibhiḥ /",
  "S04bsu021_u:4899": "kalpyate nirviśiṣṭo 'yaṃ dṛṣṭidoṣaḥ prasajyate //",
  "S04bsu021_u:4900": "Lank_10.689 prayojanamanutpādamanutpādārthameva ca /",
  "S04bsu021_u:4901": "ye vai jānanti yuktijñāste 'bhibudhyanti mannayam //",
  "S04bsu021_u:4902": "Lank_10.690 prayojanaṃ dṛṣṭisaṃkocamanutpādamanālayam /",
  "S04bsu021_u:4903": "arthadvayaparijñānādanutpādaṃ vadāmyaham //",
  "S04bsu021_u:4904": "Lank_10.691 bhāvā vidyantyanutpannā na vā brūhi mahāmune /",
  "S04bsu021_u:4905": "ahetuvādo 'nutpādo pravṛttistīrthadarśanam //",
  "S04bsu021_u:4906": "Lank_10.692 ahetuvādo 'nutpādo vaiṣamyatīrthadarśanam /",
  "S04bsu021_u:4907": "astināstivinirmuktaṃ cittamātraṃ vadāmyaham //",
  "S04bsu021_u:4908": "Lank_10.693 utpādamanutpādaṃ varjayeddṛṣṭihetukam /",
  "S04bsu021_u:4909": "ahetuvāde 'nutpāde utpāde kāraṇāśrayaḥ //",
  "S04bsu021_u:4910": "[Vaidya_153]",
  "S04bsu021_u:4911": "Lank_10.694 anābhogakriyā nāsti kriyā ceddṛṣṭisaṃkaraḥ /",
  "S04bsu021_u:4912": "upāyapraṇidhānādyairdṛṣṭimeva vadāhi me /",
  "S04bsu021_u:4913": "asattvātsarvadharmāṇāṃ maṇḍalaṃ jāyate katham //",
  "S04bsu021_u:4914": "Lank_10.695 grāhyagrāhakavisaṃyogānna pravṛttirna nirvṛtiḥ /",
  "S04bsu021_u:4915": "bhāvādbhāvāntaraṃ dṛṣṭiṃ cittaṃ vai tatsamutthitam //",
  "S04bsu021_u:4916": "Lank_10.696 anutpādaśca dharmāṇāṃ kathametadvadāhi me /",
  "S04bsu021_u:4917": "sattvāścennāvabudhyante ata etatprakāśyate //",
  "S04bsu021_u:4918": "Lank_10.697 pūrvottaravirodhaṃ ca sarvaṃ bhāṣya mahāmune /",
  "S04bsu021_u:4919": "tīrthadoṣavinirmuktaṃ viṣamāhetuvarjitam //",
  "S04bsu021_u:4920": "Lank_10.698 apravṛtirnivṛttiśca brūhi me vādināṃvara /",
  "S04bsu021_u:4921": "astināstivinirmuktaṃ phalahetvavināśakam //",
  "S04bsu021_u:4922": "Lank_10.699 bhūmikramānusaṃdhiśca brūhi me dharmalakṣaṇam /",
  "S04bsu021_u:4923": "dvayāntapatito loko dṛṣṭibhirvyākulīkṛtaḥ //",
  "S04bsu021_u:4924": "Lank_10.700 anutpādā utpādādyaiḥ śamaheturna budhyate /",
  "S04bsu021_u:4925": "maṇḍalaṃ hi na me kiṃcinna ca deśemi dharmatām //",
  "S04bsu021_u:4926": "Lank_10.701 dvaye sati hi doṣaḥ syāddvayaṃ buddhairviśodhitam /",
  "S04bsu021_u:4927": "śūnyāśca kṣaṇikā bhāvā niḥsvabhāvā hyajātikāḥ //",
  "S04bsu021_u:4928": "Lank_10.702 kudṛṣṭivādasaṃchannaiḥ kalpyante na tathāgataiḥ /",
  "S04bsu021_u:4929": "pravṛttiṃ ca nivṛttiṃ ca vikalpasya vadāhi me //",
  "S04bsu021_u:4930": "Lank_10.703 yathā yena prakāreṇa jāyate viṣayo mukham /",
  "S04bsu021_u:4931": "varṇapuṣkalasaṃyogātprapañcaiḥ samudānitam //",
  "S04bsu021_u:4932": "Lank_10.704 rūpaṃ dṛṣṭvā bahirdhā vai vikalpaḥ saṃpravartate /",
  "S04bsu021_u:4933": "tasyaiva hi parijñānādyathābhūtārthadarśanāt /",
  "S04bsu021_u:4934": "āryagotrānukūlaṃ ca cittaṃ nābhipravartate //",
  "S04bsu021_u:4935": "Lank_10.705 pratyākhyāya tu bhūtāni bhāvotpattirna vidyate /",
  "S04bsu021_u:4936": "bhūtākāraṃ sadā cittamanutpannaṃ vibhāvayet //",
  "S04bsu021_u:4937": "Lank_10.706 mā vikalpaṃ vikalpetha nirvikalpā hi paṇḍitāḥ /",
  "S04bsu021_u:4938": "vikalpaṃ vikalpayaṃstasya dvayameva na nirvṛtiḥ //",
  "S04bsu021_u:4939": "Lank_10.707 anutpādapratijñasya māyā ca dṛśyate nayaḥ /",
  "S04bsu021_u:4940": "māyānirhetusaṃbhūtaṃ hānisiddhāntalakṣaṇam //",
  "S04bsu021_u:4941": "Lank_10.708 bimbavaddṛśyate cittamanādimatibhāvitam /",
  "S04bsu021_u:4942": "arthākāraṃ na cārtho 'sti yathābhūtaṃ vibhāvayet //",
  "S04bsu021_u:4943": "Lank_10.709 yathā hi darpaṇe rūpamekatvānyatvavarjitam /",
  "S04bsu021_u:4944": "dṛśyate na ca tannāsti tathā cotpādalakṣaṇam //",
  "S04bsu021_u:4945": "Lank_10.710 gandharvamāyādi yathā hetupratyayalakṣaṇāḥ /",
  "S04bsu021_u:4946": "tathā hi sarvabhāvānāṃ saṃbhavo na hyasaṃbhavaḥ //",
  "S04bsu021_u:4947": "Lank_10.711 vikalpaḥ puruṣākāro dvidhāvṛttyā pravartate /",
  "S04bsu021_u:4948": "ātmadharmopacāraiśca na ca bālairvibhāvyate //",
  "S04bsu021_u:4949": "Lank_10.712 vipulapratyayādhīnaḥ śrāvako 'pi hyarhaṃstathā /",
  "S04bsu021_u:4950": "svabalādhīnaṃ jinādhīnaṃ pañcamaṃ śrāvakaṃ nayet //",
  "S04bsu021_u:4951": "Lank_10.713 kālāntaraṃ ca pradhvastaṃ paramārthetaretaram /",
  "S04bsu021_u:4952": "caturvidhamanityatvaṃ bālāḥ kalpentyakovidāḥ //",
  "S04bsu021_u:4953": "Lank_10.714 dvayāntapatitā bālā guṇāṇuprakṛtikāraṇaiḥ /",
  "S04bsu021_u:4954": "mokṣopāyaṃ na jānanti sadasatpakṣasaṃgrahāt //",
  "S04bsu021_u:4955": "Lank_10.715 aṅgulyagraṃ yathā bālaiścandraṃ gṛhṇanti durmatiḥ /",
  "S04bsu021_u:4956": "tathā hyakṣarasaṃsaktāstattvaṃ nāventi māmakam //",
  "S04bsu021_u:4957": "Lank_10.716 vilakṣaṇāni bhūtāni rūpabhāvapravartakā /",
  "S04bsu021_u:4958": "bhūtānāṃ saṃniveśo 'yaṃ na bhūtairbhautikaṃ kṛtam //",
  "S04bsu021_u:4959": "Lank_10.717 agninā dahyate rūpamabdhātuḥ kledanātmakaḥ /",
  "S04bsu021_u:4960": "vāyunā kīryate rūpaṃ kathaṃ bhūtaiḥ pravartate //",
  "S04bsu021_u:4961": "Lank_10.718 rūpaṃ skandhaśca vijñānaṃ dvayametanna pañcakam /",
  "S04bsu021_u:4962": "paryāyabhedaṃ skandhānāṃ śatadhā deśayāmyaham //",
  "S04bsu021_u:4963": "Lank_10.719 cittacaittasya bhedena vartamānaṃ pravartate /",
  "S04bsu021_u:4964": "vyatibhinnāni rūpāṇi cittaṃ rūpaṃ na bhautikam //",
  "S04bsu021_u:4965": "Lank_10.720 nīlādyapekṣaṇaṃ śvetaṃ śvetaṃ nīlaṃ hyapekṣaṇam /",
  "S04bsu021_u:4966": "kāryakāraṇamutpādya śūnyatā asti nāsti ca //",
  "S04bsu021_u:4967": "Lank_10.721 sādhanaṃ sādhakaṃ sādhyaṃ śītoṣṇe lakṣyalakṣaṇam /",
  "S04bsu021_u:4968": "evamādyāni sarvāṇi tārkikairna prasādhitāḥ //",
  "S04bsu021_u:4969": "Lank_10.722 cittaṃ manaśca ṣaḍvānyavijñānānyātmasaṃyutā /",
  "S04bsu021_u:4970": "ekatvānyatvarahitā ālayo 'yaṃ pravartate //",
  "S04bsu021_u:4971": "Lank_10.723 sāṃkhyā vaiśeṣikā nagnāstārkikā īśvaroditāḥ /",
  "S04bsu021_u:4972": "sadasatpakṣapatitā viviktārthavivarjitāḥ //",
  "S04bsu021_u:4973": "Lank_10.724 saṃsthānākṛtiviśeṣo bhūtānāṃ nāsti bhautikam /",
  "S04bsu021_u:4974": "tīrthyā vadanti janma bhūtānāṃ bhautikasya ca //",
  "S04bsu021_u:4975": "Lank_10.725 anutpannā yato ye 'nye tīrthyāḥ kalpanti kāraṇaiḥ /",
  "S04bsu021_u:4976": "na ca budhyanti mohena sadasatpakṣamāśritāḥ //",
  "S04bsu021_u:4977": "Lank_10.726 cittena saha saṃyuktaṃ visaṃyuktaṃ manādibhiḥ /",
  "S04bsu021_u:4978": "viśuddhalakṣaṇaṃ sattvaṃ jñānena saha tiṣṭhati //",
  "S04bsu021_u:4979": "Lank_10.727 karma yacca bhavedrūpaṃ skandhaviṣayahetukāḥ /",
  "S04bsu021_u:4980": "sattvāśca nirupādānā ārūpye nāvatiṣṭhati //",
  "S04bsu021_u:4981": "Lank_10.728 nairātmyaṃ sattvavāditvaṃ sattvābhāvātprasajyate /",
  "S04bsu021_u:4982": "nairātmyavādino cchedo vijñānasyāpyasaṃbhavaḥ //",
  "S04bsu021_u:4983": "Lank_10.729 catvāraḥ sthitastasya rūpābhāvātkathaṃ bhavet /",
  "S04bsu021_u:4984": "adhyātmabāhyābhāvādvijñānaṃ na pravartate //",
  "S04bsu021_u:4985": "Lank_10.730 antarābhavikāḥ skandhāḥ yathaivecchanti tārkikāḥ /",
  "S04bsu021_u:4986": "tathārūpyopapannasya bhavo 'rūpo na cāsti kim //",
  "S04bsu021_u:4987": "Lank_10.731 aprayatnena mokṣaḥ syātsattvavijñānayorvinā /",
  "S04bsu021_u:4988": "tīrthyavādo na saṃdeho na ca budhyanti tārkikāḥ //",
  "S04bsu021_u:4989": "Lank_10.732 rūpaṃ ca vidyate tatra ārūpye nāsti darśanam /",
  "S04bsu021_u:4990": "tadabhāvo na siddhānto na yānaṃ na ca yāyinam //",
  "S04bsu021_u:4991": "Lank_10.733 indriyaiḥ saha saṃyuktaṃ vijñānaṃ vāsanodbhavam /",
  "S04bsu021_u:4992": "aṣṭavidhaikadeśaṃ hi kṣaṇe kāle na gṛhṇanti //",
  "S04bsu021_u:4993": "Lank_10.734 na pravartati yadā rūpaṃ indriyā na ca indriyaiḥ /",
  "S04bsu021_u:4994": "ato hi deśeti bhagavān kṣaṇikā indriyādayaḥ //",
  "S04bsu021_u:4995": "Lank_10.735 anirdhārya kathaṃ rūpaṃ vijñānaṃ saṃpravartsyate /",
  "S04bsu021_u:4996": "apravṛttaṃ kathaṃ jñānaṃ saṃsāraṃ janayiṣyati //",
  "S04bsu021_u:4997": "Lank_10.736 utpattyanantaraṃ bhaṅgaṃ na deśenti vināyakāḥ /",
  "S04bsu021_u:4998": "nairantaryaṃ na bhāvānāṃ vikalpaspandite gatau //",
  "S04bsu021_u:4999": "Lank_10.737 indriyā indriyārthāśca mūḍhānāṃ na tu paṇḍitāḥ /",
  "S04bsu021_u:5000": "bālā gṛhṇanti nāmena āryā vai arthakovidāḥ //",
  "S04bsu021_u:5001": "Lank_10.738 ṣaṣṭhaṃ hi nirupādānaḥ sopādāno na gṛhyate /",
  "S04bsu021_u:5002": "anirdhāryaṃ vadantyāryāṃ astidoṣairvivarjitāḥ //",
  "S04bsu021_u:5003": "Lank_10.739 śāśvatocchedabhītāśca tārkikā jñānavarjitāḥ /",
  "S04bsu021_u:5004": "saṃskṛtāsaṃskṛtātmānaṃ na viśeṣanti bāliśāḥ //",
  "S04bsu021_u:5005": "Lank_10.740 ekatve vidyate dānamanyatve cāpi vidyate /",
  "S04bsu021_u:5006": "cittena saha caikatvamanyatvaṃ vai manādibhiḥ //",
  "S04bsu021_u:5007": "Lank_10.741 nirdhāryate yadā dānaṃ cittaṃ caittābhiśabditam /",
  "S04bsu021_u:5008": "upādānātkathaṃ tatra ekatvenāvadhāryate //",
  "S04bsu021_u:5009": "Lank_10.742 sopādānopalabdhiśca karmajanmakriyādibhiḥ /",
  "S04bsu021_u:5010": "agnivatsādhayiṣyanti sadṛśāsadṛśairnaryaiḥ //",
  "S04bsu021_u:5011": "Lank_10.743 yathā hi agniryugapaddahyate dāhyadāhakau /",
  "S04bsu021_u:5012": "sopādānastathā hyātmā tārkikaiḥ kiṃ na gṛhyate //",
  "S04bsu021_u:5013": "Lank_10.744 utpādādvāpyanutpādāccittaṃ vai bhāsvaraṃ sadā /",
  "S04bsu021_u:5014": "dṛṣṭāntaṃ kiṃ na kurvanti tārkikā ātmasādhakāḥ //",
  "S04bsu021_u:5015": "Lank_10.745 vijñānagahvare mūḍhāstārkikā nayavarjitāḥ /",
  "S04bsu021_u:5016": "itastataḥ pradhāvanti ātmavādacikīrṣayā //",
  "S04bsu021_u:5017": "Lank_10.746 pratyātmagatigamyaśca ātmā vai śuddhilakṣaṇam /",
  "S04bsu021_u:5018": "garbhastathāgatasyāsau tārkikāṇāmagocaraḥ //",
  "S04bsu021_u:5019": "Lank_10.747 upādānaupādātrorvibhāgaskandhayostathā /",
  "S04bsu021_u:5020": "lakṣaṇaṃ yadi jānāti jñānaṃ saṃjāyate nayam //",
  "S04bsu021_u:5021": "Lank_10.748 ālayaṃ garbhasaṃsthānaṃ mataṃ tīrthyānuvarṇitam /",
  "S04bsu021_u:5022": "ātmanā saha saṃyuktaṃ na ca dharmāḥ prakīrtitāḥ //",
  "S04bsu021_u:5023": "Lank_10.749 eteṣāṃ pravibhāgena vimokṣaḥ satyadarśanam /",
  "S04bsu021_u:5024": "bhāvānāṃ darśyaheyānāṃ kleśānāṃ syādviśodhanam //",
  "S04bsu021_u:5025": "Lank_10.750 prakṛtiprabhāsvaraṃ cittaṃ garbhaṃ tāthāgataṃ śubham /",
  "S04bsu021_u:5026": "upādānaṃ hi sattvasya antānantavivarjitam //",
  "S04bsu021_u:5027": "Lank_10.751 kāntiryathā suvarṇasya jātarūpaṃ ca śarkaram /",
  "S04bsu021_u:5028": "parikarmeṇa paśyanti sattvaṃ skandhālayaistathā //",
  "S04bsu021_u:5029": "Lank_10.752 na pudgalo na ca skandhā buddho jñānamanāsravam /",
  "S04bsu021_u:5030": "sadāśāntiṃ vibhāvitvā gacchāmi śaraṇaṃ hyaham //",
  "S04bsu021_u:5031": "Lank_10.753 prakṛtiprabhāsvaraṃ cittamupakleśairmanādibhiḥ /",
  "S04bsu021_u:5032": "ātmanā saha saṃyuktaṃ deśeti vadatāṃvaraḥ //",
  "S04bsu021_u:5033": "Lank_10.754 prakṛtiprabhāsvaraṃ cittaṃ manādyastasya vai paraḥ /",
  "S04bsu021_u:5034": "tairācitāni karmāṇi yataḥ kliśyanti tāvubhau //",
  "S04bsu021_u:5035": "Lank_10.755 āgantukairānādyaiśca kleśairātmā prabhāsvaraḥ /",
  "S04bsu021_u:5036": "saṃkliśyate upetaśca vastravatpariśudhyate //",
  "S04bsu021_u:5037": "Lank_10.756 malābhāvādyathā vastraṃ hemaṃ vā doṣavarjitam /",
  "S04bsu021_u:5038": "tiṣṭhanti na ca naśyante ātmā doṣaistathā vinā //",
  "S04bsu021_u:5039": "Lank_10.757 vīṇāśaṅkhe 'tha bheryāṃ ca mādhuryasvarasaṃpadā /",
  "S04bsu021_u:5040": "mṛgayeddhyakovidaḥ kaścittathā skandheṣu pudgalam //",
  "S04bsu021_u:5041": "Lank_10.758 nidhayo maṇayaścāpi pṛthivyāmudakaṃ tathā /",
  "S04bsu021_u:5042": "vidyamānā na dṛśyanti tathā skandheṣu pudgalam //",
  "S04bsu021_u:5043": "Lank_10.759 cittacaittakalāpāṃśca svaguṇāṃ skandhasaṃyutāṃ /",
  "S04bsu021_u:5044": "akovidā na gṛhṇanti tathā skandheṣu pudgalam //",
  "S04bsu021_u:5045": "Lank_10.760 yathā hi garbho garbhiṇyāṃ vidyate na ca dṛśyate /",
  "S04bsu021_u:5046": "ātmā hi tadvatskandheṣu ayuktijño na paśyati //",
  "S04bsu021_u:5047": "Lank_10.761 auṣadhīnāṃ yathā sāramagniṃ vā indhanairyathā /",
  "S04bsu021_u:5048": "na paśyanti ayuktijñāstathā skandheṣu pudgalam //",
  "S04bsu021_u:5049": "Lank_10.762 anityatāṃ sarvabhāveṣu śūnyatāṃ ca yathābudhāḥ /",
  "S04bsu021_u:5050": "vidyamānāṃ na paśyanti tathā skandheṣu pudgalam //",
  "S04bsu021_u:5051": "Lank_10.763 bhūmayo vaśitābhijñā abhiṣekaṃ ca uttaram /",
  "S04bsu021_u:5052": "samādhayo viśeṣāśca asatyātmani nāsti vai //",
  "S04bsu021_u:5053": "Lank_10.764 vaināśiko yadā gatvā brūyādyadyasti deśyatām /",
  "S04bsu021_u:5054": "sa vaktavyo bhavedvijñaḥ svavikalpaṃ pradarśaya //",
  "S04bsu021_u:5055": "Lank_10.765 nairātmyavādino 'bhāṣyā bhikṣukarmāṇi varjaya /",
  "S04bsu021_u:5056": "bādhakā buddhadharmāṇāṃ sadasatpakṣadṛṣṭayaḥ //",
  "S04bsu021_u:5057": "Lank_10.766 tīrthadoṣairvinirmuktaṃ nairātmyavanadāhakam /",
  "S04bsu021_u:5058": "jājvalatyātmavādo 'yaṃ yugāntāgnirivotthitaḥ //",
  "S04bsu021_u:5059": "Lank_10.767 khaṇḍekṣuśarkaramadhvādidadhitilaghṛtādiṣu /",
  "S04bsu021_u:5060": "svarasaṃ vidyate teṣu anāsvādyaṃ na gṛhyate //",
  "S04bsu021_u:5061": "Lank_10.768 pañcadhā gṛhyamāṇaśca ātmā skandhasamucchraye /",
  "S04bsu021_u:5062": "na ca paśyantyavidvāṃso vidvān dṛṣṭvā vimucyate //",
  "S04bsu021_u:5063": "Lank_10.769 vidyādibhiśca dṛṣṭāntaiścittaṃ naivāvadhāryate /",
  "S04bsu021_u:5064": "yatra yasmādyadarthaṃ ca samūhaṃ nāvadhāryate //",
  "S04bsu021_u:5065": "Lank_10.770 vilakṣaṇā hi vai dharmāścittamekaṃ na gṛhyate /",
  "S04bsu021_u:5066": "aheturapravṛttiśca tārkikāṇāṃ prasajyate //",
  "S04bsu021_u:5067": "Lank_10.771 cittānupaśyī ca yogī cittaṃ citte na paśyati /",
  "S04bsu021_u:5068": "paśyako dṛśyanirjāto dṛśyaṃ kiṃ hetusaṃbhavam //",
  "S04bsu021_u:5069": "Lank_10.772 kātyāyanasya gotro 'haṃ śuddhāvāsādviniḥsṛtaḥ /",
  "S04bsu021_u:5070": "deśemi dharmaṃ sattvānāṃ nirvāṇapuragāminam //",
  "S04bsu021_u:5071": "Lank_10.773 paurāṇikamidaṃ vartma ahaṃ te ca tathāgatāḥ /",
  "S04bsu021_u:5072": "tribhiḥ sahasraiḥ sūtrāṇāṃ nirvāṇamatyadeśayan //",
  "S04bsu021_u:5073": "Lank_10.774 kāmadhātau tathārūpye na vai buddho vibudhyate /",
  "S04bsu021_u:5074": "rūpadhātvakaniṣṭheṣu vītarāgeṣu budhyate //",
  "S04bsu021_u:5075": "Lank_10.775 na bandhaheturviṣayā heturviṣayabandhanam /",
  "S04bsu021_u:5076": "jñānabadhyāni kleśāni asidhāravrato hyayam //",
  "S04bsu021_u:5077": "Lank_10.776 asatyātmani māyādyā dharmā nāstyasti vai katham /",
  "S04bsu021_u:5078": "bālānāṃ khyāti tathatā kathaṃ nāsti nirātmikā //",
  "S04bsu021_u:5079": "Lank_10.777 kṛtakākṛtakatvāddhi nāsti hetuḥ pravartakaḥ /",
  "S04bsu021_u:5080": "anutpannamidaṃ sarvaṃ na ca bālairvibhāvyate //",
  "S04bsu021_u:5081": "Lank_10.778 kāraṇāni anutpannā kṛtakāḥ pratyayāśca te /",
  "S04bsu021_u:5082": "dvāvapyetau na janakau kāraṇaiḥ kalpyate katham //",
  "S04bsu021_u:5083": "Lank_10.779 prākpaścādyugapaccāpi hetuṃ varṇenti tārkikāḥ /",
  "S04bsu021_u:5084": "prakāśaghaṭaśiṣyādyairbhāvānāṃ janma kathyate //",
  "S04bsu021_u:5085": "Lank_10.780 nābhisaṃskārikairbuddhā lakṣaṇairlakṣaṇānvitāḥ /",
  "S04bsu021_u:5086": "cakravartiguṇā hyete naite buddhaprabhāṣitāḥ //",
  "S04bsu021_u:5087": "Lank_10.781 buddhānāṃ lakṣaṇaṃ jñānaṃ dṛṣṭidoṣairvivarjitam /",
  "S04bsu021_u:5088": "pratyātmadṛṣṭigatikaṃ sarvadoṣavighātakam //",
  "S04bsu021_u:5089": "Lank_10.782 badhirāndhakāṇamūkānāṃ vṛddhānāṃ vairavṛttinām /",
  "S04bsu021_u:5090": "bālānāṃ ca viśeṣeṇa brahmacaryaṃ na vidyate //",
  "S04bsu021_u:5091": "Lank_10.783 āvṛtairvyañjanairdivyairlakṣaṇaiścakravartinaḥ /",
  "S04bsu021_u:5092": "vyañjitaiḥ pravrajantyeke na cānye ca pravādinaḥ //",
  "S04bsu021_u:5093": "Lank_10.784 vyāsaḥ kaṇādaḥ ṛṣabhaḥ kapilaḥ śākyanāyakaḥ /",
  "S04bsu021_u:5094": "nirvṛte mama paścāttu bhaviṣyantyevamādayaḥ //",
  "S04bsu021_u:5095": "Lank_10.785 mayi nirvṛte varṣaśate vyāso vai bhāratastathā /",
  "S04bsu021_u:5096": "pāṇḍavāḥ kauravā rāmaḥ paścānmaurī bhaviṣyati //",
  "S04bsu021_u:5097": "Lank_10.786 mauryā nandāśca guptāśca tato mlecchā nṛpādhamāḥ /",
  "S04bsu021_u:5098": "mlecchānte śastrasaṃkṣobhaḥ śastrānte ca kaliryugaḥ /",
  "S04bsu021_u:5099": "kaliyugānte lokaiśca saddharmo hi na bhāvitaḥ //",
  "S04bsu021_u:5100": "Lank_10.787 evamādyānyatītāni cakravadbhramate jagat /",
  "S04bsu021_u:5101": "vahnyādityasamāyogātkāmadhāturvidīryate //",
  "S04bsu021_u:5102": "Lank_10.788 punaḥ saṃsthāsyate divyaṃ tasmiṃllokaḥ pravartsyate /",
  "S04bsu021_u:5103": "cātuṃ rvarṇā nṛpendrāśca ṛṣayo dharmameva ca //",
  "S04bsu021_u:5104": "Lank_10.789 vedāśca yajñaṃ dānaṃ ca dharmasthā vartsyate punaḥ /",
  "S04bsu021_u:5105": "ākhyāyiketihāsādyairgadyacūrṇikavārtikaiḥ /",
  "S04bsu021_u:5106": "evaṃ mayā śrutādibhyo loko vai vibhramiṣyati //",
  "S04bsu021_u:5107": "Lank_10.790 suraktākoṭitaṃ kṛtvā upariṣṭādvivarṇayet /",
  "S04bsu021_u:5108": "nīlakardamagomayaiḥ paṭaṃ vai saṃpracitrayet /",
  "S04bsu021_u:5109": "sarvavāsairvicitrāṅgastīrthyaliṅgavivarjitaḥ //",
  "S04bsu021_u:5110": "Lank_10.791 śāsanaṃ deśayedyogī buddhānāmeṣa vai dhvajaḥ /",
  "S04bsu021_u:5111": "vastrapūtaṃ jalaṃ peyaṃ kaṭisūtraṃ ca dhārayet /",
  "S04bsu021_u:5112": "upapadyamānaṃ kālena bhaikṣyaṃ vā nīcavarjitam //",
  "S04bsu021_u:5113": "Lank_10.792 divyaṃ saṃjāyate svargāddvau cānyau mānuṣodbhavau /",
  "S04bsu021_u:5114": "ratnalakṣaṇasaṃpanno devajanmajageśvaraḥ //",
  "S04bsu021_u:5115": "Lank_10.793 svargaṃ prabhuñjate dvīpāṃścaturo dharmaśāsanaḥ /",
  "S04bsu021_u:5116": "bhuktvā tu suciraṃ dvīpāṃstṛṣṇayā vipraṇaśyati //",
  "S04bsu021_u:5117": "Lank_10.794 kṛtayugaśca tretā ca dvāparaṃ kalinastathā /",
  "S04bsu021_u:5118": "ahaṃ cānye kṛtayuge śākyasiṃhaḥ kalau yuge //",
  "S04bsu021_u:5119": "Lank_10.795 siddhārthaḥ śākyatanayo viṣṇurvyāso maheśvaraḥ /",
  "S04bsu021_u:5120": "evamādyāni tīrthyāni nirvṛte me bhaviṣyati //",
  "S04bsu021_u:5121": "Lank_10.796 evaṃ mayā śrutādibhyaḥ śākyasiṃhasya deśanā /",
  "S04bsu021_u:5122": "itihāsaṃ purāvṛttaṃ vyāsasyaitadbhaviṣyati //",
  "S04bsu021_u:5123": "Lank_10.797 viṣṇurmaheśvaraścāpi sṛṣṭitvaṃ deśayiṣyati /",
  "S04bsu021_u:5124": "evaṃ me nirvṛte paścādevamādyaṃ bhaviṣyati //",
  "S04bsu021_u:5125": "Lank_10.798 mātā ca me vasumatiḥ pitā vipraḥ prajāpatiḥ /",
  "S04bsu021_u:5126": "kātyāyanasagotro 'haṃ nāmnā vai virajo jinaḥ //",
  "S04bsu021_u:5127": "Lank_10.799 campāyāṃ haṃ samutpannaḥ pitāpi ca pitāmahaḥ /",
  "S04bsu021_u:5128": "somagupteti nāmnāsau somavaṃśasamudbhavaḥ //",
  "S04bsu021_u:5129": "Lank_10.800 cīrṇavrataḥ pravrajitaḥ sahasraṃ deśitaṃ nayam /",
  "S04bsu021_u:5130": "vyākṛtya parinirvāsye abhiṣicya mahāmatim //",
  "S04bsu021_u:5131": "Lank_10.801 matirdāsyati dharmāya dharmo dāsyati mekhale /",
  "S04bsu021_u:5132": "mekhalaḥ śiṣyo daurbalyātkalpānte nāśayiṣyati //",
  "S04bsu021_u:5133": "Lank_10.802 kāśyapaḥ krakucchandaśca kanakaśca vināyakaḥ /",
  "S04bsu021_u:5134": "ahaṃ ca virajo 'nye vai sarve te kṛtino jināḥ //",
  "S04bsu021_u:5135": "Lank_10.803 kṛte yuge tataḥ paścānmatirnāmena nāyakaḥ /",
  "S04bsu021_u:5136": "bhaviṣyati mahāvīraḥ pañcajñeyāvabodhakaḥ //",
  "S04bsu021_u:5137": "Lank_10.804 na dvāpare na tretāyāṃ na paścācca kalau yuge /",
  "S04bsu021_u:5138": "saṃbhavo lokanāthānāṃ saṃbudhyante kṛte yuge //",
  "S04bsu021_u:5139": "Lank_10.805 ahāryā lakṣaṇāyāśca acchinnadaśakaiḥ saha /",
  "S04bsu021_u:5140": "moracandrasamaiścandrairuttarīyaṃ vicitrayet //",
  "S04bsu021_u:5141": "Lank_10.806 dvayaṅgulaṃ tryaṅgulaṃ vāpi candraṃ candrāntaraṃ bhavet /",
  "S04bsu021_u:5142": "anyathā citryamānaṃ hi lobhanīyaṃ hi bāliśān //",
  "S04bsu021_u:5143": "Lank_10.807 rāgāgniṃ śamayennityaṃ snāyādvai jñānavāriṇā /",
  "S04bsu021_u:5144": "triśaraṇaṃ trisaṃdhyāsu yogī kuryātprayatnataḥ //",
  "S04bsu021_u:5145": "Lank_10.808 iṣuprastarakāṣṭhādyā utkṣepādyaiḥ samīritāḥ /",
  "S04bsu021_u:5146": "ekaḥ kṣiptaḥ patatyekaḥ kuśalākuśalastathā //",
  "S04bsu021_u:5147": "Lank_10.809 ekaṃ ca bahudhā nāsti vailakṣaṇyānna kutracit /",
  "S04bsu021_u:5148": "vāyubhā grāhakāḥ sarve kṣetravaddāyakā bhavet //",
  "S04bsu021_u:5149": "Lank_10.810 yadyekaṃ bahudhā vai syātsarve hyakṛtakā bhavet /",
  "S04bsu021_u:5150": "kṛtakasya vināśaḥ syāttārkikāṇāmayaṃ nayaḥ //",
  "S04bsu021_u:5151": "Lank_10.811 dīpabījavadetatsyātsādṛśyādbahudhā kutaḥ /",
  "S04bsu021_u:5152": "ekaṃ hi bahudhā bhavati tārkikāṇāmayaṃ nayaḥ //",
  "S04bsu021_u:5153": "Lank_10.812 na tilājjāyate mudgo na vrīhiryavahetukaḥ /",
  "S04bsu021_u:5154": "godhūmadhānyajātāni ekaṃ hi bahudhā katham //",
  "S04bsu021_u:5155": "Lank_10.813 pāṇiniṃ śabdanetāramakṣapādo bṛhaspatiḥ /",
  "S04bsu021_u:5156": "lokāyatapraṇetāro brahmā garbho bhaviṣyati //",
  "S04bsu021_u:5157": "Lank_10.814 kātyāyanaḥ sūtrakartā yajñavalkastathaiva ca /",
  "S04bsu021_u:5158": "bhuḍhukajyotiṣādyāni bhaviṣyanti kalau yuge //",
  "S04bsu021_u:5159": "Lank_10.815 balī puṇyakṛtāllokātprajābhāgyādbhaviṣyati /",
  "S04bsu021_u:5160": "rakṣakaḥ sarvadharmāṇāṃ rājā balī mahīpatiḥ //",
  "S04bsu021_u:5161": "Lank_10.816 vālmīko masurākṣaśca kauṭilya āśvalāyanaḥ /",
  "S04bsu021_u:5162": "ṛṣayaśca mahābhāgā bhaviṣyanti anāgate //",
  "S04bsu021_u:5163": "Lank_10.817 siddhārthaḥ śākyatanayo bhūtāntaḥ pañcacūḍakaḥ /",
  "S04bsu021_u:5164": "vāgbaliratha medhāvī paścātkāle bhaviṣyati //",
  "S04bsu021_u:5165": "Lank_10.818 ajinaṃ daṇḍakāṣṭhaṃ ca mekhalācakramaṇḍalam /",
  "S04bsu021_u:5166": "dadāti brahmā maheśvaro vanabhūmau vyavasthite //",
  "S04bsu021_u:5167": "Lank_10.819 bhaviṣyati mahāyogī nāmnā vai virajo muniḥ /",
  "S04bsu021_u:5168": "mokṣasya deśakaḥ śāstā munīnāmeṣa vai dhvajaḥ //",
  "S04bsu021_u:5169": "Lank_10.820 brahmā brahmaśataiḥ sārdhaṃ devaiśca bahubhirmama /",
  "S04bsu021_u:5170": "ajinaṃ prapātya gaganāttatraivāntarhito vaśī //",
  "S04bsu021_u:5171": "Lank_10.821 sarvacitrāṇi vāsāṃsi bhaikṣyapātraṃ suraiḥ saha /",
  "S04bsu021_u:5172": "indro virūḍhakādyāśca vanabhūmau dadanti me //",
  "S04bsu021_u:5173": "Lank_10.822 anutpādavādahetviṣṭo 'jāto jāyeta vā punaḥ /",
  "S04bsu021_u:5174": "sādhayiṣyatyanutpādaṃ vāṅbhātraṃ kīrtyate tu vai //",
  "S04bsu021_u:5175": "Lank_10.823 tasyāvidyā kāraṇaṃ teṣāṃ cittānāṃ saṃpravartitā /",
  "S04bsu021_u:5176": "antarā kimavasthāsau yāvadrūpaṃ na jānati //",
  "S04bsu021_u:5177": "Lank_10.824 samanantarapradhvastaṃ cittamanyatpravartate /",
  "S04bsu021_u:5178": "rūpaṃ na tiṣṭhate kiṃcitkimālambya pravartsyate //",
  "S04bsu021_u:5179": "Lank_10.825 yasmādyatra pravarteta cittaṃ vitathahetukam /",
  "S04bsu021_u:5180": "na prasiddhaṃ kathaṃ tasya kṣaṇabhaṅgo 'vadhāryate //",
  "S04bsu021_u:5181": "Lank_10.826 yogināṃ hi samāpattiḥ suvarṇajinadhātavaḥ /",
  "S04bsu021_u:5182": "ābhāsvaravimānāni abhedyā lokakāraṇāt //",
  "S04bsu021_u:5183": "Lank_10.827 sthitayaḥ prāptidharmāśca buddhānāṃ jñānasaṃpadaḥ /",
  "S04bsu021_u:5184": "bhikṣutvaṃ samayaprāptirdṛṣṭā vai kṣaṇikā katham //",
  "S04bsu021_u:5185": "Lank_10.828 gandharvapuramāyādyā rūpā vai kṣaṇikā katham /",
  "S04bsu021_u:5186": "abhūtikā ca bhūtāni bhūtāḥ kiṃcitkva cāgatau //",
  "S04bsu021_u:5187": "Lank_10.829 avidyāhetukaṃ cittamanādimatisaṃcitam /",
  "S04bsu021_u:5188": "utpādabhaṅgasaṃbaddhaṃ tārkikaiḥ saṃprakalpyate //",
  "S04bsu021_u:5189": "Lank_10.830 dvividhaḥ sāṃkhyavādaśca pradhānātpariṇāmikam /",
  "S04bsu021_u:5190": "pradhāne vidyate kāryaṃ kāryaṃ svātmaprasādhitam //",
  "S04bsu021_u:5191": "Lank_10.831 pradhānaṃ saha bhāvena guṇabhedaḥ prakīrtitaḥ /",
  "S04bsu021_u:5192": "kāryakāraṇavaicitryaṃ pariṇāme na vidyate //",
  "S04bsu021_u:5193": "Lank_10.832 yathā hi pāradaḥ śuddha upakleśairna lipyate /",
  "S04bsu021_u:5194": "ālayaṃ hi tathā śuddhamāśrayaḥ sarvadehinām //",
  "S04bsu021_u:5195": "Lank_10.833 hiṅgugandhaḥ palāṇḍuśca garbhiṇyā garbhadarśanam /",
  "S04bsu021_u:5196": "lavaṇādibhiśca lāvaṇyaṃ bījavatkiṃ na vartate //",
  "S04bsu021_u:5197": "Lank_10.834 anyatve ca tadanyatve ubhayaṃ nobhaye tathā /",
  "S04bsu021_u:5198": "astitvaṃ nirupādānaṃ na ca nāsti na saṃskṛtam //",
  "S04bsu021_u:5199": "Lank_10.835 aśvavadvidyate hyātmā skandhairgobhāvavarjitam /",
  "S04bsu021_u:5200": "saṃskṛtāsaṃskṛtaṃ vācyamavaktavyaṃ svabhāvakam //",
  "S04bsu021_u:5201": "Lank_10.836 yuktyāgamābhyāṃ durdṛṣṭyā tarkadṛṣṭyā malīkṛtam /",
  "S04bsu021_u:5202": "anirdhāryaṃ vadantyātmā nopādāne na cānyataḥ //",
  "S04bsu021_u:5203": "Lank_10.837 doṣanirdhāraṇā hyeṣāṃ skandhenātmā vibhāvyate /",
  "S04bsu021_u:5204": "ekatvena tadanyatvena na ca budhyanti tārkikāḥ //",
  "S04bsu021_u:5205": "Lank_10.838 darpaṇe udake netre yatha bimbaṃ pradṛśyate /",
  "S04bsu021_u:5206": "ekatvānyatvarahitastathā skandheṣu pudgalaḥ //",
  "S04bsu021_u:5207": "Lank_10.839 bhāvyaṃ vibhāvanādhyātā mārgaḥ satyā ca darśanam /",
  "S04bsu021_u:5208": "etatrayaṃ vibhāvento mucyante hi kudarśanaiḥ //",
  "S04bsu021_u:5209": "Lank_10.840 dṛṣṭaṃ naṣṭaṃ yathā vidyuccakraṃ chidragṛhe yathā /",
  "S04bsu021_u:5210": "pariṇāmaḥ sarvadharmāṇāṃ bālairiva na kalpayet //",
  "S04bsu021_u:5211": "Lank_10.841 bhāvābhāvena nirvāṇaṃ bālānāṃ cittamohanam /",
  "S04bsu021_u:5212": "āryadarśanasadbhāvādyathāvasthānadarśanāt //",
  "S04bsu021_u:5213": "Lank_10.842 utpādabhaṅgarahitaṃ bhāvābhāvavivarjitam /",
  "S04bsu021_u:5214": "lakṣyalakṣaṇanirmuktaṃ pariṇāmaṃ vibhāvayet //",
  "S04bsu021_u:5215": "Lank_10.843 tīrthyavādavinirmuktaṃ nāmasaṃsthānavarjitam /",
  "S04bsu021_u:5216": "adhyātmadṛṣṭinilayaṃ pariṇāmaṃ vibhāvayet //",
  "S04bsu021_u:5217": "Lank_10.844 saṃsparśapīḍanābhyāṃ vai devānāṃ nārakāṇi ca /",
  "S04bsu021_u:5218": "antarābhavikā nāsti vijñānena pravartitā //",
  "S04bsu021_u:5219": "Lank_10.845 jarajāṇḍajasaṃsvedādyā antarābhavasaṃbhavāḥ /",
  "S04bsu021_u:5220": "sattvakāyā yathā citrā gatyāgatyāṃ vibhāvayet //",
  "S04bsu021_u:5221": "Lank_10.846 yuktyāgamavyapetāni niḥkleśapakṣakṣayāvahā /",
  "S04bsu021_u:5222": "tīrthyadṛṣṭipralāpāni matimānna samācaret //",
  "S04bsu021_u:5223": "Lank_10.847 ādau nirdhāryate ātmā upādānādviśeṣayet /",
  "S04bsu021_u:5224": "anirdhārya viśeṣanti vandhyāputraṃ viśiṣyate //",
  "S04bsu021_u:5225": "Lank_10.848 paśyāmi sattvān divyena prajñāmāṃsavivarjitam /",
  "S04bsu021_u:5226": "saṃsāraskandhanirmuktaṃ mūrtimān sarvadehinām //",
  "S04bsu021_u:5227": "Lank_10.849 durvarṇasuvarṇagataṃ muktāmuktaviśeṣaṇam /",
  "S04bsu021_u:5228": "divyaṃ saṃskāravigataṃ saṃskārasthaṃ prapaśyate //",
  "S04bsu021_u:5229": "Lank_10.850 mūrtimān gatisaṃdhau vai tārkikāṇāmagocaram /",
  "S04bsu021_u:5230": "atikrāntamānuṣyagatimahaṃ nānye kutārkikāḥ //",
  "S04bsu021_u:5231": "Lank_10.851 nāstyātmā jāyate cittaṃ kasmādetatpravartate /",
  "S04bsu021_u:5232": "nadīdīpabījavattasya nirgamaḥ kiṃ na kathyate //",
  "S04bsu021_u:5233": "Lank_10.852 anutpanne ca vijñāne ajñānādi na vidyate /",
  "S04bsu021_u:5234": "tadabhāve na vijñānaṃ saṃtatyā jāyate katham //",
  "S04bsu021_u:5235": "Lank_10.853 adhvatrayamanadhvaśca avaktavyaśca pañcamaḥ /",
  "S04bsu021_u:5236": "jñeyametaddhi buddhānāṃ tārkikaiḥ saṃprakīrtyate //",
  "S04bsu021_u:5237": "Lank_10.854 avaktavyaśca saṃskārairjñānaṃ saṃskārahetukam /",
  "S04bsu021_u:5238": "gṛhṇāti saṃskāragataṃ jñānaṃ saṃskāraśabditam //",
  "S04bsu021_u:5239": "Lank_10.855 asmin satīdaṃ bhavati pratyayāścāpyahetukāḥ /",
  "S04bsu021_u:5240": "vyañjakenopadiśyante tadabhāvānna kārakam //",
  "S04bsu021_u:5241": "Lank_10.856 pavanaṃ hi vahnerdahanaṃ preraṇe na tu saṃbhave /",
  "S04bsu021_u:5242": "prerya nirvāyate tena kathaṃ sattvaprasādhakāḥ //",
  "S04bsu021_u:5243": "Lank_10.857 saṃskṛtāsaṃskṛtaṃ vācyamupādānavivarjitam /",
  "S04bsu021_u:5244": "kathaṃ hi sādhakastasya vahnirbālairvikalpyate //",
  "S04bsu021_u:5245": "Lank_10.858 anyonyasya balādhānādvahnirvai jāyate nṛṇām /",
  "S04bsu021_u:5246": "sattvaḥ pravartitaḥ kena vahnivatkalpyate yataḥ //",
  "S04bsu021_u:5247": "Lank_10.859 skandhāyatanakadambasya manādyākāraṇo nu vai /",
  "S04bsu021_u:5248": "nairātmā sārthavannityaṃ cittena saha vartate //",
  "S04bsu021_u:5249": "Lank_10.860 dvāvetau bhāsvarau nityaṃ kāryakāraṇavarjitau /",
  "S04bsu021_u:5250": "agnirhyasādhakasteṣāṃ na ca budhyanti tārkikāḥ //",
  "S04bsu021_u:5251": "Lank_10.861 cittaṃ sattvāśca nirvāṇaṃ prakṛtyā bhāsurā nu vai /",
  "S04bsu021_u:5252": "doṣairanādikaiḥ kliṣṭā abhinnā gaganopamāḥ //",
  "S04bsu021_u:5253": "Lank_10.862 hastiśayyādivacchāyā(?) stīrthyadṛṣṭyā malīkṛtāḥ /",
  "S04bsu021_u:5254": "manovijñānasaṃchannā agnirādyairviśodhitāḥ //",
  "S04bsu021_u:5255": "Lank_10.863 dṛṣṭāśca te yathābhūtaṃ dṛṣṭvā kleśā vidāritāḥ /",
  "S04bsu021_u:5256": "dṛṣṭāntagahanaṃ hitvā gatāste āryagocaram //",
  "S04bsu021_u:5257": "Lank_10.864 jñānajñeyavibhāgena anyatvaṃ kalpyate yataḥ /",
  "S04bsu021_u:5258": "na ca budhyanti durmedhā avaktavyaśca kathyate //",
  "S04bsu021_u:5259": "Lank_10.865 bherī yathā candanajā bālaiḥ kurvanti nānyathā /",
  "S04bsu021_u:5260": "candanāgarusaṃkāśaṃ tathā jñānaṃ kutārkikaiḥ //",
  "S04bsu021_u:5261": "Lank_10.866 utthitaḥ khalubhaktaśca pātrasaṃśritamātrakam /",
  "S04bsu021_u:5262": "doṣairmukhavikārādyaiḥ śuddhaṃ bhaktaṃ samācaret //",
  "S04bsu021_u:5263": "Lank_10.867 imaṃ nayaṃ yo 'numinoti yuktitaḥ prasādavān yogaparo hyakalpanaḥ /",
  "S04bsu021_u:5264": "anāśrito hyarthaparo bhavedasau hiraṇmayīṃ dharmagatiṃ pradīpayet //",
  "S04bsu021_u:5265": "Lank_10.868 bhāvābhāvapratyayamohakalpanā kudṛṣṭijālaṃ samalaṃ hi tasya tu /",
  "S04bsu021_u:5266": "sarāgadoṣapratighaṃ nivartate nirañjano buddhakaraiśca sicyate //",
  "S04bsu021_u:5267": "Lank_10.869 tīrthyā kāraṇadigmūḍhā anye pratyayavihvalāḥ /",
  "S04bsu021_u:5268": "anye ahetusadbhāvāducchedaṃ āryamāsthitāḥ //",
  "S04bsu021_u:5269": "Lank_10.870 vipākapariṇāmaśca vijñānasya manasya ca /",
  "S04bsu021_u:5270": "mano hyālayasaṃbhūtaṃ vijñānaṃ ca manobhavam //",
  "S04bsu021_u:5271": "Lank_10.871 ālayātsarvacittāni pravartanti taraṃgavat /",
  "S04bsu021_u:5272": "vāsanāhetukāḥ sarve yathāpratyayasaṃbhavāḥ //",
  "S04bsu021_u:5273": "Lank_10.872 kṣaṇabhedasaṃkalābaddhāḥ svacittārthavigrāhiṇaḥ /",
  "S04bsu021_u:5274": "saṃsthānalakṣaṇākārā manocakṣvādisaṃbhavāḥ //",
  "S04bsu021_u:5275": "Lank_10.873 anādidoṣasaṃbaddhamarthābhāvāsanoditam /",
  "S04bsu021_u:5276": "bahirdhā dṛśyate cittaṃ tīrthadṛṣṭinivāraṇam //",
  "S04bsu021_u:5277": "Lank_10.874 taddhetukamevānyattadālambya pravartate /",
  "S04bsu021_u:5278": "yadā saṃjāyate dṛṣṭiḥ saṃsāraśca pravartate //",
  "S04bsu021_u:5279": "Lank_10.875 māyāsvapnanibhā bhāvā gandharvanagaropamāḥ /",
  "S04bsu021_u:5280": "marīcyudakacandrābhāḥ svavikalpaṃ vibhāvayet //",
  "S04bsu021_u:5281": "Lank_10.876 vṛttibhedāttu tathatā samyagjñānaṃ tadāśrayam /",
  "S04bsu021_u:5282": "māyāśūraṃgamādīni samādhīni parāṇi ca //",
  "S04bsu021_u:5283": "Lank_10.877 bhūmipraveśāllabhate abhijñā vaśitāni ca /",
  "S04bsu021_u:5284": "jñānamāyopamaṃ kāyamabhiṣiktaṃ ca saugatam //",
  "S04bsu021_u:5285": "Lank_10.878 nivartate yadā cittaṃ nivṛttaṃ paśyato jagat /",
  "S04bsu021_u:5286": "muditāṃ labhate bhūmiṃ buddhabhūmiṃ labhanti ca //",
  "S04bsu021_u:5287": "Lank_10.879 āśrayeṇa nivṛttena viśvarūpo maṇiryathā /",
  "S04bsu021_u:5288": "karoti sattvakṛtyāni pratibimbaṃ yathā jale //",
  "S04bsu021_u:5289": "Lank_10.880 sadasatpakṣanirmuktamubhayaṃ nobhayaṃ na ca /",
  "S04bsu021_u:5290": "pratyekaśrāvakīyābhyāṃ niṣkrāntā saptamī bhavet //",
  "S04bsu021_u:5291": "Lank_10.881 pratyātmadṛṣṭadharmāṇāṃ bhūtabhūmiviśodhitam /",
  "S04bsu021_u:5292": "bāhyatīrthyavinirmuktaṃ mahāyānaṃ vinirdiśet //",
  "S04bsu021_u:5293": "Lank_10.882 parāvṛttirvikalpasya cyutināśavivarjitam /",
  "S04bsu021_u:5294": "śaśaromamaṇiprakhyaṃ muktānāṃ deśayennayam //",
  "S04bsu021_u:5295": "Lank_10.883 yathā hi grantho granthena yuktyā yuktistathā yadi /",
  "S04bsu021_u:5296": "ato yuktirbhavedyuktimanyathā tu na kalpayet //",
  "S04bsu021_u:5297": "Lank_10.884 cakṣuḥ karma ca tṛṣṇā ca avidyāyoniśastathā /",
  "S04bsu021_u:5298": "cakṣūrūpe manaścāpi āvilasya manastathā //",
  "S04bsu021_u:5299": "ityāryasaddharmalaṅkāvatāro nāma mahāyānasūtraṃ sagāthakaṃ samāptamiti //",
  "S04bsu021_u:5300": "ye dharmā hetuprabhavā hetuṃ teṣāṃ tathāgato hyavadat /",
  "S04bsu021_u:5301": "teṣāṃ ca yo nirodho evaṃ vādī mahāśramaṇaḥ //"
}