{
  "GK16vamkalvu:0": "pāṇḍitavaraśrīvāmanaviracitasavṛtti-",
  "GK16vamkalvu:1": "kāvyālaṅkārasūtrāṇi",
  "GK16vamkalvu:2": "--------------------",
  "GK16vamkalvu:3": "atha prathame'dhikaraṇe prathamo'dhyāyaḥ /",
  "GK16vamkalvu:4": "praṇamya paramaṃ jyotirvāmanena kavipriyā /",
  "GK16vamkalvu:5": "kāvyālaṅkārasūtrāṇāṃ teṣāṃ vṛttirvidhīyate //",
  "GK16vamkalvu:6": "__________",
  "GK16vamkalvu:7": "kāvyaṃ grāhyamalaṅkārāt // VKal_1,1.1 //",
  "GK16vamkalvu:8": "kāvyaṃ khalu grāhyamupādeyaṃ bhavati,",
  "GK16vamkalvu:9": "alaṅkārāt / kāvyaśabdo'yaṃ guṇālaṅkārasaṃskṛtayoḥ śabdārthayorvartate / bhaktyā tu śabdārthamātravacano'tra gṛhyate //1//",
  "GK16vamkalvu:10": "ko'sāvalaṅkāra ityata āha ----",
  "GK16vamkalvu:11": "__________",
  "GK16vamkalvu:12": "saundaryamalaṅkāraḥ // VKal_1,1.2 //",
  "GK16vamkalvu:13": "alaṅkṛtiraṅkāraḥ / karaṇavyutpattyā punaralaṅkāraśabdo'yam upamādiṣu vartate //2//",
  "GK16vamkalvu:14": "__________",
  "GK16vamkalvu:15": "sa doṣaguṇālaṅkārahānādānābhyām // VKal_1,1.3 //",
  "GK16vamkalvu:16": "sa khalvalaṅkāro doṣahānād guṇālaṅkārādānācc sampādyaḥ kaveḥ //3//",
  "GK16vamkalvu:17": "__________",
  "GK16vamkalvu:18": "śāstrataste // VKal_1,1.4 //",
  "GK16vamkalvu:19": "te doṣaguṇālaṅkārahānādāne / śāstrādasmāt / śāstrato hi jñātvā doṣāñjahyād ,",
  "GK16vamkalvu:20": "guṇālaṅkārāṃścādadīta //4//",
  "GK16vamkalvu:21": "kiṃ punaḥ phalam alaṅkaravatā kāvyena, yenaitadartho'yamityāha ----",
  "GK16vamkalvu:22": "__________",
  "GK16vamkalvu:23": "kāvyaṃ saddṛṣṭādṛṣṭārtham, prītikīrtihetutvāt // VKal_1,1.5 //",
  "GK16vamkalvu:24": "{kāvyaṃ sat} cāru dṛṣṭaprayojanaṃ ,",
  "GK16vamkalvu:25": "prītihetutvāt / adṛṣṭaprayojanaṃ kīrtihetutvāt / atra ślokāḥ ----",
  "GK16vamkalvu:26": "pratiṣṭhāṃ kāvyabandhasya yaśasaḥ saraṇiṃ viduḥ /",
  "GK16vamkalvu:27": "akīrtivarttinīṃ tvevaṃ kukavitvaviḍambanam //",
  "GK16vamkalvu:28": "kīrtisvargaphalāmāhurāsasāraṃ vipaścitaḥ /",
  "GK16vamkalvu:29": "akīrtiṃ tu nirālokanarakoddeśadūtikām //",
  "GK16vamkalvu:30": "tasmāt kīrtimupādātumakīrtiṃ ca nivarhitum /",
  "GK16vamkalvu:31": "kāvyālaṅkārasūtrārthaḥ prasādyaḥ kavipuṅgavaiḥ //",
  "GK16vamkalvu:32": "//5//",
  "GK16vamkalvu:33": "iti śrīpaṇḍitavaravāmanaviracitakāvyālaṅkārasūtravṛttau śarīre prathame'dhikaraṇe prathamo'dhyāyaḥ iti prayojanasthāpanā //1-1//",
  "GK16vamkalvu:34": "----------------------------------------------------------------------------------------------",
  "GK16vamkalvu:35": "atha pratame'dhikaraṇe dvitīyo'dhyāyaḥ /",
  "GK16vamkalvu:36": "[prayojanasthāpanā /] adhikārinirūpaṇārthamāha ----",
  "GK16vamkalvu:37": "__________",
  "GK16vamkalvu:38": "arocakinaḥ satṛṇābhyavahāriṇaśca kavayaḥ // VKal_1,2.1 //",
  "GK16vamkalvu:39": "iha khalu dvaye kavayaḥ sambhavanti / arocakinaḥ ,",
  "GK16vamkalvu:40": "satṛṇābhyavahāriṇaśceti / arocakisatṛṇābhyavahāriśabdau gauṇārthau / ko'sāvarthaḥ / vivekitvamavivekitvaṃ ceti //1//",
  "GK16vamkalvu:41": "yadāha ----",
  "GK16vamkalvu:42": "__________",
  "GK16vamkalvu:43": "pūrve śiṣyāḥ, vivekitvāt // VKal_1,2.2 //",
  "GK16vamkalvu:44": "pūrve khalvarocakinaḥ śiṣyāḥ śāsanīyāḥ / vivekitvāt vivecanaśīlatvāt //2//",
  "GK16vamkalvu:45": "__________",
  "GK16vamkalvu:46": "netare tadviparyayāt // VKal_1,2.3 //",
  "GK16vamkalvu:47": "itare satṛṇābhyavahāriṇo na śiṣyāḥ / tadviparyayāt / avivecanaśīlatvāt / na ca śīlamapākartuṃ śakyam //3//",
  "GK16vamkalvu:48": "nanvevaṃ na śāstraṃ sarvatrānugrāhi syāt , ko vā manyate , tadāha ----",
  "GK16vamkalvu:49": "__________",
  "GK16vamkalvu:50": "na śāstramadravyeṣvarthavat // VKal_1,2.4 //",
  "GK16vamkalvu:51": "na khalu śāstramadravyeṣvavivekiṣvarthavat //4//",
  "GK16vamkalvu:52": "nidarśanamāha ----",
  "GK16vamkalvu:53": "__________",
  "GK16vamkalvu:54": "na katakaṃ paṅkaprasādanāya // VKal_1,2.5 //",
  "GK16vamkalvu:55": "na hi katakaṃ payasa iva pañkaprasādanāya bhavati //5//",
  "GK16vamkalvu:56": "adhikāriṇo nirūpya rītiniścayārthamāha ----",
  "GK16vamkalvu:57": "__________",
  "GK16vamkalvu:58": "rītirātmā kāvyasya // VKal_1,2.6 //",
  "GK16vamkalvu:59": "rītirnāmeyamātmā kāvyasya / śarīrasyeveti vākyaśeṣaḥ //6//",
  "GK16vamkalvu:60": "kiṃ[k: kā] punariyaṃ rītirityāha ----",
  "GK16vamkalvu:61": "__________",
  "GK16vamkalvu:62": "viśiṣṭā padaracanā rītiḥ // VKal_1,2.7 //",
  "GK16vamkalvu:63": "viśeṣavatī padānāṃ racanā rītiḥ //7//",
  "GK16vamkalvu:64": "ko'sau viśeṣa ityāha ----",
  "GK16vamkalvu:65": "__________",
  "GK16vamkalvu:66": "viśeṣo guṇātmā // VKal_1,2.8 //",
  "GK16vamkalvu:67": "vakṣyamāṇaguṇarūpo viśeṣaḥ //8//",
  "GK16vamkalvu:68": "__________",
  "GK16vamkalvu:69": "sā tridhā vaidarbhī gauḍīyā pāñcālī ceti // VKal_1,2.9 //",
  "GK16vamkalvu:70": "sā ceyaṃ rītistridhā [bhidyate] / vaidarbhī , gauḍīyā , pāñcālī ceti //9//",
  "GK16vamkalvu:71": "kiṃ punardeśavaśād dravyaguṇotpattiḥ kāvyānāṃ , yenā'yaṃ deśaviśeṣavyapadeśaḥ / naivaṃ , yadāha ----",
  "GK16vamkalvu:72": "__________",
  "GK16vamkalvu:73": "vidarbhādiṣu dṛṣṭatvāttatsamākhyā // VKal_1,2.10 //",
  "GK16vamkalvu:74": "vidarbhagauḍapāñcāleṣu tatratyaiḥ kavibhiryathāsvarūpamupalabdhatvāt tatsamākhyā / na punardeśaiḥ kiñcidupakriyate kāvyānām //10//",
  "GK16vamkalvu:75": "tāsāṃ guṇabhedād bhedamāha ----",
  "GK16vamkalvu:76": "__________",
  "GK16vamkalvu:77": "samagraguṇopetā vaidarbhī // VKal_1,2.11 //",
  "GK16vamkalvu:78": "samagrairojaḥprasādapramukairguṇairupetā vaidarbhī nāma rītiḥ /",
  "GK16vamkalvu:79": "atra ślokaḥ ----",
  "GK16vamkalvu:80": "aspṛṣṭā doṣamātrābhiḥ samagraguṇagumphitā /",
  "GK16vamkalvu:81": "vipañcīssvarasaubhāgyā vaidarbhī rītiriṣyate //",
  "GK16vamkalvu:82": "tāmetāmevaṃ kavayaḥ stuvanti ----",
  "GK16vamkalvu:83": "sati vaktari satyarthe sati śabdānuśāsane /",
  "GK16vamkalvu:84": "asti tanna vinā yena parisravati vāṅmudhe //",
  "GK16vamkalvu:85": "[k: atra] udāharaṇam (śākuṃ. 2-6) ----",
  "GK16vamkalvu:86": "gāhantāṃ mahiṣā nipānasalilaṃ śṛṅgairmuhustāḍitaṃ",
  "GK16vamkalvu:87": "chāyāvaddhakadambakaṃ mṛgakulaṃ romanthamabhyasyatu //",
  "GK16vamkalvu:88": "visrabdhaṃ kurutāṃ varāhavitatirmustākṣatiṃ palvale",
  "GK16vamkalvu:89": "viśrāntiṃ labhatāmidaṃ ca śithilajyābandhamasmaddhanuḥ //",
  "GK16vamkalvu:90": "//11//",
  "GK16vamkalvu:91": "__________",
  "GK16vamkalvu:92": "ojaḥkāntimatī gauḍīyā // VKal_1,2.12 //",
  "GK16vamkalvu:93": "ojaḥ kānti.śca vidyete yasyāṃ sā ojaḥkāntimatī gauḍīyā nāma rītiḥ / mādhuryasaukumāryayorabhāvāt samāsabahulā atyulbaṇapadā ca / atra ślokaḥ ----",
  "GK16vamkalvu:94": "samastātyudbhaṭapadāmojaḥkāntiguṇānvitām /",
  "GK16vamkalvu:95": "gauḍīyāmiti gāyanti rītiṃ rītivicakṣaṇāḥ //",
  "GK16vamkalvu:96": "udāharaṇam (mahāvīrac. 1-54) ----",
  "GK16vamkalvu:97": "dordaṇḍāñcitacandraśekharadhanurdaṇḍāvabhaṅgodyata-",
  "GK16vamkalvu:98": "ṣṭaṅkāradhvanirāryabālacaritaprastāvanāḍiṇḍimaḥ /",
  "GK16vamkalvu:99": "drākparyastakapālasaṃpuṭamitabrahmāṇḍabhāṇḍodara-",
  "GK16vamkalvu:100": "bhrāmyatpiṇḍitacaṇḍimā kathamaho nā'dyāpi viśrāmyati",
  "GK16vamkalvu:101": "//12//",
  "GK16vamkalvu:102": "__________",
  "GK16vamkalvu:103": "mādhuryasaukumāryopapannā pāñcālī // VKal_1,2.13 //",
  "GK16vamkalvu:104": "mādhruyeṇa saukumāryeṇa ca guṇonopapannā pāñcālī nāma rītiḥ / ojaḥkāntyabhāvādanulbaṇapadā vicchāyā ca / tathā ca ślokaḥ ----",
  "GK16vamkalvu:105": "āśliṣṭaślathabhāvāṃ tu purāṇacchāyayānvitām /",
  "GK16vamkalvu:106": "madhurāṃ sukumārāṃ ca pāñcālīṃ kavayo viduḥ //",
  "GK16vamkalvu:107": "yathā[k: atrodāharaṇam] ----",
  "GK16vamkalvu:108": "grāme 'sminpathikāya pāntha ! vasatirnaivādhunā dīyate",
  "GK16vamkalvu:109": "rātrāvatra vihāramaṇḍapatale pānthaḥ prasupto yuvā /",
  "GK16vamkalvu:110": "tenotthāya khalena gajati ghane smṛtvā priyāṃ tatkṛtaṃ",
  "GK16vamkalvu:111": "yenādyāpi karaṅkadaṇḍapatanāśaṅkī janastiṣṭhati //",
  "GK16vamkalvu:112": "etāsu tisṛṣu rītiṣu rekhākhiva citraṃ kāvyaṃ pratiṣṭhatamiti //13//",
  "GK16vamkalvu:113": "__________",
  "GK16vamkalvu:114": "tāsāṃ pūrvā grāhyā, guṇasākalyāt // VKal_1,2.14 //",
  "GK16vamkalvu:115": "tāsāṃ tisṛṇāṃ rītīnāṃ pūrvā vaidarbhī grāhyā , guṇānāṃ sākalyāt //14//",
  "GK16vamkalvu:116": "__________",
  "GK16vamkalvu:117": "na punaritare, stokaguṇatvāt // VKal_1,2.15 //",
  "GK16vamkalvu:118": "itare gauḍīyapāñcālyau na grāhye , stolaguṇatvāt //15//",
  "GK16vamkalvu:119": "__________",
  "GK16vamkalvu:120": "tadārohaṇārthamitarābhyāsa ityeke // VKal_1,2.16 //",
  "GK16vamkalvu:121": "tasyā vaidarbhyā evārohaṇārthamitarayorapi rītyorabhyāsa ityeke manyante //16//",
  "GK16vamkalvu:122": "__________",
  "GK16vamkalvu:123": "tattu na; atattvaśīlasya tattvāniṣpatteḥ // VKal_1,2.17 //",
  "GK16vamkalvu:124": "na hyatattvaṃ śīlayatastattvaṃ niṣpadyate //17//",
  "GK16vamkalvu:125": "nidarśanārthamāha ----",
  "GK16vamkalvu:126": "__________",
  "GK16vamkalvu:127": "na śaṇasūtravānābhyāse trasarasūtravānavaicitryalābhaḥ // VKal_1,2.18 //",
  "GK16vamkalvu:128": "na hi śaṇasūtravānamabhyasyan kuvindastrasarasūtravānavaicitryaṃ labhate //18//",
  "GK16vamkalvu:129": "__________",
  "GK16vamkalvu:130": "sāpi samāsābhāve śuddhavaidarbhī // VKal_1,2.19 //",
  "GK16vamkalvu:131": "sāpi vaidarbhī rītiḥ śuddhavaidarbhī bhaṇyate , yadi samāsavatpadaṃ na bhavati / /19//",
  "GK16vamkalvu:132": "__________",
  "GK16vamkalvu:133": "tasyāmarthaguṇasaṃpadāsvādyā // VKal_1,2.20 //",
  "GK16vamkalvu:134": "tasyāṃ vaidarbhyāṃ arthaguṇasaṃpadāsvādyā bhavati //20//",
  "GK16vamkalvu:135": "__________",
  "GK16vamkalvu:136": "tadupārohādarthaguṇaleśo'pi // VKal_1,2.21 //",
  "GK16vamkalvu:137": "tadupadhānataḥ khalvarthaguṇaleśo'pi svadate / kimaṅga ! punararthaguṇasaṃpat / tathā cāhuḥ ----",
  "GK16vamkalvu:138": "kiṃ tvasti kācidaparaiva padānupūrvī",
  "GK16vamkalvu:139": "yasyāṃ na kiñcidapi kiñcidivāvabhāti /",
  "GK16vamkalvu:140": "ānandayatytha ca karṇapathaṃ prayātā",
  "GK16vamkalvu:141": "cetaḥ satāmamṛtavṛṣṭiriva praviṣṭā //",
  "GK16vamkalvu:142": "vacasi yamadhiśayya syandate vācakaśrī-",
  "GK16vamkalvu:143": "rvitathamavitathatvaṃ yatra vastu prayāti /",
  "GK16vamkalvu:144": "udayati hi sa tādṛk kvāpi vaidarbharītau",
  "GK16vamkalvu:145": "sahṛdayahṛdayānāṃ rañjakaḥ ko'pi pākaḥ //",
  "GK16vamkalvu:146": "//21//",
  "GK16vamkalvu:147": "__________",
  "GK16vamkalvu:148": "sāpi vaidarbhī, tātsthyāt // VKal_1,2.22 //",
  "GK16vamkalvu:149": "sāpīyamarthaguṇasaṃpat vaidarbhītyuktā / tātsthyādityupacārato vyavahāraṃ darśayati //22//",
  "GK16vamkalvu:150": "iti śrīpaṇḍitavaravāmanaviracitakāvyālaṅkārasūtravṛttau śārīre prathame 'dhikaraṇe dvitīyo'dhyāyaḥ /",
  "GK16vamkalvu:151": "adhikāricintā , rītiniścayaśca /",
  "GK16vamkalvu:152": "----------------------------------------------------------------------------------------------",
  "GK16vamkalvu:153": "atha prathame'dhikaraṇe tṛtīyo'dhyāyaḥ /",
  "GK16vamkalvu:154": "adhikāricintāṃ rītitattvaṃ ca nirūpya , kāvyāṅgānyupadarśayitumāha ----",
  "GK16vamkalvu:155": "__________",
  "GK16vamkalvu:156": "loko vidyā prakīrṇa ca kāvyāṅgāni // VKal_1,3.1 //",
  "GK16vamkalvu:157": "uddeśakrameṇaitadvyācaṣṭe ----",
  "GK16vamkalvu:158": "__________",
  "GK16vamkalvu:159": "lokavṛttaṃ lokaḥ // VKal_1,3.2 //",
  "GK16vamkalvu:160": "lokaḥ sthāvarajaṅgamātmā tasya vartanaṃ vṛttimiti //2//",
  "GK16vamkalvu:161": "__________",
  "GK16vamkalvu:162": "śabdasmṛtyabhidhānakośacchandovicitikalākāmaśāstradaṇḍanītipūrvā vidyāḥ // VKal_1,3.3 //",
  "GK16vamkalvu:163": "śabdasmṛtyādīnāṃ tatpūrvakatvaṃ pūrvaṃ kāvyabandheṣvapekṣaṇīyatvāt //3//",
  "GK16vamkalvu:164": "tāsāṃ kāvyāṅgatvaṃ yojayitumāha ----",
  "GK16vamkalvu:165": "__________",
  "GK16vamkalvu:166": "śabdasmṛteḥ śabdaśuddhiḥ // VKal_1,3.4 //",
  "GK16vamkalvu:167": "śabdasmṛtervyākaraṇācchabdānāṃ śuddhiḥ sādhutvaniścayaḥ kartavyaḥ / śuddhāni hi padāni niḥśaṅkaiḥ kavibhiḥ prayujyante //4//",
  "GK16vamkalvu:168": "__________",
  "GK16vamkalvu:169": "abhidhānakośāt padārthaniścayaḥ // VKal_1,3.5 //",
  "GK16vamkalvu:170_0": "padaṃ hi racanāprapraveśayogyaṃ bhāvayan saṃdigdhārthatvena na gṛhṇīyānna vā jahyāditi",
  "GK16vamkalvu:170_1": "kāvyabandhavighnaḥ / tasmādabhidhānakośataḥ padārthaniścayaḥ kartavya iti / apūrvābhidhānalābhārthatvaṃ",
  "GK16vamkalvu:170_2": "tvayuktamabhidhānakośasya ,",
  "GK16vamkalvu:171": "aprayuktasyāprayojyatvāt / yadi prayuktaṃ prayujyate tarhi kimiti saṃdighāthatvamāśaṅkitaṃ padasya ?",
  "GK16vamkalvu:172": "tanna ;",
  "GK16vamkalvu:173_0": "tatra sāmānyenārthāvagatiḥ saṃbhavati / yathā {nīvī}śabdena jaghanavasragranthirucyata",
  "GK16vamkalvu:173_1": "iti kasyacinnaścayaḥ / striyā vā puruṣasya veti saṃśayaḥ nīvī saṃgrathanaṃ nāryā",
  "GK16vamkalvu:173_2": "jaghanasthasya vāsasaḥ iti nāmamālāpratīkamapaśyata iti / atha kathaṃ ----",
  "GK16vamkalvu:174": "vicitrabhojanābhogavardhamānaḥdarāsthibhiḥ /",
  "GK16vamkalvu:175": "kenacitpūrvamukto'pi nīvībandhaḥ ślathīkṛtaḥ //",
  "GK16vamkalvu:176": "iti prayogaḥ / bhrānterupacārādvā //5//",
  "GK16vamkalvu:177": "__________",
  "GK16vamkalvu:178": "chandovicitervṛttasaṃśayacchedaḥ // VKal_1,3.6 //",
  "GK16vamkalvu:179": "kāvyābhyāsādvṛttasaṃkrāntirbhavatyeva / kiṃ tu mātrāvṛttādiṣu kvacitsaṃśayaḥ syāt / ato vṛttasaṃśayacchedaśchandovicitervidheya iti //6//",
  "GK16vamkalvu:180": "__________",
  "GK16vamkalvu:181": "kalāśāstrebhyaḥ kalātattvasya saṃvit // VKal_1,3.7 //",
  "GK16vamkalvu:182": "kalā gītanṛtyacitrādikāstāsāmabhidhāyakāni śāstrāṇi viśākhilādipraṇītāni kalāśāstrāṇi ,",
  "GK16vamkalvu:183": "tebhyaḥ kalātattvasya saṃvit saṃvedanam / na hi kalātattvānupalabdhau kalāvastu samyaṅnibandhuṃ śakyamiti //7//",
  "GK16vamkalvu:184": "__________",
  "GK16vamkalvu:185": "kāmaśāstrataḥ kāmopacārasya // VKal_1,3.8 //",
  "GK16vamkalvu:186": "saṃvit ityanuvartate / kāmopacārasya saṃvit kāmaśāstrata iti / kāmopacārabahulaṃ hi vastu kāvyasyeti //8//",
  "GK16vamkalvu:187": "__________",
  "GK16vamkalvu:188": "daṇḍanīternayāpanayayoḥ // VKal_1,3.9 //",
  "GK16vamkalvu:189_0": "daṇḍanīterarthaśāstrānnayasyāpanayasya ca saṃviditi / tatra ṣāḍguṇyasya yathāvatorayogo",
  "GK16vamkalvu:189_1": "nayaḥ / tadviparīto'panayaḥ / na hi tāvavijñāya nāyakapratināyakayorvṛttaṃ śakyaṃ",
  "GK16vamkalvu:189_2": "kāvye nibandhumiti //9 //",
  "GK16vamkalvu:190": "__________",
  "GK16vamkalvu:191": "itivṛttakuṭilatvaṃ ca tataḥ // VKal_1,3.10 //",
  "GK16vamkalvu:192": "itihāsādiritivṛttaṃ kāvyaśarīram ,",
  "GK16vamkalvu:193": "tasya kuṭilatvaṃ tato daṇḍanīterbalīvastvābalīyastvādiprayogo vyutpattimūlatvāttasyāḥ / evamanyāsāmapi vidyānāṃ yathāsvamupayogo varṇanīya iti //10//",
  "GK16vamkalvu:194": "__________",
  "GK16vamkalvu:195": "lakṣyajñatvamabhiyogo vṛddhasevāvekṣaṇaṃ pratibhānamavadhānaṃ ca prakīrṇam // VKal_1,3.11 //",
  "GK16vamkalvu:196": "__________",
  "GK16vamkalvu:197": "tatra kāvyaparicayo lakṣyajñatvam // VKal_1,3.12 //",
  "GK16vamkalvu:198": "anyeṣāṃ kāvyeṣu paricayo lakṣyajñatvam / tato hi kāvyabandhasya vyutpattirbhavati //12//",
  "GK16vamkalvu:199": "__________",
  "GK16vamkalvu:200": "kāvyabandhodyamo'bhiyogaḥ // VKal_1,3.13 //",
  "GK16vamkalvu:201": "bandhanaṃ bandhaḥ ,",
  "GK16vamkalvu:202": "kāvyasya bandho racanā kāvyabandhaḥ / tatrodyamo'bhiyogaḥ / sa hi kavitvaprakarṣamādadhāti //13//",
  "GK16vamkalvu:203": "__________",
  "GK16vamkalvu:204": "kāvyopadeśaguruśuśrūṣaṇaṃ vṛddhasevā // VKal_1,3.14 //",
  "GK16vamkalvu:205": "kāvyopadeśe gurava upadeṣṭāraḥ / teṣāṃ śuśrūṣaṇaṃ vṛddhasevā / tataḥ kāvyavidyāyāḥ saṃkrāntirbhavati //14//",
  "GK16vamkalvu:206": "__________",
  "GK16vamkalvu:207": "padādhānoddharaṇamavekṣaṇam // VKal_1,3.15 //",
  "GK16vamkalvu:208": "padasyādhānaṃ nyāsaḥ , uddharaṇamapasāraṇam / tayoḥ khalvavekṣaṇam / atra ślokau ----",
  "GK16vamkalvu:209": "ādhānoddharaṇe tāvadyāvaddolāyate manaḥ /",
  "GK16vamkalvu:210": "padasya sthāpite sthairye hanta siddhā sarasvatī //",
  "GK16vamkalvu:211": "yatpadāni tyajantyeva parivṛttisahiṣṇutām /",
  "GK16vamkalvu:212": "taṃ śabdanyāsaniṣṇātāḥ śabdapākaṃ pracakṣate //",
  "GK16vamkalvu:213": "//15//",
  "GK16vamkalvu:214": "__________",
  "GK16vamkalvu:215": "kavitvabījaṃ pratibhānam // VKal_1,3.16 //",
  "GK16vamkalvu:216": "kavitvasya bījaṃ kavitvabījaṃ janmāntarāgatasaṃskāraviśeṣaḥ kaścit ,",
  "GK16vamkalvu:217": "yasmādvinā kāvyaṃ na niṣpadyate ,",
  "GK16vamkalvu:218": "niṣpannaṃ vāvahāsāyatanaṃ syāt //16// ++",
  "GK16vamkalvu:219": "__________",
  "GK16vamkalvu:220": "cittaikāgryamavadhānam // VKal_1,3.17 //",
  "GK16vamkalvu:221": "cittasyaikāgryaṃ bāhyārthanivṛttiḥ tadavadhānam / avahitaṃ hi cittamarthān paśyati //17//",
  "GK16vamkalvu:222": "__________",
  "GK16vamkalvu:223": "taddeśakālābhyām // VKal_1,3.18 //",
  "GK16vamkalvu:224": "tat avadhānaṃ deśātkālācca samutpadyate //18//",
  "GK16vamkalvu:225": "kau punardeśakālāvityatrāha ----",
  "GK16vamkalvu:226": "__________",
  "GK16vamkalvu:227": "vivikto deśaḥ // VKal_1,3.19 //",
  "GK16vamkalvu:228": "vivikto nirjanaḥ //19//",
  "GK16vamkalvu:229": "__________",
  "GK16vamkalvu:230": "rātriyāmasturīyaḥ kālaḥ // VKal_1,3.20 //",
  "GK16vamkalvu:231": "rātreryāmo rātriyāmaḥ praharaḥ turīyaścaturthaḥ kāla iti / tadvaśādviṣayoparataṃ cittaṃ prasannamavadhatte //20//",
  "GK16vamkalvu:232": "evaṃ kāvyāṅgānyupadarśya , kāvyaviśeṣajñānārthamāha ----",
  "GK16vamkalvu:233": "__________",
  "GK16vamkalvu:234": "kāvyaṃ gadyaṃ padyaṃ ca // VKal_1,3.21 //",
  "GK16vamkalvu:235": "gadyasya pūrvaṃ nirdeśo durlakṣyaviṣayatvena durbandhatvāt / yathāhuḥ ---- gadyaṃ kavīnāṃ nikaṣaṃ vadanti iti //21//",
  "GK16vamkalvu:236": "tacca tridhā bhinnamiti darśayitumāha ----",
  "GK16vamkalvu:237": "__________",
  "GK16vamkalvu:238": "gadyaṃ vṛttagandhi cūrṇamutkalikāprāyaṃ ca // VKal_1,3.22 //",
  "GK16vamkalvu:239": "tallakṣaṇānyāha ----",
  "GK16vamkalvu:240": "__________",
  "GK16vamkalvu:241": "padyabhāgavadvṛttagandhi // VKal_1,3.23 //",
  "GK16vamkalvu:242": "padyasya bhāgāḥ padyabhāgāstadvat vṛttagandhi /",
  "GK16vamkalvu:243": "yathā pātālatālutalavāsiṣu dānaveṣu iti /",
  "GK16vamkalvu:244": "atra hi vasantatilakākhyasya vṛttasya bhāgaḥ pratyabhijñāyate //23//",
  "GK16vamkalvu:245": "__________",
  "GK16vamkalvu:246": "anāviddhalalitapadaṃ cūrṇam // VKal_1,3.24 //",
  "GK16vamkalvu:247": "anāviddhānyadīrghasamāsāni lalitānyanuddhatāni padāni yasmiṃstadanāviddhalalitapadaṃ cūrṇamiti / yathā ----",
  "GK16vamkalvu:248": "abhyāso hi karmaṇāṃ kauśalamāvahati /",
  "GK16vamkalvu:249": "na hi sakṛnnipātamātreṇodabindurapi grāvaṇi nimnatāmādadhāti /",
  "GK16vamkalvu:250": "//24//",
  "GK16vamkalvu:251": "__________",
  "GK16vamkalvu:252": "viparītamutkalikāprāyam // VKal_1,3.25 //",
  "GK16vamkalvu:253": "viparītamāviddhotapadamutkalilāprāyam / yathā ----",
  "GK16vamkalvu:254": "kuliśaśikharakharanakharapracaṇḍapeṭāpāṭitamattamātaṅgakumbhasthalagalanmadacchaṭāccharitacārukesarabhārabhāsuramukhe kesariṇi iti //25//",
  "GK16vamkalvu:255": "__________",
  "GK16vamkalvu:256": "padyamanekabhedam // VKal_1,3.26 //",
  "GK16vamkalvu:257": "padyaṃ khalvanekena samārdhasamaviṣamādinā bhedena bhinnaṃ bhavati //26//",
  "GK16vamkalvu:258": "__________",
  "GK16vamkalvu:259": "tadanibaddhaṃ nibaddhaṃ ca // VKal_1,3.27 //",
  "GK16vamkalvu:260": "tadidaṃ gadyapadyarūpaṃ kāvyamanibaddhaṃ nibaddhaṃ ca / anayoḥ prasiddhatvāllakṣaṇaṃ noktam //27//",
  "GK16vamkalvu:261": "__________",
  "GK16vamkalvu:262": "kramasiddhistayoḥ sraguttaṃsavat // VKal_1,3.28 //",
  "GK16vamkalvu:263_0": "tayorityanibaddhaṃ nibaddhaṃ ca parāmṛśyate / krameṇa siddhiḥ kramasiddhiḥ / anibaddhasiddhau",
  "GK16vamkalvu:263_1": "nibaddhasiddhaiḥ sraguttaṃsavat / yathā sraji mālāyā siddhāyāmuttaṃsaḥ śekharaḥ sidhyati //28 //",
  "GK16vamkalvu:264": "kecidanibaddha eva paryavasitāḥ , taddūṣaṇārthamāha ----",
  "GK16vamkalvu:265": "__________",
  "GK16vamkalvu:266": "nānibaddhaṃ cakāstyekatejaḥparamāṇuvat // VKal_1,3.29 //",
  "GK16vamkalvu:267": "na khalvanibaddhaṃ kāvyaṃ cakāsti dīpyate / yathaikatejaḥparamāṇuriti /",
  "GK16vamkalvu:268": "atra ślokaḥ ----",
  "GK16vamkalvu:269": "asaṃkalitarūpāṇāṃ kāvyānāṃ nāsti cārutā /",
  "GK16vamkalvu:270": "na pratyekaṃ prakāśante taijasāḥ paramāṇavaḥ // [k: iti]",
  "GK16vamkalvu:271": "//29//",
  "GK16vamkalvu:272": "__________",
  "GK16vamkalvu:273": "saṃdarbheṣu daśarūpakaṃ śreyaḥ // VKal_1,3.30 //",
  "GK16vamkalvu:274": "saṃdarbheṣu prabandheṣu daśarūpakaṃ nāṭakādi śreyaḥ //30//",
  "GK16vamkalvu:275": "kasmāttadāha ----",
  "GK16vamkalvu:276": "__________",
  "GK16vamkalvu:277": "taddhi citraṃ citrapaṭavadviśeṣasākalyāt // VKal_1,3.31 //",
  "GK16vamkalvu:278": "taddaśarūpakaṃ hi yasmāñcitraṃ citrapaṭacat / viśeṣāṇāṃ sākalyāt //31//",
  "GK16vamkalvu:279": "__________",
  "GK16vamkalvu:280": "tato'nyabhedakḷptiḥ // VKal_1,3.32 //",
  "GK16vamkalvu:281": "tato daśarūpakādanyeṣāṃ bhedānāṃ kḷptiḥ kalpanamiti / daśarūpakasyaiva hīdaṃ sarvaṃ vilasitam ,",
  "GK16vamkalvu:282": "yacca kathākhyāyike mahākāvyamiti / tallakṣaṇaṃ ca nātīva hṛdayaṅgamamityupekṣitamasmābhiḥ / tadanyato grāhyam //32//",
  "GK16vamkalvu:283": "iti śrīkāvyālaṅkārasūtravṛttau śārīre prathame'dhikaraṇe tṛtīyo'dhyāyaḥ //1-3//",
  "GK16vamkalvu:284": "samāptaṃ cedaṃ śārīraṃ prathamamadhikaraṇam /",
  "GK16vamkalvu:285": "=======================================================",
  "GK16vamkalvu:286": "dvitīyādhikaraṇe prathamo'dhyāyaḥ /",
  "GK16vamkalvu:287": "kāvyaśarīre sthāpite kāvyasaundaryākṣepahetavastyāgāya doṣā vijñātavyā iti doṣadarśanaṃ nāmādhikaraṇamārabhyate / doṣasvarūpakathārthamāha ----",
  "GK16vamkalvu:288": "__________",
  "GK16vamkalvu:289": "guṇaviparyayātmāno doṣāḥ // VKal_2,1.1 //",
  "GK16vamkalvu:290": "guṇānāṃ vakṣyamāṇānāṃ ye viparyayāstadātmāno doṣāḥ //1//",
  "GK16vamkalvu:291": "__________",
  "GK16vamkalvu:292": "arthatastadavagamaḥ // VKal_2,1.2 //",
  "GK16vamkalvu:293": "guṇasvarūpanirūpaṇātteṣāṃ doṣāṇāmarthādavagamo'rthātsiddhiḥ //2//",
  "GK16vamkalvu:294": "kimarthaṃ te pṛthakprapañcyanta ityatrāha ----",
  "GK16vamkalvu:295": "__________",
  "GK16vamkalvu:296": "saukaryāya prapañcaḥ // VKal_2,1.3 //",
  "GK16vamkalvu:297": "saukaryārthaḥ prapañco vistaro doṣānām / uddiṣṭā lakṣaṇalakṣitā hi doṣāḥ sujñānā bhavanti //3//",
  "GK16vamkalvu:298": "padadoṣāndarśayitumāha ----",
  "GK16vamkalvu:299": "__________",
  "GK16vamkalvu:300": "duṣṭaṃ padamasādhu kaṣṭaṃ grāmyamapratītamanarthakaṃ ca // VKal_2,1.4 //",
  "GK16vamkalvu:301": "krameṇa vyākhyātumāha ----",
  "GK16vamkalvu:302": "__________",
  "GK16vamkalvu:303": "śabdasmṛtiviruddhamasādhu // VKal_2,1.5 //",
  "GK16vamkalvu:304_0": "śabdasmṛtyā vyākaraṇena viruddhaṃ padamasādhu / yathā ---- anyakārakavaiyarthyam",
  "GK16vamkalvu:304_1": "iti / atra hi aṣaṣṭhyatṛtīyāsthasyānyasya dugāśīrāśāsthāsthitotsukotikārakarāgaccheṣu",
  "GK16vamkalvu:304_2": "iti dukā bhavitavyamiti //5 //",
  "GK16vamkalvu:305": "__________",
  "GK16vamkalvu:306": "śrutivirasaṃ kaṣṭam // VKal_2,1.6 //",
  "GK16vamkalvu:307": "śrutivirasaṃ śrotrakaṭu padaṃ kaṣṭam / taddhi racanāgumphitamapyudvejayati / yathā ----",
  "GK16vamkalvu:308": "acūcuraccaṇḍi ! kapolaupste kāntidravaṃ drāgviśadaḥ śaśāṅkaḥ /",
  "GK16vamkalvu:309": "//6//",
  "GK16vamkalvu:310": "__________",
  "GK16vamkalvu:311": "lokamātraprayuktaṃ grāmyam // VKal_2,1.7 //",
  "GK16vamkalvu:312": "loka eva yasprayuktaṃ padaṃ ,",
  "GK16vamkalvu:313": "na śāstre ;",
  "GK16vamkalvu:314": "tadgrāmyam / yathā kaṣṭaṃ kathaṃ roditi phūtkṛteyam / anyadapi tallagallādikaṃ draṣṭavyam //7//",
  "GK16vamkalvu:315": "__________",
  "GK16vamkalvu:316": "śāstramātraprayuktamapratītam // VKal_2,1.8 //",
  "GK16vamkalvu:317": "śāstra eva prayuktaṃ yat , na loke tadapratītaṃ padam / yathā ----",
  "GK16vamkalvu:318": "kiṃ bhāṣitena bahunā rūpaskandhasya santi me na guṇāḥ /",
  "GK16vamkalvu:319": "guṇānāntarīyakaṃ ca prameti na te'styupālambhaḥ //",
  "GK16vamkalvu:320": "atra rūpaskandhanāntarīyakapade na loka ityapratītam //8//",
  "GK16vamkalvu:321": "__________",
  "GK16vamkalvu:322": "pūraṇārthamanarthakam // VKal_2,1.9 //",
  "GK16vamkalvu:323": "pūraṇamātraprayojanamavyayapadamanarthakam / daṇḍāpūnyāyena padamanyadapyanarthakameva / yathā ----",
  "GK16vamkalvu:324": "uditastu hāstikavinīlamayaṃ timiraṃ nipīya kiraṇaiḥ savitā /",
  "GK16vamkalvu:325": "atra {tu}śabdasya pādapūraṇārthameva prayogaḥ /",
  "GK16vamkalvu:326": "na vākyālaṅkārārtham [k: // *VKal_2,1.10//]",
  "GK16vamkalvu:327": "vākyālaṅkāraprayojanaṃ tu nānarthakam / apavādārthamidam /",
  "GK16vamkalvu:328": "[k: apavādārthamidam / vākyālaṅkāraprayojanaṃ tu nānarthakam /]",
  "GK16vamkalvu:329": "yathā ----",
  "GK16vamkalvu:330": "na khalviha gatāgatā nayanagocaraṃ me gatā iti",
  "GK16vamkalvu:331": "tathā hi khalu hanteti //9//",
  "GK16vamkalvu:332": "saṃprati padārthadoṣānāha ----",
  "GK16vamkalvu:333": "__________",
  "GK16vamkalvu:334": "anyārthaneyagūḍhārthāślīlakliṣṭāni ca // VKal_2,1.10 [*VKal_2,1.11] //",
  "GK16vamkalvu:335": "duṣṭaṃ padam ityanuvartate / arthataśca vacanavipariṇāmaḥ / anyārthādīni padāni duṣṭānīti sūtrārthaḥ //10//",
  "GK16vamkalvu:336": "eṣāṃ krameṇa lakṣaṇāyāha ----",
  "GK16vamkalvu:337": "__________",
  "GK16vamkalvu:338": "rūḍhicyutamanyārtham // VKal_2,1.11 [*VKal_2,1.12] //",
  "GK16vamkalvu:339": "rūḍhicyutam,",
  "GK16vamkalvu:340": "rūḍhimanapekṣya yaugikārthamātropādānāt / anyārthaṃ padam / sthūlatvātsāmānyena ghaṭaśabdaḥ paṭaśabdātha ityādikamanyārthaṃ noktam / yathā ----",
  "GK16vamkalvu:341": "te duḥkhamuccāvacamāvahanti ye prasmaranti priyasaṅgamānām /",
  "GK16vamkalvu:342": "atra-āvahatiḥ karotyartho dhāraṇārthe prayuktaḥ ,",
  "GK16vamkalvu:343": "prasmaratirvismaraṇārthaḥ prakṛṣṭasmaraṇe iti //11//",
  "GK16vamkalvu:344": "__________",
  "GK16vamkalvu:345": "kalpitārthaṃ neyārtham // VKal_2,1.12 [*VKal_2,1.13] //",
  "GK16vamkalvu:346": "aśrautasyāpyunneyapadārthasya kalpanātkalpitārthaṃ neyārtham / yathā ----",
  "GK16vamkalvu:347": "sapadi paṅktivihaṅgamanāmabhṛttanayasaṃvalitaṃ balaśalinā /",
  "GK16vamkalvu:348": "vipulaparvatavarṣi śitaiḥ śaraiḥ plavagasainyamulūkajitā jitam //",
  "GK16vamkalvu:349": "atra vihaṅgamaścakravāko 'bhipretaḥ / tannāmāni cakrāṇi ,",
  "GK16vamkalvu:350_0": "tāni bibhratīti vihaṅgamanāmabhṛto rathāḥ / paṅktiriti daśasaṃkhyā lakṣyate / paṅktirdaśa",
  "GK16vamkalvu:350_1": "vihaṅgamanāmabhṛto rathā yasya sa paṅktivihaṅgamanāmabhṛddaśarathaḥ / tasya tanayābhyāṃ",
  "GK16vamkalvu:350_2": "rāmalakṣmaṇābhyāṃ saṃvalitaṃ plavagasainyaṃ jitam / ulūkajitā indrajitā / {kauśika}śabdendrplūkayorabhidhānamiti",
  "GK16vamkalvu:350_3": "{kauśika}śabdavācyatvenendra ulūka uktaḥ / nanu caivaṃ rathāṅganāmādīnāmapi prayogo'nupapannaḥ ,",
  "GK16vamkalvu:351": "---- na ; teṣāṃ nirūḍhalakṣaṇatvāt //12//",
  "GK16vamkalvu:352": "__________",
  "GK16vamkalvu:353": "aprasiddhārthaprayuktaṃ gūḍhārtham // VKal_2,1.13 [*VKal_2,1.14] //",
  "GK16vamkalvu:354": "yasya padasya loke'rthaḥ prasiddhaśrāprāseddhaśca ,",
  "GK16vamkalvu:355": "tadprasiddhe'rthe prayuktaṃ gūḍhārtham / yathā ----",
  "GK16vamkalvu:356": "sahasragorivānīkaṃ duḥsahaṃ bahvataḥ paraiḥ iti /",
  "GK16vamkalvu:357": "sahasraṃ gāvo 'kṣīṇi yasya sa sahasragurindraḥ / tasyeveti gośabdasyākṣivācitvaṃ kaviṣvaprasiddhamiti //13//",
  "GK16vamkalvu:358": "__________",
  "GK16vamkalvu:359": "asamyārthāntaramasamyasmṛtihetuścāślīlam // VKal_2,1.14 [*VKal_2,1.15] //",
  "GK16vamkalvu:360": "yasya padasyānekārthasyaiko 'rtho'sabhyaḥ syāt ,",
  "GK16vamkalvu:361": "tadasabhyārthāntaram / yathā ---- varcaḥ iti padaṃ tejasi viṣṭhāyāṃ ca /",
  "GK16vamkalvu:362": "yattu padaṃ sabhyārthavācakamapyekadeśadvāreṇāsabhyārthaṃ smārayati ,",
  "GK16vamkalvu:363": "tadasabhyasmṛtihetuḥ / yathā ---- kṛkāṭikā iti //14//",
  "GK16vamkalvu:364": "__________",
  "GK16vamkalvu:365": "na guptalakṣitasaṃvṛtāni // VKal_2,1.15 [*VKal_2,1.16] //",
  "GK16vamkalvu:366": "apavādārthamidam / guptaṃ lakṣitaṃ saṃvṛttaṃ ca nāślīlam //15//",
  "GK16vamkalvu:367": "eṣāṃ lakṣaṇānyāha ----",
  "GK16vamkalvu:368": "__________",
  "GK16vamkalvu:369": "aprasiddhāsabhyaṃ guptam // VKal_2,1.16 [*VKal_2,1.17] //",
  "GK16vamkalvu:370": "aprasiddhāsabhyārthāntaraṃ padamaprasiddhāsabhyaṃ yat tadguptam / yathā ---- saṃbādhaḥ iti padam / taddhi saṃkaṭārthaṃ prasiddham ,",
  "GK16vamkalvu:371": "na guhyārthamiti //16//",
  "GK16vamkalvu:372": "__________",
  "GK16vamkalvu:373": "lākṣaṇikāsabhyānvitaṃ lakṣitam // VKal_2,1.17 [*VKal_2,1.18] //",
  "GK16vamkalvu:374": "tadevāsabhyārthāntaraṃ lakṣaṇikenāsabhyenārthenānvitaṃ padaṃ lakṣitam / yathā ---- janmabhūḥ iti / taddhi lakṣaṇayā guṇātham ,",
  "GK16vamkalvu:375": "na svaśaktyeti //17//",
  "GK16vamkalvu:376": "__________",
  "GK16vamkalvu:377": "lokasaṃvītaṃ saṃvṛtam // VKal_2,1.18 [*VKal_2,1.19] //",
  "GK16vamkalvu:378": "lokena saṃvītaṃ lokasaṃvītaṃ yat tat saṃvṛtam / yathā ---- subhagā bhagonīupasthānamabhipretamkumārīdohadaḥ iti / atra hi ślokaḥ ----",
  "GK16vamkalvu:379": "saṃvītasya hi lokena na doṣānveṣaṇaṃ ksamam /",
  "GK16vamkalvu:380": "śivaliṅgasya saṃsthāne kasyāsabhyatvabhāvanā //",
  "GK16vamkalvu:381": "//18//",
  "GK16vamkalvu:382": "__________",
  "GK16vamkalvu:383": "tantraividhyam, vrīḍājugupsāmaṅgalātaṅkadāyibhedāt // VKal_2,1.19 [*VKal_2,1.20] //",
  "GK16vamkalvu:384": "tasyāślīlasya traividhyaṃ bhavati ,",
  "GK16vamkalvu:385_0": "vrīḍājugupsāmaṅgalātaṅkadāyināṃ bhedāt / kiñcit vrīḍādāyi bhavati / yathā ---- vākkāṭavamhiraṇyaretāḥ",
  "GK16vamkalvu:385_1": "iti / kiñcit jugupsādāyi bhavati / yathā ---- kapardakaḥ iti / kiñcit amaṅgalātaṅgadāyi",
  "GK16vamkalvu:385_2": "bhavati / yathā ---- saṃsthitaḥ iti //19 //",
  "GK16vamkalvu:386": "__________",
  "GK16vamkalvu:387": "vyavahitārthapratyayaṃ kliṣṭam // VKal_2,1.20 [*VKal_2,1.21] //",
  "GK16vamkalvu:388": "arthasya pratītirarthapratyayaḥ / sa vyavahito yasmādbhavati tadvyavahitārthapratyayaṃ kliṣṭam / yathā ----",
  "GK16vamkalvu:389": "dakṣātmajādayitavallabhabhavedikānāṃ",
  "GK16vamkalvu:390": "jyotsnājuṣāṃ jalalavāstaralaṃ patanti //",
  "GK16vamkalvu:391": "dakṣātmajāstārāḥ / tāsāṃ dayito dakṣātmajādayitaścandraḥ / tasya vallabhāścandrakāntāḥ / tadvedikānāmiti / atra hi vyavadhānenārthapratyayaḥ //20//",
  "GK16vamkalvu:392": "__________",
  "GK16vamkalvu:393": "anyatrārūḍhatvāt // VKal_2,1.21 [k: not in sutra] //",
  "GK16vamkalvu:394": "arūḍhāvapi yato'rthapratyayo jhaṭiti na tatkliṣṭam / yathā ----",
  "GK16vamkalvu:395": "kāñciguṇasthānamaninditāyāḥ iti",
  "GK16vamkalvu:396": "//21//",
  "GK16vamkalvu:397": "__________",
  "GK16vamkalvu:398": "antyābhyāṃ vākyaṃ vyākhyātam // VKal_2,1.22 //",
  "GK16vamkalvu:399": "aślīlaṃ kliṣṭaṃ cetyantye pade / tābhyāṃ vākyaṃ vyākhyātam / tadapyaślīlaṃ kliṣṭaṃ ca bhavati /",
  "GK16vamkalvu:400": "aślīlaṃ yathā ----",
  "GK16vamkalvu:401": "na sā dhanonnatiryā syātkalasukhadāyinī /",
  "GK16vamkalvu:402": "parārthavaddhakakṣyāṇāṃ yat satyaṃ pelavaṃ dhanaṃ //",
  "GK16vamkalvu:403": "sopānapathamutsṛjya vāyuvegasamuddhatam /",
  "GK16vamkalvu:404": "mahāpathena gatavān kīrtyamānaguṇo janaiḥ //",
  "GK16vamkalvu:405": "kliṣṭaṃ yathā ----",
  "GK16vamkalvu:406": "dhammillasya na kasya prekṣya nikāmaṃ kuraṅgaśāvākṣyāḥ /",
  "GK16vamkalvu:407": "rajyatyapūrvabandhavyutpattermānasaṃ śobhām //",
  "GK16vamkalvu:408": "etānpadapadārthadoṣān jñātvā kavistyajediti tātparyārthaḥ /",
  "GK16vamkalvu:409": "//22//",
  "GK16vamkalvu:410": "iti śrīkāvyālaṅkārasūtravṛttau doṣadarśane dvitīye'dhikaraṇe prathamo'dhyāyaḥ padapadārthadoṣavibhāgaḥ /",
  "GK16vamkalvu:411": "----------------------------------------------------------------------------------------------",
  "GK16vamkalvu:412": "dvitīyādhikaraṇe dvitīyo'dhyāyaḥ /",
  "GK16vamkalvu:413": "padapadārthadoṣñpratipādyedānīṃ vākyadoṣāndarśayitumāha ----",
  "GK16vamkalvu:414": "__________",
  "GK16vamkalvu:415": "bhinnavṛttayatibhraṣṭavisaṃdhīni vākyāni // VKal_2,2.1 //",
  "GK16vamkalvu:416": "duṣṭanītyabhisaṃbandhaḥ //1//",
  "GK16vamkalvu:417": "krameṇa vyācaṣṭe ----",
  "GK16vamkalvu:418": "__________",
  "GK16vamkalvu:419": "svalakṣaṇacyutavṛttaṃ bhinnavṛttam // VKal_2,2.2 //",
  "GK16vamkalvu:420": "svasmāllakṣaṇāccyutaṃ vṛttaṃ yasmiṃstat svalakṣaṇacyutaṃ vākyaṃ bhinnavṛttam / yathā ----",
  "GK16vamkalvu:421": "ayi paśyasi saudhamāśritāmaviralasumanomālabhāriṇīm //",
  "GK16vamkalvu:422": "vaitālīyayugmapāde laghvakṣarāṇāṃ paṇṇāṃ nairantaryaṃ nipiddham / tacca kṛtamiti bhinnavṛttatvam //2//",
  "GK16vamkalvu:423": "__________",
  "GK16vamkalvu:424": "virasavirāmaṃ yatibhraṣṭam // VKal_2,2.3 //",
  "GK16vamkalvu:425": "virasaḥ śrutikaṭurvirāmo yasmiṃstad virasavirāmaṃ yatibhraṣṭam //3//",
  "GK16vamkalvu:426": "__________",
  "GK16vamkalvu:427": "taddhātunāmabhāgabhede svarasaṃdhyakṛte prāyeṇa // VKal_2,2.4 //",
  "GK16vamkalvu:428": "tad yatibhraṣṭaṃ dhātubhāgabhede nāmabhāgabhede ca sati bhavati / svarasandhinā kṛte prāyeṇa bāhulyena / dhātubhāgabhede mandākrāntāyāṃ yathā",
  "GK16vamkalvu:429": "etāsāṃ rājati sumanasāṃ dāmakaṇṭhāvalambi /",
  "GK16vamkalvu:430": "nāmabhāgabhede śikhariṇyāṃ yathā /",
  "GK16vamkalvu:431": "kuraṅgākṣīṇāṃ gaṇḍatalaphalake svedavisaraḥ /",
  "GK16vamkalvu:432": "mandākrāntāyāṃ yathā",
  "GK16vamkalvu:433": "durdarśaścakraśikhikapiśaḥ śārṅgiṇo bāhudaṇḍaḥ /",
  "GK16vamkalvu:434": "dhātu-nāmabhāgapadagrahaṇāt tadbhāgātiriktabhede na bhavati yatibhraṣṭatvam / yathā mandākrāntāyām ----",
  "GK16vamkalvu:435": "śobhāṃ puṣpatyavamabhinavaḥ sundarīṇāṃ prabodhaḥ /",
  "GK16vamkalvu:436": "śikhariṇyāṃ yathā",
  "GK16vamkalvu:437": "vinidraḥ śyāmānteṣvadhararpuṭasītkāravirutaiḥ /",
  "GK16vamkalvu:438": "svarasandhyakṛta iti vacanāt svarasandhikṛte bhede na doṣaḥ / yathā",
  "GK16vamkalvu:439": "kiñcidbhāvālasamasaralaṃ prekṣitaṃ sundarīṇām /",
  "GK16vamkalvu:440": "//4//",
  "GK16vamkalvu:441": "__________",
  "GK16vamkalvu:442": "na vṛttadoṣātpṛthagyatidpṣaḥ, vṛttasya yatyātmakatvāt // VKal_2,2.5 //",
  "GK16vamkalvu:443": "vṛttadoṣāt pṛthag yatidoṣo na vaktavyaḥ / vṛttasya yatyātmakatvāt //5//",
  "GK16vamkalvu:444": "yatyātmakaṃ hi vṛttamiti bhinnavṛtta eva yatibhraṣṭasyāntarbhāvānna pṛthaggrahaṇaṃ kāryamata āha ----",
  "GK16vamkalvu:445": "__________",
  "GK16vamkalvu:446": "na, lakṣaṇaḥ pṛthaktvāt // VKal_2,2.6 //",
  "GK16vamkalvu:447": "nāyaṃ doṣaḥ lakṣaṇo lakṣaṇasya pṛthaktvāt / anyaddhi lakṣaṇaṃ vṛttasyānyacca yateḥ / gurulaghuniyamātmakaṃ vṛttam / virāmātmikā ca yatiriti //6//",
  "GK16vamkalvu:448": "__________",
  "GK16vamkalvu:449": "virūpapadasaṃdhi visaṃdhiḥ // VKal_2,2.7 //",
  "GK16vamkalvu:450": "padānāṃ sandhiḥ padasandhiḥ / sa ca svarasamavāyarūpaḥ pratyāsattimātrārūpo vā / sa virūpo yasminniti vigrahaḥ //7//",
  "GK16vamkalvu:451": "__________",
  "GK16vamkalvu:452": "padasaṃdhervairūpyaṃ viśleṣo'ślīlatvaṃ kaṣṭatvaṃ ca // VKal_2,2.8 //",
  "GK16vamkalvu:453": "viśleṣo vibhāgena pāruṣyamiti / viśleṣo yathā ----",
  "GK16vamkalvu:454": "meghānilena amunā etasminnadrikānane /",
  "GK16vamkalvu:455": "kamale iva locane ime anuvadhnāti vilāsapaddhatiḥ /",
  "GK16vamkalvu:456": "lolālakānubaddhāni ānanāni cakāsati /",
  "GK16vamkalvu:457": "aślīlatvaṃ yathā ----",
  "GK16vamkalvu:458": "virecakamidaṃ nṛttamācāryābhāsayojitam /",
  "GK16vamkalvu:459": "cakāse panasaprāyaiḥ purī paṇḍamahādrumaiḥ /",
  "GK16vamkalvu:460": "vinā śapathadānābhyāṃ padavādasamutsukam /",
  "GK16vamkalvu:461": "kaṣṭatvaṃ yathā ----",
  "GK16vamkalvu:462": "mañjarudgamagarbhāste gurvābhogā drumā babhuḥ /",
  "GK16vamkalvu:463": "//8//",
  "GK16vamkalvu:464": "evaṃ vākyadoṣānabhidhāya vākyārthadoṣān pratipādayitumāha ----",
  "GK16vamkalvu:465": "__________",
  "GK16vamkalvu:466": "vyarthaikārthasaṃdigdhāyuktāpakramalokavidyā viruddhāni ca // VKal_2,2.9 //",
  "GK16vamkalvu:467": "vākyāni duṣṭānīti sambandhaḥ //9//",
  "GK16vamkalvu:468": "krameṇa vyākhyātumāha ----",
  "GK16vamkalvu:469": "__________",
  "GK16vamkalvu:470": "vyāhatapūrvottarārthaṃ vyartham // VKal_2,2.10 //",
  "GK16vamkalvu:471": "vyāhatau pūrvottarāvarthau yasmiṃstadvyāhatapūrvottarārthaṃ vākyaṃ vyartham / yathā ----",
  "GK16vamkalvu:472": "adyāpi smarati rasālasaṃ mano me",
  "GK16vamkalvu:473": "mugdhāyāḥ smaracaturāṇi ceṣṭitāni /",
  "GK16vamkalvu:474": "mugdhāyāḥ kathaṃ smaracaturāṇi ceṣṭitāni / tāni cet kathaṃ mugdhā ?",
  "GK16vamkalvu:475": "atra pūrvottarayorarthayorvirodhād vyarthamiti //10//",
  "GK16vamkalvu:476": "__________",
  "GK16vamkalvu:477": "uktārthapadamekārtham // VKal_2,2.11 //",
  "GK16vamkalvu:478": "uktārthāni padāni yasmiṃstaduktārthapadamekārtham / yathā ----",
  "GK16vamkalvu:479": "cintāmohamanaṅgamaṅga ! tanute viprekṣitaṃ subhruvaḥ /",
  "GK16vamkalvu:480": "anaṅgaḥ śṛṅgāraḥ / tasya cintāmohātmakatvāccintāmohaśabdau prayuktāvuktārthau bhavataḥ / ekārthapadatvād vākyamekārthamityuktam //11//",
  "GK16vamkalvu:481": "__________",
  "GK16vamkalvu:482": "na, viśeṣaścedekārthaṃ duṣṭam // VKal_2,2.12//*",
  "GK16vamkalvu:483": "na gatārtha duṣṭaṃ viśeṣaścet pratipādyaḥ syāt //12//",
  "GK16vamkalvu:484": "taṃ viśeṣaṃ pratipādayitumāha ----",
  "GK16vamkalvu:485": "__________",
  "GK16vamkalvu:486": "dhanurjyādhvanau dhanuḥśrutirārūḍheḥ pratipattyai // VKal_2,2.13 //",
  "GK16vamkalvu:487_0": "dhanurjyādhvanāvityatra jyāśabdenoktārthatve'pi dhanuḥśrutiḥ prayujyate / ārūḍheḥ",
  "GK16vamkalvu:487_1": "pratipattyai / ārohaṇasya pratipattyartham / na hi dhanuḥśrutimantareṇa dhanuṣyārūḍhā",
  "GK16vamkalvu:487_2": "jyā dhanurjyeti śakyaṃ pratipattum / yathā ----",
  "GK16vamkalvu:488": "dhanurjyākiṇacihnena doṣṇā visphuritaṃ tava / iti //13//",
  "GK16vamkalvu:489": "__________",
  "GK16vamkalvu:490": "karṇāvataṃsaśravaṇakuṇḍalaśiraḥśekhareṣu karṇādinirdeśaḥ saṃnidheḥ // VKal_2,2.14 //",
  "GK16vamkalvu:491_0": "karṇāvataṃsādiśabdeṣu karṇādīnāmavataṃsādipadairuktārthānāmapi nirdeśaḥ sannidheḥ",
  "GK16vamkalvu:491_1": "pratipattyarthamiti sambandhaḥ / na hi karṇādiśabdanirdeśamantareṇa karṇādisannihitānāmavataṃsādīnāṃ",
  "GK16vamkalvu:491_2": "śakyā pratipattiḥ kartumiti / yathā ----",
  "GK16vamkalvu:492": "dolāvilāseṣu vilāsinīnāṃ karṇāvataṃsāḥ kalayanti kampam /",
  "GK16vamkalvu:493": "līlācalacchravaṇakuṇḍamāpatanti /",
  "GK16vamkalvu:494": "āyayurbhṛṅgamukharāḥ tūrṇaṃ śekharaśālinaḥ /",
  "GK16vamkalvu:495": "//14//",
  "GK16vamkalvu:496": "__________",
  "GK16vamkalvu:497": "muktāhāraśabde muktāśabdaḥ śuddheḥ // VKal_2,2.15 //",
  "GK16vamkalvu:498": "muktāhāraśabde muktāśabdo hāraśabdenaiva gatārthaḥ prayujyate ,",
  "GK16vamkalvu:499": "śuddheḥ pratipattyarthamiti saṃbandhaḥ / śuddhānāmanyaratnairamiśritānāṃ hāro muktahāraḥ / yathā ----",
  "GK16vamkalvu:500": "prāṇeśvarapariṣvaṅgavibhramapratipattibhiḥ /",
  "GK16vamkalvu:501": "muktāhāreṇa lasatā hasatīva stanadvayam //",
  "GK16vamkalvu:502": "__________",
  "GK16vamkalvu:503": "puṣpamālāśabde puṣpapadamutkarṣasya // VKal_2,2.16 //",
  "GK16vamkalvu:504": "puṣpamālāśabde mālāśabdenaiva gatārthaṃ puṣpapadaṃ prayujyate / utkarṣasya pratipattyarthamiti / utkṛṣṭānāṃ puṣpāṇāṃ mālā puṣpamāleti yathā ----",
  "GK16vamkalvu:505": "prāyaśaḥ puṣpamāleva kanyā sā kaṃ na lobhayet /",
  "GK16vamkalvu:506": "nanu mālāśabdo'nyatrāpi dṛśyate / yathā ,",
  "GK16vamkalvu:507": "ratnamālā ,",
  "GK16vamkalvu:508": "śabdamāleti / satyam / sa tāvadupacaritasya prayogaḥ / nirupapado hi mālāśabdaḥ puṣparacanāviśeṣamevābhidhatta iti //16//",
  "GK16vamkalvu:509": "__________",
  "GK16vamkalvu:510": "karikalabhaśabde kariśabdastādrūpyasya // VKal_2,2.17 //",
  "GK16vamkalvu:511": "karikalabhaśabde kariśabdaḥ kalabhenaiva gatārthaḥ prayujyate ---- tādrūpyasya pratipattyarthamiti / karī prauḍhakuñjaraḥ / tadrūpaḥ kalabhaḥ karikalabha iti / yathā ----",
  "GK16vamkalvu:512": "tyaja karikalabha tvaṃ prītibandhaṃ kariṇyāḥ /",
  "GK16vamkalvu:513": "//17//",
  "GK16vamkalvu:514": "__________",
  "GK16vamkalvu:515": "viśeṣaṇasya ca // VKal_2,2.18 //",
  "GK16vamkalvu:516": "viśeṣaṇasya viśeṣapratipattyarthamuktārthasya padasya prayogaḥ / yathā ----",
  "GK16vamkalvu:517": "jagāda madhurāṃ vācaṃ viśadākṣaraśālinīm /",
  "GK16vamkalvu:518": "//18//",
  "GK16vamkalvu:519": "__________",
  "GK16vamkalvu:520": "tadidaṃ prayukteṣu // VKal_2,2.19 //",
  "GK16vamkalvu:521": "tadidamuktaṃ prayukteṣu , nāprayukteṣu / na hi , bhavati yathā ----",
  "GK16vamkalvu:522": "śravaṇakuṇḍalami / iti / tathā ---- nitambakāñcī ityapi / yathā vā ---- karikalabhaḥ iti / tathā ---- uṣṭrakalabhaḥ ityapi / atra ślokaḥ ----",
  "GK16vamkalvu:523": "karṇāvataṃsādipade karṇādidhvaninirmitiḥ /",
  "GK16vamkalvu:524": "saṃnidhānādibpdhārthaṃ sthiteṣvetat samarthanam //+",
  "GK16vamkalvu:525": "//19//",
  "GK16vamkalvu:526": "__________",
  "GK16vamkalvu:527": "saṃśayakṛtsaṃdigdham // VKal_2,2.20 //",
  "GK16vamkalvu:528": "yadvākyaṃ sādhāraṇānāṃ dharmāṇāṃ śruteviṃśiṣṭānāṃ vā śruteḥ saṃśayaṃ karoti tat saṃśayakṛt sandigdhamiti / yathā ----",
  "GK16vamkalvu:529": "sa mahātmā bhāgyavaśānmahāpadamupāgataḥ /",
  "GK16vamkalvu:530": "kiṃ bhāgyavaśānmahāpadamupāgataḥ ,",
  "GK16vamkalvu:531": "āhosvidabhāgyavaśānmahatīmāpadamiti saṃśayakṛd vākyaṃ ,",
  "GK16vamkalvu:532": "prakaraṇādyabhāve satīti //20//",
  "GK16vamkalvu:533": "__________",
  "GK16vamkalvu:534": "māyādivikalpitārthamprayuktam // VKal_2,2.21 //",
  "GK16vamkalvu:535": "māyādinā kalpito'rtho yasmiṃstanmāyādikalpitārthamaprayuktam / atra stokamudāharaṇam //21//",
  "GK16vamkalvu:536": "__________",
  "GK16vamkalvu:537": "kramahīnārthamapakramam // VKal_2,2.22 //",
  "GK16vamkalvu:538": "uddeśotānāmanuddeśitānāṃ ca kramaḥ sambandhaḥ / tena vihīno'rtho yasmiṃstatkramahīnārthamapakramam / yathā ----",
  "GK16vamkalvu:539": "kīrtioratāpau bhavataḥ sūryācandramasoḥ samau /",
  "GK16vamkalvu:540_0": "atra kīrtiścandramasastulyā / pratāpaḥ sūryasya tulyaḥ / sūryasya pūrvanipātādakramaḥ /",
  "GK16vamkalvu:540_1": "athavā pradhānasyārthasya nirdeśaḥ kramaḥ / tena vihīno'rtho yasmiṃstadapakramam / yathā ----",
  "GK16vamkalvu:541": "turaṅgamatha mātaṅgaṃ prayacchāsmai madālasam /",
  "GK16vamkalvu:542": "//22//",
  "GK16vamkalvu:543": "__________",
  "GK16vamkalvu:544": "deśakālasvabhāvaviruddhārthāni lokaviruddhāni // VKal_2,2.23 //",
  "GK16vamkalvu:545": "deśakālasvabhāvairviruddho'rtho yeṣu tāni deśakālasvabhāvaviruddhārthāni vākyāni lokaviruddhāni / arthadvāreṇa lokaviruddhatvaṃ vākyānām / deśaviruddhaṃ yathā ----",
  "GK16vamkalvu:546": "sauvīreṣvasti nagarī madhurā nāma viśrutā /",
  "GK16vamkalvu:547": "ākṣoṭanālikerāḍhyā yasyāḥ paryantabhūmayaḥ //",
  "GK16vamkalvu:548": "kālaviruddhaṃ yathā ----",
  "GK16vamkalvu:549": "kadambakumumasmeraṃ madhau vanamaśobhata /",
  "GK16vamkalvu:550": "svabhāvaviruddhaṃ yathā ----",
  "GK16vamkalvu:551": "mattālimaṅkhamukharāsu ca mañjarīṣu saptacchadasya taratīva śaransukhaśrīḥ /",
  "GK16vamkalvu:552": "saptacchadasya stavakā bhavanti , na mañjarya iti svabhāvaviruddham / tathā ----",
  "GK16vamkalvu:553": "bhṛṅgeṇa kalikākośastathā bhṛśamapīḍyata /",
  "GK16vamkalvu:554": "yathā goṣpadapūraṃ hi vavarṣa bahulaṃ madhu //",
  "GK16vamkalvu:555": "kalikāyāḥ sarvasyā makarandasyaitāvad vāhulyaṃ svabhāvaviruddham //23//",
  "GK16vamkalvu:556": "__________",
  "GK16vamkalvu:557": "kalācaturvargaśāstraviruddhārthāni vidyāviruddhāni // VKal_2,2.24 //",
  "GK16vamkalvu:558": "kalāśāstraiścaturvargaśāstraiśca viruddho'rtho yeṣu tāni kalācaturvargaśāstraviruddhārthāni vākyāni vidyāviruddhāni / vākyānāṃ virodho'rthadvārakaḥ / kalāśāstraviruddhaṃ yathā ----",
  "GK16vamkalvu:559": "kāliṅga likhitamidaṃ vayasya patraṃ patrajñairaparitakoṭikaṇṭakāgram /",
  "GK16vamkalvu:560": "kālinṅgaṃ patitakoṭikaṇṭakāgramiti patravidāmāmnāyaḥ / tadviruddhatvāt kalāśāstraviruddham / evaṃ kalāntareṣvapi virodho'bhyūhyaḥ / caturvargaśāstraviruddhāni tūdāhniyante ----",
  "GK16vamkalvu:561": "kāmopabhogasākalyaphalo rājñāṃ mahījayaḥ /",
  "GK16vamkalvu:562": "dharmaphalo'śvamedhādiyajñaphalo vā rājñāṃ mahījayaḥ ityāgamaḥ / tadvirodhāddharmaśāstraviruddhārthametadvākyamiti /",
  "GK16vamkalvu:563": "ahaṅkāreṇa jīyante dviṣantaḥ kiṃ nayaśriyā /",
  "GK16vamkalvu:564": "dvipajjayasya nayamūlatvaṃ sthitaṃ daṇḍanītau / tadvirodhādarthaśāstraviruddha vākyamiti /",
  "GK16vamkalvu:565": "daśanāṅkapavitritottaroṣṭaṃ ratikhedālasamānanaṃ smarāmi /",
  "GK16vamkalvu:566": "uttaroṣṭhamantarmukhaṃ nayanāntamiti muktvā cumbananakharadaśanasthānāni /",
  "GK16vamkalvu:567": "iti kāmaśāstre sthitam / tadvirodhāt kāmaśāstraviruddhārthaṃ vākyamiti",
  "GK16vamkalvu:568": "devatābhaktito muktirna tattvajñānasaṃpadā /",
  "GK16vamkalvu:569": "etasyārthasya mokṣaśāstre sthitatvāttadviruddhārtham /",
  "GK16vamkalvu:570": "ete vākyavākyārthadoṣāstyāgāya jñātavyāḥ / ye tvanye śabdārthadoṣāḥ sūkṣmāste guṇavivecane lakṣyante / upamādoṣāścopamāvicāra iti //24//",
  "GK16vamkalvu:571": "iti śrīkāvyālaṅkārasūtravṛttau doṣadarśane dvitīye'dhikaraṇe dvitīyo'dhyāyaḥ / vākyavākyārthadoṣavibhāgaḥ //2-2//",
  "GK16vamkalvu:572": "samāptaṃ cedaṃ doṣadarśanaṃ dvitīyamadhikaraṇam //2//",
  "GK16vamkalvu:573": "================================================================",
  "GK16vamkalvu:574": "tṛtīyādhikaraṇe prathamo'dhyāyaḥ /",
  "GK16vamkalvu:575_0": "yadviparyayātmāno doṣāstān guṇān vicārayituṃ guṇavivecanamadhikaraṇamārabhyate /",
  "GK16vamkalvu:575_1": "tatraujaḥprasādādayo guṇā yamakopamādayastvalaṅkārā iti sthitiḥ kāvyavidām / teṣāṃ",
  "GK16vamkalvu:575_2": "kiṃ bhedanibandhanamityāha ----",
  "GK16vamkalvu:576": "__________",
  "GK16vamkalvu:577": "kāvyaśobhāyāḥ kartāro dharmā guṇāḥ // VKal_3,1.1 //",
  "GK16vamkalvu:578_0": "ye khalu śabdārthayordharmāḥ kāvyaśobhāṃ kurvanti te guṇāḥ / te caujaḥprasādayaḥ /",
  "GK16vamkalvu:578_1": "na yamakopamādayaḥ / kauvalyena teṣāmakāvyaśobhākaratvāt / ojaḥprasādādīnāṃ tu kevalānāmasti",
  "GK16vamkalvu:578_2": "kāvyaśobhākaratvamiti //1 //",
  "GK16vamkalvu:579": "__________",
  "GK16vamkalvu:580": "tadatiśayahetavastvalaṅkārāḥ // VKal_3,1.2 //",
  "GK16vamkalvu:581": "tasyāḥ kāvyaśobhāyā atiśayastadatiśayastasya hetavaḥ / {tu}śabdo vyatireke / alaṅkārāśca yamakopamādayaḥ / atra ślokau ----",
  "GK16vamkalvu:582": "yuvateriva rūpamaṅgakāvyaṃ svadate śuddhaguṇaṃ tadapyatīva /",
  "GK16vamkalvu:583": "vihitapraṇayaṃ nirantarābhiḥ sadalaṅkāravikalpakalpanābhiḥ //",
  "GK16vamkalvu:584": "yadi bhavati vacaścyutaṃ guṇebhyo vapuriva yauvanavandhyamaṅganāyāḥ /",
  "GK16vamkalvu:585": "api janadayitāni durbhagatvaṃ niyatamalaṅkaraṇāni saṃśrayante //",
  "GK16vamkalvu:586": "//2//",
  "GK16vamkalvu:587": "__________",
  "GK16vamkalvu:588": "pūrve nityāḥ // VKal_3,1.3 //",
  "GK16vamkalvu:589": "pūrve guṇā nityāḥ / tairvinā kāvyaśobhānupapatteḥ //3//",
  "GK16vamkalvu:590": "evaṃ guṇālaṅkārāṇāṃ bhedaṃ darśayitvā śabdaguṇanirūpaṇārthamāha ----",
  "GK16vamkalvu:591": "__________",
  "GK16vamkalvu:592": "ojaḥprasādaśleṣasamatāsamādhimādhuryasaukumāryodāratārthavyaktikāntayo bandhaguṇāḥ // VKal_3,1.4 //",
  "GK16vamkalvu:593": "bandhaḥ padaracanā , tasya guṇaḥ bandhaguṇāḥ ojaḥprabhṛtayaḥ //4//",
  "GK16vamkalvu:594": "tān krameṇa darśayitumāha ----",
  "GK16vamkalvu:595": "__________",
  "GK16vamkalvu:596": "gāḍhabandhatvamojaḥ // VKal_3,1.5 //",
  "GK16vamkalvu:597": "yathā ----",
  "GK16vamkalvu:598": "vilulitamakarandā mañjarīrnartayanti /",
  "GK16vamkalvu:599": "na punaḥ ----",
  "GK16vamkalvu:600": "vilulitamadhudhārā mañjarīrlolayanti /",
  "GK16vamkalvu:601": "//5//",
  "GK16vamkalvu:602": "__________",
  "GK16vamkalvu:603": "śaithilyaṃ prasādaḥ // VKal_3,1.6 //",
  "GK16vamkalvu:604": "bandhasya śaithilyaṃ śithikatvaṃ prasādaḥ //6//",
  "GK16vamkalvu:605": "nanvayamojoviparyayātmā doṣa , tat kathaṃ guṇa ityāha ----",
  "GK16vamkalvu:606": "__________",
  "GK16vamkalvu:607": "guṇaḥ saṃplavāt // VKal_3,1.7 //",
  "GK16vamkalvu:608": "guṇaḥ prasādaḥ / ojasā saha saṃplavād //7//",
  "GK16vamkalvu:609": "__________",
  "GK16vamkalvu:610": "na śuddhaḥ // VKal_3,1.8 [k: not in sutra] //",
  "GK16vamkalvu:611": "śuddhastu doṣa eveti //8//",
  "GK16vamkalvu:612": "nanu viruddhayorojaḥprasādayoḥ kathaṃ saṃplava ityata āha ----",
  "GK16vamkalvu:613": "__________",
  "GK16vamkalvu:614": "sa tvanubhavasiddhaḥ // VKal_3,1.9 [*VKal_3,1.8] //",
  "GK16vamkalvu:615": "sa tu saṃplavastvanubhavasiddhaḥ / tadvidāṃ ratnādiviśeṣavat / atra ślokaḥ ----",
  "GK16vamkalvu:616": "karuṇaprekṣaṇīyeṣu saṃplavaḥ sukhaduḥkhayoḥ /",
  "GK16vamkalvu:617": "yathānubhavataḥ siddhastathaivaujaḥprasādayoḥ //",
  "GK16vamkalvu:618": "//9//",
  "GK16vamkalvu:619": "__________",
  "GK16vamkalvu:620": "sāmyotkarṣau ca // VKal_3,1.10 [*VKal_3,1.9] //",
  "GK16vamkalvu:621": "sāmyamutkarṣaścaujaḥprasādayoreva / sāmyaṃ yathā ----",
  "GK16vamkalvu:622": "atha sa viṣayavyāvṛttātmā yathāvidhi sūnave",
  "GK16vamkalvu:623": "nṛpatikakudaṃ datvā yūne sitātapavāraṇam //(Raghuvaṃśa 3.70)",
  "GK16vamkalvu:624": "kvacidojaḥ prasādādutkṛṣṭam / yathā ----",
  "GK16vamkalvu:625": "vrajati gaganaṃ bhallātakyāḥ phalena sahopamām /",
  "GK16vamkalvu:626": "kvacidojasaḥ prasādasyotkarṣaḥ / yathā ----",
  "GK16vamkalvu:627": "kusumaśayanaṃ na pratyayaṃ na candramarīcayo",
  "GK16vamkalvu:628": "na ca malayajaṃ sarvāṅgīṇaṃ na vā maṇiyaṣṭayaḥ //",
  "GK16vamkalvu:629": "//10//",
  "GK16vamkalvu:630": "__________",
  "GK16vamkalvu:631": "masṛṇatvaṃ śleṣaḥ // VKal_3,1.11 [*VKal_3,1.10] //",
  "GK16vamkalvu:632": "masṛṇatvaṃ nāma yasmin santi bahūnyapi padānyekavadbhāsante / yathā ----",
  "GK16vamkalvu:633": "astyuttarasyāṃ diśi devatātmā himālayo nāma nagādhirājaḥ /",
  "GK16vamkalvu:634": "(Kumārasaṃbhava_1.1)",
  "GK16vamkalvu:635": "na punaḥ ----",
  "GK16vamkalvu:636": "sūtraṃ brāhmamuraḥsthale ---- ,",
  "GK16vamkalvu:637": "bhramarīvalgugītayaḥ",
  "GK16vamkalvu:638": "taḍitkalilamākāśam iti",
  "GK16vamkalvu:639": "evaṃ tu śleṣo bhavati ----",
  "GK16vamkalvu:640": "brāhmaṃ sūtramuraḥsthale",
  "GK16vamkalvu:641": "bhramarīmuñjugītayaḥ",
  "GK16vamkalvu:642": "taḍijjaṭilamākāśam iti",
  "GK16vamkalvu:643": "//11//",
  "GK16vamkalvu:644": "__________",
  "GK16vamkalvu:645": "mārgāvhedaḥ samatā // VKal_3,1.12 [*VKal_3,1.11] //",
  "GK16vamkalvu:646": "mārgasyābhedo mārgābhedaḥ samatā / yena mārgeṇopakramastasyātyāga ityarthaḥ / śloke prabandhe ceti pūrvoktamudāharaṇam / viparyayastu yathā ----",
  "GK16vamkalvu:647": "prasīda caṇḍi ! tyaja manyumañjasā janastavāyaṃ purataḥ kṛtāñjaliḥ /",
  "GK16vamkalvu:648": "kimarthamutkampitapīvarastanadvayaṃ tvayā luptavilāsamāsyate //",
  "GK16vamkalvu:649": "//12//",
  "GK16vamkalvu:650": "__________",
  "GK16vamkalvu:651": "ārohāvarohakramaḥ samādhiḥ // VKal_3,1.13 [*VKal_3,1.12] //",
  "GK16vamkalvu:652": "ārohāvarohayoḥ krama ārohāvarohakramaḥ samādhiḥ parihāraḥ / ārohasyāvarohe sati parihāraḥ ,",
  "GK16vamkalvu:653": "avarohasya vārohe satīti / tatrārphapūrvako'varoho yathā ----",
  "GK16vamkalvu:654": "narāḥ śīlabhraṣṭā vyasana iva majjanti taravaḥ /",
  "GK16vamkalvu:655": "ārohasya kramo'varohasya ca krama ārohāvarohakramaḥ / krameṇārohaṇamavarohaṇaṃ ceti kecit / yathā ----",
  "GK16vamkalvu:656": "niveśaḥ svaḥsindhostuhinagirivīthīṣu jayati /",
  "GK16vamkalvu:657": "//13//",
  "GK16vamkalvu:658": "__________",
  "GK16vamkalvu:659": "na pṛthak, ārohāvarohayorojaḥprasādarūpatvāt // VKal_3,1.14 [*VKal_3,1.13] //",
  "GK16vamkalvu:660": "na pṛthaksamādhirguṇaḥ ārohāvarohayorojaḥprasādarūpatvāt / pjorūpaścārohaḥ prasādarūpaścāvaroha iti //14//",
  "GK16vamkalvu:661": "__________",
  "GK16vamkalvu:662": "na, asaṃpṛktatvāt // VKal_3,1.15 [*VKal_3,1.14] //",
  "GK16vamkalvu:663": "yaduktam ojaḥprasādarūpatvamārohāvarohayoḥ [k:",
  "GK16vamkalvu:664": "iti] tanna / sampṛktatvāt[k:",
  "GK16vamkalvu:665": "asampṛktatvāt] / sampṛktau khalvojaḥprasādau nadīveṇikāvad vahataḥ //15//",
  "GK16vamkalvu:666": "__________",
  "GK16vamkalvu:667": "anaikāntyācca // VKal_3,1.16 [*VKal_3,1.15] //",
  "GK16vamkalvu:668": "na cāyamekāntaḥ / [k:niyamaḥ] yadojasyārohaḥ prasāde cāvarohaḥ //16//",
  "GK16vamkalvu:669": "__________",
  "GK16vamkalvu:670": "ojaḥprasādayoḥ tīvrāvasthā, tāviti cedabhyupagamaḥ // VKal_3,1.17 [*VKal_3,1.16] //",
  "GK16vamkalvu:671": "ojaḥprasādayoḥ kvacidbhāge tīvrāvasthāyāmāroho'varohaścetyevaṃ[k:",
  "GK16vamkalvu:672": "tīvrāvasthā / sā cāroho'varohākhyetyevaṃ] cenmanyase ,",
  "GK16vamkalvu:673": "abhyupagamaḥ ---- na vipratipattiḥ //17//",
  "GK16vamkalvu:674": "__________",
  "GK16vamkalvu:675": "viśeṣāpekṣitvāttayoḥ // VKal_3,1.18 [*VKal_3,1.17] //",
  "GK16vamkalvu:676": "sa viśeṣo guṇāntarātmā //18//",
  "GK16vamkalvu:677": "__________",
  "GK16vamkalvu:678": "ārohāvarohanimittaṃ samādhirākhyāyate // VKal_3,1.19 [*VKal_3,1.18] //",
  "GK16vamkalvu:679": "ārohāvarohagramaḥ samādhiriti gauṇyā vṛttyā vyākhyeyam //19//",
  "GK16vamkalvu:680": "__________",
  "GK16vamkalvu:681": "kramavidhānārthaṃ vā // VKal_3,1.20 [*VKal_3,1.19] //",
  "GK16vamkalvu:682": "pṛthakkaraṇamiti / pāṭhadharmatvaṃ ca na sambhavatīti na pāṭhadharmāḥ sarvatrādṛṣṭeḥ(3-1-28)",
  "GK16vamkalvu:683": "ityatra[k:ityevaṃ] vakṣyāmaḥ //20//",
  "GK16vamkalvu:684": "__________",
  "GK16vamkalvu:685": "pṛthakpadatvaṃ mādhuryam // VKal_3,1.21 [*VKal_3,1.20] //",
  "GK16vamkalvu:686": "bandhasya pṛthakpadatvaṃ yat tanmādhuryam pṛthakpadāni yasya sa pṛthakpadaḥ / tasya bhāvaḥ pṛthakpadatvam / samāsadairdhyanivṛttiparaṃ caitat /",
  "GK16vamkalvu:687": "__________",
  "GK16vamkalvu:688": "ajaraṭhatvaṃ saukumāryam // VKal_3,1.22 [*VKal_3,1.21] //",
  "GK16vamkalvu:689": "bandhasyājaraṭhatvamapāruṣyaṃ yat yat saukumāryam / pūrvoktamudāharaṇam / viparyayastu yathā ----",
  "GK16vamkalvu:690": "nidānaṃ nirdvaitaṃ priyajanasadṛktvavyavasitiḥ",
  "GK16vamkalvu:691": "sudhāsekaploṣau phalamapi viruddhaṃ mama hṛdi /",
  "GK16vamkalvu:692": "//22//",
  "GK16vamkalvu:693": "__________",
  "GK16vamkalvu:694": "vikaṭatvamudāratā // VKal_3,1.23 [*VKal_3,1.22] //",
  "GK16vamkalvu:695": "bandhasya vikaṭatvaṃ yadasāvudāratā / yasmin sati nṛtyantīva padānīti janasya varṇabhāvanā bhavati tadvikaṭatvam / līlāyamānatvamityarthaḥ / yathā ----",
  "GK16vamkalvu:696": "svacaraṇaviniviṣṭairnūpurairnartakīnāṃ jhaṇiti raṇitamāsīt tatra citraṃ kalaṃ ca /",
  "GK16vamkalvu:697": "na punaḥ ----",
  "GK16vamkalvu:698": "caraṇakamalalagnairnūpurairnartakīnāṃ raṇitamāsīnmañju citraṃ ca tatra /",
  "GK16vamkalvu:699": "//23//",
  "GK16vamkalvu:700": "__________",
  "GK16vamkalvu:701": "arthavyaktihetutvamarthavyaktiḥ // VKal_3,1.24 [*VKal_3,1.23] //",
  "GK16vamkalvu:702": "yatra jhaṭityarthapratipattihetutvaṃ sa guṇo'rhavyaktiriti pūrvoktamudāharaṇam / pratyudāharaṇaṃ tu bhūyaḥ sulabhaṃ ca //24//",
  "GK16vamkalvu:703": "__________",
  "GK16vamkalvu:704": "aujjvalyaṃ kāntiḥ // VKal_3,1.25 [*VKal_3,1.24] //",
  "GK16vamkalvu:705": "bandhasyojjvalatvaṃ nāma yadasau kāntiriti / yadabhāve purāṇacchāyetyucyate / yathā ----",
  "GK16vamkalvu:706": "kuraṅgīnetrālīstavakitavanālīparisaraḥ",
  "GK16vamkalvu:707": "viparyayastu bhūyānsukabhaśca /",
  "GK16vamkalvu:708": "ślokāścātra bhavanti ----",
  "GK16vamkalvu:709": "padanyāsasya gāḍhatvaṃ vadantyojaḥ kavīśvarāḥ /",
  "GK16vamkalvu:710": "anenādhiṣṭhitāḥ prāyaḥ śābdāḥ śrotrarasāyanam //",
  "GK16vamkalvu:711": "ślathatvamojasā miśraṃ prasādaṃ ca pracakṣate /",
  "GK16vamkalvu:712": "anena na vinā satyaṃ svadate kāvyapaddhatiḥ //",
  "GK16vamkalvu:713": "yatraikapadavadbhāvaṃ padānāṃ bhūyasāmapi /",
  "GK16vamkalvu:714": "anālakṣitasandhīnāṃ sa śleṣaḥ paramo guṇaḥ //",
  "GK16vamkalvu:715": "pratipādaṃ pratiślokamekamārgaparigrahaḥ /",
  "GK16vamkalvu:716": "durbandho durvibhāvaśca samateti mato guṇāḥ //",
  "GK16vamkalvu:717": "ārohantyavarohanti krameṇa yatayo hi yat /",
  "GK16vamkalvu:718": "samādhirnāma sa guṇastena pūtā sarasvatī //",
  "GK16vamkalvu:719": "bandhe pṛthakpadatvaṃ ca mādhuryamuditaṃ budhaiḥ /",
  "GK16vamkalvu:720": "anena hi padantyāsāḥ kāmaṃ dhārāmadhucyutāḥ /",
  "GK16vamkalvu:721": "tathaiva vāgapi prājñaiḥ samastaguṇagumphitā //",
  "GK16vamkalvu:722": "bandhasy=ajaraṭhatvaṃ ca saukumāryamudāhṛtam /",
  "GK16vamkalvu:723": "etena varjinā vāco rūkṣatvānna śrutikṣamāḥ //",
  "GK16vamkalvu:724": "vikaṭatvaṃ ca bandhasya kathayanti hyudāratām /",
  "GK16vamkalvu:725": "vaicitryaṃ na prapadyante yayā śūnyāḥ padakramāḥ //",
  "GK16vamkalvu:726": "paścādiva gatirvācaḥ purastādiva vastunaḥ /",
  "GK16vamkalvu:727": "yatrārthavyaktihetutvāt sā'rthavyaktiḥ smṛto guṇaḥ //",
  "GK16vamkalvu:728": "aujjvalyaṃ kāntirityāhurguṇaṃ guṇaviśāradāḥ /",
  "GK16vamkalvu:729": "purāṇavcitrasthānīyaṃ tena bandhyaṃ kavervacaḥ //",
  "GK16vamkalvu:730": "//25//",
  "GK16vamkalvu:731": "__________",
  "GK16vamkalvu:732": "nāsantaḥ, sadvedyatvāt // VKal_3,1.26 [*VKal_3,1.25] //",
  "GK16vamkalvu:733": "na khalvete guṇā asantaḥ saṃvedyatvāt //26//",
  "GK16vamkalvu:734": "tadvidāṃ saṃvedyatve'pi bhrāntāḥ syurityāha ----",
  "GK16vamkalvu:735": "__________",
  "GK16vamkalvu:736": "na bhrāntāḥ, niṣkampatvāt // VKal_3,1.27 [*VKal_3,1.26] //",
  "GK16vamkalvu:737": "na guṇā bhrāntāḥ / etadviṣayāyāḥ pravṛtterniṣkampatvāt //27//",
  "GK16vamkalvu:738": "__________",
  "GK16vamkalvu:739": "na pāṭhadharmāḥ, sarvatrādṛṣṭeḥ // VKal_3,1.28 [*VKal_3,1.27] //",
  "GK16vamkalvu:740_0": "naite guṇāḥ pāṭhadharmāḥ / sarvatrādṛṣṭeḥ / yadi pāṭhadharmāḥ syustarhi viśeṣānapekṣāḥ",
  "GK16vamkalvu:740_1": "santaḥ sarvatra dṛśyeran / na ca sarvatra dṛśyante / viśeṣāpekṣayā viśeṣāṇāṃ guṇatvād",
  "GK16vamkalvu:740_2": "guṇābhyupagama eveti //28 //",
  "GK16vamkalvu:741": "iti vāmanaviracitakāvyālaṇkārasūtravṛttau guṇavivecane tṛtīye'dhikaraṇe prathamo'dhyāyaḥ //3-1//",
  "GK16vamkalvu:742": "[iti śrīkāvyālaṅkārasūtravṛttau guṇavivecane tṛtīye'dhikaraṇe prathamo'dhyāyaḥ guṇālaṅkāravivekaḥ ,",
  "GK16vamkalvu:743": "śabdaguṇavivekaśca //3-1//]",
  "GK16vamkalvu:744": "----------------------------------------------------------------------------------------------",
  "GK16vamkalvu:745": "atha tṛtīyādhikaraṇe dvitīyo'dhyāyaḥ",
  "GK16vamkalvu:746": "sampratyarthaguṇavivecanārthamāha ----",
  "GK16vamkalvu:747": "__________",
  "GK16vamkalvu:748": "ta evārthaguṇāḥ // VKal_3,2.1 //",
  "GK16vamkalvu:749": "ta evaujaḥprabhṛtayo'rthaguṇāḥ //1//",
  "GK16vamkalvu:750": "__________",
  "GK16vamkalvu:751": "arthasya prauḍhirojaḥ // VKal_3,2.2 //",
  "GK16vamkalvu:752": "arthasyābhidheyasya prauḍhiḥ prauḍhatvamojaḥ /",
  "GK16vamkalvu:753": "padārthe vākyavacanaṃ vākyārthe ca padābhidhā /",
  "GK16vamkalvu:754": "prauḍhitvyāsasamāsau ca sābhiprāyatvameva ca //",
  "GK16vamkalvu:755": "padārthe vākyavacanaṃ yathā (Raghuvaṃśa 2.75) ----",
  "GK16vamkalvu:756": "atha nayanasamutthaṃ jyotiratreriva dyauḥ /",
  "GK16vamkalvu:757": "atra candrapadavācye'rthe nayanasamutthaṃ jyotiratreḥ iti vākyaṃ prayuktam / padasamūhaśca vākyamabhipretam / anayā diśānyadapi draṣṭavyam / tadyathā ----",
  "GK16vamkalvu:758": "puraḥ pāṇḍucchāyaṃ tadanu kapilimnā kṛtapadaṃ",
  "GK16vamkalvu:759": "tataḥ pākotsekādaruṇaguṇasaṃsargitavapuḥ /",
  "GK16vamkalvu:760": "śanaiḥ śoṣārambhe sthapuṭanijaviṣkambhaviṣamaṃ",
  "GK16vamkalvu:761": "vane vītāmo badaramarasatvaṃ kalayati //",
  "GK16vamkalvu:762": "nacaivamatiprasaṅgaḥ / kāvyaśobhākaratvasya / guṇasāmānyalakṣaṇasyāvasthitatvāt / vākyārthe padābhidhānanṃ yathā ----",
  "GK16vamkalvu:763": "divyeyaṃ na bhavati kiṃ tu mānuṣī",
  "GK16vamkalvu:764": "iti vaktavye nimiṣati ityāheti / asya vākyārthasya vyāsasamāsau / vyāso yathā ----",
  "GK16vamkalvu:765": "ayaṃ nānākāro bhavati sukhaduḥkhavyatikaraḥ",
  "GK16vamkalvu:766": "sukhaṃ vā duḥkhaṃ vā na bhavati bhavatyeva ca tataḥ /",
  "GK16vamkalvu:767": "punastasmādūrdhvaṃ bhavati sukhaduḥkhaṃ kimapi tat",
  "GK16vamkalvu:768": "punastasmādūrdhvaṃ bhavati na ca duḥkhaṃ , na ca sukham //",
  "GK16vamkalvu:769": "samāso yathā (Kumārasaṃbhava_6.94)----",
  "GK16vamkalvu:770": "so'yaṃ samprati candraguptanayaścandraprakāśo yuvā /",
  "GK16vamkalvu:771": "jāto bhūpatirāśrayaḥ kṛtadhiyāṃ diṣṭyā kṛtārthaśramaḥ //",
  "GK16vamkalvu:772": "āśrayaḥ kṛtadhiyām ityasya ca subandhuṃ sācivyopakṣepaparatvāt sābhiprāyatvam / etena",
  "GK16vamkalvu:773": "rativigalitabandhe keśapāśe sukeśyā",
  "GK16vamkalvu:774": "ityatra sukeśyāḥ ityasya ca sābhiprāyatvaṃ vyākhyātam //2//",
  "GK16vamkalvu:775": "__________",
  "GK16vamkalvu:776": "arthavaimalyaṃ prasādaḥ // VKal_3,2.3 //",
  "GK16vamkalvu:777": "arthasya vaimalyaṃ prayaujakamātraparigrahaḥ prasādaḥ / yathā ----",
  "GK16vamkalvu:778": "sarvaṇā kanyakā rūpayauvanārambhaśālinī",
  "GK16vamkalvu:779": "viapryayastu ----",
  "GK16vamkalvu:780": "upāstāṃ hasto me vimalamaṇikāñcīpadamidam",
  "GK16vamkalvu:781": "kāñcīpadam ityanaiva nitambasya lakṣitatvād viśeṣaṇasyāprayojakatvamiti //3//",
  "GK16vamkalvu:782": "__________",
  "GK16vamkalvu:783": "ghaṭanā śleṣaḥ // VKal_3,2.4 //",
  "GK16vamkalvu:784": "kramakauṭikyānulvaṇatvopapattiyogo ghaṭaṇā / sa śleṣaḥ / yathā (Amaruśataka_16) ----",
  "GK16vamkalvu:785": "dṛṣṭvaikāsanasaṅgate priyatame paścādupetyādarā-",
  "GK16vamkalvu:786": "dekasyā nayane nimīlya vihitakrīḍāsubandhacchalaḥ /",
  "GK16vamkalvu:787": "īpadvakritakandharaḥ sapulakaḥ premollasanmānasā-",
  "GK16vamkalvu:788": "mantarhāsalasatkapolaphalakāṃ dhūrto'parāṃ cumbati //",
  "GK16vamkalvu:789": "śūdrakādiraciteṣu prabandheṣvasya bhūyān prapañco dṛśyate //4//",
  "GK16vamkalvu:790": "__________",
  "GK16vamkalvu:791": "avaiṣamyaṃ samatā // VKal_3,2.5 //",
  "GK16vamkalvu:792": "avaipamyaṃ prakramābhedaḥ samatā / kvacit kramo'pi bhidyate / yathā ----",
  "GK16vamkalvu:793": "cyutasumanasaḥ kundāḥ puṣpodgameṣvalasā drumā",
  "GK16vamkalvu:794": "malayamarutaḥ sarpantīme viyuktadhṛticchidaḥ /",
  "GK16vamkalvu:795": "atha ca savituḥ śītollāsaṃ lunanti marīcayo",
  "GK16vamkalvu:796": "na ca jaraṭhatāmālambante klamodayadāyinīm //",
  "GK16vamkalvu:797": "ṛtusandhipratipādanapare'tra dvitīye pāde kramabhedo ,",
  "GK16vamkalvu:798": "malayamarutāmasādhāraṇatvāt / evaṃ dvitīyaḥ pādaḥ paṭhitavyaḥ ----",
  "GK16vamkalvu:799": "manasi ca giraṃ vadhvantīme kiranti na kokilāḥ /",
  "GK16vamkalvu:800": "iti //5//",
  "GK16vamkalvu:801": "__________",
  "GK16vamkalvu:802": "sugamatvaṃ vā'vaiṣamyamiti // VKal_3,2.6 [k: not in sutra] //",
  "GK16vamkalvu:803": "sukhena gamyate jñāyata ityarthaḥ / yathā (Kumārasaṃbhava_1.1) ----",
  "GK16vamkalvu:804": "astyuttarasyāṃ diśi devatātmā ................ ityādi /",
  "GK16vamkalvu:805": "yathā vā ----",
  "GK16vamkalvu:806": "kā svidavaguṇṭhanavatī nātiparisphuṭaśarīralāvaṇyā /",
  "GK16vamkalvu:807": "madhye tapodhanānāṃ kisalayamiva pāṇḍupatrāṇām //",
  "GK16vamkalvu:808": "pratyudāharaṇaṃ sulabham //6//",
  "GK16vamkalvu:809": "__________",
  "GK16vamkalvu:810": "arthadṛṣṭiḥ samādhiḥ // VKal_3,2.7 [*VKal_3,2.6] //",
  "GK16vamkalvu:811": "arthasya darśanaṃ dṛṣṭiḥ / samādhikāraṇatvāt samādhiḥ / avahitaṃ hi cittamarthān paśyati(1-3-17v)",
  "GK16vamkalvu:812": "ityuktaṃ purastāt //7//",
  "GK16vamkalvu:813": "__________",
  "GK16vamkalvu:814": "artho dvividhaḥ, ayoniranyacchāyāyonirvā // VKal_3,2.8 [*VKal_3,2.7] //",
  "GK16vamkalvu:815_0": "yasyārthasya darśanaṃ samādhiḥ so'rtho dvividhaḥ ---- ayoniranyacchāyāyonirveti /",
  "GK16vamkalvu:815_1": "ayonirakāraṇaḥ / avadhānamātrakāraṇa ityarthaḥ / anyasya kāvyasya chāyānyacchāyā",
  "GK16vamkalvu:815_2": "tadyonirvā / tadyathā ----",
  "GK16vamkalvu:816": "mā bhaiḥ śaśāṅka mama śīdhuni nāsti rāhuḥ",
  "GK16vamkalvu:817": "khe rohiṇī vasati kātara kiṃ vimeṣi /",
  "GK16vamkalvu:818": "prāyo vidagdhavanitānavasaṅgameṣu",
  "GK16vamkalvu:819": "puṃsāṃ manaḥ pracalatīti kimatra citram //",
  "GK16vamkalvu:820": "pūrvasya ślokasyārtho'yoniḥ / dvitīyasya ca chāyāyoniriti //8//",
  "GK16vamkalvu:821": "__________",
  "GK16vamkalvu:822": "artho vyaktaḥ sūkṣmaśca // VKal_3,2.9 [*VKal_3,2.8] //",
  "GK16vamkalvu:823": "yasyārthasya darśanaṃ samādhiriti , sa dvedhā vyaktaḥ sūkṣmaśca / vyaktaḥ sphuṭa udāhṛta eva //9//",
  "GK16vamkalvu:824": "sūkṣmaṃ vyākhyātumāha ----",
  "GK16vamkalvu:825": "__________",
  "GK16vamkalvu:826": "sūkṣmo bhāvyo vāsanīyaśca // VKal_3,2.10 [*VKal_3,2.9] //",
  "GK16vamkalvu:827": "sūkṣmo dvedhā bhavato ---- bhāvyo,",
  "GK16vamkalvu:828": "vāsanīyaśca / śīghranirūpaṇāgamyo bhāvyaḥ / ekāgratāprakarṣagamyo vāsanīya iti / bhāvyo yathā ----",
  "GK16vamkalvu:829": "anyonyasaṃvalitamāṃsaladantakānti",
  "GK16vamkalvu:830": "sollāsamāviralasaṃvalitārdhatāram /",
  "GK16vamkalvu:831": "līlāgṛhe pratikalaṃ kilikiñciteṣu",
  "GK16vamkalvu:832": "vyāvartamānanayanaṃ mithunaṃ cakrāsti //",
  "GK16vamkalvu:833": "vāsanīyo yathā ----",
  "GK16vamkalvu:834": "avihitthavalitajadhanaṃ vivartitābhimukhakucataṭaṃ sthitvā /",
  "GK16vamkalvu:835": "avalokito'hamanayā dakṣiṇakarakalitahāralatam //",
  "GK16vamkalvu:836": "//10//",
  "GK16vamkalvu:837": "__________",
  "GK16vamkalvu:838": "uktivaicitryaṃ mādhuryam // VKal_3,2.11 [*VKal_3,2.10] //",
  "GK16vamkalvu:839": "uktervaicitryaṃ yattanmādhuryamiti / yathā ----",
  "GK16vamkalvu:840": "rasavadamṛtaṃ , kaḥ sandeho madhūnyapi nānyathā",
  "GK16vamkalvu:841": "madhuramadhikaṃ cūtasyāpi prasannarasaṃ phalam /",
  "GK16vamkalvu:842": "sakṛdapi punarmadhyasthaḥ san rasāntaravijjano",
  "GK16vamkalvu:843": "vadatu yadihānyat svādu syāt priyādaśanacchadāt //",
  "GK16vamkalvu:844": "//11//",
  "GK16vamkalvu:845": "__________",
  "GK16vamkalvu:846": "apāruṣyaṃ saukumāryam // VKal_3,2.12 [*VKal_3,2.11] //",
  "GK16vamkalvu:847": "puruṣe'rthe apāruṣyaṃ saukumāryamiti / yathā mṛtaṃ ,",
  "GK16vamkalvu:848": "yaśaḥśeṣamityāhuḥ / ekākinaṃ devatādvitīyamiti / gacchati sādhayeti ca //12//",
  "GK16vamkalvu:849": "__________",
  "GK16vamkalvu:850": "agrāmyatvamudāratā // VKal_3,2.13 [*VKal_3,2.12] //",
  "GK16vamkalvu:851": "grāmyatvaprasaṅge agtāmyatvamudāratā / yathā ----",
  "GK16vamkalvu:852": "tvamevaṃ saundaryā sa ca ruciratāyāṃ paricitaḥ",
  "GK16vamkalvu:853": "kalānāṃ sīmānaṃ parimiha yuvāmeva bhajathaḥ /",
  "GK16vamkalvu:854": "ayi dvandvaṃ diṣṭyā taditi subhage saṃvadati vā-",
  "GK16vamkalvu:855": "mataḥ śeṣaṃ cet syājjittamiha tadānīṃ guṇitayā //",
  "GK16vamkalvu:856": "viparyayastu ----",
  "GK16vamkalvu:857": "svapiti yāvadayaṃ nikaṭe janaḥ svapimi tāvadahaṃ kimapaiti te /",
  "GK16vamkalvu:858": "iti nigadya śanairanumekhalaṃ mama karaṃ svakareṇa rurodha sā //",
  "GK16vamkalvu:859": "//13//",
  "GK16vamkalvu:860": "__________",
  "GK16vamkalvu:861": "vastusvabhāvasphuṭatvamarthavyaktiḥ // VKal_3,2.14 [*VKal_3,2.13] //",
  "GK16vamkalvu:862": "vastūnāṃ bhāvānāṃ svabhāvasya sphuṭatvaṃ yadasāvarthavyaktiḥ / yathā ----",
  "GK16vamkalvu:863": "pṛṣṭeṣu śaṅkhaśakalacchaviṣu cchadānāṃ rājībhiraṅkitamalaktakalohinībhiḥ /",
  "GK16vamkalvu:864": "gorocanāharitababhruvahiḥpalāśamāmodate kumudamambhasi palvalasya //",
  "GK16vamkalvu:865": "yathā vā ----",
  "GK16vamkalvu:866": "prathamamalasaiḥ paryastāgraṃ sthitaṃ pṛthukesarai-",
  "GK16vamkalvu:867": "rviralaviralairantaḥpatrairmanāṅmilitaṃ tataḥ /",
  "GK16vamkalvu:868": "tadanu valanāmātraṃ kiñcid vyadhāyi vahirdalai-",
  "GK16vamkalvu:869": "rmukulanavidhau vṛddhābjānāṃ babhūva kadarthanā //",
  "GK16vamkalvu:870": "//14//",
  "GK16vamkalvu:871": "__________",
  "GK16vamkalvu:872": "dīptarasatvaṃ kāntiḥ // VKal_3,2.15 [*VKal_3,2.14] //",
  "GK16vamkalvu:873": "dīptā rasāḥ śṛṅgārādayo yasya sa dīptarasaḥ / tasya bhāvo dīpta rasatvaṃ kāntiḥ / yathā ----",
  "GK16vamkalvu:874": "preyān sāyamapākṛtaḥ saśapathaṃ pādānataḥ kāntayā",
  "GK16vamkalvu:875": "dvitrāṇyeva padāni vāsabhavanāt yāvanna yātyūnmanāḥ /",
  "GK16vamkalvu:876": "tāvat pratyuta pāṇisampuṭalasagnīvīnitambaṃ dhṛto",
  "GK16vamkalvu:877": "dhāvitvaiva kṛtapraṇāmakamaho premṇo vicitrā gatiḥ //",
  "GK16vamkalvu:878": "evaṃ rasāntareṣvapyudāhāryam / atra ślokāḥ ----",
  "GK16vamkalvu:879": "guṇasphuṭatvasākalya kāvyapākaṃ pracakṣate /",
  "GK16vamkalvu:880": "cūtasya pariṇāmena sa cāyamupamīyate //",
  "GK16vamkalvu:881": "suptiṅsaṃskārasāraṃ yat kliṣṭavastuguṇaṃ bhavet /",
  "GK16vamkalvu:882": "kāvyaṃ vṛntākapākaṃ syājjupsante janāstataḥ //",
  "GK16vamkalvu:883": "guṇānāṃ daśatāmukto yasyārthastadapārthakam /",
  "GK16vamkalvu:884": "dāḍimāni daśetyādi na vicārakṣamaṃ vacaḥ //",
  "GK16vamkalvu:885": "//15// iti//",
  "GK16vamkalvu:886": "iti śrīpaṇḍitavaravāmanaviracitakāvyālaṅkārasūtravṛttau guṇavivecane tṛtīye'dhikaraṇe dvitīyo'dhyāyaḥ /",
  "GK16vamkalvu:887": "samāptaṃ cedaṃ guṇavivecanaṃ tṛtīyamadhikaraṇam /",
  "GK16vamkalvu:888": "================================================================",
  "GK16vamkalvu:889": "atha caturthādhikaraṇe prathamo'dhyāyaḥ",
  "GK16vamkalvu:890_0": "guṇanirvartyā kāvyaśobhā / tasyāścātiśayahetavo'laṅkārāḥ / tannirūpaṇārthamālaṅkārikamadhikaraṇamārabhyate /",
  "GK16vamkalvu:890_1": "tatra śabdālaṅkārāḥ / tatra śabdālaṅkārau dvau yamakānuprāsau krameṇa darśayitumāha ----",
  "GK16vamkalvu:891": "__________",
  "GK16vamkalvu:892": "padamanaikārthamakṣaraṃ cāvṛttaṃ sthānaniyame yamakam // VKal_4,1.1 //",
  "GK16vamkalvu:893_0": "padamenekārthaṃ bhinnārthamekamanekaṃ vā tadvadakṣaranāvṛttaṃ sthānaniyame sati yamakam /",
  "GK16vamkalvu:893_1": "svavṛttyā sajātīyena vā kārtsnyaikadeśābhyāmanekapādavyāptiḥ sthānaniyama iti / yāni",
  "GK16vamkalvu:893_2": "tvekapādabhāgavṛttīni yamakāni dṛśyante teṣu ślokāntarasthasaṃsthānayamakāpekṣayaiva",
  "GK16vamkalvu:893_3": "sthānaniyama iti //1 //",
  "GK16vamkalvu:894": "sthānakathanārthamāha ----",
  "GK16vamkalvu:895": "__________",
  "GK16vamkalvu:896": "pādāḥ pādasyaikasyānekasya cādimadhyāntabhāgāḥ sthānāni // VKal_4,1.2 //",
  "GK16vamkalvu:897": "pādaḥ ,",
  "GK16vamkalvu:898": "ekasya ca pādasyādimadhyāntabhāgāḥ ,",
  "GK16vamkalvu:899": "anekasya ca pādasya ta eva sthānāni / pādayamakaṃ yathā ----",
  "GK16vamkalvu:900": "asajjanavaco yasya kalikāmadhugarhitam /",
  "GK16vamkalvu:901": "tasya syādviṣataroḥ kalikāmadhugarhitam //",
  "GK16vamkalvu:902": "ekapādasthādimadhyāntayamakāni yathā ----",
  "GK16vamkalvu:903": "hanta hantararātīnāṃ dhīra dhīrarcitā tava /",
  "GK16vamkalvu:904": "kāmaṃ kāmandakīnītirasyā rasyā divāniśam //",
  "GK16vamkalvu:905": "vasuparāsu parāsumivojjhatīṣvavikalaṃ vikalaṅkaśaśiprabham /",
  "GK16vamkalvu:906": "priyatamaṃ yatamantumanīśvaraṃ rasikatā sikatāsviva tāsu kā //",
  "GK16vamkalvu:907": "sudṛśo rasarecakitaṃ cakitaṃ bhavatīkṣitamasti mitaṃ stimitam /",
  "GK16vamkalvu:908": "api hāsalavastavakastava kastulayennanu kāmadhurāṃ madhurām //",
  "GK16vamkalvu:909": "pādayorādimadhyāntayamakāni yathā ----",
  "GK16vamkalvu:910": "bhramara ! drutapuṣpāṇi bhrama ratyau pivan madhu /",
  "GK16vamkalvu:911": "kā kundakusume prītiḥ kākuṃ dattvā virauṣi yat //",
  "GK16vamkalvu:912": "aṣyaśakyaṃ tayā dattaṃ duḥkhaṃ śakyantarātmani /",
  "GK16vamkalvu:913": "vāṣyo vāhīkanārīṇāṃ vegavāhī kapolayoḥ //",
  "GK16vamkalvu:914": "sapadi kṛtapadastvadīkṣitena smitaśucinā smaratattvadīkṣitena /",
  "GK16vamkalvu:915": "bhavati vata janaḥ sacittad=aho na khalu mṛṣā kuta eva cittadāho //",
  "GK16vamkalvu:916": "ekāntarapādāntayamaka yathā ----",
  "GK16vamkalvu:917": "udvejayati bhūtāni tasya rājñaḥ kuśāsanam /",
  "GK16vamkalvu:918": "siṃhāsanaviyuktasya tasya kṣipraṃ kuśāsanam //",
  "GK16vamkalvu:919": "evametāntarapādādimadhyayamakānyūhyāni / samastapādāntayamakaṃ yathā ----",
  "GK16vamkalvu:920": "natonnatabhrūgativaddhalāsyāṃ vilokya tanvīṃ śaśipeśalāsyām /",
  "GK16vamkalvu:921": "manaḥ kimuttāmyasi cañcalāsyāṃ kṛtī smarājñaā yadi puṣkalāsyām //",
  "GK16vamkalvu:922": "evaṃ samastapādādimadhyayamakāni vyākhyātavyāni / anye ca saṅkarajātibhedāḥ sudhiyotprekṣyāḥ / akṣarayamakaṃ tvekākṣaramanekākṣaraṃ ca / ekākṣaraṃ yathā ----",
  "GK16vamkalvu:923": "nānākāreṇa kāntābhrūrārādhitamanoyuvā /",
  "GK16vamkalvu:924": "viviktena vilāsena tatakṣa hṛdayaṃ nṛṇām //",
  "GK16vamkalvu:925": "evaṃ sthānāntarayoge'pi draṣṭavyaḥ / sajāntīyanairantaryādasya prakarṣo bhavati / sa cāyaṃ hariprabodhe dṛśyate / yathā ----",
  "GK16vamkalvu:926": "vividhadhavavanā nāgagarddharddhanānā vivitatagaganānāmamajjajjanānā /",
  "GK16vamkalvu:927": "ruruśaśalalanā nāvavandhundhunānā mama hi hitatanānānanasvasvanānā //",
  "GK16vamkalvu:928": "anayā ca varṇayamakamālayā padayamakamālā vyākhyātā //2//",
  "GK16vamkalvu:929": "__________",
  "GK16vamkalvu:930": "bhaṅgādutkarṣaḥ // VKal_4,1.3 //",
  "GK16vamkalvu:931": "utkṛṣṭaṃ khalu yamakaṃ bhaṅgādbhavati //3//",
  "GK16vamkalvu:932": "__________",
  "GK16vamkalvu:933": "śṛṅkhalā parivartakaścūrṇamiti bhaṅgamārgaḥ // VKal_4,1.4 //",
  "GK16vamkalvu:934": "ete khalu śṛṅkhalādayo yamakabhaṅgānāṃ prakārā bhavanti //4//",
  "GK16vamkalvu:935": "tān krameṇa vyācaṣṭe ----",
  "GK16vamkalvu:936": "__________",
  "GK16vamkalvu:937": "varṇavicchedacalanaṃ śṛṅkhalā // VKal_4,1.5 //",
  "GK16vamkalvu:938": "varṇānāṃ vicchedo varṇavicchedaḥ / tasya calanaṃ yat sā śṛṅkhalā / yathā ---- kālikāmadhuśabde kāmaśabdavicchede madhuśabdavicchede ca tasya calanam / li-ma-varṇayorvicchedāt //5//",
  "GK16vamkalvu:939": "__________",
  "GK16vamkalvu:940": "saṅgavinivṛttau svarūpāpattiḥ parivartakaḥ // VKal_4,1.6 //",
  "GK16vamkalvu:941": "anyavarṇasaṃsargaḥ saṅgaḥ / tadvinivṛttau svarūpasyānyavarṇatiraskṛtasyāpattiḥ prāptiḥ parivartakaḥ / yathā ----",
  "GK16vamkalvu:942_0": "kalikāmadhu garhitam / ityatrārhitamiti padaṃ gakārasya vyañjanasya saṅgād garhitamityanyasya",
  "GK16vamkalvu:942_1": "rūpamāpannam / tatra vyañjanasaṅge vinivṛtte svarūpamāpadyate ---- arhitamiti / anyavarṇasaṃkrameṇa",
  "GK16vamkalvu:942_2": "bhinnarūpasya padasya tādrūpyavidhirayamiti tātparyārthaḥ / etenetarāvapi vyākhyātau //6 //",
  "GK16vamkalvu:943": "__________",
  "GK16vamkalvu:944": "piṇḍākṣarabhede svarūpalopaścūrṇam // VKal_4,1.7 //",
  "GK16vamkalvu:945": "piṇḍākṣarasya bhede sati padasya svarūpalopaścūrṇam / yathā ----",
  "GK16vamkalvu:946": "akhaṇḍavarṇavinyāsacalanaṃ śṛṅkhalāmalā /",
  "GK16vamkalvu:947": "anena khalu bhaṅgena yamakānāṃ vicitratā //",
  "GK16vamkalvu:948": "yadanyasaṅgamutsṛjya nepathyamiva nartakaḥ /",
  "GK16vamkalvu:949": "śabdasvarūpamārohet sa jñeyaḥ , parivartakaḥ //",
  "GK16vamkalvu:950": "piṇḍākṣarasya bhedena pūrvāparapadāśrayāt /",
  "GK16vamkalvu:951": "varṇayoḥ padalopo yaḥ sa bhaṅgaścūrṇasajñakaḥ //",
  "GK16vamkalvu:952": "aprāptacūrṇabhaṅgāni yathāsthānasthitānyapi /",
  "GK16vamkalvu:953": "alakānīva nātyarthaṃ yamakāni cakāsati //",
  "GK16vamkalvu:954": "vibhaktipariṇāmena yatra bhaṅgaḥ kvacidbhavet /",
  "GK16vamkalvu:955": "na tadicchanti yamakaṃ yamakkotkarṣakovidāḥ //",
  "GK16vamkalvu:956": "ārūḍhaṃ bhūyasā yattu padaṃ yamakabhūmikām /",
  "GK16vamkalvu:957": "dupyeccenna[k:dūpyeccenna] punastasya yuktānuprāsakalpanā //",
  "GK16vamkalvu:958": "vibhaktīnāṃ vibhaktatvaṃ saṃkhyāyāḥ kārakasya ca /",
  "GK16vamkalvu:959": "āvṛttiḥ suptiṅantānāṃ mithaśca yamakādabhutam //",
  "GK16vamkalvu:960": "//7//",
  "GK16vamkalvu:961": "__________",
  "GK16vamkalvu:962": "śeṣaḥ sarūpo'nuprāsaḥ // VKal_4,1.8 //",
  "GK16vamkalvu:963_0": "padamekārthamanekārtha ca sthānāniyataṃ tadvidhamakṣaraṃ ca śeṣaḥ / sarūpo'nyena",
  "GK16vamkalvu:963_1": "prayuktena tulyarūpo'nuprāsaḥ / nanu śeṣo'nuprāsa ityetāvadeva sūtraṃ kasmānna kṛtam /",
  "GK16vamkalvu:963_2": "āvṛttiśeṣo'nuprāsa ityeva hi vyākhyāsyate / satyam / siddhyatyevāvṛttiśeṣe ,",
  "GK16vamkalvu:964": "kintvavyāptiprasaṅgaḥ / viśeṣārtha ca sarūpagrahaṇam / kārtsnyenaivāvṛttiḥ / kārtsnyaikadeśābhyāṃ tu sārūpyamiti //8//",
  "GK16vamkalvu:965": "__________",
  "GK16vamkalvu:966": "anulbaṇo varṇānuprāsaḥ śreyān // VKal_4,1.9 //",
  "GK16vamkalvu:967": "varṇānāmanuprāsaḥ sa khalvanulvaṇo līnaḥ śreyān / yathā ----",
  "GK16vamkalvu:968": "kvacinmasṛṇamāṃsalaṃ kvacidatīva tārāspadaṃ",
  "GK16vamkalvu:969": "prasannasubhagaṃ muhuḥ svarataraṅgalīlāṅkitam /",
  "GK16vamkalvu:970": "idaṃ hi tava vallakīraṇitanirgamairgumphitaṃ",
  "GK16vamkalvu:971": "mano madayatīva me kimapi sādhu saṃgītakam //",
  "GK16vamkalvu:972": "ulvaṇastu na śreyān / yathā ----",
  "GK16vamkalvu:973": "vallībaddhordhvajūṭodbhaṭamaṭati raṭatkoṭikodaṇḍadaṇḍaḥ iti //9//",
  "GK16vamkalvu:974": "__________",
  "GK16vamkalvu:975": "pādānuprāsaḥ pādayamakavat // VKal_4,1.10 //",
  "GK16vamkalvu:976": "ye pādayamakasya bhedāste pādānuprāsasyetyarthaḥ / teṣāmudāharaṇāni yathā ----",
  "GK16vamkalvu:977": "kavirājamavijñāya kutaḥ kāvyakriyādaraḥ /",
  "GK16vamkalvu:978": "kavirājaṃ ca vijñāya kutaḥ kāvyakriyādaraḥ //",
  "GK16vamkalvu:979": "ākhaṇḍayanti muharāmalakīphalāni /",
  "GK16vamkalvu:980": "bālāni bālakapilocanapiṅgalāni //",
  "GK16vamkalvu:981": "vastrāyante nadīnāṃ sitakusumadharāḥ śakrasaṅkāśa ! kāśāḥ",
  "GK16vamkalvu:982": "kāśābhā bhānti tāsāṃ navatulinagatāḥ śrīnadīhaṃsa haṃsāḥ /",
  "GK16vamkalvu:983": "sābhāmbhodamuktaḥ sphuradamalarucirmedinī candracandra-",
  "GK16vamkalvu:984": "ścandrāṅkaḥ śāradaste jayakṛdupagato vidviṣāṃ kālakālaḥ //",
  "GK16vamkalvu:985": "kuvalayadalaśyāmā meghā vihāya divaṃ gatāḥ",
  "GK16vamkalvu:986": "kuvalayadalaśyāmo nidrāṃ vimuñcati keśavaḥ /",
  "GK16vamkalvu:987": "kuvalayadalaśyāmā śyāmā latādya vijṛmbhate",
  "GK16vamkalvu:988": "kuvalayadalaśyāmaṃ candro nabhaḥ pratigāhate //",
  "GK16vamkalvu:989": "evamanye'pi draṣṭavyāḥ //10//",
  "GK16vamkalvu:990": "iti śrīpaṇḍitavaravāmanaviracitāyāṃ kāvyālaṅkārasūtravṛttāvālaṅkārike caturthe'dhikaraṇe prathamo'dhyāyaḥ /",
  "GK16vamkalvu:991": "iti śabdā'laṅkāravicāraḥ /",
  "GK16vamkalvu:992": "----------------------------------------------------------------------------------------------",
  "GK16vamkalvu:993": "atha caturthādhikaraṇe dvitīyo'dhyāyaḥ",
  "GK16vamkalvu:994": "sampratyarthālaṅkārāṇāṃ prastāvaḥ / tanmūlaṃ copameti saiva vicāryate ----",
  "GK16vamkalvu:995": "__________",
  "GK16vamkalvu:996": "upamānenopameyasya guṇaleśataḥ sāmyamupamā // VKal_4,2.1 //",
  "GK16vamkalvu:997_0": "upamīyate sādṛśyamānīyate yenotkṛṣṭaguṇenānyattadupamānam / yadupamīyate nyūnaguṇaṃ",
  "GK16vamkalvu:997_1": "tadupameyam / upamānenopameyasya guṇaleśataḥ sāmyaṃ yadasāvupameti / nanūpamānamityupameyamiti",
  "GK16vamkalvu:997_2": "ca sambandhiśabdāvetau ,",
  "GK16vamkalvu:998": "tayorekataropādānenaivānyatarasiddhiriti / yathā uoamitaṃ vyāghrādibhiḥ sāmānyāprayoge ityatropamitagrahaṇameva kṛtaṃ ,",
  "GK16vamkalvu:999": "nopamānagrahaṇamiti / tadvadatrobhayagrahaṇaṃ na kartavyam / satyam / tat kṛtaṃ lokaprasiddhiparigrahārtham / yadevopameyamupamānañca lokaprasiddhaṃ tadeva parigṛhyate ,",
  "GK16vamkalvu:1000": "netarat / na hi yathā mukhaṃ kamalamiva iti ,",
  "GK16vamkalvu:1001": "tathā kumudamiva ityapi bhavati //1//",
  "GK16vamkalvu:1002": "__________",
  "GK16vamkalvu:1003": "guṇabāhulyataśca kalpitā // VKal_4,2.2 //",
  "GK16vamkalvu:1004": "guṇānāṃ bāhulyaṃ guṇabāhulyaṃ ,",
  "GK16vamkalvu:1005_0": "tata upamānopameyayoḥ sāmyāt kalpitopamā / kavibhiḥ kalpitatvāt kalpitā / pūrvā tu",
  "GK16vamkalvu:1005_1": "laukikī / nanu kalpitāyā lokaprasiddhyabhāvāt kathamupamānopameyaniyamaḥ / guṇabāhukyasyotkarṣāpajarpakalpanābhyām / tadyathā ----",
  "GK16vamkalvu:1006": "udgarbhahūṇataruṇīramaṇopamardabhugnonnatistananiveśanibhaṃ himāṃśoḥ /",
  "GK16vamkalvu:1007": "bimbaṃ kaṭhoravisakāṇḍakaḍāragaurairviṣṇoḥ padaṃ prathamamagrakarairavyabakti //",
  "GK16vamkalvu:1008": "sadyo muṇḍitamattahūṇacibukapraspaddhiṃ nāraṅgakam /",
  "GK16vamkalvu:1009": "abhinavakuśasūcispardhi karṇe śirīṣam //",
  "GK16vamkalvu:1010": "idānīṃ plakṣāṇāṃ jaraṭhadalaviśleṣacatura-",
  "GK16vamkalvu:1011": "stibhīnāmābaddhasphuritaśukacañcūpuṭanibham /",
  "GK16vamkalvu:1012": "tataḥ strīṇāṃ hanta kṣamamadharakāntiṃ tulayituṃ",
  "GK16vamkalvu:1013": "samantānniryāti sphuṭasubhagarāgaṃ kisalayam //",
  "GK16vamkalvu:1014": "//2//",
  "GK16vamkalvu:1015": "__________",
  "GK16vamkalvu:1016": "taddvaividhyam, padavākyārthavṛttibhedāt // VKal_4,2.3//*",
  "GK16vamkalvu:1017": "tasyā upamāyā dvaividhyam / padavākyārthavṛttibhedāt / ekā padārthavṛttiḥ ,",
  "GK16vamkalvu:1018": "anyā vākyārthavṛttiriti / padārthavṛttiryathā ----",
  "GK16vamkalvu:1019": "haritatanuṣu babhrutvagvimuktāsu yāsāṃ",
  "GK16vamkalvu:1020": "kanakakaṇasadharmā mānmatho romabhedaḥ /",
  "GK16vamkalvu:1021": "vākyārthavṛttiryathā ----",
  "GK16vamkalvu:1022": "pāṇḍyo'yamaṃsārpitalambahāraḥ kḷptāṅgarāgo haricandanena /",
  "GK16vamkalvu:1023": "ābhāti bālātaparaktasānuḥ sanirjharodgāra ivādrirājaḥ //",
  "GK16vamkalvu:1024": "//3//",
  "GK16vamkalvu:1025": "__________",
  "GK16vamkalvu:1026": "sā pūṇā luptā ca // VKal_4,2.4 //",
  "GK16vamkalvu:1027": "sā upamā pūrṇā luptā ca bhavati //4//",
  "GK16vamkalvu:1028": "__________",
  "GK16vamkalvu:1029": "guṇadyotakopamānopameyaśabdānāṃ sāmagrye pūrṇā // VKal_4,2.5 //",
  "GK16vamkalvu:1030": "guṇādiśabdānāṃ sāmagrye sākalye pūrṇā / yathā ----",
  "GK16vamkalvu:1031": "kamalamiva mukhaṃ manojñametat iti //5//",
  "GK16vamkalvu:1032": "__________",
  "GK16vamkalvu:1033": "lope luptā // VKal_4,2.6 //",
  "GK16vamkalvu:1034_0": "guṇādiśabdānāṃ vaikalye lope luptā / guṇaśabdalope yathā śaśīva rājā iti / dyotakaśabdalope",
  "GK16vamkalvu:1034_1": "yathā dūrvāśyāmeyam / ubhayalope yathā śaśīmukhī iti / upamānopameyalopastūpamāprapañce draṣṭavyaḥ //6 //",
  "GK16vamkalvu:1035": "__________",
  "GK16vamkalvu:1036": "stutinindātattvākhyāneṣu // VKal_4,2.7 //",
  "GK16vamkalvu:1037": "stutau nindāyāṃ tattvākhyāne cāsyāḥ prayogaḥ / stutinindayoryathā",
  "GK16vamkalvu:1038": "snigdhaṃ bahvatyamṛtakalpamaho kalatraṃ",
  "GK16vamkalvu:1039": "hālāhalaṃ viṣamivāpaguṇaṃ tadeva /",
  "GK16vamkalvu:1040": "tattvākhyāne yathā ----",
  "GK16vamkalvu:1041": "tāṃ rohiṇīṃ vijānīhi jyotipāmatra maṇḍale /",
  "GK16vamkalvu:1042": "yastanvi ! tārakānyāsaḥ śakaṭākāramāśritaḥ //",
  "GK16vamkalvu:1043": "//7//",
  "GK16vamkalvu:1044": "__________",
  "GK16vamkalvu:1045": "hīnatvādhikatvaliṅgavacanabhedāsādṛśyāsaṃbhavāstaddoṣāḥ // VKal_4,2.8 //",
  "GK16vamkalvu:1046": "tasyā upamāyā doṣā bhavanti / hīnatvamadhikatvaṃ liṅgabhedo vacanabhedo'sādṛśyamasambhava iti //8//",
  "GK16vamkalvu:1047": "tān krameṇa vyākhyātumāha ----",
  "GK16vamkalvu:1048": "__________",
  "GK16vamkalvu:1049": "jātipramāṇadharmanyūnatopamānasya hīnatvam // VKal_4,2.9 //",
  "GK16vamkalvu:1050": "jātyā pramāṇena dharmeṇa copamānasya nyūnatā yā taddhīnatvamiti / jātinyūnatvarūpaṃ hīnatvaṃ yathā ----",
  "GK16vamkalvu:1051": "cāṇḍālairiva yuṣmābhiḥ sāhasaṃ paramaṃ kṛtaṃ /",
  "GK16vamkalvu:1052": "pramāṇanyūnatvarūpaṃ hīnatvaṃ yathā ----",
  "GK16vamkalvu:1053": "vahnisphuliṅga iva bhānurayaṃ cakāsti /",
  "GK16vamkalvu:1054": "upameyādupamānasya nyūnatvaṃ yat taddharmanyūnatvam / tadrūpaṃ hīnatvaṃ yathā ----",
  "GK16vamkalvu:1055": "sa munirlāñchito mauñjyā kṛṣṇājinapaṭaṃ vahan /",
  "GK16vamkalvu:1056": "vyarājannīlajīmūtabhāgāśliṣṭa ivāṃśumān //",
  "GK16vamkalvu:1057_0": "atra mauñjīprativastu taḍinnāstyupamāna iti hīnatvam / na ca kṛṣṇājinapaṭamātrasyopameyatvaṃ",
  "GK16vamkalvu:1057_1": "yuktam / mauñjyā vyarthatvaprasaṅgāt / nanu nīlajīmūtagrahaṇenaiva taḍitpratipādyate /",
  "GK16vamkalvu:1057_2": "tanna / vyabhicārāt //9 //",
  "GK16vamkalvu:1058": "avyabhicāre tu bhavantī pratipattiḥ kena vāryate tadāha ----",
  "GK16vamkalvu:1059": "__________",
  "GK16vamkalvu:1060": "dharmayorekanirdeśe'nyasya saṃvit, sāhacaryāt // VKal_4,2.10 //",
  "GK16vamkalvu:1061_0": "dharmayorekasyāpi dharmasya nirdeśe'nyasya saṃvit pratipattirbhavati / kutaḥ / sāhacaryāt /",
  "GK16vamkalvu:1061_1": "sahacaritatvena prasiddhayoravaśyamekasya nirdeśe'nyasya pratipattirbhavati / tadyathā ----",
  "GK16vamkalvu:1062": "nirvṛṣṭe'pi bahirdhane na viramantyantarjaradceśmano",
  "GK16vamkalvu:1063": "lūtātantutaticchido madhupṛṣatpiṅgāḥ payovindavaḥ /",
  "GK16vamkalvu:1064": "cūḍābarbarake nipatya kaṇikābhāvena jātāḥ śiśo-",
  "GK16vamkalvu:1065": "raṅgāsphālanabhagnanidragṛhiṇīcittavyathādāyinaḥ //",
  "GK16vamkalvu:1066_0": "atra madhupṛṣatāṃ vṛttatvapiṅgatve sahacarite / tatra piṅgaśabdena piṅgatve pratipanne",
  "GK16vamkalvu:1066_1": "vṛttatvapratītirbhavati / etena kanakaphalakacaturasraṃ śreṇivimbam iti vyākhyātam /",
  "GK16vamkalvu:1066_2": "kanakaphalakasya gauratvacaturasratvayoḥ sāhacaryāccaturasratvaśrutyaica gauratvapratipattiriti /",
  "GK16vamkalvu:1066_3": "nanu ca yadi dharmanyūnatvamupamānasya doṣaḥ ,",
  "GK16vamkalvu:1067": "kathamayaṃ prayogaḥ ----",
  "GK16vamkalvu:1068": "sūryāśusambhīlitalocaneṣu dīneṣu padmānilanisadeṣu /",
  "GK16vamkalvu:1069": "sādhvyaḥ svageheṣviva bhartṛhīnāḥ kekā vineśuḥ śikhināṃ mukheṣu //",
  "GK16vamkalvu:1070": "atra bahutvamupameyadharmāṇāmupamānāt / na ,",
  "GK16vamkalvu:1071": "viśiṣṭānāmeva mukhānāmupameyatvāt / tādṛśeṣveva kekāvināśasya sambhavāt //10//",
  "GK16vamkalvu:1072": "__________",
  "GK16vamkalvu:1073": "tenādhikarvaṃ vyākhyātam // VKal_4,2.11 //",
  "GK16vamkalvu:1074": "tena hīnatvenādhikatvaṃ vyākhyātam / jātipramāṇadharmādhikyamadhikatvamiti / jātyādhikyarūpamadhikatvaṃ yathā ----",
  "GK16vamkalvu:1075": "viśantu viṣṭayaḥ śīghraṃ rudrā iva mahaujasaḥ /",
  "GK16vamkalvu:1076": "pramāṇādhikyarūpaṃ yathā ----",
  "GK16vamkalvu:1077": "pātālamiva nābhiste stanau kṣitidharopamau /",
  "GK16vamkalvu:1078": "veṇīdaṇḍaḥ punarayaṃ kālindīpātasaṃnibhaḥ //",
  "GK16vamkalvu:1079": "dharmādhikyarūpaṃ yathā ----",
  "GK16vamkalvu:1080": "saraśmi cañcalaṃ cakraṃ dadhaddevo vyarājata /",
  "GK16vamkalvu:1081": "savāḍavāgniḥ sāvartaḥ srotasāmiva nāyakaḥ //",
  "GK16vamkalvu:1082": "savāḍavāgnirityasya [k:",
  "GK16vamkalvu:1083": "prativastunaḥ] upameye'bhāvād dharmādhikyamiti / anayordoṣayorviparyayākhyasya doṣasyāntarbhāvānna pṛthagupādānam / ata evāsmākaṃ mate ṣaḍ doṣā iti //11//",
  "GK16vamkalvu:1084": "__________",
  "GK16vamkalvu:1085": "upamānopameyayorliṅgavyatyāso liṅgabhedaḥ // VKal_4,2.12 //",
  "GK16vamkalvu:1086": "upamānasyopameyasya ca liṅgayorvyatyāso viparyayo liṅgabhedaḥ / yathā ----",
  "GK16vamkalvu:1087": "sainyāni nadya iva jagmuranargalāni /",
  "GK16vamkalvu:1088": "//12//",
  "GK16vamkalvu:1089": "__________",
  "GK16vamkalvu:1090": "iṣṭaḥ puṃpuṃsakayoḥ prāyeṇa // VKal_4,2.13 //",
  "GK16vamkalvu:1091": "punnapuṃsakayorupamānopameyayorliṅgabhedaḥ prāyeṇa bāhulyeneṣṭaḥ / yathā ---- candramiva mukhaṃ paśyati iti ,",
  "GK16vamkalvu:1092": "induriva mukhaṃ bhāti evamprāyaṃ tu necchanti //13//",
  "GK16vamkalvu:1093": "__________",
  "GK16vamkalvu:1094": "laukikyāṃ samāsābhihitāyāmupamāprapañce ca // VKal_4,2.14 //",
  "GK16vamkalvu:1095": "laukikyāmupamāyāṃ samāsābhihitāyāmupamāyāmupamāprapañce ceṣṭo liṅgabhedaḥ prāyeṇeti / laukikyāṃ yathā ----",
  "GK16vamkalvu:1096": "chāyeva sa tasyāḥ , puruṣa iva strī iti /",
  "GK16vamkalvu:1097": "samāsābhihitāyāṃ yathā ----",
  "GK16vamkalvu:1098": "bhujalatā nīlotpalasadṛśī iti /",
  "GK16vamkalvu:1099": "upamāprapañce yathā ----",
  "GK16vamkalvu:1100": "śuddhāntadurlabhamidaṃ vapurāśramavāsino yadi janasya /",
  "GK16vamkalvu:1101": "dūrīkṛtāḥ khalu guṇairudyānalatā vanalatābhiḥ //",
  "GK16vamkalvu:1102": "evamanyadapi prayogajātaṃ draṣṭavyam //14//",
  "GK16vamkalvu:1103": "__________",
  "GK16vamkalvu:1104": "tena vacanabhedo vyākhyātaḥ // VKal_4,2.15 //",
  "GK16vamkalvu:1105": "tena liṅgabhedena vacanabhedo vyākhyātaḥ / yathā ----",
  "GK16vamkalvu:1106": "pāsyābhilocanaṃ tasyāḥ puṣpaṃ madhuliho yathā /",
  "GK16vamkalvu:1107": "//15//",
  "GK16vamkalvu:1108": "__________",
  "GK16vamkalvu:1109": "apratītaguṇasādṛśyamasādṛśyam // VKal_4,2.16 //",
  "GK16vamkalvu:1110": "apratītaireva guṇairyat sādṛśyaṃ tadapratītaguṇāsādṛśyamasādṛśyam / yathā ----",
  "GK16vamkalvu:1111": "grathnāmi kāvyaśaśinaṃ vitatārtharaśmim /",
  "GK16vamkalvu:1112_0": "kāvyasya śaśinā saha yat sādṛśyaṃ tadapratītaireva guṇairiti / nanu ca arthānāṃ raśmitulyatve",
  "GK16vamkalvu:1112_1": "sati kāvyasya śaśitulyatvaṃ bhaviṣyati / naivam / kāvyasya śaśitulyatve siddhe'rthānāṃ",
  "GK16vamkalvu:1112_2": "raśmitulyatvaṃ siddhyati / na hyarthānāṃ ca kaścit sādṛśyahetuḥ pratīto guṇo'sti /",
  "GK16vamkalvu:1112_3": "tadevamitaretarāśrayadoṣo duruttara iti //16 //",
  "GK16vamkalvu:1113": "__________",
  "GK16vamkalvu:1114": "asādṛśyahatā hyupamā, tanniṣṭhāśca kavayaḥ // VKal_4,2.17 //",
  "GK16vamkalvu:1115": "asādṛśyena hatā asādṛśyahatā upamā / tanniṣṭhā upamānaniṣṭhāśca kavaya iti //17//",
  "GK16vamkalvu:1116": "__________",
  "GK16vamkalvu:1117": "upamānādhikyāttadapoha ityeke // VKal_4,2.18 //",
  "GK16vamkalvu:1118": "upamānādhikyāt tasyāsādṛśyasyāpoha ityeke manyante / yathā ----",
  "GK16vamkalvu:1119": "karpūrahāraharahāsasitaṃ yaśaste /",
  "GK16vamkalvu:1120": "karpūrādibhirupamānairvahubhiḥ sādṛśyaṃ susthāpitaṃ bahvati / teṣāṃ śukguṇātirekāt //18//",
  "GK16vamkalvu:1121": "__________",
  "GK16vamkalvu:1122": "na, apuṣṭārthatvāt // VKal_4,2.19 //",
  "GK16vamkalvu:1123": "upamānādhikyāt tadapoha iti yuktaṃ ,",
  "GK16vamkalvu:1124_0": "tanna / apuṣṭārthatvāt / ekasminnupamāne prayukte upamānāntaraprayogo na kañcidarthaviśeṣaṃ",
  "GK16vamkalvu:1124_1": "puṣṇāti / tena balasindhuḥ sindhuriva kṣubhitaḥ iti prayuktam / nanu sindhuśabdasya",
  "GK16vamkalvu:1124_2": "dviḥprayogātpaunaruktyam / na / arthaviśeṣāt balaṃ sindhuriva vaipulyād balasindhuḥ",
  "GK16vamkalvu:1124_3": "sindhuriva kṣubhita iti kṣobhasārūpyāt / tasmādarthabhedānna paunaruktyam / arthapuṣṭistu",
  "GK16vamkalvu:1124_4": "nāsti / sindhuriva kṣubhita ityanenaiva vaipulyaṃ pratipatsyate / uktaṃ hi (4-2-10)",
  "GK16vamkalvu:1125": "---- dharmayorekanirdeśe'nyasya saṃvitsāhacaryāt //19//",
  "GK16vamkalvu:1126": "__________",
  "GK16vamkalvu:1127": "anupapattirasaṃbhavaḥ // VKal_4,2.20 //",
  "GK16vamkalvu:1128": "anupapattiranupapannatvamupamānasyāsambhavaḥ / yathā ----",
  "GK16vamkalvu:1129": "cakāsti vadanasyāntaḥ smitacchāyāvikāsinaḥ /",
  "GK16vamkalvu:1130": "unnidrasyāravindasya madhye mugdheva candrikā //",
  "GK16vamkalvu:1131": "candrikāyāmunnidratvamaravindasyetyanupapattiḥ / nanvarthavirodho'yamastu / kimupamādoṣakalpanayā / na / upamāyām atiśayasyeṣṭatvāt //20//",
  "GK16vamkalvu:1132": "kathaṃ tarhi doṣa ityata āha ----",
  "GK16vamkalvu:1133": "__________",
  "GK16vamkalvu:1134": "na viruddho'tiśayaḥ // VKal_4,2.21 //",
  "GK16vamkalvu:1135": "viruddhasyātiśayasya saṃgraho na kartavya iti asya sūtrasya tātparyārthaḥ / tānetān ṣaḍupamādoṣān jñātvā kaviḥ parityajet //21//",
  "GK16vamkalvu:1136": "iti śrīkāvyālaṅkārasūtravṛttāvālaṅkārike caturthe'dhikaraṇe dvitīyo'dhyāyaḥ // upamāvicāra.ḥ //",
  "GK16vamkalvu:1137": "----------------------------------------------------------------------------------------------",
  "GK16vamkalvu:1138": "atha caturthādhikaraṇe tṛtīyo'dhyāyaḥ",
  "GK16vamkalvu:1139": "sampratyupamāprapañco vicāryate / kaḥ punarasāvityāha ----",
  "GK16vamkalvu:1140": "__________",
  "GK16vamkalvu:1141": "prativastuprabhṛtirupamāprapañcaḥ // VKal_4,3.1 //",
  "GK16vamkalvu:1142": "prativastu prabhṛtiryasya sa prativastuprabhṛtiḥ / upamāyāḥ prapañca upamāprapañca iti //1//",
  "GK16vamkalvu:1143": "vākyārthopamāyāḥ prativastuno bhedaṃ darśayitumāha ----",
  "GK16vamkalvu:1144": "__________",
  "GK16vamkalvu:1145": "upameyasyoktau samānavastunyāsaḥ prativastu // VKal_4,3.2 //",
  "GK16vamkalvu:1146": "upameyasyārthaādvākyārthasyoktau satyāmiti / atra dvau vākyārthau / eko vākyārthopamāyāmiti bhedaḥ / tadyathā ----",
  "GK16vamkalvu:1147": "devībhāvaṃ gamitā parivārapadaṃ kathaṃ bhajatyeṣā /",
  "GK16vamkalvu:1148": "na khalu paribhogayogyaṃ daivatarūpāṅkitaṃ ratnam //",
  "GK16vamkalvu:1149": "//2//",
  "GK16vamkalvu:1150": "prativastunaḥ samāsokterbhedaṃ darśayitumāha ----",
  "GK16vamkalvu:1151": "__________",
  "GK16vamkalvu:1152": "anuktau samāsoktiḥ // VKal_4,3.3 //",
  "GK16vamkalvu:1153": "upameyasyānuktau samānavastunyāsaḥ samāsoktiḥ / saṃkṣepavacanāt samāsoktirityākhyā / yathā ----",
  "GK16vamkalvu:1154": "ślādhyā dhvastādhvagaglāneḥ karīrasya marau sthitiḥ /",
  "GK16vamkalvu:1155": "dhiṅ merau kalpavṛkṣāṇāmavyutpannārthināṃ śriyaḥ //",
  "GK16vamkalvu:1156": "//3//",
  "GK16vamkalvu:1157": "samāsokteraprastutapraśaṃsāyā bhedaṃ darśayitumāha ----",
  "GK16vamkalvu:1158": "__________",
  "GK16vamkalvu:1159": "kiñciduktāvaprastutapraśaṃsā // VKal_4,3.4 //",
  "GK16vamkalvu:1160": "upameyasya kiñcilliṅgamātreṇoktau samānavastunyāse aprastutapraśaṃsā / yathā ----",
  "GK16vamkalvu:1161": "lāvaṇyasinduraparaiva hi kācaneyaṃ",
  "GK16vamkalvu:1162": "yatrotpalāni śaśinā saha saṃplavante /",
  "GK16vamkalvu:1163": "unmañjati dviradakumbhataṭī ca yatra",
  "GK16vamkalvu:1164": "yatrāpare kadalikāṇḍamṛṇāladaṇḍāḥ //",
  "GK16vamkalvu:1165": "aorastutasyārthasya praśaṃsanamaprastutapraśaṃsā //4//",
  "GK16vamkalvu:1166": "apahnutirapi tato bhinneti darśayitumāha ----",
  "GK16vamkalvu:1167": "__________",
  "GK16vamkalvu:1168": "samena vastunānyāpalāpo'pahnutiḥ // VKal_4,3.5 //",
  "GK16vamkalvu:1169": "sanena tulyena vastunā vākyārthenānyasya vākyārthasyāpalāpo nihnavo yastattvādhyāropaṇāyāsāvapahnutiḥ / yathā ----",
  "GK16vamkalvu:1170": "na ketakīnāṃ vilasanti sūcayaḥ pravāsino hanta hasatyayaṃ vidhiḥ /",
  "GK16vamkalvu:1171": "taḍillateyaṃ na cakāsti cañcalā puraḥ smarajyotiridaṃ vivartate //",
  "GK16vamkalvu:1172": "vākyārthayostātparyāt tādrūpyamiti na rūpakam //5//",
  "GK16vamkalvu:1173": "rūpakaṃ tu kīdṛśamityāha ----",
  "GK16vamkalvu:1174": "__________",
  "GK16vamkalvu:1175": "upamānenopameyasya guṇasāmyāttattvāropo rūpakam // VKal_4,3.6 //",
  "GK16vamkalvu:1176_0": "upamānenopameyasya guṇasāmyāttattvasyābhedasyāropaṇamāropo rūpakam / upamānopameyayorubhayorapi",
  "GK16vamkalvu:1176_1": "grahaṇaṃ laukikyāḥ kalpitāyāścopamāyāḥ prakṛkṣitvamatra yathā vijñāyeteti / yathā",
  "GK16vamkalvu:1176_2": "(Uttararāmacarita_1.39) ----",
  "GK16vamkalvu:1177": "iyaṃ gehe lakṣmīriyamamṛtavartirnayanayo-",
  "GK16vamkalvu:1178": "rasāvasyāḥ sparśo vapuṣi vahulaścandanarasaḥ /",
  "GK16vamkalvu:1179": "ayaṃ kaṣṭhe vāhuḥ śiśiramasṛṇo mauktikasaraḥ",
  "GK16vamkalvu:1180": "kimasyā na preyo paramasahyastu virahaḥ //",
  "GK16vamkalvu:1181": "mukhacandrādīnāṃ tūpamā / samāsānna candrādīnāṃ rūpakatvaṃ yuktamiti //6//",
  "GK16vamkalvu:1182": "rūpakācchleṣasya bhedaṃ darśayitumāha ----",
  "GK16vamkalvu:1183": "__________",
  "GK16vamkalvu:1184": "sa dharmeṣu tantraprayoge śleṣaḥ // VKal_4,3.7 //",
  "GK16vamkalvu:1185": "upamānenopameyasya dharmeṣu guṇakriyāśabdarūpeṣu sa tattvāropaḥ / tantraprayoge tantreṇoccāraṇe sati śleṣaḥ / yathā ----",
  "GK16vamkalvu:1186": "ākṛṣṭāmalamaṇḍalāgrarucayaḥ saṃnaddhakṣaḥsthalāḥ",
  "GK16vamkalvu:1187": "soṣmāṇo vraṇitā vipakṣahṛdayapronmāthinaḥ karkaśaḥ /",
  "GK16vamkalvu:1188": "udvṛttā guravaśca yasya śaminaḥ śyāmāyamānānanā",
  "GK16vamkalvu:1189": "yodhā vāravadhūstanāśca na daduḥ kṣobhaṃ sa vo'vyājjinaḥ //",
  "GK16vamkalvu:1190": "//7//",
  "GK16vamkalvu:1191": "yathā ca gauṇasyārthasyālaṅkāratvaṃ tathā lākṣaṇikasyāpīti darśayitumāha ----",
  "GK16vamkalvu:1192": "__________",
  "GK16vamkalvu:1193": "sādṛśyāllakṣaṇā vakroktiḥ // VKal_4,3.8 //",
  "GK16vamkalvu:1194": "bahuni hi nibandhanāni lakṣaṇāyām / tatra sādṛśyāllakṣaṇāvakroktirasāviti / yathā ----",
  "GK16vamkalvu:1195": "unmimīla kamalaṃ sarasīnāṃ kairavaṃ ca na mimīla muhūrtāt /",
  "GK16vamkalvu:1196": "atra netradharmāvunmīlanimīlane sādṛśyādvikāsasaṃkocau lakṣayataḥ /",
  "GK16vamkalvu:1197": "iha ca nirantaranavamukulapulakitā harati mādhavī hṛdayam /",
  "GK16vamkalvu:1198": "madayati ca kesarāṇāṃ pariṇatamadhugandhi niḥśvasitam //",
  "GK16vamkalvu:1199": "atra ca niḥśvasitamiti parimalanirgamaṃ lakṣati /",
  "GK16vamkalvu:1200": "saṃsthānena sphuratu subhagaḥ svarciṣā cumbatu dyām /",
  "GK16vamkalvu:1201": "ālasyamāliṅgati gātramasyāḥ /",
  "GK16vamkalvu:1202": "parimlānacchāyāmanuvadati dṛṣṭiḥ kamalinīm /",
  "GK16vamkalvu:1203": "pratyūṣeṣu sphuṭitakamalāmodamaitrīkapāyaḥ /",
  "GK16vamkalvu:1204": "ūrudvandvaṃ taruṇakadalīkāṇḍasabrahmacāri /",
  "GK16vamkalvu:1205": "ityevamādiṣu lakṣaṇārtho nirūpyata iti lakṣaṇāyā jhaṭityarthapratipattikṣamatvaṃ rahasyamācakṣata iti /",
  "GK16vamkalvu:1206": "asādṛśyanibandhanā tu lakṣaṇā na vakroktiḥ / yathā ----",
  "GK16vamkalvu:1207": "jaraṭhakamalakandacchedagaurairmadhūkhaiḥ /",
  "GK16vamkalvu:1208": "atra cchedaḥ sāmīpyād dravyaṃ lakṣayati / tasyaiva gauratvopapatteḥ //8//",
  "GK16vamkalvu:1209": "rūpakavakroktibhyāmutprekṣāyā bhedaṃ darśayitumāha ----",
  "GK16vamkalvu:1210": "__________",
  "GK16vamkalvu:1211": "atadrūpasyānyathādhyavasānamatiśayārthamutprekṣā // VKal_4,3.9 //",
  "GK16vamkalvu:1212_0": "atadrūpasyātatsvabhāvasya / anyathā atatsvabhāvatayā / adhyavasānamadhyavasāyaḥ /",
  "GK16vamkalvu:1212_1": "na punaradhyāropo lakṣaṇā vā / atiśayārthamiti bhrāntijñānanivṛttyartham / sādṛśyādiyamutprekṣeti /",
  "GK16vamkalvu:1212_2": "enāṃ cevādiśabdā dyotayanti / yathā ----",
  "GK16vamkalvu:1213": "sa vaḥ pāyādindurnavavisalatākoṭikuṭilaḥ",
  "GK16vamkalvu:1214": "smarāreryo mūrdhni jvalanakapiṣe bhāti nihitaḥ /",
  "GK16vamkalvu:1215": "sravanmandākinyāḥ pratidivasasiktena payasā",
  "GK16vamkalvu:1216": "kapālenonmuktaḥ sphaṭikadhavalenāṅkura iva //",
  "GK16vamkalvu:1217": "//9//",
  "GK16vamkalvu:1218": "utprekṣevaivātiśayoktiriti kecit / tannirāsārthamāha ----",
  "GK16vamkalvu:1219": "__________",
  "GK16vamkalvu:1220": "saṃbhāvyadharmatadutkarṣakalpanātiśayoktiḥ // VKal_4,3.10 //",
  "GK16vamkalvu:1221": "saṃbhāvyasya dharmasya tadutkarṣasya ca kalpanātiśayoktiḥ / yathā ----",
  "GK16vamkalvu:1222": "ubhau yadi vyomni pṛthakpravāhāvākāśagaṅgāpayasaḥ pravāhau /",
  "GK16vamkalvu:1223": "tenopamīyeta tamālanīlamāmuktamuktālatamasya vakṣaḥ //",
  "GK16vamkalvu:1224": "yathā vā ----",
  "GK16vamkalvu:1225": "malayajarasaviliptatanunavahāralatāvibhūṣitāḥ",
  "GK16vamkalvu:1226": "sitataradantapatrakṛtavaktraruco rucirāmalāṃśukāḥ /",
  "GK16vamkalvu:1227": "śaśabhṛti vitatadhāmni dhvalayati dharāmavibhāvyatāṃ gatāḥ",
  "GK16vamkalvu:1228": "priyavasatiṃ prayānti sukhameva nirastabhiyo'bhisārikāḥ //",
  "GK16vamkalvu:1229": "//10//",
  "GK16vamkalvu:1230": "yathā bhrāntijñānasyarūpotprekṣā tathā saṃśayajñānasvarūpaḥ saṃdeho'pīti darśayitumāha ----",
  "GK16vamkalvu:1231": "__________",
  "GK16vamkalvu:1232": "upamānopameyasaṃśayaḥ saṃdehaḥ // VKal_4,3.11 //",
  "GK16vamkalvu:1233": "upamānopameyayoratiśayārthaṃ yaḥ kriyate saṃśayaḥ sa saṃdehaḥ / yathā ----",
  "GK16vamkalvu:1234": "idaṃ karṇotpalaṃ cakṣuridaṃ veti vilāsini /",
  "GK16vamkalvu:1235": "na niścinoti hṛdayaṃ kintu dolāyate manaḥ //",
  "GK16vamkalvu:1236": "//11//",
  "GK16vamkalvu:1237": "saṃdehavadvirodho'pi prāptāvasara ityāha ----",
  "GK16vamkalvu:1238": "__________",
  "GK16vamkalvu:1239": "viruddhābhāsatvaṃ virodhaḥ // VKal_4,3.12 //",
  "GK16vamkalvu:1240": "arthasya viruddhasyevābhāsatvaṃ viruddhābhāsatvaṃ virodhaḥ / yathā ----",
  "GK16vamkalvu:1241": "pītaṃ pānamidaṃ tvayādya dayite mattaṃ mamedaṃ manaḥ",
  "GK16vamkalvu:1242": "patrālī tava kuṅkumena racitā raktā vayaṃ mānini ! /",
  "GK16vamkalvu:1243": "tvaṃ tuṅgastanabhāramantharagatirgātreṣu me vepathu-",
  "GK16vamkalvu:1244": "stvanmadhye tanutā mamādhṛtiraho premṇo vicitrā gatiḥ //",
  "GK16vamkalvu:1245": "yathā vā (amaru. 34)----",
  "GK16vamkalvu:1246": "sā bālā vayamapragalbhavacasaḥ sā strī vayaṃ kātarāḥ",
  "GK16vamkalvu:1247": "sā pīnonnatimatpayodharayugaṃ dhatte sakhedā vayam /",
  "GK16vamkalvu:1248": "sākrāntā jaghanasthalena guruṇā gantuṃ na śaktā vayaṃ",
  "GK16vamkalvu:1249": "doṣairanyajanāśritairapaṭavo jātāḥ sma ityadbhutam //",
  "GK16vamkalvu:1250": "//12//",
  "GK16vamkalvu:1251": "virodhādvibhāvanāyā bhedaṃ darśayitumāha ----",
  "GK16vamkalvu:1252": "__________",
  "GK16vamkalvu:1253": "kriyāpratiṣedhe prasiddhatatphalavyaktirvibhāvanā // VKal_4,3.13 //",
  "GK16vamkalvu:1254": "kriyāyāḥ pratiṣedhe tasyā eva kriyāyāḥ phalasya prasiddhasya vyaktivibhāvanā / yathā ----",
  "GK16vamkalvu:1255": "apyasajjanasāṅgatye na vasatyeva vaikṛtam /",
  "GK16vamkalvu:1256": "akṣālitāviśuddheṣu hṛdayeṣu manīpiṇām //",
  "GK16vamkalvu:1257": "//13//",
  "GK16vamkalvu:1258": "viruddhaprasaṅgenānanvayaṃ darśayitumāha ----",
  "GK16vamkalvu:1259": "__________",
  "GK16vamkalvu:1260": "ekasyopameyatvopamānatve'nanvayaḥ // VKal_4,3.14 //",
  "GK16vamkalvu:1261": "ekasyaivārthasyopameyatvamupamānatvaṃ cānanvayaḥ / yathā (Hanumānnāṭaka_14-18)----",
  "GK16vamkalvu:1262": "gaganaṃ gaganākāraṃ sāgaraḥ sāgaropamaḥ /",
  "GK16vamkalvu:1263": "rāmarāvaṇayoryuddhaṃ rāmarāvaṇayoriva //",
  "GK16vamkalvu:1264": "anyāsādṛśyametena pratipāditam //14//",
  "GK16vamkalvu:1265": "__________",
  "GK16vamkalvu:1266": "krameṇopameyopamā // VKal_4,3.15 //",
  "GK16vamkalvu:1267": "ekakasyaivārthasyopameyatvamupamānatvaṃ ca krameṇopameyopamā / yathā ----",
  "GK16vamkalvu:1268": "khamiva jalaṃ jalamiva khaṃ haṃsa iva śaśī śaśīva haṃso'yam /",
  "GK16vamkalvu:1269": "kumudākārāstārāstārākārāṇi kumudāni //",
  "GK16vamkalvu:1270": "//15//",
  "GK16vamkalvu:1271": "iyameva parivṛttirityeke tannirāsārthamāha ----",
  "GK16vamkalvu:1272": "__________",
  "GK16vamkalvu:1273": "samavisadṛśābhyāṃ parivartanaṃ parivṛttiḥ // VKal_4,3.16 //",
  "GK16vamkalvu:1274": "samena visadṛśena vārthena arthasya parivartanaṃ parivṛttiḥ / yathā ----",
  "GK16vamkalvu:1275": "ādāya karṇakisalayamiyamasmai caraṇamaruṇamarpayati /",
  "GK16vamkalvu:1276": "ubhayossadṛśavinimayādanyonyamavañcitaṃ manye //",
  "GK16vamkalvu:1277": "yathā vā ----",
  "GK16vamkalvu:1278": "vihāya sāhāramahāryaniścayā viloladṛṣṭiḥ praviluptacandanā /",
  "GK16vamkalvu:1279": "babandha bālāruṇavabhru valkalaṃ payodharotsedhaviśīrṇasaṃhati //",
  "GK16vamkalvu:1280": "//16//",
  "GK16vamkalvu:1281": "upameyopamāyāḥ kramo bhinna iti darśayitumāha ----",
  "GK16vamkalvu:1282": "__________",
  "GK16vamkalvu:1283": "upameyopamānānāṃ kramasaṃbandhaḥ kramaḥ // VKal_4,3.17 //",
  "GK16vamkalvu:1284": "upameyānāmupamānānāṃ coddeśināmanuddeśināṃ ca kramasambandhaḥ kramaḥ / yathā ----",
  "GK16vamkalvu:1285": "tasyāḥ prabandhalīlābhirālāpasmitadṛṣṭibhiḥ /",
  "GK16vamkalvu:1286": "jīyante vallakīkundakusumendīvarasrajaḥ //",
  "GK16vamkalvu:1287": "//17//",
  "GK16vamkalvu:1288": "kramasambandhaprasaṅgena dīpakaṃ darśayitumāha ----",
  "GK16vamkalvu:1289": "__________",
  "GK16vamkalvu:1290": "upamānopameyavākyeṣvekā kriyā dīpakam // VKal_4,3.18 //",
  "GK16vamkalvu:1291": "upamānavākyepūpameyavācyeṣu caikā kriyā anupaṅgataḥ sambandhyamānā dīpakam //18//",
  "GK16vamkalvu:1292": "__________",
  "GK16vamkalvu:1293": "tantrividham / ādimadhyāntavākyavṛttibhedāt // VKal_4,3.19//*",
  "GK16vamkalvu:1294": "tat trividhaṃ bhavati / ādimadhyānteṣu vākyeṣu vṛtterbhedāt / yathā ----",
  "GK16vamkalvu:1295": "bhūṣyante pramadavanāni bālapuṣpaiḥ , kāminyo madhumadamāṃsalairvilāsaiḥ /",
  "GK16vamkalvu:1296": "brahmāṇaḥ śrutigaditaiḥ kriyākalāpai , rājāno viralitavairibhiḥ pratāpaiḥ //",
  "GK16vamkalvu:1297": "bāṣpaḥ pathikakāntānāṃ jalaṃ jalamucāṃ muhuḥ /",
  "GK16vamkalvu:1298": "vigalatyadhunā daṇḍayātrodyogo mahībhujām //",
  "GK16vamkalvu:1299": "guruśuśrūṣayā vidyā madhugoṣṭhyā manobhavaḥ /",
  "GK16vamkalvu:1300": "udayena śaśāṅkasya payodhirabhivardhate //",
  "GK16vamkalvu:1301": "//19//",
  "GK16vamkalvu:1302": "dīpakavannidarśanamapi saṃkṣiptamityāha ----",
  "GK16vamkalvu:1303": "__________",
  "GK16vamkalvu:1304": "kriyayaiva svatadarthānvayakhyāpanaṃ nidarśanam // VKal_4,3.20 //",
  "GK16vamkalvu:1305": "kriyayaiva śuddhayā svasyātmanastadarthaḥ cānvayasya saṃbandhasya khyāpanaṃ saṃlulitahetudṛṣṭāntavibhāgadarśanānnidarśanam / yathā ----",
  "GK16vamkalvu:1306": "atyuccayadādhyāsaḥ patanāyetyarthaśālināṃ śaṃsat /",
  "GK16vamkalvu:1307": "āpāṇḍu patati patraṃ tayoridaṃ bandhamagrantheḥ //",
  "GK16vamkalvu:1308": "patatīti kriyā / tasyāḥ svaṃ patanam / tadarthe'tyuccayadādhyāsaḥ patanāyeti śaṃsanam / tasya khyāyanamarthaśālināṃ śaṃsaditi //20//",
  "GK16vamkalvu:1309": "idaṃ ca nārthāntaranyāsaḥ / sa hyanyathābhūtastamāha ----",
  "GK16vamkalvu:1310": "__________",
  "GK16vamkalvu:1311": "uktisiddhyai vastuno'rthāntarasyaiva nyasanamarthāntaranyāsaḥ // VKal_4,3.21 //",
  "GK16vamkalvu:1312": "uktasiddhyai uktasyārthasya siddhyartha vastuno vākyārthāntarasyaiva nyasanamarthāntaranyāsaḥ / vastugrahaṇādarthasya hetornyasanannārthāntaranyāsaḥ / yathā ----",
  "GK16vamkalvu:1313": "iha nātidūragocaramasti saraḥ kamalasaugandhyāt iti / arthāntarasyaiveti vacanam ,",
  "GK16vamkalvu:1314": "yatra heturvyāptigūḍhatvāt kathañcit pratīyate tatra yathā syāt / yadyat kṛtakaṃ tattadanityamityevamprāyeṣu māṃ bhūditi / udāharaṇam /",
  "GK16vamkalvu:1315": "priyeṇa saṃgrathya vipakṣasannidhāvupāhitāṃ vakṣasi pīvarastanī /",
  "GK16vamkalvu:1316": "srajaṃ na kācidvijahau jalāvilāṃ vasanti hi premṇi guṇā na vastuni //",
  "GK16vamkalvu:1317": "//21//",
  "GK16vamkalvu:1318": "arthāntaranyāsasya heturūpatvād ,",
  "GK16vamkalvu:1319": "hetoścānvayavyatirekātmakatvānna pṛthagvyatireka iti kecit / tannirāsāthamāha ----",
  "GK16vamkalvu:1320": "__________",
  "GK16vamkalvu:1321": "upameyasya guṇātirekatvaṃ vyatirekaḥ // VKal_4,3.22 //",
  "GK16vamkalvu:1322": "upameyasya guṇātirekatvaṃ guṇādhikyaṃ yad arthādupamānāt sa vyatirekaḥ / yathā ----",
  "GK16vamkalvu:1323": "satyaṃ hariṇaśāvākṣyāḥ prasannasubhagaṃ mukham /",
  "GK16vamkalvu:1324": "samānaṃ śaśinaḥ kintu sa kalaṅkaviḍambitaḥ //",
  "GK16vamkalvu:1325": "kaścittu gamyanānaguṇo vyatirekaḥ / yathā ----",
  "GK16vamkalvu:1326": "kuvalayavanaṃ pratyākhyātaṃ navaṃ madhu ninditaṃ",
  "GK16vamkalvu:1327": "hasitamamṛtaṃ bhagnaṃ svādoḥ padaṃ rasasaṃvadaḥ /",
  "GK16vamkalvu:1328": "viṣamupahitaṃ cintāvyājānmanasyapi kāmināṃ",
  "GK16vamkalvu:1329": "caturalalitairlīlātantraistavārdhavilokitaiḥ //",
  "GK16vamkalvu:1330": "//22//",
  "GK16vamkalvu:1331": "vyatirekādviśeṣokterbhedaṃ darśayitumāha ----",
  "GK16vamkalvu:1332": "__________",
  "GK16vamkalvu:1333": "ekaguṇahānikalpanāyāṃ sāmyadārḍhyaṃ viśeṣoktiḥ // VKal_4,3.23 //",
  "GK16vamkalvu:1334": "ekasya guṇasya hāneḥ kalpanāyāṃ śeṣairguṇaissāmyaṃ yattasya dārḍhyaṃ viśeṣoktiḥ / rūpakaṃ cedaṃ prāyeṇeti / yathā (kumāra. 1-10) ----",
  "GK16vamkalvu:1335": "bhavanti yatraupadhayo rajanyāmatailapūrāḥ suratapradīpāḥ /",
  "GK16vamkalvu:1336": "dyūtaṃ hi nāma puruṣasyā'siṃhāsanaṃ rājyam /(Mṛcchakaṭikā aṃ. 2)",
  "GK16vamkalvu:1337": "nidreyakamalā[k: iyaṃ hyakamalā] lakṣmīḥ /",
  "GK16vamkalvu:1338": "hastī hi jaṅgamaṃ durgam / iti /",
  "GK16vamkalvu:1339": "atrāpi jaṅgamaśabdasya sthāvaratvanivṛttipādanatvādekaguṇahānikalpanaiva / etena ----",
  "GK16vamkalvu:1340": "veśyā hi nāma mūrtimatyeva nikṛtiḥ /",
  "GK16vamkalvu:1341": "vyasanaṃ hi nāma socchvāsaṃ maraṇam /",
  "GK16vamkalvu:1342": "dvijo bhūmivṛhaspatiḥ /",
  "GK16vamkalvu:1343": "ityevamādiṣvguṇahānikalpanā vyākhyātā //23//",
  "GK16vamkalvu:1344": "vyatirekaviśeṣoktibhyāṃ vyājastutiṃ bhinnāṃ darśayitumāha ----",
  "GK16vamkalvu:1345": "__________",
  "GK16vamkalvu:1346": "saṃbhāvyaviśiṣṭakarmākaraṇānnindāstotrārthā vyājastutiḥ // VKal_4,3.24 //",
  "GK16vamkalvu:1347": "atyantaguṇādhiko viśiṣṭastasya ca karma viśiṣṭakarma ,",
  "GK16vamkalvu:1348": "tasya sambhāvyasya kartuṃ śakyasyākaraṇānnindāviśiṣṭasāmyasampādanena stotrārthā vyājastutiḥ / yathā ----",
  "GK16vamkalvu:1349": "babandha setuṃ giricakravālaorvibheda saptaikaśareṇa tālān /",
  "GK16vamkalvu:1350": "evaṃvidhaṃ karma tatāna rāmastvayā kṛtaṃ tanna mudhaiva garvaḥ //",
  "GK16vamkalvu:1351": "//24//",
  "GK16vamkalvu:1352": "vyājastutervyājoktiṃ bhinnāṃ darśayitumāha ----",
  "GK16vamkalvu:1353": "__________",
  "GK16vamkalvu:1354": "vyājasya satyasārūpyaṃ vyājoktiḥ // VKal_4,3.25 //",
  "GK16vamkalvu:1355": "vyājasya cchadmanaḥ satyena sārūpyaṃ vyājoktiḥ / yāṃ māyoktirityāhuḥ / yathā ----",
  "GK16vamkalvu:1356": "śaraccandrāṃ'sugaureṇa vātāviddhena bhāmini /",
  "GK16vamkalvu:1357": "kāśapuṣpalavenedaṃ sāśrupātaṃ mukhaṃ kṛtam //",
  "GK16vamkalvu:1358": "//25//",
  "GK16vamkalvu:1359": "vyājastuteḥ pṛthak tulyayogitetyāha ----",
  "GK16vamkalvu:1360": "__________",
  "GK16vamkalvu:1361": "viśiṣṭena sāmyārthamekakālakriyāyogastulyayogitā // VKal_4,3.26 //",
  "GK16vamkalvu:1362": "viśiṣṭena nyūnasya sāmyarthamekakālāyāṃ kriyāyāṃ yogastulyayogitā / yathā ----",
  "GK16vamkalvu:1363": "jalanidhiraśanāmimāṃ dharitrīṃ vahati bhujaṅgavibhrbhavadbhujaśca /",
  "GK16vamkalvu:1364": "//26//",
  "GK16vamkalvu:1365": "__________",
  "GK16vamkalvu:1366": "upamānākṣepaścākṣepaḥ // VKal_4,3.27 //",
  "GK16vamkalvu:1367": "upamānasya kṣepaḥ pratiṣedha upamānākṣepaḥ / tulyakāryārthasya nairarthakyavivakṣāyām / yathā ----",
  "GK16vamkalvu:1368": "tasyāścenmukhamasti saumyasubhagaṃ kiṃ pārvaṇenendunā",
  "GK16vamkalvu:1369": "saundaryasya padaṃ dṛśau ca yadi cet kiṃ nāma nīlotpalaiḥ /",
  "GK16vamkalvu:1370": "kiṃ vā komalakāntibhiḥ kisalayaiḥ satyeva tatrādhare",
  "GK16vamkalvu:1371": "hā dhātuḥ punaruktavasturacanārambheṣvapūrvo grahaḥ //",
  "GK16vamkalvu:1372": "upamānasyākṣepataḥ pratipattirityapi sūtrārthaḥ / yathā ----",
  "GK16vamkalvu:1373": "aindraṃ dhanuḥ pāṇḍupayodhareṇa śaraddadhānaārdranakhakṣatābham /",
  "GK16vamkalvu:1374": "pras|adayantī sakalaṅkaminduṃ tāpaṃ raverabhyadhikaṃ cakāra //",
  "GK16vamkalvu:1375": "atra śaradveśyeva , induṃ nāyakamiva , raveḥ pratināyakasyevetyupamānāni ganyanta iti //27//",
  "GK16vamkalvu:1376": "tulyayogitāyāḥ sahokterbhedanāha ----",
  "GK16vamkalvu:1377": "__________",
  "GK16vamkalvu:1378": "vastudvayakriyayostulyakālayorekapadābhidhānaṃ sahoktiḥ // VKal_4,3.28 //",
  "GK16vamkalvu:1379": "vastudvasya kriyayostulyakālayorekena padenābhidhānaṃ sahārthaśabdasāmarthyāt sahoktiḥ / yathā ----",
  "GK16vamkalvu:1380": "astaṃ bhāsvān prayātaḥ saha ripubhirayaṃ saṃhriyantāṃ balāni /",
  "GK16vamkalvu:1381": "atrārthayornyūnatvaviśiṣṭatve na sta iti neyaṃ tulyayogiteti //",
  "GK16vamkalvu:1382": "//28//",
  "GK16vamkalvu:1383": "samāhitamekamavaśiṣyate / tallakṣaṇārthamāha ----",
  "GK16vamkalvu:1384": "__________",
  "GK16vamkalvu:1385": "yatsādṛśyaṃ tatsaṃpattiḥ samāhitam // VKal_4,3.29 //",
  "GK16vamkalvu:1386": "yasya vastunaḥ sādṛśyaṃ gṛhyate tasya vastunaḥ sampattiḥ samāhitam / yathā ----",
  "GK16vamkalvu:1387": "tanvī Meghajalārdravalkalatayā dhautādharevāśrubhiḥ",
  "GK16vamkalvu:1388": "śūnyevābharaṇaiḥ svakālavirahādviśrāntapuṣpodgamā /",
  "GK16vamkalvu:1389": "cintāmohamivāsthitā madhulihāṃ śabdairvinā lakṣyate",
  "GK16vamkalvu:1390": "caṇḍī māmavadhūya pādapatitaṃ jātānutāpeva sā //",
  "GK16vamkalvu:1391": "atra purūravaso latāyāmurvaśyāḥ sādṛśyaṃ gṛhṇataḥ saiva latorvaśī saṃpanneti //29//",
  "GK16vamkalvu:1392": "ete cālaṅkārāḥ śuddhā miśrāśca prayoktavyā iti viśiṣṭānām alaṅkārāṇāṃ miśratvaṃ saṃsṛṣṭirityāha ----",
  "GK16vamkalvu:1393": "__________",
  "GK16vamkalvu:1394": "alaṅkārasyālaṅkārayonitvaṃ saṃsṛṣṭiḥ // VKal_4,3.30 //",
  "GK16vamkalvu:1395": "alaṅkārasyālaṅkārayonitvaṃ yadasau saṃsṛṣṭiriti / saṃsargaḥ sambandha iti //30//",
  "GK16vamkalvu:1396": "__________",
  "GK16vamkalvu:1397": "tadbhedāvupamārūpakotprekṣāvayavau // VKal_4,3.31 //",
  "GK16vamkalvu:1398": "tasyāḥ saṃsṛṣṭerbhedāvupamārūpakaṃ cotprekṣāvayavaśceti //31//",
  "GK16vamkalvu:1399": "__________",
  "GK16vamkalvu:1400": "upamājanyaṃ rūpakamupamārūpakam // VKal_4,3.32 //",
  "GK16vamkalvu:1401": "spaṣṭam / yathā ----",
  "GK16vamkalvu:1402": "niravadhi ca nirāśrayaṃ ca yasya sthitamanivartitakautukaprapañcam /",
  "GK16vamkalvu:1403": "prathama iva bhavān sa kūrmamūrtirjayati caturdaśalokavallikandaḥ //",
  "GK16vamkalvu:1404": "evaṃ rajanipuramdhrilodhratilakaḥ [k: śaśī] ityevamādayastadbhedā draṣṭavyāḥ //32//",
  "GK16vamkalvu:1405": "__________",
  "GK16vamkalvu:1406": "utprekṣāheturutprekṣāvayavaḥ // VKal_4,3.33 //",
  "GK16vamkalvu:1407": "utprekṣāyā heturutprekṣāvayavaḥ / avayavaśabdo hyārambhakaṃ lakṣayati / yathā ----",
  "GK16vamkalvu:1408": "aṅgulībhiriva keśasaścayaṃ sannigṛhya timiraṃ marīcibhiḥ /",
  "GK16vamkalvu:1409": "kuṅmalīkṛtasarojalocanaṃ cumbatīva rajanīmukhaṃ śaśī //",
  "GK16vamkalvu:1410": "ebhirnidarśanaiḥ svīyaiḥ parakīyaiśca puṣkalaiḥ /",
  "GK16vamkalvu:1411": "śabdavaicitryagarbheyamupamaiva prapañcitā //",
  "GK16vamkalvu:1412": "alaṅkāraikadeśā ye matāḥ saubhāgyabhāginaḥ /",
  "GK16vamkalvu:1413": "te'pyalaṅkāradeśīyā yojanīyāḥ kavīśvaraiḥ //",
  "GK16vamkalvu:1414": "//33//",
  "GK16vamkalvu:1415": "iti śrīkāvyālaṅkārasūtravṛttāvālaṅkārike caturthe'dhikaraṇe tṛtīyodhyāyaḥ / samāptaṃ cedamālañkārikaṃ caturthamadhikaraṇam /",
  "GK16vamkalvu:1416": "================================================================",
  "GK16vamkalvu:1417": "atha pañcamo'dhikaraṇe prathamo'dhyāyaḥ",
  "GK16vamkalvu:1418": "samprati kāvyasamayaṃ śabdaśuddhiṃ ca darśayituṃ prāyogikākhyamadhikaraṇamārabhyate / tatra kāvyasamayastāvaducyate /",
  "GK16vamkalvu:1419": "__________",
  "GK16vamkalvu:1420": "naikaṃ padaṃ dviḥ prayojyaṃ prāyeṇa // VKal_5,1.1 //",
  "GK16vamkalvu:1421": "ekaṃ padaṃ na dviḥ prayojyaṃ prāyeṇa bāhulyena / yathā ---- payodapayodaiti / kiñcidivādipadaṃ dvirapi prayoktavyamiti / yathā ---- santaḥ santaḥ khalāḥ khalāḥ",
  "GK16vamkalvu:1422": "//1//",
  "GK16vamkalvu:1423": "__________",
  "GK16vamkalvu:1424": "nityā saṃhitaikapadavatpādeṣvardhāntavarjam // VKal_5,1.2 //",
  "GK16vamkalvu:1425": "nityaṃ saṃhitāpādeṣvekapadavadekasminniva pade / tatra hi nityāsaṃhitetyānnāyaḥ / yathā ---- sa,",
  "GK16vamkalvu:1426": "nhitaikapade nityā dhātūpasargayoḥiti / ardhāntavarjamardhāntaṃ varjayitvā //2//",
  "GK16vamkalvu:1427": "__________",
  "GK16vamkalvu:1428": "na pādāntalaghorgurutvaṃ ca sarvatra // VKal_5,1.3 //",
  "GK16vamkalvu:1429": "pādāntalaghorgurutvaṃ prayoktavyam / na sarvatra , na sarvasmin vṛtta iti / yathā ----",
  "GK16vamkalvu:1430": "yāsāṃ balirbhavati madgṛhadehalīnāṃ",
  "GK16vamkalvu:1431": "haṃsaiśca sārasagaṇaiśca viluptapūrvaḥ /",
  "GK16vamkalvu:1432": "tāsveva pūrvabalirūḍhayavāṅkurāsu",
  "GK16vamkalvu:1433": "bījāñjaliḥ patati kīṭamukhāvalīḍhaḥ //",
  "GK16vamkalvu:1434": "evaṃprāyeṣveva vṛtteṣviti / na punaḥ ----",
  "GK16vamkalvu:1435": "varūthinīnāṃ rajasi prasarpati samastamāsīdvinimīlitaṃ jagat /",
  "GK16vamkalvu:1436": "ityādiṣu / cakāro'rdhāntavarjamityasyānukarpaṇārthaḥ //3//",
  "GK16vamkalvu:1437": "__________",
  "GK16vamkalvu:1438": "na gādye samāptaprāyaṃ vṛttam, anyatrodgatādibhyaḥ saṃvādāt // VKal_5,1.4 //",
  "GK16vamkalvu:1439": "gadye samāptaprāyaṃ vṛttaṃ na vidheyam / śobhābhrāṃśat / anyatrodgatādibhyo viṣamavṛttebhyaḥ saṃvādād gadyeneti //4//",
  "GK16vamkalvu:1440": "__________",
  "GK16vamkalvu:1441": "na pādādau khalvādayaḥ // VKal_5,1.5 //",
  "GK16vamkalvu:1442": "pādādau khalvādayaḥ śabdā na prayojyāḥ / ādiśabdaḥ prakārārthaḥ / yeṣāmādau prayogo na śloṣyati te gṛhyante / na punarvatahetaprabhṛtayaḥ //5//",
  "GK16vamkalvu:1443": "__________",
  "GK16vamkalvu:1444": "nārdhe kiñcitsamāptaṃ vākyam // VKal_5,1.6 //",
  "GK16vamkalvu:1445": "vṛttasyārthe kiñcidasamāptaprāyaṃ na prayoktavyam / yathā ----",
  "GK16vamkalvu:1446": "jayanti tāṇḍave śambhorbhaṅgurāṅgulikoṭayaḥ /",
  "GK16vamkalvu:1447": "karāḥ kṛṣṇasya ca bhujāścakrāṃśukapiśatviṣaḥ //",
  "GK16vamkalvu:1448": "//6//",
  "GK16vamkalvu:1449": "__________",
  "GK16vamkalvu:1450": "na karmadhārayo bahuvrīhipratipattikaraḥ // VKal_5,1.7 //",
  "GK16vamkalvu:1451": "bahubrīhipratipattiṃ karoti yaḥ karmadhārayaḥ sa na prayoktavyaḥ / yathā ----",
  "GK16vamkalvu:1452": "adhyāsitaścāsau taruścādhyāsitataruḥ iti //7//",
  "GK16vamkalvu:1453": "__________",
  "GK16vamkalvu:1454": "tena viparyayo vyākhyātaḥ // VKal_5,1.8 //",
  "GK16vamkalvu:1455": "bahuvrīhirapi akrmadhārayapratipattikaro na prayoktavyaḥ / yathā ----",
  "GK16vamkalvu:1456": "vīrāḥ puruṣā yasya sa vīrapuruṣaḥ /",
  "GK16vamkalvu:1457": "kalo ravo yasya sa kalaravaḥ / iti //8//",
  "GK16vamkalvu:1458": "__________",
  "GK16vamkalvu:1459": "saṃbhāvyaniṣedhanivartane dvau pratiṣedhau // VKal_5,1.9 //",
  "GK16vamkalvu:1460": "sambhāvyasya niṣedhasya nivartane svau pratiṣedhau prayoktavyau yathā ----",
  "GK16vamkalvu:1461": "samaramūrdhani yena tarasvinā na na jito vijayī tridaśeśvaraḥ /",
  "GK16vamkalvu:1462": "sa khalu tāpasabāṇaparamparākavalitakṣatajaḥ kṣitimāśritaḥ //",
  "GK16vamkalvu:1463": "//9//",
  "GK16vamkalvu:1464": "__________",
  "GK16vamkalvu:1465": "viśeṣaṇamātraprayogo viśeṣyapratipattau // VKal_5,1.10 //",
  "GK16vamkalvu:1466": "viśeṣyasya pratipattau jātāyāṃ viśeṣaṇamātrasyaiva prayogaḥ / yathā (Raghuvaṃśa 3.9) ----",
  "GK16vamkalvu:1467": "nidhānagarbhāmiva sāgarāmbarām",
  "GK16vamkalvu:1468": "atra hi pṛthivyā viśeṣaṇamātrameva prayuktam / etena",
  "GK16vamkalvu:1469": "kruddhasya tasyātha purāmarāterlalāṭapaṭṭādudagādudaiciḥ /",
  "GK16vamkalvu:1470": "girestaḍitvāniva tāvaduccakairjavena pīṭhādudatiṣṭhadacyutaḥ /",
  "GK16vamkalvu:1471": "ityādayo [k: prayogā] vyākhyātāḥ //10//",
  "GK16vamkalvu:1472": "__________",
  "GK16vamkalvu:1473": "sarvanāmnānusaṃdhirvṛtticchannasya // VKal_5,1.11 //",
  "GK16vamkalvu:1474": "sarvanāmnānusandhiranusandhānaṃ pratyavamarśaḥ / vṛtticchannasya vṛttau samāse channasya guṇībhūtasya / yathā ----",
  "GK16vamkalvu:1475": "tavāpi nīlotpalapatracakṣuṣo mukhasya tadreṇusamānagandhinaḥ / iti //11//",
  "GK16vamkalvu:1476": "__________",
  "GK16vamkalvu:1477": "saṃbandhasaṃbandhe'pi ṣaṣṭhī kvacit // VKal_5,1.12 //",
  "GK16vamkalvu:1478": "sambandhena sanbandhaḥ sambandhasambandhastasmin ṣaṣṭhī prayojyā kvacit ,",
  "GK16vamkalvu:1479": "na sarvatreti / yathā kamalasya kandaḥ iti / kamalena saṃbaddhā kamalinī tasyā kandaḥ iti sambandhaḥ / tena kadalīkāṇḍādayo vyākhyātāḥ //12//",
  "GK16vamkalvu:1480": "__________",
  "GK16vamkalvu:1481": "atiprayuktaṃ deśabhāṣāpadam // VKal_5,1.13 //",
  "GK16vamkalvu:1482": "atīva kavibhiḥ prayuktaṃ deśabhāṣāpadaṃ prayojyam / yathā ----",
  "GK16vamkalvu:1483": "yoṣidityabhilalāṣa na hālām ityatra hālā iti deśabhāṣāpadam / anatiprayuktaṃ tu na prayojyam / yathā ----",
  "GK16vamkalvu:1484": "kaṅkelīkānanālīraviralavilasatpallavā nartayantaḥ ityatra kaṅkelīpadam //13//",
  "GK16vamkalvu:1485": "__________",
  "GK16vamkalvu:1486": "liṅgādhyāhārau // VKal_5,1.14 //",
  "GK16vamkalvu:1487": "liṅgaṃ cādhyāhāraśca liṅgādhyāhārāvatiprayuktau prayojyāviti / yathā ----",
  "GK16vamkalvu:1488": "vatse ! mā bahu niḥśvasīḥ kuru surāgaṇḍūpamekaṃ śanaiḥ ityādiṣu gaṇḍūṣaśabdaḥ puṃsi bhūyasā prayukto ,",
  "GK16vamkalvu:1489": "na striyām āmnāto'pi strītvaṃ / adhyāhāro yathā ----",
  "GK16vamkalvu:1490": "mā bhavantamanalaḥ pavano vā vāraṇo madakalaḥ paraśurvā /",
  "GK16vamkalvu:1491": "vāhinījalabharaḥ kuliśaṃ vā svasti te'stu latayā saha vṛkṣa ! //",
  "GK16vamkalvu:1492": "atra hi adhākṣīt[k: dhākṣīt] ityādīnāmadhyāhāro'nvayaprayuktaḥ //14//",
  "GK16vamkalvu:1493": "__________",
  "GK16vamkalvu:1494": "lakṣaṇāśabdāśca // VKal_5,1.15 //",
  "GK16vamkalvu:1495": "lakṣaṇāśabdāścātiprayuktāḥ prayojyāḥ / yathā dvirepharodaraśabdau bhramaracakravākārthau lakṣaṇāparau / anatiprayuktāśca na prayojyāḥ / yathā ---- dvikaḥ kāka iti //15//",
  "GK16vamkalvu:1496": "__________",
  "GK16vamkalvu:1497": "na tadbāhulyamekatra // VKal_5,1.16 //",
  "GK16vamkalvu:1498": "teṣāṃ lakṣaṇāśabdānāṃ bāhulyamekasmin vākye na prayojyam / śakyate hyekasyāvācakasya vācakavadbhāvaḥ kartuṃ ,",
  "GK16vamkalvu:1499": "na bahūnāmiti //16//",
  "GK16vamkalvu:1500": "__________",
  "GK16vamkalvu:1501": "stanādīnāṃ dvitvāviṣṭā jātiḥ prāyeṇa // VKal_5,1.17 //",
  "GK16vamkalvu:1502": "stanādīnāṃ dvitvāviṣṭā dvitvādhyāsitā jātiḥ prāyeṇa bāhulyene ti / yathā ---- strīṇāṃ cakṣuḥ iti /",
  "GK16vamkalvu:1503": "atha kathaṃ dvitvāviṣṭatvaṃ jāteḥ ?",
  "GK16vamkalvu:1504": "/ taddhi dravye ,",
  "GK16vamkalvu:1505": "na jātau / atadrūpatvājjāteḥ / na doṣaḥ ; tadatadrūpatvājjāteḥ[k:",
  "GK16vamkalvu:1506": "tadrūpatvājjāteḥ] / kathaṃ tadatadrūpatvaṃ[k:",
  "GK16vamkalvu:1507": "tadrūpatvaṃ] jāteḥ ?",
  "GK16vamkalvu:1508": "/ taddhi jaiminīyā jānanti[k:",
  "GK16vamkalvu:1509": "jainā jānānti] / vayaṃ tu lakṣyasiddhau siddhaparamatāmuvādinaḥ / na caivamatiprasaṅgaḥ / lakṣyānusāritvānnyāyasyeti / evamanyāpi vyavasthohyā //17//",
  "GK16vamkalvu:1510": "iti śrīkāvyālaṅkārasūtravṛttau prāyogike pañcame'dhikaraṇe prathamo'dhyāyaḥ / kāvyasamayaḥ //5-1//",
  "GK16vamkalvu:1511": "----------------------------------------------------------------------------------------------",
  "GK16vamkalvu:1512": "pañcamādhikaraṇe dvitīyo'dhyāyaḥ",
  "GK16vamkalvu:1513": "sāmprataṃ śabdaśuddhirucyate ----",
  "GK16vamkalvu:1514": "__________",
  "GK16vamkalvu:1515": "rudrāvityekaśeṣo'nveṣyaḥ // VKal_5,2.1 //",
  "GK16vamkalvu:1516": "rudau ityatra prayoge ekaśeṣo7nveṣyo'nveṣaṇīyaḥ / rudraśca rudrāṇī ceti pumānstriyā(Pā_1,2.67)",
  "GK16vamkalvu:1517": "ityekaśeṣaḥ / sa ca na prāpnoti / tatra hi ,",
  "GK16vamkalvu:1518": "tallakṣaṇaścedeva viśeṣaḥ ityanuvartata iti tatraivakārakaraṇāt strīpuṃsakṛta eva viśeṣo bhavatīti vyavasthitam / atra tu puṃyogādākhyāyām(Pā_4,1.48)",
  "GK16vamkalvu:1519": "iti viśeṣāntaramapyastīti / etena indrau bhavau śarvau ityādayaḥ prayogāḥ pratyuktāḥ //1//",
  "GK16vamkalvu:1520": "__________",
  "GK16vamkalvu:1521": "miliklabikṣapiprabhṛtīnāṃ dhātutvam, dhātuguṇasyāsamāpteḥ // VKal_5,2.2 //",
  "GK16vamkalvu:1522": "milati viklavati kṣapayatītyādayaḥ prayogāḥ / tatra ,",
  "GK16vamkalvu:1523": "mili-klabi-kṣapi-prabhṛtīnāṃ kathaṃ dhātutvam ?",
  "GK16vamkalvu:1524_0": "/ gaṇapāṭhād guṇapaṭhitānāmeva dhātusaṃjñāvidhānāt / tratrāha ---- dhātugaṇasyāparisamāpteḥ /",
  "GK16vamkalvu:1524_1": "vardhate dhātugaṇaḥ iti hi śabdavida ācakṣate / tenaiṣāṃ gaṇapāṭho'numataḥ / śiṣṭaprayogāditi //2 //",
  "GK16vamkalvu:1525": "__________",
  "GK16vamkalvu:1526": "valerātmanepadamanityam, jñāpakāt // VKal_5,2.3 //",
  "GK16vamkalvu:1527": "valeranudāttettvādātmanepade yat tadanityaṃ dṛśyate ---- lajjālolaṃ valantī ityādiorayogeṣu / tat lathamityāha ---- jñāyakāt //3//",
  "GK16vamkalvu:1528": "kiṃ punastajjñāpakamata āha [k:kiṃ punastajjñāpakam ?] ----",
  "GK16vamkalvu:1529": "__________",
  "GK16vamkalvu:1530": "cakṣiṅo dvayanubandhakaraṇam // VKal_5,2.4 [k: not in sutra] //",
  "GK16vamkalvu:1531": "cakṣiṅ ikāreṇaivānudāttena siddhamātmanepadasyānityatvajñāpanārtham /",
  "GK16vamkalvu:1532": "[k: siddhātmanepadam ; kimarthaṃ ṅitkaraṇam ?",
  "GK16vamkalvu:1533": "tatkriyate anudāttanimittasyātmanepadasyānityatvajñāpanārtham /]",
  "GK16vamkalvu:1534": "etena ,",
  "GK16vamkalvu:1535_0": "vedi-bhartsi-tarji-prabhṛtayo vyākhyātāḥ / āvedayati-bhartsayati- tarjayatītyādīnāṃ",
  "GK16vamkalvu:1535_1": "prayogāṇāṃ darśanāt / anyatrāpyanudāttanibandhanasyātmanepadasyānityatyaṃ jñāpakena",
  "GK16vamkalvu:1535_2": "draṣṭavyamiti //4 //",
  "GK16vamkalvu:1536": "__________",
  "GK16vamkalvu:1537": "kṣīyata iti karmakartari // VKal_5,2.5 [*VKal_5,2.4] //",
  "GK16vamkalvu:1538": "kṣīyatī iti prayogo dṛśyate , sa karmakartari draṣṭavyaḥ / kṣīyateranātmanepaditvāt //5//",
  "GK16vamkalvu:1539": "__________",
  "GK16vamkalvu:1540": "khidyata iti ca // VKal_5,2.6 [*VKal_5,2.5] //",
  "GK16vamkalvu:1541": "khidyata iti ca prayogo dṛśyate ,",
  "GK16vamkalvu:1542": "so'karmakartaryeva draṣṭavyā ,",
  "GK16vamkalvu:1543": "na kartari / adaivādikatvāt khideḥ //6//",
  "GK16vamkalvu:1544": "__________",
  "GK16vamkalvu:1545": "mārgerātmaepadamalakṣma // VKal_5,2.7 [*VKal_5,2.6] //",
  "GK16vamkalvu:1546": "curādau mārga anvepaṇe iti paṭhyate / ā dhṛṣādvā iti vikalpitaṇickastasyādyadātmanepadaṃ dṛśyate ---- mārgantāṃ dehabhāramiti ,",
  "GK16vamkalvu:1547": "tadalakṣma alakṣaṇam / parasmaipaditvānmārgeḥ / tathā ca śiṣṭaprayogaḥ ----",
  "GK16vamkalvu:1548": "karakisalayaṃ dhūtvā dhūtvā vimārgati vāsasī",
  "GK16vamkalvu:1549": "//7//",
  "GK16vamkalvu:1550": "__________",
  "GK16vamkalvu:1551": "lolamānādayaścānaśi // VKal_5,2.8 [*VKal_5,2.7] //",
  "GK16vamkalvu:1552": "lolamāno vellamāna ityādayaścānaśi draṣṭavyāḥ / śānacastvabhāvaḥ , parasmaipaditvāddhātūnāmiti //8//",
  "GK16vamkalvu:1553": "__________",
  "GK16vamkalvu:1554": "labhergatyarthatvāṇṇicyaṇau kartuḥ karmatvākarmatve // VKal_5,2.9 [*VKal_5,2.8] //",
  "GK16vamkalvu:1555": "astyayaṃ labhiryaḥ prāptyupasarjanāṃ gatimāha ---- asti ca [k:",
  "GK16vamkalvu:1556": "yo] gatyupasarjanāṃ prāptimāheti / atra pūrvasminpakṣe gatyarthatvāllabherṇicyaṇau yaḥ kartā tasya gatyādisūtreṇa karmasaṃjñā / yathā ----",
  "GK16vamkalvu:1557": "dīrghikāsu kumudāni vikāsaṃ lambhayanti śiśirāḥ śaśibhāsaḥ /",
  "GK16vamkalvu:1558": "dvitīyapakṣe tu gatyarthātvābhāvāllabherṇicyaṇau karturna karmasaṃjñā / yathā ----",
  "GK16vamkalvu:1559": "sitaṃ sitimnā sutarāṃ munervapurvisāribhiḥ saudhamivātha lambhayan /",
  "GK16vamkalvu:1560": "dvijāvalivyājaniśākarāṃśubhiḥ śucismitāṃ vācamavocadacyutaḥ //",
  "GK16vamkalvu:1561": "//9//",
  "GK16vamkalvu:1562": "__________",
  "GK16vamkalvu:1563": "te-me-śabdau nipāteṣu // VKal_5,2.10 [*VKal_5,2.9] //",
  "GK16vamkalvu:1564": "tvayā mayetyasminnarthe te me śabdau nipāteṣu draṣṭavyau / yathā ----",
  "GK16vamkalvu:1565": "śrutaṃ te vacanaṃ tasya , vedānadhīta iti nādhigataṃ purā me /",
  "GK16vamkalvu:1566": "//10//",
  "GK16vamkalvu:1567": "__________",
  "GK16vamkalvu:1568": "tiraskṛta iti paribhūte, antardhyupacārāt // VKal_5,2.11 [*VKal_5,2.10] //",
  "GK16vamkalvu:1569": "tiraskṛta iti śabdaḥ paribhūte dṛśyate / rājñā tiraskṛtaḥ iti / sa ca na prāpnoti / tiraḥśabdasya hi ,",
  "GK16vamkalvu:1570": "tiro'ntardhau ityantardhau gatisaṃjñā / tasyāṃ ca satyāṃ ,",
  "GK16vamkalvu:1571": "tiraso'nyatarasyām(Pā_8,3.42)",
  "GK16vamkalvu:1572": "iti sakāraḥ / tat kathaṃ tiraskṛta iti paribhūte ?",
  "GK16vamkalvu:1573": ", āha ---- antardhyupacārāditi / paribhūto hyantarhitavadbhavati / mukhyastu prayogo yathā ----",
  "GK16vamkalvu:1574": "lāvaṇyaprasaratiraskṛtāṅgalekhām iti /",
  "GK16vamkalvu:1575": "//11//",
  "GK16vamkalvu:1576": "__________",
  "GK16vamkalvu:1577": "naikaśabdaḥ, supsupeti samāsāt // VKal_5,2.12 [*VKal_5,2.11] //",
  "GK16vamkalvu:1578": "araṇyānīsthānaṃ phalanamitanaikadrumamidam",
  "GK16vamkalvu:1579": "ityādiṣu naikaśabdo dṛśyate , sa ca na siddhyati / nañsamāse hi nalopo nañ(Pā_6,3.63)",
  "GK16vamkalvu:1580": "iti nalope , tasmānnuḍaci(Pā_6,3.74)",
  "GK16vamkalvu:1581": "iti nuḍāgame satyanekamiti rūpaṃ syāt / niranubandhasya naśabdasya samāse lakṣaṇaṃ nāsti / tat kathaṃ naikaśabda ityāha ---- supsupeti samātāt //12//",
  "GK16vamkalvu:1582": "__________",
  "GK16vamkalvu:1583": "madhupipāsuprabhṛtīnāṃ samāso gamigāmyādiṣu pāṭhāt // VKal_5,2.13 [*VKal_5,2.12] //",
  "GK16vamkalvu:1584": "madhupipāsumadhuvratasevitaṃ mukulajālamajṛmbhata vīrudhām",
  "GK16vamkalvu:1585": "ityādiṣu madhupipāsuprabhṛtīnāṃ samāso gamigāmyādiṣu pipāsuprabhṛtīnāṃ pāṭhāt / śritādiṣu gamigāmyādīnām iti dvitīyāsamāsalakṣaṇaṃ darśayati //13//",
  "GK16vamkalvu:1586": "__________",
  "GK16vamkalvu:1587": "trivalīśabdaḥ siddhaḥ saṃjñā cet // VKal_5,2.14 [*VKal_5,2.13] //",
  "GK16vamkalvu:1588": "trivalīśabdaḥ siddho yadi saṃjñā / diksakhye sa.ñjñāyām(Pā_2,1.50)",
  "GK16vamkalvu:1589": "iti saṃjñāyāmeva samāsavidhānāt //14//",
  "GK16vamkalvu:1590": "__________",
  "GK16vamkalvu:1591": "bimbādhara iti vṛttau madhyamapadalopinyām // VKal_5,2.15 [*VKal_5,2.14] //",
  "GK16vamkalvu:1592": "bimbādharaḥ pīyate iti prayogo dṛśyate ,",
  "GK16vamkalvu:1593": "sa ca na yuktaḥ / adharabimba iti bhavitavyam / upamitaṃ vyāghrādibhiḥ ...... (Pā_2,1.56)",
  "GK16vamkalvu:1594_0": "iti samāse sati / tatkathaṃ bimbādhara ityatrāha ---- vṛttau madhyamapadalopinyāṃ",
  "GK16vamkalvu:1594_1": "śākapārthivāditvātsamāse madhyamapadalopini samāse sati bimbākāro'dharo bimbādhara",
  "GK16vamkalvu:1594_2": "iti / tena bimboṣṭhaśabdo'pi vyākhyātaḥ / atrāpi pūrvavadvṛttiḥ / śiṣṭaprayogeṣu",
  "GK16vamkalvu:1594_3": "caiṣa vidhiḥ / tena nātiprasaṅgaḥ //15 //",
  "GK16vamkalvu:1595": "__________",
  "GK16vamkalvu:1596": "āmūlalolādiṣu vṛttirvispaṣṭapaṭuvat // VKal_5,2.16 [*VKal_5,2.15] //",
  "GK16vamkalvu:1597": "āmūlalolam, āmūlasaralam ityādiṣu vṛttirvispaṣṭapaṭuvat / mayūravyaṃsakāditvāt //16//",
  "GK16vamkalvu:1598": "__________",
  "GK16vamkalvu:1599": "na dhānyaṣaṣṭhādiṣu ṣaṣṭhīsamāsapratiṣedhaḥ,",
  "GK16vamkalvu:1600": "pūraṇena taddhitāntatvāt // VKal_5,",
  "GK16vamkalvu:1601": "2.17 [*VKal_5,2.16] //",
  "GK16vamkalvu:1602": "dhānyapaṣṭam ,",
  "GK16vamkalvu:1603": "tānyucchaṣaṣṭāṅkitasaikatāni ityādiṣu na ṣaṣṭīsamāsapratiṣedhaḥ / pūraṇena pūraṇapratyayāntenānyataddhitāntatvāt / ṣaṣṭo bhāgaḥ ṣaṣṭa iti / pūraṇādbhāge tīyādan(Pā_5,3.48)",
  "GK16vamkalvu:1604": ", ṣaṣṭāṣaṣṭamābhyāṃ(Pā_5,3.50)",
  "GK16vamkalvu:1605": "ityanvidhānāt //17//",
  "GK16vamkalvu:1606": "__________",
  "GK16vamkalvu:1607": "patrapītimādiṣu guṇavacanena // VKal_5,2.18 [*VKal_5,2.17] //",
  "GK16vamkalvu:1608": "patrapītimā ,",
  "GK16vamkalvu:1609": "pakṣmālīpiṅgalimā ityādiṣu ṣaṣṭīsamāsaprati.ṣedho guṇavacanena prāpto ,",
  "GK16vamkalvu:1610": "vāliśyāttu na kṛtaḥ //18//",
  "GK16vamkalvu:1611": "__________",
  "GK16vamkalvu:1612": "avarjyo bahuvrīhirvyadhikaraṇo janmādyuttarapadaḥ // VKal_5,2.19 [*VKal_5,2.18] //",
  "GK16vamkalvu:1613": "avarjyo na varjanīyo vyadhikaraṇe bahuvrīhiḥ / janmādyuttarapadaṃ yasya sa janmādyuttarapadaḥ / yathā ----",
  "GK16vamkalvu:1614": "sacchāstrajanmā hi vivekalābhaḥ , kāntavṛttayaḥ prāṇāḥ iti /",
  "GK16vamkalvu:1615": "//19//",
  "GK16vamkalvu:1616": "__________",
  "GK16vamkalvu:1617": "hastāgrāgrahastādayo guṇaguṇinorbhedābhedāt // VKal_5,2.20 [*VKal_5,2.19] //",
  "GK16vamkalvu:1618": "hastāgram agrahastaḥ , puṣpāgram , agrapuṣpamityādayaḥ prayogāḥ katham ?",
  "GK16vamkalvu:1619": "āhitāgnyādiṣvapāṭhāt / pāṭhe vā tadaniyamaḥ syāt / āha ---- guṇaguṇinorbhedābhedāt / tatra bhedād ,",
  "GK16vamkalvu:1620": "hastāgrādayaḥ / abhedādagrahastādayaḥ //20//",
  "GK16vamkalvu:1621": "__________",
  "GK16vamkalvu:1622": "pūrvanipāte'pabhraṃśo rakṣyaḥ // VKal_5,2.21 [*VKal_5,2.20] //",
  "GK16vamkalvu:1623": "kāṣṭhatṛṇaṃ tṛṇakāṣṭhamiti yadṛcchayā pūrvanipātaṃ kurvanti / tatrāpabhraṃśo lakṣyaḥ pariharaṇīyaḥ / anityatvajñāpanantu na sarvaviṣayamiti //21//",
  "GK16vamkalvu:1624": "__________",
  "GK16vamkalvu:1625": "nipātenāpyabhihite karmaṇi na karmavibhaktiḥ,",
  "GK16vamkalvu:1626": "parigaṇanasya prāyikatvāt // VKal_5,",
  "GK16vamkalvu:1627": "2.22 [*VKal_5,2.21] //",
  "GK16vamkalvu:1628": "anabhihite ityatra sūtre tiṅkṛttaddhitasamāsaiḥ iti parigaṇanaṃ kṛtam / tasya prāyikatvānnipātenāpyabhihite karmaṇi na karmavibhaktirbhavati / yathā (kumāra. 2-55) ----",
  "GK16vamkalvu:1629": "viṣavṛkṣo'pi saṃvardhya svayaṃ chettumasāṃpratam",
  "GK16vamkalvu:1630": "paṇḍitaṃ mūrjkha iti manyate",
  "GK16vamkalvu:1631": "iti //22//",
  "GK16vamkalvu:1632": "__________",
  "GK16vamkalvu:1633": "śakyamiti rūpaṃ karmābhidhāyāṃ liṅgavacanasyāpi sāmānyopakramāt // VKal_5,2.23 [*VKal_5,2.22] //",
  "GK16vamkalvu:1634": "śakeḥ śakisahośca(Pā_3,1.99)",
  "GK16vamkalvu:1635": "iti karmaṇi yati sati śakyamiti rūpaṃ bhavati [k:",
  "GK16vamkalvu:1636": "karmābhidhāyāṃ karmavacane] / viliṅgavacanasyāpi viruddhaliṅgavacanasyāpi ,",
  "GK16vamkalvu:1637": "karmābhidhāyāṃ karmavacane sāmānyopakramād viśeṣānapekṣāyāmiti / yathā ----",
  "GK16vamkalvu:1638": "śakyamoṣadhiyaternavodayāḥ karṇapūraracanākṛte tava /",
  "GK16vamkalvu:1639": "apragalbhayavasūcikonalāśchettumagranakhasaṃpuṭaiḥ karāḥ //",
  "GK16vamkalvu:1640": "atra bhāṣyakṛdvacanaṃ liṅgam / yathā ----",
  "GK16vamkalvu:1641": "śakyaṃ ca śvamāṃsādibhirapi kṣut pratiantum iti /",
  "GK16vamkalvu:1642": "na caikāntikaḥ sāmānyopakramaḥ / tena",
  "GK16vamkalvu:1643": "śakyā bhaṅktuṃ jhaṭiti visinīkandavaccandrapādāḥ",
  "GK16vamkalvu:1644": "ityapi bhavati //23//++",
  "GK16vamkalvu:1645": "__________",
  "GK16vamkalvu:1646": "hānivadādhikyamapyaṅgānāṃ vikāraḥ // VKal_5,2.24 [*VKal_5,2.23] //",
  "GK16vamkalvu:1647": "yenāṅgavikāraḥ(Pā_2,3.20)",
  "GK16vamkalvu:1648": "ityatra sūtre yathāṅgānāṃ hānistathādhikyamapi vikāraḥ / yathā ---- akṣṇāḥ kāṇaḥ iti bhavati ,",
  "GK16vamkalvu:1649": "tathā mukhena vilocanaḥ ityapi bhavati //24//",
  "GK16vamkalvu:1650": "__________",
  "GK16vamkalvu:1651": "na kṛmikīṭānāmiti, ekavadbhāvaprasaṅgāt // VKal_5,2.25 [*VKal_5,2.24] //",
  "GK16vamkalvu:1652_0": "āyuṣaḥ kṛmikīṭānāmalaṅkaraṇamalpatā ityatra kṛmikīṭānāmiti prayogo na yuktaḥ / kṣudrajantavaḥ",
  "GK16vamkalvu:1652_1": "ityekavadbhāvaprasaṅgāt / na ca madhyamapadalopī samāso yuktaḥ / tasyāsarvaviṣayatvāt //25 //",
  "GK16vamkalvu:1653": "__________",
  "GK16vamkalvu:1654": "na kharoṣṭrau, uṣṭrakharamiti pāṭhāt // VKal_5,2.26 [*VKal_5,2.25] //",
  "GK16vamkalvu:1655": "kharoṣṭrau vāhanaṃ yeṣāṃ ityatra kharoṣṭrāviti prayogo na yuktaḥ / gavāśvaprabhṛtiṣu uṣṭrakharam iti pāṭhāt //26//",
  "GK16vamkalvu:1656": "__________",
  "GK16vamkalvu:1657": "āsetyasateḥ // VKal_5,2.27 [*VKal_5,2.26] //",
  "GK16vamkalvu:1658": "lāvaṇyamutyādya ivāsa yatnaḥ ityatrāsetyasaterdhātoḥ ,",
  "GK16vamkalvu:1659": "asa gatidīptyādāneṣu ityasya prayogaḥ ,",
  "GK16vamkalvu:1660": "nāsteḥ ; bhūbhāvavidhānāt //27//",
  "GK16vamkalvu:1661": "__________",
  "GK16vamkalvu:1662": "yudhyediti yudhaḥ kyaci // VKal_5,2.28 [*VKal_5,2.27] //",
  "GK16vamkalvu:1663": "yo bhartṛpiṇḍasya kṛte na yuddhyed",
  "GK16vamkalvu:1664": "iti prayogaḥ / sa cāyuktaḥ / yudherātmanepaditvāt / tat kathaṃ yuddhyedityāha yudhaḥ kyaci yudhamātmana icched yuddhyediti //28//",
  "GK16vamkalvu:1665": "__________",
  "GK16vamkalvu:1666": "viralāyamānādiṣu kyaṅ nirūpyaḥ // VKal_5,2.29 [*VKal_5,2.28] //",
  "GK16vamkalvu:1667": "viralāyamāne malayamārute ityādiṣu kyaṅ nirūpyaḥ / bhṛśādiṣu pāṭhāt / nāpi kyaṣ / lohitādiṣvapāṭhāt //29//",
  "GK16vamkalvu:1668": "__________",
  "GK16vamkalvu:1669": "ahetau hanterṇic, curādipāṭhāt // VKal_5,2.30 [*VKal_5,2.29] //",
  "GK16vamkalvu:1670": "dhātayitvā daśāsyam ityatrāhetau ṇic dṛśyate / sa kathamityāha / curādipāṭāt / curādiṣu sphuṭa bhede ,",
  "GK16vamkalvu:1671": "ghaṭa saṃghāte,",
  "GK16vamkalvu:1672": "hantyarthāśca iti pāṭhāt //30//",
  "GK16vamkalvu:1673": "__________",
  "GK16vamkalvu:1674": "anucarīti careṣṭittvāt // VKal_5,2.31 [*VKal_5,2.30] //",
  "GK16vamkalvu:1675": "anucarī priyatamā madālasā",
  "GK16vamkalvu:1676": "ityatrānucarīti na yuktaḥ / ikāralakṣaṇābhāvāt / tat katham ?",
  "GK16vamkalvu:1677": "/ āha ---- careṣṭitvāt / pacādiṣu caraḍiti paṭhyate //31//",
  "GK16vamkalvu:1678": "__________",
  "GK16vamkalvu:1679": "kesarālamityalateraṇi // VKal_5,2.32 [*VKal_5,2.31] //",
  "GK16vamkalvu:1680": "kesarālaṃ śilīndhraṃ ityatra kesarālamiti katham ?",
  "GK16vamkalvu:1681": "/ āha ---- alateraṇi / alabhūṣaṇaparyāptivāraṇeṣu ityasmāddhātoḥ kesaraśabde karmaṇyupapade ,",
  "GK16vamkalvu:1682": "karmaṇyaṇ ityanenāṇi sati kesarālamiti siddhyati //32//",
  "GK16vamkalvu:1683": "__________",
  "GK16vamkalvu:1684": "patralamiti lāteḥ ke // VKal_5,2.33 [*VKal_5,2.32] //",
  "GK16vamkalvu:1685": "patralaṃ vanamidaṃ virājate ityatra patralamiti katham ?",
  "GK16vamkalvu:1686": "/ āha ---- lāteḥ ke / lā ādāne ityetasmāddhātorādānārthāt patraśabde karmaṇyupapade ,",
  "GK16vamkalvu:1687": "āto'nupasarge kaḥ(Pā_3,2.3)",
  "GK16vamkalvu:1688": "iti kapratyaye satīti //33//",
  "GK16vamkalvu:1689": "__________",
  "GK16vamkalvu:1690": "mahīdhrādayo mūlavibhujādidarśanāt // VKal_5,2.34 [*VKal_5,2.33] //",
  "GK16vamkalvu:1691": "mahīdhra-dharaṇīdhrādayaḥ śabdāḥ mūlavibhujādidarśanāt kapratyaye satīti / garhīṃ dharatīti mahīdhra iti / evamādayo'nye'pi draṣṭavyāḥ //34//",
  "GK16vamkalvu:1692": "__________",
  "GK16vamkalvu:1693": "brahmādiṣu hanterniyamādarihādyasiddhiḥ // VKal_5,2.35 [*VKal_5,2.34] //",
  "GK16vamkalvu:1694": "brahmādiṣūpapadeṣu hanteḥ kvibvidhau brahmabhrūṇavṛtreṣu ......(Pā_3,2.87)",
  "GK16vamkalvu:1695": "ityatrārihāripuhā ityevamādīnāmasiddhiḥ / niyamāt / brahmādiṣveva ,",
  "GK16vamkalvu:1696": "hantereva ,",
  "GK16vamkalvu:1697": "kvibeva ,",
  "GK16vamkalvu:1698": "bhūtakāla eveti caturvidhaścātra niyamaḥ iti niyamānyataraviṣayo nirūpyaḥ //35//",
  "GK16vamkalvu:1699": "----------------------------",
  "GK16vamkalvu:1700": "[k: comm.]",
  "GK16vamkalvu:1701": "brahmādiṣūpapadeṣu hanteḥ kvibvidhau brahmabhrūṇavṛtreṣu ......(Pā_3,2.87)",
  "GK16vamkalvu:1702": "iti niyamāt brahmādiṣveva ,",
  "GK16vamkalvu:1703": "hantereva ,",
  "GK16vamkalvu:1704": "kvibeva ,",
  "GK16vamkalvu:1705": "bhūtakāla eveti caturvidhaścātra niyamaḥ iti niyamāt arihā ,",
  "GK16vamkalvu:1706": "ripuhā ,",
  "GK16vamkalvu:1707": "ityevamādīnāmasiddhiḥ //34//",
  "GK16vamkalvu:1708": "----------------------------",
  "GK16vamkalvu:1709": "__________",
  "GK16vamkalvu:1710": "brahmavidādayaḥ kṛdantavṛttyā // VKal_5,2.36 [*VKal_5,2.35] //",
  "GK16vamkalvu:1711": "brahmavit , bṛtrabhidityādayaḥ prayogā na yuktāḥ / brahmabhrūṇa ......(Pā_3,2.87)",
  "GK16vamkalvu:1712": "ityādiṣu [k:",
  "GK16vamkalvu:1713": "brahmādiṣu] hantereva iti niyamāt / āha ---- kṛdantavṛttyā / vettīti vit / bhinattīti bhit / kvip ca(Pā_3,2.76)",
  "GK16vamkalvu:1714": "iti kvip / tataḥ kṛdantairvidādibhiḥ saha brahmādīnāṃ ṣaṣṭhīsamāsa iti /",
  "GK16vamkalvu:1715": "__________",
  "GK16vamkalvu:1716": "tairmahīdharādayo vyākhyātāḥ // VKal_5,2.37 [*VKal_5,2.36] //",
  "GK16vamkalvu:1717": "tairvidādibhirhīdharādayo vyākhyātāḥ / dharatīti dharaḥ / mahyā dharo mahīdharaḥ / evaṃ gaṅgādharādayo vyākhyātāḥ //37//",
  "GK16vamkalvu:1718": "__________",
  "GK16vamkalvu:1719": "bhidurādayaḥ karmakartari kartari ca // VKal_5,2.38 [*VKal_5,2.37] //",
  "GK16vamkalvu:1720": "bhiduraṃ kāṣṭham bhiduraṃ tamaḥtimirabhiduraṃ vyomnaḥ śṛṅgam ...... iti ,",
  "GK16vamkalvu:1721": "chidurātapo divasaḥmatsaracchiduraṃ premabhaṅgurā prītiḥmātaṅgaṃ mānabhaṅguram ityādayo'pi prayogā dṛśyante / te kathamity [k:",
  "GK16vamkalvu:1722": "atra] āha ---- te karmakartari kartari ca bhavanti / karmakartari cāyamiṣyate ityatra ,",
  "GK16vamkalvu:1723": "cakāraḥ kartari cetyasya samuccayārthaḥ //38//",
  "GK16vamkalvu:1724": "__________",
  "GK16vamkalvu:1725": "guṇavistarādayaścintyāḥ // VKal_5,2.39 [*VKal_5,2.38] //",
  "GK16vamkalvu:1726": "guṇavistaraḥ , vyākṣepavistaraḥ ityādayaḥ prayogāścintyāḥ / prathane vāvaśabde(Pā_3,3.33)",
  "GK16vamkalvu:1727": "iti ghañprasaṅgāt //39//",
  "GK16vamkalvu:1728": "__________",
  "GK16vamkalvu:1729": "avatarāpacāyaśabdayordīrghahrasvatvavyatyāso bālānām // VKal_5,2.40 [*VKal_5,2.39] //",
  "GK16vamkalvu:1730_0": "avataraśabdasyāpacāyaśabdasya ca dīrghatvahrasvatvavyatyāso bālānāṃ bāliśānāṃ prayogeṣviti /",
  "GK16vamkalvu:1730_1": "te hyavataraṇamavatāra iti prayuñjate / mārutāvatāra iti / sa hyayuktaḥ / bhāve tarateravvidhānāt /",
  "GK16vamkalvu:1730_2": "apacāyamapacaya iti prayuñjate ---- puṣpāpacaya iti / atra hastādāne cerasteye(Pā_3,3.40)",
  "GK16vamkalvu:1731": "iti ghañprāpta iti //40//",
  "GK16vamkalvu:1732": "__________",
  "GK16vamkalvu:1733": "śobheti nipātanāt // VKal_5,2.41 [*VKal_5,2.40] //",
  "GK16vamkalvu:1734": "śobhetyayaṃ śabdaḥ sādhuḥ / nipātanāt / śubha śumbha śobhārthau iti śubherbhidāderākṛtigaṇatvādaṅ siddha eva / guṇapratiṣedhābhāvastu nipātyata iti / śobhārthāvityatraikadeśe ,",
  "GK16vamkalvu:1735": "kiṃ śobhā ,",
  "GK16vamkalvu:1736": "āhosvicchobha iti viśeṣāvagatirācaryaparamparopadeśāditi //41//",
  "GK16vamkalvu:1737": "__________",
  "GK16vamkalvu:1738": "avidhau guroḥ striyāṃ bahulaṃ vivakṣā // VKal_5,2.42 [*VKal_5,2.41] //",
  "GK16vamkalvu:1739": "avidhāvavavidhāne gurośca halaḥ(Pā_3,3.103)",
  "GK16vamkalvu:1740": "iti striyāṃ bahulaṃ vivakṣā / kvicidvivakṣā , kvacidavivakṣā , kvacidubhayamiti /",
  "GK16vamkalvu:1741": "vivakṣā yathā ---- īhā lajjeti / avivakṣā yathā ---- ātaṅka iti / vivakṣāvivakṣe yathā bādhā bādhaḥ ,",
  "GK16vamkalvu:1742": "ūhā ūhaḥ ,",
  "GK16vamkalvu:1743": "vrīḍā vrīḍaḥ , iti //42//",
  "GK16vamkalvu:1744": "__________",
  "GK16vamkalvu:1745": "vyavasitādiṣu ktaḥ kartari, cakārāt // VKal_5,2.43 [*VKal_5,2.42] //",
  "GK16vamkalvu:1746": "vyavasitaḥ ,",
  "GK16vamkalvu:1747": "pratipanna ityādiṣu bhāvakarmavihito'pi ktaḥ kartari / gatyādisūtre cakārasyānuktasamuccayārthatvāt / bhāvakarmānukarṣaṇārthatvaṃ cakārasyeti ced ,",
  "GK16vamkalvu:1748": "āvṛttiḥ kartavyā //43//",
  "GK16vamkalvu:1749": "__________",
  "GK16vamkalvu:1750": "āheti bhūte'nyaṇalantabhramād bruvo laṭi // VKal_5,2.44 [*VKal_5,2.43] //",
  "GK16vamkalvu:1751": "bruvaḥ pañcānāṃ ......(Pā_3,4.84)",
  "GK16vamkalvu:1752_0": "ityādinā āheti laṭ vyutpāditaḥ / sa bhūte prayuktaḥ ---- ityāha bhagavān prabhuḥ",
  "GK16vamkalvu:1752_1": "iti / anyasya bhūtakālābhidhāyino ṇalantasya liṭi bhramāt / nipuṇāścaivaṃ prayujyate /",
  "GK16vamkalvu:1752_2": "āha sma smitamadhumadhurākṣarāṃ giram iti / anukaroti bhagavato nārāyaṇasya ityatrāpi",
  "GK16vamkalvu:1752_3": "manyesmaśabdaḥ kavinā prayukto lekhakaistu pramādānna likhita iti //44 //",
  "GK16vamkalvu:1753": "__________",
  "GK16vamkalvu:1754": "śabalādibhyaḥ striyāṃ ṭāpo'prāptiḥ // VKal_5,2.45 [*VKal_5,2.44] //",
  "GK16vamkalvu:1755": "upasrotaḥ svasthasthitamahiṣaśṛṅgāgraśabalāḥ",
  "GK16vamkalvu:1756": "snavantīnāṃ jātāḥ pramudtavihaṅgāstaṭabhuvaḥ /",
  "GK16vamkalvu:1757": "bhramarotkarakalmāṣāḥ kusumānāṃ samṛddhayaḥ /",
  "GK16vamkalvu:1758": "ityādiṣu striyāṃ ṭāpo 'prāptiḥ / anyato ṇīṣ(Pā_4,1.40)",
  "GK16vamkalvu:1759": "iti ṇīṣvidhānāt / tena śabalī , kalmāṣīti bhavati //45//",
  "GK16vamkalvu:1760": "__________",
  "GK16vamkalvu:1761": "prāṇini nīleti cintyam // VKal_5,2.46 [*VKal_5,2.45] //",
  "GK16vamkalvu:1762": "kuvalayadalanīlā kokilā vālacūte ityādiṣu nīteti cintyam / kokilā nīlīti bhavitavyam / nīlaśabdāt jānapada ......(Pā_4,1.42)",
  "GK16vamkalvu:1763": "ityādisūtreṇa prāṇini ca(Vārttika_2457)",
  "GK16vamkalvu:1764": "iti ḍīṣvidhānāt //46//",
  "GK16vamkalvu:1765": "__________",
  "GK16vamkalvu:1766": "manuṣyajātervivakṣāvivakṣe // VKal_5,2.47 [*VKal_5,2.46] //",
  "GK16vamkalvu:1767": "ito manuṣyajāteḥ(Pā_4,1.65)",
  "GK16vamkalvu:1768": ", ūṇutaḥ(Pā_4,1.66)",
  "GK16vamkalvu:1769": "ityatra manuṣyajātervivakṣā , avivakṣā ca lakṣyānusārataḥ /",
  "GK16vamkalvu:1770": "mandarasya madirākṣi ! pārśvato nimnanābhi na bhavanti nimnagāḥ /",
  "GK16vamkalvu:1771": "vāsukivikarṣaṇodbhavā bhāminīha padavī vibhāvyate //",
  "GK16vamkalvu:1772": "atra manuṣyajātervivakṣāyāṃ ito manuṣya jāteḥ(Pā_4,1.65)",
  "GK16vamkalvu:1773": "iti ṅīṣi sati , ambārthanadyorhrasvaḥ(Pā_7,3.107)",
  "GK16vamkalvu:1774": "iti saṃbuddhau hrasvatvaṃ siddhyati / nābhiśabdāt punaḥ , itaśca prāṇyaṅgāt ......(Vārttika_3189)",
  "GK16vamkalvu:1775": "itīkāre kṛte , nimbanāmīke iti syāt /",
  "GK16vamkalvu:1776": "hṛtoṣṭharāgairnayanodabindubhirnimagnanābhairnipatadbhiraṅkitam /",
  "GK16vamkalvu:1777": "cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam //",
  "GK16vamkalvu:1778": "atra nimagnanābheḥ iti manuṣyajātervivakṣeti ṅīṣ na kṛtaḥ / sutanu jahihi maunaṃ paśya pādānataṃ mām(k:",
  "GK16vamkalvu:1779": "sutanu jahihi kopaṃ .......)",
  "GK16vamkalvu:1780": "ityatra manuṣyajāteravivakṣeti sutanuśabdāt ūṅutaḥ(Pā_4,1.66)",
  "GK16vamkalvu:1781": "ityūṅi sati hrasvatve sutanu iti siddhyati / varatanurathavāsau naiva dṛṣṭā tvayā me / atra manuṣyajāteravivakṣetyūṅ na kṛtaḥ //47//",
  "GK16vamkalvu:1782": "__________",
  "GK16vamkalvu:1783": "ūkārāntādapyūṅ, pravṛtteḥ // VKal_5,2.48 [*VKal_5,2.47] //",
  "GK16vamkalvu:1784": "uta ūṅ vihita ūkārāntādapi kvacid bhavati / ācāryapravṛtteḥ / kvāsau pravṛttiḥ ?",
  "GK16vamkalvu:1785": "/ aprāṇijāteścārajjvādīnām(Vārttika_2502)",
  "GK16vamkalvu:1786": "iti alābūḥ ,",
  "GK16vamkalvu:1787": "karkandhūrityudāharaṇam / tena ,",
  "GK16vamkalvu:1788": "subhru ! kiṃ saṃbhrameṇa / atar subhruśabda ūṅi siddho bhavati / ūṅi tvasati subhrūriti syāt //48//",
  "GK16vamkalvu:1789": "__________",
  "GK16vamkalvu:1790": "kārtikīya iti ṭhañ durdharaḥ // VKal_5,2.49 [*VKal_5,2.48] //",
  "GK16vamkalvu:1791": "kārtikīyo nabhasvān ityatra kālāṭṭhañ(Pā_4,3.11)",
  "GK16vamkalvu:1792": "iti ṭhañ durdharaḥ / ṭhañ bhavan duḥkhena dhriyata iti //49//",
  "GK16vamkalvu:1793": "__________",
  "GK16vamkalvu:1794": "śārvaramiti ca // VKal_5,2.50 [*VKal_5,2.49] //",
  "GK16vamkalvu:1795": "śārvaraṃ tamaḥ ityatra ca kālāṭṭhañ(Pā_4,3.11) iti ṭhañ durdharaḥ //50//",
  "GK16vamkalvu:1796": "__________",
  "GK16vamkalvu:1797": "śāśvatamiti prayukteḥ // VKal_5,2.51 [*VKal_5,2.50] //",
  "GK16vamkalvu:1798": "śāśvataṃ jyotiḥ ityatra śāśvatamiti na siddhyati kālaṭṭhañ(Pā_4,3.11)",
  "GK16vamkalvu:1799": "iti ṭhañprasaṅgāt / yeṣāṃ ca virodhaḥ śāśvatikaḥ(Pā_2,4.9)",
  "GK16vamkalvu:1800": "iti sūtrakārasyāpi prayogaḥ / āha ---- prayukteḥ / śāśvate pratiṣedhaḥ iti prayogāt śāśvatamiti bhavati //51//",
  "GK16vamkalvu:1801": "__________",
  "GK16vamkalvu:1802": "rājavaṃśyādayaḥ sādhvarthe ye bhavanti // VKal_5,2.52 [*VKal_5,2.51] //",
  "GK16vamkalvu:1803": "rājavaṃśyāḥ , sūryavaṃśyā ityādayaḥ śabdāḥ , tatra sādhuḥ(Pā_4,4.98)",
  "GK16vamkalvu:1804": "ityanena sādhyarye yati pratyaye sati sādhayo bhavanti / bhāvārthe punardigādipāṭhe'pi vaṃśaśabdasya vaṃśaśabdāntānna yat pratyayaḥ / tadantavidheḥ pratiṣedhāt //52//",
  "GK16vamkalvu:1805": "__________",
  "GK16vamkalvu:1806": "dāravaśabdo duṣprayuktaḥ // VKal_5,2.53 [*VKal_5,2.52] //",
  "GK16vamkalvu:1807": "dāravaṃ pātram iti dāravaśabdo duṣprayuktaḥ / nityaṃ vṛddhaśarādibhyaḥ(Pā_4,3.144)",
  "GK16vamkalvu:1808": "iti mayaṭā bhavitavyam / nanu vikārāvayavayorarthayormayaṅ vidhīyate / atra tu dāruṇa idam iti vivakṣāyāṃ dāravamiti bhaviṣyati ?",
  "GK16vamkalvu:1809": "naitadevamapi syāt / vṛddhācchaḥ(Pā_4,2.114)",
  "GK16vamkalvu:1810": "iti chavidhānāt //53//",
  "GK16vamkalvu:1811": "__________",
  "GK16vamkalvu:1812": "mugdhimādiṣvivamanij mṛgyaḥ // VKal_5,2.54 [*VKal_5,2.53] //",
  "GK16vamkalvu:1813": "mugdhamā , mauḍimā[k: prauḍhimā] ityādiṣu imanij mṛgyaḥ anveṣaṇīya iti //54//",
  "GK16vamkalvu:1814": "__________",
  "GK16vamkalvu:1815": "aupamyādayaścāturvarṇyavat // VKal_5,2.55 [*VKal_5,2.54] //",
  "GK16vamkalvu:1816": "aupamyaṃ , sānnidhyamityādayaścāturvarṇyavat guṇavacana ......(Pā_5,1.124)",
  "GK16vamkalvu:1817": "ityatra cāturvarṇyādīnāṃupasaṃkhyānam(Vārttika_3091)",
  "GK16vamkalvu:1818": "iti vārtikātsvārthikaṣyañantāḥ //55//",
  "GK16vamkalvu:1819": "__________",
  "GK16vamkalvu:1820": "ṣyañaḥ ṣitkaraṇādīkāro bahulam // VKal_5,2.56 [*VKal_5,2.55] //",
  "GK16vamkalvu:1821": "guṇavacanabrāhmaṇādibhyaḥ(Pā_5,1.124)",
  "GK16vamkalvu:1822": "iti yaḥ ṣyañ tasya ṣitkaraṇādīkāro bhavati / sa bahulam / brāhmaṇyam ityādiṣu na bhavati / sāmagryam ityādiṣu vikalpitaḥ / sāmagryaṃ sāmagrī ,",
  "GK16vamkalvu:1823": "vaidagdhyaṃ vaidagdhīti //56//",
  "GK16vamkalvu:1824": "__________",
  "GK16vamkalvu:1825": "dhanvīti vrīhyādiṣu pāṭhāt // VKal_5,2.57 [*VKal_5,2.56] //",
  "GK16vamkalvu:1826": "vrīhyādiṣu dhanvanśabdasya pāṭhāt dhanvīti inau sati siddho bhavati //57//",
  "GK16vamkalvu:1827": "__________",
  "GK16vamkalvu:1828": "caturasraśobhīti ṇinau // VKal_5,2.58 [*VKal_5,2.57] //",
  "GK16vamkalvu:1829": "babhūva tasyāścaturasraśobhi vapurvibhaktaṃ navayauvanena /",
  "GK16vamkalvu:1830_0": "ityatra caturasraśobhi iti na yuktam / vrīhyādiṣu śobhāśabdasya pāṭhe'pi / iniratra",
  "GK16vamkalvu:1830_1": "na siddhyati / grahaṇavatā prātipadikena tadantavidhipratiṣedhāt / bhavatu vā tadantavidhiḥ /",
  "GK16vamkalvu:1830_2": "karmadhārayānmatvarthīyānupapattiḥ / laghutvāt prakramasyeti bahuvrīhiṇaiva bhavitavyam /",
  "GK16vamkalvu:1830_3": "tatkathamiti matvarthīyasyāprāptau caturasraśobhīti prayogaḥ ?",
  "GK16vamkalvu:1831": "/ āha ---- ṇinau / caturasraṃ śobhata iti tācchīlike ṇināvayaṃ prayogaḥ / atha ,",
  "GK16vamkalvu:1832": "anumeyaśobhi iti katham ?",
  "GK16vamkalvu:1833_0": "/ na hyatra pūrvavad vṛttiḥ śakyā kartumiti / śubheḥ sādhukāriṇyāvaśyake vā ṇiniṃ",
  "GK16vamkalvu:1833_1": "kṛtvā tadantācca bhāvapratyaye paścād bahuvrīhiḥ kartavyaḥ / anumeyaṃ śobhitvaṃ yasyeti /",
  "GK16vamkalvu:1833_2": "bhāvapratyayastu gatārthatvānna prayuktaḥ / yathā ---- nirākulaṃ tiṣṭhati ,",
  "GK16vamkalvu:1834": "sadhīramuvāca iti //58//",
  "GK16vamkalvu:1835": "__________",
  "GK16vamkalvu:1836": "kañcukīyā iti kyaci // VKal_5,2.59 [*VKal_5,2.58] //",
  "GK16vamkalvu:1837": "jīvanti rājamahiṣīmanu kañcukīyāḥ iti katham ?",
  "GK16vamkalvu:1838": "/ matvarthīyasya cchapratyayasyābhāvāt / ata āha ---- kyaci / kyaci pratyaye sati kañcukīyā iti bhavati / kañcukamātmana icchanti kañcukīyāḥ //59//",
  "GK16vamkalvu:1839": "__________",
  "GK16vamkalvu:1840": "bauddhapratiyogyapekṣāyāmapyātiśāyanikāḥ // VKal_5,2.60 [*VKal_5,2.59] //",
  "GK16vamkalvu:1841": "bauddhasya pratiyogino'pekṣāyāmapyātiśāyanikāstarabādayo bhavanti ---- ghanataraṃ tamaḥbahulataraṃ prema iti //60//",
  "GK16vamkalvu:1842": "__________",
  "GK16vamkalvu:1843": "kauśilādaya ilaci varṇalopāt // VKal_5,2.61 [*VKal_5,2.60] //",
  "GK16vamkalvu:1844": "kauśilaḥ , vāsila ityādayaḥ katham ?",
  "GK16vamkalvu:1845": "/ āha ---- [k: ilaci varṇalopāt] kauśika--vāsiṣṭhādibhyaḥ śabdebhyo nītāvanukampāyāṃ vā ,",
  "GK16vamkalvu:1846": "dhanilacau ca(Pā_5,3.79)",
  "GK16vamkalvu:1847": "iti-ilaci kṛte , ṭhājādāvūrdhvaṃ dvitīyādacaḥ(Pā_5,3.83)",
  "GK16vamkalvu:1848": "iti varṇalopātsidhyati //61//",
  "GK16vamkalvu:1849": "__________",
  "GK16vamkalvu:1850": "mauktikamiti vinayādipāṭhāt // VKal_5,2.62 [*VKal_5,2.61] //",
  "GK16vamkalvu:1851": "muktaiva mauktikamiti vinayādipāṭhāt draṣṭavyam / svārthikāśca prakṛtito liṅgavacanānyativartante iti napuṃsakatvam //62//",
  "GK16vamkalvu:1852": "__________",
  "GK16vamkalvu:1853": "prātibhādayaḥ prajñādiṣu // VKal_5,2.63 [*VKal_5,2.62] //",
  "GK16vamkalvu:1854": "prātibhādayaḥ śabdāḥ prajñādiṣu draṣṭavyāḥ / pratibhā--vikṛti--dvitādibhyaḥ śabdebhyaḥ prajñādipāṭhādaṇi svārthike kṛte ,",
  "GK16vamkalvu:1855": "prātibhaṃ ,",
  "GK16vamkalvu:1856": "vaikṛtaṃ ,",
  "GK16vamkalvu:1857": "dvaitamityādayaḥ prayogāḥ siddhyantīti //63//",
  "GK16vamkalvu:1858": "__________",
  "GK16vamkalvu:1859": "na sarajasamityanavyayībhāve // VKal_5,2.64 [*VKal_5,2.63] //",
  "GK16vamkalvu:1860": "madhu sarajasaṃ madhyepadmaṃ pibanti śilīmukhāḥ",
  "GK16vamkalvu:1861": "ityādiṣu sarajasamiti na yuktaḥ prayogaḥ anavyayībhāve / bhāva eva sarajasaśabdasyeṣṭatvāt //64//",
  "GK16vamkalvu:1862": "__________",
  "GK16vamkalvu:1863": "dhṛtadhanuṣītyasaṃjñāyām // VKal_5,2.65 [*VKal_5,2.64] //",
  "GK16vamkalvu:1864": "dhṛtadhanuṣi śauryaśālini",
  "GK16vamkalvu:1865": "ityatra dhṛtadhanuṣi ityasaṃjñāyāṃ na yuktaḥ prayogaḥ / dhanuṣaśca(Pā_5,4.132)",
  "GK16vamkalvu:1866": "ityaṅvidhānāt / saṃjñāyāṃ hyanaṅ vikalpitaḥ / vā saṃjñāyām(Pā_5,4.133) iti //65//",
  "GK16vamkalvu:1867": "__________",
  "GK16vamkalvu:1868": "durgandhipada iddurlabhaḥ // VKal_5,2.66 [*VKal_5,2.65] //",
  "GK16vamkalvu:1869": "durgandhiḥ kāyaḥ ityādiṣu durgandhipade it samānānto durlabhaḥ / utpūtyādiṣu duḥśabdasyāpāṭhāt //66//",
  "GK16vamkalvu:1870": "__________",
  "GK16vamkalvu:1871": "sudatyādayaḥ pratividheyāḥ // VKal_5,2.67 [*VKal_5,2.66] //",
  "GK16vamkalvu:1872": "sā dakṣaroṣātsudatī sasarja iti , śikharadati patati raśanā",
  "GK16vamkalvu:1873": "ityādiṣu sudatyādayaḥ śabdāḥ pratividheyāḥ / datrādeśalakṣaṇābhāvāt / tatra pratividhānam / agrānta(Pā_5,4..145)",
  "GK16vamkalvu:1874": "ādisūtre cakārasyānuktasamuccayārthatvāt sudatyādiṣu datrādeśaḥ ityeke / anye tu varṇayanti / sudatyādayaḥ stryabhidhāyino yogarūḍhaśabdāḥ / teṣu striyāṃ saṃjñāyām(Pā_5,4.143)",
  "GK16vamkalvu:1875": "iti datrādeśo vikalpena siddha eva iti //67//",
  "GK16vamkalvu:1876": "__________",
  "GK16vamkalvu:1877": "kṣatadṛḍhorsa iti na kap, tadantavidhipratiṣedhāt // VKal_5,2.68 [*VKal_5,2.67] //",
  "GK16vamkalvu:1878": "plavaṅganakhakoṭibhiḥ kṣatadṛḍhoraso rākṣasāḥ",
  "GK16vamkalvu:1879": "ityatra dṛḍhoraḥśabdād , uraḥprabhṛtibhyaḥ kap(Pā_5,4.151)",
  "GK16vamkalvu:1880": "iti kap na kṛtaḥ / grahaṇavatā prātipadikena iti tadantavidheḥ pratiṣedhāt / samāsavākyaṃ tvevaṃ kartavyam ---- kṣataṃ dṛḍhoro yeṣāmiti //68//",
  "GK16vamkalvu:1881": "__________",
  "GK16vamkalvu:1882": "avaihīti vṛddhiravadyā // VKal_5,2.69 [*VKal_5,2.68] //",
  "GK16vamkalvu:1883": "avaihītyatra vṛddhiravadyā / guṇa eva yukta iti //69//",
  "GK16vamkalvu:1884": "__________",
  "GK16vamkalvu:1885": "apāṅganetreti lugalabhyaḥ // VKal_5,2.70 [*VKal_5,2.69] //",
  "GK16vamkalvu:1886": "apāṅge netraṃ yasyāḥ seyampāṅganetretyatra lugalabhyaḥ / amūrdhamastakāt svāṅgādakāme(Pā_6,3.12)",
  "GK16vamkalvu:1887": "iti saptamyā alugvidhānāt //70//",
  "GK16vamkalvu:1888": "__________",
  "GK16vamkalvu:1889": "neṣṭhāḥ śliṣṭapriyādayaḥ, puṃvadbhāvapratiṣedhāt // VKal_5,2.71 [*VKal_5,2.70] //",
  "GK16vamkalvu:1890": "śliṣṭapriyaḥ , viśliṣṭakānta ityādayo neṣṭāḥ / striyāḥ puṃvat ......(Pā_6,3.34)",
  "GK16vamkalvu:1891": "iti puṃvadbhāvasya priyādiṣu niṣedhāt //71//",
  "GK16vamkalvu:1892": "__________",
  "GK16vamkalvu:1893": "dṛḍhabhaktiriti sarvatreti // VKal_5,2.72 [*VKal_5,2.71] //",
  "GK16vamkalvu:1894": "dṛḍhabhaktirasau jyeṣṭhe",
  "GK16vamkalvu:1895": "atra pūrvapadasya striyām[k: astriyām] ityavivakṣitatvāt[k: vivakṣitatvāt] //72//",
  "GK16vamkalvu:1896": "__________",
  "GK16vamkalvu:1897": "jambulatādayo hrasvavidheḥ // VKal_5,2.73 [*VKal_5,2.72] //",
  "GK16vamkalvu:1898": "jambulatādayaḥ prayogāḥ katham ? / āha ---- hrasvavidheḥ / iko hrasvo'ṅjo gālavasya(Pā_6,3.61)",
  "GK16vamkalvu:1899": "iti hrasvavidhānāt //73//",
  "GK16vamkalvu:1900": "__________",
  "GK16vamkalvu:1901": "tilakādayo'jirādiṣu // VKal_5,2.74 [*VKal_5,2.73] //",
  "GK16vamkalvu:1902": "tilakādayaḥ śabdā ajirādiṣu draṣṭavyāḥ / anyathā ,",
  "GK16vamkalvu:1903": "tilakavatī kanakavatī ityādiṣu matupi ,",
  "GK16vamkalvu:1904": "matau bahvaco'najirādīnām(Pā_6,3.119)",
  "GK16vamkalvu:1905": "iti dīrghatvaṃ syāt / kecittu varṇayanti ---- nadyāṃ matup(Pā_4,2.85)",
  "GK16vamkalvu:1906": "iti yo matup tatrāyaṃ vidhiḥ / teṣāṃ matenāmarāvatītyādīnāmasiddhiḥ //74//",
  "GK16vamkalvu:1907": "__________",
  "GK16vamkalvu:1908": "niśamya-niśamayyaśabdau prakṛtibhedāt // VKal_5,2.75 [*VKal_5,2.74] //",
  "GK16vamkalvu:1909": "niśamya -- niśamayyetyetau śabdau śrutvetyetasminnarthe / śameḥ lyapi lyapi laghupūrvāt(Pā_6,4.56)",
  "GK16vamkalvu:1910": "ityayādeśe sati niśamayyeti bhavitavyam ,",
  "GK16vamkalvu:1911": "na niśamyeti / āha ---- prakṛtibhedāt / śamerdaivādikasya niśamyeti rūpam / śamo darśane iti curādau ṇici mitsaṃjñakasya niśamayyeti rūpam //75//",
  "GK16vamkalvu:1912": "__________",
  "GK16vamkalvu:1913": "saṃyamyaniyamyaśabdau, aṇijantatvāt // VKal_5,2.76 [*VKal_5,2.75] //",
  "GK16vamkalvu:1914": "kathaṃ saṃyamyaniyamyaśabdau ? / lyapi laghupūrvāt(Pā_6,4.56)",
  "GK16vamkalvu:1915": "iti ṇerayādeśena bhavitavyam / āha ---- aṇijantatvāt / dhātorṇic tu na / gatārthatvāt / yathā ---- vācaṃ niyacchati iti / ṇijarthānayagatau [k:",
  "GK16vamkalvu:1916": "tu] ṇic prayujyata eva / yathā ---- saṃyamayitumārabdhaḥ iti //76//",
  "GK16vamkalvu:1917": "__________",
  "GK16vamkalvu:1918": "prapīyeti pīṅaḥ // VKal_5,2.77 [*VKal_5,2.76] //",
  "GK16vamkalvu:1919": "prapīyetyayaṃ śabdaḥ , pīṅ pāne ityetasya / pivaterhi , na lyapi(Pā_6,4.69)",
  "GK16vamkalvu:1920": "itītvapratiṣedhātprapāyeti bhavati //77//",
  "GK16vamkalvu:1921": "__________",
  "GK16vamkalvu:1922": "dūrayatīti bahulagrahaṇāt // VKal_5,2.78 [*VKal_5,2.77] //",
  "GK16vamkalvu:1923": "dūrayatyavanate vivasvati ityatra dūrayatīti katham ?",
  "GK16vamkalvu:1924": "/ ṇāviṣṭhavadbhāve sthūladūra ......(Pā_6,4.156)",
  "GK16vamkalvu:1925": "ityādinā guṇalopayoḥ kṛtayordavayatīti bhavitavyam / āha ---- bahulagrahaṇāt / pratipadikāddhātvarthe bahulamiṣṭhavacca(Gaṇapāṭha_203)",
  "GK16vamkalvu:1926": "ityatra bahulagrahaṇāt sthūladūra ......(Pā_6,4.156)",
  "GK16vamkalvu:1927": "ādisūtreṇa yadvihitaṃ tanna bhaviṣyatīti //78//",
  "GK16vamkalvu:1928": "__________",
  "GK16vamkalvu:1929": "gacchatīprabhṛtiṣvaniṣedhyo num // VKal_5,2.79 [*VKal_5,2.78] //",
  "GK16vamkalvu:1930": "harati hi vanarājirgacchatī śyāmabhāvamityādiṣu gacchatīprabhṛtiṣu śabdeṣu ,",
  "GK16vamkalvu:1931": "śapśyanornityam iti numaniṣedhyo niṣeddhumaśakyaḥ //79//",
  "GK16vamkalvu:1932": "__________",
  "GK16vamkalvu:1933": "mitreṇa goptreti puṃvadbhāvāt // VKal_5,2.80 [*VKal_5,2.79] //",
  "GK16vamkalvu:1934": "mitreṇa goptrā iti katham ? / goptṛṇā bhavitavyam / iko'ci vibhaktau(Pā_7,3.73)",
  "GK16vamkalvu:1935": "iti numvidhānāt / āha ---- puṃvadbhāvāt / tṛtīyādiṣu bhāṣitapuṃskaṃ puṃvadgālavasya(Pā_7,1.74)",
  "GK16vamkalvu:1936": "iti puṃvadbhāvena goptreti bhavati //80//",
  "GK16vamkalvu:1937": "__________",
  "GK16vamkalvu:1938": "vetsyasīti padabhaṅgāt // VKal_5,2.81 [*VKal_5,2.80] //",
  "GK16vamkalvu:1939": "patitaṃ vetsyasi kṣitau ityatra vetsyasīti na siddhyati / iṭprasaṅgāt / āha ---- padabhaṅgāt siddhyati / vetsyasīti padaṃ bhajyate ---- vetsi ,",
  "GK16vamkalvu:1940": "asi / asiityayaṃ nipātastvamityasminnarthe / kvacidvākyālaṅkāre prayujyate / yathā ----",
  "GK16vamkalvu:1941": "pārthivastvamasi satyamabhyadhāḥ iti /",
  "GK16vamkalvu:1942": "//81//",
  "GK16vamkalvu:1943": "__________",
  "GK16vamkalvu:1944": "kāmayānaśabdaḥ siddho'nādiścet // VKal_5,2.82 [*VKal_5,2.81] //",
  "GK16vamkalvu:1945": "kāmayānaśabdaḥ siddhaḥ / āgamānuśāsanamanityam iti mukyakṛte , yadyanādiḥ syāt //82//",
  "GK16vamkalvu:1946": "__________",
  "GK16vamkalvu:1947": "sauhṛd-daurhṛdaśabdāvaṇi hṛdbhāvāt // VKal_5,2.83 [*VKal_5,2.82] //",
  "GK16vamkalvu:1948": "suhṛdayadurhṛdayaśabdābhyāṃ yuvādipāṭhādaṇi kṛte ,",
  "GK16vamkalvu:1949": "hṛdayasya hṛdbhāvaḥ / ādivṛddhau sauhṛdadaurhṛdaśabdau bhavataḥ / suhṛddurhṛcchabdābhyāṃ yuvādipāṭhādevāṇi kṛte ,",
  "GK16vamkalvu:1950": "hṛdbhagasindhvante ......(Pā_7,3.19)",
  "GK16vamkalvu:1951": "iti hṛdantasya taddhite'ṇi kṛte satyubhayapadavṛddhau satyāṃ sauhārdaṃ dauhārdamiti bhavati //83//",
  "GK16vamkalvu:1952": "__________",
  "GK16vamkalvu:1953": "virama iti nipātanāt // VKal_5,2.84 [*VKal_5,2.83] //",
  "GK16vamkalvu:1954": "rameranudāttopadeśatvāt , nodāttopadeśasya ......(Pā_7,3.34)",
  "GK16vamkalvu:1955": "ityādinā vṛddhapratiṣedhasyābhāvāt kathaṃ virama iti / āha ---- nipātanāt / etattu yama umarame ityatroparama iti / [k:",
  "GK16vamkalvu:1956": "etattu copalakṣaṇam ----] atantraṃ copasarga iti //84//",
  "GK16vamkalvu:1957": "__________",
  "GK16vamkalvu:1958": "uparyādiṣu sāmīpye dvirukteṣu dvitīyā // VKal_5,2.85 [*VKal_5,2.84] //",
  "GK16vamkalvu:1959": "uparyādiṣu śabdeṣu sāmīpye dvirukteṣu uparyadhyadhasaḥ sāmīpye(Pā_8,1.7)",
  "GK16vamkalvu:1960": "ityanena uparyādiṣu triṣu dvitīyāmreḍitānteṣu iti dvitīyā / vīpsāyāṃ tu dvirukteṣu ṣaṣṭhyeva bhavati ----",
  "GK16vamkalvu:1961": "uparyupari buddhināṃ carantīśvarabuddhayaḥ",
  "GK16vamkalvu:1962": "//85//",
  "GK16vamkalvu:1963": "__________",
  "GK16vamkalvu:1964": "mandaṃ mandamityaprakārārthatve // VKal_5,2.86 [*VKal_5,2.85] //",
  "GK16vamkalvu:1965": "mandaṃ mandaṃ nudati pavanaḥ(Meghadūta 1.9)",
  "GK16vamkalvu:1966": "ityatra mandaṃ mandam ityaprakārārthe bhavati / prakārārthatve tu prakāre guṇavacanasya(Pā_8,1.12)",
  "GK16vamkalvu:1967": "iti dvirvacane kṛte karmadhārayavadbhāve ca mandamandamiti prayogaḥ / mandaṃ mandamityatra tu nityavīpsayoḥ(Pā_8,1.4)",
  "GK16vamkalvu:1968": "iti dvirvacanam / anekabhāgātmakasya nuderyadā sarve bhāvā mandatvena vyāptuymiṣṭā bhavanti tadā vīpseti //86//",
  "GK16vamkalvu:1969": "__________",
  "GK16vamkalvu:1970": "na nidrādrugiti, bhaṣbhāvaprāpteḥ // VKal_5,2.87 [*VKal_5,2.86] //",
  "GK16vamkalvu:1971": "nidrādrukkādraveyacchaviruparilasaddhargharo vārivāhaḥ",
  "GK16vamkalvu:1972": "ityatra nidrādruk iti na yuktaḥ / ekāco baśo bhaṣ ......(Pā_8,2.37)",
  "GK16vamkalvu:1973": "iti bhaṣabhāvaprāpteḥ / anuprāsapriyaistatvapabhraṃśaḥ kṛtaḥ //87//",
  "GK16vamkalvu:1974": "__________",
  "GK16vamkalvu:1975": "niṣpanda iti patvaṃ cintyam // VKal_5,2.88 [*VKal_5,2.87] //",
  "GK16vamkalvu:1976": "na hyatra patvalakṣaṇamasti / kaskādipāṭho'pyasya na niścitaḥ //88//",
  "GK16vamkalvu:1977": "__________",
  "GK16vamkalvu:1978": "nāṅgulisaṅga iti mūrdhanyavidheḥ // VKal_5,2.89 [*VKal_5,2.88] //",
  "GK16vamkalvu:1979": "mlāyantyaṅgulisaṅge'pi komalāḥ kusumasrajaḥ",
  "GK16vamkalvu:1980": "ityatra aṅgulisaṅgaḥ iti na yuktaḥ / samāse'ṅguleḥ saṅgaḥ iti mūrdhanyavidhānāt //89//",
  "GK16vamkalvu:1981": "__________",
  "GK16vamkalvu:1982": "tenāvantisenādayaḥ pratyuktāḥ // VKal_5,2.90 [*VKal_5,2.89] //",
  "GK16vamkalvu:1983": "tena aṅgulisaṅge ityanena avantisenaḥindusenaḥ evamādayaḥ śabdaḥ pratyuktāḥ pratyākhyātāḥ / suṣāmādiṣu ca(Pā_8,3.98)",
  "GK16vamkalvu:1984": "eti saṃjñāyāmagāt(Pā_8,3.99 ga.)",
  "GK16vamkalvu:1985": "iti mūrdhanyavidhānāt //90//",
  "GK16vamkalvu:1986": "__________",
  "GK16vamkalvu:1987": "nendravāhane ṇatvam; āhitatvasyāvivakṣitatvāt // VKal_5,2.91 [*VKal_5,2.90] //",
  "GK16vamkalvu:1988": "kuthena nāgendramivendravāhanam ityatra indravāhanaśabde vāhanamāhitāt(Pā_8,4.8)",
  "GK16vamkalvu:1989": "iti ṇatvaṃ na bhavati / āhitatvasyāvivakṣitatvāt / svasvāmibhāvamātraṃ hyatra vivakṣitam / tena siddham indravāhanam iti //91//",
  "GK16vamkalvu:1990": "sadansanto mayā vivicyaivaṃ nidarśitāḥ /",
  "GK16vamkalvu:1991": "anayaiva diśā kāryaṃ śeṣāṇāmapyavekṣaṇam //",
  "GK16vamkalvu:1992": "iti kāvyālaṅkārasūtravṛttau prāyoyike pañcame'dhikaraṇe dvitīyo'dhyāyaḥ samāptaḥ / śabdaśuddhiḥ /",
  "GK16vamkalvu:1993": "samāptaṃ cedaṃ prāyogikaṃ pañcamādhikaraṇam /",
  "GK16vamkalvu:1994": "============================================================="
}