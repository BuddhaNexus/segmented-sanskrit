{
    "GK16vamkalvu:0": "pāṇḍitavaraśrīvāmanaviracitasavṛtti-",
    "GK16vamkalvu:1": "kāvyālaṅkārasūtrāṇi",
    "GK16vamkalvu:2": "atha prathame'dhikaraṇe prathamo'dhyāyaḥ /",
    "GK16vamkalvu:3": "praṇamya paramaṃ jyotirvāmanena kavipriyā /",
    "GK16vamkalvu:4": "kāvyālaṅkārasūtrāṇāṃ teṣāṃ vṛttirvidhīyate //",
    "GK16vamkalvu:5": "kāvyaṃ grāhyamalaṅkārāt // VKal_1,1.1 //",
    "GK16vamkalvu:6": "kāvyaṃ khalu grāhyamupādeyaṃ bhavati, alaṅkārāt /",
    "GK16vamkalvu:7": "kāvyaśabdo'yaṃ",
    "GK16vamkalvu:8": "guṇālaṅkārasaṃskṛtayoḥ śabdārthayorvartate /",
    "GK16vamkalvu:9": "bhaktyā tu śabdārthamātravacano'tra gṛhyate //1//",
    "GK16vamkalvu:10": "ko'sāvalaṅkāra ityata āha ----",
    "GK16vamkalvu:11": "saundaryamalaṅkāraḥ // VKal_1,1.2 //",
    "GK16vamkalvu:12": "alaṅkṛtiraṅkāraḥ /",
    "GK16vamkalvu:13": "karaṇavyutpattyā punaralaṅkāraśabdo'yam upamādiṣu vartate //2//",
    "GK16vamkalvu:14": "sa doṣaguṇālaṅkārahānādānābhyām // VKal_1,1.3 //",
    "GK16vamkalvu:15": "sa khalvalaṅkāro doṣahānād guṇālaṅkārādānācc sampādyaḥ kaveḥ //3//",
    "GK16vamkalvu:16": "śāstrataste // VKal_1,1.4 //",
    "GK16vamkalvu:17": "te doṣaguṇālaṅkārahānādāne /",
    "GK16vamkalvu:18": "śāstrādasmāt /",
    "GK16vamkalvu:19": "śāstrato hi jñātvā doṣāñjahyād",
    "GK16vamkalvu:20": ", guṇālaṅkārāṃścādadīta //4//",
    "GK16vamkalvu:21": "kiṃ punaḥ phalam alaṅkaravatā kāvyena, yenaitadartho'yamityāha ----",
    "GK16vamkalvu:22": "kāvyaṃ saddṛṣṭādṛṣṭārtham, prītikīrtihetutvāt // VKal_1,1.5 //",
    "GK16vamkalvu:23": "{kāvyaṃ sat} cāru dṛṣṭaprayojanaṃ , prītihetutvāt /",
    "GK16vamkalvu:24": "adṛṣṭaprayojanaṃ kīrtihetutvāt /",
    "GK16vamkalvu:25": "atra ślokāḥ ----",
    "GK16vamkalvu:26": "pratiṣṭhāṃ kāvyabandhasya yaśasaḥ saraṇiṃ viduḥ /",
    "GK16vamkalvu:27": "akīrtivarttinīṃ tvevaṃ kukavitvaviḍambanam //",
    "GK16vamkalvu:28": "kīrtisvargaphalāmāhurāsasāraṃ vipaścitaḥ /",
    "GK16vamkalvu:29": "akīrtiṃ tu nirālokanarakoddeśadūtikām //",
    "GK16vamkalvu:30": "tasmāt kīrtimupādātumakīrtiṃ ca nivarhitum /",
    "GK16vamkalvu:31": "kāvyālaṅkārasūtrārthaḥ prasādyaḥ kavipuṅgavaiḥ //",
    "GK16vamkalvu:32": "iti śrīpaṇḍitavaravāmanaviracitakāvyālaṅkārasūtravṛttau śarīre",
    "GK16vamkalvu:33": "prathame'dhikaraṇe prathamo'dhyāyaḥ iti prayojanasthāpanā //1-1//",
    "GK16vamkalvu:34": "atha pratame'dhikaraṇe dvitīyo'dhyāyaḥ /",
    "GK16vamkalvu:35": "[prayojanasthāpanā /] adhikārinirūpaṇārthamāha ----",
    "GK16vamkalvu:36": "arocakinaḥ satṛṇābhyavahāriṇaśca kavayaḥ // VKal_1,2.1 //",
    "GK16vamkalvu:37": "iha khalu dvaye kavayaḥ sambhavanti /",
    "GK16vamkalvu:38": "arocakinaḥ , satṛṇābhyavahāriṇaśceti",
    "GK16vamkalvu:39": "/ arocakisatṛṇābhyavahāriśabdau gauṇārthau /",
    "GK16vamkalvu:40": "ko'sāvarthaḥ /",
    "GK16vamkalvu:41": "vivekitvamavivekitvaṃ ceti //1//",
    "GK16vamkalvu:42": "yadāha ----",
    "GK16vamkalvu:43": "pūrve śiṣyāḥ, vivekitvāt // VKal_1,2.2 //",
    "GK16vamkalvu:44": "pūrve khalvarocakinaḥ śiṣyāḥ śāsanīyāḥ /",
    "GK16vamkalvu:45": "vivekitvāt vivecanaśīlatvāt //2//",
    "GK16vamkalvu:46": "netare tadviparyayāt // VKal_1,2.3 //",
    "GK16vamkalvu:47": "itare satṛṇābhyavahāriṇo na śiṣyāḥ /",
    "GK16vamkalvu:48": "tadviparyayāt /",
    "GK16vamkalvu:49": "avivecanaśīlatvāt /",
    "GK16vamkalvu:50": "na ca śīlamapākartuṃ śakyam //3//",
    "GK16vamkalvu:51": "nanvevaṃ na śāstraṃ sarvatrānugrāhi syāt , ko vā manyate , tadāha ----",
    "GK16vamkalvu:52": "na śāstramadravyeṣvarthavat // VKal_1,2.4 //",
    "GK16vamkalvu:53": "na khalu śāstramadravyeṣvavivekiṣvarthavat //4//",
    "GK16vamkalvu:54": "nidarśanamāha ----",
    "GK16vamkalvu:55": "na katakaṃ paṅkaprasādanāya // VKal_1,2.5 //",
    "GK16vamkalvu:56": "na hi katakaṃ payasa iva pañkaprasādanāya bhavati //5//",
    "GK16vamkalvu:57": "adhikāriṇo nirūpya rītiniścayārthamāha ----",
    "GK16vamkalvu:58": "rītirātmā kāvyasya // VKal_1,2.6 //",
    "GK16vamkalvu:59": "rītirnāmeyamātmā kāvyasya /",
    "GK16vamkalvu:60": "śarīrasyeveti vākyaśeṣaḥ //6//",
    "GK16vamkalvu:61": "kiṃ[k: kā] punariyaṃ rītirityāha ----",
    "GK16vamkalvu:62": "viśiṣṭā padaracanā rītiḥ // VKal_1,2.7 //",
    "GK16vamkalvu:63": "viśeṣavatī padānāṃ racanā rītiḥ //7//",
    "GK16vamkalvu:64": "ko'sau viśeṣa ityāha ----",
    "GK16vamkalvu:65": "viśeṣo guṇātmā // VKal_1,2.8 //",
    "GK16vamkalvu:66": "vakṣyamāṇaguṇarūpo viśeṣaḥ //8//",
    "GK16vamkalvu:67": "sā tridhā vaidarbhī gauḍīyā pāñcālī ceti // VKal_1,2.9 //",
    "GK16vamkalvu:68": "sā ceyaṃ rītistridhā [bhidyate] /",
    "GK16vamkalvu:69": "vaidarbhī , gauḍīyā , pāñcālī ceti //9//",
    "GK16vamkalvu:70": "kiṃ punardeśavaśād dravyaguṇotpattiḥ kāvyānāṃ , yenā'yaṃ",
    "GK16vamkalvu:71": "deśaviśeṣavyapadeśaḥ /",
    "GK16vamkalvu:72": "naivaṃ , yadāha ----",
    "GK16vamkalvu:73": "vidarbhādiṣu dṛṣṭatvāttatsamākhyā // VKal_1,2.10 //",
    "GK16vamkalvu:74": "vidarbhagauḍapāñcāleṣu tatratyaiḥ kavibhiryathāsvarūpamupalabdhatvāt tatsamākhyā /",
    "GK16vamkalvu:75": "na punardeśaiḥ kiñcidupakriyate kāvyānām //10//",
    "GK16vamkalvu:76": "tāsāṃ guṇabhedād bhedamāha ----",
    "GK16vamkalvu:77": "samagraguṇopetā vaidarbhī // VKal_1,2.11 //",
    "GK16vamkalvu:78": "samagrairojaḥprasādapramukairguṇairupetā vaidarbhī nāma rītiḥ /",
    "GK16vamkalvu:79": "atra ślokaḥ ----",
    "GK16vamkalvu:80": "aspṛṣṭā doṣamātrābhiḥ samagraguṇagumphitā /",
    "GK16vamkalvu:81": "vipañcīssvarasaubhāgyā vaidarbhī rītiriṣyate //",
    "GK16vamkalvu:82": "tāmetāmevaṃ kavayaḥ stuvanti ----",
    "GK16vamkalvu:83": "sati vaktari satyarthe sati śabdānuśāsane /",
    "GK16vamkalvu:84": "asti tanna vinā yena parisravati vāṅmudhe //",
    "GK16vamkalvu:85": "[k: atra] udāharaṇam (śākuṃ. 2-6) ----",
    "GK16vamkalvu:86": "gāhantāṃ mahiṣā nipānasalilaṃ śṛṅgairmuhustāḍitaṃ chāyāvaddhakadambakaṃ mṛgakulaṃ romanthamabhyasyatu",
    "GK16vamkalvu:87": "visrabdhaṃ kurutāṃ varāhavitatirmustākṣatiṃ palvale viśrāntiṃ labhatāmidaṃ ca śithilajyābandhamasmaddhanuḥ",
    "GK16vamkalvu:88": "ojaḥkāntimatī gauḍīyā // VKal_1,2.12 //",
    "GK16vamkalvu:89": "ojaḥ kānti.śca vidyete yasyāṃ sā ojaḥkāntimatī gauḍīyā nāma rītiḥ /",
    "GK16vamkalvu:90": "mādhuryasaukumāryayorabhāvāt samāsabahulā atyulbaṇapadā ca /",
    "GK16vamkalvu:91": "atra ślokaḥ ----",
    "GK16vamkalvu:92": "samastātyudbhaṭapadāmojaḥkāntiguṇānvitām /",
    "GK16vamkalvu:93": "gauḍīyāmiti gāyanti rītiṃ rītivicakṣaṇāḥ //",
    "GK16vamkalvu:94": "udāharaṇam (mahāvīrac. 1-54) ----",
    "GK16vamkalvu:95": "dordaṇḍāñcitacandraśekharadhanurdaṇḍāvabhaṅgodyata-",
    "GK16vamkalvu:96": "ṣṭaṅkāradhvanirāryabālacaritaprastāvanāḍiṇḍimaḥ /",
    "GK16vamkalvu:97": "drākparyastakapālasaṃpuṭamitabrahmāṇḍabhāṇḍodara-",
    "GK16vamkalvu:98": "bhrāmyatpiṇḍitacaṇḍimā kathamaho nā'dyāpi viśrāmyati",
    "GK16vamkalvu:99": "mādhuryasaukumāryopapannā pāñcālī // VKal_1,2.13 //",
    "GK16vamkalvu:100": "mādhruyeṇa saukumāryeṇa ca guṇonopapannā pāñcālī nāma rītiḥ /",
    "GK16vamkalvu:101": "ojaḥkāntyabhāvādanulbaṇapadā vicchāyā ca /",
    "GK16vamkalvu:102": "tathā ca ślokaḥ ----",
    "GK16vamkalvu:103": "āśliṣṭaślathabhāvāṃ tu purāṇacchāyayānvitām /",
    "GK16vamkalvu:104": "madhurāṃ sukumārāṃ ca pāñcālīṃ kavayo viduḥ //",
    "GK16vamkalvu:105": "yathā[k: atrodāharaṇam] ----",
    "GK16vamkalvu:106": "grāme 'sminpathikāya pāntha ! vasatirnaivādhunā dīyate rātrāvatra vihāramaṇḍapatale pānthaḥ prasupto yuvā /",
    "GK16vamkalvu:107": "tenotthāya khalena gajati ghane smṛtvā priyāṃ tatkṛtaṃ yenādyāpi karaṅkadaṇḍapatanāśaṅkī janastiṣṭhati",
    "GK16vamkalvu:108": "etāsu tisṛṣu rītiṣu rekhākhiva citraṃ kāvyaṃ pratiṣṭhatamiti //13//",
    "GK16vamkalvu:109": "tāsāṃ pūrvā grāhyā, guṇasākalyāt // VKal_1,2.14 //",
    "GK16vamkalvu:110": "tāsāṃ tisṛṇāṃ rītīnāṃ pūrvā vaidarbhī grāhyā , guṇānāṃ sākalyāt //14//",
    "GK16vamkalvu:111": "na punaritare, stokaguṇatvāt // VKal_1,2.15 //",
    "GK16vamkalvu:112": "itare gauḍīyapāñcālyau na grāhye , stolaguṇatvāt //15//",
    "GK16vamkalvu:113": "tadārohaṇārthamitarābhyāsa ityeke // VKal_1,2.16 //",
    "GK16vamkalvu:114": "tasyā vaidarbhyā evārohaṇārthamitarayorapi rītyorabhyāsa ityeke manyante",
    "GK16vamkalvu:115": "tattu na; atattvaśīlasya tattvāniṣpatteḥ // VKal_1,2.17 //",
    "GK16vamkalvu:116": "na hyatattvaṃ śīlayatastattvaṃ niṣpadyate //17//",
    "GK16vamkalvu:117": "nidarśanārthamāha ----",
    "GK16vamkalvu:118": "na śaṇasūtravānābhyāse trasarasūtravānavaicitryalābhaḥ // VKal_1,2.18 //",
    "GK16vamkalvu:119": "na hi śaṇasūtravānamabhyasyan kuvindastrasarasūtravānavaicitryaṃ labhate //18//",
    "GK16vamkalvu:120": "sāpi samāsābhāve śuddhavaidarbhī // VKal_1,2.19 //",
    "GK16vamkalvu:121": "sāpi vaidarbhī rītiḥ śuddhavaidarbhī bhaṇyate , yadi samāsavatpadaṃ na",
    "GK16vamkalvu:122": "bhavati /",
    "GK16vamkalvu:123": "tasyāmarthaguṇasaṃpadāsvādyā // VKal_1,2.20 //",
    "GK16vamkalvu:124": "tasyāṃ vaidarbhyāṃ arthaguṇasaṃpadāsvādyā bhavati //20//",
    "GK16vamkalvu:125": "tadupārohādarthaguṇaleśo'pi // VKal_1,2.21 //",
    "GK16vamkalvu:126": "tadupadhānataḥ khalvarthaguṇaleśo'pi svadate /",
    "GK16vamkalvu:127": "kimaṅga !",
    "GK16vamkalvu:128": "punararthaguṇasaṃpat /",
    "GK16vamkalvu:129": "tathā cāhuḥ ----",
    "GK16vamkalvu:130": "kiṃ tvasti kācidaparaiva padānupūrvī yasyāṃ na kiñcidapi kiñcidivāvabhāti /",
    "GK16vamkalvu:131": "ānandayatytha ca karṇapathaṃ prayātā cetaḥ satāmamṛtavṛṣṭiriva praviṣṭā //",
    "GK16vamkalvu:132": "vacasi yamadhiśayya syandate vācakaśrī-",
    "GK16vamkalvu:133": "rvitathamavitathatvaṃ yatra vastu prayāti /",
    "GK16vamkalvu:134": "udayati hi sa tādṛk kvāpi vaidarbharītau sahṛdayahṛdayānāṃ rañjakaḥ ko'pi pākaḥ //",
    "GK16vamkalvu:135": "sāpi vaidarbhī, tātsthyāt // VKal_1,2.22 //",
    "GK16vamkalvu:136": "sāpīyamarthaguṇasaṃpat vaidarbhītyuktā /",
    "GK16vamkalvu:137": "tātsthyādityupacārato vyavahāraṃ darśayati //22//",
    "GK16vamkalvu:138": "iti śrīpaṇḍitavaravāmanaviracitakāvyālaṅkārasūtravṛttau śārīre prathame",
    "GK16vamkalvu:139": "'dhikaraṇe dvitīyo'dhyāyaḥ /",
    "GK16vamkalvu:140": "adhikāricintā , rītiniścayaśca /",
    "GK16vamkalvu:141": "atha prathame'dhikaraṇe tṛtīyo'dhyāyaḥ /",
    "GK16vamkalvu:142": "adhikāricintāṃ rītitattvaṃ ca nirūpya , kāvyāṅgānyupadarśayitumāha ----",
    "GK16vamkalvu:143": "loko vidyā prakīrṇa ca kāvyāṅgāni // VKal_1,3.1 //",
    "GK16vamkalvu:144": "uddeśakrameṇaitadvyācaṣṭe ----",
    "GK16vamkalvu:145": "lokavṛttaṃ lokaḥ // VKal_1,3.2 //",
    "GK16vamkalvu:146": "lokaḥ sthāvarajaṅgamātmā tasya vartanaṃ vṛttimiti //2//",
    "GK16vamkalvu:147": "śabdasmṛtyabhidhānakośacchandovicitikalākāmaśāstradaṇḍanītipūrvā vidyāḥ //",
    "GK16vamkalvu:148": "śabdasmṛtyādīnāṃ tatpūrvakatvaṃ pūrvaṃ kāvyabandheṣvapekṣaṇīyatvāt //3//",
    "GK16vamkalvu:149": "tāsāṃ kāvyāṅgatvaṃ yojayitumāha ----",
    "GK16vamkalvu:150": "śabdasmṛteḥ śabdaśuddhiḥ // VKal_1,3.4 //",
    "GK16vamkalvu:151": "śabdasmṛtervyākaraṇācchabdānāṃ śuddhiḥ sādhutvaniścayaḥ kartavyaḥ /",
    "GK16vamkalvu:152": "śuddhāni hi padāni niḥśaṅkaiḥ kavibhiḥ prayujyante //4//",
    "GK16vamkalvu:153": "abhidhānakośāt padārthaniścayaḥ // VKal_1,3.5 //",
    "GK16vamkalvu:154": "padaṃ hi racanāprapraveśayogyaṃ bhāvayan saṃdigdhārthatvena na gṛhṇīyānna vā jahyāditi kāvyabandhavighnaḥ",
    "GK16vamkalvu:155": "tasmādabhidhānakośataḥ padārthaniścayaḥ kartavya iti /",
    "GK16vamkalvu:156": "apūrvābhidhānalābhārthatvaṃ tvayuktamabhidhānakośasya ,",
    "GK16vamkalvu:157": "aprayuktasyāprayojyatvāt /",
    "GK16vamkalvu:158": "yadi prayuktaṃ prayujyate tarhi kimiti saṃdighāthatvamāśaṅkitaṃ padasya ? tanna ; tatra sāmānyenārthāvagatiḥ saṃbhavati /",
    "GK16vamkalvu:159": "yathā {nīvī}śabdena jaghanavasragranthirucyata iti kasyacinnaścayaḥ /",
    "GK16vamkalvu:160": "striyā vā puruṣasya veti saṃśayaḥ nīvī saṃgrathanaṃ nāryā jaghanasthasya vāsasaḥ iti nāmamālāpratīkamapaśyata iti /",
    "GK16vamkalvu:161": "atha kathaṃ ----",
    "GK16vamkalvu:162": "vicitrabhojanābhogavardhamānaḥdarāsthibhiḥ /",
    "GK16vamkalvu:163": "kenacitpūrvamukto'pi nīvībandhaḥ ślathīkṛtaḥ //",
    "GK16vamkalvu:164": "iti prayogaḥ /",
    "GK16vamkalvu:165": "bhrānterupacārādvā //5//",
    "GK16vamkalvu:166": "chandovicitervṛttasaṃśayacchedaḥ // VKal_1,3.6 //",
    "GK16vamkalvu:167": "kāvyābhyāsādvṛttasaṃkrāntirbhavatyeva /",
    "GK16vamkalvu:168": "kiṃ tu mātrāvṛttādiṣu kvacitsaṃśayaḥ syāt /",
    "GK16vamkalvu:169": "ato vṛttasaṃśayacchedaśchandovicitervidheya iti",
    "GK16vamkalvu:170": "kalāśāstrebhyaḥ kalātattvasya saṃvit // VKal_1,3.7 //",
    "GK16vamkalvu:171": "kalā gītanṛtyacitrādikāstāsāmabhidhāyakāni śāstrāṇi viśākhilādipraṇītāni kalāśāstrāṇi , tebhyaḥ kalātattvasya saṃvit saṃvedanam /",
    "GK16vamkalvu:172": "na hi kalātattvānupalabdhau kalāvastu samyaṅnibandhuṃ śakyamiti //7//",
    "GK16vamkalvu:173": "kāmaśāstrataḥ kāmopacārasya // VKal_1,3.8 //",
    "GK16vamkalvu:174": "saṃvit ityanuvartate /",
    "GK16vamkalvu:175": "kāmopacārasya saṃvit kāmaśāstrata iti /",
    "GK16vamkalvu:176": "kāmopacārabahulaṃ hi vastu kāvyasyeti //8//",
    "GK16vamkalvu:177": "daṇḍanīternayāpanayayoḥ // VKal_1,3.9 //",
    "GK16vamkalvu:178": "daṇḍanīterarthaśāstrānnayasyāpanayasya ca saṃviditi /",
    "GK16vamkalvu:179": "tatra ṣāḍguṇyasya yathāvatorayogo nayaḥ /",
    "GK16vamkalvu:180": "tadviparīto'panayaḥ /",
    "GK16vamkalvu:181": "na hi tāvavijñāya nāyakapratināyakayorvṛttaṃ śakyaṃ kāvye nibandhumiti //9//",
    "GK16vamkalvu:182": "itivṛttakuṭilatvaṃ ca tataḥ // VKal_1,3.10 //",
    "GK16vamkalvu:183": "itihāsādiritivṛttaṃ kāvyaśarīram , tasya kuṭilatvaṃ tato",
    "GK16vamkalvu:184": "daṇḍanīterbalīvastvābalīyastvādiprayogo vyutpattimūlatvāttasyāḥ /",
    "GK16vamkalvu:185": "evamanyāsāmapi vidyānāṃ yathāsvamupayogo varṇanīya iti //10//",
    "GK16vamkalvu:186": "lakṣyajñatvamabhiyogo vṛddhasevāvekṣaṇaṃ pratibhānamavadhānaṃ ca prakīrṇam // VKal_1,3.11",
    "GK16vamkalvu:187": "tatra kāvyaparicayo lakṣyajñatvam // VKal_1,3.12 //",
    "GK16vamkalvu:188": "anyeṣāṃ kāvyeṣu paricayo lakṣyajñatvam /",
    "GK16vamkalvu:189": "tato hi kāvyabandhasya vyutpattirbhavati //12//",
    "GK16vamkalvu:190": "kāvyabandhodyamo'bhiyogaḥ // VKal_1,3.13 //",
    "GK16vamkalvu:191": "bandhanaṃ bandhaḥ , kāvyasya bandho racanā kāvyabandhaḥ /",
    "GK16vamkalvu:192": "tatrodyamo'bhiyogaḥ /",
    "GK16vamkalvu:193": "sa hi kavitvaprakarṣamādadhāti //13//",
    "GK16vamkalvu:194": "kāvyopadeśaguruśuśrūṣaṇaṃ vṛddhasevā // VKal_1,3.14 //",
    "GK16vamkalvu:195": "kāvyopadeśe gurava upadeṣṭāraḥ /",
    "GK16vamkalvu:196": "teṣāṃ śuśrūṣaṇaṃ vṛddhasevā /",
    "GK16vamkalvu:197": "tataḥ kāvyavidyāyāḥ saṃkrāntirbhavati //14//",
    "GK16vamkalvu:198": "padādhānoddharaṇamavekṣaṇam // VKal_1,3.15 //",
    "GK16vamkalvu:199": "padasyādhānaṃ nyāsaḥ , uddharaṇamapasāraṇam /",
    "GK16vamkalvu:200": "tayoḥ khalvavekṣaṇam /",
    "GK16vamkalvu:201": "atra ślokau ----",
    "GK16vamkalvu:202": "ādhānoddharaṇe tāvadyāvaddolāyate manaḥ /",
    "GK16vamkalvu:203": "padasya sthāpite sthairye hanta siddhā sarasvatī //",
    "GK16vamkalvu:204": "yatpadāni tyajantyeva parivṛttisahiṣṇutām /",
    "GK16vamkalvu:205": "taṃ śabdanyāsaniṣṇātāḥ śabdapākaṃ pracakṣate //",
    "GK16vamkalvu:206": "kavitvabījaṃ pratibhānam // VKal_1,3.16 //",
    "GK16vamkalvu:207": "kavitvasya bījaṃ kavitvabījaṃ janmāntarāgatasaṃskāraviśeṣaḥ kaścit ,",
    "GK16vamkalvu:208": "yasmādvinā kāvyaṃ na niṣpadyate , niṣpannaṃ vāvahāsāyatanaṃ syāt //16// ++",
    "GK16vamkalvu:209": "cittaikāgryamavadhānam // VKal_1,3.17 //",
    "GK16vamkalvu:210": "cittasyaikāgryaṃ bāhyārthanivṛttiḥ tadavadhānam /",
    "GK16vamkalvu:211": "avahitaṃ hi cittamarthān paśyati //17//",
    "GK16vamkalvu:212": "taddeśakālābhyām // VKal_1,3.18 //",
    "GK16vamkalvu:213": "tat avadhānaṃ deśātkālācca samutpadyate //18//",
    "GK16vamkalvu:214": "kau punardeśakālāvityatrāha ----",
    "GK16vamkalvu:215": "vivikto deśaḥ // VKal_1,3.19 //",
    "GK16vamkalvu:216": "vivikto nirjanaḥ //19//",
    "GK16vamkalvu:217": "rātriyāmasturīyaḥ kālaḥ // VKal_1,3.20 //",
    "GK16vamkalvu:218": "rātreryāmo rātriyāmaḥ praharaḥ turīyaścaturthaḥ kāla iti /",
    "GK16vamkalvu:219": "tadvaśādviṣayoparataṃ cittaṃ prasannamavadhatte //20//",
    "GK16vamkalvu:220": "evaṃ kāvyāṅgānyupadarśya , kāvyaviśeṣajñānārthamāha ----",
    "GK16vamkalvu:221": "kāvyaṃ gadyaṃ padyaṃ ca // VKal_1,3.21 //",
    "GK16vamkalvu:222": "gadyasya pūrvaṃ nirdeśo durlakṣyaviṣayatvena durbandhatvāt /",
    "GK16vamkalvu:223": "yathāhuḥ ----",
    "GK16vamkalvu:224": "gadyaṃ kavīnāṃ nikaṣaṃ vadanti iti //21//",
    "GK16vamkalvu:225": "tacca tridhā bhinnamiti darśayitumāha ----",
    "GK16vamkalvu:226": "gadyaṃ vṛttagandhi cūrṇamutkalikāprāyaṃ ca // VKal_1,3.22 //",
    "GK16vamkalvu:227": "tallakṣaṇānyāha ----",
    "GK16vamkalvu:228": "padyabhāgavadvṛttagandhi // VKal_1,3.23 //",
    "GK16vamkalvu:229": "padyasya bhāgāḥ padyabhāgāstadvat vṛttagandhi /",
    "GK16vamkalvu:230": "yathā pātālatālutalavāsiṣu dānaveṣu iti /",
    "GK16vamkalvu:231": "atra hi vasantatilakākhyasya vṛttasya bhāgaḥ pratyabhijñāyate //23//",
    "GK16vamkalvu:232": "anāviddhalalitapadaṃ cūrṇam // VKal_1,3.24 //",
    "GK16vamkalvu:233": "anāviddhānyadīrghasamāsāni lalitānyanuddhatāni padāni yasmiṃstadanāviddhalalitapadaṃ cūrṇamiti",
    "GK16vamkalvu:234": "yathā ----",
    "GK16vamkalvu:235": "abhyāso hi karmaṇāṃ kauśalamāvahati /",
    "GK16vamkalvu:236": "na hi sakṛnnipātamātreṇodabindurapi grāvaṇi nimnatāmādadhāti /",
    "GK16vamkalvu:237": "viparītamutkalikāprāyam // VKal_1,3.25 //",
    "GK16vamkalvu:238": "viparītamāviddhotapadamutkalilāprāyam /",
    "GK16vamkalvu:239": "yathā ----",
    "GK16vamkalvu:240": "kuliśaśikharakharanakharapracaṇḍapeṭāpāṭitamattamātaṅgakumbhasthalagalanmadacchaṭāccharitacārukesarabhārabhāsuramukhe kesariṇi iti //25//",
    "GK16vamkalvu:241": "padyamanekabhedam // VKal_1,3.26 //",
    "GK16vamkalvu:242": "padyaṃ khalvanekena samārdhasamaviṣamādinā bhedena bhinnaṃ bhavati //26//",
    "GK16vamkalvu:243": "tadanibaddhaṃ nibaddhaṃ ca // VKal_1,3.27 //",
    "GK16vamkalvu:244": "tadidaṃ gadyapadyarūpaṃ kāvyamanibaddhaṃ nibaddhaṃ ca /",
    "GK16vamkalvu:245": "anayoḥ prasiddhatvāllakṣaṇaṃ noktam //27//",
    "GK16vamkalvu:246": "kramasiddhistayoḥ sraguttaṃsavat // VKal_1,3.28 //",
    "GK16vamkalvu:247": "tayorityanibaddhaṃ nibaddhaṃ ca parāmṛśyate /",
    "GK16vamkalvu:248": "krameṇa siddhiḥ kramasiddhiḥ",
    "GK16vamkalvu:249": "/ anibaddhasiddhau nibaddhasiddhaiḥ sraguttaṃsavat /",
    "GK16vamkalvu:250": "yathā sraji mālāyā siddhāyāmuttaṃsaḥ śekharaḥ sidhyati //28//",
    "GK16vamkalvu:251": "kecidanibaddha eva paryavasitāḥ , taddūṣaṇārthamāha ----",
    "GK16vamkalvu:252": "nānibaddhaṃ cakāstyekatejaḥparamāṇuvat // VKal_1,3.29 //",
    "GK16vamkalvu:253": "na khalvanibaddhaṃ kāvyaṃ cakāsti dīpyate /",
    "GK16vamkalvu:254": "yathaikatejaḥparamāṇuriti /",
    "GK16vamkalvu:255": "atra ślokaḥ ----",
    "GK16vamkalvu:256": "asaṃkalitarūpāṇāṃ kāvyānāṃ nāsti cārutā /",
    "GK16vamkalvu:257": "na pratyekaṃ prakāśante taijasāḥ paramāṇavaḥ // [k: iti]",
    "GK16vamkalvu:258": "saṃdarbheṣu daśarūpakaṃ śreyaḥ // VKal_1,3.30 //",
    "GK16vamkalvu:259": "saṃdarbheṣu prabandheṣu daśarūpakaṃ nāṭakādi śreyaḥ //30//",
    "GK16vamkalvu:260": "kasmāttadāha ----",
    "GK16vamkalvu:261": "taddhi citraṃ citrapaṭavadviśeṣasākalyāt // VKal_1,3.31 //",
    "GK16vamkalvu:262": "taddaśarūpakaṃ hi yasmāñcitraṃ citrapaṭacat /",
    "GK16vamkalvu:263": "viśeṣāṇāṃ sākalyāt //31//",
    "GK16vamkalvu:264": "tato'nyabhedakḷptiḥ // VKal_1,3.32 //",
    "GK16vamkalvu:265": "tato daśarūpakādanyeṣāṃ bhedānāṃ kḷptiḥ kalpanamiti /",
    "GK16vamkalvu:266": "daśarūpakasyaiva hīdaṃ sarvaṃ vilasitam , yacca kathākhyāyike mahākāvyamiti /",
    "GK16vamkalvu:267": "tallakṣaṇaṃ ca nātīva hṛdayaṅgamamityupekṣitamasmābhiḥ /",
    "GK16vamkalvu:268": "tadanyato grāhyam //32//",
    "GK16vamkalvu:269": "iti śrīkāvyālaṅkārasūtravṛttau śārīre prathame'dhikaraṇe tṛtīyo'dhyāyaḥ",
    "GK16vamkalvu:270": "samāptaṃ cedaṃ śārīraṃ prathamamadhikaraṇam /",
    "GK16vamkalvu:271": "dvitīyādhikaraṇe prathamo'dhyāyaḥ /",
    "GK16vamkalvu:272": "kāvyaśarīre sthāpite kāvyasaundaryākṣepahetavastyāgāya doṣā vijñātavyā iti doṣadarśanaṃ nāmādhikaraṇamārabhyate",
    "GK16vamkalvu:273": "doṣasvarūpakathārthamāha ----",
    "GK16vamkalvu:274": "guṇaviparyayātmāno doṣāḥ // VKal_2,1.1 //",
    "GK16vamkalvu:275": "guṇānāṃ vakṣyamāṇānāṃ ye viparyayāstadātmāno doṣāḥ //1//",
    "GK16vamkalvu:276": "arthatastadavagamaḥ // VKal_2,1.2 //",
    "GK16vamkalvu:277": "guṇasvarūpanirūpaṇātteṣāṃ doṣāṇāmarthādavagamo'rthātsiddhiḥ //2//",
    "GK16vamkalvu:278": "kimarthaṃ te pṛthakprapañcyanta ityatrāha ----",
    "GK16vamkalvu:279": "saukaryāya prapañcaḥ // VKal_2,1.3 //",
    "GK16vamkalvu:280": "saukaryārthaḥ prapañco vistaro doṣānām /",
    "GK16vamkalvu:281": "uddiṣṭā lakṣaṇalakṣitā hi doṣāḥ sujñānā bhavanti //3//",
    "GK16vamkalvu:282": "padadoṣāndarśayitumāha ----",
    "GK16vamkalvu:283": "duṣṭaṃ padamasādhu kaṣṭaṃ grāmyamapratītamanarthakaṃ ca // VKal_2,1.4 //",
    "GK16vamkalvu:284": "krameṇa vyākhyātumāha ----",
    "GK16vamkalvu:285": "śabdasmṛtiviruddhamasādhu // VKal_2,1.5 //",
    "GK16vamkalvu:286": "śabdasmṛtyā vyākaraṇena viruddhaṃ padamasādhu /",
    "GK16vamkalvu:287": "yathā ----",
    "GK16vamkalvu:288": "anyakārakavaiyarthyam iti /",
    "GK16vamkalvu:289": "atra hi aṣaṣṭhyatṛtīyāsthasyānyasya dugāśīrāśāsthāsthitotsukotikārakarāgaccheṣu iti dukā bhavitavyamiti",
    "GK16vamkalvu:290": "śrutivirasaṃ kaṣṭam // VKal_2,1.6 //",
    "GK16vamkalvu:291": "śrutivirasaṃ śrotrakaṭu padaṃ kaṣṭam /",
    "GK16vamkalvu:292": "taddhi racanāgumphitamapyudvejayati /",
    "GK16vamkalvu:293": "yathā ----",
    "GK16vamkalvu:294": "acūcuraccaṇḍi ! kapolaupste kāntidravaṃ drāgviśadaḥ śaśāṅkaḥ /",
    "GK16vamkalvu:295": "lokamātraprayuktaṃ grāmyam // VKal_2,1.7 //",
    "GK16vamkalvu:296": "loka eva yasprayuktaṃ padaṃ , na śāstre ; tadgrāmyam /",
    "GK16vamkalvu:297": "yathā kaṣṭaṃ kathaṃ roditi phūtkṛteyam /",
    "GK16vamkalvu:298": "anyadapi tallagallādikaṃ draṣṭavyam //7//",
    "GK16vamkalvu:299": "śāstramātraprayuktamapratītam // VKal_2,1.8 //",
    "GK16vamkalvu:300": "śāstra eva prayuktaṃ yat , na loke tadapratītaṃ padam /",
    "GK16vamkalvu:301": "yathā ----",
    "GK16vamkalvu:302": "kiṃ bhāṣitena bahunā rūpaskandhasya santi me na guṇāḥ /",
    "GK16vamkalvu:303": "guṇānāntarīyakaṃ ca prameti na te'styupālambhaḥ //",
    "GK16vamkalvu:304": "atra rūpaskandhanāntarīyakapade na loka ityapratītam //8//",
    "GK16vamkalvu:305": "pūraṇārthamanarthakam // VKal_2,1.9 //",
    "GK16vamkalvu:306": "pūraṇamātraprayojanamavyayapadamanarthakam /",
    "GK16vamkalvu:307": "daṇḍāpūnyāyena padamanyadapyanarthakameva /",
    "GK16vamkalvu:308": "yathā ----",
    "GK16vamkalvu:309": "uditastu hāstikavinīlamayaṃ timiraṃ nipīya kiraṇaiḥ savitā /",
    "GK16vamkalvu:310": "atra {tu}śabdasya pādapūraṇārthameva prayogaḥ /",
    "GK16vamkalvu:311": "na vākyālaṅkārārtham [k: // *VKal_2,1.10//]",
    "GK16vamkalvu:312": "vākyālaṅkāraprayojanaṃ tu nānarthakam /",
    "GK16vamkalvu:313": "apavādārthamidam /",
    "GK16vamkalvu:314": "[k: apavādārthamidam /",
    "GK16vamkalvu:315": "vākyālaṅkāraprayojanaṃ tu nānarthakam /]",
    "GK16vamkalvu:316": "yathā ----",
    "GK16vamkalvu:317": "na khalviha gatāgatā nayanagocaraṃ me gatā iti tathā hi khalu hanteti //9//",
    "GK16vamkalvu:318": "saṃprati padārthadoṣānāha ----",
    "GK16vamkalvu:319": "anyārthaneyagūḍhārthāślīlakliṣṭāni ca // VKal_2,1.10 [*VKal_2,1.11] //",
    "GK16vamkalvu:320": "duṣṭaṃ padam ityanuvartate /",
    "GK16vamkalvu:321": "arthataśca vacanavipariṇāmaḥ /",
    "GK16vamkalvu:322": "anyārthādīni padāni duṣṭānīti sūtrārthaḥ //10//",
    "GK16vamkalvu:323": "eṣāṃ krameṇa lakṣaṇāyāha ----",
    "GK16vamkalvu:324": "rūḍhicyutamanyārtham // VKal_2,1.11 [*VKal_2,1.12] //",
    "GK16vamkalvu:325": "rūḍhicyutam, rūḍhimanapekṣya yaugikārthamātropādānāt /",
    "GK16vamkalvu:326": "anyārthaṃ padam /",
    "GK16vamkalvu:327": "sthūlatvātsāmānyena ghaṭaśabdaḥ paṭaśabdātha ityādikamanyārthaṃ noktam /",
    "GK16vamkalvu:328": "yathā ----",
    "GK16vamkalvu:329": "te duḥkhamuccāvacamāvahanti ye prasmaranti priyasaṅgamānām /",
    "GK16vamkalvu:330": "atra-āvahatiḥ karotyartho dhāraṇārthe prayuktaḥ ,",
    "GK16vamkalvu:331": "prasmaratirvismaraṇārthaḥ prakṛṣṭasmaraṇe iti //11//",
    "GK16vamkalvu:332": "kalpitārthaṃ neyārtham // VKal_2,1.12 [*VKal_2,1.13] //",
    "GK16vamkalvu:333": "aśrautasyāpyunneyapadārthasya kalpanātkalpitārthaṃ neyārtham /",
    "GK16vamkalvu:334": "yathā ----",
    "GK16vamkalvu:335": "sapadi paṅktivihaṅgamanāmabhṛttanayasaṃvalitaṃ balaśalinā /",
    "GK16vamkalvu:336": "vipulaparvatavarṣi śitaiḥ śaraiḥ plavagasainyamulūkajitā jitam //",
    "GK16vamkalvu:337": "atra vihaṅgamaścakravāko 'bhipretaḥ /",
    "GK16vamkalvu:338": "tannāmāni cakrāṇi , tāni bibhratīti vihaṅgamanāmabhṛto rathāḥ /",
    "GK16vamkalvu:339": "paṅktiriti daśasaṃkhyā lakṣyate /",
    "GK16vamkalvu:340": "paṅktirdaśa vihaṅgamanāmabhṛto rathā yasya sa paṅktivihaṅgamanāmabhṛddaśarathaḥ /",
    "GK16vamkalvu:341": "tasya tanayābhyāṃ rāmalakṣmaṇābhyāṃ saṃvalitaṃ plavagasainyaṃ jitam /",
    "GK16vamkalvu:342": "ulūkajitā indrajitā /",
    "GK16vamkalvu:343": "{kauśika}śabdendrplūkayorabhidhānamiti",
    "GK16vamkalvu:344": "{kauśika}śabdavācyatvenendra ulūka uktaḥ /",
    "GK16vamkalvu:345": "nanu caivaṃ rathāṅganāmādīnāmapi prayogo'nupapannaḥ , ---- na ; teṣāṃ nirūḍhalakṣaṇatvāt //12//",
    "GK16vamkalvu:346": "aprasiddhārthaprayuktaṃ gūḍhārtham // VKal_2,1.13 [*VKal_2,1.14] //",
    "GK16vamkalvu:347": "yasya padasya loke'rthaḥ prasiddhaśrāprāseddhaśca , tadprasiddhe'rthe",
    "GK16vamkalvu:348": "prayuktaṃ gūḍhārtham /",
    "GK16vamkalvu:349": "yathā ----",
    "GK16vamkalvu:350": "sahasragorivānīkaṃ duḥsahaṃ bahvataḥ paraiḥ iti /",
    "GK16vamkalvu:351": "sahasraṃ gāvo 'kṣīṇi yasya sa sahasragurindraḥ /",
    "GK16vamkalvu:352": "tasyeveti gośabdasyākṣivācitvaṃ kaviṣvaprasiddhamiti //13//",
    "GK16vamkalvu:353": "asamyārthāntaramasamyasmṛtihetuścāślīlam // VKal_2,1.14 [*VKal_2,1.15] //",
    "GK16vamkalvu:354": "yasya padasyānekārthasyaiko 'rtho'sabhyaḥ syāt , tadasabhyārthāntaram /",
    "GK16vamkalvu:355": "yathā ---- varcaḥ iti padaṃ tejasi viṣṭhāyāṃ ca /",
    "GK16vamkalvu:356": "yattu padaṃ sabhyārthavācakamapyekadeśadvāreṇāsabhyārthaṃ smārayati ,",
    "GK16vamkalvu:357": "tadasabhyasmṛtihetuḥ /",
    "GK16vamkalvu:358": "yathā ---- kṛkāṭikā iti //14//",
    "GK16vamkalvu:359": "na guptalakṣitasaṃvṛtāni // VKal_2,1.15 [*VKal_2,1.16] //",
    "GK16vamkalvu:360": "apavādārthamidam /",
    "GK16vamkalvu:361": "guptaṃ lakṣitaṃ saṃvṛttaṃ ca nāślīlam //15//",
    "GK16vamkalvu:362": "eṣāṃ lakṣaṇānyāha ----",
    "GK16vamkalvu:363": "aprasiddhāsabhyaṃ guptam // VKal_2,1.16 [*VKal_2,1.17] //",
    "GK16vamkalvu:364": "aprasiddhāsabhyārthāntaraṃ padamaprasiddhāsabhyaṃ yat tadguptam /",
    "GK16vamkalvu:365": "yathā",
    "GK16vamkalvu:366": "---- saṃbādhaḥ iti padam /",
    "GK16vamkalvu:367": "taddhi saṃkaṭārthaṃ prasiddham , na guhyārthamiti //16//",
    "GK16vamkalvu:368": "lākṣaṇikāsabhyānvitaṃ lakṣitam // VKal_2,1.17 [*VKal_2,1.18] //",
    "GK16vamkalvu:369": "tadevāsabhyārthāntaraṃ lakṣaṇikenāsabhyenārthenānvitaṃ padaṃ lakṣitam /",
    "GK16vamkalvu:370": "yathā ---- janmabhūḥ iti /",
    "GK16vamkalvu:371": "taddhi lakṣaṇayā guṇātham , na svaśaktyeti //17//",
    "GK16vamkalvu:372": "lokasaṃvītaṃ saṃvṛtam // VKal_2,1.18 [*VKal_2,1.19] //",
    "GK16vamkalvu:373": "lokena saṃvītaṃ lokasaṃvītaṃ yat tat saṃvṛtam /",
    "GK16vamkalvu:374": "yathā ---- subhagā bhagonīupasthānamabhipretamkumārīdohadaḥ iti /",
    "GK16vamkalvu:375": "atra hi ślokaḥ ----",
    "GK16vamkalvu:376": "saṃvītasya hi lokena na doṣānveṣaṇaṃ ksamam /",
    "GK16vamkalvu:377": "śivaliṅgasya saṃsthāne kasyāsabhyatvabhāvanā //",
    "GK16vamkalvu:378": "tantraividhyam, vrīḍājugupsāmaṅgalātaṅkadāyibhedāt // VKal_2,1.19",
    "GK16vamkalvu:379": "tasyāślīlasya traividhyaṃ bhavati , vrīḍājugupsāmaṅgalātaṅkadāyināṃ bhedāt /",
    "GK16vamkalvu:380": "kiñcit vrīḍādāyi bhavati /",
    "GK16vamkalvu:381": "yathā ---- vākkāṭavamhiraṇyaretāḥ iti /",
    "GK16vamkalvu:382": "kiñcit jugupsādāyi bhavati /",
    "GK16vamkalvu:383": "yathā ---- kapardakaḥ iti /",
    "GK16vamkalvu:384": "kiñcit amaṅgalātaṅgadāyi bhavati /",
    "GK16vamkalvu:385": "yathā ---- saṃsthitaḥ iti //19//",
    "GK16vamkalvu:386": "vyavahitārthapratyayaṃ kliṣṭam // VKal_2,1.20 [*VKal_2,1.21] //",
    "GK16vamkalvu:387": "arthasya pratītirarthapratyayaḥ /",
    "GK16vamkalvu:388": "sa vyavahito yasmādbhavati tadvyavahitārthapratyayaṃ kliṣṭam /",
    "GK16vamkalvu:389": "yathā ----",
    "GK16vamkalvu:390": "dakṣātmajādayitavallabhabhavedikānāṃ jyotsnājuṣāṃ jalalavāstaralaṃ patanti //",
    "GK16vamkalvu:391": "dakṣātmajāstārāḥ /",
    "GK16vamkalvu:392": "tāsāṃ dayito dakṣātmajādayitaścandraḥ /",
    "GK16vamkalvu:393": "tasya vallabhāścandrakāntāḥ /",
    "GK16vamkalvu:394": "tadvedikānāmiti /",
    "GK16vamkalvu:395": "atra hi vyavadhānenārthapratyayaḥ //20//",
    "GK16vamkalvu:396": "anyatrārūḍhatvāt // VKal_2,1.21 [k: not in sutra] //",
    "GK16vamkalvu:397": "arūḍhāvapi yato'rthapratyayo jhaṭiti na tatkliṣṭam /",
    "GK16vamkalvu:398": "yathā ----",
    "GK16vamkalvu:399": "kāñciguṇasthānamaninditāyāḥ iti",
    "GK16vamkalvu:400": "antyābhyāṃ vākyaṃ vyākhyātam // VKal_2,1.22 //",
    "GK16vamkalvu:401": "aślīlaṃ kliṣṭaṃ cetyantye pade /",
    "GK16vamkalvu:402": "tābhyāṃ vākyaṃ vyākhyātam /",
    "GK16vamkalvu:403": "tadapyaślīlaṃ kliṣṭaṃ ca bhavati /",
    "GK16vamkalvu:404": "aślīlaṃ yathā ----",
    "GK16vamkalvu:405": "na sā dhanonnatiryā syātkalasukhadāyinī /",
    "GK16vamkalvu:406": "parārthavaddhakakṣyāṇāṃ yat satyaṃ pelavaṃ dhanaṃ //",
    "GK16vamkalvu:407": "sopānapathamutsṛjya vāyuvegasamuddhatam /",
    "GK16vamkalvu:408": "mahāpathena gatavān kīrtyamānaguṇo janaiḥ //",
    "GK16vamkalvu:409": "kliṣṭaṃ yathā ----",
    "GK16vamkalvu:410": "dhammillasya na kasya prekṣya nikāmaṃ kuraṅgaśāvākṣyāḥ /",
    "GK16vamkalvu:411": "rajyatyapūrvabandhavyutpattermānasaṃ śobhām //",
    "GK16vamkalvu:412": "etānpadapadārthadoṣān jñātvā kavistyajediti tātparyārthaḥ /",
    "GK16vamkalvu:413": "iti śrīkāvyālaṅkārasūtravṛttau doṣadarśane dvitīye'dhikaraṇe",
    "GK16vamkalvu:414": "prathamo'dhyāyaḥ padapadārthadoṣavibhāgaḥ /",
    "GK16vamkalvu:415": "dvitīyādhikaraṇe dvitīyo'dhyāyaḥ /",
    "GK16vamkalvu:416": "padapadārthadoṣñpratipādyedānīṃ vākyadoṣāndarśayitumāha ----",
    "GK16vamkalvu:417": "bhinnavṛttayatibhraṣṭavisaṃdhīni vākyāni // VKal_2,2.1 //",
    "GK16vamkalvu:418": "duṣṭanītyabhisaṃbandhaḥ //1//",
    "GK16vamkalvu:419": "krameṇa vyācaṣṭe ----",
    "GK16vamkalvu:420": "svalakṣaṇacyutavṛttaṃ bhinnavṛttam // VKal_2,2.2 //",
    "GK16vamkalvu:421": "svasmāllakṣaṇāccyutaṃ vṛttaṃ yasmiṃstat svalakṣaṇacyutaṃ vākyaṃ bhinnavṛttam /",
    "GK16vamkalvu:422": "yathā ----",
    "GK16vamkalvu:423": "ayi paśyasi saudhamāśritāmaviralasumanomālabhāriṇīm //",
    "GK16vamkalvu:424": "vaitālīyayugmapāde laghvakṣarāṇāṃ paṇṇāṃ nairantaryaṃ nipiddham /",
    "GK16vamkalvu:425": "tacca kṛtamiti bhinnavṛttatvam //2//",
    "GK16vamkalvu:426": "virasavirāmaṃ yatibhraṣṭam // VKal_2,2.3 //",
    "GK16vamkalvu:427": "virasaḥ śrutikaṭurvirāmo yasmiṃstad virasavirāmaṃ yatibhraṣṭam //3//",
    "GK16vamkalvu:428": "taddhātunāmabhāgabhede svarasaṃdhyakṛte prāyeṇa // VKal_2,2.4 //",
    "GK16vamkalvu:429": "tad yatibhraṣṭaṃ dhātubhāgabhede nāmabhāgabhede ca sati bhavati /",
    "GK16vamkalvu:430": "svarasandhinā kṛte prāyeṇa bāhulyena /",
    "GK16vamkalvu:431": "dhātubhāgabhede mandākrāntāyāṃ yathā etāsāṃ rājati sumanasāṃ dāmakaṇṭhāvalambi /",
    "GK16vamkalvu:432": "nāmabhāgabhede śikhariṇyāṃ yathā /",
    "GK16vamkalvu:433": "kuraṅgākṣīṇāṃ gaṇḍatalaphalake svedavisaraḥ /",
    "GK16vamkalvu:434": "mandākrāntāyāṃ yathā durdarśaścakraśikhikapiśaḥ śārṅgiṇo bāhudaṇḍaḥ /",
    "GK16vamkalvu:435": "dhātu-nāmabhāgapadagrahaṇāt tadbhāgātiriktabhede na bhavati",
    "GK16vamkalvu:436": "yatibhraṣṭatvam /",
    "GK16vamkalvu:437": "yathā mandākrāntāyām ----",
    "GK16vamkalvu:438": "śobhāṃ puṣpatyavamabhinavaḥ sundarīṇāṃ prabodhaḥ /",
    "GK16vamkalvu:439": "śikhariṇyāṃ yathā vinidraḥ śyāmānteṣvadhararpuṭasītkāravirutaiḥ /",
    "GK16vamkalvu:440": "svarasandhyakṛta iti vacanāt svarasandhikṛte bhede na doṣaḥ /",
    "GK16vamkalvu:441": "yathā kiñcidbhāvālasamasaralaṃ prekṣitaṃ sundarīṇām /",
    "GK16vamkalvu:442": "na vṛttadoṣātpṛthagyatidpṣaḥ, vṛttasya yatyātmakatvāt // VKal_2,2.5 //",
    "GK16vamkalvu:443": "vṛttadoṣāt pṛthag yatidoṣo na vaktavyaḥ /",
    "GK16vamkalvu:444": "vṛttasya yatyātmakatvāt //5//",
    "GK16vamkalvu:445": "yatyātmakaṃ hi vṛttamiti bhinnavṛtta eva yatibhraṣṭasyāntarbhāvānna pṛthaggrahaṇaṃ kāryamata āha ----",
    "GK16vamkalvu:446": "na, lakṣaṇaḥ pṛthaktvāt // VKal_2,2.6 //",
    "GK16vamkalvu:447": "nāyaṃ doṣaḥ lakṣaṇo lakṣaṇasya pṛthaktvāt /",
    "GK16vamkalvu:448": "anyaddhi lakṣaṇaṃ vṛttasyānyacca yateḥ /",
    "GK16vamkalvu:449": "gurulaghuniyamātmakaṃ vṛttam /",
    "GK16vamkalvu:450": "virāmātmikā ca yatiriti //6//",
    "GK16vamkalvu:451": "virūpapadasaṃdhi visaṃdhiḥ // VKal_2,2.7 //",
    "GK16vamkalvu:452": "padānāṃ sandhiḥ padasandhiḥ /",
    "GK16vamkalvu:453": "sa ca svarasamavāyarūpaḥ pratyāsattimātrārūpo vā /",
    "GK16vamkalvu:454": "sa virūpo yasminniti vigrahaḥ //7//",
    "GK16vamkalvu:455": "padasaṃdhervairūpyaṃ viśleṣo'ślīlatvaṃ kaṣṭatvaṃ ca // VKal_2,2.8 //",
    "GK16vamkalvu:456": "viśleṣo vibhāgena pāruṣyamiti /",
    "GK16vamkalvu:457": "viśleṣo yathā ----",
    "GK16vamkalvu:458": "meghānilena amunā etasminnadrikānane /",
    "GK16vamkalvu:459": "kamale iva locane ime anuvadhnāti vilāsapaddhatiḥ /",
    "GK16vamkalvu:460": "lolālakānubaddhāni ānanāni cakāsati /",
    "GK16vamkalvu:461": "aślīlatvaṃ yathā ----",
    "GK16vamkalvu:462": "virecakamidaṃ nṛttamācāryābhāsayojitam /",
    "GK16vamkalvu:463": "cakāse panasaprāyaiḥ purī paṇḍamahādrumaiḥ /",
    "GK16vamkalvu:464": "vinā śapathadānābhyāṃ padavādasamutsukam /",
    "GK16vamkalvu:465": "kaṣṭatvaṃ yathā ----",
    "GK16vamkalvu:466": "mañjarudgamagarbhāste gurvābhogā drumā babhuḥ /",
    "GK16vamkalvu:467": "evaṃ vākyadoṣānabhidhāya vākyārthadoṣān pratipādayitumāha ----",
    "GK16vamkalvu:468": "vyarthaikārthasaṃdigdhāyuktāpakramalokavidyā viruddhāni ca // VKal_2,2.9",
    "GK16vamkalvu:469": "vākyāni duṣṭānīti sambandhaḥ //9//",
    "GK16vamkalvu:470": "krameṇa vyākhyātumāha ----",
    "GK16vamkalvu:471": "vyāhatapūrvottarārthaṃ vyartham // VKal_2,2.10 //",
    "GK16vamkalvu:472": "vyāhatau pūrvottarāvarthau yasmiṃstadvyāhatapūrvottarārthaṃ vākyaṃ vyartham /",
    "GK16vamkalvu:473": "yathā ----",
    "GK16vamkalvu:474": "adyāpi smarati rasālasaṃ mano me mugdhāyāḥ smaracaturāṇi ceṣṭitāni /",
    "GK16vamkalvu:475": "mugdhāyāḥ kathaṃ smaracaturāṇi ceṣṭitāni /",
    "GK16vamkalvu:476": "tāni cet kathaṃ mugdhā ? atra pūrvottarayorarthayorvirodhād vyarthamiti //10//",
    "GK16vamkalvu:477": "uktārthapadamekārtham // VKal_2,2.11 //",
    "GK16vamkalvu:478": "uktārthāni padāni yasmiṃstaduktārthapadamekārtham /",
    "GK16vamkalvu:479": "yathā ----",
    "GK16vamkalvu:480": "cintāmohamanaṅgamaṅga ! tanute viprekṣitaṃ subhruvaḥ /",
    "GK16vamkalvu:481": "anaṅgaḥ śṛṅgāraḥ /",
    "GK16vamkalvu:482": "tasya cintāmohātmakatvāccintāmohaśabdau prayuktāvuktārthau bhavataḥ /",
    "GK16vamkalvu:483": "ekārthapadatvād vākyamekārthamityuktam //11//",
    "GK16vamkalvu:484": "na, viśeṣaścedekārthaṃ duṣṭam // VKal_2,2.12//*",
    "GK16vamkalvu:485": "na gatārtha duṣṭaṃ viśeṣaścet pratipādyaḥ syāt //12//",
    "GK16vamkalvu:486": "taṃ viśeṣaṃ pratipādayitumāha ----",
    "GK16vamkalvu:487": "dhanurjyādhvanau dhanuḥśrutirārūḍheḥ pratipattyai // VKal_2,2.13 //",
    "GK16vamkalvu:488": "dhanurjyādhvanāvityatra jyāśabdenoktārthatve'pi dhanuḥśrutiḥ prayujyate /",
    "GK16vamkalvu:489": "ārūḍheḥ pratipattyai /",
    "GK16vamkalvu:490": "ārohaṇasya pratipattyartham /",
    "GK16vamkalvu:491": "na hi dhanuḥśrutimantareṇa dhanuṣyārūḍhā jyā dhanurjyeti śakyaṃ pratipattum /",
    "GK16vamkalvu:492": "yathā ----",
    "GK16vamkalvu:493": "dhanurjyākiṇacihnena doṣṇā visphuritaṃ tava /",
    "GK16vamkalvu:494": "iti //13//",
    "GK16vamkalvu:495": "karṇāvataṃsaśravaṇakuṇḍalaśiraḥśekhareṣu karṇādinirdeśaḥ saṃnidheḥ //",
    "GK16vamkalvu:496": "karṇāvataṃsādiśabdeṣu karṇādīnāmavataṃsādipadairuktārthānāmapi nirdeśaḥ sannidheḥ pratipattyarthamiti sambandhaḥ /",
    "GK16vamkalvu:497": "na hi karṇādiśabdanirdeśamantareṇa karṇādisannihitānāmavataṃsādīnāṃ śakyā pratipattiḥ kartumiti",
    "GK16vamkalvu:498": "yathā ----",
    "GK16vamkalvu:499": "dolāvilāseṣu vilāsinīnāṃ karṇāvataṃsāḥ kalayanti kampam /",
    "GK16vamkalvu:500": "līlācalacchravaṇakuṇḍamāpatanti /",
    "GK16vamkalvu:501": "āyayurbhṛṅgamukharāḥ tūrṇaṃ śekharaśālinaḥ /",
    "GK16vamkalvu:502": "muktāhāraśabde muktāśabdaḥ śuddheḥ // VKal_2,2.15 //",
    "GK16vamkalvu:503": "muktāhāraśabde muktāśabdo hāraśabdenaiva gatārthaḥ prayujyate , śuddheḥ pratipattyarthamiti saṃbandhaḥ /",
    "GK16vamkalvu:504": "śuddhānāmanyaratnairamiśritānāṃ hāro muktahāraḥ /",
    "GK16vamkalvu:505": "yathā ----",
    "GK16vamkalvu:506": "prāṇeśvarapariṣvaṅgavibhramapratipattibhiḥ /",
    "GK16vamkalvu:507": "muktāhāreṇa lasatā hasatīva stanadvayam //",
    "GK16vamkalvu:508": "puṣpamālāśabde puṣpapadamutkarṣasya // VKal_2,2.16 //",
    "GK16vamkalvu:509": "puṣpamālāśabde mālāśabdenaiva gatārthaṃ puṣpapadaṃ prayujyate /",
    "GK16vamkalvu:510": "utkarṣasya pratipattyarthamiti /",
    "GK16vamkalvu:511": "utkṛṣṭānāṃ puṣpāṇāṃ mālā puṣpamāleti yathā ----",
    "GK16vamkalvu:512": "prāyaśaḥ puṣpamāleva kanyā sā kaṃ na lobhayet /",
    "GK16vamkalvu:513": "nanu mālāśabdo'nyatrāpi dṛśyate /",
    "GK16vamkalvu:514": "yathā , ratnamālā , śabdamāleti /",
    "GK16vamkalvu:515": "satyam",
    "GK16vamkalvu:516": "/ sa tāvadupacaritasya prayogaḥ /",
    "GK16vamkalvu:517": "nirupapado hi mālāśabdaḥ puṣparacanāviśeṣamevābhidhatta iti //16//",
    "GK16vamkalvu:518": "karikalabhaśabde kariśabdastādrūpyasya // VKal_2,2.17 //",
    "GK16vamkalvu:519": "karikalabhaśabde kariśabdaḥ kalabhenaiva gatārthaḥ prayujyate ----",
    "GK16vamkalvu:520": "tādrūpyasya pratipattyarthamiti /",
    "GK16vamkalvu:521": "karī prauḍhakuñjaraḥ /",
    "GK16vamkalvu:522": "tadrūpaḥ kalabhaḥ karikalabha iti /",
    "GK16vamkalvu:523": "yathā ----",
    "GK16vamkalvu:524": "tyaja karikalabha tvaṃ prītibandhaṃ kariṇyāḥ /",
    "GK16vamkalvu:525": "viśeṣaṇasya ca // VKal_2,2.18 //",
    "GK16vamkalvu:526": "viśeṣaṇasya viśeṣapratipattyarthamuktārthasya padasya prayogaḥ /",
    "GK16vamkalvu:527": "yathā",
    "GK16vamkalvu:528": "jagāda madhurāṃ vācaṃ viśadākṣaraśālinīm /",
    "GK16vamkalvu:529": "tadidaṃ prayukteṣu // VKal_2,2.19 //",
    "GK16vamkalvu:530": "tadidamuktaṃ prayukteṣu , nāprayukteṣu /",
    "GK16vamkalvu:531": "na hi , bhavati yathā ----",
    "GK16vamkalvu:532": "śravaṇakuṇḍalami / iti /",
    "GK16vamkalvu:534": "tathā ---- nitambakāñcī ityapi /",
    "GK16vamkalvu:535": "yathā vā ----",
    "GK16vamkalvu:536": "karikalabhaḥ iti /",
    "GK16vamkalvu:537": "tathā ---- uṣṭrakalabhaḥ ityapi /",
    "GK16vamkalvu:538": "atra ślokaḥ ----",
    "GK16vamkalvu:539": "karṇāvataṃsādipade karṇādidhvaninirmitiḥ /",
    "GK16vamkalvu:540": "saṃnidhānādibpdhārthaṃ sthiteṣvetat samarthanam //+",
    "GK16vamkalvu:541": "saṃśayakṛtsaṃdigdham // VKal_2,2.20 //",
    "GK16vamkalvu:542": "yadvākyaṃ sādhāraṇānāṃ dharmāṇāṃ śruteviṃśiṣṭānāṃ vā śruteḥ saṃśayaṃ karoti tat saṃśayakṛt sandigdhamiti /",
    "GK16vamkalvu:543": "yathā ----",
    "GK16vamkalvu:544": "sa mahātmā bhāgyavaśānmahāpadamupāgataḥ /",
    "GK16vamkalvu:545": "kiṃ bhāgyavaśānmahāpadamupāgataḥ , āhosvidabhāgyavaśānmahatīmāpadamiti saṃśayakṛd vākyaṃ , prakaraṇādyabhāve satīti //20//",
    "GK16vamkalvu:546": "māyādivikalpitārthamprayuktam // VKal_2,2.21 //",
    "GK16vamkalvu:547": "māyādinā kalpito'rtho yasmiṃstanmāyādikalpitārthamaprayuktam /",
    "GK16vamkalvu:548": "atra stokamudāharaṇam //21//",
    "GK16vamkalvu:549": "kramahīnārthamapakramam // VKal_2,2.22 //",
    "GK16vamkalvu:550": "uddeśotānāmanuddeśitānāṃ ca kramaḥ sambandhaḥ /",
    "GK16vamkalvu:551": "tena vihīno'rtho",
    "GK16vamkalvu:552": "yasmiṃstatkramahīnārthamapakramam /",
    "GK16vamkalvu:553": "yathā ----",
    "GK16vamkalvu:554": "kīrtioratāpau bhavataḥ sūryācandramasoḥ samau /",
    "GK16vamkalvu:555": "atra kīrtiścandramasastulyā /",
    "GK16vamkalvu:556": "pratāpaḥ sūryasya tulyaḥ /",
    "GK16vamkalvu:557": "sūryasya pūrvanipātādakramaḥ /",
    "GK16vamkalvu:558": "athavā pradhānasyārthasya nirdeśaḥ kramaḥ /",
    "GK16vamkalvu:559": "tena",
    "GK16vamkalvu:560": "vihīno'rtho yasmiṃstadapakramam /",
    "GK16vamkalvu:561": "yathā ----",
    "GK16vamkalvu:562": "turaṅgamatha mātaṅgaṃ prayacchāsmai madālasam /",
    "GK16vamkalvu:563": "deśakālasvabhāvaviruddhārthāni lokaviruddhāni // VKal_2,2.23 //",
    "GK16vamkalvu:564": "deśakālasvabhāvairviruddho'rtho yeṣu tāni deśakālasvabhāvaviruddhārthāni",
    "GK16vamkalvu:565": "vākyāni lokaviruddhāni /",
    "GK16vamkalvu:566": "arthadvāreṇa lokaviruddhatvaṃ vākyānām /",
    "GK16vamkalvu:567": "deśaviruddhaṃ yathā ----",
    "GK16vamkalvu:568": "sauvīreṣvasti nagarī madhurā nāma viśrutā /",
    "GK16vamkalvu:569": "ākṣoṭanālikerāḍhyā yasyāḥ paryantabhūmayaḥ //",
    "GK16vamkalvu:570": "kālaviruddhaṃ yathā ----",
    "GK16vamkalvu:571": "kadambakumumasmeraṃ madhau vanamaśobhata /",
    "GK16vamkalvu:572": "svabhāvaviruddhaṃ yathā ----",
    "GK16vamkalvu:573": "mattālimaṅkhamukharāsu ca mañjarīṣu saptacchadasya taratīva śaransukhaśrīḥ /",
    "GK16vamkalvu:574": "saptacchadasya stavakā bhavanti , na mañjarya iti svabhāvaviruddham /",
    "GK16vamkalvu:575": "tathā ----",
    "GK16vamkalvu:576": "bhṛṅgeṇa kalikākośastathā bhṛśamapīḍyata /",
    "GK16vamkalvu:577": "yathā goṣpadapūraṃ hi vavarṣa bahulaṃ madhu //",
    "GK16vamkalvu:578": "kalikāyāḥ sarvasyā makarandasyaitāvad vāhulyaṃ svabhāvaviruddham //23//",
    "GK16vamkalvu:579": "kalācaturvargaśāstraviruddhārthāni vidyāviruddhāni // VKal_2,2.24 //",
    "GK16vamkalvu:580": "kalāśāstraiścaturvargaśāstraiśca viruddho'rtho yeṣu tāni kalācaturvargaśāstraviruddhārthāni vākyāni vidyāviruddhāni /",
    "GK16vamkalvu:581": "vākyānāṃ",
    "GK16vamkalvu:582": "virodho'rthadvārakaḥ /",
    "GK16vamkalvu:583": "kalāśāstraviruddhaṃ yathā ----",
    "GK16vamkalvu:584": "kāliṅga likhitamidaṃ vayasya patraṃ patrajñairaparitakoṭikaṇṭakāgram /",
    "GK16vamkalvu:585": "kālinṅgaṃ patitakoṭikaṇṭakāgramiti patravidāmāmnāyaḥ /",
    "GK16vamkalvu:586": "tadviruddhatvāt kalāśāstraviruddham /",
    "GK16vamkalvu:587": "evaṃ kalāntareṣvapi virodho'bhyūhyaḥ /",
    "GK16vamkalvu:588": "caturvargaśāstraviruddhāni tūdāhniyante ----",
    "GK16vamkalvu:589": "kāmopabhogasākalyaphalo rājñāṃ mahījayaḥ /",
    "GK16vamkalvu:590": "dharmaphalo'śvamedhādiyajñaphalo vā rājñāṃ mahījayaḥ ityāgamaḥ /",
    "GK16vamkalvu:591": "tadvirodhāddharmaśāstraviruddhārthametadvākyamiti /",
    "GK16vamkalvu:592": "ahaṅkāreṇa jīyante dviṣantaḥ kiṃ nayaśriyā /",
    "GK16vamkalvu:593": "dvipajjayasya nayamūlatvaṃ sthitaṃ daṇḍanītau /",
    "GK16vamkalvu:594": "tadvirodhādarthaśāstraviruddha vākyamiti /",
    "GK16vamkalvu:595": "daśanāṅkapavitritottaroṣṭaṃ ratikhedālasamānanaṃ smarāmi /",
    "GK16vamkalvu:596": "uttaroṣṭhamantarmukhaṃ nayanāntamiti muktvā cumbananakharadaśanasthānāni /",
    "GK16vamkalvu:597": "iti kāmaśāstre sthitam /",
    "GK16vamkalvu:598": "tadvirodhāt kāmaśāstraviruddhārthaṃ vākyamiti devatābhaktito muktirna tattvajñānasaṃpadā /",
    "GK16vamkalvu:599": "etasyārthasya mokṣaśāstre sthitatvāttadviruddhārtham /",
    "GK16vamkalvu:600": "ete vākyavākyārthadoṣāstyāgāya jñātavyāḥ /",
    "GK16vamkalvu:601": "ye tvanye śabdārthadoṣāḥ sūkṣmāste guṇavivecane lakṣyante /",
    "GK16vamkalvu:602": "upamādoṣāścopamāvicāra iti //24//",
    "GK16vamkalvu:603": "iti śrīkāvyālaṅkārasūtravṛttau doṣadarśane dvitīye'dhikaraṇe",
    "GK16vamkalvu:604": "dvitīyo'dhyāyaḥ /",
    "GK16vamkalvu:605": "vākyavākyārthadoṣavibhāgaḥ //2-2//",
    "GK16vamkalvu:606": "samāptaṃ cedaṃ doṣadarśanaṃ dvitīyamadhikaraṇam //2//",
    "GK16vamkalvu:607": "tṛtīyādhikaraṇe prathamo'dhyāyaḥ /",
    "GK16vamkalvu:608": "yadviparyayātmāno doṣāstān guṇān vicārayituṃ guṇavivecanamadhikaraṇamārabhyate /",
    "GK16vamkalvu:609": "tatraujaḥprasādādayo guṇā yamakopamādayastvalaṅkārā iti sthitiḥ kāvyavidām /",
    "GK16vamkalvu:610": "teṣāṃ kiṃ bhedanibandhanamityāha ----",
    "GK16vamkalvu:611": "kāvyaśobhāyāḥ kartāro dharmā guṇāḥ // VKal_3,1.1 //",
    "GK16vamkalvu:612": "ye khalu śabdārthayordharmāḥ kāvyaśobhāṃ kurvanti te guṇāḥ /",
    "GK16vamkalvu:613": "te caujaḥprasādayaḥ /",
    "GK16vamkalvu:614": "na yamakopamādayaḥ /",
    "GK16vamkalvu:615": "kauvalyena teṣāmakāvyaśobhākaratvāt /",
    "GK16vamkalvu:616": "ojaḥprasādādīnāṃ tu kevalānāmasti kāvyaśobhākaratvamiti //1//",
    "GK16vamkalvu:617": "tadatiśayahetavastvalaṅkārāḥ // VKal_3,1.2 //",
    "GK16vamkalvu:618": "tasyāḥ kāvyaśobhāyā atiśayastadatiśayastasya hetavaḥ /",
    "GK16vamkalvu:619": "{tu}śabdo vyatireke",
    "GK16vamkalvu:620": "/ alaṅkārāśca yamakopamādayaḥ /",
    "GK16vamkalvu:621": "atra ślokau ----",
    "GK16vamkalvu:622": "yuvateriva rūpamaṅgakāvyaṃ svadate śuddhaguṇaṃ tadapyatīva /",
    "GK16vamkalvu:623": "vihitapraṇayaṃ nirantarābhiḥ sadalaṅkāravikalpakalpanābhiḥ //",
    "GK16vamkalvu:624": "yadi bhavati vacaścyutaṃ guṇebhyo vapuriva yauvanavandhyamaṅganāyāḥ /",
    "GK16vamkalvu:625": "api janadayitāni durbhagatvaṃ niyatamalaṅkaraṇāni saṃśrayante //",
    "GK16vamkalvu:626": "pūrve nityāḥ // VKal_3,1.3 //",
    "GK16vamkalvu:627": "pūrve guṇā nityāḥ /",
    "GK16vamkalvu:628": "tairvinā kāvyaśobhānupapatteḥ //3//",
    "GK16vamkalvu:629": "evaṃ guṇālaṅkārāṇāṃ bhedaṃ darśayitvā śabdaguṇanirūpaṇārthamāha ----",
    "GK16vamkalvu:630": "ojaḥprasādaśleṣasamatāsamādhimādhuryasaukumāryodāratārthavyaktikāntayo bandhaguṇāḥ // VKal_3,1.4",
    "GK16vamkalvu:631": "bandhaḥ padaracanā , tasya guṇaḥ bandhaguṇāḥ ojaḥprabhṛtayaḥ //4//",
    "GK16vamkalvu:632": "tān krameṇa darśayitumāha ----",
    "GK16vamkalvu:633": "gāḍhabandhatvamojaḥ // VKal_3,1.5 //",
    "GK16vamkalvu:634": "yathā ----",
    "GK16vamkalvu:635": "vilulitamakarandā mañjarīrnartayanti /",
    "GK16vamkalvu:636": "na punaḥ ----",
    "GK16vamkalvu:637": "vilulitamadhudhārā mañjarīrlolayanti /",
    "GK16vamkalvu:638": "śaithilyaṃ prasādaḥ // VKal_3,1.6 //",
    "GK16vamkalvu:639": "bandhasya śaithilyaṃ śithikatvaṃ prasādaḥ //6//",
    "GK16vamkalvu:640": "nanvayamojoviparyayātmā doṣa , tat kathaṃ guṇa ityāha ----",
    "GK16vamkalvu:641": "guṇaḥ saṃplavāt // VKal_3,1.7 //",
    "GK16vamkalvu:642": "guṇaḥ prasādaḥ /",
    "GK16vamkalvu:643": "ojasā saha saṃplavād //7//",
    "GK16vamkalvu:644": "na śuddhaḥ // VKal_3,1.8 [k: not in sutra] //",
    "GK16vamkalvu:645": "śuddhastu doṣa eveti //8//",
    "GK16vamkalvu:646": "nanu viruddhayorojaḥprasādayoḥ kathaṃ saṃplava ityata āha ----",
    "GK16vamkalvu:647": "sa tvanubhavasiddhaḥ // VKal_3,1.9 [*VKal_3,1.8] //",
    "GK16vamkalvu:648": "sa tu saṃplavastvanubhavasiddhaḥ /",
    "GK16vamkalvu:649": "tadvidāṃ ratnādiviśeṣavat /",
    "GK16vamkalvu:650": "atra ślokaḥ ----",
    "GK16vamkalvu:651": "karuṇaprekṣaṇīyeṣu saṃplavaḥ sukhaduḥkhayoḥ /",
    "GK16vamkalvu:652": "yathānubhavataḥ siddhastathaivaujaḥprasādayoḥ //",
    "GK16vamkalvu:653": "sāmyotkarṣau ca // VKal_3,1.10 [*VKal_3,1.9] //",
    "GK16vamkalvu:654": "sāmyamutkarṣaścaujaḥprasādayoreva /",
    "GK16vamkalvu:655": "sāmyaṃ yathā ----",
    "GK16vamkalvu:656": "atha sa viṣayavyāvṛttātmā yathāvidhi sūnave nṛpatikakudaṃ datvā yūne sitātapavāraṇam //(Raghuvaṃśa",
    "GK16vamkalvu:657": "kvacidojaḥ prasādādutkṛṣṭam /",
    "GK16vamkalvu:658": "yathā ----",
    "GK16vamkalvu:659": "vrajati gaganaṃ bhallātakyāḥ phalena sahopamām /",
    "GK16vamkalvu:660": "kvacidojasaḥ prasādasyotkarṣaḥ /",
    "GK16vamkalvu:661": "yathā ----",
    "GK16vamkalvu:662": "kusumaśayanaṃ na pratyayaṃ na candramarīcayo na ca malayajaṃ sarvāṅgīṇaṃ na vā maṇiyaṣṭayaḥ",
    "GK16vamkalvu:663": "masṛṇatvaṃ śleṣaḥ // VKal_3,1.11 [*VKal_3,1.10] //",
    "GK16vamkalvu:664": "masṛṇatvaṃ nāma yasmin santi bahūnyapi padānyekavadbhāsante /",
    "GK16vamkalvu:665": "yathā ----",
    "GK16vamkalvu:666": "astyuttarasyāṃ diśi devatātmā himālayo nāma nagādhirājaḥ /",
    "GK16vamkalvu:667": "na punaḥ ----",
    "GK16vamkalvu:668": "sūtraṃ brāhmamuraḥsthale ---- ,",
    "GK16vamkalvu:669": "bhramarīvalgugītayaḥ taḍitkalilamākāśam iti evaṃ tu śleṣo bhavati ----",
    "GK16vamkalvu:670": "brāhmaṃ sūtramuraḥsthale bhramarīmuñjugītayaḥ taḍijjaṭilamākāśam iti",
    "GK16vamkalvu:671": "mārgāvhedaḥ samatā // VKal_3,1.12 [*VKal_3,1.11] //",
    "GK16vamkalvu:672": "mārgasyābhedo mārgābhedaḥ samatā /",
    "GK16vamkalvu:673": "yena mārgeṇopakramastasyātyāga ityarthaḥ /",
    "GK16vamkalvu:674": "śloke prabandhe ceti pūrvoktamudāharaṇam /",
    "GK16vamkalvu:675": "viparyayastu yathā ----",
    "GK16vamkalvu:676": "prasīda caṇḍi ! tyaja manyumañjasā janastavāyaṃ purataḥ kṛtāñjaliḥ /",
    "GK16vamkalvu:677": "kimarthamutkampitapīvarastanadvayaṃ tvayā luptavilāsamāsyate //",
    "GK16vamkalvu:678": "ārohāvarohakramaḥ samādhiḥ // VKal_3,1.13 [*VKal_3,1.12] //",
    "GK16vamkalvu:679": "ārohāvarohayoḥ krama ārohāvarohakramaḥ samādhiḥ parihāraḥ /",
    "GK16vamkalvu:680": "ārohasyāvarohe sati parihāraḥ , avarohasya vārohe satīti /",
    "GK16vamkalvu:681": "tatrārphapūrvako'varoho yathā",
    "GK16vamkalvu:682": "narāḥ śīlabhraṣṭā vyasana iva majjanti taravaḥ /",
    "GK16vamkalvu:683": "ārohasya kramo'varohasya ca krama ārohāvarohakramaḥ /",
    "GK16vamkalvu:684": "krameṇārohaṇamavarohaṇaṃ ceti kecit /",
    "GK16vamkalvu:685": "yathā ----",
    "GK16vamkalvu:686": "niveśaḥ svaḥsindhostuhinagirivīthīṣu jayati /",
    "GK16vamkalvu:687": "na pṛthak, ārohāvarohayorojaḥprasādarūpatvāt // VKal_3,1.14 [*VKal_3,1.13]",
    "GK16vamkalvu:688": "na pṛthaksamādhirguṇaḥ ārohāvarohayorojaḥprasādarūpatvāt /",
    "GK16vamkalvu:689": "pjorūpaścārohaḥ prasādarūpaścāvaroha iti //14//",
    "GK16vamkalvu:690": "na, asaṃpṛktatvāt // VKal_3,1.15 [*VKal_3,1.14] //",
    "GK16vamkalvu:691": "yaduktam ojaḥprasādarūpatvamārohāvarohayoḥ [k: iti] tanna /",
    "GK16vamkalvu:692": "sampṛktatvāt[k: asampṛktatvāt] /",
    "GK16vamkalvu:693": "sampṛktau khalvojaḥprasādau nadīveṇikāvad vahataḥ //15//",
    "GK16vamkalvu:694": "anaikāntyācca // VKal_3,1.16 [*VKal_3,1.15] //",
    "GK16vamkalvu:695": "na cāyamekāntaḥ /",
    "GK16vamkalvu:696": "[k:niyamaḥ] yadojasyārohaḥ prasāde cāvarohaḥ //16//",
    "GK16vamkalvu:697": "ojaḥprasādayoḥ tīvrāvasthā, tāviti cedabhyupagamaḥ // VKal_3,1.17",
    "GK16vamkalvu:698": "ojaḥprasādayoḥ kvacidbhāge tīvrāvasthāyāmāroho'varohaścetyevaṃ[k:",
    "GK16vamkalvu:699": "tīvrāvasthā /",
    "GK16vamkalvu:700": "sā cāroho'varohākhyetyevaṃ] cenmanyase , abhyupagamaḥ ----",
    "GK16vamkalvu:701": "na vipratipattiḥ //17//",
    "GK16vamkalvu:702": "viśeṣāpekṣitvāttayoḥ // VKal_3,1.18 [*VKal_3,1.17] //",
    "GK16vamkalvu:703": "sa viśeṣo guṇāntarātmā //18//",
    "GK16vamkalvu:704": "ārohāvarohanimittaṃ samādhirākhyāyate // VKal_3,1.19 [*VKal_3,1.18] //",
    "GK16vamkalvu:705": "ārohāvarohagramaḥ samādhiriti gauṇyā vṛttyā vyākhyeyam //19//",
    "GK16vamkalvu:706": "kramavidhānārthaṃ vā // VKal_3,1.20 [*VKal_3,1.19] //",
    "GK16vamkalvu:707": "pṛthakkaraṇamiti /",
    "GK16vamkalvu:708": "pāṭhadharmatvaṃ ca na sambhavatīti na pāṭhadharmāḥ",
    "GK16vamkalvu:709": "sarvatrādṛṣṭeḥ(3-1-28) ityatra[k:ityevaṃ] vakṣyāmaḥ //20//",
    "GK16vamkalvu:710": "pṛthakpadatvaṃ mādhuryam // VKal_3,1.21 [*VKal_3,1.20] //",
    "GK16vamkalvu:711": "bandhasya pṛthakpadatvaṃ yat tanmādhuryam pṛthakpadāni yasya sa pṛthakpadaḥ /",
    "GK16vamkalvu:712": "tasya bhāvaḥ pṛthakpadatvam /",
    "GK16vamkalvu:713": "samāsadairdhyanivṛttiparaṃ caitat /",
    "GK16vamkalvu:714": "ajaraṭhatvaṃ saukumāryam // VKal_3,1.22 [*VKal_3,1.21] //",
    "GK16vamkalvu:715": "bandhasyājaraṭhatvamapāruṣyaṃ yat yat saukumāryam /",
    "GK16vamkalvu:716": "pūrvoktamudāharaṇam /",
    "GK16vamkalvu:717": "viparyayastu yathā ----",
    "GK16vamkalvu:718": "nidānaṃ nirdvaitaṃ priyajanasadṛktvavyavasitiḥ sudhāsekaploṣau phalamapi viruddhaṃ mama hṛdi",
    "GK16vamkalvu:719": "vikaṭatvamudāratā // VKal_3,1.23 [*VKal_3,1.22] //",
    "GK16vamkalvu:720": "bandhasya vikaṭatvaṃ yadasāvudāratā /",
    "GK16vamkalvu:721": "yasmin sati nṛtyantīva padānīti janasya varṇabhāvanā bhavati tadvikaṭatvam /",
    "GK16vamkalvu:722": "līlāyamānatvamityarthaḥ /",
    "GK16vamkalvu:723": "yathā ----",
    "GK16vamkalvu:724": "svacaraṇaviniviṣṭairnūpurairnartakīnāṃ jhaṇiti raṇitamāsīt tatra citraṃ kalaṃ ca /",
    "GK16vamkalvu:725": "na punaḥ ----",
    "GK16vamkalvu:726": "caraṇakamalalagnairnūpurairnartakīnāṃ raṇitamāsīnmañju citraṃ ca tatra /",
    "GK16vamkalvu:727": "arthavyaktihetutvamarthavyaktiḥ // VKal_3,1.24 [*VKal_3,1.23] //",
    "GK16vamkalvu:728": "yatra jhaṭityarthapratipattihetutvaṃ sa guṇo'rhavyaktiriti",
    "GK16vamkalvu:729": "pūrvoktamudāharaṇam /",
    "GK16vamkalvu:730": "pratyudāharaṇaṃ tu bhūyaḥ sulabhaṃ ca //24//",
    "GK16vamkalvu:731": "aujjvalyaṃ kāntiḥ // VKal_3,1.25 [*VKal_3,1.24] //",
    "GK16vamkalvu:732": "bandhasyojjvalatvaṃ nāma yadasau kāntiriti /",
    "GK16vamkalvu:733": "yadabhāve purāṇacchāyetyucyate /",
    "GK16vamkalvu:734": "yathā ----",
    "GK16vamkalvu:735": "kuraṅgīnetrālīstavakitavanālīparisaraḥ viparyayastu bhūyānsukabhaśca /",
    "GK16vamkalvu:736": "ślokāścātra bhavanti ----",
    "GK16vamkalvu:737": "padanyāsasya gāḍhatvaṃ vadantyojaḥ kavīśvarāḥ /",
    "GK16vamkalvu:738": "anenādhiṣṭhitāḥ prāyaḥ śābdāḥ śrotrarasāyanam //",
    "GK16vamkalvu:739": "ślathatvamojasā miśraṃ prasādaṃ ca pracakṣate /",
    "GK16vamkalvu:740": "anena na vinā satyaṃ svadate kāvyapaddhatiḥ //",
    "GK16vamkalvu:741": "yatraikapadavadbhāvaṃ padānāṃ bhūyasāmapi /",
    "GK16vamkalvu:742": "anālakṣitasandhīnāṃ sa śleṣaḥ paramo guṇaḥ //",
    "GK16vamkalvu:743": "pratipādaṃ pratiślokamekamārgaparigrahaḥ /",
    "GK16vamkalvu:744": "durbandho durvibhāvaśca samateti mato guṇāḥ //",
    "GK16vamkalvu:745": "ārohantyavarohanti krameṇa yatayo hi yat /",
    "GK16vamkalvu:746": "samādhirnāma sa guṇastena pūtā sarasvatī //",
    "GK16vamkalvu:747": "bandhe pṛthakpadatvaṃ ca mādhuryamuditaṃ budhaiḥ /",
    "GK16vamkalvu:748": "anena hi padantyāsāḥ kāmaṃ dhārāmadhucyutāḥ /",
    "GK16vamkalvu:749": "tathaiva vāgapi prājñaiḥ samastaguṇagumphitā //",
    "GK16vamkalvu:750": "bandhasy=ajaraṭhatvaṃ ca saukumāryamudāhṛtam /",
    "GK16vamkalvu:751": "etena varjinā vāco rūkṣatvānna śrutikṣamāḥ //",
    "GK16vamkalvu:752": "vikaṭatvaṃ ca bandhasya kathayanti hyudāratām /",
    "GK16vamkalvu:753": "vaicitryaṃ na prapadyante yayā śūnyāḥ padakramāḥ //",
    "GK16vamkalvu:754": "paścādiva gatirvācaḥ purastādiva vastunaḥ /",
    "GK16vamkalvu:755": "yatrārthavyaktihetutvāt sā'rthavyaktiḥ smṛto guṇaḥ //",
    "GK16vamkalvu:756": "aujjvalyaṃ kāntirityāhurguṇaṃ guṇaviśāradāḥ /",
    "GK16vamkalvu:757": "purāṇavcitrasthānīyaṃ tena bandhyaṃ kavervacaḥ //",
    "GK16vamkalvu:758": "nāsantaḥ, sadvedyatvāt // VKal_3,1.26 [*VKal_3,1.25] //",
    "GK16vamkalvu:759": "na khalvete guṇā asantaḥ saṃvedyatvāt //26//",
    "GK16vamkalvu:760": "tadvidāṃ saṃvedyatve'pi bhrāntāḥ syurityāha ----",
    "GK16vamkalvu:761": "na bhrāntāḥ, niṣkampatvāt // VKal_3,1.27 [*VKal_3,1.26] //",
    "GK16vamkalvu:762": "na guṇā bhrāntāḥ /",
    "GK16vamkalvu:763": "etadviṣayāyāḥ pravṛtterniṣkampatvāt //27//",
    "GK16vamkalvu:764": "na pāṭhadharmāḥ, sarvatrādṛṣṭeḥ // VKal_3,1.28 [*VKal_3,1.27] //",
    "GK16vamkalvu:765": "naite guṇāḥ pāṭhadharmāḥ /",
    "GK16vamkalvu:766": "sarvatrādṛṣṭeḥ /",
    "GK16vamkalvu:767": "yadi pāṭhadharmāḥ syustarhi viśeṣānapekṣāḥ santaḥ sarvatra dṛśyeran /",
    "GK16vamkalvu:768": "na ca sarvatra dṛśyante /",
    "GK16vamkalvu:769": "viśeṣāpekṣayā viśeṣāṇāṃ guṇatvād guṇābhyupagama eveti //28//",
    "GK16vamkalvu:770": "iti vāmanaviracitakāvyālaṇkārasūtravṛttau guṇavivecane tṛtīye'dhikaraṇe",
    "GK16vamkalvu:771": "prathamo'dhyāyaḥ //3-1//",
    "GK16vamkalvu:772": "[iti śrīkāvyālaṅkārasūtravṛttau guṇavivecane tṛtīye'dhikaraṇe",
    "GK16vamkalvu:773": "prathamo'dhyāyaḥ guṇālaṅkāravivekaḥ , śabdaguṇavivekaśca //3-1//]",
    "GK16vamkalvu:774": "atha tṛtīyādhikaraṇe dvitīyo'dhyāyaḥ",
    "GK16vamkalvu:775": "sampratyarthaguṇavivecanārthamāha ----",
    "GK16vamkalvu:776": "ta evārthaguṇāḥ // VKal_3,2.1 //",
    "GK16vamkalvu:777": "ta evaujaḥprabhṛtayo'rthaguṇāḥ //1//",
    "GK16vamkalvu:778": "arthasya prauḍhirojaḥ // VKal_3,2.2 //",
    "GK16vamkalvu:779": "arthasyābhidheyasya prauḍhiḥ prauḍhatvamojaḥ /",
    "GK16vamkalvu:780": "padārthe vākyavacanaṃ vākyārthe ca padābhidhā /",
    "GK16vamkalvu:781": "prauḍhitvyāsasamāsau ca sābhiprāyatvameva ca //",
    "GK16vamkalvu:782": "padārthe vākyavacanaṃ yathā (Raghuvaṃśa 2.75) ----",
    "GK16vamkalvu:783": "atha nayanasamutthaṃ jyotiratreriva dyauḥ /",
    "GK16vamkalvu:784": "atra candrapadavācye'rthe nayanasamutthaṃ jyotiratreḥ iti vākyaṃ prayuktam /",
    "GK16vamkalvu:785": "padasamūhaśca vākyamabhipretam /",
    "GK16vamkalvu:786": "anayā diśānyadapi draṣṭavyam /",
    "GK16vamkalvu:787": "tadyathā",
    "GK16vamkalvu:788": "puraḥ pāṇḍucchāyaṃ tadanu kapilimnā kṛtapadaṃ tataḥ pākotsekādaruṇaguṇasaṃsargitavapuḥ /",
    "GK16vamkalvu:789": "śanaiḥ śoṣārambhe sthapuṭanijaviṣkambhaviṣamaṃ vane vītāmo badaramarasatvaṃ kalayati //",
    "GK16vamkalvu:790": "nacaivamatiprasaṅgaḥ /",
    "GK16vamkalvu:791": "kāvyaśobhākaratvasya /",
    "GK16vamkalvu:792": "guṇasāmānyalakṣaṇasyāvasthitatvāt /",
    "GK16vamkalvu:793": "vākyārthe padābhidhānanṃ yathā ----",
    "GK16vamkalvu:794": "divyeyaṃ na bhavati kiṃ tu mānuṣī iti vaktavye nimiṣati ityāheti /",
    "GK16vamkalvu:795": "asya vākyārthasya vyāsasamāsau /",
    "GK16vamkalvu:796": "vyāso yathā ----",
    "GK16vamkalvu:797": "ayaṃ nānākāro bhavati sukhaduḥkhavyatikaraḥ sukhaṃ vā duḥkhaṃ vā na bhavati bhavatyeva ca tataḥ /",
    "GK16vamkalvu:798": "punastasmādūrdhvaṃ bhavati sukhaduḥkhaṃ kimapi tat punastasmādūrdhvaṃ bhavati na ca duḥkhaṃ , na ca sukham //",
    "GK16vamkalvu:799": "samāso yathā (Kumārasaṃbhava_6.94)----",
    "GK16vamkalvu:800": "so'yaṃ samprati candraguptanayaścandraprakāśo yuvā /",
    "GK16vamkalvu:801": "jāto bhūpatirāśrayaḥ kṛtadhiyāṃ diṣṭyā kṛtārthaśramaḥ //",
    "GK16vamkalvu:802": "āśrayaḥ kṛtadhiyām ityasya ca subandhuṃ sācivyopakṣepaparatvāt sābhiprāyatvam /",
    "GK16vamkalvu:803": "etena rativigalitabandhe keśapāśe sukeśyā ityatra sukeśyāḥ ityasya ca sābhiprāyatvaṃ vyākhyātam",
    "GK16vamkalvu:804": "arthavaimalyaṃ prasādaḥ // VKal_3,2.3 //",
    "GK16vamkalvu:805": "arthasya vaimalyaṃ prayaujakamātraparigrahaḥ prasādaḥ /",
    "GK16vamkalvu:806": "yathā ----",
    "GK16vamkalvu:807": "sarvaṇā kanyakā rūpayauvanārambhaśālinī viapryayastu ----",
    "GK16vamkalvu:808": "upāstāṃ hasto me vimalamaṇikāñcīpadamidam kāñcīpadam ityanaiva nitambasya lakṣitatvād viśeṣaṇasyāprayojakatvamiti",
    "GK16vamkalvu:809": "ghaṭanā śleṣaḥ // VKal_3,2.4 //",
    "GK16vamkalvu:810": "kramakauṭikyānulvaṇatvopapattiyogo ghaṭaṇā /",
    "GK16vamkalvu:811": "sa śleṣaḥ /",
    "GK16vamkalvu:812": "yathā",
    "GK16vamkalvu:813": "dṛṣṭvaikāsanasaṅgate priyatame paścādupetyādarā-",
    "GK16vamkalvu:814": "dekasyā nayane nimīlya vihitakrīḍāsubandhacchalaḥ /",
    "GK16vamkalvu:815": "īpadvakritakandharaḥ sapulakaḥ premollasanmānasā-",
    "GK16vamkalvu:816": "mantarhāsalasatkapolaphalakāṃ dhūrto'parāṃ cumbati //",
    "GK16vamkalvu:817": "śūdrakādiraciteṣu prabandheṣvasya bhūyān prapañco dṛśyate //4//",
    "GK16vamkalvu:818": "avaiṣamyaṃ samatā // VKal_3,2.5 //",
    "GK16vamkalvu:819": "avaipamyaṃ prakramābhedaḥ samatā /",
    "GK16vamkalvu:820": "kvacit kramo'pi bhidyate /",
    "GK16vamkalvu:821": "yathā ----",
    "GK16vamkalvu:822": "cyutasumanasaḥ kundāḥ puṣpodgameṣvalasā drumā malayamarutaḥ sarpantīme viyuktadhṛticchidaḥ",
    "GK16vamkalvu:823": "atha ca savituḥ śītollāsaṃ lunanti marīcayo na ca jaraṭhatāmālambante klamodayadāyinīm //",
    "GK16vamkalvu:824": "ṛtusandhipratipādanapare'tra dvitīye pāde kramabhedo ,",
    "GK16vamkalvu:825": "malayamarutāmasādhāraṇatvāt /",
    "GK16vamkalvu:826": "evaṃ dvitīyaḥ pādaḥ paṭhitavyaḥ ----",
    "GK16vamkalvu:827": "manasi ca giraṃ vadhvantīme kiranti na kokilāḥ /",
    "GK16vamkalvu:828": "iti //5//",
    "GK16vamkalvu:829": "sugamatvaṃ vā'vaiṣamyamiti // VKal_3,2.6 [k: not in sutra] //",
    "GK16vamkalvu:830": "sukhena gamyate jñāyata ityarthaḥ /",
    "GK16vamkalvu:831": "yathā (Kumārasaṃbhava_1.1) ----",
    "GK16vamkalvu:832": "astyuttarasyāṃ diśi devatātmā ................ ityādi /",
    "GK16vamkalvu:833": "yathā vā ----",
    "GK16vamkalvu:834": "kā svidavaguṇṭhanavatī nātiparisphuṭaśarīralāvaṇyā /",
    "GK16vamkalvu:835": "madhye tapodhanānāṃ kisalayamiva pāṇḍupatrāṇām //",
    "GK16vamkalvu:836": "pratyudāharaṇaṃ sulabham //6//",
    "GK16vamkalvu:837": "arthadṛṣṭiḥ samādhiḥ // VKal_3,2.7 [*VKal_3,2.6] //",
    "GK16vamkalvu:838": "arthasya darśanaṃ dṛṣṭiḥ /",
    "GK16vamkalvu:839": "samādhikāraṇatvāt samādhiḥ /",
    "GK16vamkalvu:840": "avahitaṃ hi cittamarthān paśyati(1-3-17v) ityuktaṃ purastāt //7//",
    "GK16vamkalvu:841": "artho dvividhaḥ, ayoniranyacchāyāyonirvā // VKal_3,2.8 [*VKal_3,2.7] //",
    "GK16vamkalvu:842": "yasyārthasya darśanaṃ samādhiḥ so'rtho dvividhaḥ ----",
    "GK16vamkalvu:843": "ayoniranyacchāyāyonirveti /",
    "GK16vamkalvu:844": "ayonirakāraṇaḥ /",
    "GK16vamkalvu:845": "avadhānamātrakāraṇa ityarthaḥ /",
    "GK16vamkalvu:846": "anyasya kāvyasya chāyānyacchāyā tadyonirvā /",
    "GK16vamkalvu:847": "tadyathā ----",
    "GK16vamkalvu:848": "mā bhaiḥ śaśāṅka mama śīdhuni nāsti rāhuḥ khe rohiṇī vasati kātara kiṃ vimeṣi /",
    "GK16vamkalvu:849": "prāyo vidagdhavanitānavasaṅgameṣu puṃsāṃ manaḥ pracalatīti kimatra citram //",
    "GK16vamkalvu:850": "pūrvasya ślokasyārtho'yoniḥ /",
    "GK16vamkalvu:851": "dvitīyasya ca chāyāyoniriti //8//",
    "GK16vamkalvu:852": "artho vyaktaḥ sūkṣmaśca // VKal_3,2.9 [*VKal_3,2.8] //",
    "GK16vamkalvu:853": "yasyārthasya darśanaṃ samādhiriti , sa dvedhā vyaktaḥ sūkṣmaśca /",
    "GK16vamkalvu:854": "vyaktaḥ sphuṭa udāhṛta eva //9//",
    "GK16vamkalvu:855": "sūkṣmaṃ vyākhyātumāha ----",
    "GK16vamkalvu:856": "sūkṣmo bhāvyo vāsanīyaśca // VKal_3,2.10 [*VKal_3,2.9] //",
    "GK16vamkalvu:857": "sūkṣmo dvedhā bhavato ---- bhāvyo, vāsanīyaśca /",
    "GK16vamkalvu:858": "śīghranirūpaṇāgamyo bhāvyaḥ /",
    "GK16vamkalvu:859": "ekāgratāprakarṣagamyo vāsanīya iti /",
    "GK16vamkalvu:860": "bhāvyo yathā ----",
    "GK16vamkalvu:861": "anyonyasaṃvalitamāṃsaladantakānti sollāsamāviralasaṃvalitārdhatāram /",
    "GK16vamkalvu:862": "līlāgṛhe pratikalaṃ kilikiñciteṣu vyāvartamānanayanaṃ mithunaṃ cakrāsti //",
    "GK16vamkalvu:863": "vāsanīyo yathā ----",
    "GK16vamkalvu:864": "avihitthavalitajadhanaṃ vivartitābhimukhakucataṭaṃ sthitvā /",
    "GK16vamkalvu:865": "avalokito'hamanayā dakṣiṇakarakalitahāralatam //",
    "GK16vamkalvu:866": "uktivaicitryaṃ mādhuryam // VKal_3,2.11 [*VKal_3,2.10] //",
    "GK16vamkalvu:867": "uktervaicitryaṃ yattanmādhuryamiti /",
    "GK16vamkalvu:868": "yathā ----",
    "GK16vamkalvu:869": "rasavadamṛtaṃ , kaḥ sandeho madhūnyapi nānyathā madhuramadhikaṃ cūtasyāpi prasannarasaṃ phalam",
    "GK16vamkalvu:870": "sakṛdapi punarmadhyasthaḥ san rasāntaravijjano vadatu yadihānyat svādu syāt priyādaśanacchadāt",
    "GK16vamkalvu:871": "apāruṣyaṃ saukumāryam // VKal_3,2.12 [*VKal_3,2.11] //",
    "GK16vamkalvu:872": "puruṣe'rthe apāruṣyaṃ saukumāryamiti /",
    "GK16vamkalvu:873": "yathā mṛtaṃ , yaśaḥśeṣamityāhuḥ /",
    "GK16vamkalvu:874": "ekākinaṃ devatādvitīyamiti /",
    "GK16vamkalvu:875": "gacchati sādhayeti ca //12//",
    "GK16vamkalvu:876": "agrāmyatvamudāratā // VKal_3,2.13 [*VKal_3,2.12] //",
    "GK16vamkalvu:877": "grāmyatvaprasaṅge agtāmyatvamudāratā /",
    "GK16vamkalvu:878": "yathā ----",
    "GK16vamkalvu:879": "tvamevaṃ saundaryā sa ca ruciratāyāṃ paricitaḥ kalānāṃ sīmānaṃ parimiha yuvāmeva bhajathaḥ",
    "GK16vamkalvu:880": "ayi dvandvaṃ diṣṭyā taditi subhage saṃvadati vā-",
    "GK16vamkalvu:881": "mataḥ śeṣaṃ cet syājjittamiha tadānīṃ guṇitayā //",
    "GK16vamkalvu:882": "viparyayastu ----",
    "GK16vamkalvu:883": "svapiti yāvadayaṃ nikaṭe janaḥ svapimi tāvadahaṃ kimapaiti te /",
    "GK16vamkalvu:884": "iti nigadya śanairanumekhalaṃ mama karaṃ svakareṇa rurodha sā //",
    "GK16vamkalvu:885": "vastusvabhāvasphuṭatvamarthavyaktiḥ // VKal_3,2.14 [*VKal_3,2.13] //",
    "GK16vamkalvu:886": "vastūnāṃ bhāvānāṃ svabhāvasya sphuṭatvaṃ yadasāvarthavyaktiḥ /",
    "GK16vamkalvu:887": "yathā ----",
    "GK16vamkalvu:888": "pṛṣṭeṣu śaṅkhaśakalacchaviṣu cchadānāṃ rājībhiraṅkitamalaktakalohinībhiḥ /",
    "GK16vamkalvu:889": "gorocanāharitababhruvahiḥpalāśamāmodate kumudamambhasi palvalasya //",
    "GK16vamkalvu:890": "yathā vā ----",
    "GK16vamkalvu:891": "prathamamalasaiḥ paryastāgraṃ sthitaṃ pṛthukesarai-",
    "GK16vamkalvu:892": "rviralaviralairantaḥpatrairmanāṅmilitaṃ tataḥ /",
    "GK16vamkalvu:893": "tadanu valanāmātraṃ kiñcid vyadhāyi vahirdalai-",
    "GK16vamkalvu:894": "rmukulanavidhau vṛddhābjānāṃ babhūva kadarthanā //",
    "GK16vamkalvu:895": "dīptarasatvaṃ kāntiḥ // VKal_3,2.15 [*VKal_3,2.14] //",
    "GK16vamkalvu:896": "dīptā rasāḥ śṛṅgārādayo yasya sa dīptarasaḥ /",
    "GK16vamkalvu:897": "tasya bhāvo dīpta rasatvaṃ kāntiḥ /",
    "GK16vamkalvu:898": "yathā ----",
    "GK16vamkalvu:899": "preyān sāyamapākṛtaḥ saśapathaṃ pādānataḥ kāntayā dvitrāṇyeva padāni vāsabhavanāt yāvanna yātyūnmanāḥ /",
    "GK16vamkalvu:900": "tāvat pratyuta pāṇisampuṭalasagnīvīnitambaṃ dhṛto dhāvitvaiva kṛtapraṇāmakamaho premṇo vicitrā gatiḥ //",
    "GK16vamkalvu:901": "evaṃ rasāntareṣvapyudāhāryam /",
    "GK16vamkalvu:902": "atra ślokāḥ ----",
    "GK16vamkalvu:903": "guṇasphuṭatvasākalya kāvyapākaṃ pracakṣate /",
    "GK16vamkalvu:904": "cūtasya pariṇāmena sa cāyamupamīyate //",
    "GK16vamkalvu:905": "suptiṅsaṃskārasāraṃ yat kliṣṭavastuguṇaṃ bhavet /",
    "GK16vamkalvu:906": "kāvyaṃ vṛntākapākaṃ syājjupsante janāstataḥ //",
    "GK16vamkalvu:907": "guṇānāṃ daśatāmukto yasyārthastadapārthakam /",
    "GK16vamkalvu:908": "dāḍimāni daśetyādi na vicārakṣamaṃ vacaḥ //",
    "GK16vamkalvu:909": "//15// iti//",
    "GK16vamkalvu:910": "iti śrīpaṇḍitavaravāmanaviracitakāvyālaṅkārasūtravṛttau guṇavivecane",
    "GK16vamkalvu:911": "tṛtīye'dhikaraṇe dvitīyo'dhyāyaḥ /",
    "GK16vamkalvu:912": "samāptaṃ cedaṃ guṇavivecanaṃ tṛtīyamadhikaraṇam /",
    "GK16vamkalvu:913": "atha caturthādhikaraṇe prathamo'dhyāyaḥ",
    "GK16vamkalvu:914": "guṇanirvartyā kāvyaśobhā /",
    "GK16vamkalvu:915": "tasyāścātiśayahetavo'laṅkārāḥ /",
    "GK16vamkalvu:916": "tannirūpaṇārthamālaṅkārikamadhikaraṇamārabhyate /",
    "GK16vamkalvu:917": "tatra śabdālaṅkārāḥ /",
    "GK16vamkalvu:918": "tatra śabdālaṅkārau dvau yamakānuprāsau krameṇa darśayitumāha ----",
    "GK16vamkalvu:919": "padamanaikārthamakṣaraṃ cāvṛttaṃ sthānaniyame yamakam // VKal_4,1.1 //",
    "GK16vamkalvu:920": "padamenekārthaṃ bhinnārthamekamanekaṃ vā tadvadakṣaranāvṛttaṃ sthānaniyame sati yamakam /",
    "GK16vamkalvu:921": "svavṛttyā sajātīyena vā kārtsnyaikadeśābhyāmanekapādavyāptiḥ sthānaniyama iti /",
    "GK16vamkalvu:922": "yāni tvekapādabhāgavṛttīni yamakāni dṛśyante teṣu ślokāntarasthasaṃsthānayamakāpekṣayaiva sthānaniyama iti //1//",
    "GK16vamkalvu:923": "sthānakathanārthamāha ----",
    "GK16vamkalvu:924": "pādāḥ pādasyaikasyānekasya cādimadhyāntabhāgāḥ sthānāni // VKal_4,1.2 //",
    "GK16vamkalvu:925": "pādaḥ , ekasya ca pādasyādimadhyāntabhāgāḥ , anekasya ca pādasya ta eva sthānāni /",
    "GK16vamkalvu:926": "pādayamakaṃ yathā ----",
    "GK16vamkalvu:927": "asajjanavaco yasya kalikāmadhugarhitam /",
    "GK16vamkalvu:928": "tasya syādviṣataroḥ kalikāmadhugarhitam //",
    "GK16vamkalvu:929": "ekapādasthādimadhyāntayamakāni yathā ----",
    "GK16vamkalvu:930": "hanta hantararātīnāṃ dhīra dhīrarcitā tava /",
    "GK16vamkalvu:931": "kāmaṃ kāmandakīnītirasyā rasyā divāniśam //",
    "GK16vamkalvu:932": "vasuparāsu parāsumivojjhatīṣvavikalaṃ vikalaṅkaśaśiprabham /",
    "GK16vamkalvu:933": "priyatamaṃ yatamantumanīśvaraṃ rasikatā sikatāsviva tāsu kā //",
    "GK16vamkalvu:934": "sudṛśo rasarecakitaṃ cakitaṃ bhavatīkṣitamasti mitaṃ stimitam /",
    "GK16vamkalvu:935": "api hāsalavastavakastava kastulayennanu kāmadhurāṃ madhurām //",
    "GK16vamkalvu:936": "pādayorādimadhyāntayamakāni yathā ----",
    "GK16vamkalvu:937": "bhramara ! drutapuṣpāṇi bhrama ratyau pivan madhu /",
    "GK16vamkalvu:938": "kā kundakusume prītiḥ kākuṃ dattvā virauṣi yat //",
    "GK16vamkalvu:939": "aṣyaśakyaṃ tayā dattaṃ duḥkhaṃ śakyantarātmani /",
    "GK16vamkalvu:940": "vāṣyo vāhīkanārīṇāṃ vegavāhī kapolayoḥ //",
    "GK16vamkalvu:941": "sapadi kṛtapadastvadīkṣitena smitaśucinā smaratattvadīkṣitena /",
    "GK16vamkalvu:942": "bhavati vata janaḥ sacittad=aho na khalu mṛṣā kuta eva cittadāho //",
    "GK16vamkalvu:943": "ekāntarapādāntayamaka yathā ----",
    "GK16vamkalvu:944": "udvejayati bhūtāni tasya rājñaḥ kuśāsanam /",
    "GK16vamkalvu:945": "siṃhāsanaviyuktasya tasya kṣipraṃ kuśāsanam //",
    "GK16vamkalvu:946": "evametāntarapādādimadhyayamakānyūhyāni /",
    "GK16vamkalvu:947": "samastapādāntayamakaṃ yathā ----",
    "GK16vamkalvu:948": "natonnatabhrūgativaddhalāsyāṃ vilokya tanvīṃ śaśipeśalāsyām /",
    "GK16vamkalvu:949": "manaḥ kimuttāmyasi cañcalāsyāṃ kṛtī smarājñaā yadi puṣkalāsyām //",
    "GK16vamkalvu:950": "evaṃ samastapādādimadhyayamakāni vyākhyātavyāni /",
    "GK16vamkalvu:951": "anye ca saṅkarajātibhedāḥ sudhiyotprekṣyāḥ /",
    "GK16vamkalvu:952": "akṣarayamakaṃ tvekākṣaramanekākṣaraṃ ca /",
    "GK16vamkalvu:953": "ekākṣaraṃ yathā ----",
    "GK16vamkalvu:954": "nānākāreṇa kāntābhrūrārādhitamanoyuvā /",
    "GK16vamkalvu:955": "viviktena vilāsena tatakṣa hṛdayaṃ nṛṇām //",
    "GK16vamkalvu:956": "evaṃ sthānāntarayoge'pi draṣṭavyaḥ /",
    "GK16vamkalvu:957": "sajāntīyanairantaryādasya prakarṣo bhavati /",
    "GK16vamkalvu:958": "sa cāyaṃ hariprabodhe dṛśyate /",
    "GK16vamkalvu:959": "yathā ----",
    "GK16vamkalvu:960": "vividhadhavavanā nāgagarddharddhanānā vivitatagaganānāmamajjajjanānā",
    "GK16vamkalvu:961": "ruruśaśalalanā nāvavandhundhunānā mama hi hitatanānānanasvasvanānā //",
    "GK16vamkalvu:962": "anayā ca varṇayamakamālayā padayamakamālā vyākhyātā //2//",
    "GK16vamkalvu:963": "bhaṅgādutkarṣaḥ // VKal_4,1.3 //",
    "GK16vamkalvu:964": "utkṛṣṭaṃ khalu yamakaṃ bhaṅgādbhavati //3//",
    "GK16vamkalvu:965": "śṛṅkhalā parivartakaścūrṇamiti bhaṅgamārgaḥ // VKal_4,1.4 //",
    "GK16vamkalvu:966": "ete khalu śṛṅkhalādayo yamakabhaṅgānāṃ prakārā bhavanti //4//",
    "GK16vamkalvu:967": "tān krameṇa vyācaṣṭe ----",
    "GK16vamkalvu:968": "varṇavicchedacalanaṃ śṛṅkhalā // VKal_4,1.5 //",
    "GK16vamkalvu:969": "varṇānāṃ vicchedo varṇavicchedaḥ /",
    "GK16vamkalvu:970": "tasya calanaṃ yat sā śṛṅkhalā /",
    "GK16vamkalvu:971": "yathā",
    "GK16vamkalvu:972": "---- kālikāmadhuśabde kāmaśabdavicchede madhuśabdavicchede ca tasya calanam /",
    "GK16vamkalvu:973": "li-ma-varṇayorvicchedāt //5//",
    "GK16vamkalvu:974": "saṅgavinivṛttau svarūpāpattiḥ parivartakaḥ // VKal_4,1.6 //",
    "GK16vamkalvu:975": "anyavarṇasaṃsargaḥ saṅgaḥ /",
    "GK16vamkalvu:976": "tadvinivṛttau svarūpasyānyavarṇatiraskṛtasyāpattiḥ prāptiḥ parivartakaḥ /",
    "GK16vamkalvu:977": "yathā ----",
    "GK16vamkalvu:978": "kalikāmadhu garhitam /",
    "GK16vamkalvu:979": "ityatrārhitamiti padaṃ gakārasya vyañjanasya saṅgād garhitamityanyasya rūpamāpannam /",
    "GK16vamkalvu:980": "tatra vyañjanasaṅge vinivṛtte svarūpamāpadyate ---- arhitamiti /",
    "GK16vamkalvu:981": "anyavarṇasaṃkrameṇa bhinnarūpasya padasya tādrūpyavidhirayamiti tātparyārthaḥ /",
    "GK16vamkalvu:982": "etenetarāvapi vyākhyātau //6//",
    "GK16vamkalvu:983": "piṇḍākṣarabhede svarūpalopaścūrṇam // VKal_4,1.7 //",
    "GK16vamkalvu:984": "piṇḍākṣarasya bhede sati padasya svarūpalopaścūrṇam /",
    "GK16vamkalvu:985": "yathā ----",
    "GK16vamkalvu:986": "akhaṇḍavarṇavinyāsacalanaṃ śṛṅkhalāmalā /",
    "GK16vamkalvu:987": "anena khalu bhaṅgena yamakānāṃ vicitratā //",
    "GK16vamkalvu:988": "yadanyasaṅgamutsṛjya nepathyamiva nartakaḥ /",
    "GK16vamkalvu:989": "śabdasvarūpamārohet sa jñeyaḥ , parivartakaḥ //",
    "GK16vamkalvu:990": "piṇḍākṣarasya bhedena pūrvāparapadāśrayāt /",
    "GK16vamkalvu:991": "varṇayoḥ padalopo yaḥ sa bhaṅgaścūrṇasajñakaḥ //",
    "GK16vamkalvu:992": "aprāptacūrṇabhaṅgāni yathāsthānasthitānyapi /",
    "GK16vamkalvu:993": "alakānīva nātyarthaṃ yamakāni cakāsati //",
    "GK16vamkalvu:994": "vibhaktipariṇāmena yatra bhaṅgaḥ kvacidbhavet /",
    "GK16vamkalvu:995": "na tadicchanti yamakaṃ yamakkotkarṣakovidāḥ //",
    "GK16vamkalvu:996": "ārūḍhaṃ bhūyasā yattu padaṃ yamakabhūmikām /",
    "GK16vamkalvu:997": "dupyeccenna[k:dūpyeccenna] punastasya yuktānuprāsakalpanā //",
    "GK16vamkalvu:998": "vibhaktīnāṃ vibhaktatvaṃ saṃkhyāyāḥ kārakasya ca /",
    "GK16vamkalvu:999": "āvṛttiḥ suptiṅantānāṃ mithaśca yamakādabhutam //",
    "GK16vamkalvu:1000": "śeṣaḥ sarūpo'nuprāsaḥ // VKal_4,1.8 //",
    "GK16vamkalvu:1001": "padamekārthamanekārtha ca sthānāniyataṃ tadvidhamakṣaraṃ ca śeṣaḥ /",
    "GK16vamkalvu:1002": "sarūpo'nyena prayuktena tulyarūpo'nuprāsaḥ /",
    "GK16vamkalvu:1003": "nanu śeṣo'nuprāsa",
    "GK16vamkalvu:1004": "ityetāvadeva sūtraṃ kasmānna kṛtam /",
    "GK16vamkalvu:1005": "āvṛttiśeṣo'nuprāsa ityeva hi vyākhyāsyate /",
    "GK16vamkalvu:1006": "satyam /",
    "GK16vamkalvu:1007": "siddhyatyevāvṛttiśeṣe , kintvavyāptiprasaṅgaḥ /",
    "GK16vamkalvu:1008": "viśeṣārtha ca sarūpagrahaṇam /",
    "GK16vamkalvu:1009": "kārtsnyenaivāvṛttiḥ /",
    "GK16vamkalvu:1010": "kārtsnyaikadeśābhyāṃ tu sārūpyamiti //8//",
    "GK16vamkalvu:1011": "anulbaṇo varṇānuprāsaḥ śreyān // VKal_4,1.9 //",
    "GK16vamkalvu:1012": "varṇānāmanuprāsaḥ sa khalvanulvaṇo līnaḥ śreyān /",
    "GK16vamkalvu:1013": "yathā ----",
    "GK16vamkalvu:1014": "kvacinmasṛṇamāṃsalaṃ kvacidatīva tārāspadaṃ prasannasubhagaṃ muhuḥ svarataraṅgalīlāṅkitam",
    "GK16vamkalvu:1015": "idaṃ hi tava vallakīraṇitanirgamairgumphitaṃ mano madayatīva me kimapi sādhu saṃgītakam //",
    "GK16vamkalvu:1016": "ulvaṇastu na śreyān /",
    "GK16vamkalvu:1017": "yathā ----",
    "GK16vamkalvu:1018": "vallībaddhordhvajūṭodbhaṭamaṭati raṭatkoṭikodaṇḍadaṇḍaḥ iti //9//",
    "GK16vamkalvu:1019": "pādānuprāsaḥ pādayamakavat // VKal_4,1.10 //",
    "GK16vamkalvu:1020": "ye pādayamakasya bhedāste pādānuprāsasyetyarthaḥ /",
    "GK16vamkalvu:1021": "teṣāmudāharaṇāni yathā ----",
    "GK16vamkalvu:1022": "kavirājamavijñāya kutaḥ kāvyakriyādaraḥ /",
    "GK16vamkalvu:1023": "kavirājaṃ ca vijñāya kutaḥ kāvyakriyādaraḥ //",
    "GK16vamkalvu:1024": "ākhaṇḍayanti muharāmalakīphalāni /",
    "GK16vamkalvu:1025": "bālāni bālakapilocanapiṅgalāni //",
    "GK16vamkalvu:1026": "vastrāyante nadīnāṃ sitakusumadharāḥ śakrasaṅkāśa ! kāśāḥ kāśābhā bhānti tāsāṃ navatulinagatāḥ śrīnadīhaṃsa haṃsāḥ /",
    "GK16vamkalvu:1027": "sābhāmbhodamuktaḥ sphuradamalarucirmedinī candracandra-",
    "GK16vamkalvu:1028": "ścandrāṅkaḥ śāradaste jayakṛdupagato vidviṣāṃ kālakālaḥ //",
    "GK16vamkalvu:1029": "kuvalayadalaśyāmā meghā vihāya divaṃ gatāḥ kuvalayadalaśyāmo nidrāṃ vimuñcati keśavaḥ /",
    "GK16vamkalvu:1030": "kuvalayadalaśyāmā śyāmā latādya vijṛmbhate kuvalayadalaśyāmaṃ candro nabhaḥ pratigāhate //",
    "GK16vamkalvu:1031": "evamanye'pi draṣṭavyāḥ //10//",
    "GK16vamkalvu:1032": "iti śrīpaṇḍitavaravāmanaviracitāyāṃ kāvyālaṅkārasūtravṛttāvālaṅkārike",
    "GK16vamkalvu:1033": "caturthe'dhikaraṇe prathamo'dhyāyaḥ /",
    "GK16vamkalvu:1034": "iti śabdā'laṅkāravicāraḥ /",
    "GK16vamkalvu:1035": "atha caturthādhikaraṇe dvitīyo'dhyāyaḥ",
    "GK16vamkalvu:1036": "sampratyarthālaṅkārāṇāṃ prastāvaḥ /",
    "GK16vamkalvu:1037": "tanmūlaṃ copameti saiva vicāryate ----",
    "GK16vamkalvu:1038": "upamānenopameyasya guṇaleśataḥ sāmyamupamā // VKal_4,2.1 //",
    "GK16vamkalvu:1039": "upamīyate sādṛśyamānīyate yenotkṛṣṭaguṇenānyattadupamānam /",
    "GK16vamkalvu:1040": "yadupamīyate nyūnaguṇaṃ tadupameyam /",
    "GK16vamkalvu:1041": "upamānenopameyasya guṇaleśataḥ sāmyaṃ yadasāvupameti /",
    "GK16vamkalvu:1042": "nanūpamānamityupameyamiti ca sambandhiśabdāvetau ,",
    "GK16vamkalvu:1043": "tayorekataropādānenaivānyatarasiddhiriti /",
    "GK16vamkalvu:1044": "yathā uoamitaṃ vyāghrādibhiḥ sāmānyāprayoge ityatropamitagrahaṇameva kṛtaṃ , nopamānagrahaṇamiti",
    "GK16vamkalvu:1045": "tadvadatrobhayagrahaṇaṃ na kartavyam /",
    "GK16vamkalvu:1046": "satyam /",
    "GK16vamkalvu:1047": "tat kṛtaṃ lokaprasiddhiparigrahārtham /",
    "GK16vamkalvu:1048": "yadevopameyamupamānañca lokaprasiddhaṃ tadeva parigṛhyate , netarat /",
    "GK16vamkalvu:1049": "na hi yathā mukhaṃ kamalamiva iti , tathā kumudamiva ityapi bhavati //1//",
    "GK16vamkalvu:1050": "guṇabāhulyataśca kalpitā // VKal_4,2.2 //",
    "GK16vamkalvu:1051": "guṇānāṃ bāhulyaṃ guṇabāhulyaṃ , tata upamānopameyayoḥ sāmyāt kalpitopamā /",
    "GK16vamkalvu:1052": "kavibhiḥ kalpitatvāt kalpitā /",
    "GK16vamkalvu:1053": "pūrvā tu laukikī /",
    "GK16vamkalvu:1054": "nanu kalpitāyā lokaprasiddhyabhāvāt kathamupamānopameyaniyamaḥ /",
    "GK16vamkalvu:1055": "guṇabāhukyasyotkarṣāpajarpakalpanābhyām /",
    "GK16vamkalvu:1056": "tadyathā ----",
    "GK16vamkalvu:1057": "udgarbhahūṇataruṇīramaṇopamardabhugnonnatistananiveśanibhaṃ himāṃśoḥ /",
    "GK16vamkalvu:1058": "bimbaṃ kaṭhoravisakāṇḍakaḍāragaurairviṣṇoḥ padaṃ prathamamagrakarairavyabakti //",
    "GK16vamkalvu:1059": "sadyo muṇḍitamattahūṇacibukapraspaddhiṃ nāraṅgakam /",
    "GK16vamkalvu:1060": "abhinavakuśasūcispardhi karṇe śirīṣam //",
    "GK16vamkalvu:1061": "idānīṃ plakṣāṇāṃ jaraṭhadalaviśleṣacatura-",
    "GK16vamkalvu:1062": "stibhīnāmābaddhasphuritaśukacañcūpuṭanibham /",
    "GK16vamkalvu:1063": "tataḥ strīṇāṃ hanta kṣamamadharakāntiṃ tulayituṃ samantānniryāti sphuṭasubhagarāgaṃ kisalayam",
    "GK16vamkalvu:1064": "taddvaividhyam, padavākyārthavṛttibhedāt // VKal_4,2.3//*",
    "GK16vamkalvu:1065": "tasyā upamāyā dvaividhyam /",
    "GK16vamkalvu:1066": "padavākyārthavṛttibhedāt /",
    "GK16vamkalvu:1067": "ekā padārthavṛttiḥ , anyā vākyārthavṛttiriti /",
    "GK16vamkalvu:1068": "padārthavṛttiryathā ----",
    "GK16vamkalvu:1069": "haritatanuṣu babhrutvagvimuktāsu yāsāṃ kanakakaṇasadharmā mānmatho romabhedaḥ /",
    "GK16vamkalvu:1070": "vākyārthavṛttiryathā ----",
    "GK16vamkalvu:1071": "pāṇḍyo'yamaṃsārpitalambahāraḥ kḷptāṅgarāgo haricandanena /",
    "GK16vamkalvu:1072": "ābhāti bālātaparaktasānuḥ sanirjharodgāra ivādrirājaḥ //",
    "GK16vamkalvu:1073": "sā pūṇā luptā ca // VKal_4,2.4 //",
    "GK16vamkalvu:1074": "sā upamā pūrṇā luptā ca bhavati //4//",
    "GK16vamkalvu:1075": "guṇadyotakopamānopameyaśabdānāṃ sāmagrye pūrṇā // VKal_4,2.5 //",
    "GK16vamkalvu:1076": "guṇādiśabdānāṃ sāmagrye sākalye pūrṇā /",
    "GK16vamkalvu:1077": "yathā ----",
    "GK16vamkalvu:1078": "kamalamiva mukhaṃ manojñametat iti //5//",
    "GK16vamkalvu:1079": "lope luptā // VKal_4,2.6 //",
    "GK16vamkalvu:1080": "guṇādiśabdānāṃ vaikalye lope luptā /",
    "GK16vamkalvu:1081": "guṇaśabdalope yathā śaśīva rājā iti /",
    "GK16vamkalvu:1082": "dyotakaśabdalope yathā dūrvāśyāmeyam /",
    "GK16vamkalvu:1083": "ubhayalope yathā śaśīmukhī iti /",
    "GK16vamkalvu:1084": "upamānopameyalopastūpamāprapañce draṣṭavyaḥ //6//",
    "GK16vamkalvu:1085": "stutinindātattvākhyāneṣu // VKal_4,2.7 //",
    "GK16vamkalvu:1086": "stutau nindāyāṃ tattvākhyāne cāsyāḥ prayogaḥ /",
    "GK16vamkalvu:1087": "stutinindayoryathā snigdhaṃ bahvatyamṛtakalpamaho kalatraṃ hālāhalaṃ viṣamivāpaguṇaṃ tadeva",
    "GK16vamkalvu:1088": "tattvākhyāne yathā ----",
    "GK16vamkalvu:1089": "tāṃ rohiṇīṃ vijānīhi jyotipāmatra maṇḍale /",
    "GK16vamkalvu:1090": "yastanvi ! tārakānyāsaḥ śakaṭākāramāśritaḥ //",
    "GK16vamkalvu:1091": "hīnatvādhikatvaliṅgavacanabhedāsādṛśyāsaṃbhavāstaddoṣāḥ // VKal_4,2.8 //",
    "GK16vamkalvu:1092": "tasyā upamāyā doṣā bhavanti /",
    "GK16vamkalvu:1093": "hīnatvamadhikatvaṃ liṅgabhedo vacanabhedo'sādṛśyamasambhava iti //8//",
    "GK16vamkalvu:1094": "tān krameṇa vyākhyātumāha ----",
    "GK16vamkalvu:1095": "jātipramāṇadharmanyūnatopamānasya hīnatvam // VKal_4,2.9 //",
    "GK16vamkalvu:1096": "jātyā pramāṇena dharmeṇa copamānasya nyūnatā yā taddhīnatvamiti /",
    "GK16vamkalvu:1097": "jātinyūnatvarūpaṃ hīnatvaṃ yathā ----",
    "GK16vamkalvu:1098": "cāṇḍālairiva yuṣmābhiḥ sāhasaṃ paramaṃ kṛtaṃ /",
    "GK16vamkalvu:1099": "pramāṇanyūnatvarūpaṃ hīnatvaṃ yathā ----",
    "GK16vamkalvu:1100": "vahnisphuliṅga iva bhānurayaṃ cakāsti /",
    "GK16vamkalvu:1101": "upameyādupamānasya nyūnatvaṃ yat taddharmanyūnatvam /",
    "GK16vamkalvu:1102": "tadrūpaṃ hīnatvaṃ yathā ----",
    "GK16vamkalvu:1103": "sa munirlāñchito mauñjyā kṛṣṇājinapaṭaṃ vahan /",
    "GK16vamkalvu:1104": "vyarājannīlajīmūtabhāgāśliṣṭa ivāṃśumān //",
    "GK16vamkalvu:1105": "atra mauñjīprativastu taḍinnāstyupamāna iti hīnatvam /",
    "GK16vamkalvu:1106": "na ca kṛṣṇājinapaṭamātrasyopameyatvaṃ yuktam /",
    "GK16vamkalvu:1107": "mauñjyā vyarthatvaprasaṅgāt /",
    "GK16vamkalvu:1108": "nanu nīlajīmūtagrahaṇenaiva taḍitpratipādyate /",
    "GK16vamkalvu:1109": "tanna /",
    "GK16vamkalvu:1110": "vyabhicārāt //9//",
    "GK16vamkalvu:1111": "avyabhicāre tu bhavantī pratipattiḥ kena vāryate tadāha ----",
    "GK16vamkalvu:1112": "dharmayorekanirdeśe'nyasya saṃvit, sāhacaryāt // VKal_4,2.10 //",
    "GK16vamkalvu:1113": "dharmayorekasyāpi dharmasya nirdeśe'nyasya saṃvit pratipattirbhavati /",
    "GK16vamkalvu:1114": "kutaḥ /",
    "GK16vamkalvu:1115": "sāhacaryāt /",
    "GK16vamkalvu:1116": "sahacaritatvena prasiddhayoravaśyamekasya nirdeśe'nyasya pratipattirbhavati /",
    "GK16vamkalvu:1117": "tadyathā ----",
    "GK16vamkalvu:1118": "nirvṛṣṭe'pi bahirdhane na viramantyantarjaradceśmano",
    "GK16vamkalvu:1119": "lūtātantutaticchido madhupṛṣatpiṅgāḥ payovindavaḥ /",
    "GK16vamkalvu:1120": "cūḍābarbarake nipatya kaṇikābhāvena jātāḥ śiśo-",
    "GK16vamkalvu:1121": "raṅgāsphālanabhagnanidragṛhiṇīcittavyathādāyinaḥ //",
    "GK16vamkalvu:1122": "atra madhupṛṣatāṃ vṛttatvapiṅgatve sahacarite /",
    "GK16vamkalvu:1123": "tatra piṅgaśabdena piṅgatve pratipanne vṛttatvapratītirbhavati /",
    "GK16vamkalvu:1124": "etena kanakaphalakacaturasraṃ śreṇivimbam iti vyākhyātam /",
    "GK16vamkalvu:1125": "kanakaphalakasya gauratvacaturasratvayoḥ sāhacaryāccaturasratvaśrutyaica gauratvapratipattiriti",
    "GK16vamkalvu:1126": "nanu ca yadi dharmanyūnatvamupamānasya doṣaḥ ,",
    "GK16vamkalvu:1127": "kathamayaṃ prayogaḥ ----",
    "GK16vamkalvu:1128": "sūryāśusambhīlitalocaneṣu dīneṣu padmānilanisadeṣu /",
    "GK16vamkalvu:1129": "sādhvyaḥ svageheṣviva bhartṛhīnāḥ kekā vineśuḥ śikhināṃ mukheṣu //",
    "GK16vamkalvu:1130": "atra bahutvamupameyadharmāṇāmupamānāt /",
    "GK16vamkalvu:1131": "na , viśiṣṭānāmeva mukhānāmupameyatvāt /",
    "GK16vamkalvu:1132": "tādṛśeṣveva kekāvināśasya sambhavāt //10//",
    "GK16vamkalvu:1133": "tenādhikarvaṃ vyākhyātam // VKal_4,2.11 //",
    "GK16vamkalvu:1134": "tena hīnatvenādhikatvaṃ vyākhyātam /",
    "GK16vamkalvu:1135": "jātipramāṇadharmādhikyamadhikatvamiti",
    "GK16vamkalvu:1136": "/ jātyādhikyarūpamadhikatvaṃ yathā ----",
    "GK16vamkalvu:1137": "viśantu viṣṭayaḥ śīghraṃ rudrā iva mahaujasaḥ /",
    "GK16vamkalvu:1138": "pramāṇādhikyarūpaṃ yathā ----",
    "GK16vamkalvu:1139": "pātālamiva nābhiste stanau kṣitidharopamau /",
    "GK16vamkalvu:1140": "veṇīdaṇḍaḥ punarayaṃ kālindīpātasaṃnibhaḥ //",
    "GK16vamkalvu:1141": "dharmādhikyarūpaṃ yathā ----",
    "GK16vamkalvu:1142": "saraśmi cañcalaṃ cakraṃ dadhaddevo vyarājata /",
    "GK16vamkalvu:1143": "savāḍavāgniḥ sāvartaḥ srotasāmiva nāyakaḥ //",
    "GK16vamkalvu:1144": "savāḍavāgnirityasya [k:prativastunaḥ] upameye'bhāvād dharmādhikyamiti /",
    "GK16vamkalvu:1145": "anayordoṣayorviparyayākhyasya doṣasyāntarbhāvānna pṛthagupādānam /",
    "GK16vamkalvu:1146": "ata evāsmākaṃ mate ṣaḍ doṣā iti //11//",
    "GK16vamkalvu:1147": "upamānopameyayorliṅgavyatyāso liṅgabhedaḥ // VKal_4,2.12 //",
    "GK16vamkalvu:1148": "upamānasyopameyasya ca liṅgayorvyatyāso viparyayo liṅgabhedaḥ /",
    "GK16vamkalvu:1149": "yathā ----",
    "GK16vamkalvu:1150": "sainyāni nadya iva jagmuranargalāni /",
    "GK16vamkalvu:1151": "iṣṭaḥ puṃpuṃsakayoḥ prāyeṇa // VKal_4,2.13 //",
    "GK16vamkalvu:1152": "punnapuṃsakayorupamānopameyayorliṅgabhedaḥ prāyeṇa bāhulyeneṣṭaḥ /",
    "GK16vamkalvu:1153": "yathā",
    "GK16vamkalvu:1154": "---- candramiva mukhaṃ paśyati iti , induriva mukhaṃ bhāti evamprāyaṃ tu necchanti //13//",
    "GK16vamkalvu:1155": "laukikyāṃ samāsābhihitāyāmupamāprapañce ca // VKal_4,2.14 //",
    "GK16vamkalvu:1156": "laukikyāmupamāyāṃ samāsābhihitāyāmupamāyāmupamāprapañce ceṣṭo liṅgabhedaḥ prāyeṇeti /",
    "GK16vamkalvu:1157": "laukikyāṃ yathā ----",
    "GK16vamkalvu:1158": "chāyeva sa tasyāḥ , puruṣa iva strī iti /",
    "GK16vamkalvu:1159": "samāsābhihitāyāṃ yathā ----",
    "GK16vamkalvu:1160": "bhujalatā nīlotpalasadṛśī iti /",
    "GK16vamkalvu:1161": "upamāprapañce yathā ----",
    "GK16vamkalvu:1162": "śuddhāntadurlabhamidaṃ vapurāśramavāsino yadi janasya /",
    "GK16vamkalvu:1163": "dūrīkṛtāḥ khalu guṇairudyānalatā vanalatābhiḥ //",
    "GK16vamkalvu:1164": "evamanyadapi prayogajātaṃ draṣṭavyam //14//",
    "GK16vamkalvu:1165": "tena vacanabhedo vyākhyātaḥ // VKal_4,2.15 //",
    "GK16vamkalvu:1166": "tena liṅgabhedena vacanabhedo vyākhyātaḥ /",
    "GK16vamkalvu:1167": "yathā ----",
    "GK16vamkalvu:1168": "pāsyābhilocanaṃ tasyāḥ puṣpaṃ madhuliho yathā /",
    "GK16vamkalvu:1169": "apratītaguṇasādṛśyamasādṛśyam // VKal_4,2.16 //",
    "GK16vamkalvu:1170": "apratītaireva guṇairyat sādṛśyaṃ tadapratītaguṇāsādṛśyamasādṛśyam /",
    "GK16vamkalvu:1171": "yathā",
    "GK16vamkalvu:1172": "grathnāmi kāvyaśaśinaṃ vitatārtharaśmim /",
    "GK16vamkalvu:1173": "kāvyasya śaśinā saha yat sādṛśyaṃ tadapratītaireva guṇairiti /",
    "GK16vamkalvu:1174": "nanu ca arthānāṃ raśmitulyatve sati kāvyasya śaśitulyatvaṃ bhaviṣyati /",
    "GK16vamkalvu:1175": "naivam /",
    "GK16vamkalvu:1176": "kāvyasya śaśitulyatve siddhe'rthānāṃ raśmitulyatvaṃ siddhyati /",
    "GK16vamkalvu:1177": "na hyarthānāṃ ca kaścit sādṛśyahetuḥ pratīto guṇo'sti /",
    "GK16vamkalvu:1178": "tadevamitaretarāśrayadoṣo duruttara iti //16//",
    "GK16vamkalvu:1179": "asādṛśyahatā hyupamā, tanniṣṭhāśca kavayaḥ // VKal_4,2.17 //",
    "GK16vamkalvu:1180": "asādṛśyena hatā asādṛśyahatā upamā /",
    "GK16vamkalvu:1181": "tanniṣṭhā upamānaniṣṭhāśca kavaya iti",
    "GK16vamkalvu:1182": "upamānādhikyāttadapoha ityeke // VKal_4,2.18 //",
    "GK16vamkalvu:1183": "upamānādhikyāt tasyāsādṛśyasyāpoha ityeke manyante /",
    "GK16vamkalvu:1184": "yathā ----",
    "GK16vamkalvu:1185": "karpūrahāraharahāsasitaṃ yaśaste /",
    "GK16vamkalvu:1186": "karpūrādibhirupamānairvahubhiḥ sādṛśyaṃ susthāpitaṃ bahvati /",
    "GK16vamkalvu:1187": "teṣāṃ śukguṇātirekāt //18//",
    "GK16vamkalvu:1188": "na, apuṣṭārthatvāt // VKal_4,2.19 //",
    "GK16vamkalvu:1189": "upamānādhikyāt tadapoha iti yuktaṃ , tanna /",
    "GK16vamkalvu:1190": "apuṣṭārthatvāt /",
    "GK16vamkalvu:1191": "ekasminnupamāne prayukte upamānāntaraprayogo na kañcidarthaviśeṣaṃ puṣṇāti",
    "GK16vamkalvu:1192": "/ tena balasindhuḥ sindhuriva kṣubhitaḥ iti prayuktam /",
    "GK16vamkalvu:1193": "nanu sindhuśabdasya dviḥprayogātpaunaruktyam /",
    "GK16vamkalvu:1194": "na /",
    "GK16vamkalvu:1195": "arthaviśeṣāt balaṃ sindhuriva vaipulyād balasindhuḥ sindhuriva kṣubhita iti kṣobhasārūpyāt",
    "GK16vamkalvu:1196": "tasmādarthabhedānna paunaruktyam /",
    "GK16vamkalvu:1197": "arthapuṣṭistu nāsti /",
    "GK16vamkalvu:1198": "sindhuriva kṣubhita ityanenaiva vaipulyaṃ pratipatsyate /",
    "GK16vamkalvu:1199": "uktaṃ hi (4-2-10) ----",
    "GK16vamkalvu:1200": "dharmayorekanirdeśe'nyasya saṃvitsāhacaryāt //19//",
    "GK16vamkalvu:1201": "anupapattirasaṃbhavaḥ // VKal_4,2.20 //",
    "GK16vamkalvu:1202": "anupapattiranupapannatvamupamānasyāsambhavaḥ /",
    "GK16vamkalvu:1203": "yathā ----",
    "GK16vamkalvu:1204": "cakāsti vadanasyāntaḥ smitacchāyāvikāsinaḥ /",
    "GK16vamkalvu:1205": "unnidrasyāravindasya madhye mugdheva candrikā //",
    "GK16vamkalvu:1206": "candrikāyāmunnidratvamaravindasyetyanupapattiḥ /",
    "GK16vamkalvu:1207": "nanvarthavirodho'yamastu",
    "GK16vamkalvu:1208": "/ kimupamādoṣakalpanayā /",
    "GK16vamkalvu:1209": "na /",
    "GK16vamkalvu:1210": "upamāyām atiśayasyeṣṭatvāt //20//",
    "GK16vamkalvu:1211": "kathaṃ tarhi doṣa ityata āha ----",
    "GK16vamkalvu:1212": "na viruddho'tiśayaḥ // VKal_4,2.21 //",
    "GK16vamkalvu:1213": "viruddhasyātiśayasya saṃgraho na kartavya iti asya sūtrasya tātparyārthaḥ /",
    "GK16vamkalvu:1214": "tānetān ṣaḍupamādoṣān jñātvā kaviḥ parityajet //21//",
    "GK16vamkalvu:1215": "iti śrīkāvyālaṅkārasūtravṛttāvālaṅkārike caturthe'dhikaraṇe",
    "GK16vamkalvu:1216": "dvitīyo'dhyāyaḥ // upamāvicāra.ḥ //",
    "GK16vamkalvu:1217": "atha caturthādhikaraṇe tṛtīyo'dhyāyaḥ",
    "GK16vamkalvu:1218": "sampratyupamāprapañco vicāryate /",
    "GK16vamkalvu:1219": "kaḥ punarasāvityāha ----",
    "GK16vamkalvu:1220": "prativastuprabhṛtirupamāprapañcaḥ // VKal_4,3.1 //",
    "GK16vamkalvu:1221": "prativastu prabhṛtiryasya sa prativastuprabhṛtiḥ /",
    "GK16vamkalvu:1222": "upamāyāḥ prapañca upamāprapañca iti //1//",
    "GK16vamkalvu:1223": "vākyārthopamāyāḥ prativastuno bhedaṃ darśayitumāha ----",
    "GK16vamkalvu:1224": "upameyasyoktau samānavastunyāsaḥ prativastu // VKal_4,3.2 //",
    "GK16vamkalvu:1225": "upameyasyārthaādvākyārthasyoktau satyāmiti /",
    "GK16vamkalvu:1226": "atra dvau vākyārthau /",
    "GK16vamkalvu:1227": "eko vākyārthopamāyāmiti bhedaḥ /",
    "GK16vamkalvu:1228": "tadyathā ----",
    "GK16vamkalvu:1229": "devībhāvaṃ gamitā parivārapadaṃ kathaṃ bhajatyeṣā /",
    "GK16vamkalvu:1230": "na khalu paribhogayogyaṃ daivatarūpāṅkitaṃ ratnam //",
    "GK16vamkalvu:1231": "prativastunaḥ samāsokterbhedaṃ darśayitumāha ----",
    "GK16vamkalvu:1232": "anuktau samāsoktiḥ // VKal_4,3.3 //",
    "GK16vamkalvu:1233": "upameyasyānuktau samānavastunyāsaḥ samāsoktiḥ /",
    "GK16vamkalvu:1234": "saṃkṣepavacanāt samāsoktirityākhyā /",
    "GK16vamkalvu:1235": "yathā ----",
    "GK16vamkalvu:1236": "ślādhyā dhvastādhvagaglāneḥ karīrasya marau sthitiḥ /",
    "GK16vamkalvu:1237": "dhiṅ merau kalpavṛkṣāṇāmavyutpannārthināṃ śriyaḥ //",
    "GK16vamkalvu:1238": "samāsokteraprastutapraśaṃsāyā bhedaṃ darśayitumāha ----",
    "GK16vamkalvu:1239": "kiñciduktāvaprastutapraśaṃsā // VKal_4,3.4 //",
    "GK16vamkalvu:1240": "upameyasya kiñcilliṅgamātreṇoktau samānavastunyāse aprastutapraśaṃsā /",
    "GK16vamkalvu:1241": "yathā ----",
    "GK16vamkalvu:1242": "lāvaṇyasinduraparaiva hi kācaneyaṃ yatrotpalāni śaśinā saha saṃplavante /",
    "GK16vamkalvu:1243": "unmañjati dviradakumbhataṭī ca yatra yatrāpare kadalikāṇḍamṛṇāladaṇḍāḥ //",
    "GK16vamkalvu:1244": "aorastutasyārthasya praśaṃsanamaprastutapraśaṃsā //4//",
    "GK16vamkalvu:1245": "apahnutirapi tato bhinneti darśayitumāha ----",
    "GK16vamkalvu:1246": "samena vastunānyāpalāpo'pahnutiḥ // VKal_4,3.5 //",
    "GK16vamkalvu:1247": "sanena tulyena vastunā vākyārthenānyasya vākyārthasyāpalāpo nihnavo yastattvādhyāropaṇāyāsāvapahnutiḥ",
    "GK16vamkalvu:1248": "yathā ----",
    "GK16vamkalvu:1249": "na ketakīnāṃ vilasanti sūcayaḥ pravāsino hanta hasatyayaṃ vidhiḥ /",
    "GK16vamkalvu:1250": "taḍillateyaṃ na cakāsti cañcalā puraḥ smarajyotiridaṃ vivartate //",
    "GK16vamkalvu:1251": "vākyārthayostātparyāt tādrūpyamiti na rūpakam //5//",
    "GK16vamkalvu:1252": "rūpakaṃ tu kīdṛśamityāha ----",
    "GK16vamkalvu:1253": "upamānenopameyasya guṇasāmyāttattvāropo rūpakam // VKal_4,3.6 //",
    "GK16vamkalvu:1254": "upamānenopameyasya guṇasāmyāttattvasyābhedasyāropaṇamāropo rūpakam /",
    "GK16vamkalvu:1255": "upamānopameyayorubhayorapi grahaṇaṃ laukikyāḥ kalpitāyāścopamāyāḥ prakṛkṣitvamatra yathā vijñāyeteti",
    "GK16vamkalvu:1256": "yathā (Uttararāmacarita_1.39) ----",
    "GK16vamkalvu:1257": "iyaṃ gehe lakṣmīriyamamṛtavartirnayanayo-",
    "GK16vamkalvu:1258": "rasāvasyāḥ sparśo vapuṣi vahulaścandanarasaḥ /",
    "GK16vamkalvu:1259": "ayaṃ kaṣṭhe vāhuḥ śiśiramasṛṇo mauktikasaraḥ kimasyā na preyo paramasahyastu virahaḥ //",
    "GK16vamkalvu:1260": "mukhacandrādīnāṃ tūpamā /",
    "GK16vamkalvu:1261": "samāsānna candrādīnāṃ rūpakatvaṃ yuktamiti //6//",
    "GK16vamkalvu:1262": "rūpakācchleṣasya bhedaṃ darśayitumāha ----",
    "GK16vamkalvu:1263": "sa dharmeṣu tantraprayoge śleṣaḥ // VKal_4,3.7 //",
    "GK16vamkalvu:1264": "upamānenopameyasya dharmeṣu guṇakriyāśabdarūpeṣu sa tattvāropaḥ /",
    "GK16vamkalvu:1265": "tantraprayoge tantreṇoccāraṇe sati śleṣaḥ /",
    "GK16vamkalvu:1266": "yathā ----",
    "GK16vamkalvu:1267": "ākṛṣṭāmalamaṇḍalāgrarucayaḥ saṃnaddhakṣaḥsthalāḥ soṣmāṇo vraṇitā vipakṣahṛdayapronmāthinaḥ karkaśaḥ /",
    "GK16vamkalvu:1268": "udvṛttā guravaśca yasya śaminaḥ śyāmāyamānānanā yodhā vāravadhūstanāśca na daduḥ kṣobhaṃ sa vo'vyājjinaḥ //",
    "GK16vamkalvu:1269": "yathā ca gauṇasyārthasyālaṅkāratvaṃ tathā lākṣaṇikasyāpīti darśayitumāha",
    "GK16vamkalvu:1270": "sādṛśyāllakṣaṇā vakroktiḥ // VKal_4,3.8 //",
    "GK16vamkalvu:1271": "bahuni hi nibandhanāni lakṣaṇāyām /",
    "GK16vamkalvu:1272": "tatra sādṛśyāllakṣaṇāvakroktirasāviti /",
    "GK16vamkalvu:1273": "yathā ----",
    "GK16vamkalvu:1274": "unmimīla kamalaṃ sarasīnāṃ kairavaṃ ca na mimīla muhūrtāt /",
    "GK16vamkalvu:1275": "atra netradharmāvunmīlanimīlane sādṛśyādvikāsasaṃkocau lakṣayataḥ /",
    "GK16vamkalvu:1276": "iha ca nirantaranavamukulapulakitā harati mādhavī hṛdayam /",
    "GK16vamkalvu:1277": "madayati ca kesarāṇāṃ pariṇatamadhugandhi niḥśvasitam //",
    "GK16vamkalvu:1278": "atra ca niḥśvasitamiti parimalanirgamaṃ lakṣati /",
    "GK16vamkalvu:1279": "saṃsthānena sphuratu subhagaḥ svarciṣā cumbatu dyām /",
    "GK16vamkalvu:1280": "ālasyamāliṅgati gātramasyāḥ /",
    "GK16vamkalvu:1281": "parimlānacchāyāmanuvadati dṛṣṭiḥ kamalinīm /",
    "GK16vamkalvu:1282": "pratyūṣeṣu sphuṭitakamalāmodamaitrīkapāyaḥ /",
    "GK16vamkalvu:1283": "ūrudvandvaṃ taruṇakadalīkāṇḍasabrahmacāri /",
    "GK16vamkalvu:1284": "ityevamādiṣu lakṣaṇārtho nirūpyata iti lakṣaṇāyā jhaṭityarthapratipattikṣamatvaṃ rahasyamācakṣata iti /",
    "GK16vamkalvu:1285": "asādṛśyanibandhanā tu lakṣaṇā na vakroktiḥ /",
    "GK16vamkalvu:1286": "yathā ----",
    "GK16vamkalvu:1287": "jaraṭhakamalakandacchedagaurairmadhūkhaiḥ /",
    "GK16vamkalvu:1288": "atra cchedaḥ sāmīpyād dravyaṃ lakṣayati /",
    "GK16vamkalvu:1289": "tasyaiva gauratvopapatteḥ //8//",
    "GK16vamkalvu:1290": "rūpakavakroktibhyāmutprekṣāyā bhedaṃ darśayitumāha ----",
    "GK16vamkalvu:1291": "atadrūpasyānyathādhyavasānamatiśayārthamutprekṣā // VKal_4,3.9 //",
    "GK16vamkalvu:1292": "atadrūpasyātatsvabhāvasya /",
    "GK16vamkalvu:1293": "anyathā atatsvabhāvatayā /",
    "GK16vamkalvu:1294": "adhyavasānamadhyavasāyaḥ /",
    "GK16vamkalvu:1295": "na punaradhyāropo lakṣaṇā vā /",
    "GK16vamkalvu:1296": "atiśayārthamiti bhrāntijñānanivṛttyartham /",
    "GK16vamkalvu:1297": "sādṛśyādiyamutprekṣeti /",
    "GK16vamkalvu:1298": "enāṃ cevādiśabdā dyotayanti /",
    "GK16vamkalvu:1299": "yathā ----",
    "GK16vamkalvu:1300": "sa vaḥ pāyādindurnavavisalatākoṭikuṭilaḥ smarāreryo mūrdhni jvalanakapiṣe bhāti nihitaḥ /",
    "GK16vamkalvu:1301": "sravanmandākinyāḥ pratidivasasiktena payasā kapālenonmuktaḥ sphaṭikadhavalenāṅkura iva //",
    "GK16vamkalvu:1302": "utprekṣevaivātiśayoktiriti kecit /",
    "GK16vamkalvu:1303": "tannirāsārthamāha ----",
    "GK16vamkalvu:1304": "saṃbhāvyadharmatadutkarṣakalpanātiśayoktiḥ // VKal_4,3.10 //",
    "GK16vamkalvu:1305": "saṃbhāvyasya dharmasya tadutkarṣasya ca kalpanātiśayoktiḥ /",
    "GK16vamkalvu:1306": "yathā ----",
    "GK16vamkalvu:1307": "ubhau yadi vyomni pṛthakpravāhāvākāśagaṅgāpayasaḥ pravāhau /",
    "GK16vamkalvu:1308": "tenopamīyeta tamālanīlamāmuktamuktālatamasya vakṣaḥ //",
    "GK16vamkalvu:1309": "yathā vā ----",
    "GK16vamkalvu:1310": "malayajarasaviliptatanunavahāralatāvibhūṣitāḥ sitataradantapatrakṛtavaktraruco rucirāmalāṃśukāḥ",
    "GK16vamkalvu:1311": "śaśabhṛti vitatadhāmni dhvalayati dharāmavibhāvyatāṃ gatāḥ priyavasatiṃ prayānti sukhameva nirastabhiyo'bhisārikāḥ //",
    "GK16vamkalvu:1312": "yathā bhrāntijñānasyarūpotprekṣā tathā saṃśayajñānasvarūpaḥ saṃdeho'pīti",
    "GK16vamkalvu:1313": "darśayitumāha ----",
    "GK16vamkalvu:1314": "upamānopameyasaṃśayaḥ saṃdehaḥ // VKal_4,3.11 //",
    "GK16vamkalvu:1315": "upamānopameyayoratiśayārthaṃ yaḥ kriyate saṃśayaḥ sa saṃdehaḥ /",
    "GK16vamkalvu:1316": "yathā ----",
    "GK16vamkalvu:1317": "idaṃ karṇotpalaṃ cakṣuridaṃ veti vilāsini /",
    "GK16vamkalvu:1318": "na niścinoti hṛdayaṃ kintu dolāyate manaḥ //",
    "GK16vamkalvu:1319": "saṃdehavadvirodho'pi prāptāvasara ityāha ----",
    "GK16vamkalvu:1320": "viruddhābhāsatvaṃ virodhaḥ // VKal_4,3.12 //",
    "GK16vamkalvu:1321": "arthasya viruddhasyevābhāsatvaṃ viruddhābhāsatvaṃ virodhaḥ /",
    "GK16vamkalvu:1322": "yathā ----",
    "GK16vamkalvu:1323": "pītaṃ pānamidaṃ tvayādya dayite mattaṃ mamedaṃ manaḥ patrālī tava kuṅkumena racitā raktā vayaṃ mānini ! /",
    "GK16vamkalvu:1324": "tvaṃ tuṅgastanabhāramantharagatirgātreṣu me vepathu-",
    "GK16vamkalvu:1325": "stvanmadhye tanutā mamādhṛtiraho premṇo vicitrā gatiḥ //",
    "GK16vamkalvu:1326": "yathā vā (amaru. 34)----",
    "GK16vamkalvu:1327": "sā bālā vayamapragalbhavacasaḥ sā strī vayaṃ kātarāḥ sā pīnonnatimatpayodharayugaṃ dhatte sakhedā vayam /",
    "GK16vamkalvu:1328": "sākrāntā jaghanasthalena guruṇā gantuṃ na śaktā vayaṃ doṣairanyajanāśritairapaṭavo jātāḥ sma ityadbhutam //",
    "GK16vamkalvu:1329": "virodhādvibhāvanāyā bhedaṃ darśayitumāha ----",
    "GK16vamkalvu:1330": "kriyāpratiṣedhe prasiddhatatphalavyaktirvibhāvanā // VKal_4,3.13 //",
    "GK16vamkalvu:1331": "kriyāyāḥ pratiṣedhe tasyā eva kriyāyāḥ phalasya prasiddhasya vyaktivibhāvanā /",
    "GK16vamkalvu:1332": "yathā ----",
    "GK16vamkalvu:1333": "apyasajjanasāṅgatye na vasatyeva vaikṛtam /",
    "GK16vamkalvu:1334": "akṣālitāviśuddheṣu hṛdayeṣu manīpiṇām //",
    "GK16vamkalvu:1335": "viruddhaprasaṅgenānanvayaṃ darśayitumāha ----",
    "GK16vamkalvu:1336": "ekasyopameyatvopamānatve'nanvayaḥ // VKal_4,3.14 //",
    "GK16vamkalvu:1337": "ekasyaivārthasyopameyatvamupamānatvaṃ cānanvayaḥ /",
    "GK16vamkalvu:1338": "yathā",
    "GK16vamkalvu:1339": "gaganaṃ gaganākāraṃ sāgaraḥ sāgaropamaḥ /",
    "GK16vamkalvu:1340": "rāmarāvaṇayoryuddhaṃ rāmarāvaṇayoriva //",
    "GK16vamkalvu:1341": "anyāsādṛśyametena pratipāditam //14//",
    "GK16vamkalvu:1342": "krameṇopameyopamā // VKal_4,3.15 //",
    "GK16vamkalvu:1343": "ekakasyaivārthasyopameyatvamupamānatvaṃ ca krameṇopameyopamā /",
    "GK16vamkalvu:1344": "yathā ----",
    "GK16vamkalvu:1345": "khamiva jalaṃ jalamiva khaṃ haṃsa iva śaśī śaśīva haṃso'yam /",
    "GK16vamkalvu:1346": "kumudākārāstārāstārākārāṇi kumudāni //",
    "GK16vamkalvu:1347": "iyameva parivṛttirityeke tannirāsārthamāha ----",
    "GK16vamkalvu:1348": "samavisadṛśābhyāṃ parivartanaṃ parivṛttiḥ // VKal_4,3.16 //",
    "GK16vamkalvu:1349": "samena visadṛśena vārthena arthasya parivartanaṃ parivṛttiḥ /",
    "GK16vamkalvu:1350": "yathā ----",
    "GK16vamkalvu:1351": "ādāya karṇakisalayamiyamasmai caraṇamaruṇamarpayati /",
    "GK16vamkalvu:1352": "ubhayossadṛśavinimayādanyonyamavañcitaṃ manye //",
    "GK16vamkalvu:1353": "yathā vā ----",
    "GK16vamkalvu:1354": "vihāya sāhāramahāryaniścayā viloladṛṣṭiḥ praviluptacandanā /",
    "GK16vamkalvu:1355": "babandha bālāruṇavabhru valkalaṃ payodharotsedhaviśīrṇasaṃhati //",
    "GK16vamkalvu:1356": "upameyopamāyāḥ kramo bhinna iti darśayitumāha ----",
    "GK16vamkalvu:1357": "upameyopamānānāṃ kramasaṃbandhaḥ kramaḥ // VKal_4,3.17 //",
    "GK16vamkalvu:1358": "upameyānāmupamānānāṃ coddeśināmanuddeśināṃ ca kramasambandhaḥ kramaḥ /",
    "GK16vamkalvu:1359": "yathā ----",
    "GK16vamkalvu:1360": "tasyāḥ prabandhalīlābhirālāpasmitadṛṣṭibhiḥ /",
    "GK16vamkalvu:1361": "jīyante vallakīkundakusumendīvarasrajaḥ //",
    "GK16vamkalvu:1362": "kramasambandhaprasaṅgena dīpakaṃ darśayitumāha ----",
    "GK16vamkalvu:1363": "upamānopameyavākyeṣvekā kriyā dīpakam // VKal_4,3.18 //",
    "GK16vamkalvu:1364": "upamānavākyepūpameyavācyeṣu caikā kriyā anupaṅgataḥ sambandhyamānā dīpakam",
    "GK16vamkalvu:1365": "tantrividham /",
    "GK16vamkalvu:1366": "ādimadhyāntavākyavṛttibhedāt // VKal_4,3.19//*",
    "GK16vamkalvu:1367": "tat trividhaṃ bhavati /",
    "GK16vamkalvu:1368": "ādimadhyānteṣu vākyeṣu vṛtterbhedāt /",
    "GK16vamkalvu:1369": "yathā ----",
    "GK16vamkalvu:1370": "bhūṣyante pramadavanāni bālapuṣpaiḥ , kāminyo madhumadamāṃsalairvilāsaiḥ /",
    "GK16vamkalvu:1371": "brahmāṇaḥ śrutigaditaiḥ kriyākalāpai , rājāno viralitavairibhiḥ pratāpaiḥ //",
    "GK16vamkalvu:1372": "bāṣpaḥ pathikakāntānāṃ jalaṃ jalamucāṃ muhuḥ /",
    "GK16vamkalvu:1373": "vigalatyadhunā daṇḍayātrodyogo mahībhujām //",
    "GK16vamkalvu:1374": "guruśuśrūṣayā vidyā madhugoṣṭhyā manobhavaḥ /",
    "GK16vamkalvu:1375": "udayena śaśāṅkasya payodhirabhivardhate //",
    "GK16vamkalvu:1376": "dīpakavannidarśanamapi saṃkṣiptamityāha ----",
    "GK16vamkalvu:1377": "kriyayaiva svatadarthānvayakhyāpanaṃ nidarśanam // VKal_4,3.20 //",
    "GK16vamkalvu:1378": "kriyayaiva śuddhayā svasyātmanastadarthaḥ cānvayasya saṃbandhasya khyāpanaṃ saṃlulitahetudṛṣṭāntavibhāgadarśanānnidarśanam",
    "GK16vamkalvu:1379": "yathā ----",
    "GK16vamkalvu:1380": "atyuccayadādhyāsaḥ patanāyetyarthaśālināṃ śaṃsat /",
    "GK16vamkalvu:1381": "āpāṇḍu patati patraṃ tayoridaṃ bandhamagrantheḥ //",
    "GK16vamkalvu:1382": "patatīti kriyā /",
    "GK16vamkalvu:1383": "tasyāḥ svaṃ patanam /",
    "GK16vamkalvu:1384": "tadarthe'tyuccayadādhyāsaḥ",
    "GK16vamkalvu:1385": "patanāyeti śaṃsanam /",
    "GK16vamkalvu:1386": "tasya khyāyanamarthaśālināṃ śaṃsaditi //20//",
    "GK16vamkalvu:1387": "idaṃ ca nārthāntaranyāsaḥ /",
    "GK16vamkalvu:1388": "sa hyanyathābhūtastamāha ----",
    "GK16vamkalvu:1389": "uktisiddhyai vastuno'rthāntarasyaiva nyasanamarthāntaranyāsaḥ //",
    "GK16vamkalvu:1390": "uktasiddhyai uktasyārthasya siddhyartha vastuno vākyārthāntarasyaiva nyasanamarthāntaranyāsaḥ",
    "GK16vamkalvu:1391": "vastugrahaṇādarthasya hetornyasanannārthāntaranyāsaḥ /",
    "GK16vamkalvu:1392": "yathā ----",
    "GK16vamkalvu:1393": "iha nātidūragocaramasti saraḥ kamalasaugandhyāt iti /",
    "GK16vamkalvu:1394": "arthāntarasyaiveti vacanam , yatra heturvyāptigūḍhatvāt kathañcit pratīyate tatra yathā syāt",
    "GK16vamkalvu:1395": "/ yadyat kṛtakaṃ tattadanityamityevamprāyeṣu māṃ bhūditi /",
    "GK16vamkalvu:1396": "udāharaṇam /",
    "GK16vamkalvu:1397": "priyeṇa saṃgrathya vipakṣasannidhāvupāhitāṃ vakṣasi pīvarastanī /",
    "GK16vamkalvu:1398": "srajaṃ na kācidvijahau jalāvilāṃ vasanti hi premṇi guṇā na vastuni //",
    "GK16vamkalvu:1399": "arthāntaranyāsasya heturūpatvād , hetoścānvayavyatirekātmakatvānna pṛthagvyatireka iti kecit",
    "GK16vamkalvu:1400": "tannirāsāthamāha ----",
    "GK16vamkalvu:1401": "upameyasya guṇātirekatvaṃ vyatirekaḥ // VKal_4,3.22 //",
    "GK16vamkalvu:1402": "upameyasya guṇātirekatvaṃ guṇādhikyaṃ yad arthādupamānāt sa vyatirekaḥ /",
    "GK16vamkalvu:1403": "yathā ----",
    "GK16vamkalvu:1404": "satyaṃ hariṇaśāvākṣyāḥ prasannasubhagaṃ mukham /",
    "GK16vamkalvu:1405": "samānaṃ śaśinaḥ kintu sa kalaṅkaviḍambitaḥ //",
    "GK16vamkalvu:1406": "kaścittu gamyanānaguṇo vyatirekaḥ /",
    "GK16vamkalvu:1407": "yathā ----",
    "GK16vamkalvu:1408": "kuvalayavanaṃ pratyākhyātaṃ navaṃ madhu ninditaṃ hasitamamṛtaṃ bhagnaṃ svādoḥ padaṃ rasasaṃvadaḥ",
    "GK16vamkalvu:1409": "viṣamupahitaṃ cintāvyājānmanasyapi kāmināṃ caturalalitairlīlātantraistavārdhavilokitaiḥ //",
    "GK16vamkalvu:1410": "vyatirekādviśeṣokterbhedaṃ darśayitumāha ----",
    "GK16vamkalvu:1411": "ekaguṇahānikalpanāyāṃ sāmyadārḍhyaṃ viśeṣoktiḥ // VKal_4,3.23 //",
    "GK16vamkalvu:1412": "ekasya guṇasya hāneḥ kalpanāyāṃ śeṣairguṇaissāmyaṃ yattasya dārḍhyaṃ viśeṣoktiḥ /",
    "GK16vamkalvu:1413": "rūpakaṃ cedaṃ prāyeṇeti /",
    "GK16vamkalvu:1414": "yathā (kumāra. 1-10) ----",
    "GK16vamkalvu:1415": "bhavanti yatraupadhayo rajanyāmatailapūrāḥ suratapradīpāḥ /",
    "GK16vamkalvu:1416": "dyūtaṃ hi nāma puruṣasyā'siṃhāsanaṃ rājyam /(Mṛcchakaṭikā aṃ. 2)",
    "GK16vamkalvu:1417": "nidreyakamalā[k: iyaṃ hyakamalā] lakṣmīḥ /",
    "GK16vamkalvu:1418": "hastī hi jaṅgamaṃ durgam / iti /",
    "GK16vamkalvu:1420": "atrāpi jaṅgamaśabdasya sthāvaratvanivṛttipādanatvādekaguṇahānikalpanaiva /",
    "GK16vamkalvu:1421": "etena ----",
    "GK16vamkalvu:1422": "veśyā hi nāma mūrtimatyeva nikṛtiḥ /",
    "GK16vamkalvu:1423": "vyasanaṃ hi nāma socchvāsaṃ maraṇam /",
    "GK16vamkalvu:1424": "dvijo bhūmivṛhaspatiḥ /",
    "GK16vamkalvu:1425": "ityevamādiṣvguṇahānikalpanā vyākhyātā //23//",
    "GK16vamkalvu:1426": "vyatirekaviśeṣoktibhyāṃ vyājastutiṃ bhinnāṃ darśayitumāha ----",
    "GK16vamkalvu:1427": "saṃbhāvyaviśiṣṭakarmākaraṇānnindāstotrārthā vyājastutiḥ // VKal_4,3.24 //",
    "GK16vamkalvu:1428": "atyantaguṇādhiko viśiṣṭastasya ca karma viśiṣṭakarma , tasya sambhāvyasya kartuṃ śakyasyākaraṇānnindāviśiṣṭasāmyasampādanena stotrārthā vyājastutiḥ",
    "GK16vamkalvu:1429": "/ yathā ----",
    "GK16vamkalvu:1430": "babandha setuṃ giricakravālaorvibheda saptaikaśareṇa tālān /",
    "GK16vamkalvu:1431": "evaṃvidhaṃ karma tatāna rāmastvayā kṛtaṃ tanna mudhaiva garvaḥ //",
    "GK16vamkalvu:1432": "vyājastutervyājoktiṃ bhinnāṃ darśayitumāha ----",
    "GK16vamkalvu:1433": "vyājasya satyasārūpyaṃ vyājoktiḥ // VKal_4,3.25 //",
    "GK16vamkalvu:1434": "vyājasya cchadmanaḥ satyena sārūpyaṃ vyājoktiḥ /",
    "GK16vamkalvu:1435": "yāṃ māyoktirityāhuḥ /",
    "GK16vamkalvu:1436": "yathā ----",
    "GK16vamkalvu:1437": "śaraccandrāṃ'sugaureṇa vātāviddhena bhāmini /",
    "GK16vamkalvu:1438": "kāśapuṣpalavenedaṃ sāśrupātaṃ mukhaṃ kṛtam //",
    "GK16vamkalvu:1439": "vyājastuteḥ pṛthak tulyayogitetyāha ----",
    "GK16vamkalvu:1440": "viśiṣṭena sāmyārthamekakālakriyāyogastulyayogitā // VKal_4,3.26 //",
    "GK16vamkalvu:1441": "viśiṣṭena nyūnasya sāmyarthamekakālāyāṃ kriyāyāṃ yogastulyayogitā /",
    "GK16vamkalvu:1442": "yathā",
    "GK16vamkalvu:1443": "jalanidhiraśanāmimāṃ dharitrīṃ vahati bhujaṅgavibhrbhavadbhujaśca /",
    "GK16vamkalvu:1444": "upamānākṣepaścākṣepaḥ // VKal_4,3.27 //",
    "GK16vamkalvu:1445": "upamānasya kṣepaḥ pratiṣedha upamānākṣepaḥ /",
    "GK16vamkalvu:1446": "tulyakāryārthasya nairarthakyavivakṣāyām /",
    "GK16vamkalvu:1447": "yathā ----",
    "GK16vamkalvu:1448": "tasyāścenmukhamasti saumyasubhagaṃ kiṃ pārvaṇenendunā saundaryasya padaṃ dṛśau ca yadi cet kiṃ nāma nīlotpalaiḥ /",
    "GK16vamkalvu:1449": "kiṃ vā komalakāntibhiḥ kisalayaiḥ satyeva tatrādhare hā dhātuḥ punaruktavasturacanārambheṣvapūrvo grahaḥ //",
    "GK16vamkalvu:1450": "upamānasyākṣepataḥ pratipattirityapi sūtrārthaḥ /",
    "GK16vamkalvu:1451": "yathā ----",
    "GK16vamkalvu:1452": "aindraṃ dhanuḥ pāṇḍupayodhareṇa śaraddadhānaārdranakhakṣatābham /",
    "GK16vamkalvu:1453": "pras|adayantī sakalaṅkaminduṃ tāpaṃ raverabhyadhikaṃ cakāra //",
    "GK16vamkalvu:1454": "atra śaradveśyeva , induṃ nāyakamiva , raveḥ pratināyakasyevetyupamānāni ganyanta iti //27//",
    "GK16vamkalvu:1455": "tulyayogitāyāḥ sahokterbhedanāha ----",
    "GK16vamkalvu:1456": "vastudvayakriyayostulyakālayorekapadābhidhānaṃ sahoktiḥ // VKal_4,3.28 //",
    "GK16vamkalvu:1457": "vastudvasya kriyayostulyakālayorekena padenābhidhānaṃ sahārthaśabdasāmarthyāt sahoktiḥ /",
    "GK16vamkalvu:1458": "yathā ----",
    "GK16vamkalvu:1459": "astaṃ bhāsvān prayātaḥ saha ripubhirayaṃ saṃhriyantāṃ balāni /",
    "GK16vamkalvu:1460": "atrārthayornyūnatvaviśiṣṭatve na sta iti neyaṃ tulyayogiteti //",
    "GK16vamkalvu:1461": "samāhitamekamavaśiṣyate /",
    "GK16vamkalvu:1462": "tallakṣaṇārthamāha ----",
    "GK16vamkalvu:1463": "yatsādṛśyaṃ tatsaṃpattiḥ samāhitam // VKal_4,3.29 //",
    "GK16vamkalvu:1464": "yasya vastunaḥ sādṛśyaṃ gṛhyate tasya vastunaḥ sampattiḥ samāhitam /",
    "GK16vamkalvu:1465": "yathā",
    "GK16vamkalvu:1466": "tanvī Meghajalārdravalkalatayā dhautādharevāśrubhiḥ śūnyevābharaṇaiḥ svakālavirahādviśrāntapuṣpodgamā",
    "GK16vamkalvu:1467": "cintāmohamivāsthitā madhulihāṃ śabdairvinā lakṣyate caṇḍī māmavadhūya pādapatitaṃ jātānutāpeva sā //",
    "GK16vamkalvu:1468": "atra purūravaso latāyāmurvaśyāḥ sādṛśyaṃ gṛhṇataḥ saiva latorvaśī saṃpanneti //29//",
    "GK16vamkalvu:1469": "ete cālaṅkārāḥ śuddhā miśrāśca prayoktavyā iti viśiṣṭānām alaṅkārāṇāṃ miśratvaṃ saṃsṛṣṭirityāha",
    "GK16vamkalvu:1470": "alaṅkārasyālaṅkārayonitvaṃ saṃsṛṣṭiḥ // VKal_4,3.30 //",
    "GK16vamkalvu:1471": "alaṅkārasyālaṅkārayonitvaṃ yadasau saṃsṛṣṭiriti /",
    "GK16vamkalvu:1472": "saṃsargaḥ sambandha iti",
    "GK16vamkalvu:1473": "tadbhedāvupamārūpakotprekṣāvayavau // VKal_4,3.31 //",
    "GK16vamkalvu:1474": "tasyāḥ saṃsṛṣṭerbhedāvupamārūpakaṃ cotprekṣāvayavaśceti //31//",
    "GK16vamkalvu:1475": "upamājanyaṃ rūpakamupamārūpakam // VKal_4,3.32 //",
    "GK16vamkalvu:1476": "spaṣṭam /",
    "GK16vamkalvu:1477": "yathā ----",
    "GK16vamkalvu:1478": "niravadhi ca nirāśrayaṃ ca yasya sthitamanivartitakautukaprapañcam /",
    "GK16vamkalvu:1479": "prathama iva bhavān sa kūrmamūrtirjayati caturdaśalokavallikandaḥ //",
    "GK16vamkalvu:1480": "evaṃ rajanipuramdhrilodhratilakaḥ [k: śaśī] ityevamādayastadbhedā draṣṭavyāḥ //32//",
    "GK16vamkalvu:1481": "utprekṣāheturutprekṣāvayavaḥ // VKal_4,3.33 //",
    "GK16vamkalvu:1482": "utprekṣāyā heturutprekṣāvayavaḥ /",
    "GK16vamkalvu:1483": "avayavaśabdo hyārambhakaṃ lakṣayati /",
    "GK16vamkalvu:1484": "yathā ----",
    "GK16vamkalvu:1485": "aṅgulībhiriva keśasaścayaṃ sannigṛhya timiraṃ marīcibhiḥ /",
    "GK16vamkalvu:1486": "kuṅmalīkṛtasarojalocanaṃ cumbatīva rajanīmukhaṃ śaśī //",
    "GK16vamkalvu:1487": "ebhirnidarśanaiḥ svīyaiḥ parakīyaiśca puṣkalaiḥ /",
    "GK16vamkalvu:1488": "śabdavaicitryagarbheyamupamaiva prapañcitā //",
    "GK16vamkalvu:1489": "alaṅkāraikadeśā ye matāḥ saubhāgyabhāginaḥ /",
    "GK16vamkalvu:1490": "te'pyalaṅkāradeśīyā yojanīyāḥ kavīśvaraiḥ //",
    "GK16vamkalvu:1491": "iti śrīkāvyālaṅkārasūtravṛttāvālaṅkārike caturthe'dhikaraṇe tṛtīyodhyāyaḥ",
    "GK16vamkalvu:1492": "/ samāptaṃ cedamālañkārikaṃ caturthamadhikaraṇam /",
    "GK16vamkalvu:1493": "atha pañcamo'dhikaraṇe prathamo'dhyāyaḥ",
    "GK16vamkalvu:1494": "samprati kāvyasamayaṃ śabdaśuddhiṃ ca darśayituṃ prāyogikākhyamadhikaraṇamārabhyate /",
    "GK16vamkalvu:1495": "tatra kāvyasamayastāvaducyate /",
    "GK16vamkalvu:1496": "naikaṃ padaṃ dviḥ prayojyaṃ prāyeṇa // VKal_5,1.1 //",
    "GK16vamkalvu:1497": "ekaṃ padaṃ na dviḥ prayojyaṃ prāyeṇa bāhulyena /",
    "GK16vamkalvu:1498": "yathā ----",
    "GK16vamkalvu:1499": "payodapayodaiti /",
    "GK16vamkalvu:1500": "kiñcidivādipadaṃ dvirapi prayoktavyamiti /",
    "GK16vamkalvu:1501": "yathā ----",
    "GK16vamkalvu:1502": "santaḥ santaḥ khalāḥ khalāḥ",
    "GK16vamkalvu:1503": "nityā saṃhitaikapadavatpādeṣvardhāntavarjam // VKal_5,1.2 //",
    "GK16vamkalvu:1504": "nityaṃ saṃhitāpādeṣvekapadavadekasminniva pade /",
    "GK16vamkalvu:1505": "tatra hi nityāsaṃhitetyānnāyaḥ /",
    "GK16vamkalvu:1506": "yathā ---- sa,nhitaikapade nityā dhātūpasargayoḥiti /",
    "GK16vamkalvu:1507": "ardhāntavarjamardhāntaṃ varjayitvā //2//",
    "GK16vamkalvu:1508": "na pādāntalaghorgurutvaṃ ca sarvatra // VKal_5,1.3 //",
    "GK16vamkalvu:1509": "pādāntalaghorgurutvaṃ prayoktavyam /",
    "GK16vamkalvu:1510": "na sarvatra , na sarvasmin vṛtta iti",
    "GK16vamkalvu:1511": "/ yathā ----",
    "GK16vamkalvu:1512": "yāsāṃ balirbhavati madgṛhadehalīnāṃ haṃsaiśca sārasagaṇaiśca viluptapūrvaḥ /",
    "GK16vamkalvu:1513": "tāsveva pūrvabalirūḍhayavāṅkurāsu bījāñjaliḥ patati kīṭamukhāvalīḍhaḥ //",
    "GK16vamkalvu:1514": "evaṃprāyeṣveva vṛtteṣviti /",
    "GK16vamkalvu:1515": "na punaḥ ----",
    "GK16vamkalvu:1516": "varūthinīnāṃ rajasi prasarpati samastamāsīdvinimīlitaṃ jagat /",
    "GK16vamkalvu:1517": "ityādiṣu /",
    "GK16vamkalvu:1518": "cakāro'rdhāntavarjamityasyānukarpaṇārthaḥ //3//",
    "GK16vamkalvu:1519": "na gādye samāptaprāyaṃ vṛttam, anyatrodgatādibhyaḥ saṃvādāt // VKal_5,1.4",
    "GK16vamkalvu:1520": "gadye samāptaprāyaṃ vṛttaṃ na vidheyam /",
    "GK16vamkalvu:1521": "śobhābhrāṃśat /",
    "GK16vamkalvu:1522": "anyatrodgatādibhyo viṣamavṛttebhyaḥ saṃvādād gadyeneti //4//",
    "GK16vamkalvu:1523": "na pādādau khalvādayaḥ // VKal_5,1.5 //",
    "GK16vamkalvu:1524": "pādādau khalvādayaḥ śabdā na prayojyāḥ /",
    "GK16vamkalvu:1525": "ādiśabdaḥ prakārārthaḥ /",
    "GK16vamkalvu:1526": "yeṣāmādau prayogo na śloṣyati te gṛhyante /",
    "GK16vamkalvu:1527": "na punarvatahetaprabhṛtayaḥ //5//",
    "GK16vamkalvu:1528": "nārdhe kiñcitsamāptaṃ vākyam // VKal_5,1.6 //",
    "GK16vamkalvu:1529": "vṛttasyārthe kiñcidasamāptaprāyaṃ na prayoktavyam /",
    "GK16vamkalvu:1530": "yathā ----",
    "GK16vamkalvu:1531": "jayanti tāṇḍave śambhorbhaṅgurāṅgulikoṭayaḥ /",
    "GK16vamkalvu:1532": "karāḥ kṛṣṇasya ca bhujāścakrāṃśukapiśatviṣaḥ //",
    "GK16vamkalvu:1533": "na karmadhārayo bahuvrīhipratipattikaraḥ // VKal_5,1.7 //",
    "GK16vamkalvu:1534": "bahubrīhipratipattiṃ karoti yaḥ karmadhārayaḥ sa na prayoktavyaḥ /",
    "GK16vamkalvu:1535": "yathā",
    "GK16vamkalvu:1536": "adhyāsitaścāsau taruścādhyāsitataruḥ iti //7//",
    "GK16vamkalvu:1537": "tena viparyayo vyākhyātaḥ // VKal_5,1.8 //",
    "GK16vamkalvu:1538": "bahuvrīhirapi akrmadhārayapratipattikaro na prayoktavyaḥ /",
    "GK16vamkalvu:1539": "yathā ----",
    "GK16vamkalvu:1540": "vīrāḥ puruṣā yasya sa vīrapuruṣaḥ /",
    "GK16vamkalvu:1541": "kalo ravo yasya sa kalaravaḥ /",
    "GK16vamkalvu:1542": "iti //8//",
    "GK16vamkalvu:1543": "saṃbhāvyaniṣedhanivartane dvau pratiṣedhau // VKal_5,1.9 //",
    "GK16vamkalvu:1544": "sambhāvyasya niṣedhasya nivartane svau pratiṣedhau prayoktavyau yathā ----",
    "GK16vamkalvu:1545": "samaramūrdhani yena tarasvinā na na jito vijayī tridaśeśvaraḥ /",
    "GK16vamkalvu:1546": "sa khalu tāpasabāṇaparamparākavalitakṣatajaḥ kṣitimāśritaḥ //",
    "GK16vamkalvu:1547": "viśeṣaṇamātraprayogo viśeṣyapratipattau // VKal_5,1.10 //",
    "GK16vamkalvu:1548": "viśeṣyasya pratipattau jātāyāṃ viśeṣaṇamātrasyaiva prayogaḥ /",
    "GK16vamkalvu:1549": "yathā",
    "GK16vamkalvu:1550": "(Raghuvaṃśa 3.9) ----",
    "GK16vamkalvu:1551": "nidhānagarbhāmiva sāgarāmbarām atra hi pṛthivyā viśeṣaṇamātrameva prayuktam /",
    "GK16vamkalvu:1552": "etena kruddhasya tasyātha purāmarāterlalāṭapaṭṭādudagādudaiciḥ /",
    "GK16vamkalvu:1553": "girestaḍitvāniva tāvaduccakairjavena pīṭhādudatiṣṭhadacyutaḥ /",
    "GK16vamkalvu:1554": "ityādayo [k: prayogā] vyākhyātāḥ //10//",
    "GK16vamkalvu:1555": "sarvanāmnānusaṃdhirvṛtticchannasya // VKal_5,1.11 //",
    "GK16vamkalvu:1556": "sarvanāmnānusandhiranusandhānaṃ pratyavamarśaḥ /",
    "GK16vamkalvu:1557": "vṛtticchannasya vṛttau samāse channasya guṇībhūtasya /",
    "GK16vamkalvu:1558": "yathā ----",
    "GK16vamkalvu:1559": "tavāpi nīlotpalapatracakṣuṣo mukhasya tadreṇusamānagandhinaḥ / iti",
    "GK16vamkalvu:1561": "saṃbandhasaṃbandhe'pi ṣaṣṭhī kvacit // VKal_5,1.12 //",
    "GK16vamkalvu:1562": "sambandhena sanbandhaḥ sambandhasambandhastasmin ṣaṣṭhī prayojyā kvacit ,",
    "GK16vamkalvu:1563": "na sarvatreti /",
    "GK16vamkalvu:1564": "yathā kamalasya kandaḥ iti /",
    "GK16vamkalvu:1565": "kamalena saṃbaddhā kamalinī tasyā kandaḥ iti sambandhaḥ /",
    "GK16vamkalvu:1566": "tena kadalīkāṇḍādayo vyākhyātāḥ //12//",
    "GK16vamkalvu:1567": "atiprayuktaṃ deśabhāṣāpadam // VKal_5,1.13 //",
    "GK16vamkalvu:1568": "atīva kavibhiḥ prayuktaṃ deśabhāṣāpadaṃ prayojyam /",
    "GK16vamkalvu:1569": "yathā ----",
    "GK16vamkalvu:1570": "yoṣidityabhilalāṣa na hālām ityatra hālā iti deśabhāṣāpadam /",
    "GK16vamkalvu:1571": "anatiprayuktaṃ tu na prayojyam /",
    "GK16vamkalvu:1572": "yathā ----",
    "GK16vamkalvu:1573": "kaṅkelīkānanālīraviralavilasatpallavā nartayantaḥ ityatra kaṅkelīpadam //13//",
    "GK16vamkalvu:1574": "liṅgādhyāhārau // VKal_5,1.14 //",
    "GK16vamkalvu:1575": "liṅgaṃ cādhyāhāraśca liṅgādhyāhārāvatiprayuktau prayojyāviti /",
    "GK16vamkalvu:1576": "yathā ----",
    "GK16vamkalvu:1577": "vatse ! mā bahu niḥśvasīḥ kuru surāgaṇḍūpamekaṃ śanaiḥ ityādiṣu gaṇḍūṣaśabdaḥ puṃsi bhūyasā prayukto , na striyām āmnāto'pi strītvaṃ /",
    "GK16vamkalvu:1578": "adhyāhāro yathā ----",
    "GK16vamkalvu:1579": "mā bhavantamanalaḥ pavano vā vāraṇo madakalaḥ paraśurvā /",
    "GK16vamkalvu:1580": "vāhinījalabharaḥ kuliśaṃ vā svasti te'stu latayā saha vṛkṣa ! //",
    "GK16vamkalvu:1581": "atra hi adhākṣīt[k: dhākṣīt] ityādīnāmadhyāhāro'nvayaprayuktaḥ //14//",
    "GK16vamkalvu:1582": "lakṣaṇāśabdāśca // VKal_5,1.15 //",
    "GK16vamkalvu:1583": "lakṣaṇāśabdāścātiprayuktāḥ prayojyāḥ /",
    "GK16vamkalvu:1584": "yathā dvirepharodaraśabdau bhramaracakravākārthau lakṣaṇāparau /",
    "GK16vamkalvu:1585": "anatiprayuktāśca na prayojyāḥ /",
    "GK16vamkalvu:1586": "yathā ---- dvikaḥ kāka iti //15//",
    "GK16vamkalvu:1587": "na tadbāhulyamekatra // VKal_5,1.16 //",
    "GK16vamkalvu:1588": "teṣāṃ lakṣaṇāśabdānāṃ bāhulyamekasmin vākye na prayojyam /",
    "GK16vamkalvu:1589": "śakyate hyekasyāvācakasya vācakavadbhāvaḥ kartuṃ , na bahūnāmiti //16//",
    "GK16vamkalvu:1590": "stanādīnāṃ dvitvāviṣṭā jātiḥ prāyeṇa // VKal_5,1.17 //",
    "GK16vamkalvu:1591": "stanādīnāṃ dvitvāviṣṭā dvitvādhyāsitā jātiḥ prāyeṇa bāhulyene ti /",
    "GK16vamkalvu:1592": "yathā",
    "GK16vamkalvu:1593": "---- strīṇāṃ cakṣuḥ iti /",
    "GK16vamkalvu:1594": "atha kathaṃ dvitvāviṣṭatvaṃ jāteḥ ? /",
    "GK16vamkalvu:1595": "taddhi dravye , na jātau /",
    "GK16vamkalvu:1596": "atadrūpatvājjāteḥ /",
    "GK16vamkalvu:1597": "na doṣaḥ ; tadatadrūpatvājjāteḥ[k: tadrūpatvājjāteḥ] /",
    "GK16vamkalvu:1598": "kathaṃ tadatadrūpatvaṃ[k: tadrūpatvaṃ] jāteḥ ? /",
    "GK16vamkalvu:1599": "taddhi jaiminīyā jānanti[k: jainā jānānti] /",
    "GK16vamkalvu:1600": "vayaṃ tu lakṣyasiddhau siddhaparamatāmuvādinaḥ",
    "GK16vamkalvu:1601": "/ na caivamatiprasaṅgaḥ /",
    "GK16vamkalvu:1602": "lakṣyānusāritvānnyāyasyeti /",
    "GK16vamkalvu:1603": "evamanyāpi vyavasthohyā //17//",
    "GK16vamkalvu:1604": "iti śrīkāvyālaṅkārasūtravṛttau prāyogike pañcame'dhikaraṇe",
    "GK16vamkalvu:1605": "prathamo'dhyāyaḥ /",
    "GK16vamkalvu:1606": "kāvyasamayaḥ //5-1//",
    "GK16vamkalvu:1607": "pañcamādhikaraṇe dvitīyo'dhyāyaḥ",
    "GK16vamkalvu:1608": "sāmprataṃ śabdaśuddhirucyate ----",
    "GK16vamkalvu:1609": "rudrāvityekaśeṣo'nveṣyaḥ // VKal_5,2.1 //",
    "GK16vamkalvu:1610": "rudau ityatra prayoge ekaśeṣo7nveṣyo'nveṣaṇīyaḥ /",
    "GK16vamkalvu:1611": "rudraśca rudrāṇī ceti",
    "GK16vamkalvu:1612": "pumānstriyā(Pā_1,2.67) ityekaśeṣaḥ /",
    "GK16vamkalvu:1613": "sa ca na prāpnoti /",
    "GK16vamkalvu:1614": "tatra hi ,",
    "GK16vamkalvu:1615": "tallakṣaṇaścedeva viśeṣaḥ ityanuvartata iti tatraivakārakaraṇāt strīpuṃsakṛta eva viśeṣo bhavatīti vyavasthitam /",
    "GK16vamkalvu:1616": "atra tu puṃyogādākhyāyām(Pā_4,1.48) iti viśeṣāntaramapyastīti /",
    "GK16vamkalvu:1617": "etena indrau bhavau śarvau ityādayaḥ prayogāḥ pratyuktāḥ //1//",
    "GK16vamkalvu:1618": "miliklabikṣapiprabhṛtīnāṃ dhātutvam, dhātuguṇasyāsamāpteḥ // VKal_5,2.2 //",
    "GK16vamkalvu:1619": "milati viklavati kṣapayatītyādayaḥ prayogāḥ /",
    "GK16vamkalvu:1620": "tatra ,",
    "GK16vamkalvu:1621": "mili-klabi-kṣapi-prabhṛtīnāṃ kathaṃ dhātutvam ? /",
    "GK16vamkalvu:1622": "gaṇapāṭhād guṇapaṭhitānāmeva dhātusaṃjñāvidhānāt /",
    "GK16vamkalvu:1623": "tratrāha ----",
    "GK16vamkalvu:1624": "dhātugaṇasyāparisamāpteḥ /",
    "GK16vamkalvu:1625": "vardhate dhātugaṇaḥ iti hi śabdavida ācakṣate /",
    "GK16vamkalvu:1626": "tenaiṣāṃ gaṇapāṭho'numataḥ /",
    "GK16vamkalvu:1627": "śiṣṭaprayogāditi //2//",
    "GK16vamkalvu:1628": "valerātmanepadamanityam, jñāpakāt // VKal_5,2.3 //",
    "GK16vamkalvu:1629": "valeranudāttettvādātmanepade yat tadanityaṃ dṛśyate ---- lajjālolaṃ valantī ityādiorayogeṣu",
    "GK16vamkalvu:1630": "tat lathamityāha ---- jñāyakāt //3//",
    "GK16vamkalvu:1631": "kiṃ punastajjñāpakamata āha [k:kiṃ punastajjñāpakam ?] ----",
    "GK16vamkalvu:1632": "cakṣiṅo dvayanubandhakaraṇam // VKal_5,2.4 [k: not in sutra] //",
    "GK16vamkalvu:1633": "cakṣiṅ ikāreṇaivānudāttena siddhamātmanepadasyānityatvajñāpanārtham /",
    "GK16vamkalvu:1634": "[k: siddhātmanepadam ; kimarthaṃ ṅitkaraṇam ? tatkriyate anudāttanimittasyātmanepadasyānityatvajñāpanārtham",
    "GK16vamkalvu:1635": "etena , vedi-bhartsi-tarji-prabhṛtayo vyākhyātāḥ /",
    "GK16vamkalvu:1636": "āvedayati-bhartsayati-",
    "GK16vamkalvu:1637": "tarjayatītyādīnāṃ prayogāṇāṃ darśanāt /",
    "GK16vamkalvu:1638": "anyatrāpyanudāttanibandhanasyātmanepadasyānityatyaṃ jñāpakena draṣṭavyamiti //4//",
    "GK16vamkalvu:1639": "kṣīyata iti karmakartari // VKal_5,2.5 [*VKal_5,2.4] //",
    "GK16vamkalvu:1640": "kṣīyatī iti prayogo dṛśyate , sa karmakartari draṣṭavyaḥ /",
    "GK16vamkalvu:1641": "kṣīyateranātmanepaditvāt //5//",
    "GK16vamkalvu:1642": "khidyata iti ca // VKal_5,2.6 [*VKal_5,2.5] //",
    "GK16vamkalvu:1643": "khidyata iti ca prayogo dṛśyate , so'karmakartaryeva draṣṭavyā , na kartari /",
    "GK16vamkalvu:1644": "adaivādikatvāt khideḥ //6//",
    "GK16vamkalvu:1645": "mārgerātmaepadamalakṣma // VKal_5,2.7 [*VKal_5,2.6] //",
    "GK16vamkalvu:1646": "curādau mārga anvepaṇe iti paṭhyate /",
    "GK16vamkalvu:1647": "ā dhṛṣādvā iti vikalpitaṇickastasyādyadātmanepadaṃ dṛśyate ---- mārgantāṃ dehabhāramiti ,",
    "GK16vamkalvu:1648": "tadalakṣma alakṣaṇam /",
    "GK16vamkalvu:1649": "parasmaipaditvānmārgeḥ /",
    "GK16vamkalvu:1650": "tathā ca śiṣṭaprayogaḥ",
    "GK16vamkalvu:1651": "karakisalayaṃ dhūtvā dhūtvā vimārgati vāsasī",
    "GK16vamkalvu:1652": "lolamānādayaścānaśi // VKal_5,2.8 [*VKal_5,2.7] //",
    "GK16vamkalvu:1653": "lolamāno vellamāna ityādayaścānaśi draṣṭavyāḥ /",
    "GK16vamkalvu:1654": "śānacastvabhāvaḥ ,",
    "GK16vamkalvu:1655": "parasmaipaditvāddhātūnāmiti //8//",
    "GK16vamkalvu:1656": "labhergatyarthatvāṇṇicyaṇau kartuḥ karmatvākarmatve // VKal_5,2.9",
    "GK16vamkalvu:1657": "astyayaṃ labhiryaḥ prāptyupasarjanāṃ gatimāha ---- asti ca [k: yo]",
    "GK16vamkalvu:1658": "gatyupasarjanāṃ prāptimāheti /",
    "GK16vamkalvu:1659": "atra pūrvasminpakṣe gatyarthatvāllabherṇicyaṇau yaḥ kartā tasya gatyādisūtreṇa karmasaṃjñā",
    "GK16vamkalvu:1660": "yathā ----",
    "GK16vamkalvu:1661": "dīrghikāsu kumudāni vikāsaṃ lambhayanti śiśirāḥ śaśibhāsaḥ /",
    "GK16vamkalvu:1662": "dvitīyapakṣe tu gatyarthātvābhāvāllabherṇicyaṇau karturna karmasaṃjñā /",
    "GK16vamkalvu:1663": "yathā ----",
    "GK16vamkalvu:1664": "sitaṃ sitimnā sutarāṃ munervapurvisāribhiḥ saudhamivātha lambhayan /",
    "GK16vamkalvu:1665": "dvijāvalivyājaniśākarāṃśubhiḥ śucismitāṃ vācamavocadacyutaḥ //",
    "GK16vamkalvu:1666": "te-me-śabdau nipāteṣu // VKal_5,2.10 [*VKal_5,2.9] //",
    "GK16vamkalvu:1667": "tvayā mayetyasminnarthe te me śabdau nipāteṣu draṣṭavyau /",
    "GK16vamkalvu:1668": "yathā ----",
    "GK16vamkalvu:1669": "śrutaṃ te vacanaṃ tasya , vedānadhīta iti nādhigataṃ purā me /",
    "GK16vamkalvu:1670": "tiraskṛta iti paribhūte, antardhyupacārāt // VKal_5,2.11 [*VKal_5,2.10] //",
    "GK16vamkalvu:1671": "tiraskṛta iti śabdaḥ paribhūte dṛśyate /",
    "GK16vamkalvu:1672": "rājñā tiraskṛtaḥ iti /",
    "GK16vamkalvu:1673": "sa ca na prāpnoti /",
    "GK16vamkalvu:1674": "tiraḥśabdasya hi , tiro'ntardhau ityantardhau gatisaṃjñā /",
    "GK16vamkalvu:1675": "tasyāṃ ca satyāṃ , tiraso'nyatarasyām(Pā_8,3.42) iti sakāraḥ /",
    "GK16vamkalvu:1676": "tat kathaṃ tiraskṛta iti paribhūte ? , āha ---- antardhyupacārāditi /",
    "GK16vamkalvu:1677": "paribhūto hyantarhitavadbhavati /",
    "GK16vamkalvu:1678": "mukhyastu prayogo yathā ----",
    "GK16vamkalvu:1679": "lāvaṇyaprasaratiraskṛtāṅgalekhām iti /",
    "GK16vamkalvu:1680": "naikaśabdaḥ, supsupeti samāsāt // VKal_5,2.12 [*VKal_5,2.11] //",
    "GK16vamkalvu:1681": "araṇyānīsthānaṃ phalanamitanaikadrumamidam ityādiṣu naikaśabdo dṛśyate , sa ca na siddhyati",
    "GK16vamkalvu:1682": "nañsamāse hi nalopo",
    "GK16vamkalvu:1683": "nañ(Pā_6,3.63) iti nalope , tasmānnuḍaci(Pā_6,3.74) iti nuḍāgame satyanekamiti rūpaṃ syāt",
    "GK16vamkalvu:1684": "niranubandhasya naśabdasya samāse lakṣaṇaṃ nāsti /",
    "GK16vamkalvu:1685": "tat kathaṃ naikaśabda ityāha ---- supsupeti samātāt //12//",
    "GK16vamkalvu:1686": "madhupipāsuprabhṛtīnāṃ samāso gamigāmyādiṣu pāṭhāt // VKal_5,2.13",
    "GK16vamkalvu:1687": "madhupipāsumadhuvratasevitaṃ mukulajālamajṛmbhata vīrudhām ityādiṣu madhupipāsuprabhṛtīnāṃ samāso gamigāmyādiṣu pipāsuprabhṛtīnāṃ pāṭhāt /",
    "GK16vamkalvu:1688": "śritādiṣu gamigāmyādīnām iti dvitīyāsamāsalakṣaṇaṃ darśayati //13//",
    "GK16vamkalvu:1689": "trivalīśabdaḥ siddhaḥ saṃjñā cet // VKal_5,2.14 [*VKal_5,2.13] //",
    "GK16vamkalvu:1690": "trivalīśabdaḥ siddho yadi saṃjñā /",
    "GK16vamkalvu:1691": "diksakhye sa.ñjñāyām(Pā_2,1.50) iti saṃjñāyāmeva samāsavidhānāt //14//",
    "GK16vamkalvu:1692": "bimbādhara iti vṛttau madhyamapadalopinyām // VKal_5,2.15 [*VKal_5,2.14]",
    "GK16vamkalvu:1693": "bimbādharaḥ pīyate iti prayogo dṛśyate , sa ca na yuktaḥ /",
    "GK16vamkalvu:1694": "adharabimba iti bhavitavyam /",
    "GK16vamkalvu:1695": "upamitaṃ vyāghrādibhiḥ ...... (Pā_2,1.56) iti samāse sati /",
    "GK16vamkalvu:1696": "tatkathaṃ bimbādhara ityatrāha ---- vṛttau madhyamapadalopinyāṃ śākapārthivāditvātsamāse madhyamapadalopini samāse sati bimbākāro'dharo",
    "GK16vamkalvu:1697": "bimbādhara iti /",
    "GK16vamkalvu:1698": "tena bimboṣṭhaśabdo'pi vyākhyātaḥ /",
    "GK16vamkalvu:1699": "atrāpi pūrvavadvṛttiḥ /",
    "GK16vamkalvu:1700": "śiṣṭaprayogeṣu caiṣa vidhiḥ /",
    "GK16vamkalvu:1701": "tena nātiprasaṅgaḥ //15//",
    "GK16vamkalvu:1702": "āmūlalolādiṣu vṛttirvispaṣṭapaṭuvat // VKal_5,2.16 [*VKal_5,2.15] //",
    "GK16vamkalvu:1703": "āmūlalolam, āmūlasaralam ityādiṣu vṛttirvispaṣṭapaṭuvat /",
    "GK16vamkalvu:1704": "mayūravyaṃsakāditvāt //16//",
    "GK16vamkalvu:1705": "na dhānyaṣaṣṭhādiṣu ṣaṣṭhīsamāsapratiṣedhaḥ, pūraṇena taddhitāntatvāt //",
    "GK16vamkalvu:1706": "dhānyapaṣṭam , tānyucchaṣaṣṭāṅkitasaikatāni ityādiṣu na",
    "GK16vamkalvu:1707": "ṣaṣṭīsamāsapratiṣedhaḥ /",
    "GK16vamkalvu:1708": "pūraṇena pūraṇapratyayāntenānyataddhitāntatvāt /",
    "GK16vamkalvu:1709": "ṣaṣṭo bhāgaḥ ṣaṣṭa iti /",
    "GK16vamkalvu:1710": "pūraṇādbhāge tīyādan(Pā_5,3.48) ,",
    "GK16vamkalvu:1711": "ṣaṣṭāṣaṣṭamābhyāṃ(Pā_5,3.50) ityanvidhānāt //17//",
    "GK16vamkalvu:1712": "patrapītimādiṣu guṇavacanena // VKal_5,2.18 [*VKal_5,2.17] //",
    "GK16vamkalvu:1713": "patrapītimā , pakṣmālīpiṅgalimā ityādiṣu ṣaṣṭīsamāsaprati.ṣedho",
    "GK16vamkalvu:1714": "guṇavacanena prāpto , vāliśyāttu na kṛtaḥ //18//",
    "GK16vamkalvu:1715": "avarjyo bahuvrīhirvyadhikaraṇo janmādyuttarapadaḥ // VKal_5,2.19",
    "GK16vamkalvu:1716": "avarjyo na varjanīyo vyadhikaraṇe bahuvrīhiḥ /",
    "GK16vamkalvu:1717": "janmādyuttarapadaṃ yasya sa janmādyuttarapadaḥ /",
    "GK16vamkalvu:1718": "yathā ----",
    "GK16vamkalvu:1719": "sacchāstrajanmā hi vivekalābhaḥ , kāntavṛttayaḥ prāṇāḥ iti /",
    "GK16vamkalvu:1720": "hastāgrāgrahastādayo guṇaguṇinorbhedābhedāt // VKal_5,2.20 [*VKal_5,2.19]",
    "GK16vamkalvu:1721": "hastāgram agrahastaḥ , puṣpāgram , agrapuṣpamityādayaḥ prayogāḥ katham ?",
    "GK16vamkalvu:1722": "āhitāgnyādiṣvapāṭhāt /",
    "GK16vamkalvu:1723": "pāṭhe vā tadaniyamaḥ syāt /",
    "GK16vamkalvu:1724": "āha ----",
    "GK16vamkalvu:1725": "guṇaguṇinorbhedābhedāt /",
    "GK16vamkalvu:1726": "tatra bhedād , hastāgrādayaḥ /",
    "GK16vamkalvu:1727": "abhedādagrahastādayaḥ //20//",
    "GK16vamkalvu:1728": "pūrvanipāte'pabhraṃśo rakṣyaḥ // VKal_5,2.21 [*VKal_5,2.20] //",
    "GK16vamkalvu:1729": "kāṣṭhatṛṇaṃ tṛṇakāṣṭhamiti yadṛcchayā pūrvanipātaṃ kurvanti /",
    "GK16vamkalvu:1730": "tatrāpabhraṃśo lakṣyaḥ pariharaṇīyaḥ /",
    "GK16vamkalvu:1731": "anityatvajñāpanantu na sarvaviṣayamiti //21//",
    "GK16vamkalvu:1732": "nipātenāpyabhihite karmaṇi na karmavibhaktiḥ, parigaṇanasya prāyikatvāt //",
    "GK16vamkalvu:1733": "anabhihite ityatra sūtre tiṅkṛttaddhitasamāsaiḥ iti parigaṇanaṃ kṛtam /",
    "GK16vamkalvu:1734": "tasya prāyikatvānnipātenāpyabhihite karmaṇi na karmavibhaktirbhavati /",
    "GK16vamkalvu:1735": "yathā (kumāra. 2-55) ----",
    "GK16vamkalvu:1736": "viṣavṛkṣo'pi saṃvardhya svayaṃ chettumasāṃpratam",
    "GK16vamkalvu:1737": "paṇḍitaṃ mūrjkha iti manyate iti //22//",
    "GK16vamkalvu:1738": "śakyamiti rūpaṃ karmābhidhāyāṃ liṅgavacanasyāpi sāmānyopakramāt //",
    "GK16vamkalvu:1739": "śakeḥ śakisahośca(Pā_3,1.99) iti karmaṇi yati sati śakyamiti rūpaṃ bhavati",
    "GK16vamkalvu:1740": "[k: karmābhidhāyāṃ karmavacane] /",
    "GK16vamkalvu:1741": "viliṅgavacanasyāpi viruddhaliṅgavacanasyāpi , karmābhidhāyāṃ karmavacane sāmānyopakramād",
    "GK16vamkalvu:1742": "viśeṣānapekṣāyāmiti /",
    "GK16vamkalvu:1743": "yathā ----",
    "GK16vamkalvu:1744": "śakyamoṣadhiyaternavodayāḥ karṇapūraracanākṛte tava /",
    "GK16vamkalvu:1745": "apragalbhayavasūcikonalāśchettumagranakhasaṃpuṭaiḥ karāḥ //",
    "GK16vamkalvu:1746": "atra bhāṣyakṛdvacanaṃ liṅgam /",
    "GK16vamkalvu:1747": "yathā ----",
    "GK16vamkalvu:1748": "śakyaṃ ca śvamāṃsādibhirapi kṣut pratiantum iti /",
    "GK16vamkalvu:1749": "na caikāntikaḥ sāmānyopakramaḥ /",
    "GK16vamkalvu:1750": "tena śakyā bhaṅktuṃ jhaṭiti visinīkandavaccandrapādāḥ ityapi bhavati //23//++",
    "GK16vamkalvu:1751": "hānivadādhikyamapyaṅgānāṃ vikāraḥ // VKal_5,2.24 [*VKal_5,2.23] //",
    "GK16vamkalvu:1752": "yenāṅgavikāraḥ(Pā_2,3.20) ityatra sūtre yathāṅgānāṃ hānistathādhikyamapi vikāraḥ /",
    "GK16vamkalvu:1753": "yathā ---- akṣṇāḥ kāṇaḥ iti bhavati , tathā mukhena vilocanaḥ",
    "GK16vamkalvu:1754": "ityapi bhavati //24//",
    "GK16vamkalvu:1755": "na kṛmikīṭānāmiti, ekavadbhāvaprasaṅgāt // VKal_5,2.25 [*VKal_5,2.24] //",
    "GK16vamkalvu:1756": "āyuṣaḥ kṛmikīṭānāmalaṅkaraṇamalpatā ityatra kṛmikīṭānāmiti prayogo na yuktaḥ /",
    "GK16vamkalvu:1757": "kṣudrajantavaḥ ityekavadbhāvaprasaṅgāt /",
    "GK16vamkalvu:1758": "na ca madhyamapadalopī samāso yuktaḥ /",
    "GK16vamkalvu:1759": "tasyāsarvaviṣayatvāt //25//",
    "GK16vamkalvu:1760": "na kharoṣṭrau, uṣṭrakharamiti pāṭhāt // VKal_5,2.26 [*VKal_5,2.25] //",
    "GK16vamkalvu:1761": "kharoṣṭrau vāhanaṃ yeṣāṃ ityatra kharoṣṭrāviti prayogo na yuktaḥ /",
    "GK16vamkalvu:1762": "gavāśvaprabhṛtiṣu uṣṭrakharam iti pāṭhāt //26//",
    "GK16vamkalvu:1763": "āsetyasateḥ // VKal_5,2.27 [*VKal_5,2.26] //",
    "GK16vamkalvu:1764": "lāvaṇyamutyādya ivāsa yatnaḥ ityatrāsetyasaterdhātoḥ , asa gatidīptyādāneṣu ityasya prayogaḥ , nāsteḥ ; bhūbhāvavidhānāt //27//",
    "GK16vamkalvu:1765": "yudhyediti yudhaḥ kyaci // VKal_5,2.28 [*VKal_5,2.27] //",
    "GK16vamkalvu:1766": "yo bhartṛpiṇḍasya kṛte na yuddhyed iti prayogaḥ /",
    "GK16vamkalvu:1767": "sa cāyuktaḥ /",
    "GK16vamkalvu:1768": "yudherātmanepaditvāt /",
    "GK16vamkalvu:1769": "tat kathaṃ yuddhyedityāha yudhaḥ kyaci yudhamātmana icched yuddhyediti //28//",
    "GK16vamkalvu:1770": "viralāyamānādiṣu kyaṅ nirūpyaḥ // VKal_5,2.29 [*VKal_5,2.28] //",
    "GK16vamkalvu:1771": "viralāyamāne malayamārute ityādiṣu kyaṅ nirūpyaḥ /",
    "GK16vamkalvu:1772": "bhṛśādiṣu pāṭhāt /",
    "GK16vamkalvu:1773": "nāpi kyaṣ /",
    "GK16vamkalvu:1774": "lohitādiṣvapāṭhāt //29//",
    "GK16vamkalvu:1775": "ahetau hanterṇic, curādipāṭhāt // VKal_5,2.30 [*VKal_5,2.29] //",
    "GK16vamkalvu:1776": "dhātayitvā daśāsyam ityatrāhetau ṇic dṛśyate /",
    "GK16vamkalvu:1777": "sa kathamityāha /",
    "GK16vamkalvu:1778": "curādipāṭāt /",
    "GK16vamkalvu:1779": "curādiṣu sphuṭa bhede , ghaṭa saṃghāte, hantyarthāśca iti pāṭhāt //30//",
    "GK16vamkalvu:1780": "anucarīti careṣṭittvāt // VKal_5,2.31 [*VKal_5,2.30] //",
    "GK16vamkalvu:1781": "anucarī priyatamā madālasā ityatrānucarīti na yuktaḥ /",
    "GK16vamkalvu:1782": "ikāralakṣaṇābhāvāt /",
    "GK16vamkalvu:1783": "tat katham ? /",
    "GK16vamkalvu:1784": "āha ----",
    "GK16vamkalvu:1785": "careṣṭitvāt /",
    "GK16vamkalvu:1786": "pacādiṣu caraḍiti paṭhyate //31//",
    "GK16vamkalvu:1787": "kesarālamityalateraṇi // VKal_5,2.32 [*VKal_5,2.31] //",
    "GK16vamkalvu:1788": "kesarālaṃ śilīndhraṃ ityatra kesarālamiti katham ? /",
    "GK16vamkalvu:1789": "āha ---- alateraṇi /",
    "GK16vamkalvu:1790": "alabhūṣaṇaparyāptivāraṇeṣu ityasmāddhātoḥ kesaraśabde karmaṇyupapade ,",
    "GK16vamkalvu:1791": "karmaṇyaṇ ityanenāṇi sati kesarālamiti siddhyati //32//",
    "GK16vamkalvu:1792": "patralamiti lāteḥ ke // VKal_5,2.33 [*VKal_5,2.32] //",
    "GK16vamkalvu:1793": "patralaṃ vanamidaṃ virājate ityatra patralamiti katham ? /",
    "GK16vamkalvu:1794": "āha ---- lāteḥ ke /",
    "GK16vamkalvu:1795": "lā ādāne ityetasmāddhātorādānārthāt patraśabde karmaṇyupapade ,",
    "GK16vamkalvu:1796": "āto'nupasarge kaḥ(Pā_3,2.3) iti kapratyaye satīti //33//",
    "GK16vamkalvu:1797": "mahīdhrādayo mūlavibhujādidarśanāt // VKal_5,2.34 [*VKal_5,2.33] //",
    "GK16vamkalvu:1798": "mahīdhra-dharaṇīdhrādayaḥ śabdāḥ mūlavibhujādidarśanāt kapratyaye satīti /",
    "GK16vamkalvu:1799": "garhīṃ dharatīti mahīdhra iti /",
    "GK16vamkalvu:1800": "evamādayo'nye'pi draṣṭavyāḥ //34//",
    "GK16vamkalvu:1801": "brahmādiṣu hanterniyamādarihādyasiddhiḥ // VKal_5,2.35 [*VKal_5,2.34] //",
    "GK16vamkalvu:1802": "brahmādiṣūpapadeṣu hanteḥ kvibvidhau brahmabhrūṇavṛtreṣu ......(Pā_3,2.87)",
    "GK16vamkalvu:1803": "ityatrārihāripuhā ityevamādīnāmasiddhiḥ /",
    "GK16vamkalvu:1804": "niyamāt /",
    "GK16vamkalvu:1805": "brahmādiṣveva ,",
    "GK16vamkalvu:1806": "hantereva , kvibeva , bhūtakāla eveti caturvidhaścātra niyamaḥ iti niyamānyataraviṣayo nirūpyaḥ //35//",
    "GK16vamkalvu:1807": "[k: comm.]",
    "GK16vamkalvu:1808": "brahmādiṣūpapadeṣu hanteḥ kvibvidhau brahmabhrūṇavṛtreṣu ......(Pā_3,2.87)",
    "GK16vamkalvu:1809": "iti niyamāt brahmādiṣveva , hantereva , kvibeva , bhūtakāla eveti caturvidhaścātra niyamaḥ iti niyamāt arihā , ripuhā ,",
    "GK16vamkalvu:1810": "ityevamādīnāmasiddhiḥ //34//",
    "GK16vamkalvu:1811": "brahmavidādayaḥ kṛdantavṛttyā // VKal_5,2.36 [*VKal_5,2.35] //",
    "GK16vamkalvu:1812": "brahmavit , bṛtrabhidityādayaḥ prayogā na yuktāḥ /",
    "GK16vamkalvu:1813": "brahmabhrūṇa",
    "GK16vamkalvu:1814": "......(Pā_3,2.87) ityādiṣu [k: brahmādiṣu] hantereva iti niyamāt /",
    "GK16vamkalvu:1815": "āha",
    "GK16vamkalvu:1816": "---- kṛdantavṛttyā /",
    "GK16vamkalvu:1817": "vettīti vit /",
    "GK16vamkalvu:1818": "bhinattīti bhit /",
    "GK16vamkalvu:1819": "kvip ca(Pā_3,2.76)",
    "GK16vamkalvu:1820": "iti kvip /",
    "GK16vamkalvu:1821": "tataḥ kṛdantairvidādibhiḥ saha brahmādīnāṃ ṣaṣṭhīsamāsa iti /",
    "GK16vamkalvu:1822": "tairmahīdharādayo vyākhyātāḥ // VKal_5,2.37 [*VKal_5,2.36] //",
    "GK16vamkalvu:1823": "tairvidādibhirhīdharādayo vyākhyātāḥ /",
    "GK16vamkalvu:1824": "dharatīti dharaḥ /",
    "GK16vamkalvu:1825": "mahyā dharo mahīdharaḥ /",
    "GK16vamkalvu:1826": "evaṃ gaṅgādharādayo vyākhyātāḥ //37//",
    "GK16vamkalvu:1827": "bhidurādayaḥ karmakartari kartari ca // VKal_5,2.38 [*VKal_5,2.37] //",
    "GK16vamkalvu:1828": "bhiduraṃ kāṣṭham bhiduraṃ tamaḥtimirabhiduraṃ vyomnaḥ śṛṅgam ...... iti ,",
    "GK16vamkalvu:1829": "chidurātapo divasaḥmatsaracchiduraṃ premabhaṅgurā prītiḥmātaṅgaṃ mānabhaṅguram ityādayo'pi prayogā dṛśyante /",
    "GK16vamkalvu:1830": "te kathamity [k:atra] āha",
    "GK16vamkalvu:1831": "---- te karmakartari kartari ca bhavanti /",
    "GK16vamkalvu:1832": "karmakartari cāyamiṣyate ityatra , cakāraḥ kartari cetyasya samuccayārthaḥ //38//",
    "GK16vamkalvu:1833": "guṇavistarādayaścintyāḥ // VKal_5,2.39 [*VKal_5,2.38] //",
    "GK16vamkalvu:1834": "guṇavistaraḥ , vyākṣepavistaraḥ ityādayaḥ prayogāścintyāḥ /",
    "GK16vamkalvu:1835": "prathane",
    "GK16vamkalvu:1836": "vāvaśabde(Pā_3,3.33) iti ghañprasaṅgāt //39//",
    "GK16vamkalvu:1837": "avatarāpacāyaśabdayordīrghahrasvatvavyatyāso bālānām // VKal_5,2.40",
    "GK16vamkalvu:1838": "avataraśabdasyāpacāyaśabdasya ca dīrghatvahrasvatvavyatyāso bālānāṃ bāliśānāṃ prayogeṣviti",
    "GK16vamkalvu:1839": "te hyavataraṇamavatāra iti prayuñjate /",
    "GK16vamkalvu:1840": "mārutāvatāra iti /",
    "GK16vamkalvu:1841": "sa hyayuktaḥ /",
    "GK16vamkalvu:1842": "bhāve tarateravvidhānāt /",
    "GK16vamkalvu:1843": "apacāyamapacaya iti prayuñjate ---- puṣpāpacaya iti /",
    "GK16vamkalvu:1844": "atra hastādāne cerasteye(Pā_3,3.40) iti ghañprāpta iti //40//",
    "GK16vamkalvu:1845": "śobheti nipātanāt // VKal_5,2.41 [*VKal_5,2.40] //",
    "GK16vamkalvu:1846": "śobhetyayaṃ śabdaḥ sādhuḥ /",
    "GK16vamkalvu:1847": "nipātanāt /",
    "GK16vamkalvu:1848": "śubha śumbha śobhārthau iti śubherbhidāderākṛtigaṇatvādaṅ siddha eva /",
    "GK16vamkalvu:1849": "guṇapratiṣedhābhāvastu nipātyata iti /",
    "GK16vamkalvu:1850": "śobhārthāvityatraikadeśe , kiṃ śobhā , āhosvicchobha iti viśeṣāvagatirācaryaparamparopadeśāditi",
    "GK16vamkalvu:1851": "avidhau guroḥ striyāṃ bahulaṃ vivakṣā // VKal_5,2.42 [*VKal_5,2.41] //",
    "GK16vamkalvu:1852": "avidhāvavavidhāne gurośca halaḥ(Pā_3,3.103) iti striyāṃ bahulaṃ vivakṣā /",
    "GK16vamkalvu:1853": "kvicidvivakṣā , kvacidavivakṣā , kvacidubhayamiti /",
    "GK16vamkalvu:1854": "vivakṣā yathā ---- īhā lajjeti /",
    "GK16vamkalvu:1855": "avivakṣā yathā ---- ātaṅka iti /",
    "GK16vamkalvu:1856": "vivakṣāvivakṣe yathā bādhā bādhaḥ , ūhā ūhaḥ , vrīḍā vrīḍaḥ , iti //42//",
    "GK16vamkalvu:1857": "vyavasitādiṣu ktaḥ kartari, cakārāt // VKal_5,2.43 [*VKal_5,2.42] //",
    "GK16vamkalvu:1858": "vyavasitaḥ , pratipanna ityādiṣu bhāvakarmavihito'pi ktaḥ kartari /",
    "GK16vamkalvu:1859": "gatyādisūtre cakārasyānuktasamuccayārthatvāt /",
    "GK16vamkalvu:1860": "bhāvakarmānukarṣaṇārthatvaṃ cakārasyeti ced , āvṛttiḥ kartavyā //43//",
    "GK16vamkalvu:1861": "āheti bhūte'nyaṇalantabhramād bruvo laṭi // VKal_5,2.44 [*VKal_5,2.43] //",
    "GK16vamkalvu:1862": "bruvaḥ pañcānāṃ ......(Pā_3,4.84) ityādinā āheti laṭ vyutpāditaḥ /",
    "GK16vamkalvu:1863": "sa bhūte prayuktaḥ ---- ityāha bhagavān prabhuḥ iti /",
    "GK16vamkalvu:1864": "anyasya bhūtakālābhidhāyino ṇalantasya liṭi bhramāt /",
    "GK16vamkalvu:1865": "nipuṇāścaivaṃ prayujyate /",
    "GK16vamkalvu:1866": "āha sma smitamadhumadhurākṣarāṃ giram iti /",
    "GK16vamkalvu:1867": "anukaroti bhagavato nārāyaṇasya ityatrāpi manyesmaśabdaḥ kavinā prayukto lekhakaistu pramādānna likhita iti //44//",
    "GK16vamkalvu:1868": "śabalādibhyaḥ striyāṃ ṭāpo'prāptiḥ // VKal_5,2.45 [*VKal_5,2.44] //",
    "GK16vamkalvu:1869": "upasrotaḥ svasthasthitamahiṣaśṛṅgāgraśabalāḥ snavantīnāṃ jātāḥ pramudtavihaṅgāstaṭabhuvaḥ",
    "GK16vamkalvu:1870": "bhramarotkarakalmāṣāḥ kusumānāṃ samṛddhayaḥ /",
    "GK16vamkalvu:1871": "ityādiṣu striyāṃ ṭāpo 'prāptiḥ /",
    "GK16vamkalvu:1872": "anyato ṇīṣ(Pā_4,1.40) iti ṇīṣvidhānāt /",
    "GK16vamkalvu:1873": "tena śabalī , kalmāṣīti bhavati //45//",
    "GK16vamkalvu:1874": "prāṇini nīleti cintyam // VKal_5,2.46 [*VKal_5,2.45] //",
    "GK16vamkalvu:1875": "kuvalayadalanīlā kokilā vālacūte ityādiṣu nīteti cintyam /",
    "GK16vamkalvu:1876": "kokilā nīlīti bhavitavyam /",
    "GK16vamkalvu:1877": "nīlaśabdāt jānapada ......(Pā_4,1.42) ityādisūtreṇa prāṇini ca(Vārttika_2457) iti ḍīṣvidhānāt",
    "GK16vamkalvu:1878": "manuṣyajātervivakṣāvivakṣe // VKal_5,2.47 [*VKal_5,2.46] //",
    "GK16vamkalvu:1879": "ito manuṣyajāteḥ(Pā_4,1.65) , ūṇutaḥ(Pā_4,1.66) ityatra manuṣyajātervivakṣā , avivakṣā ca lakṣyānusārataḥ /",
    "GK16vamkalvu:1880": "mandarasya madirākṣi ! pārśvato nimnanābhi na bhavanti nimnagāḥ /",
    "GK16vamkalvu:1881": "vāsukivikarṣaṇodbhavā bhāminīha padavī vibhāvyate //",
    "GK16vamkalvu:1882": "atra manuṣyajātervivakṣāyāṃ ito manuṣya jāteḥ(Pā_4,1.65) iti ṅīṣi sati ,",
    "GK16vamkalvu:1883": "ambārthanadyorhrasvaḥ(Pā_7,3.107) iti saṃbuddhau hrasvatvaṃ siddhyati /",
    "GK16vamkalvu:1884": "nābhiśabdāt punaḥ , itaśca prāṇyaṅgāt ......(Vārttika_3189) itīkāre kṛte ,",
    "GK16vamkalvu:1885": "nimbanāmīke iti syāt /",
    "GK16vamkalvu:1886": "hṛtoṣṭharāgairnayanodabindubhirnimagnanābhairnipatadbhiraṅkitam /",
    "GK16vamkalvu:1887": "cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam //",
    "GK16vamkalvu:1888": "atra nimagnanābheḥ iti manuṣyajātervivakṣeti ṅīṣ na kṛtaḥ /",
    "GK16vamkalvu:1889": "sutanu jahihi maunaṃ paśya pādānataṃ mām(k:sutanu jahihi kopaṃ .......) ityatra manuṣyajāteravivakṣeti sutanuśabdāt ūṅutaḥ(Pā_4,1.66) ityūṅi sati hrasvatve sutanu iti siddhyati /",
    "GK16vamkalvu:1890": "varatanurathavāsau naiva dṛṣṭā tvayā me /",
    "GK16vamkalvu:1891": "atra manuṣyajāteravivakṣetyūṅ na kṛtaḥ //47//",
    "GK16vamkalvu:1892": "ūkārāntādapyūṅ, pravṛtteḥ // VKal_5,2.48 [*VKal_5,2.47] //",
    "GK16vamkalvu:1893": "uta ūṅ vihita ūkārāntādapi kvacid bhavati /",
    "GK16vamkalvu:1894": "ācāryapravṛtteḥ /",
    "GK16vamkalvu:1895": "kvāsau pravṛttiḥ ? /",
    "GK16vamkalvu:1896": "aprāṇijāteścārajjvādīnām(Vārttika_2502) iti alābūḥ ,",
    "GK16vamkalvu:1897": "karkandhūrityudāharaṇam /",
    "GK16vamkalvu:1898": "tena , subhru ! kiṃ saṃbhrameṇa /",
    "GK16vamkalvu:1899": "atar subhruśabda ūṅi siddho bhavati /",
    "GK16vamkalvu:1900": "ūṅi tvasati subhrūriti syāt //48//",
    "GK16vamkalvu:1901": "kārtikīya iti ṭhañ durdharaḥ // VKal_5,2.49 [*VKal_5,2.48] //",
    "GK16vamkalvu:1902": "kārtikīyo nabhasvān ityatra kālāṭṭhañ(Pā_4,3.11) iti ṭhañ durdharaḥ /",
    "GK16vamkalvu:1903": "ṭhañ bhavan duḥkhena dhriyata iti //49//",
    "GK16vamkalvu:1904": "śārvaramiti ca // VKal_5,2.50 [*VKal_5,2.49] //",
    "GK16vamkalvu:1905": "śārvaraṃ tamaḥ ityatra ca kālāṭṭhañ(Pā_4,3.11) iti ṭhañ durdharaḥ //50//",
    "GK16vamkalvu:1906": "śāśvatamiti prayukteḥ // VKal_5,2.51 [*VKal_5,2.50] //",
    "GK16vamkalvu:1907": "śāśvataṃ jyotiḥ ityatra śāśvatamiti na siddhyati kālaṭṭhañ(Pā_4,3.11) iti ṭhañprasaṅgāt /",
    "GK16vamkalvu:1908": "yeṣāṃ ca virodhaḥ śāśvatikaḥ(Pā_2,4.9) iti sūtrakārasyāpi prayogaḥ /",
    "GK16vamkalvu:1909": "āha ---- prayukteḥ /",
    "GK16vamkalvu:1910": "śāśvate pratiṣedhaḥ iti prayogāt śāśvatamiti bhavati //51//",
    "GK16vamkalvu:1911": "rājavaṃśyādayaḥ sādhvarthe ye bhavanti // VKal_5,2.52 [*VKal_5,2.51] //",
    "GK16vamkalvu:1912": "rājavaṃśyāḥ , sūryavaṃśyā ityādayaḥ śabdāḥ , tatra sādhuḥ(Pā_4,4.98)",
    "GK16vamkalvu:1913": "ityanena sādhyarye yati pratyaye sati sādhayo bhavanti /",
    "GK16vamkalvu:1914": "bhāvārthe",
    "GK16vamkalvu:1915": "punardigādipāṭhe'pi vaṃśaśabdasya vaṃśaśabdāntānna yat pratyayaḥ /",
    "GK16vamkalvu:1916": "tadantavidheḥ pratiṣedhāt //52//",
    "GK16vamkalvu:1917": "dāravaśabdo duṣprayuktaḥ // VKal_5,2.53 [*VKal_5,2.52] //",
    "GK16vamkalvu:1918": "dāravaṃ pātram iti dāravaśabdo duṣprayuktaḥ /",
    "GK16vamkalvu:1919": "nityaṃ",
    "GK16vamkalvu:1920": "vṛddhaśarādibhyaḥ(Pā_4,3.144) iti mayaṭā bhavitavyam /",
    "GK16vamkalvu:1921": "nanu vikārāvayavayorarthayormayaṅ vidhīyate /",
    "GK16vamkalvu:1922": "atra tu dāruṇa idam iti vivakṣāyāṃ dāravamiti bhaviṣyati ? naitadevamapi syāt /",
    "GK16vamkalvu:1923": "vṛddhācchaḥ(Pā_4,2.114) iti chavidhānāt //53//",
    "GK16vamkalvu:1924": "mugdhimādiṣvivamanij mṛgyaḥ // VKal_5,2.54 [*VKal_5,2.53] //",
    "GK16vamkalvu:1925": "mugdhamā , mauḍimā[k: prauḍhimā] ityādiṣu imanij mṛgyaḥ anveṣaṇīya iti //54//",
    "GK16vamkalvu:1926": "aupamyādayaścāturvarṇyavat // VKal_5,2.55 [*VKal_5,2.54] //",
    "GK16vamkalvu:1927": "aupamyaṃ , sānnidhyamityādayaścāturvarṇyavat guṇavacana ......(Pā_5,1.124)",
    "GK16vamkalvu:1928": "ityatra cāturvarṇyādīnāṃupasaṃkhyānam(Vārttika_3091) iti vārtikātsvārthikaṣyañantāḥ //55//",
    "GK16vamkalvu:1929": "ṣyañaḥ ṣitkaraṇādīkāro bahulam // VKal_5,2.56 [*VKal_5,2.55] //",
    "GK16vamkalvu:1930": "guṇavacanabrāhmaṇādibhyaḥ(Pā_5,1.124) iti yaḥ ṣyañ tasya ṣitkaraṇādīkāro bhavati /",
    "GK16vamkalvu:1931": "sa bahulam /",
    "GK16vamkalvu:1932": "brāhmaṇyam ityādiṣu na bhavati /",
    "GK16vamkalvu:1933": "sāmagryam ityādiṣu vikalpitaḥ /",
    "GK16vamkalvu:1934": "sāmagryaṃ sāmagrī , vaidagdhyaṃ vaidagdhīti //56//",
    "GK16vamkalvu:1935": "dhanvīti vrīhyādiṣu pāṭhāt // VKal_5,2.57 [*VKal_5,2.56] //",
    "GK16vamkalvu:1936": "vrīhyādiṣu dhanvanśabdasya pāṭhāt dhanvīti inau sati siddho bhavati //57//",
    "GK16vamkalvu:1937": "caturasraśobhīti ṇinau // VKal_5,2.58 [*VKal_5,2.57] //",
    "GK16vamkalvu:1938": "babhūva tasyāścaturasraśobhi vapurvibhaktaṃ navayauvanena /",
    "GK16vamkalvu:1939": "ityatra caturasraśobhi iti na yuktam /",
    "GK16vamkalvu:1940": "vrīhyādiṣu śobhāśabdasya pāṭhe'pi /",
    "GK16vamkalvu:1941": "iniratra na siddhyati /",
    "GK16vamkalvu:1942": "grahaṇavatā prātipadikena tadantavidhipratiṣedhāt",
    "GK16vamkalvu:1943": "/ bhavatu vā tadantavidhiḥ /",
    "GK16vamkalvu:1944": "karmadhārayānmatvarthīyānupapattiḥ /",
    "GK16vamkalvu:1945": "laghutvāt prakramasyeti bahuvrīhiṇaiva bhavitavyam /",
    "GK16vamkalvu:1946": "tatkathamiti matvarthīyasyāprāptau caturasraśobhīti prayogaḥ ? /",
    "GK16vamkalvu:1947": "āha ---- ṇinau /",
    "GK16vamkalvu:1948": "caturasraṃ śobhata iti tācchīlike ṇināvayaṃ prayogaḥ /",
    "GK16vamkalvu:1949": "atha , anumeyaśobhi iti katham ? /",
    "GK16vamkalvu:1950": "na hyatra pūrvavad vṛttiḥ śakyā kartumiti /",
    "GK16vamkalvu:1951": "śubheḥ sādhukāriṇyāvaśyake vā ṇiniṃ kṛtvā tadantācca bhāvapratyaye paścād bahuvrīhiḥ kartavyaḥ",
    "GK16vamkalvu:1952": "anumeyaṃ śobhitvaṃ yasyeti /",
    "GK16vamkalvu:1953": "bhāvapratyayastu gatārthatvānna prayuktaḥ /",
    "GK16vamkalvu:1954": "yathā ---- nirākulaṃ tiṣṭhati , sadhīramuvāca iti //58//",
    "GK16vamkalvu:1955": "kañcukīyā iti kyaci // VKal_5,2.59 [*VKal_5,2.58] //",
    "GK16vamkalvu:1956": "jīvanti rājamahiṣīmanu kañcukīyāḥ iti katham ? /",
    "GK16vamkalvu:1957": "matvarthīyasya cchapratyayasyābhāvāt /",
    "GK16vamkalvu:1958": "ata āha ---- kyaci /",
    "GK16vamkalvu:1959": "kyaci pratyaye sati kañcukīyā iti bhavati /",
    "GK16vamkalvu:1960": "kañcukamātmana icchanti kañcukīyāḥ //59//",
    "GK16vamkalvu:1961": "bauddhapratiyogyapekṣāyāmapyātiśāyanikāḥ // VKal_5,2.60 [*VKal_5,2.59] //",
    "GK16vamkalvu:1962": "bauddhasya pratiyogino'pekṣāyāmapyātiśāyanikāstarabādayo bhavanti ----",
    "GK16vamkalvu:1963": "ghanataraṃ tamaḥbahulataraṃ prema iti //60//",
    "GK16vamkalvu:1964": "kauśilādaya ilaci varṇalopāt // VKal_5,2.61 [*VKal_5,2.60] //",
    "GK16vamkalvu:1965": "kauśilaḥ , vāsila ityādayaḥ katham ? /",
    "GK16vamkalvu:1966": "āha ---- [k: ilaci varṇalopāt]",
    "GK16vamkalvu:1967": "kauśika--vāsiṣṭhādibhyaḥ śabdebhyo nītāvanukampāyāṃ vā , dhanilacau",
    "GK16vamkalvu:1968": "ca(Pā_5,3.79) iti-ilaci kṛte , ṭhājādāvūrdhvaṃ dvitīyādacaḥ(Pā_5,3.83) iti varṇalopātsidhyati",
    "GK16vamkalvu:1969": "mauktikamiti vinayādipāṭhāt // VKal_5,2.62 [*VKal_5,2.61] //",
    "GK16vamkalvu:1970": "muktaiva mauktikamiti vinayādipāṭhāt draṣṭavyam /",
    "GK16vamkalvu:1971": "svārthikāśca prakṛtito liṅgavacanānyativartante iti napuṃsakatvam //62//",
    "GK16vamkalvu:1972": "prātibhādayaḥ prajñādiṣu // VKal_5,2.63 [*VKal_5,2.62] //",
    "GK16vamkalvu:1973": "prātibhādayaḥ śabdāḥ prajñādiṣu draṣṭavyāḥ /",
    "GK16vamkalvu:1974": "pratibhā--vikṛti--dvitādibhyaḥ śabdebhyaḥ prajñādipāṭhādaṇi svārthike kṛte",
    "GK16vamkalvu:1975": ", prātibhaṃ , vaikṛtaṃ , dvaitamityādayaḥ prayogāḥ siddhyantīti //63//",
    "GK16vamkalvu:1976": "na sarajasamityanavyayībhāve // VKal_5,2.64 [*VKal_5,2.63] //",
    "GK16vamkalvu:1977": "madhu sarajasaṃ madhyepadmaṃ pibanti śilīmukhāḥ ityādiṣu sarajasamiti na yuktaḥ prayogaḥ anavyayībhāve",
    "GK16vamkalvu:1978": "bhāva eva sarajasaśabdasyeṣṭatvāt //64//",
    "GK16vamkalvu:1979": "dhṛtadhanuṣītyasaṃjñāyām // VKal_5,2.65 [*VKal_5,2.64] //",
    "GK16vamkalvu:1980": "dhṛtadhanuṣi śauryaśālini ityatra dhṛtadhanuṣi ityasaṃjñāyāṃ na yuktaḥ prayogaḥ /",
    "GK16vamkalvu:1981": "dhanuṣaśca(Pā_5,4.132) ityaṅvidhānāt /",
    "GK16vamkalvu:1982": "saṃjñāyāṃ hyanaṅ vikalpitaḥ /",
    "GK16vamkalvu:1984": "saṃjñāyām(Pā_5,4.133) iti //65//",
    "GK16vamkalvu:1985": "durgandhipada iddurlabhaḥ // VKal_5,2.66 [*VKal_5,2.65] //",
    "GK16vamkalvu:1986": "durgandhiḥ kāyaḥ ityādiṣu durgandhipade it samānānto durlabhaḥ /",
    "GK16vamkalvu:1987": "utpūtyādiṣu duḥśabdasyāpāṭhāt //66//",
    "GK16vamkalvu:1988": "sudatyādayaḥ pratividheyāḥ // VKal_5,2.67 [*VKal_5,2.66] //",
    "GK16vamkalvu:1989": "sā dakṣaroṣātsudatī sasarja iti , śikharadati patati raśanā",
    "GK16vamkalvu:1990": "ityādiṣu sudatyādayaḥ śabdāḥ pratividheyāḥ /",
    "GK16vamkalvu:1991": "datrādeśalakṣaṇābhāvāt /",
    "GK16vamkalvu:1992": "tatra pratividhānam /",
    "GK16vamkalvu:1993": "cakārasyānuktasamuccayārthatvāt sudatyādiṣu datrādeśaḥ ityeke /",
    "GK16vamkalvu:1994": "anye tu varṇayanti /",
    "GK16vamkalvu:1995": "sudatyādayaḥ stryabhidhāyino yogarūḍhaśabdāḥ /",
    "GK16vamkalvu:1996": "teṣu striyāṃ saṃjñāyām(Pā_5,4.143) iti datrādeśo vikalpena siddha eva iti //67//",
    "GK16vamkalvu:1997": "kṣatadṛḍhorsa iti na kap, tadantavidhipratiṣedhāt // VKal_5,2.68",
    "GK16vamkalvu:1998": "plavaṅganakhakoṭibhiḥ kṣatadṛḍhoraso rākṣasāḥ ityatra dṛḍhoraḥśabdād , uraḥprabhṛtibhyaḥ kap(Pā_5,4.151) iti kap na",
    "GK16vamkalvu:1999": "kṛtaḥ /",
    "GK16vamkalvu:2000": "grahaṇavatā prātipadikena iti tadantavidheḥ pratiṣedhāt /",
    "GK16vamkalvu:2001": "samāsavākyaṃ tvevaṃ kartavyam ---- kṣataṃ dṛḍhoro yeṣāmiti //68//",
    "GK16vamkalvu:2002": "avaihīti vṛddhiravadyā // VKal_5,2.69 [*VKal_5,2.68] //",
    "GK16vamkalvu:2003": "avaihītyatra vṛddhiravadyā /",
    "GK16vamkalvu:2004": "guṇa eva yukta iti //69//",
    "GK16vamkalvu:2005": "apāṅganetreti lugalabhyaḥ // VKal_5,2.70 [*VKal_5,2.69] //",
    "GK16vamkalvu:2006": "apāṅge netraṃ yasyāḥ seyampāṅganetretyatra lugalabhyaḥ /",
    "GK16vamkalvu:2007": "amūrdhamastakāt",
    "GK16vamkalvu:2008": "svāṅgādakāme(Pā_6,3.12) iti saptamyā alugvidhānāt //70//",
    "GK16vamkalvu:2009": "neṣṭhāḥ śliṣṭapriyādayaḥ, puṃvadbhāvapratiṣedhāt // VKal_5,2.71",
    "GK16vamkalvu:2010": "śliṣṭapriyaḥ , viśliṣṭakānta ityādayo neṣṭāḥ /",
    "GK16vamkalvu:2011": "striyāḥ puṃvat ......(Pā_6,3.34) iti puṃvadbhāvasya priyādiṣu niṣedhāt //71//",
    "GK16vamkalvu:2012": "dṛḍhabhaktiriti sarvatreti // VKal_5,2.72 [*VKal_5,2.71] //",
    "GK16vamkalvu:2013": "dṛḍhabhaktirasau jyeṣṭhe atra pūrvapadasya striyām[k: astriyām] ityavivakṣitatvāt[k: vivakṣitatvāt]",
    "GK16vamkalvu:2014": "jambulatādayo hrasvavidheḥ // VKal_5,2.73 [*VKal_5,2.72] //",
    "GK16vamkalvu:2015": "jambulatādayaḥ prayogāḥ katham ? /",
    "GK16vamkalvu:2016": "āha ---- hrasvavidheḥ /",
    "GK16vamkalvu:2017": "iko hrasvo'ṅjo",
    "GK16vamkalvu:2018": "gālavasya(Pā_6,3.61) iti hrasvavidhānāt //73//",
    "GK16vamkalvu:2019": "tilakādayo'jirādiṣu // VKal_5,2.74 [*VKal_5,2.73] //",
    "GK16vamkalvu:2020": "tilakādayaḥ śabdā ajirādiṣu draṣṭavyāḥ /",
    "GK16vamkalvu:2021": "anyathā , tilakavatī kanakavatī ityādiṣu matupi , matau bahvaco'najirādīnām(Pā_6,3.119) iti dīrghatvaṃ syāt /",
    "GK16vamkalvu:2022": "kecittu varṇayanti ---- nadyāṃ matup(Pā_4,2.85) iti yo matup",
    "GK16vamkalvu:2023": "tatrāyaṃ vidhiḥ /",
    "GK16vamkalvu:2024": "teṣāṃ matenāmarāvatītyādīnāmasiddhiḥ //74//",
    "GK16vamkalvu:2025": "niśamya-niśamayyaśabdau prakṛtibhedāt // VKal_5,2.75 [*VKal_5,2.74] //",
    "GK16vamkalvu:2026": "niśamya -- niśamayyetyetau śabdau śrutvetyetasminnarthe /",
    "GK16vamkalvu:2027": "śameḥ lyapi lyapi laghupūrvāt(Pā_6,4.56) ityayādeśe sati niśamayyeti bhavitavyam , na niśamyeti",
    "GK16vamkalvu:2028": "āha ---- prakṛtibhedāt /",
    "GK16vamkalvu:2029": "śamerdaivādikasya niśamyeti rūpam /",
    "GK16vamkalvu:2030": "śamo darśane iti curādau ṇici mitsaṃjñakasya niśamayyeti rūpam //75//",
    "GK16vamkalvu:2031": "saṃyamyaniyamyaśabdau, aṇijantatvāt // VKal_5,2.76 [*VKal_5,2.75] //",
    "GK16vamkalvu:2032": "kathaṃ saṃyamyaniyamyaśabdau ? /",
    "GK16vamkalvu:2033": "lyapi laghupūrvāt(Pā_6,4.56) iti ṇerayādeśena bhavitavyam /",
    "GK16vamkalvu:2034": "āha ---- aṇijantatvāt /",
    "GK16vamkalvu:2035": "dhātorṇic tu na /",
    "GK16vamkalvu:2036": "gatārthatvāt /",
    "GK16vamkalvu:2037": "yathā ---- vācaṃ niyacchati iti /",
    "GK16vamkalvu:2038": "ṇijarthānayagatau [k: tu]",
    "GK16vamkalvu:2039": "ṇic prayujyata eva /",
    "GK16vamkalvu:2040": "yathā ---- saṃyamayitumārabdhaḥ iti //76//",
    "GK16vamkalvu:2041": "prapīyeti pīṅaḥ // VKal_5,2.77 [*VKal_5,2.76] //",
    "GK16vamkalvu:2042": "prapīyetyayaṃ śabdaḥ , pīṅ pāne ityetasya /",
    "GK16vamkalvu:2043": "pivaterhi , na",
    "GK16vamkalvu:2044": "lyapi(Pā_6,4.69) itītvapratiṣedhātprapāyeti bhavati //77//",
    "GK16vamkalvu:2045": "dūrayatīti bahulagrahaṇāt // VKal_5,2.78 [*VKal_5,2.77] //",
    "GK16vamkalvu:2046": "dūrayatyavanate vivasvati ityatra dūrayatīti katham ? /",
    "GK16vamkalvu:2047": "ṇāviṣṭhavadbhāve sthūladūra ......(Pā_6,4.156) ityādinā guṇalopayoḥ kṛtayordavayatīti",
    "GK16vamkalvu:2048": "bhavitavyam /",
    "GK16vamkalvu:2049": "āha ---- bahulagrahaṇāt /",
    "GK16vamkalvu:2050": "pratipadikāddhātvarthe",
    "GK16vamkalvu:2051": "bahulamiṣṭhavacca(Gaṇapāṭha_203) ityatra bahulagrahaṇāt sthūladūra",
    "GK16vamkalvu:2052": "......(Pā_6,4.156) ādisūtreṇa yadvihitaṃ tanna bhaviṣyatīti //78//",
    "GK16vamkalvu:2053": "gacchatīprabhṛtiṣvaniṣedhyo num // VKal_5,2.79 [*VKal_5,2.78] //",
    "GK16vamkalvu:2054": "harati hi vanarājirgacchatī śyāmabhāvamityādiṣu gacchatīprabhṛtiṣu śabdeṣu",
    "GK16vamkalvu:2055": ", śapśyanornityam iti numaniṣedhyo niṣeddhumaśakyaḥ //79//",
    "GK16vamkalvu:2056": "mitreṇa goptreti puṃvadbhāvāt // VKal_5,2.80 [*VKal_5,2.79] //",
    "GK16vamkalvu:2057": "mitreṇa goptrā iti katham ? /",
    "GK16vamkalvu:2058": "goptṛṇā bhavitavyam /",
    "GK16vamkalvu:2059": "iko'ci",
    "GK16vamkalvu:2060": "vibhaktau(Pā_7,3.73) iti numvidhānāt /",
    "GK16vamkalvu:2061": "āha ---- puṃvadbhāvāt /",
    "GK16vamkalvu:2062": "tṛtīyādiṣu bhāṣitapuṃskaṃ puṃvadgālavasya(Pā_7,1.74) iti puṃvadbhāvena goptreti",
    "GK16vamkalvu:2063": "bhavati //80//",
    "GK16vamkalvu:2064": "vetsyasīti padabhaṅgāt // VKal_5,2.81 [*VKal_5,2.80] //",
    "GK16vamkalvu:2065": "patitaṃ vetsyasi kṣitau ityatra vetsyasīti na siddhyati /",
    "GK16vamkalvu:2066": "iṭprasaṅgāt /",
    "GK16vamkalvu:2067": "āha ---- padabhaṅgāt siddhyati /",
    "GK16vamkalvu:2068": "vetsyasīti padaṃ bhajyate ---- vetsi ,",
    "GK16vamkalvu:2069": "asi /",
    "GK16vamkalvu:2070": "asiityayaṃ nipātastvamityasminnarthe /",
    "GK16vamkalvu:2071": "kvacidvākyālaṅkāre prayujyate /",
    "GK16vamkalvu:2072": "yathā ----",
    "GK16vamkalvu:2073": "pārthivastvamasi satyamabhyadhāḥ iti /",
    "GK16vamkalvu:2074": "kāmayānaśabdaḥ siddho'nādiścet // VKal_5,2.82 [*VKal_5,2.81] //",
    "GK16vamkalvu:2075": "kāmayānaśabdaḥ siddhaḥ /",
    "GK16vamkalvu:2076": "āgamānuśāsanamanityam iti mukyakṛte , yadyanādiḥ syāt //82//",
    "GK16vamkalvu:2077": "sauhṛd-daurhṛdaśabdāvaṇi hṛdbhāvāt // VKal_5,2.83 [*VKal_5,2.82] //",
    "GK16vamkalvu:2078": "suhṛdayadurhṛdayaśabdābhyāṃ yuvādipāṭhādaṇi kṛte , hṛdayasya hṛdbhāvaḥ /",
    "GK16vamkalvu:2079": "ādivṛddhau sauhṛdadaurhṛdaśabdau bhavataḥ /",
    "GK16vamkalvu:2080": "suhṛddurhṛcchabdābhyāṃ yuvādipāṭhādevāṇi kṛte , hṛdbhagasindhvante ......(Pā_7,3.19) iti hṛdantasya taddhite'ṇi kṛte satyubhayapadavṛddhau satyāṃ sauhārdaṃ dauhārdamiti bhavati //83//",
    "GK16vamkalvu:2081": "virama iti nipātanāt // VKal_5,2.84 [*VKal_5,2.83] //",
    "GK16vamkalvu:2082": "rameranudāttopadeśatvāt , nodāttopadeśasya ......(Pā_7,3.34) ityādinā vṛddhapratiṣedhasyābhāvāt kathaṃ virama iti /",
    "GK16vamkalvu:2083": "āha ---- nipātanāt /",
    "GK16vamkalvu:2084": "etattu yama umarame ityatroparama iti /",
    "GK16vamkalvu:2085": "[k: etattu copalakṣaṇam ----] atantraṃ copasarga iti //84//",
    "GK16vamkalvu:2086": "uparyādiṣu sāmīpye dvirukteṣu dvitīyā // VKal_5,2.85 [*VKal_5,2.84] //",
    "GK16vamkalvu:2087": "uparyādiṣu śabdeṣu sāmīpye dvirukteṣu uparyadhyadhasaḥ sāmīpye(Pā_8,1.7)",
    "GK16vamkalvu:2088": "ityanena uparyādiṣu triṣu dvitīyāmreḍitānteṣu iti dvitīyā /",
    "GK16vamkalvu:2089": "vīpsāyāṃ tu dvirukteṣu ṣaṣṭhyeva bhavati ----",
    "GK16vamkalvu:2090": "uparyupari buddhināṃ carantīśvarabuddhayaḥ",
    "GK16vamkalvu:2091": "mandaṃ mandamityaprakārārthatve // VKal_5,2.86 [*VKal_5,2.85] //",
    "GK16vamkalvu:2092": "mandaṃ mandaṃ nudati pavanaḥ(Meghadūta 1.9)",
    "GK16vamkalvu:2093": "ityatra mandaṃ mandam ityaprakārārthe bhavati /",
    "GK16vamkalvu:2094": "prakārārthatve tu prakāre",
    "GK16vamkalvu:2095": "guṇavacanasya(Pā_8,1.12) iti dvirvacane kṛte karmadhārayavadbhāve ca mandamandamiti prayogaḥ",
    "GK16vamkalvu:2096": "mandaṃ mandamityatra tu nityavīpsayoḥ(Pā_8,1.4)",
    "GK16vamkalvu:2097": "iti dvirvacanam /",
    "GK16vamkalvu:2098": "anekabhāgātmakasya nuderyadā sarve bhāvā mandatvena vyāptuymiṣṭā bhavanti tadā vīpseti //86//",
    "GK16vamkalvu:2099": "na nidrādrugiti, bhaṣbhāvaprāpteḥ // VKal_5,2.87 [*VKal_5,2.86] //",
    "GK16vamkalvu:2100": "nidrādrukkādraveyacchaviruparilasaddhargharo vārivāhaḥ ityatra nidrādruk iti na yuktaḥ /",
    "GK16vamkalvu:2101": "ekāco baśo bhaṣ ......(Pā_8,2.37) iti bhaṣabhāvaprāpteḥ /",
    "GK16vamkalvu:2102": "anuprāsapriyaistatvapabhraṃśaḥ kṛtaḥ //87//",
    "GK16vamkalvu:2103": "niṣpanda iti patvaṃ cintyam // VKal_5,2.88 [*VKal_5,2.87] //",
    "GK16vamkalvu:2104": "na hyatra patvalakṣaṇamasti /",
    "GK16vamkalvu:2105": "kaskādipāṭho'pyasya na niścitaḥ //88//",
    "GK16vamkalvu:2106": "nāṅgulisaṅga iti mūrdhanyavidheḥ // VKal_5,2.89 [*VKal_5,2.88] //",
    "GK16vamkalvu:2107": "mlāyantyaṅgulisaṅge'pi komalāḥ kusumasrajaḥ",
    "GK16vamkalvu:2108": "ityatra aṅgulisaṅgaḥ iti na yuktaḥ /",
    "GK16vamkalvu:2109": "samāse'ṅguleḥ saṅgaḥ iti mūrdhanyavidhānāt //89//",
    "GK16vamkalvu:2110": "tenāvantisenādayaḥ pratyuktāḥ // VKal_5,2.90 [*VKal_5,2.89] //",
    "GK16vamkalvu:2111": "tena aṅgulisaṅge ityanena avantisenaḥindusenaḥ evamādayaḥ śabdaḥ pratyuktāḥ pratyākhyātāḥ",
    "GK16vamkalvu:2112": "suṣāmādiṣu ca(Pā_8,3.98) eti",
    "GK16vamkalvu:2113": "saṃjñāyāmagāt(Pā_8,3.99 ga.) iti mūrdhanyavidhānāt //90//",
    "GK16vamkalvu:2114": "nendravāhane ṇatvam; āhitatvasyāvivakṣitatvāt // VKal_5,2.91",
    "GK16vamkalvu:2115": "kuthena nāgendramivendravāhanam ityatra indravāhanaśabde",
    "GK16vamkalvu:2116": "vāhanamāhitāt(Pā_8,4.8) iti ṇatvaṃ na bhavati /",
    "GK16vamkalvu:2117": "āhitatvasyāvivakṣitatvāt /",
    "GK16vamkalvu:2118": "svasvāmibhāvamātraṃ hyatra vivakṣitam /",
    "GK16vamkalvu:2119": "tena siddham indravāhanam iti",
    "GK16vamkalvu:2120": "sadansanto mayā vivicyaivaṃ nidarśitāḥ /",
    "GK16vamkalvu:2121": "anayaiva diśā kāryaṃ śeṣāṇāmapyavekṣaṇam //",
    "GK16vamkalvu:2122": "iti kāvyālaṅkārasūtravṛttau prāyoyike pañcame'dhikaraṇe dvitīyo'dhyāyaḥ",
    "GK16vamkalvu:2123": "samāptaḥ /",
    "GK16vamkalvu:2124": "śabdaśuddhiḥ /",
    "GK16vamkalvu:2125": "samāptaṃ cedaṃ prāyogikaṃ pañcamādhikaraṇam /"
}