{
    "GSD36nars2_pu:0": "mātṛkā 1",
    "GSD36nars2_pu:1": "[vyavahāraḥ]",
    "GSD36nars2_pu:2": "dharmaikatānāḥ puruṣā yadāsan satyavādinaḥ /",
    "GSD36nars2_pu:3": "tadā na vyavahāro 'bhūn na dveṣo nāpi matsaraḥ // Nar_M1.1 //",
    "GSD36nars2_pu:4": "naṣṭe dharme manuṣyeṣu vyavahāraḥ pravartate /",
    "GSD36nars2_pu:5": "draṣṭā ca vyavahārāṇāṃ rājā daṇḍadharaḥ kṛtaḥ // Nar_M1.2 //",
    "GSD36nars2_pu:6": "likhitaṃ sākṣiṇaś cātra dvau vidhī saṃprakīrtitau /",
    "GSD36nars2_pu:7": "saṃdigdhārthaviśuddhyarthaṃ dvayor vivadamānayoḥ // Nar_M1.3 //",
    "GSD36nars2_pu:8": "sottaro 'nuttaraś caiva sa vijñeyo dvilakṣaṇaḥ /",
    "GSD36nars2_pu:9": "sottaro 'bhyadhiko yatra vilekhāpūrvakaḥ paṇaḥ // Nar_M1.4 //",
    "GSD36nars2_pu:10": "vivāde sottarapaṇe dvayor yas tatra hīyate /",
    "GSD36nars2_pu:11": "sa paṇaṃ svakṛtaṃ dāpyo vinayaṃ ca parājaye // Nar_M1.5 //",
    "GSD36nars2_pu:12": "sāras tu vyavahārāṇāṃ pratijñā samudāhṛtā /",
    "GSD36nars2_pu:13": "taddhānau hīyate vādī taraṃs tām uttaro bhavet // Nar_M1.6 //",
    "GSD36nars2_pu:14": "kulāni śreṇayaś caiva gaṇāś cādhikṛto nṛpaḥ /",
    "GSD36nars2_pu:15": "pratiṣṭhā vyavahārāṇāṃ gurvebhyas tūttarottaram // Nar_M1.7 //",
    "GSD36nars2_pu:16": "sa catuṣpāc catuḥsthānaś catuḥsādhana eva ca /",
    "GSD36nars2_pu:17": "caturhitaś caturvyāpī catuṣkārī ca kīrtyate // Nar_M1.8 //",
    "GSD36nars2_pu:18": "aṣṭāṅgo 'ṣṭādaśapadaḥ śataśākhas tathaiva ca /",
    "GSD36nars2_pu:19": "triyonir dvyabhiyogaś ca dvidvāro dvigatis tathā // Nar_M1.9 //",
    "GSD36nars2_pu:20": "dharmaś ca vyavahāraś ca caritraṃ rājaśāsanam /",
    "GSD36nars2_pu:21": "catuṣpād vyavahāro 'yam uttaraḥ pūrvabādhakaḥ // Nar_M1.10 //",
    "GSD36nars2_pu:22": "tatra satye sthito dharmo vyavahāras tu sākṣiṣu /",
    "GSD36nars2_pu:23": "caritraṃ pustakaraṇe rājājñāyāṃ tu śāsanam // Nar_M1.11 //",
    "GSD36nars2_pu:24": "sāmādyupāyasādhyatvāc catuḥsādhana ucyate /",
    "GSD36nars2_pu:25": "caturṇām āśramāṇāṃ ca rakṣaṇāt sa caturhitaḥ // Nar_M1.12 //",
    "GSD36nars2_pu:26": "kartṝn atho sākṣiṇaś ca sabhyān rājānam eva ca /",
    "GSD36nars2_pu:27": "vyāpnoti pādaśo yasmāc caturvyāpī tataḥ smṛtaḥ // Nar_M1.13 //",
    "GSD36nars2_pu:28": "dharmasyārthasya yaśaso lokapaktes tathaiva ca /",
    "GSD36nars2_pu:29": "caturṇāṃ karaṇād eṣāṃ catuṣkārī prakīrtitaḥ // Nar_M1.14 //",
    "GSD36nars2_pu:30": "rājā sapuruṣaḥ sabhyāḥ śāstraṃ gaṇakalekhakau /",
    "GSD36nars2_pu:31": "hiraṇyam agnir udakam aṣṭāṅgaḥ sa udāhṛtaḥ // Nar_M1.15 //",
    "GSD36nars2_pu:32": "ṛṇādānaṃ hy upanidhiḥ saṃbhūyotthānam eva ca /",
    "GSD36nars2_pu:33": "dattasya punar ādānam aśuśrūṣābhyupetya ca // Nar_M1.16 //",
    "GSD36nars2_pu:34": "vetanasyānapākarma tathaivāsvāmivikrayaḥ /",
    "GSD36nars2_pu:35": "vikrīyāsaṃpradānaṃ ca krītvānuśaya eva ca // Nar_M1.17 //",
    "GSD36nars2_pu:36": "samayasyānapākarma vivādaḥ kṣetrajas tathā /",
    "GSD36nars2_pu:37": "strīpuṃsayoś ca saṃbandho dāyabhāgo 'tha sāhasam // Nar_M1.18 //",
    "GSD36nars2_pu:38": "vākpāruṣyaṃ tathaivoktaṃ daṇḍapāruṣyam eva ca /",
    "GSD36nars2_pu:39": "dyūtaṃ prakīrṇakaṃ caivety aṣṭādaśapadaḥ smṛtaḥ // Nar_M1.19 //",
    "GSD36nars2_pu:40": "eṣām eva prabhedo 'nyaḥ śatam aṣṭottaraṃ smṛtam /",
    "GSD36nars2_pu:41": "kriyābhedān manuṣyāṇāṃ śataśākho nigadyate // Nar_M1.20 //",
    "GSD36nars2_pu:42": "kāmāt krodhāc ca lobhāc ca tribhyo yasmāt pravartate /",
    "GSD36nars2_pu:43": "triyoniḥ kīrtyate tena trayam etad vivādakṛt // Nar_M1.21 //",
    "GSD36nars2_pu:44": "dvyabhiyogas tu vijñeyaḥ śaṅkātattvābhiyogataḥ /",
    "GSD36nars2_pu:45": "śaṅkāsatāṃ tu saṃsargāt tattvaṃ hoḍhādidarśanāt // Nar_M1.22 //",
    "GSD36nars2_pu:46": "pakṣadvayābhisaṃbandhād dvidvāraḥ samudāhṛtaḥ /",
    "GSD36nars2_pu:47": "pūrvavādas tayoḥ pakṣaḥ pratipakṣas taduttaram // Nar_M1.23 //",
    "GSD36nars2_pu:48": "bhūtacchalānusāritvād dvigatiḥ sa udāhṛtaḥ /",
    "GSD36nars2_pu:49": "bhūtaṃ tattvārthasaṃyuktaṃ pramādābhihitaṃ chalam // Nar_M1.24 //",
    "GSD36nars2_pu:50": "tatra śiṣṭaṃ chalaṃ rājā marṣayed dharmasādhanaḥ /",
    "GSD36nars2_pu:51": "bhūtam eva prapadyeta dharmamūlā yataḥ śriyaḥ // Nar_M1.25 //",
    "GSD36nars2_pu:52": "dharmeṇoddharato rājño vyavahārān kṛtātmanaḥ /",
    "GSD36nars2_pu:53": "saṃbhavanti guṇāḥ sapta sapta vahner ivārciṣaḥ // Nar_M1.26 //",
    "GSD36nars2_pu:54": "dharmaś cārthaś ca kīrtiś ca lokapaktir upagrahaḥ /",
    "GSD36nars2_pu:55": "prajābhyo bahumānaś ca svarge sthānaṃ ca śāśvatam // Nar_M1.27 //",
    "GSD36nars2_pu:56": "tasmād dharmāsanaṃ prāpya rājā vigatamatsaraḥ /",
    "GSD36nars2_pu:57": "samaḥ syāt sarvabhūteṣu bibhrad vaivasvataṃ vratam // Nar_M1.28 //",
    "GSD36nars2_pu:58": "dharmaśāstraṃ puraskṛtya prāḍvivākamate sthitaḥ /",
    "GSD36nars2_pu:59": "samāhitamatiḥ paśyed vyavahārān anukramāt // Nar_M1.29 //",
    "GSD36nars2_pu:60": "āgamaḥ prathamaṃ kāryo vyavahārapadaṃ tataḥ /",
    "GSD36nars2_pu:61": "vivitsā nirṇayaś caiva darśanaṃ syāc caturvidham // Nar_M1.30 //",
    "GSD36nars2_pu:62": "dharmaśāstrārthaśāstrābhyām avirodhena mārgataḥ /",
    "GSD36nars2_pu:63": "samīkṣamāṇo nipuṇaṃ vyavahāragatiṃ nayet // Nar_M1.31 //",
    "GSD36nars2_pu:64": "yathā mṛgasya viddhasya vyādho mṛgapadaṃ nayet /",
    "GSD36nars2_pu:65": "kakṣe śoṇitaleśena tathā dharmapadaṃ nayet // Nar_M1.32 //",
    "GSD36nars2_pu:66": "yatra vipratipattiḥ syād dharmaśāstrārthaśāstrayoḥ /",
    "GSD36nars2_pu:67": "arthaśāstroktam utsṛjya dharmaśāstroktam ācāret // Nar_M1.33 //",
    "GSD36nars2_pu:68": "dharmaśāstravirodhe tu yuktiyukto 'pi dharmataḥ /",
    "GSD36nars2_pu:69": "vyavahāro hi balavān dharmas tenāvahīyate // Nar_M1.34 //",
    "GSD36nars2_pu:70": "sūkṣmo hi bhagavān dharmaḥ parokṣo durvicāraṇaḥ /",
    "GSD36nars2_pu:71": "ataḥ pratyakṣamārgeṇa vyavahāragatiṃ nayet // Nar_M1.35 //",
    "GSD36nars2_pu:72": "yāty acauro 'pi cauratvaṃ cauraś cāyāty acauratām /",
    "GSD36nars2_pu:73": "acauraś cauratāṃ prāpto māṇḍavyo vyavahārataḥ // Nar_M1.36 //",
    "GSD36nars2_pu:74": "strīṣu rātrau bahir grāmād antarveśmany arātiṣu /",
    "GSD36nars2_pu:75": "vyavahāraḥ kṛto 'py eṣu punaḥ kartavyatām iyāt // Nar_M1.37 //",
    "GSD36nars2_pu:76": "gahanatvād vivādānām asāmarthyāt smṛter api /",
    "GSD36nars2_pu:77": "ṛṇādiṣu haret kālaṃ kāmaṃ tattvabubhutsayā // Nar_M1.38 //",
    "GSD36nars2_pu:78": "gobhūhiraṇyastrīsteya- pāruṣyātyayikeṣu ca /",
    "GSD36nars2_pu:79": "sāhaseṣv abhiśāpe ca sadya eva vivādayet // Nar_M1.39 //",
    "GSD36nars2_pu:80": "anāvedya tu yo rājñe saṃdigdhe 'rthe pravartate /",
    "GSD36nars2_pu:81": "prasahya sa vineyaḥ syāt sa cāsyārtho na sidhyati // Nar_M1.40 //",
    "GSD36nars2_pu:82": "vaktavye 'rthe na tiṣṭhantam utkrāmantaṃ ca tadvacaḥ /",
    "GSD36nars2_pu:83": "āsedhayed vivādārthī yāvad āhvānadarśanam // Nar_M1.41 //",
    "GSD36nars2_pu:84": "sthānāsedhaḥ kālakṛtaḥ pravāsāt karmaṇas tathā /",
    "GSD36nars2_pu:85": "caturvidhaḥ syād āsedho nāsiddhas taṃ vilaṅghayet // Nar_M1.42 //",
    "GSD36nars2_pu:86": "nadīsaṃtārakāntāra- durdeśopaplavādiṣu /",
    "GSD36nars2_pu:87": "āsiddhas taṃ parāsedham utkrāman nāparādhnuyāt // Nar_M1.43 //",
    "GSD36nars2_pu:88": "āsedhakāla āsiddha āsedham yo vyatikramet /",
    "GSD36nars2_pu:89": "sa vineyo 'nyathā kurvann āseddhā daṇḍabhāg bhavet // Nar_M1.44 //",
    "GSD36nars2_pu:90": "nirveṣṭukāmo rogārto yiyakṣur vyasane sthitaḥ /",
    "GSD36nars2_pu:91": "abhiyuktas tathānyena rājakāryodyatas tathā // Nar_M1.45 //",
    "GSD36nars2_pu:92": "gavāṃ pracāre gopālāḥ sasyabandhe kṛṣīvalāḥ /",
    "GSD36nars2_pu:93": "śilpinaḥ cāpi tatkālam āyudhīyāś ca vigrahe // Nar_M1.46 //",
    "GSD36nars2_pu:94": "aprāptavyavahāraś ca dūto dānonmukho vratī /",
    "GSD36nars2_pu:95": "viṣamasthaś ca nāsedhyo na cainān āhvayen nṛpaḥ // Nar_M1.47 //",
    "GSD36nars2_pu:96": "nābhiyukto 'bhiyuñjīta tam atīrtvārtham anyataḥ /",
    "GSD36nars2_pu:97": "na cābhiyuktam anyena na viddhaṃ veddhum arhati // Nar_M1.48 //",
    "GSD36nars2_pu:98": "yam artham abhiyuñjīta na taṃ viprakṛtiṃ nayet /",
    "GSD36nars2_pu:99": "nānyat pakṣāntaraṃ gacched gacchan pūrvāt sa hīyate // Nar_M1.49 //",
    "GSD36nars2_pu:100": "na ca mithyābhiyuñjīta doṣo mithyābhiyoginaḥ /",
    "GSD36nars2_pu:101": "yas tatra vinayaḥ proktaḥ so 'bhiyoktāram āvrajet // Nar_M1.50 //",
    "GSD36nars2_pu:102": "sāpadeśaṃ haran kālam abruvaṃś cāpi saṃsadi /",
    "GSD36nars2_pu:103": "uktvā vaco vibruvaṃś ca hīyamānasya lakṣaṇam // Nar_M1.51 //",
    "GSD36nars2_pu:104": "palāyate ya āhūtaḥ prāptaś ca vivaden na yaḥ /",
    "GSD36nars2_pu:105": "vineyaḥ sa bhaved rājñā hīna eva sa vādataḥ // Nar_M1.52 //",
    "GSD36nars2_pu:106": "nirṇiktavyavahāreṣu pramāṇam aphalaṃ bhavet /",
    "GSD36nars2_pu:107": "likhitaṃ sākṣiṇo vāpi pūrvam āveditaṃ na cet // Nar_M1.53 //",
    "GSD36nars2_pu:108": "yathā pakveṣu dhānyeṣu niṣphalāḥ prāvṛṣo guṇāḥ /",
    "GSD36nars2_pu:109": "nirṇiktavyavahārāṇāṃ pramāṇam aphalaṃ tathā // Nar_M1.54 //",
    "GSD36nars2_pu:110": "abhūtam apy abhihitaṃ prāptakālaṃ parīkṣyate /",
    "GSD36nars2_pu:111": "yat tu pramādān nocyeta tad bhūtam api hīyate // Nar_M1.55 //",
    "GSD36nars2_pu:112": "tīritaṃ cānuśiṣṭaṃ ca yo manyeta vidharmataḥ /",
    "GSD36nars2_pu:113": "dviguṇaṃ daṇḍam āsthāya tat kāryaṃ punar uddharet // Nar_M1.56 //",
    "GSD36nars2_pu:114": "durdṛṣṭe vyavahāre tu sabhyās taṃ daṇḍam āpnuyuḥ /",
    "GSD36nars2_pu:115": "na hi jātu vinā daṇḍaṃ kaścin mārge 'vatiṣṭhate // Nar_M1.57 //",
    "GSD36nars2_pu:116": "rāgād ajñānato vāpi lobhād vā yo 'nyathā vadet /",
    "GSD36nars2_pu:117": "sabhyo 'sabhyaḥ sa vijñeyas taṃ rājā vinayed bhṛśam // Nar_M1.58 //",
    "GSD36nars2_pu:118": "kiṃtu rājñā viśeṣeṇa svadharmam anurakṣatā /",
    "GSD36nars2_pu:119": "manuṣyacittavaicitryāt parīkṣyā sādhvasādhutā // Nar_M1.59 //",
    "GSD36nars2_pu:120": "puruṣāḥ santi ye lobhāt prabrūyuḥ sākṣyam anyathā /",
    "GSD36nars2_pu:121": "santi cānye durātmānaḥ kūṭalekhyakṛto janāḥ // Nar_M1.60 //",
    "GSD36nars2_pu:122": "ataḥ parīkṣyam ubhayam etad rājñā viśeṣataḥ /",
    "GSD36nars2_pu:123": "lekhyācāreṇa likhitaṃ sākṣyācāreṇa sākṣiṇaḥ // Nar_M1.61 //",
    "GSD36nars2_pu:124": "asatyāḥ satyasaṃkāśāḥ satyāś cāsatyadarśanāḥ /",
    "GSD36nars2_pu:125": "dṛśyante vividhā bhāvās tasmād yuktaṃ parīkṣaṇam // Nar_M1.62 //",
    "GSD36nars2_pu:126": "talavad dṛśyate vyoma khadyoto havyavāḍ iva /",
    "GSD36nars2_pu:127": "na talaṃ vidyate vyomni na khadyote hutāśanaḥ // Nar_M1.63 //",
    "GSD36nars2_pu:128": "tasmāt pratyakṣadṛṣṭo 'pi yuktam arthaḥ parīkṣitum /",
    "GSD36nars2_pu:129": "parīkṣya jñāpayan arthān na dharmāt parihīyate // Nar_M1.64 //",
    "GSD36nars2_pu:130": "evaṃ paśyan sadā rājā vyavahārān samāhitaḥ /",
    "GSD36nars2_pu:131": "vitatyeha yaśo dīptaṃ bradhnasyāpnoti viṣṭapam // Nar_M1.65 //",
    "GSD36nars2_pu:132": "mātṛkā 2 ( mātṛkā 2 is found only in ms P. )",
    "GSD36nars2_pu:133": "[The second chapter of the mātṛkā included in Jolly's edition and translation is not to be part of the original Nāradasmṛti (see the Introduction to the",
    "GSD36nars2_pu:134": "text).",
    "GSD36nars2_pu:135": "Its translation is given in the Appendix.]",
    "GSD36nars2_pu:136": "[bhāṣā]",
    "GSD36nars2_pu:137": "suniścitabalādhānas tv arthī svārthapracoditaḥ /",
    "GSD36nars2_pu:138": "lekhayet pūrvapakṣaṃ tu kṛtakāryaviniścayaḥ // Nar_M2.1 //",
    "GSD36nars2_pu:139": "pūrvapakṣaśrutārthas tu pratyarthī tadanantaram /",
    "GSD36nars2_pu:140": "pūrvapakṣārthasaṃbandhaṃ pratipakṣaṃ niveśayet // Nar_M2.2 //",
    "GSD36nars2_pu:141": "śvo lekhanaṃ vā sa labhet tryahaṃ saptāham eva vā /",
    "GSD36nars2_pu:142": "arthī tṛtīyapāde tu yuktaṃ sadyo dhruvaṃ jayī // Nar_M2.3 //",
    "GSD36nars2_pu:143": "mithyā saṃpratipattir vā pratyavaskandam eva vā /",
    "GSD36nars2_pu:144": "prāṅnyāyavidhisādhyaṃ vā uttaraṃ syāc caturvidham // Nar_M2.4 //",
    "GSD36nars2_pu:145": "mithyaitan nābhijānāmi tadā tatra na saṃnidhiḥ /",
    "GSD36nars2_pu:146": "ajātaś cāsmi tatkāla evaṃ mithyā caturvidhā // Nar_M2.5 //",
    "GSD36nars2_pu:147": "mithyā ca viparītaṃ ca punaḥ śabdasamāgamam /",
    "GSD36nars2_pu:148": "pūrvapakṣārthasaṃbandham uttaraṃ syāc caturvidham // Nar_M2.6 //",
    "GSD36nars2_pu:149": "bhāṣāyā uttaraṃ yāvat pratyarthī na niveśayet /",
    "GSD36nars2_pu:150": "arthī tu lekhayet tāvad yāvad vastu vivakṣitam // Nar_M2.7 //",
    "GSD36nars2_pu:151": "anyārtham arthahīnaṃ ca pramāṇāgamavarjitam /",
    "GSD36nars2_pu:152": "lekhyaṃ hīnādhikaṃ bhraṣṭaṃ bhāṣādoṣās tūdāhṛtāḥ // Nar_M2.8 //",
    "GSD36nars2_pu:153": "labdhavyaṃ yena yad yasmāt sa tat tasmād avāpnuyāt /",
    "GSD36nars2_pu:154": "na tv anyo 'nyad athānyasmād ity anyārtham idaṃ tridhā // Nar_M2.9 //",
    "GSD36nars2_pu:155": "manasāham api dhyātas tvanmitreṇeha śatruvat /",
    "GSD36nars2_pu:156": "ato 'nyathā mahākṣāntyā tvam ihāvedito mayā // Nar_M2.10 //",
    "GSD36nars2_pu:157": "dravyapramāṇahīnaṃ yat phalopāśrayavarjitam /",
    "GSD36nars2_pu:158": "pramāṇavarjitaṃ nāma lekhyadoṣaṃ tad utsṛjet // Nar_M2.11 //",
    "GSD36nars2_pu:159": "āgamavarjitaṃ doṣaṃ pūrvapāde vivarjayet /",
    "GSD36nars2_pu:160": "ekasya bahubhiḥ sārdhaṃ purarāṣṭravirodhakam // Nar_M2.12 //",
    "GSD36nars2_pu:161": "bindumātrāpadavarṇeṣv ekāvidhiṣṭayā (?) /",
    "GSD36nars2_pu:162": "hīnādhikā bhaved vyarthā tāṃ yatnena vivarjayet // Nar_M2.13 //",
    "GSD36nars2_pu:163": "bhraṣṭaṃ tu duḥsthitaṃ yat syāj jalatailādibhir hatam /",
    "GSD36nars2_pu:164": "bhāṣāyāṃ tad api spaṣṭaṃ vispaṣṭārthaṃ vivarjayet // Nar_M2.14 //",
    "GSD36nars2_pu:165": "satyā bhāṣā na bhavati yady api syāt pratiṣṭhitā /",
    "GSD36nars2_pu:166": "bahiś ced bhraśyate dharmān niyatād vyavahārikāt // Nar_M2.15 //",
    "GSD36nars2_pu:167": "gandhamādanasaṃsthasya mayāsyāsīt tad arpitam /",
    "GSD36nars2_pu:168": "vyavahārikadharmasya bāhyam etan na sidhyati // Nar_M2.16 //",
    "GSD36nars2_pu:169": "anyākṣaraniveśena anyārthagamanena ca /",
    "GSD36nars2_pu:170": "ākulaṃ ca kriyādānaṃ kriyā caivākulā bhavet // Nar_M2.17 //",
    "GSD36nars2_pu:171": "rāgādīnāṃ yad ekena kopitaḥ karaṇe vadet /",
    "GSD36nars2_pu:172": "tad ādau tu likhet sarvaṃ vādinaḥ phalakādiṣu // Nar_M2.18 //",
    "GSD36nars2_pu:173": "nirākulāvabodhāya dharmasthaiḥ suvicāritam /",
    "GSD36nars2_pu:174": "tasmād anyad vyapohyaṃ syād vādinaḥ phalakādiṣu // Nar_M2.19 //",
    "GSD36nars2_pu:175": "vādibhyām abhyanujñātaṃ śeṣaṃ ca phalake sthitam /",
    "GSD36nars2_pu:176": "sasākṣikaṃ likheyus te pratipattiṃ ca vādinoḥ // Nar_M2.20 //",
    "GSD36nars2_pu:177": "vādibhyāṃ likhitāc cheṣaṃ yat punar vādinā smṛtam /",
    "GSD36nars2_pu:178": "tat pratyākalitaṃ nāma svapāde tasya likhyate // Nar_M2.21 //",
    "GSD36nars2_pu:179": "arthinā saṃniyukto vā pratyarthiprahito 'pi vā /",
    "GSD36nars2_pu:180": "yo yasyārthe vivadate tayor jayaparājayau // Nar_M2.22 //",
    "GSD36nars2_pu:181": "yo na bhrātā na ca pitā na putro na niyogakṛt /",
    "GSD36nars2_pu:182": "parārthavādī daṇḍyaḥ syād vyavahāre 'pi vibruvan // Nar_M2.23 //",
    "GSD36nars2_pu:183": "pūrvavādaṃ parityajya yo 'nyam ālambate punaḥ /",
    "GSD36nars2_pu:184": "vādasaṃkramaṇāj jñeyo hīnavādī sa vai naraḥ // Nar_M2.24 //",
    "GSD36nars2_pu:185": "sarveṣv api vivādeṣu vākchale nāpahīyate /",
    "GSD36nars2_pu:186": "paśustrībhūmyṛṇādāne śāsyo 'py arthān na hīyate // Nar_M2.25 //",
    "GSD36nars2_pu:187": "abhiyukto 'bhiyogasya yadi kuryād apahnavam /",
    "GSD36nars2_pu:188": "abhiyoktā diśed deśyaṃ pratyavaskandito na cet // Nar_M2.26 //",
    "GSD36nars2_pu:189": "pūrvapāde hi likhitaṃ yathākṣaram aśeṣataḥ /",
    "GSD36nars2_pu:190": "arthī tṛtīyapāde tu kriyayā pratipādayet // Nar_M2.27 //",
    "GSD36nars2_pu:191": "kriyāpi dvividhā proktā mānuṣī daivikī tathā /",
    "GSD36nars2_pu:192": "mānuṣī lekhyasākṣibhyāṃ dhaṭādir daivikī smṛtā // Nar_M2.28 //",
    "GSD36nars2_pu:193": "divā kṛte kāryavidhau grāmeṣu nagareṣu vā /",
    "GSD36nars2_pu:194": "saṃbhave sākṣiṇāṃ caiva divyā na bhavati kriyā // Nar_M2.29 //",
    "GSD36nars2_pu:195": "araṇye nirjane rātrāv antarveśmani sāhase /",
    "GSD36nars2_pu:196": "nyāsasyāpahnave caiva divyā saṃbhavati kriyā // Nar_M2.30 //",
    "GSD36nars2_pu:197": "kāraṇapratipattyā ca pūrvapakṣe virodhite /",
    "GSD36nars2_pu:198": "abhiyuktena vai bhāvyaṃ vijñeyaṃ pūrvapakṣavat // Nar_M2.31 //",
    "GSD36nars2_pu:199": "palāyate ya āhūto maunī sākṣiparājitaḥ /",
    "GSD36nars2_pu:200": "svayam abhyupapannaś ca avasannaś caturvidhaḥ // Nar_M2.32 //",
    "GSD36nars2_pu:201": "anyavādī kriyādveṣī nopasthātā niruttaraḥ /",
    "GSD36nars2_pu:202": "āhūtaprapalāyī ca hīnaḥ pañcavidhaḥ smṛtaḥ // Nar_M2.33 //",
    "GSD36nars2_pu:203": "maṇayaḥ padmarāgādyā dīnārādi hiraṇmayam /",
    "GSD36nars2_pu:204": "muktāvidrumaśaṅkhādyāḥ praduṣṭāḥ svāmigāminaḥ // Nar_M2.34 //",
    "GSD36nars2_pu:205": "gandhamālyam adattaṃ tu bhūṣaṇaṃ vāsa eva vā /",
    "GSD36nars2_pu:206": "pāduketi rājoktaṃ tad ākrāman vadham arhati // Nar_M2.35 //",
    "GSD36nars2_pu:207": "paṇyamūlyaṃ bhṛtir nyāso daṇḍo yac cāvahārakam /",
    "GSD36nars2_pu:208": "vṛthādānākṣikapaṇā vardhante nāvivakṣitāḥ // Nar_M2.36 //",
    "GSD36nars2_pu:209": "mithyābhiyogino ye syur dvijānāṃ śūdrayonayaḥ /",
    "GSD36nars2_pu:210": "teṣāṃ jihvāṃ samutkṛtya rājā śūle vidhāpayet // Nar_M2.37 //",
    "GSD36nars2_pu:211": "ājñā lekhaḥ paṭṭakaḥ śāsanaṃ vā ādhiḥ pattraṃ vikrayo vā krayo vā /",
    "GSD36nars2_pu:212": "rājñe kuryāt pūrvam āvedanaṃ yas tasya jñeyaḥ pūrvapakṣaḥ vidhijñaiḥ //",
    "GSD36nars2_pu:213": "sākṣikadūṣaṇe kāryaṃ pūrvasākṣiviśodhanam /",
    "GSD36nars2_pu:214": "śuddheṣu sākṣiṣu tataḥ paścāt sākṣyaṃ viśodhayet // Nar_M2.39 //",
    "GSD36nars2_pu:215": "sākṣisabhyāvasannānāṃ dūṣaṇe darśanaṃ punaḥ /",
    "GSD36nars2_pu:216": "svacaryāvasitānāṃ tu nāsti paunarbhavo vidhiḥ // Nar_M2.40 //",
    "GSD36nars2_pu:217": "svayam abhyupapanno 'pi svacaryāvasito 'pi san /",
    "GSD36nars2_pu:218": "kriyāvasanno 'py arheta paraṃ sabhyāvadhāraṇam // Nar_M2.41 //",
    "GSD36nars2_pu:219": "pakṣān utsārya kāryas tu sabhyaiḥ kāryaviniścayaḥ /",
    "GSD36nars2_pu:220": "anutsāritanirṇikte virodhaḥ pretya ceha ca // Nar_M2.42 //",
    "GSD36nars2_pu:221": "sabhair eva jitaḥ paścād rājñā śāsyaḥ svaśāstrataḥ /",
    "GSD36nars2_pu:222": "jayine cāpi deyaṃ syād yathāvaj jayapatrakam // Nar_M2.43 //",
    "GSD36nars2_pu:223": "vyavahāramukhaṃ caitat pūrvam uktaṃ svayaṃbhuvā /",
    "GSD36nars2_pu:224": "mukhaśuddhau hi śuddhiḥ syād vyavahārasya nānyathā // Nar_M2.44 //",
    "GSD36nars2_pu:225": "mātṛkā 3",
    "GSD36nars2_pu:226": "[sabhā]",
    "GSD36nars2_pu:227": "niyuktena tu vaktavyam apakṣapatitaṃ vacaḥ // Nar_M3.1 //",
    "GSD36nars2_pu:228": "yuktarūpaṃ bruvan sabhyo nāpnuyād dveṣakilbiṣe /",
    "GSD36nars2_pu:229": "bruvāṇas tv anyathā sabhyas tad evobhayam āpnuyāt // Nar_M3.2 //",
    "GSD36nars2_pu:230": "rājā tu dhārmikān sabhyān niyuñjyāt suparīkṣitān /",
    "GSD36nars2_pu:231": "vyavahāradhuraṃ voḍhuṃ ye śaktāḥ sadgavā iva // Nar_M3.3 //",
    "GSD36nars2_pu:232": "dharmaśāstrārthakuśalāḥ kulīnāḥ satyavādinaḥ /",
    "GSD36nars2_pu:233": "samāḥ śatrau ca mitre ca nṛpateḥ syuḥ sabhāsadaḥ // Nar_M3.4 //",
    "GSD36nars2_pu:234": "tatpratiṣṭhaḥ smṛto dharmo dharmamūlaś ca pārthivaḥ /",
    "GSD36nars2_pu:235": "saha sadbhir ato rājā vyavahārān viśodhayet // Nar_M3.5 //",
    "GSD36nars2_pu:236": "śuddheṣu vyavahāreṣu śuddhiṃ yānti sabhāsadaḥ /",
    "GSD36nars2_pu:237": "śuddhiś ca teṣāṃ dharmād dhi dharmam eva vadet tataḥ // Nar_M3.6 //",
    "GSD36nars2_pu:238": "yatra dharmo hy adharmeṇa satyaṃ yatrānṛtena ca /",
    "GSD36nars2_pu:239": "hanyate prekṣamāṇānāṃ hatās tatra sabhāsadaḥ // Nar_M3.7 //",
    "GSD36nars2_pu:240": "viddho dharmo hy adharmeṇa sabhāṃ yatropatiṣṭhate /",
    "GSD36nars2_pu:241": "na ced viśalyaḥ kriyate viddhās tatra sabhāsadaḥ // Nar_M3.8 //",
    "GSD36nars2_pu:242": "sabhā vā na praveṣṭavyā vaktavyaṃ vā samañjasam /",
    "GSD36nars2_pu:243": "abruvan vibruvan vāpi naro bhavati kilbiṣī // Nar_M3.9 //",
    "GSD36nars2_pu:244": "ye tu sabhyāḥ sabhāṃ gatvā tūṣṇīṃ dhyāyanta āsate /",
    "GSD36nars2_pu:245": "yathāprāptaṃ na bruvate sarve te 'nṛtavādinaḥ // Nar_M3.10 //",
    "GSD36nars2_pu:246": "pādo 'dharmasya kartāraṃ pādaḥ sākṣiṇam ṛcchati /",
    "GSD36nars2_pu:247": "pādaḥ sabhāsadaḥ sarvān pādo rājānam ṛcchati // Nar_M3.11 //",
    "GSD36nars2_pu:248": "rājā bhavaty anenās tu mucyante ca sabhāsadaḥ /",
    "GSD36nars2_pu:249": "eno gacchati kartāraṃ nindārho yatra nindyate // Nar_M3.12 //",
    "GSD36nars2_pu:250": "andho matsyān ivāśnāti nirapekṣaḥ sakaṇṭakān /",
    "GSD36nars2_pu:251": "parokṣam arthavaikalyād bhāṣate yaḥ sabhāṃ gataḥ // Nar_M3.13 //",
    "GSD36nars2_pu:252": "tasmāt sabhyaḥ sabhāṃ prāpya rāgadveṣavivarjitaḥ /",
    "GSD36nars2_pu:253": "vacas tathāvidhaṃ brūyād yathā na narakaṃ patet // Nar_M3.14 //",
    "GSD36nars2_pu:254": "yathā śalyaṃ bhiṣag vidvān uddhared yantrayuktitaḥ /",
    "GSD36nars2_pu:255": "prāḍvivākas tathā śalyam uddhared vyavahārataḥ // Nar_M3.15 //",
    "GSD36nars2_pu:256": "yatra sabhyo janaḥ sarvaḥ sādhv etad iti manyate /",
    "GSD36nars2_pu:257": "sa niḥśalyo vivādaḥ syāt saśalyaḥ syād ato 'nyathā // Nar_M3.16 //",
    "GSD36nars2_pu:258": "na sā sabhā yatra na santi vṛddhā vṛddhā na te ye na vadanti dharmam /",
    "GSD36nars2_pu:259": "nāsau dharmo yatra na satyam asti na tat satyaṃ yac chalenānuviddham //",
    "GSD36nars2_pu:260": "vyavahārapadāni",
    "GSD36nars2_pu:261": "1. ṛṇādānam ṛṇaṃ deyam adeyaṃ ca yena yatra yathā ca yat /",
    "GSD36nars2_pu:262": "dānagrahaṇadharmāc ca ṛṇādānam iti smṛtam // Nar_1.01 //",
    "GSD36nars2_pu:263": "pitary uparate putrā ṛṇaṃ dadyur yathāṃśataḥ /",
    "GSD36nars2_pu:264": "vibhaktā hy avibhaktā vā yas tām udvahate dhuram // Nar_1.02 //",
    "GSD36nars2_pu:265": "pitṛvyeṇāvibhaktena bhrātrā vā yad ṛṇaṃ kṛtam /",
    "GSD36nars2_pu:266": "mātrā vā yat kuṭumbārthe dadyus tad rikthino 'khilam // Nar_1.03 //",
    "GSD36nars2_pu:267": "kramād avyāhataṃ prāptaṃ putrair yan narṇam uddhṛtam /",
    "GSD36nars2_pu:268": "dadyuḥ paitāmahaṃ pautrās tac caturthān nivartate // Nar_1.04 //",
    "GSD36nars2_pu:269": "icchanti pitaraḥ putrān svārthahetor yatas tataḥ /",
    "GSD36nars2_pu:270": "uttamarṇādhamarṇebhyo mām ayaṃ mocayiṣyati // Nar_1.05 //",
    "GSD36nars2_pu:271": "ataḥ putreṇa jātena svārtham utsṛjya yatnataḥ /",
    "GSD36nars2_pu:272": "pitā mokṣitavya ṛṇād yathā na narakaṃ patet // Nar_1.06 //",
    "GSD36nars2_pu:273": "tapasvī cāgnihotrī ca ṛṇavān mriyate yadi /",
    "GSD36nars2_pu:274": "tapaś caivāgnihotraṃ ca sarvaṃ tad dhanināṃ dhanam // Nar_1.07 //",
    "GSD36nars2_pu:275": "na putrarṇaṃ pitā dadyād dadyāt putras tu paitṛkam /",
    "GSD36nars2_pu:276": "kāmakrodhasurādyūta- prātibhāvyakṛtaṃ vinā // Nar_1.08 //",
    "GSD36nars2_pu:277": "pitur eva niyogād yat kuṭumbabharaṇāya ca /",
    "GSD36nars2_pu:278": "kṛtaṃ vā yad ṛṇaṃ kṛcchre dadyāt putrasya tat pitā // Nar_1.09 //",
    "GSD36nars2_pu:279": "śiṣyāntevāsidāsastrī- vaiyāvṛttyakaraiś ca yat /",
    "GSD36nars2_pu:280": "kuṭumbahetor utkṣiptaṃ voḍhavyaṃ tat kuṭumbinā // Nar_1.10 //",
    "GSD36nars2_pu:281": "nārvāg viṃśatimād varṣāt pitari proṣite sutaḥ /",
    "GSD36nars2_pu:282": "ṛṇaṃ dadyāt pitṛvye vā jyeṣṭhe bhrātary athāpi vā // Nar_1.11 //",
    "GSD36nars2_pu:283": "dāpyaḥ pararṇam eko 'pi jīvatsv adhikṛtaiḥ kṛtam /",
    "GSD36nars2_pu:284": "preteṣu tu na tatputraḥ pararṇaṃ dātum arhati // Nar_1.12 //",
    "GSD36nars2_pu:285": "na strī patikṛtaṃ dadyād ṛṇaṃ putrakṛtaṃ tathā /",
    "GSD36nars2_pu:286": "abhyupetād ṛte yadvā saha patyā kṛtaṃ bhavet // Nar_1.13 //",
    "GSD36nars2_pu:287": "dadyād aputrā vidhavā niyuktā yā mumūrṣuṇā /",
    "GSD36nars2_pu:288": "yo vā tadriktham ādadyād yato riktham ṛṇaṃ tataḥ // Nar_1.14 //",
    "GSD36nars2_pu:289": "na ca bhāryākṛtam ṛṇaṃ kathaṃcit patyur ābhavet /",
    "GSD36nars2_pu:290": "āpatkṛtād ṛte puṃsāṃ kuṭumbārtho hi vistaraḥ // Nar_1.15 //",
    "GSD36nars2_pu:291": "anyatra rajakavyādha- gopaśauṇḍikayoṣitām /",
    "GSD36nars2_pu:292": "teṣāṃ tatpratyayā vṛttiḥ kuṭumbaṃ ca tadāśrayam // Nar_1.16 //",
    "GSD36nars2_pu:293": "putriṇī tu samutsṛjya putraṃ strī yānyam āśrayet /",
    "GSD36nars2_pu:294": "ṛkthaṃ tasyā haret sarvaṃ niḥsvāyāḥ putra eva tu // Nar_1.17 //",
    "GSD36nars2_pu:295": "yā tu sapradhanaiva strī sāpatyā cānyam āśrayet /",
    "GSD36nars2_pu:296": "so 'syā dadyād ṛṇaṃ bhartur utsṛjed vā tathaiva tām // Nar_1.18 //",
    "GSD36nars2_pu:297": "adhanasya hy aputrasya mṛtasyopaiti yaḥ striyam /",
    "GSD36nars2_pu:298": "ṛṇaṃ voḍhuḥ sa bhajate tad evāsya dhanaṃ smṛtam // Nar_1.19 //",
    "GSD36nars2_pu:299": "dhanastrīhāriputrāṇām ṛṇabhāg yo dhanaṃ haret /",
    "GSD36nars2_pu:300": "putro 'satoḥ strīdhaninoḥ strīhārī dhaniputrayoḥ // Nar_1.20 //",
    "GSD36nars2_pu:301": "uttamā svairiṇī yā syād uttamā ca punarbhuvām /",
    "GSD36nars2_pu:302": "ṛṇaṃ tayoḥ patikṛtaṃ dadyād yas tām upāśnute // Nar_1.21 //",
    "GSD36nars2_pu:303": "strīkṛtāny apramāṇāni kāryāṇy āhur anāpadi /",
    "GSD36nars2_pu:304": "viśeṣato gṛhakṣetra- dānādhamanavikrayāḥ // Nar_1.22 //",
    "GSD36nars2_pu:305": "etāny api pramāṇāni bhartā yady anumanyate /",
    "GSD36nars2_pu:306": "putraḥ patyur abhāve vā rājā vā patiputrayoḥ // Nar_1.23 //",
    "GSD36nars2_pu:307": "bhartrā prītena yad dattaṃ striyai tasmin mṛte 'pi tat /",
    "GSD36nars2_pu:308": "sā yathākāmam aśnīyād dadyād vā sthāvarād ṛte // Nar_1.24 //",
    "GSD36nars2_pu:309": "tathā dāsakṛtaṃ kāryam akṛtaṃ paricakṣate /",
    "GSD36nars2_pu:310": "anyatra svāmisaṃdeśān na dāsaḥ prabhur ātmanaḥ // Nar_1.25 //",
    "GSD36nars2_pu:311": "putreṇa ca kṛtaṃ kāryaṃ yat syāt pitur anicchataḥ /",
    "GSD36nars2_pu:312": "tad apy akṛtam evāhur dāsaḥ putraś ca tau samau // Nar_1.26 //",
    "GSD36nars2_pu:313": "aprāptavyavahāraś cet svatantro 'pi hi na rṇabhāk /",
    "GSD36nars2_pu:314": "svātantryaṃ tu smṛtaṃ jyeṣṭhe jyaiṣṭhyaṃ guṇavayaḥkṛtam // Nar_1.27 //",
    "GSD36nars2_pu:315": "trayaḥ svatantrā loke 'smin rājācāryas tathaiva ca /",
    "GSD36nars2_pu:316": "prati prati ca varṇānāṃ sarveṣāṃ svagṛhe gṛhī // Nar_1.28 //",
    "GSD36nars2_pu:317": "asvatantrāḥ prajāḥ sarvāḥ svatantraḥ pṛthivīpatiḥ /",
    "GSD36nars2_pu:318": "asvatantraḥ smṛtaḥ śiṣya ācārye tu svatantratā // Nar_1.29 //",
    "GSD36nars2_pu:319": "asvatantrāḥ striyaḥ putrā dāsāś ca saparigrahāḥ /",
    "GSD36nars2_pu:320": "svatantras tatra tu gṛhī yasya yat syāt kramāgatam // Nar_1.30 //",
    "GSD36nars2_pu:321": "garbhasthaiḥ sadṛśo jñeya ā varṣād aṣṭamāc chiṣuḥ /",
    "GSD36nars2_pu:322": "bāla ā ṣoḍaśāj jñeyaḥ pogaṇḍaś cāpi śabdyate // Nar_1.31 //",
    "GSD36nars2_pu:323": "parato vyavahārajñaḥ svatantraḥ pitarau vinā /",
    "GSD36nars2_pu:324": "jīvator asvatantraḥ syāj jarayāpi samanvitaḥ // Nar_1.32 //",
    "GSD36nars2_pu:325": "tayor api pitā śreyān bījaprādhānyadarśanāt /",
    "GSD36nars2_pu:326": "abhāve bījino mātā tadabhāve tu pūrvajaḥ // Nar_1.33 //",
    "GSD36nars2_pu:327": "svatantrāḥ sarva evaite paratantreṣu sarvadā /",
    "GSD36nars2_pu:328": "anuśiṣṭau visarge ca vikraye ceśvarā matāḥ // Nar_1.34 //",
    "GSD36nars2_pu:329": "yad bālaḥ kurute kāryam asvatantras tathaiva ca /",
    "GSD36nars2_pu:330": "akṛtaṃ tad iti prāhuḥ śāstre śāstravido janāḥ // Nar_1.35 //",
    "GSD36nars2_pu:331": "svatantro 'pi hi yat kāryaṃ kuryād aprakṛtiṃ gataḥ /",
    "GSD36nars2_pu:332": "tad apy akṛtam evāhur asvatantraḥ sa hetutaḥ // Nar_1.36 //",
    "GSD36nars2_pu:333": "kāmakrodhābhiyuktārta- bhayavyasanapīḍitāḥ /",
    "GSD36nars2_pu:334": "rāgadveṣaparītāś ca jñeyās tv aprakṛtiṃ gatāḥ // Nar_1.37 //",
    "GSD36nars2_pu:335": "kule jyeṣṭhas tathā śreṣṭhaḥ prakṛtisthaś ca yo bhavet /",
    "GSD36nars2_pu:336": "tatkṛtaṃ syāt kṛtaṃ kāryaṃ nāsvatantrakṛtaṃ kṛtam // Nar_1.38 //",
    "GSD36nars2_pu:337": "dhanamūlāḥ kriyāḥ sarvā yatnas tatsādhane mataḥ /",
    "GSD36nars2_pu:338": "rakṣaṇaṃ vardhanaṃ bhoga iti tasya vidhiḥ kramāt // Nar_1.39 //",
    "GSD36nars2_pu:339": "tat punas trividhaṃ jñeyaṃ śuklaṃ śabalam eva ca /",
    "GSD36nars2_pu:340": "kṛṣṇaṃ ca tasya vijñeyaḥ prabhedaḥ saptadhā pṛthak // Nar_1.40 //",
    "GSD36nars2_pu:341": "śrutaśauryatapaḥkanyā- śiṣyayājyānvayāgatam /",
    "GSD36nars2_pu:342": "dhanaṃ saptavidhaṃ śuklam udayo 'py asya tadvidhaḥ // Nar_1.41 //",
    "GSD36nars2_pu:343": "kusīdakṛṣivāṇijya- śulkaśilpānuvṛttibhiḥ /",
    "GSD36nars2_pu:344": "kṛtopakārād āptaṃ ca śabalaṃ samudāhṛtam // Nar_1.42 //",
    "GSD36nars2_pu:345": "pārśvikadyūtadautyārti- pratirūpakasāhasaiḥ /",
    "GSD36nars2_pu:346": "vyājenopārjitaṃ yac ca tat kṛṣṇaṃ samudāhṛtam // Nar_1.43 //",
    "GSD36nars2_pu:347": "tena krayo vikrayaś ca dānaṃ grahaṇam eva ca /",
    "GSD36nars2_pu:348": "vividhāś ca pravartante kriyāḥ saṃbhoga eva ca // Nar_1.44 //",
    "GSD36nars2_pu:349": "yathāvidhena dravyeṇa yat kiṃcit kurute naraḥ /",
    "GSD36nars2_pu:350": "tathāvidham avāpnoti sa phalaṃ pretya ceha ca // Nar_1.45 //",
    "GSD36nars2_pu:351": "tat punar dvādaśavidhaṃ prativarṇāśrayāt smṛtam /",
    "GSD36nars2_pu:352": "sādhāraṇaṃ syāt trividhaṃ śeṣaṃ navavidhaṃ smṛtam // Nar_1.46 //",
    "GSD36nars2_pu:353": "kramāgataṃ prītidāyaḥ prāptaṃ ca saha bhāryayā /",
    "GSD36nars2_pu:354": "aviśeṣeṇa varṇānāṃ sarveṣāṃ trividhaṃ dhanam // Nar_1.47 //",
    "GSD36nars2_pu:355": "vaiśeṣikaṃ dhanaṃ jñeyaṃ brāhmaṇasya trilakṣaṇam /",
    "GSD36nars2_pu:356": "pratigraheṇa yallabdhaṃ yājyataḥ śiṣyatas tathā // Nar_1.48 //",
    "GSD36nars2_pu:357": "trividhaṃ kṣatriyasyāpi prāhur vaiśeṣikaṃ dhanam /",
    "GSD36nars2_pu:358": "yuddhopalabdhaṃ kāraś ca daṇḍaś ca vyavahārataḥ // Nar_1.49 //",
    "GSD36nars2_pu:359": "vaiśeṣikaṃ dhanaṃ jñeyaṃ vaiśyasyāpi trilakṣaṇam /",
    "GSD36nars2_pu:360": "kṛṣigorakṣavāṇijyaiḥ śūdrasyaibhyas tv anugrahāt // Nar_1.50 //",
    "GSD36nars2_pu:361": "sarveṣām eva varṇānām eṣa dharmyo dhanāgamaḥ /",
    "GSD36nars2_pu:362": "viparyayād adharmyaḥ syān na ced āpad garīyasī // Nar_1.51 //",
    "GSD36nars2_pu:363": "āpatsv anantarā vṛttir brāhmaṇasya vidhīyate /",
    "GSD36nars2_pu:364": "vaiśyavṛttis tataś coktā na jaghanyā kathaṃcana // Nar_1.52 //",
    "GSD36nars2_pu:365": "na kathaṃcana kurvīta brāhmaṇaḥ karma vārṣalam /",
    "GSD36nars2_pu:366": "vṛṣalaḥ karma na brāhmaṃ patanīye hi te tayoḥ // Nar_1.53 //",
    "GSD36nars2_pu:367": "utkṛṣṭaṃ cāpakṛṣṭaṃ ca tayoḥ karma na vidyate /",
    "GSD36nars2_pu:368": "madhyame karmaṇī hitvā sarvasādhāraṇe hi te // Nar_1.54 //",
    "GSD36nars2_pu:369": "āpadaṃ brāhmaṇas tīrtvā kṣatravṛttyā hṛtair dhanaiḥ /",
    "GSD36nars2_pu:370": "utsṛjet kṣatravṛttiṃ tāṃ kṛtvā pāvanam ātmanaḥ // Nar_1.55 //",
    "GSD36nars2_pu:371": "tasyām eva tu yo vṛttau brāhmaṇo ramate rasāt /",
    "GSD36nars2_pu:372": "kāṇḍapṛṣṭhaś cyuto mārgāt so 'pāṅkteyaḥ prakīrtitaḥ // Nar_1.56 //",
    "GSD36nars2_pu:373": "vaiśyavṛttāv avikreyaṃ brāhmaṇasya payo dadhi /",
    "GSD36nars2_pu:374": "ghṛtaṃ madhu madhūcchiṣṭaṃ lākṣākṣārarasāsavāḥ // Nar_1.57 //",
    "GSD36nars2_pu:375": "māṃsaudanatilakṣauma- somapuṣpaphalapalāḥ /",
    "GSD36nars2_pu:376": "manuṣyaviṣaśastrāmbu- lavaṇāpūpavīrudhaḥ // Nar_1.58 //",
    "GSD36nars2_pu:377": "nīlīkauṣeyacarmāsthi- kutapaikaśaphā mṛdaḥ /",
    "GSD36nars2_pu:378": "udaśvitkeśapiṇyāka- śākādyauṣadhayas tathā // Nar_1.59 //",
    "GSD36nars2_pu:379": "brāhmaṇasya tu vikreyaṃ śuṣkaṃ dāru tṛṇāni ca /",
    "GSD36nars2_pu:380": "gandhadravyairakāvetra- tūlamūlatuśād ṛte // Nar_1.60 //",
    "GSD36nars2_pu:381": "svayaṃ śīrṇaṃ ca vidalaṃ phalānāṃ badareṅgude /",
    "GSD36nars2_pu:382": "rajjuḥ kārpāsikaṃ sūtraṃ tac ced avikṛtaṃ bhavet // Nar_1.61 //",
    "GSD36nars2_pu:383": "aśaktau bheṣajasyārthe yajñahetos tathaiva ca /",
    "GSD36nars2_pu:384": "yady avaśyaṃ tu vikreyās tilā dhānyena tatsāmāḥ // Nar_1.62 //",
    "GSD36nars2_pu:385": "avikreyāṇi vikrīṇan brāhmaṇaḥ pracyutaḥ pathaḥ /",
    "GSD36nars2_pu:386": "mārge punar avasthāpya rājñā daṇḍena bhūyasā // Nar_1.63 //",
    "GSD36nars2_pu:387": "pramāṇāni pramāṇasthaiḥ paripālyāni yatnataḥ /",
    "GSD36nars2_pu:388": "sīdanti hi pramāṇāni pramāṇair avyavasthitaiḥ // Nar_1.64 //",
    "GSD36nars2_pu:389": "likhitaṃ sākṣiṇo bhuktiḥ pramāṇaṃ trividhaṃ smṛtaṃ /",
    "GSD36nars2_pu:390": "dhanasvīkaraṇe yena dhanī dhanam upāśnute // Nar_1.65 //",
    "GSD36nars2_pu:391": "likhitaṃ balavan nityaṃ jīvantas tv eva sākṣiṇaḥ /",
    "GSD36nars2_pu:392": "kālātiharaṇād bhuktir iti śāstreṣu niścayaḥ // Nar_1.66 //",
    "GSD36nars2_pu:393": "trividhasyāsya dṛṣṭasya pramāṇasya yathākramam /",
    "GSD36nars2_pu:394": "pūrvaṃ pūrvaṃ guru jñeyaṃ bhuktir ebhyo garīyasī // Nar_1.67 //",
    "GSD36nars2_pu:395": "vidyamāne 'pi likhite jīvatsv api hi sākṣiṣu /",
    "GSD36nars2_pu:396": "viśeṣataḥ sthāvarāṇāṃ yan na bhuktaṃ na tat sthiram // Nar_1.68 //",
    "GSD36nars2_pu:397": "bhujyamānān parair arthān yaḥ svān maurkhyād upekṣate /",
    "GSD36nars2_pu:398": "samakṣaṃ jīvato 'py asya tān bhuktiḥ kurute vaśe // Nar_1.69 //",
    "GSD36nars2_pu:399": "yatkiṃcid daśa varṣāṇi saṃnidhau prekṣate dhanī /",
    "GSD36nars2_pu:400": "bhujyamānaṃ parais tūṣṇīṃ na sa tal labdhum arhati // Nar_1.70 //",
    "GSD36nars2_pu:401": "upekṣāṃ kurvatas tasya tūṣṇīṃ bhūtasya tiṣṭhataḥ /",
    "GSD36nars2_pu:402": "kāle 'tipanne pūrvokte vyavahāro na sidhyati // Nar_1.71 //",
    "GSD36nars2_pu:403": "ajaḍaś ced apogaṇḍo viṣaye cāsya bhujyate /",
    "GSD36nars2_pu:404": "bhuktaṃ tad vyavahāreṇa bhoktā tad dhanam arhati // Nar_1.72 //",
    "GSD36nars2_pu:405": "ādhiḥ sīmā bāladhanaṃ nikṣepopanidhī striyaḥ /",
    "GSD36nars2_pu:406": "rājasvaṃ śrotriyasvaṃ ca nopabhogena jīryate // Nar_1.73 //",
    "GSD36nars2_pu:407": "pratyakṣaparibhogāc ca svāmino dvidaśāḥ samāḥ /",
    "GSD36nars2_pu:408": "ādhyādīny api jīryante strīnarendradhanād ṛte // Nar_1.74 //",
    "GSD36nars2_pu:409": "strīdhanaṃ ca narendrāṇāṃ na kadācana jīryate /",
    "GSD36nars2_pu:410": "anāgamaṃ bhujyamānaṃ vatsarāṇāṃ śatair api // Nar_1.75 //",
    "GSD36nars2_pu:411": "nirbhogo yatra dṛśyeta na dṛśyetāgamaḥ kvacit /",
    "GSD36nars2_pu:412": "āgamaḥ kāraṇaṃ tatra na bhogas tatra kāraṇam // Nar_1.76 //",
    "GSD36nars2_pu:413": "anāgamaṃ bhujyate yan na tad bhogo 'tivartate /",
    "GSD36nars2_pu:414": "prete tu bhoktari dhanaṃ yāti tadvaṃśyabhogyatām // Nar_1.77 //",
    "GSD36nars2_pu:415": "āhartaivābhiyuktaḥ sann arthānām uddharet padam /",
    "GSD36nars2_pu:416": "bhuktir eva viśuddhiḥ syāt prāptānāṃ pitṛtaḥ kramāt // Nar_1.78 //",
    "GSD36nars2_pu:417": "anvāhitaṃ hṛtaṃ nyastaṃ balāvaṣṭabdhaṃ yācitam /",
    "GSD36nars2_pu:418": "apratyakṣaṃ ca yad bhuktaṃ ṣaḍ etāny āgamaṃ vinā // Nar_1.79 //",
    "GSD36nars2_pu:419": "tathārūḍhavivādasya pretasya vyavahāriṇaḥ /",
    "GSD36nars2_pu:420": "putreṇa so 'rthaḥ saṃśodhyo na taṃ bhogo 'tivartate // Nar_1.80 //",
    "GSD36nars2_pu:421": "yad vināgamam apy ūrdhvaṃ bhuktaṃ pūrvais tribhir bhavet /",
    "GSD36nars2_pu:422": "na tac chakyam apākartuṃ kramāt tripuruṣāgatam // Nar_1.81 //",
    "GSD36nars2_pu:423": "santo 'pi na pramāṇaṃ syur mṛte dhanini sākṣiṇaḥ /",
    "GSD36nars2_pu:424": "anyatra śrāvitaṃ yat syāt svayam āsannamṛtyunā // Nar_1.82 //",
    "GSD36nars2_pu:425": "na hi pratyarthini prete pramāṇaṃ sākṣiṇāṃ vacaḥ /",
    "GSD36nars2_pu:426": "sākṣimat karaṇaṃ tatra pramāṇaṃ syād viniścaye // Nar_1.83 //",
    "GSD36nars2_pu:427": "śrāvitas tv ātureṇāpi yas tv artho dharmasaṃhitaḥ /",
    "GSD36nars2_pu:428": "mṛte 'pi tatra sākṣī syāt ṣaṭsu cānvāhitādiṣu // Nar_1.84 //",
    "GSD36nars2_pu:429": "kriya rṇādiṣu sarveṣu balavaty uttarottarā /",
    "GSD36nars2_pu:430": "pratigrahādhikrīteṣu pūrvā pūrvā garīyasī // Nar_1.85 //",
    "GSD36nars2_pu:431": "sthānalābhanimittaṃ hi dānagrahaṇam iṣyate /",
    "GSD36nars2_pu:432": "tat kusīdam iti proktaṃ tena vṛttiḥ kusīdinām // Nar_1.86 //",
    "GSD36nars2_pu:433": "kāyikā kālikā caiva kāritā ca tathā smṛtā /",
    "GSD36nars2_pu:434": "cakravṛddhiś ca śāstreṣu tasya vṛddhiś caturvidhā // Nar_1.87 //",
    "GSD36nars2_pu:435": "kāyāvirodhinī śaśvat paṇapādyā tu kāyikā /",
    "GSD36nars2_pu:436": "pratimāsaṃ sravati yā vṛddhiḥ sā kālikā smṛtā // Nar_1.88 //",
    "GSD36nars2_pu:437": "vṛddhiḥ sā kāritā nāma ya rṇikena svayaṃkṛtā /",
    "GSD36nars2_pu:438": "vṛddher api punar vṛddhiś cakravṛddhir udāhṛtā // Nar_1.89 //",
    "GSD36nars2_pu:439": "ṛṇānāṃ sārvabhaumo 'yaṃ vidhir vṛddhikaraḥ smṛtaḥ /",
    "GSD36nars2_pu:440": "deśācāravidhis tv anyo yatra rṇam avatiṣṭhati // Nar_1.90 //",
    "GSD36nars2_pu:441": "dviguṇaṃ triguṇaṃ caiva tathānyasmiṃś caturguṇam /",
    "GSD36nars2_pu:442": "tathāṣṭaguṇam anyasmin deśe deśe 'vatiṣṭhate // Nar_1.91 //",
    "GSD36nars2_pu:443": "hiraṇyadhānyavastrāṇāṃ vṛddhir dvitricaturguṇā /",
    "GSD36nars2_pu:444": "ghṛtasyāṣṭaguṇā vṛddhiḥ strīpaśūnāṃ ca saṃtatiḥ // Nar_1.92 //",
    "GSD36nars2_pu:445": "sūtrakarpāsakiṇvānāṃ trapuṣaḥ sīsakasya ca /",
    "GSD36nars2_pu:446": "āyudhānāṃ ca sarveṣāṃ carmaṇas tāmralohayoḥ // Nar_1.93 //",
    "GSD36nars2_pu:447": "anyeṣāṃ caiva sarveṣām iṣṭakānāṃ tathaiva ca /",
    "GSD36nars2_pu:448": "akṣayyā vṛddhir eteṣāṃ manur āha prajāpatiḥ // Nar_1.94 //",
    "GSD36nars2_pu:449": "tailānāṃ caiva sarveṣāṃ madyānāṃ madhusarpiṣām /",
    "GSD36nars2_pu:450": "vṛddhir aṣṭaguṇā jñeyā guḍasya lavaṇasya ca // Nar_1.95 //",
    "GSD36nars2_pu:451": "na vṛddhiḥ prītidattānāṃ syād anākāritā kvacit /",
    "GSD36nars2_pu:452": "anākāritam apy ūrdhvaṃ vatsarārdhād vivardhate // Nar_1.96 //",
    "GSD36nars2_pu:453": "eṣa vṛddhividhiḥ proktaḥ prativṛddhasya dharmataḥ /",
    "GSD36nars2_pu:454": "vṛddhis tu yoktā dhānyānāṃ vārdhuṣyaṃ tad udāhṛtam // Nar_1.97 //",
    "GSD36nars2_pu:455": "āpadaṃ nistared vaiśyaḥ kāmaṃ vārdhuṣakarmaṇā /",
    "GSD36nars2_pu:456": "āpatsv api hi kaṣṭāsu brāhmaṇasya na vārdhuṣam // Nar_1.98 //",
    "GSD36nars2_pu:457": "brāhmaṇasya tu yad deyaṃ sānvayasya na cāsti saḥ /",
    "GSD36nars2_pu:458": "svakulyasyāsya nivapet tadabhāve 'sya bandhuṣu // Nar_1.99 //",
    "GSD36nars2_pu:459": "yadā tu na svakulyāḥ syur na ca saṃbandhibāndhavāḥ /",
    "GSD36nars2_pu:460": "tadā dadyāt svajātibhyas teṣv asatsv apsu nikṣipet // Nar_1.100 //",
    "GSD36nars2_pu:461": "gṛhītvopagataṃ dadyād ṛṇikāyodayaṃ dhanī /",
    "GSD36nars2_pu:462": "adadad yācyamānas tu śeṣahānim avāpnuyāt // Nar_1.101 //",
    "GSD36nars2_pu:463": "lekhyaṃ dadyād ṛṇe śuddhe tadabhāve pratiśravam /",
    "GSD36nars2_pu:464": "dhanikarṇikayor evaṃ viśuddhiḥ syāt parasparam // Nar_1.102 //",
    "GSD36nars2_pu:465": "viśrambhahetū dvāv atra pratibhūr ādhir eva ca /",
    "GSD36nars2_pu:466": "likhitaṃ sākṣiṇaś ca dve pramāṇe vyaktikārake // Nar_1.103 //",
    "GSD36nars2_pu:467": "upasthānāya dānāya pratyayāya tathaiva ca /",
    "GSD36nars2_pu:468": "trividhaḥ pratibhūr dṛṣṭas triṣv evārtheṣu sūribhiḥ // Nar_1.104 //",
    "GSD36nars2_pu:469": "ṛṇiṣv apratikurvatsu pratyaye vā vivādite /",
    "GSD36nars2_pu:470": "pratibhūs tad ṛṇaṃ dadyād anupasthāpayaṃs tathā // Nar_1.105 //",
    "GSD36nars2_pu:471": "bahavaś cet pratibhuvo dadyus te 'rthaṃ yathākṛtam /",
    "GSD36nars2_pu:472": "arthe 'viśeṣite hy eṣu dhaninaś chandataḥ kriyā // Nar_1.106 //",
    "GSD36nars2_pu:473": "yaṃ cārthaṃ pratibhūr dadyād dhanikenopapīḍitaḥ /",
    "GSD36nars2_pu:474": "ṛṇikas taṃ pratibhuve dviguṇaṃ pratipādayet // Nar_1.107 //",
    "GSD36nars2_pu:475": "adhikriyata ity ādhiḥ sa vijñeyo dvilakṣaṇaḥ /",
    "GSD36nars2_pu:476": "kṛtakālopaneyaś ca yāvaddeyodyatas tathā // Nar_1.108 //",
    "GSD36nars2_pu:477": "sa punar dvividhaḥ prokto gopyo bhogyas tathaiva ca /",
    "GSD36nars2_pu:478": "pratidānaṃ tathaivāsya lābhahānir viparyaye // Nar_1.109 //",
    "GSD36nars2_pu:479": "pramādād dhaninas tadvad ādhau vikṛtim āgate /",
    "GSD36nars2_pu:480": "vinaṣṭe mūlanāśaḥ syād daivarājakṛtād ṛte // Nar_1.110 //",
    "GSD36nars2_pu:481": "rakṣyamāṇo 'pi yatrādhiḥ kāleneyād asāratām /",
    "GSD36nars2_pu:482": "ādhir anyo 'dhikartavyo deyaṃ vā dhanine dhanam // Nar_1.111 //",
    "GSD36nars2_pu:483": "atha śaktivihīnaḥ syād ṛṇī kālaviparyayāt /",
    "GSD36nars2_pu:484": "śakyaprekṣam ṛṇaṃ dāpyaḥ kāle kāle yathodayam // Nar_1.112 //",
    "GSD36nars2_pu:485": "śakto vā yadi daurātmyān na dadyād dhanine dhanam /",
    "GSD36nars2_pu:486": "rājñā dāpayitavyaḥ syād gṛhītvāṃśaṃ tu viṃśakam // Nar_1.113 //",
    "GSD36nars2_pu:487": "naśyed ṛṇaparīmāṇaṃ kāleneha rṇikasya cet /",
    "GSD36nars2_pu:488": "jātisaṃjñādhivāsānām āgamo lekhyataḥ smṛtaḥ // Nar_1.114 //",
    "GSD36nars2_pu:489": "lekhyaṃ tu dvividhaṃ jñeyaṃ svahastānyakṛtaṃ tathā /",
    "GSD36nars2_pu:490": "asākṣimat sākṣimac ca siddhir deśasthites tayoḥ // Nar_1.115 //",
    "GSD36nars2_pu:491": "deśācārāviruddhaṃ yad vyaktādhikṛtalakṣaṇam /",
    "GSD36nars2_pu:492": "tat pramāṇaṃ smṛtaṃ lekhyam aviluptakramākṣaram // Nar_1.116 //",
    "GSD36nars2_pu:493": "mattābhiyuktastrībāla- balātkārakṛtaṃ ca yat /",
    "GSD36nars2_pu:494": "tad apramāṇakaraṇaṃ bhītopadhikṛtaṃ tathā // Nar_1.117 //",
    "GSD36nars2_pu:495": "mṛtāḥ syuḥ sākṣiṇo yatra dhanikarṇikalekhakāḥ /",
    "GSD36nars2_pu:496": "tad apy apārthaṃ likhitam ṛte tv ādheḥ sthirāśrayāt // Nar_1.118 //",
    "GSD36nars2_pu:497": "ādhir yo dvividhaḥ prokto jaṅgamaḥ sthāvaras tathā /",
    "GSD36nars2_pu:498": "siddhir atrobhayasyāsya bhogo yady asti nānyathā // Nar_1.119 //",
    "GSD36nars2_pu:499": "darśitaṃ pratikālaṃ yac chrāvitaṃ śrāvitaṃ ca yat /",
    "GSD36nars2_pu:500": "lekhyaṃ sidhyati sarvatra mṛteṣv api hi sākṣiṣu // Nar_1.120 //",
    "GSD36nars2_pu:501": "aśrutārtham adṛṣṭārthaṃ vyavahārārtham eva ca /",
    "GSD36nars2_pu:502": "na lekhyaṃ siddhim āpnoti jīvatsv api hi sākṣiṣu // Nar_1.121 //",
    "GSD36nars2_pu:503": "lekhye deśāntaranyaste dagdhe durlikhite hṛte /",
    "GSD36nars2_pu:504": "satas tatkālakaraṇam asato dṛṣṭadarśanam // Nar_1.122 //",
    "GSD36nars2_pu:505": "yasmin syāt saṃśayo lekhye bhūtābhūtakṛte kvacit /",
    "GSD36nars2_pu:506": "tatsvahastakriyācihna- prāptiyuktibhir uddharet // Nar_1.123 //",
    "GSD36nars2_pu:507": "lekhyaṃ yac cānyanāmāṅkaṃ hetvantarakṛtaṃ bhavet /",
    "GSD36nars2_pu:508": "vipratyaye parīkṣyaṃ tat saṃbandhāgamahetubhiḥ // Nar_1.124 //",
    "GSD36nars2_pu:509": "lekhyaṃ yac cānyanāmāṅkaṃ hetvantarakṛtaṃ bhavet /",
    "GSD36nars2_pu:510": "vipratyaye parīkṣyaṃ tat saṃbandhāgamahetubhiḥ // Nar_1.124*1 //",
    "GSD36nars2_pu:511": "likhitaṃ likhitenaiva sākṣimat sākṣibhir haret /",
    "GSD36nars2_pu:512": "sākṣibhyo likhitaṃ śreyo likhitena tu sākṣiṇaḥ // Nar_1.125 //",
    "GSD36nars2_pu:513": "chinnabhinnahṛtonmṛṣṭa- naṣṭadurlikhiteṣu ca /",
    "GSD36nars2_pu:514": "kartavyam anyal lekhyaṃ syād eṣa lekhyavidhiḥ smṛtaḥ // Nar_1.126 //",
    "GSD36nars2_pu:515": "saṃdigdheṣu tu kāryeṣu dvayor vivadamānayoḥ /",
    "GSD36nars2_pu:516": "dṛṣṭaśrutānubhūtatvāt sākṣibhyo vyaktidarśanam // Nar_1.127 //",
    "GSD36nars2_pu:517": "samakṣadarśanāt sākṣī vijñeyaḥ śrotracakṣuṣoḥ /",
    "GSD36nars2_pu:518": "śrotrasya yat paro brūte cakṣuṣaḥ kāyakarma yat // Nar_1.128 //",
    "GSD36nars2_pu:519": "ekādaśavidhaḥ sākṣī sa tu dṛṣṭo manīṣibhiḥ /",
    "GSD36nars2_pu:520": "kṛtaḥ pañcavidhas teṣāṃ ṣaḍvidho 'kṛta ucyate // Nar_1.129 //",
    "GSD36nars2_pu:521": "likhitaḥ smāritaś caiva yadṛcchābhijña eva ca /",
    "GSD36nars2_pu:522": "gūḍhaś cottarasākṣī ca sākṣī pañcavidhaḥ smṛtaḥ // Nar_1.130 //",
    "GSD36nars2_pu:523": "akṛtaḥ ṣaḍvidhaś cāpi sūribhiḥ parikīrtitaḥ /",
    "GSD36nars2_pu:524": "grāmaś ca prāḍvivākaś ca rājā ca vyavahāriṇām // Nar_1.131 //",
    "GSD36nars2_pu:525": "kāryeṣv abhyantaro yaḥ syād arthinā prahitaś ca yaḥ /",
    "GSD36nars2_pu:526": "kulaṃ kulavivādeṣu bhaveyus te 'pi sākṣiṇaḥ // Nar_1.132 //",
    "GSD36nars2_pu:527": "kulīnā ṛjavaḥ śuddhā janmataḥ karmato 'rthataḥ /",
    "GSD36nars2_pu:528": "tryavarāḥ sākṣiṇo 'nindyāḥ śucayaḥ syuḥ subuddhayaḥ // Nar_1.133 //",
    "GSD36nars2_pu:529": "brāhmaṇāḥ kṣatriyā vaiśyāḥ śūdrā ye cāpy aninditāḥ /",
    "GSD36nars2_pu:530": "prativarṇaṃ bhaveyus te sarve sarveṣu vā punaḥ // Nar_1.134 //",
    "GSD36nars2_pu:531": "śreṇīṣu śreṇipuruṣāḥ sveṣu vargeṣu vargiṇaḥ /",
    "GSD36nars2_pu:532": "bahirvāsiṣu bāhyāś ca striyaḥ striṣu ca sākṣiṇaḥ // Nar_1.135 //",
    "GSD36nars2_pu:533": "śreṇyādiṣu tu vargeṣu kaścic ced dveṣyatām iyāt /",
    "GSD36nars2_pu:534": "tebhya eva na sākṣī syād dveṣṭāraḥ sarva eva te // Nar_1.136 //",
    "GSD36nars2_pu:535": "asākṣy api hi śāstreṣu dṛṣṭaḥ pañcavidho budhaiḥ /",
    "GSD36nars2_pu:536": "vacanād doṣato bhedāt svayamukter mṛtāntaraḥ // Nar_1.137 //",
    "GSD36nars2_pu:537": "śrotriyādyā vacanataḥ stenādyā doṣadarśanāt /",
    "GSD36nars2_pu:538": "bhedād vipratipattiḥ syād vivāde yatra sākṣiṇaḥ // Nar_1.138 //",
    "GSD36nars2_pu:539": "svayamukter anirdiṣṭaḥ svayam evaitya yo vadet /",
    "GSD36nars2_pu:540": "mṛtāntaro 'rthini prete mumūrṣuśrāvitād ṛte // Nar_1.139 //",
    "GSD36nars2_pu:541": "śrotriyās tāpasā vṛddhā ye ca pravrajitā narāḥ /",
    "GSD36nars2_pu:542": "asākṣiṇas te vacanān nātra hetur udāhṛtaḥ // Nar_1.140 //",
    "GSD36nars2_pu:543": "stenāḥ sāhasikāś caṇḍāḥ kitavā vadhakās tathā /",
    "GSD36nars2_pu:544": "asākṣiṇas te duṣṭatvāt teṣu satyaṃ na vidyate // Nar_1.141 //",
    "GSD36nars2_pu:545": "rājñā parigṛhīteṣu sākṣiṣv ekārthaniścaye /",
    "GSD36nars2_pu:546": "vacanaṃ yatra bhidyate te syur bhedād asākṣiṇaḥ // Nar_1.142 //",
    "GSD36nars2_pu:547": "anirdiṣṭas tu sākṣitve svayam evaitya yo vadet /",
    "GSD36nars2_pu:548": "sūcīty uktaḥ sa śāstreṣu na sa sākṣitvam arhati // Nar_1.143 //",
    "GSD36nars2_pu:549": "yo 'rthaḥ śrāvayitavyaḥ syāt tasminn asati cārthini /",
    "GSD36nars2_pu:550": "kva tad vadatu sākṣitvam ity asākṣī mṛtāntaraḥ // Nar_1.144 //",
    "GSD36nars2_pu:551": "yo 'rthaḥ śrāvayitavyaḥ syāt tasminn asati cārthini /",
    "GSD36nars2_pu:552": "kva tad vadatu sākṣitvam ity asākṣī mṛtāntaraḥ // Nar_1.144*1 //",
    "GSD36nars2_pu:553": "dvayor vivadator arthe dvayoḥ satsu ca sākṣiṣu /",
    "GSD36nars2_pu:554": "pūrvapakṣo bhaved yasya bhaveyus tasya sākṣiṇaḥ // Nar_1.145 //",
    "GSD36nars2_pu:555": "ādharyaṃ pūrvapakṣasya yasminn arthe vaśād bhavet /",
    "GSD36nars2_pu:556": "praṣṭavyāḥ sākṣiṇas tatra vivāde prativādinaḥ // Nar_1.146 //",
    "GSD36nars2_pu:557": "na pareṇa samuddiṣṭam upeyāt sākṣiṇaṃ rahaḥ /",
    "GSD36nars2_pu:558": "bhedayet taṃ na cānyena hīyetaivaṃ samācaran // Nar_1.147 //",
    "GSD36nars2_pu:559": "sākṣy uddiṣṭo yadi preyād gacched vāpi digantaram /",
    "GSD36nars2_pu:560": "tacchrotāraḥ pramāṇaṃ syuḥ pramāṇaṃ hy uttarakriyā // Nar_1.148 //",
    "GSD36nars2_pu:561": "sudīrgheṇāpi kālena likhitaṃ siddhim āpnuyāt /",
    "GSD36nars2_pu:562": "jānatā cātmanā lekhyaṃ ajānānas tu lekhayet // Nar_1.149 //",
    "GSD36nars2_pu:563": "siddhir uktāṣṭamād varṣāt smāritasyeha sākṣiṇaḥ /",
    "GSD36nars2_pu:564": "ā pañcamāt tathā siddhir yadṛcchopagatasya tu // Nar_1.150 //",
    "GSD36nars2_pu:565": "ā tṛtīyāt tathā varṣāt siddhir gūḍhasya sākṣiṇaḥ /",
    "GSD36nars2_pu:566": "ā vai saṃvatsarāt siddhiṃ vadanty uttarasākṣiṇaḥ // Nar_1.151 //",
    "GSD36nars2_pu:567": "athavā kālaniyamo na dṛṣṭaḥ sākṣiṇaṃ prati /",
    "GSD36nars2_pu:568": "smṛtyapekṣaṃ hi sākṣitvam āhuḥ śāstravido janāḥ // Nar_1.152 //",
    "GSD36nars2_pu:569": "yasya nopahatā puṃsaḥ smṛtiḥ śrotraṃ ca nityaśaḥ /",
    "GSD36nars2_pu:570": "sudīrgheṇāpi kālena sa sākṣī sākṣyam arhati // Nar_1.153 //",
    "GSD36nars2_pu:571": "asākṣipratyayās tv anye ṣaḍvivādāḥ prakīrtitāḥ /",
    "GSD36nars2_pu:572": "lakṣaṇāny eva sākṣitvaṃ eṣām āhur manīṣiṇaḥ // Nar_1.154 //",
    "GSD36nars2_pu:573": "ulkāhasto 'gnido jñeyaḥ śastrapāṇis tu ghātakaḥ /",
    "GSD36nars2_pu:574": "keśākeśigṛhītaś ca yugapat pāradārikaḥ // Nar_1.155 //",
    "GSD36nars2_pu:575": "kuddālapāṇir vijñeyaḥ setubhettā samīpagaḥ /",
    "GSD36nars2_pu:576": "tathā kuṭhārapāṇiś ca vanachettā prakīrtitaḥ // Nar_1.156 //",
    "GSD36nars2_pu:577": "abhyagracihno vijñeyo daṇḍapāruṣyakṛn naraḥ /",
    "GSD36nars2_pu:578": "asākṣipratyayā hy ete pāruṣye tu parīkṣaṇam // Nar_1.157 //",
    "GSD36nars2_pu:579": "kaścit kṛtvātmanaś cihnaṃ dveṣāt param upadravet /",
    "GSD36nars2_pu:580": "hetvarthagatisāmarthyais tatra yuktaṃ parīkṣaṇam // Nar_1.158 //",
    "GSD36nars2_pu:581": "nārthasaṃbandhino nāptā na sahāyā na vairiṇaḥ /",
    "GSD36nars2_pu:582": "na dṛṣṭadoṣāḥ praṣṭavyāś na vyādhyārtā na dūṣitāḥ // Nar_1.159 //",
    "GSD36nars2_pu:583": "dāsanaikṛtikāśraddha- vṛddhastrībālacākrikāḥ /",
    "GSD36nars2_pu:584": "mattonmattapramattārta- kitavagrāmayājakāḥ // Nar_1.160 //",
    "GSD36nars2_pu:585": "mahāpathikasāmudra- vaṇikpravrajitāturāḥ /",
    "GSD36nars2_pu:586": "lubdhakaśrotriyācāra- hīnaklībakuśīlavāḥ // Nar_1.161 //",
    "GSD36nars2_pu:587": "nāstikavrātyadārāgni- tyāgino 'yājyayājakāḥ /",
    "GSD36nars2_pu:588": "ekasthālīsahāyāri- carajñātisanābhayaḥ // Nar_1.162 //",
    "GSD36nars2_pu:589": "prāgdṛṣṭadoṣaśailūṣa viṣajīvyahituṇḍikāḥ /",
    "GSD36nars2_pu:590": "garadāgnidakīnāśa- śūdrāputropapātikāḥ // Nar_1.163 //",
    "GSD36nars2_pu:591": "klāntasāhasikaśrānta- nirdhanāntyāvasāyinaḥ /",
    "GSD36nars2_pu:592": "bhinnavṛttāsamāvṛtta- jaḍatailikamūlikāḥ // Nar_1.164 //",
    "GSD36nars2_pu:593": "bhūtāviṣṭanṛpadviṣṭa varṣanakṣatrasūcakāḥ /",
    "GSD36nars2_pu:594": "aghaśaṃsyātmavikretṛ- hīnāṅgabhagavṛttayaḥ // Nar_1.165 //",
    "GSD36nars2_pu:595": "kunakhī śyāvadan śvitri- mitradhrukśaṭhaśauṇḍikāḥ /",
    "GSD36nars2_pu:596": "aindrajālikalubdhogra śreṇīgaṇavirodhinaḥ // Nar_1.166 //",
    "GSD36nars2_pu:597": "vadhakṛccitrakṛnmaṅkhaḥ patitaḥ kūṭakārakaḥ /",
    "GSD36nars2_pu:598": "kuhakaḥ pratyavasitas taskaro rājapūruṣaḥ // Nar_1.167 //",
    "GSD36nars2_pu:599": "manuṣyaviṣaśastrāmbu- lavaṇāpūpavīrudhām /",
    "GSD36nars2_pu:600": "vikretā brāhmaṇaś caiva dvijo vārdhuṣikaś ca yaḥ // Nar_1.168 //",
    "GSD36nars2_pu:601": "cyutaḥ svadharmāt kulikaḥ stāvako hīnasevakaḥ /",
    "GSD36nars2_pu:602": "pitrā vivadamānaś ca bhedakṛc cety asākṣiṇaḥ // Nar_1.169 //",
    "GSD36nars2_pu:603": "asākṣiṇo ye nirdiṣṭā dāsanaikṛtikādayaḥ /",
    "GSD36nars2_pu:604": "kāryagauravam āsādya bhaveyus te 'pi sākṣiṇaḥ // Nar_1.170 //",
    "GSD36nars2_pu:605": "sāhaseṣu ca sarveṣu steyasaṃgrahaṇeṣu ca /",
    "GSD36nars2_pu:606": "pāruṣyayoś cāpy ubhayor na parīkṣeta sākṣiṇaḥ // Nar_1.171 //",
    "GSD36nars2_pu:607": "teṣām api na bālaḥ syān naiko na strī na kūṭakṛt /",
    "GSD36nars2_pu:608": "na bāndhavo na cārātir brūyus te sākṣyam anyathā // Nar_1.172 //",
    "GSD36nars2_pu:609": "bālo 'jñānād asatyāt strī pāpābhyāsāc ca kūṭakṛt /",
    "GSD36nars2_pu:610": "vibrūyād bāndhavaḥ snehād vairaniryātanād ariḥ // Nar_1.173 //",
    "GSD36nars2_pu:611": "athavānumato yaḥ syād dvayor vivadamānayoḥ /",
    "GSD36nars2_pu:612": "asākṣy eko 'pi sākṣitve praṣṭavyaḥ syāt sa saṃsadi // Nar_1.174 //",
    "GSD36nars2_pu:613": "yas tv ātmadoṣabhinnatvād asvastha iva lakṣyate /",
    "GSD36nars2_pu:614": "sthānāt sthānāntaraṃ gacched ekaikaṃ copadhāvati // Nar_1.175 //",
    "GSD36nars2_pu:615": "kāsate 'nibhṛto 'kasmād abhīkṣṇaṃ niśvasaty api /",
    "GSD36nars2_pu:616": "bhūmiṃ likhati pādābhyāṃ bāhu vāso dhunoti ca // Nar_1.176 //",
    "GSD36nars2_pu:617": "bhidyate mukhavarṇo 'sya lalāṭaṃ svidyate tathā /",
    "GSD36nars2_pu:618": "śoṣam āgacchataś coṣṭhāv ūrdhvaṃ tiryak ca vīkṣate // Nar_1.177 //",
    "GSD36nars2_pu:619": "tvaramāṇa ivābaddham apṛṣṭo bahu bhāṣate /",
    "GSD36nars2_pu:620": "kūṭasākṣī sa vijñeyas taṃ pāpaṃ vinayen nṛpaḥ // Nar_1.178 //",
    "GSD36nars2_pu:621": "śrāvayitvā ca yo 'nyebhyaḥ sākṣitvaṃ tad vinihnute /",
    "GSD36nars2_pu:622": "sa vineyo bhṛśataraṃ kūṭasākṣyadhiko hi saḥ // Nar_1.179 //",
    "GSD36nars2_pu:623": "āhūya sākṣiṇaḥ pṛcchen niyamya śapathair bhṛśam /",
    "GSD36nars2_pu:624": "samastān viditācārān vijñātārthān pṛthak pṛthak // Nar_1.180 //",
    "GSD36nars2_pu:625": "satyena śāpayed vipraṃ kṣatriyaṃ vāhanāyudhaiḥ /",
    "GSD36nars2_pu:626": "gobījakāñcanair vaiśyaṃ śūdraṃ sarvais tu pātakaiḥ // Nar_1.181 //",
    "GSD36nars2_pu:627": "purāṇair dharmavacanaiḥ satyamāhātmyakīrtanaiḥ /",
    "GSD36nars2_pu:628": "anṛtasyāpavādaiś ca bhṛśam uttrāsya sākṣiṇaḥ // Nar_1.182 //",
    "GSD36nars2_pu:629": "nagno muṇḍaḥ kapālena bhikṣārthī kṣutpipāsitaḥ /",
    "GSD36nars2_pu:630": "dīnaḥ śatrugṛhaṃ gacched yaḥ sākṣyam anṛtaṃ vadet // Nar_1.183 //",
    "GSD36nars2_pu:631": "nagare pratiruddhaḥ san bahirdvāre bubhukṣitaḥ /",
    "GSD36nars2_pu:632": "amitrān bhūyaśaḥ paśyed yaḥ sākṣyam anṛtaṃ vadet // Nar_1.184 //",
    "GSD36nars2_pu:633": "yāṃ rātrim adhivinnā strī yāṃ caivākṣaparājitaḥ /",
    "GSD36nars2_pu:634": "yāṃ ca bhārābhitaptāṅgo durvivaktā sa tāṃ vaset // Nar_1.185 //",
    "GSD36nars2_pu:635": "sākṣī sākṣyasamuddeśe gokarṇaśithilaṃ caran /",
    "GSD36nars2_pu:636": "sahasraṃ vāruṇān pāśān ātmani pratimuñcati // Nar_1.186 //",
    "GSD36nars2_pu:637": "tasya varṣaśate pūrṇe pāśam ekaṃ pramucyate /",
    "GSD36nars2_pu:638": "evaṃ sa bandhanāt tasmān mucyate niyutāḥ samāḥ // Nar_1.187 //",
    "GSD36nars2_pu:639": "yāvato bāndhavāṃs yasmin hanti sākṣye 'nṛtaṃ vadan /",
    "GSD36nars2_pu:640": "tāvataḥ saṃkhyayā tasmin śṛṇu saumyānupūrvaśaḥ // Nar_1.188 //",
    "GSD36nars2_pu:641": "pañca paśvanṛte hanti daśa hanti gavānṛte /",
    "GSD36nars2_pu:642": "śatam aśvānṛte hanti sahasraṃ puruṣānṛte // Nar_1.189 //",
    "GSD36nars2_pu:643": "hanti jātān ajātāṃś ca hiraṇyārthe 'nṛtaṃ vadan /",
    "GSD36nars2_pu:644": "sarvaṃ bhūmyanṛte hanti mā sma bhūmyanṛtaṃ vadīḥ // Nar_1.190 //",
    "GSD36nars2_pu:645": "ekam evādvitīyaṃ tat prāhuḥ pāvanam ātmanaḥ /",
    "GSD36nars2_pu:646": "satyaṃ svargasya sopānaṃ pārāvārasya naur iva // Nar_1.191 //",
    "GSD36nars2_pu:647": "aśvamedhasahasraṃ ca satyaṃ ca tulayā dhṛtam /",
    "GSD36nars2_pu:648": "aśvamedhasahasrād dhi satyam eva viśiṣyate // Nar_1.192 //",
    "GSD36nars2_pu:649": "varaṃ kūpaśatād vāpi varaṃ vāpīśatāt kratuḥ /",
    "GSD36nars2_pu:650": "varaṃ kratuśatāt putraḥ satyaṃ putraśatād varam // Nar_1.193 //",
    "GSD36nars2_pu:651": "bhūr dhārayati satyena satyenodeti bhāskaraḥ /",
    "GSD36nars2_pu:652": "satyena vāyuḥ pavate satyenāpaḥ sravanti ca // Nar_1.194 //",
    "GSD36nars2_pu:653": "satyam eva paraṃ dānaṃ satyam eva paraṃ tapaḥ /",
    "GSD36nars2_pu:654": "satyam eva paro dharmo lokānām iti naḥ śrutam // Nar_1.195 //",
    "GSD36nars2_pu:655": "satyaṃ devāḥ samāsena manuṣyās tv anṛtaṃ smṛtam /",
    "GSD36nars2_pu:656": "ihaiva tasya devatvaṃ yasya satye sthitā matiḥ // Nar_1.196 //",
    "GSD36nars2_pu:657": "satyaṃ brūhy anṛtaṃ tyaktvā satyena svargam eṣyasi /",
    "GSD36nars2_pu:658": "uktvānṛtaṃ mahāghoraṃ narakaṃ pratipatsyate // Nar_1.197 //",
    "GSD36nars2_pu:659": "nirayeṣu ca te śaśvaj jihvām utkṛtya dāruṇāḥ /",
    "GSD36nars2_pu:660": "asibhiḥ śātayiṣyanti balino yamakiṃkarāḥ // Nar_1.198 //",
    "GSD36nars2_pu:661": "śūlair bhetsyanti cākruddhāḥ krośantam aparāyaṇam /",
    "GSD36nars2_pu:662": "avākśirasam utkṣipya kṣepsyanty agnihradeṣu ca // Nar_1.199 //",
    "GSD36nars2_pu:663": "anubhūya ca duḥkhās tāś ciraṃ narakavedanāḥ /",
    "GSD36nars2_pu:664": "iha yāsyasy abhavyāsu gṛdhrakākādiyoniṣu // Nar_1.200 //",
    "GSD36nars2_pu:665": "jñātvaitān anṛte doṣāñ jñātvā satye ca sadguṇān /",
    "GSD36nars2_pu:666": "satyaṃ vadoddharātmānaṃ mātmānaṃ pātayiṣyasi // Nar_1.201 //",
    "GSD36nars2_pu:667": "na bāndhavā na suhṛdo na dhanāni mahānty api /",
    "GSD36nars2_pu:668": "alaṃ tārayituṃ śaktās tamasy ugre nimajjataḥ // Nar_1.202 //",
    "GSD36nars2_pu:669": "pitaras tv avalambante tvayi sākṣitvam āgate /",
    "GSD36nars2_pu:670": "tārayiṣyati kiṃvāsmān ātmānaṃ pātayiṣyati // Nar_1.203 //",
    "GSD36nars2_pu:671": "satyam ātmā manuṣyasya satye sarvaṃ pratiṣṭhitam /",
    "GSD36nars2_pu:672": "sarvathaivātmanātmānaṃ śreyasā yojayiṣyasi // Nar_1.204 //",
    "GSD36nars2_pu:673": "yāṃ ca rātrim ajaniṣṭhā yāṃ rātriṃ ca mariṣyasi /",
    "GSD36nars2_pu:674": "vṛthā tadantaraṃ te syāt kuryāś cet satyam anyathā // Nar_1.205 //",
    "GSD36nars2_pu:675": "nāsti satyāt paro dharmo nānṛtāt pātakaṃ param /",
    "GSD36nars2_pu:676": "sākṣidharme viśeṣeṇa satyam eva vadet tataḥ // Nar_1.206 //",
    "GSD36nars2_pu:677": "yaḥ parārthe praharati svāṃ vācaṃ puruṣādhamaḥ /",
    "GSD36nars2_pu:678": "ātmārthe kiṃ na kuryāt sa pāpo narakanirbhayaḥ // Nar_1.207 //",
    "GSD36nars2_pu:679": "arthā vai vāci niyatā vāṅmūlā vāgviniḥsṛtāḥ /",
    "GSD36nars2_pu:680": "yo hy etāṃ stenayed vācaṃ sa sarvasteyakṛn naraḥ // Nar_1.208 //",
    "GSD36nars2_pu:681": "sākṣivipratipattau tu pramāṇaṃ bahavo yataḥ /",
    "GSD36nars2_pu:682": "tatsāmye śucayo grāhyās tatsāmye smṛtimattarāḥ // Nar_1.209 //",
    "GSD36nars2_pu:683": "smṛtimatsākṣisāmyaṃ tu vivāde yatra dṛśyate /",
    "GSD36nars2_pu:684": "sūkṣmatvāt sākṣidharmasya sākṣyaṃ vyāvartate punaḥ // Nar_1.210 //",
    "GSD36nars2_pu:685": "nirdiṣṭeṣv arthajāteṣu sākṣī cet sākṣyam āgataḥ /",
    "GSD36nars2_pu:686": "na brūyād akṣarasamaṃ na tan nigaditaṃ bhavet // Nar_1.211 //",
    "GSD36nars2_pu:687": "deśakālavayodravya- pramāṇākṛtijātiṣu /",
    "GSD36nars2_pu:688": "yatra vipratipattiḥ syāt sākṣyaṃ tad asad ucyate // Nar_1.212 //",
    "GSD36nars2_pu:689": "ūnam abhyadhikaṃ cārthaṃ prabrūyur yatra sākṣiṇaḥ /",
    "GSD36nars2_pu:690": "tad apy anuktaṃ vijñeyam eṣa sākṣyavidhiḥ smṛtaḥ // Nar_1.213 //",
    "GSD36nars2_pu:691": "pramādād dhanino yatra na syāl lekhyaṃ na sākṣiṇaḥ /",
    "GSD36nars2_pu:692": "arthaṃ cāpahnuyād vādī tatroktas trividho vidhiḥ // Nar_1.214 //",
    "GSD36nars2_pu:693": "codanā pratikālaṃ ca yuktileśas tathaiva ca /",
    "GSD36nars2_pu:694": "tṛtīyaḥ śapathaś coktas tair evaṃ sādhayet kramāt // Nar_1.215 //",
    "GSD36nars2_pu:695": "abhīkṣṇaṃ codyamāno yaḥ pratihanyān na tadvacaḥ /",
    "GSD36nars2_pu:696": "tricatuḥpañcakṛtvo vā parato 'rthaṃ tam āvahet // Nar_1.216 //",
    "GSD36nars2_pu:697": "codanāpratighāte tu yuktileśais tam anviyāt /",
    "GSD36nars2_pu:698": "deśakālārthasaṃbandha- parimāṇakriyādibhiḥ // Nar_1.217 //",
    "GSD36nars2_pu:699": "yuktiṣv apy asamarthāsu śapathair enam ardayet /",
    "GSD36nars2_pu:700": "arthakālabalāpekṣam agnyambusukṛtādibhiḥ // Nar_1.218 //",
    "GSD36nars2_pu:701": "dīptāgnir yaṃ na dahati yam antardhārayanty āpaḥ /",
    "GSD36nars2_pu:702": "sa taraty abhiśāpaṃ taṃ kilbiṣī syād viparyaye // Nar_1.219 //",
    "GSD36nars2_pu:703": "strīṇāṃ śīlābhiyogeṣu steyasāhasayor api /",
    "GSD36nars2_pu:704": "eṣa eva vidhir dṛṣṭaḥ sarvārthāpahnaveṣu ca // Nar_1.220 //",
    "GSD36nars2_pu:705": "śapathā hy api devānām ṛṣīṇām api ca smṛtāḥ /",
    "GSD36nars2_pu:706": "vasiṣṭhaḥ śapathaṃ śepe yātudhāne tu śaṅkitaḥ // Nar_1.221 //",
    "GSD36nars2_pu:707": "saptarṣayas tathendrāya puṣkarārthe samāgatāḥ /",
    "GSD36nars2_pu:708": "śepuḥ śapatham avyagrāḥ parasparaviśuddhaye // Nar_1.222 //",
    "GSD36nars2_pu:709": "ayuktaṃ sāhasaṃ kṛtvā pratyāpattiṃ bhajeta yaḥ /",
    "GSD36nars2_pu:710": "brūyāt svayaṃ vā sadasi tasyārdhavinayaḥ smṛtaḥ // Nar_1.223 //",
    "GSD36nars2_pu:711": "gūhamānas tu daurātmyād yadi pāpaṃ sa jīyate /",
    "GSD36nars2_pu:712": "sabhyāś cātra na tuṣyanti tīvro daṇḍaś ca pātyate // Nar_1.224 //",
    "GSD36nars2_pu:713": "2.nikṣipaḥ",
    "GSD36nars2_pu:714": "svadravyaṃ yatra viśrambhān nikṣipaty aviśaṅkitaḥ /",
    "GSD36nars2_pu:715": "nikṣepo nāma tat proktaṃ vyavahārapadaṃ budhaiḥ // Nar_2.01 //",
    "GSD36nars2_pu:716": "anyadravyavyavahitaṃ dravyam avyākṛtaṃ ca yat /",
    "GSD36nars2_pu:717": "nikṣipyate paragṛhe tad aupanidhikaṃ smṛtam // Nar_2.02 //",
    "GSD36nars2_pu:718": "sa punar dvividhaḥ proktaḥ sākṣimān itaras tathā /",
    "GSD36nars2_pu:719": "pratidānaṃ tathaivāsya pratyayaḥ syād viparyaye // Nar_2.03 //",
    "GSD36nars2_pu:720": "yācyamānas tu yo dātrā nikṣepaṃ na prayacchati /",
    "GSD36nars2_pu:721": "daṇḍyaḥ sa rājñā dāpyaś ca naṣṭe dāpyaś ca tatsamam // Nar_2.04 //",
    "GSD36nars2_pu:722": "yaś cārthaṃ sādhayet tena nikṣeptur ananujñayā /",
    "GSD36nars2_pu:723": "tatrāpi daṇḍyaḥ sa bhavet tac ca sodayam āvahet // Nar_2.05 //",
    "GSD36nars2_pu:724": "grahītuḥ saha yo 'rthena naṣṭo naṣṭaḥ sa dāyinaḥ /",
    "GSD36nars2_pu:725": "daivarājakṛte tadvan na cet taj jihmakāritam // Nar_2.06 //",
    "GSD36nars2_pu:726": "eṣa eva vidhir dṛṣṭo yācitānvāhitādiṣu /",
    "GSD36nars2_pu:727": "śilpiṣūpanidhau nyāse pratinyāse tathaiva ca // Nar_2.07 //",
    "GSD36nars2_pu:728": "pratigṛhṇāti pogaṇḍaṃ yaś ca sapradhanaṃ naraḥ /",
    "GSD36nars2_pu:729": "tasyāpy eṣa bhaved dharmaḥ ṣaḍ ete vidhayaḥ samāḥ // Nar_2.08 //",
    "GSD36nars2_pu:730": "3.saṃbhūyasamutthānam",
    "GSD36nars2_pu:731": "vaṇikprabhṛtayo yatra karma saṃbhūya kurvate /",
    "GSD36nars2_pu:732": "tat saṃbhūyasamutthānaṃ vyavahārapadaṃ smṛtam // Nar_3.01 //",
    "GSD36nars2_pu:733": "phalahetor upāyena karma saṃbhūya kurvatām /",
    "GSD36nars2_pu:734": "ādhārabhūtaḥ prakṣepas tenottiṣṭheyur aṃśataḥ // Nar_3.02 //",
    "GSD36nars2_pu:735": "samo 'tirikto hīno vā yatrāṃśo yasya yādṛśaḥ /",
    "GSD36nars2_pu:736": "kṣayavyayau tathā vṛddhis tasya tatra tathāvidhāḥ // Nar_3.03 //",
    "GSD36nars2_pu:737": "bhāṇḍapiṇḍavyayoddhāra- bhārasārānvavekṣaṇam /",
    "GSD36nars2_pu:738": "kuryus te 'vyabhicāreṇa samaye sve vyavasthitāḥ // Nar_3.04 //",
    "GSD36nars2_pu:739": "pramādān nāśitaṃ dāpyaḥ pratiṣiddhakṛtaṃ ca yat /",
    "GSD36nars2_pu:740": "asaṃdiṣṭaś ca yat kuryāt sarvaiḥ saṃbhūyakāribhiḥ // Nar_3.05 //",
    "GSD36nars2_pu:741": "daivataskararājotthe vyasane samupasthite /",
    "GSD36nars2_pu:742": "yas tat svaśaktyā saṃrakṣet tasyāṃśo daśamaḥ smṛtaḥ // Nar_3.06 //",
    "GSD36nars2_pu:743": "ekasya cet syād vyasanaṃ dāyādo 'sya tad āpnuyāt /",
    "GSD36nars2_pu:744": "anyo vāsati dāyāde śaktāś cet sarva eva vā // Nar_3.07 //",
    "GSD36nars2_pu:745": "ṛtvijāṃ vyasane 'py evam anyas tat karma nistaret /",
    "GSD36nars2_pu:746": "labheta dakṣiṇābhāgaṃ sa tasmāt saṃprakalpitam // Nar_3.08 //",
    "GSD36nars2_pu:747": "ṛtvig yājyam aduṣṭaṃ yas tyajed anapakāriṇam /",
    "GSD36nars2_pu:748": "aduṣṭaṃ va rtvijaṃ yājyo vineyau tāv ubhāv api // Nar_3.09 //",
    "GSD36nars2_pu:749": "ṛtvik tu trividho dṛṣṭaḥ pūrvajuṣṭaḥ svayaṃkṛtaḥ /",
    "GSD36nars2_pu:750": "yadṛcchayā ca yaḥ kuryād ārtvijyaṃ prītipūrvakam // Nar_3.10 //",
    "GSD36nars2_pu:751": "kramāgateṣv eṣa dharmo vṛteṣv ṛtvikṣu ca svayam /",
    "GSD36nars2_pu:752": "yādṛcchike tu saṃyājye tattyāge nāsti kilbiṣam // Nar_3.11 //",
    "GSD36nars2_pu:753": "śulkasthānaṃ vaṇik prāptaḥ śulkaṃ dadyād yathopagam /",
    "GSD36nars2_pu:754": "na tad vyatihared rājñāṃ balir eṣa prakalpitaḥ // Nar_3.12 //",
    "GSD36nars2_pu:755": "śulkasthānaṃ pariharan na kāle krayavikrayī /",
    "GSD36nars2_pu:756": "mithyoktvā ca parīmāṇaṃ dāpyo 'ṣṭaguṇam atyayam // Nar_3.13 //",
    "GSD36nars2_pu:757": "kaścic cet saṃcaran deśāt preyād abhyāgato vaṇik /",
    "GSD36nars2_pu:758": "rājāsya bhāṇḍaṃ tad rakṣet yāvad dāyādadarśanam // Nar_3.14 //",
    "GSD36nars2_pu:759": "dāyāde 'sati bandhubhyo jñātibhyo vā tad arpayet /",
    "GSD36nars2_pu:760": "tadabhāve suguptaṃ tad dhārayed daśatīḥ samāḥ // Nar_3.15 //",
    "GSD36nars2_pu:761": "asvāmikam adāyādaṃ daśavarṣasthitaṃ tataḥ /",
    "GSD36nars2_pu:762": "rājā tad ātmasāt kuryād evaṃ dharmo na hīyate // Nar_3.16 //",
    "GSD36nars2_pu:763": "4.dattāpradānikam",
    "GSD36nars2_pu:764": "dattvā dravyam asamyag yaḥ punar ādātum icchati /",
    "GSD36nars2_pu:765": "dattāpradānikaṃ nāma tad vivādapadaṃ smṛtam // Nar_4.01 //",
    "GSD36nars2_pu:766": "adeyam atha deyaṃ ca dattaṃ cādattam eva ca /",
    "GSD36nars2_pu:767": "vyavahāreṣu vijñeyo dānamārgaś caturvidhaḥ // Nar_4.02 //",
    "GSD36nars2_pu:768": "tatra hyaṣṭāv adeyāni deyam ekavidhaṃ smṛtam /",
    "GSD36nars2_pu:769": "dattaṃ saptavidhaṃ vidyād adattaṃ ṣoḍaśātmakam // Nar_4.03 //",
    "GSD36nars2_pu:770": "anvāhitaṃ yācitakam ādhiḥ sādhāraṇaṃ ca yat /",
    "GSD36nars2_pu:771": "nikṣepaḥ putradāraṃ ca sarvasvaṃ cānvaye sati // Nar_4.04 //",
    "GSD36nars2_pu:772": "āpatsv api hi kaṣṭāsu vartamānena dehinā /",
    "GSD36nars2_pu:773": "adeyāny āhur ācāryā yac cānyasmai pratiśrutam // Nar_4.05 //",
    "GSD36nars2_pu:774": "kuṭumbabharaṇād dravyaṃ yatkiṃcid atiricyate /",
    "GSD36nars2_pu:775": "tad deyam upahṛtyānyad dadad doṣam avāpnuyāt // Nar_4.06 //",
    "GSD36nars2_pu:776": "paṇyamūlyaṃ bhṛtis tuṣṭyā snehāt pratyupakārataḥ /",
    "GSD36nars2_pu:777": "strīśulkānugrahārthaṃ ca dattaṃ dānavido viduḥ // Nar_4.07 //",
    "GSD36nars2_pu:778": "adattaṃ tu bhayakrodha- śokavegarujānvitaiḥ /",
    "GSD36nars2_pu:779": "tathotkocaparīhāsa- vyatyāsacchalayogataḥ // Nar_4.08 //",
    "GSD36nars2_pu:780": "bālamūḍhāsvatantrārta- mattonmattāpavarjitam /",
    "GSD36nars2_pu:781": "kartā mamāyaṃ karmeti pratilābhecchayā ca yat // Nar_4.09 //",
    "GSD36nars2_pu:782": "apātre pātram ity ukte kārye cādharmasaṃhite /",
    "GSD36nars2_pu:783": "yad dattaṃ syād avijñānād adattaṃ tad api smṛtam // Nar_4.10 //",
    "GSD36nars2_pu:784": "gṛhṇāty adattaṃ yo lobhād yaś cādeyaṃ prayacchati /",
    "GSD36nars2_pu:785": "adattādāyako daṇḍyas tathādeyasya dāyakaḥ // Nar_4.11 //",
    "GSD36nars2_pu:786": "5.abhyupetyāśuśrūṣā",
    "GSD36nars2_pu:787": "abhyupetya tu śuśrūṣāṃ yas tāṃ na pratipadyate /",
    "GSD36nars2_pu:788": "aśuśrūṣābhyupetyaitad vivādapadam ucyate // Nar_5.01 //",
    "GSD36nars2_pu:789": "śuśrūṣakaḥ pañcavidhaḥ śāstre dṛṣṭo manīṣibhiḥ /",
    "GSD36nars2_pu:790": "caturvidhaḥ karmakaras teṣāṃ dāsās tripañcakāḥ // Nar_5.02 //",
    "GSD36nars2_pu:791": "śiṣyāntevāsibhṛtakāś caturthas tv adhikarmakṛt /",
    "GSD36nars2_pu:792": "ete karmakarāḥ proktā dāsās tu gṛhajādayaḥ // Nar_5.03 //",
    "GSD36nars2_pu:793": "sāmānyam asvatantratvam eṣām āhur manīṣiṇaḥ /",
    "GSD36nars2_pu:794": "jātikarmakṛtas tūkto viśeṣo vṛttir eva ca // Nar_5.04 //",
    "GSD36nars2_pu:795": "karmāpi dvividhaṃ jñeyam aśubhaṃ śubham eva ca /",
    "GSD36nars2_pu:796": "aśubhaṃ dāsakarmoktaṃ śubhaṃ karmakṛtāṃ smṛtam // Nar_5.05 //",
    "GSD36nars2_pu:797": "gṛhadvārāśucisthāna- rathyāvaskaraśodhanam /",
    "GSD36nars2_pu:798": "guhyāṅgasparśanocchiṣṭa- viṇmūtragrahaṇojjhanam // Nar_5.06 //",
    "GSD36nars2_pu:799": "iṣṭataḥ svāminaś cāṅgair upasthānam athāntataḥ /",
    "GSD36nars2_pu:800": "aśubhaṃ karma vijñeyaṃ śubham anyad ataḥ param // Nar_5.07 //",
    "GSD36nars2_pu:801": "ā vidyāgrahaṇāc chiṣyaḥ śuśrūṣet prayato gurum /",
    "GSD36nars2_pu:802": "tadvṛttir gurudāreṣu guruputre tathaiva ca // Nar_5.08 //",
    "GSD36nars2_pu:803": "brahmacārī cared bhaikṣam adhaḥśāyy analaṅkṛtaḥ /",
    "GSD36nars2_pu:804": "jaghanyaśāyī sarveṣāṃ pūrvotthāyī guror gṛhe // Nar_5.09 //",
    "GSD36nars2_pu:805": "nāsaṃdiṣṭaḥ pratiṣṭheta tiṣṭhed vāpi guruṃ kvacit /",
    "GSD36nars2_pu:806": "saṃdiṣṭaḥ karma kurvīta śaktaś ced avicārayan // Nar_5.10 //",
    "GSD36nars2_pu:807": "yathākālam adhīyīta yāvan na vimanā guruḥ /",
    "GSD36nars2_pu:808": "āsīno 'dho guroḥ kūrce phalake vā samāhitaḥ // Nar_5.11 //",
    "GSD36nars2_pu:809": "anuśāsyaś ca guruṇā na ced anuvidhīyate /",
    "GSD36nars2_pu:810": "avadhenāthavā hanyāt rajjvā veṇudalena vā // Nar_5.12 //",
    "GSD36nars2_pu:811": "bhṛśaṃ na tāḍayed enaṃ nottamāṅge na vakṣasi /",
    "GSD36nars2_pu:812": "anuśāsyātha viśvāsyaḥ śāsyo rājñānyathā guruḥ // Nar_5.13 //",
    "GSD36nars2_pu:813": "samāvṛttaś ca gurave pradāya gurudakṣiṇām /",
    "GSD36nars2_pu:814": "pratīyāt svagṛhān eṣā śiṣyavṛttir udāhṛtā // Nar_5.14 //",
    "GSD36nars2_pu:815": "svaśilpam icchann āhartuṃ bāndhavānām anujñayā /",
    "GSD36nars2_pu:816": "ācāryasya vased ante kālaṃ kṛtvā suniścitam // Nar_5.15 //",
    "GSD36nars2_pu:817": "ācāryaḥ śikṣayed enaṃ svagṛhād dattabhojanam /",
    "GSD36nars2_pu:818": "na cānyat kārayet karma putravac cainam ācaret // Nar_5.16 //",
    "GSD36nars2_pu:819": "śikṣayantam aduṣṭaṃ ca yas tv ācāryaṃ parityajet /",
    "GSD36nars2_pu:820": "balād vāsayitavyaḥ syād vadhabandhau ca so 'rhati // Nar_5.17 //",
    "GSD36nars2_pu:821": "śikṣito 'pi kṛtaṃ kālam antevāsī samāpnuyāt /",
    "GSD36nars2_pu:822": "tatra karma ca yat kuryād ācāryasyaiva tatphalam // Nar_5.18 //",
    "GSD36nars2_pu:823": "gṛhītaśilpaḥ samaye kṛtvācāryaṃ pradakṣiṇam /",
    "GSD36nars2_pu:824": "śaktitaś cānumānyainam antevāsī nivartayet // Nar_5.19 //",
    "GSD36nars2_pu:825": "bhṛtakas trividho jñeya uttamo madhyamo 'dhamaḥ /",
    "GSD36nars2_pu:826": "śaktibhaktyanurūpā syād eṣāṃ karmāśrayā bhṛtiḥ // Nar_5.20 //",
    "GSD36nars2_pu:827": "uttamas tv āyudhīyo 'tra madhyamas tu kṛṣīvalaḥ /",
    "GSD36nars2_pu:828": "adhamo bhāravāhaḥ syād ity evaṃ trividho bhṛtaḥ // Nar_5.21 //",
    "GSD36nars2_pu:829": "artheṣv adhikṛto yaḥ syāt kuṭumbasya tathopari /",
    "GSD36nars2_pu:830": "so 'dhikarmakaro jñeyaḥ sa ca kauṭumbikaḥ smṛtaḥ // Nar_5.22 //",
    "GSD36nars2_pu:831": "śubhakarmakarās tv ete catvāraḥ samudāhṛtāḥ /",
    "GSD36nars2_pu:832": "jaghanyakarmabhājas tu śeṣā dāsās tripañcakāḥ // Nar_5.23 //",
    "GSD36nars2_pu:833": "gṛhajātas tathā krīto labdho dāyād upāgataḥ /",
    "GSD36nars2_pu:834": "anākālabhṛtas tadvad ādhattaḥ svāminā ca yaḥ // Nar_5.24 //",
    "GSD36nars2_pu:835": "mokṣito mahataś carṇāt prāpto yuddhāt paṇe jitaḥ /",
    "GSD36nars2_pu:836": "tavāham ity upagataḥ pravrajyāvasitaḥ kṛtaḥ // Nar_5.25 //",
    "GSD36nars2_pu:837": "bhaktadāsaś ca vijñeyas tathaiva vaḍavābhṛtaḥ /",
    "GSD36nars2_pu:838": "vikretā cātmanaḥ śāstre dāsāḥ pañcadaśā smṛtāḥ // Nar_5.26 //",
    "GSD36nars2_pu:839": "tatra pūrvaś caturvargo dāsatvān na vimucyate /",
    "GSD36nars2_pu:840": "prasādād svāmino 'nyatra dāsyam eṣāṃ kramāgatam // Nar_5.27 //",
    "GSD36nars2_pu:841": "yaś caiṣāṃ svāminaṃ kaścin mokṣayet prāṇasaṃśayāt /",
    "GSD36nars2_pu:842": "dāsatvāt sa vimucyeta putrabhāgaṃ labheta ca // Nar_5.28 //",
    "GSD36nars2_pu:843": "anākālabhṛto dāsyān mucyate goyugaṃ dadat /",
    "GSD36nars2_pu:844": "saṃbhakṣitaṃ yad durbhikṣe na tac chudhyeta karmaṇā // Nar_5.29 //",
    "GSD36nars2_pu:845": "ādhatto 'pi dhanaṃ dattvā svāmī yady enam uddharet /",
    "GSD36nars2_pu:846": "athopagamayed enaṃ sa vikrītād anantaraḥ // Nar_5.30 //",
    "GSD36nars2_pu:847": "dattvā tu sodayam ṛṇaṃ ṛṇī dāsyāt pramucyate /",
    "GSD36nars2_pu:848": "kṛtakālābhyupagamāt kṛtako 'pi vimucyate // Nar_5.31 //",
    "GSD36nars2_pu:849": "tavāham ity upagato yuddhaprāptaḥ paṇe jitaḥ /",
    "GSD36nars2_pu:850": "pratiśīrṣapradānena mucyate tulyakarmaṇā // Nar_5.32 //",
    "GSD36nars2_pu:851": "rājña eva tu dāsaḥ syāt pravrajyāvasito naraḥ /",
    "GSD36nars2_pu:852": "na tasya pratimokṣo 'sti na viśuddhiḥ kathaṃcana // Nar_5.33 //",
    "GSD36nars2_pu:853": "bhaktasyopekṣaṇāt sadyo bhaktadāsaḥ pramucyate /",
    "GSD36nars2_pu:854": "nigrahād vaḍavāyāś ca mucyate vaḍavābhṛtaḥ // Nar_5.34 //",
    "GSD36nars2_pu:855": "vikrīṇīte ya ātmānaṃ svatantraḥ san narādhamaḥ /",
    "GSD36nars2_pu:856": "sa jaghanyataras teṣāṃ naiva dāsyāt pramucyate // Nar_5.35 //",
    "GSD36nars2_pu:857": "caurāpahṛtavikrītā ye ca dāsīkṛtā balāt /",
    "GSD36nars2_pu:858": "rājñā mokṣayitavyās te dāsatvaṃ teṣu neṣyate // Nar_5.36 //",
    "GSD36nars2_pu:859": "varṇānāṃ prātilomyena dāsatvaṃ na vidhīyate /",
    "GSD36nars2_pu:860": "svadharmatyāgino 'nyatra dāravad dāsatā matā // Nar_5.37 //",
    "GSD36nars2_pu:861": "tavāham iti cātmānaṃ yo 'svatantraḥ prayacchati /",
    "GSD36nars2_pu:862": "na sa taṃ prāpnuyāt kāmaṃ pūrvasvāmī labheta tam // Nar_5.38 //",
    "GSD36nars2_pu:863": "adhanās traya evoktā bhāryā dāsas tathā sutaḥ /",
    "GSD36nars2_pu:864": "yat te samadhigacchanti yasya te tasya tad dhanam // Nar_5.39 //",
    "GSD36nars2_pu:865": "svadāsam icched yaḥ kartum adāsaṃ prītamānasaḥ /",
    "GSD36nars2_pu:866": "skandhād ādāya tasyāpi bhindyāt kumbhaṃ sahāmbhasā // Nar_5.40 //",
    "GSD36nars2_pu:867": "akṣatābhiḥ sapuṣpābhir mūrdhany enam avākiret /",
    "GSD36nars2_pu:868": "adāsa iti coktvā triḥ prāṅmukhaṃ tam athotsṛjet // Nar_5.41 //",
    "GSD36nars2_pu:869": "tataḥprabhṛti vaktavyaḥ svāmyanugrahapālitaḥ /",
    "GSD36nars2_pu:870": "bhojyānnaḥ pratigṛhyaś ca bhavaty abhimataś ca saḥ // Nar_5.42 //",
    "GSD36nars2_pu:871": "6.vetanasyānapākarma",
    "GSD36nars2_pu:872": "bhṛtānāṃ vetanasyokto dānādānavidhikramaḥ /",
    "GSD36nars2_pu:873": "vetanasyānapākarma tad vivādapadaṃ smṛtam // Nar_6.1 //",
    "GSD36nars2_pu:874": "bhṛtāya vetanaṃ dadyāt karmasvāmī yathākramam /",
    "GSD36nars2_pu:875": "ādau madhye 'vasāne vā karmaṇo yad viniścitam // Nar_6.2 //",
    "GSD36nars2_pu:876": "bhṛtāvaniścitāyāṃ tu daśabhāgaṃ samāpnuyuḥ /",
    "GSD36nars2_pu:877": "lābhagobījasasyānāṃ vaṇiggopakṛṣībalāḥ // Nar_6.3 //",
    "GSD36nars2_pu:878": "karmopakaraṇaṃ caiṣāṃ kriyāṃ prati yad āhṛtam /",
    "GSD36nars2_pu:879": "āptabhāvena kurvīta na jihmena samācaret // Nar_6.4 //",
    "GSD36nars2_pu:880": "karmākurvan pratiśrutya kāryo dattvā bhṛtiṃ balāt /",
    "GSD36nars2_pu:881": "bhṛtiṃ gṛhītvākurvāṇo dviguṇāṃ bhṛtim āvahet // Nar_6.5 //",
    "GSD36nars2_pu:882": "kāle 'pūrṇe tyajet karma bhṛtināśo 'sya cārhati /",
    "GSD36nars2_pu:883": "svāmidoṣād apākrāman yāvat kṛtam avāpnuyāt // Nar_6.6 //",
    "GSD36nars2_pu:884": "bhṛtiṣaḍbhāgam ābhāṣya pathi yugyakṛtaṃ tyajan /",
    "GSD36nars2_pu:885": "adadat kārayitvā tu karmaivaṃ sodayāṃ bhṛtim // Nar_6.7 //",
    "GSD36nars2_pu:886": "anayan bhāṭayitvā tu bhāṇḍavān yānavāhane /",
    "GSD36nars2_pu:887": "dāpyo bhṛticaturbhāgaṃ samam ardhapathe tyajan // Nar_6.8 //",
    "GSD36nars2_pu:888": "anayan vāhako 'py evaṃ bhṛtihānim avāpnuyāt /",
    "GSD36nars2_pu:889": "dviguṇāṃ tu bhṛtiṃ dāpyaḥ prasthāne vighnam ācaran // Nar_6.9 //",
    "GSD36nars2_pu:890": "bhāṇḍaṃ vyasanam āgacched yadi vāhakadoṣataḥ /",
    "GSD36nars2_pu:891": "dāpyo yat tatra naṣṭaṃ syād daivarājakṛtād ṛte // Nar_6.10 //",
    "GSD36nars2_pu:892": "gavāṃ śatād vatsatarī dhenuḥ syād dviśatād bhṛtiḥ /",
    "GSD36nars2_pu:893": "prati samvatsaraṃ gope sadohaś cāṣṭame 'hani // Nar_6.11 //",
    "GSD36nars2_pu:894": "upānayet gā gopāya pratyahaṃ rajanīkṣaye /",
    "GSD36nars2_pu:895": "cīṛṇāḥ pītāś ca tā gopaḥ sāyāhne pratyupānayet // Nar_6.12 //",
    "GSD36nars2_pu:896": "syāc ced govyasanaṃ gopo vyāyacchet tatra śaktitaḥ /",
    "GSD36nars2_pu:897": "aśaktas tūrṇam āgamya svāmine tan nivedayet // Nar_6.13 //",
    "GSD36nars2_pu:898": "avyāyac channavikrośan svāmine cānivedayan /",
    "GSD36nars2_pu:899": "voḍhum arhati gopas tāṃ vinayaṃ cāpi rājani // Nar_6.14 //",
    "GSD36nars2_pu:900": "naṣṭavinaṣṭaṃ kṛmibhiḥ śvahataṃ viṣame mṛtam /",
    "GSD36nars2_pu:901": "hīnaṃ puruṣakāreṇa gopāyaiva nipātayet // Nar_6.15 //",
    "GSD36nars2_pu:902": "ajāvike tathāruddhe vṛkaiḥ pāle tv anāyati /",
    "GSD36nars2_pu:903": "yat prasahya vṛko hanyāt pāle tatkilbiṣam bhavet // Nar_6.16 //",
    "GSD36nars2_pu:904": "tāsāṃ caivāniruddhānāṃ carantīnāṃ mitho vane /",
    "GSD36nars2_pu:905": "yām utpatya vṛko hanyān na pālas tatra kilbiṣī // Nar_6.17 //",
    "GSD36nars2_pu:906": "vighuṣya tu hṛtaṃ caurair na pālo dātum arhati /",
    "GSD36nars2_pu:907": "yadi deśe ca kāle ca svāminaḥ svasya śaṃsati // Nar_6.18 //",
    "GSD36nars2_pu:908": "etena sarvapālānāṃ vivādaḥ samudāhṛtaḥ /",
    "GSD36nars2_pu:909": "mṛteṣu ca viśuddhiḥ syāt pālasyāṅkādidarśanāt // Nar_6.19 //",
    "GSD36nars2_pu:910": "śulkaṃ gṛhītvā paṇyastrī necchantī dvis tad āvahet /",
    "GSD36nars2_pu:911": "aprayacchaṃs tadā śulkam anubhūya pumān striyam // Nar_6.20 //",
    "GSD36nars2_pu:912": "ayonau kramate yas tu bahubhir vāpi vāsayet /",
    "GSD36nars2_pu:913": "śulkam aṣṭaguṇaṃ dāpyo vinayas tāvad eva ca // Nar_6.21 //",
    "GSD36nars2_pu:914": "parājire gṛhaṃ kṛtvā stomaṃ dattvā vaset tu yaḥ /",
    "GSD36nars2_pu:915": "sa tad gṛhītvā nirgacchet tṛṇakāṣṭheṣṭakādikam // Nar_6.22 //",
    "GSD36nars2_pu:916": "stomavāhīni bhāṇḍāni pūrṇakālāny upānayet /",
    "GSD36nars2_pu:917": "grahītur ābhaved bhagnaṃ naṣṭaṃ cānyatra saṃplavāt // Nar_6.23 //",
    "GSD36nars2_pu:918": "7.asvāmivikrayaḥ",
    "GSD36nars2_pu:919": "nikṣiptaṃ vā paradravyaṃ naṣṭaṃ labdhvāpahṛtya vā /",
    "GSD36nars2_pu:920": "vikrīyate 'samakṣaṃ yad vijñeyo 'svāmivikrayaḥ // Nar_7.1 //",
    "GSD36nars2_pu:921": "dravyam asvāmivikrītaṃ prāpya svāmī samāpnuyāt /",
    "GSD36nars2_pu:922": "prakāśaṃ krayataḥ śuddhiḥ kretuḥ steyaṃ rahaḥ krayāt // Nar_7.2 //",
    "GSD36nars2_pu:923": "asvāmyanumatād dāsād asataś ca janād rahaḥ /",
    "GSD36nars2_pu:924": "hīnamūlyam avelāyāṃ krīṇaṃs taddoṣabhāg bhavet // Nar_7.3 //",
    "GSD36nars2_pu:925": "na gūhetāgamaṃ kretā śuddhis tasya tadāgamāt /",
    "GSD36nars2_pu:926": "viparyaye tulyadoṣaḥ steyadaṇḍaṃ ca so 'rhati // Nar_7.4 //",
    "GSD36nars2_pu:927": "vikretā svāmine 'rthaṃ ca kretur mūlyaṃ ca tatkṛtam /",
    "GSD36nars2_pu:928": "dadyād daṇḍaṃ tathā rājñe vidhir asvāmivikraye // Nar_7.5 //",
    "GSD36nars2_pu:929": "pareṇa nihitaṃ labdhvā rājany upaharen nidhim /",
    "GSD36nars2_pu:930": "rājagāmī nidhiḥ sarvaḥ sarveṣāṃ brāhmaṇād ṛte // Nar_7.6 //",
    "GSD36nars2_pu:931": "brāhmaṇo 'pi nidhiṃ labdhvā kṣipraṃ rājñe nivedayet /",
    "GSD36nars2_pu:932": "tena dattaṃ ca bhūñjīta stenaḥ syād anivedayan // Nar_7.7 //",
    "GSD36nars2_pu:933": "svam apy arthaṃ tathā naṣṭaṃ labdhvā rājñe nivedayet /",
    "GSD36nars2_pu:934": "gṛhṇīyāt tatra taṃ śuddham aśuddhaṃ syāt tato 'nyathā // Nar_7.8 //",
    "GSD36nars2_pu:935": "8.krītānuśayaḥ",
    "GSD36nars2_pu:936": "vikrīya paṇyaṃ mūlyena kretur yan na pradīyate /",
    "GSD36nars2_pu:937": "vikrīyāsaṃpradānaṃ tad vivādapadam ucyate // Nar_8.1 //",
    "GSD36nars2_pu:938": "loke 'smin dvividhaṃ dravyaṃ jaṅgamaṃ sthāvaraṃ tathā /",
    "GSD36nars2_pu:939": "krayavikrayadharmeṣu sarvaṃ tat paṇyam ucyate // Nar_8.2 //",
    "GSD36nars2_pu:940": "ṣaḍvidhas tasya tu budhair dānādānavidhiḥ smṛtaḥ /",
    "GSD36nars2_pu:941": "gaṇimaṃ tulimaṃ meyaṃ kriyayā rūpataḥ śriyā // Nar_8.3 //",
    "GSD36nars2_pu:942": "vikrīya paṇyaṃ mūlyena kretur yo na prayacchati /",
    "GSD36nars2_pu:943": "sthāvarasya kṣayaṃ dāpyo jaṅgamasya kriyāphalam // Nar_8.4 //",
    "GSD36nars2_pu:944": "arghaś ced apahīyeta sodayaṃ paṇyam āvahet /",
    "GSD36nars2_pu:945": "sthāyinām eṣa niyamo diglābho digvicāriṇām // Nar_8.5 //",
    "GSD36nars2_pu:946": "upahanyeta vā paṇyaṃ dahyetāpahriyeta vā /",
    "GSD36nars2_pu:947": "vikretur eva so 'nartho vikrīyāsamprayacchataḥ // Nar_8.6 //",
    "GSD36nars2_pu:948": "nirdoṣaṃ darśayitvā tu sadoṣaṃ yaḥ prayacchati /",
    "GSD36nars2_pu:949": "mūlyaṃ taddviguṇaṃ dāpyo vinayaṃ tāvad eva ca // Nar_8.7 //",
    "GSD36nars2_pu:950": "tathānyahaste vikrīya yo 'nyasmai saṃprayacchati /",
    "GSD36nars2_pu:951": "so 'pi taddviguṇaṃ dāpyo vineyas tāvad eva ca // Nar_8.8 //",
    "GSD36nars2_pu:952": "dīyamānaṃ na gṛhṇāti krītaṃ paṇyaṃ ca yaḥ krayī /",
    "GSD36nars2_pu:953": "vikrīṇānas tad anyatra vikretā nāparādhnuyāt // Nar_8.9 //",
    "GSD36nars2_pu:954": "dattamūlyasya paṇyasya vidhir eṣa prakīrtitaḥ /",
    "GSD36nars2_pu:955": "adatte 'nyatra samayān na vikretur atikramaḥ // Nar_8.10 //",
    "GSD36nars2_pu:956": "lābhārthe vaṇijāṃ sarva- paṇyeṣu krayavikrayaḥ /",
    "GSD36nars2_pu:957": "sa ca lābho 'rgham āsādya mahān bhavati vā na vā // Nar_8.11 //",
    "GSD36nars2_pu:958": "tasmād deśe ca kāle ca vaṇig arghaṃ parākramet /",
    "GSD36nars2_pu:959": "na jihmena pravarteta śreyān evaṃ vaṇikpathaḥ // Nar_8.12 //",
    "GSD36nars2_pu:960": "9.vikrīyāsaṃpradānam",
    "GSD36nars2_pu:961": "krītvā mūlyena yaḥ paṇyaṃ kretā na bahu manyate /",
    "GSD36nars2_pu:962": "krītvānuśaya ity etad vivādapadam ucyate // Nar_9.1 //",
    "GSD36nars2_pu:963": "krītvā mūlyena yat paṇyaṃ duṣkrītaṃ manyate krayī /",
    "GSD36nars2_pu:964": "vikretuḥ pratideyaṃ tat tasminn evāhny avikṣatam // Nar_9.2 //",
    "GSD36nars2_pu:965": "dvitīye 'hni dadat kretā mūlyāt triṃśāṃśam āvahet /",
    "GSD36nars2_pu:966": "dviguṇaṃ tat tṛtīye 'hni parataḥ kretur eva tat // Nar_9.3 //",
    "GSD36nars2_pu:967": "kretā paṇyaṃ parīkṣeta prāk svayaṃ guṇadoṣataḥ /",
    "GSD36nars2_pu:968": "parīkṣyābhimataṃ krītaṃ vikretur na bhavet punaḥ // Nar_9.4 //",
    "GSD36nars2_pu:969": "tryahād dohyaṃ parīkṣeta pañcāhād vāhyam eva tu /",
    "GSD36nars2_pu:970": "muktāvajrapravālānāṃ saptāhaṃ syāt parīkṣaṇam // Nar_9.5 //",
    "GSD36nars2_pu:971": "dvipadām ardhamāsaṃ syāt puṃsāṃ taddviguṇaṃ striyāḥ /",
    "GSD36nars2_pu:972": "daśāhaṃ sarvabījānām ekāhaṃ lohavāsasām // Nar_9.6 //",
    "GSD36nars2_pu:973": "paribhuktaṃ ca yad vāsaḥ kliṣṭarūpaṃ malīmasam /",
    "GSD36nars2_pu:974": "sadoṣam api vikrītaṃ vikretur na bhavet punaḥ // Nar_9.7 //",
    "GSD36nars2_pu:975": "mūlyāṣṭabhāgo hīyeta sakṛd dhautasya vāsasaḥ /",
    "GSD36nars2_pu:976": "dviḥ pādas tris tribhāgas tu catuḥkṛtvo 'rdham eva ca // Nar_9.8 //",
    "GSD36nars2_pu:977": "ardhakṣayāt tu parataḥ pādāṃśāpacayaḥ kramāt /",
    "GSD36nars2_pu:978": "yāvat kṣīṇadaśaṃ jīrṇaṃ jīrṇasyāniyamaḥ kṣaye // Nar_9.9 //",
    "GSD36nars2_pu:979": "lohānām api sarveṣāṃ hetur agnikriyāvidhau /",
    "GSD36nars2_pu:980": "kṣayaḥ saṃskriyamāṇānāṃ teṣāṃ dṛṣṭo 'gnisaṃgamāt // Nar_9.10 //",
    "GSD36nars2_pu:981": "suvarṇasya kṣayo nāsti rajate dvipalaṃ śatam /",
    "GSD36nars2_pu:982": "śatam aṣṭapalaṃ jñeyaṃ kṣayas syāt trapusīsayoḥ // Nar_9.11 //",
    "GSD36nars2_pu:983": "tāmre pañcapalaṃ vidyād vikārā ye ca tanmayāḥ /",
    "GSD36nars2_pu:984": "taddhātūnām anekatvād ayaso 'niyamaḥ kṣaye // Nar_9.12 //",
    "GSD36nars2_pu:985": "tāntavasya ca saṃskāre kṣayavṛddhī udāhṛte /",
    "GSD36nars2_pu:986": "sūtrakārpāsikorṇānāṃ vṛddhir daśapalaṃ śatam // Nar_9.13 //",
    "GSD36nars2_pu:987": "sthūlasūtravatāṃ teṣāṃ madhyānāṃ pañcakaṃ śatam /",
    "GSD36nars2_pu:988": "tripalaṃ tu susūkṣmāṇām antaḥkṣaya udāhṛtaḥ // Nar_9.14 //",
    "GSD36nars2_pu:989": "triṃśāṃśo romaviddhasya kṣayaḥ karmakṛtasya tu /",
    "GSD36nars2_pu:990": "kauṣeyavalkalānāṃ tu naiva vṛddhir na ca kṣayaḥ // Nar_9.15 //",
    "GSD36nars2_pu:991": "krītvā nānuśayaṃ kuryād vaṇik paṇyavicakṣaṇaḥ /",
    "GSD36nars2_pu:992": "vṛddhikṣayau tu jānīyāt paṇyānām āgamaṃ tathā // Nar_9.16 //",
    "GSD36nars2_pu:993": "pāṣaṇḍanaigamādīnāṃ sthitiḥ samaya ucyate /",
    "GSD36nars2_pu:994": "samayasyānapākarma tad vivādapadaṃ smṛtam // Nar_10.1 //",
    "GSD36nars2_pu:995": "pāṣaṇḍanaigamaśreṇī- pūgavrātagaṇādiṣu /",
    "GSD36nars2_pu:996": "saṃrakṣet samayaṃ rājā durge janapade tathā // Nar_10.2 //",
    "GSD36nars2_pu:997": "yo dharmaḥ karma yac caiṣām upasthānavidhiś ca yaḥ /",
    "GSD36nars2_pu:998": "yac caiṣāṃ vṛttyupādānam anumanyeta tat tathā // Nar_10.3 //",
    "GSD36nars2_pu:999": "pratikūlaṃ ca yad rājñaḥ prakṛtyavamataṃ ca yat /",
    "GSD36nars2_pu:1000": "bādhakaṃ ca yad arthānāṃ tat tebhyo vinivartayet // Nar_10.4 //",
    "GSD36nars2_pu:1001": "mithaḥ saṃghātakaraṇam ahitaṃ śastradhāraṇam /",
    "GSD36nars2_pu:1002": "parasparopaghātaṃ ca teṣāṃ rājā na marṣayet // Nar_10.5 //",
    "GSD36nars2_pu:1003": "pṛthag gaṇāṃś ca ye bhindyus te vineyā viśeṣataḥ /",
    "GSD36nars2_pu:1004": "āvaheyur bhayaṃ ghoraṃ vyādhivat te hy upekṣitāḥ // Nar_10.6 //",
    "GSD36nars2_pu:1005": "doṣavat karaṇaṃ yat syād anāmnāyaprakalpitam /",
    "GSD36nars2_pu:1006": "pravṛttam api tad rājā śreyaskāmo nivartayet // Nar_10.7 //",
    "GSD36nars2_pu:1007": "setukedāramaryādā- vikṛṣṭākṛṣṭaniścayāḥ /",
    "GSD36nars2_pu:1008": "kṣetrādhikārā yatra syur vivādaḥ kṣetrajas tu saḥ // Nar_11.1 //",
    "GSD36nars2_pu:1009": "kṣetrasīmāvirodheṣu sāmantebhyo viniścayaḥ /",
    "GSD36nars2_pu:1010": "nagaragrāmagaṇino ye ca vṛddhatamā narāḥ // Nar_11.2 //",
    "GSD36nars2_pu:1011": "grāmasīmāsu ca bahir ye syus tatkṛṣijīvinaḥ /",
    "GSD36nars2_pu:1012": "gopaśākunikavyādhā ye cānye vanagocarāḥ // Nar_11.3 //",
    "GSD36nars2_pu:1013": "samunnayeyus te sīmāṃ lakṣaṇair upalakṣitām /",
    "GSD36nars2_pu:1014": "tuṣāṅgārakapālaiś ca kumbhair āyatanair drumaiḥ // Nar_11.4 //",
    "GSD36nars2_pu:1015": "abhijñātaiś ca valmīka- sthalanimnonnatādibhiḥ /",
    "GSD36nars2_pu:1016": "kedārārāmamārgaiś ca purāṇaiḥ setubhis tathā // Nar_11.5 //",
    "GSD36nars2_pu:1017": "nimnagāpahṛtotsṛṣṭa- naṣṭacihnāsu bhūmiṣu /",
    "GSD36nars2_pu:1018": "tatpradeśānumānāc ca pramāṇair bhogadarśanaiḥ // Nar_11.6 //",
    "GSD36nars2_pu:1019": "atha ced anṛtaṃ brūyuḥ sāmantās tadviniścaye /",
    "GSD36nars2_pu:1020": "sarve pṛthak pṛthag daṇḍyā rājñā madhyamasāhasam // Nar_11.7 //",
    "GSD36nars2_pu:1021": "gaṇavṛddhādayas tv anye daṇḍaṃ dāpyāḥ pṛthak pṛthak /",
    "GSD36nars2_pu:1022": "vineyāḥ prathamena syuḥ sāhasenānṛte sthitāḥ // Nar_11.8 //",
    "GSD36nars2_pu:1023": "naikaḥ samunnayet sīmāṃ naraḥ pratyayavān api /",
    "GSD36nars2_pu:1024": "gurutvād asya dharmasya kriyaiṣā bahuṣu sthitā // Nar_11.9 //",
    "GSD36nars2_pu:1025": "ekaś ced unnayet sīmāṃ sopavāsaḥ samāhitaḥ /",
    "GSD36nars2_pu:1026": "raktamālyāmbaradharaḥ kṣitim āropya mūrdhani // Nar_11.10 //",
    "GSD36nars2_pu:1027": "yadā ca na syur jñātāraḥ sīmāyā na ca lakṣaṇam /",
    "GSD36nars2_pu:1028": "tadā rājā dvayoḥ sīmām uddhared iṣṭataḥ svayam // Nar_11.11 //",
    "GSD36nars2_pu:1029": "etenaiva gṛhodyāna- nipānāyatanādiṣu /",
    "GSD36nars2_pu:1030": "vivādavidhir ākhyātas tathā grāmāntareṣu ca // Nar_11.12 //",
    "GSD36nars2_pu:1031": "avaskarasthalaśvabhra- bhramasyandanikādibhiḥ /",
    "GSD36nars2_pu:1032": "catuṣpathasurasthāna- rathyāmārgān na rodhayet // Nar_11.13 //",
    "GSD36nars2_pu:1033": "parakṣetrasya madhye tu setur na pratiṣidhyate /",
    "GSD36nars2_pu:1034": "mahāguṇo 'lpabādhaś ca vṛddhir iṣṭā kṣaye sati // Nar_11.14 //",
    "GSD36nars2_pu:1035": "setus tu dvididho jñeyaḥ kheyo bandhyas tathaiva ca /",
    "GSD36nars2_pu:1036": "toyapravartanān kheyo bandhyaḥ syāt tannivartanāt // Nar_11.15 //",
    "GSD36nars2_pu:1037": "nāntareṇodakaṃ sasyaṃ naśyed abhyudakena tu /",
    "GSD36nars2_pu:1038": "ya evānudake doṣaḥ sa evābhyudake smṛtaḥ // Nar_11.16 //",
    "GSD36nars2_pu:1039": "pūrvapravṛttam utsannam apṛṣṭvā svāminaṃ tu yaḥ /",
    "GSD36nars2_pu:1040": "setuṃ pravartayet kaścin na sa tatphalabhāg bhavet // Nar_11.17 //",
    "GSD36nars2_pu:1041": "mṛte tu svāmini punas tadvaṃśye vāpi mānave /",
    "GSD36nars2_pu:1042": "rājānam āmantrya tataḥ prakuryāt setukarma tat // Nar_11.18 //",
    "GSD36nars2_pu:1043": "ato 'nyathā kleśabhāk syān mṛgavyādhānudarśanāt /",
    "GSD36nars2_pu:1044": "iṣavas tasya naśyanti yo viddham anuvidhyati // Nar_11.19 //",
    "GSD36nars2_pu:1045": "aśaktapretanaṣṭeṣu kṣetrikeṣv anivāritaḥ /",
    "GSD36nars2_pu:1046": "kṣetraṃ ced vikṛṣet kaścid aśnuvīta sa tatphalam // Nar_11.20 //",
    "GSD36nars2_pu:1047": "vikṛṣyamāṇe kṣetre cet kṣetrikaḥ punar āvrajet /",
    "GSD36nars2_pu:1048": "khilopacāraṃ tat sarvaṃ dattvā svakṣetram āpnuyāt // Nar_11.21 //",
    "GSD36nars2_pu:1049": "tadaṣṭabhāgāpacayād yāvat sapta gatāḥ samāḥ /",
    "GSD36nars2_pu:1050": "saṃprāpte tv aṣṭame varṣe bhuktaṃ kṣetraṃ labheta saḥ // Nar_11.22 //",
    "GSD36nars2_pu:1051": "saṃvatsareṇārdhakhilaṃ khilaṃ tad vatsarais tribhiḥ /",
    "GSD36nars2_pu:1052": "pañcavarṣāvasannaṃ tu syāt kṣetram aṭavīsamam // Nar_11.23 //",
    "GSD36nars2_pu:1053": "kṣetraṃ tripuruṣaṃ yat syād gṛhaṃ vā syāt kramāgatam /",
    "GSD36nars2_pu:1054": "rājaprasādād anyatra na tadbhogaḥ paraṃ nayet // Nar_11.24 //",
    "GSD36nars2_pu:1055": "utkramya tu vṛtiṃ yatra sasyaghāto gavādibhiḥ /",
    "GSD36nars2_pu:1056": "pālaḥ śāsyo bhavet tatra na cec chaktyā nivārayet // Nar_11.25 //",
    "GSD36nars2_pu:1057": "samūlasasyanāśe tu tatsvāmī samam āpnuyāt /",
    "GSD36nars2_pu:1058": "vadhena pālo mucyeta daṇḍaṃ svāmini pātayet // Nar_11.26 //",
    "GSD36nars2_pu:1059": "gauḥ prasūtā daśāhāt ca mahokṣājāvikuñjarāḥ /",
    "GSD36nars2_pu:1060": "nivāryās tu prayatnena teṣāṃ svāmī na daṇḍabhāk // Nar_11.27 //",
    "GSD36nars2_pu:1061": "māṣaṃ gāṃ dāpayed daṇḍaṃ dvau māṣau mahiṣīṃ tathā /",
    "GSD36nars2_pu:1062": "ajāvike savatse tu daṇḍaḥ syād ardhamāṣakaḥ // Nar_11.28 //",
    "GSD36nars2_pu:1063": "adaṇḍyā hastino 'śvāś ca prajāpālā hi te smṛtāḥ /",
    "GSD36nars2_pu:1064": "adaṇḍyā garbhiṇī gauś ca sūtikā cābhisāriṇī // Nar_11.29 //",
    "GSD36nars2_pu:1065": "proktas tu dvir niṣaṇṇānāṃ vasantyāṃ tu caturguṇam /",
    "GSD36nars2_pu:1066": "pratyakṣacārakāṇāṃ tu cauradaṇḍaḥ smṛṭas tathā // Nar_11.30 //",
    "GSD36nars2_pu:1067": "yā naṣṭāḥ pāladoṣeṇa gāvaḥ kṣetraṃ samāśritāḥ /",
    "GSD36nars2_pu:1068": "na tatra gomino daṇḍaḥ pālas taṃ daṇḍam arhati // Nar_11.31 //",
    "GSD36nars2_pu:1069": "rājagrāhagṛhīto vā vajrāśanihato 'pi vā /",
    "GSD36nars2_pu:1070": "atha sarpeṇa daṣṭo vā giry agrāt patito 'pi vā // Nar_11.32 //",
    "GSD36nars2_pu:1071": "siṃhavyāghrahato vāpi vyādhibhiḥ caiva pātitaḥ /",
    "GSD36nars2_pu:1072": "na tatra doṣaḥ pālasya na ca doṣo 'sti gominām // Nar_11.33 //",
    "GSD36nars2_pu:1073": "gobhis tu bhakṣitaṃ dhānyaṃ yo naraḥ pratimārgati /",
    "GSD36nars2_pu:1074": "sāmantasya śado deyo dhānyaṃ yat tatra vāpitam /",
    "GSD36nars2_pu:1075": "gavatraṃ gomine deyaṃ dhānyaṃ tatkarṣikasya tu // Nar_11.34 //",
    "GSD36nars2_pu:1076": "grāmopānte ca yat kṣetraṃ vivītānte mahāpathe /",
    "GSD36nars2_pu:1077": "anāvṛte cet tannāśe na pālasya vyatikramaḥ // Nar_11.35 //",
    "GSD36nars2_pu:1078": "pathi kṣetre vṛtiḥ kāryā yām uṣṭro nāvalokayet /",
    "GSD36nars2_pu:1079": "na laṅghayet paśur nāśvo na bhidyād yāṃ ca sūkaraḥ // Nar_11.36 //",
    "GSD36nars2_pu:1080": "gṛhaṃ kṣetraṃ ca vijñeyaṃ vāsahetuḥ kuṭumbinām /",
    "GSD36nars2_pu:1081": "tasmāt tan nākṣiped rājā tad dhi mūlaṃ kuṭumbinām // Nar_11.37 //",
    "GSD36nars2_pu:1082": "vṛddhe janapade rājño dharmaḥ kośaś ca vardhate /",
    "GSD36nars2_pu:1083": "hīyate hīyamāne ca vṛddhihetum ataḥ śrayet // Nar_11.38 //",
    "GSD36nars2_pu:1084": "vivāhādividhiḥ strīṇāṃ yatra puṃsāṃ ca kīrtyate /",
    "GSD36nars2_pu:1085": "strīpuṃsayoganāmaitad vivādapadam ucyate // Nar_12.1 //",
    "GSD36nars2_pu:1086": "strīpuṃsayos tu saṃbandhād varaṇaṃ prāg vidhīyate /",
    "GSD36nars2_pu:1087": "varaṇād grahaṇaṃ pāṇeḥ saṃskāro 'tha dvilakṣaṇaḥ // Nar_12.2 //",
    "GSD36nars2_pu:1088": "tayor aniyataṃ proktaṃ varaṇaṃ doṣadarśanāt /",
    "GSD36nars2_pu:1089": "pāṇigrahaṇamantrābhyāṃ niyataṃ dāralakṣaṇam // Nar_12.3 //",
    "GSD36nars2_pu:1090": "brāhmaṇakṣatriyaviśāṃ śūdrāṇāṃ ca parigrahe /",
    "GSD36nars2_pu:1091": "svajātyā śreyasī bhāryā svajātyaś ca patiḥ striyāḥ // Nar_12.4 //",
    "GSD36nars2_pu:1092": "brāhmaṇasyānulomyena striyo 'nyās tisra eva tu /",
    "GSD36nars2_pu:1093": "śūdrāyāḥ prātilomyena tathānye patayas trayaḥ // Nar_12.5 //",
    "GSD36nars2_pu:1094": "dve bhārye kṣatriyasyānye vaiśyasyaikā prakīrtitā /",
    "GSD36nars2_pu:1095": "vaiśyāyā dvau patī jñeyāv eko 'nyaḥ kṣatriyāpatiḥ // Nar_12.6 //",
    "GSD36nars2_pu:1096": "ā saptamāt pañcamād vā bandhubhyaḥ pitṛmātṛtāḥ /",
    "GSD36nars2_pu:1097": "avivāhyāḥ sagotrāḥ syuḥ samānapravarās tathā // Nar_12.7 //",
    "GSD36nars2_pu:1098": "parīkṣyaḥ puruṣaḥ puṃstve nijair evāṅgalakṣaṇaiḥ /",
    "GSD36nars2_pu:1099": "pumāṃś ced avikalpena sa kanyāṃ labdhum arhati // Nar_12.8 //",
    "GSD36nars2_pu:1100": "subaddhajatrujānvasthiḥ subaddhāṃsaśirodharaḥ /",
    "GSD36nars2_pu:1101": "sthūlaghāṭas tanūrutvag avilagnagatisvaraḥ // Nar_12.9 //",
    "GSD36nars2_pu:1102": "viṭ cāsya plavate nāpsu hlādi mūtraṃ ca phenilam /",
    "GSD36nars2_pu:1103": "pumān syāṃl lakṣaṇair etair viparītais tu paṇḍakaḥ // Nar_12.10 //",
    "GSD36nars2_pu:1104": "caturdaśavidhaḥ śāstre sa tu dṛṣṭo manīṣibhiḥ /",
    "GSD36nars2_pu:1105": "cikitsyaś cācikitsyaś ca teṣām ukto vidhiḥ kramāt // Nar_12.11 //",
    "GSD36nars2_pu:1106": "nisargapaṇḍo vadhriś ca pakṣapaṇḍas tathaiva ca /",
    "GSD36nars2_pu:1107": "abhiśāpād guro rogād devakrodhāt tathaiva ca // Nar_12.12 //",
    "GSD36nars2_pu:1108": "īrṣyāpaṇḍaś ca sevyaś ca vātaretā mukhebhagaḥ /",
    "GSD36nars2_pu:1109": "ākṣipto moghabījaś ca śālīno 'nyapatis tathā // Nar_12.13 //",
    "GSD36nars2_pu:1110": "tatrādyāv apratīkarau pakṣākhyo māsam ācaret /",
    "GSD36nars2_pu:1111": "anukramāt trayasyāsya kālaḥ saṃvatsaraḥ smṛtaḥ // Nar_12.14 //",
    "GSD36nars2_pu:1112": "īrṣyāpaṇḍādayo ye 'nye catvāraḥ samudāhṛtāḥ /",
    "GSD36nars2_pu:1113": "saṃtyaktavyāḥ patitavat kṣatayonyā api striyāḥ // Nar_12.15 //",
    "GSD36nars2_pu:1114": "ākṣiptamoghabījābhyām patyāv apratikarmaṇi /",
    "GSD36nars2_pu:1115": "patir anyaḥ smṛto nāryā vatsaraṃ saṃpratīkṣya tu // Nar_12.16 //",
    "GSD36nars2_pu:1116": "śālīnasyāpi dhṛṣṭastrī- saṃyogād bhajyate dhvajaḥ /",
    "GSD36nars2_pu:1117": "taṃ hīnavegam anyastrī- bālādyābhir upakramet // Nar_12.17 //",
    "GSD36nars2_pu:1118": "anyasyām yo manuṣyaḥ syād amanuṣyaḥ svayoṣiti /",
    "GSD36nars2_pu:1119": "labheta sānyaṃ bhartāram etat kāryaṃ prajāpateḥ // Nar_12.18 //",
    "GSD36nars2_pu:1120": "apatyārthaṃ striyaḥ sṛṣṭāḥ strī kṣetraṃ bījinaḥ prajāḥ /",
    "GSD36nars2_pu:1121": "kṣetraṃ bījavate deyaṃ nābījī kṣetram arhati // Nar_12.19 //",
    "GSD36nars2_pu:1122": "pitā dadyāt svayaṃ kanyām bhrātā vānumate pituḥ /",
    "GSD36nars2_pu:1123": "mātāmaho mātulaś ca sakulyā bāndhavās tathā // Nar_12.20 //",
    "GSD36nars2_pu:1124": "mātābhāve tu sarveṣāṃ prakṛtau yadi vartate /",
    "GSD36nars2_pu:1125": "tasyām aprakṛtisthāyāṃ dadyuḥ kanyāṃ svajātayaḥ // Nar_12.21 //",
    "GSD36nars2_pu:1126": "yadā tu naiva kaścit syāt kanyā rājānam āvrajet /",
    "GSD36nars2_pu:1127": "anujñayā tasya varaṃ pratītya varayet svayam // Nar_12.22 //",
    "GSD36nars2_pu:1128": "savarṇam anurūpaṃ ca kularūpavayaḥśrutaiḥ /",
    "GSD36nars2_pu:1129": "saha dharmaṃ caret tena putrāṃś cotpādayet tataḥ // Nar_12.23 //",
    "GSD36nars2_pu:1130": "pratigṛhya ca yaḥ kanyāṃ naro deśāntaraṃ vrajet /",
    "GSD36nars2_pu:1131": "trīn ṛtūn samatikramya kanyānyaṃ varayed varam // Nar_12.24 //",
    "GSD36nars2_pu:1132": "kanyā nartum upekṣeta bāndhavebhyo nivedayet /",
    "GSD36nars2_pu:1133": "te cen na dadyus tāṃ bhartre te syur bhrūṇahabhiḥ samāḥ // Nar_12.25 //",
    "GSD36nars2_pu:1134": "yāvantaś ca rtavas tasyāḥ samatītā patiṃ vinā /",
    "GSD36nars2_pu:1135": "tāvatyo bhrūṇahatyāḥ syus tasya yo na dadāti tām // Nar_12.26 //",
    "GSD36nars2_pu:1136": "ato 'pravṛtte rajasi kanyāṃ dadyāt pitā sakṛt /",
    "GSD36nars2_pu:1137": "mahad enaḥ spṛśed enam anyathaiṣa vidhiḥ satām // Nar_12.27 //",
    "GSD36nars2_pu:1138": "sakṛd aṃśo nipatati sakṛt kanyā pradīyate /",
    "GSD36nars2_pu:1139": "sakṛd āha dadānīti trīṇy etāni sakṛt sakṛt // Nar_12.28 //",
    "GSD36nars2_pu:1140": "brāhmādiṣu vivāheṣu pañcasv eṣu vidhiḥ smṛtaḥ /",
    "GSD36nars2_pu:1141": "guṇāpekṣaṃ bhaved dānam āsurādiṣu ca triṣu // Nar_12.29 //",
    "GSD36nars2_pu:1142": "kanyāyām prāptaśulkāyāṃ jyāyāṃś ced vara āvrajet /",
    "GSD36nars2_pu:1143": "dharmārthakāmasaṃyuktaṃ vācyaṃ tatrānṛtaṃ bhavet // Nar_12.30 //",
    "GSD36nars2_pu:1144": "nāduṣṭāṃ dūṣayet kanyāṃ nāduṣṭaṃ dūṣayed varam /",
    "GSD36nars2_pu:1145": "doṣe tu sati nāgaḥ syād anyonyaṃ tyajatos tayoḥ // Nar_12.31 //",
    "GSD36nars2_pu:1146": "dattvā nyāyena yaḥ kanyāṃ varāya na dadāti tām /",
    "GSD36nars2_pu:1147": "aduṣṭaś ced varo rājñā sa daṇḍyas tatra coravat // Nar_12.32 //",
    "GSD36nars2_pu:1148": "yas tu doṣavatīṃ kanyām anākhyāya prayacchati /",
    "GSD36nars2_pu:1149": "tasya kuryān nṛpo daṇḍaṃ pūrvasāhasacoditam // Nar_12.33 //",
    "GSD36nars2_pu:1150": "akanyeti tu yaḥ kanyāṃ brūyād dveṣeṇa mānavaḥ /",
    "GSD36nars2_pu:1151": "sa śataṃ prāpnuyād daṇḍaṃ tasyā doṣam adarśayan // Nar_12.34 //",
    "GSD36nars2_pu:1152": "pratigṛhya tu yaḥ kanyām aduṣṭām utsṛjed varaḥ /",
    "GSD36nars2_pu:1153": "vineyaḥ so 'py akāmo 'pi kanyāṃ tām eva codvahet // Nar_12.35 //",
    "GSD36nars2_pu:1154": "dīrghakutsitarogārtā vyaṅgā saṃsṛṣṭamaithunā /",
    "GSD36nars2_pu:1155": "dhṛṣṭānyagatabhāvā ca kanyādoṣāḥ prakīrtitāḥ // Nar_12.36 //",
    "GSD36nars2_pu:1156": "unmattaḥ patitaḥ klībo durbhagas tyaktabāndhavaḥ /",
    "GSD36nars2_pu:1157": "kanyādoṣau ca yau pūrvau eṣa doṣagaṇo vare // Nar_12.37 //",
    "GSD36nars2_pu:1158": "aṣṭau vivāhā varṇānāṃ saṃskārārthaṃ prakīrtitāḥ /",
    "GSD36nars2_pu:1159": "brāhmas tu prathamas teṣāṃ prājāpatyas tathaiva ca // Nar_12.38 //",
    "GSD36nars2_pu:1160": "ārṣaś caivātha daivaś ca gāndharvaś cāsuras tathā /",
    "GSD36nars2_pu:1161": "rākṣaso 'nantaras tasmāt paiśācas tv aṣṭamaḥ smṛtaḥ // Nar_12.39 //",
    "GSD36nars2_pu:1162": "satkṛtyāhūya kanyāṃ tu brāhme dadyād tv alaṃkṛtām /",
    "GSD36nars2_pu:1163": "saha dharmaṃ carety uktvā prājāpatyo vidhīyate // Nar_12.40 //",
    "GSD36nars2_pu:1164": "vastragomithune dattvā vivāhas tv ārṣa ucyate /",
    "GSD36nars2_pu:1165": "antarvedyāṃ tu daivaḥ syād ṛtvije karma kurvate // Nar_12.41 //",
    "GSD36nars2_pu:1166": "icchantīm icchate prāhur gāndharvo nāma pañcamam /",
    "GSD36nars2_pu:1167": "vivāhas tv āsuro jñeyaḥ śulkasaṃvyavahārataḥ // Nar_12.42 //",
    "GSD36nars2_pu:1168": "prasahya haraṇād ukto vivāho rākṣasas tathā /",
    "GSD36nars2_pu:1169": "suptamattopagamanāt paiśācas tv aṣṭamo 'dhamaḥ // Nar_12.43 //",
    "GSD36nars2_pu:1170": "eṣāṃ tu dharmyās catvāro brāhmādyāḥ samudāhṛtāḥ /",
    "GSD36nars2_pu:1171": "sādhāraṇaḥ syād gāndharvas trayo 'dharmyās tv ataḥ pare // Nar_12.44 //",
    "GSD36nars2_pu:1172": "parapūrvāḥ striyas tv anyāḥ sapta proktā yathākramam /",
    "GSD36nars2_pu:1173": "punarbhūs trividhā tāsāṃ svairiṇī tu caturvidhā // Nar_12.45 //",
    "GSD36nars2_pu:1174": "kanyaivākṣatayonir yā pāṇigrahaṇadūṣitā /",
    "GSD36nars2_pu:1175": "punarbhūḥ prathamā soktā punaḥ saṃskāram arhati // Nar_12.46 //",
    "GSD36nars2_pu:1176": "kaumāraṃ patim utsṛjya yānyaṃ puruṣam āśritā /",
    "GSD36nars2_pu:1177": "punaḥ patyur gṛham yāyāt sā dvitīyā prakīrtitā // Nar_12.47 //",
    "GSD36nars2_pu:1178": "asatsu devareṣu strī bāndhavair yā pradīyate /",
    "GSD36nars2_pu:1179": "savarṇāyāsapiṇḍāya sā tṛtīyā prakīrtitā // Nar_12.48 //",
    "GSD36nars2_pu:1180": "strī prasūtāprasūtā vā patyāv eva tu jīvati /",
    "GSD36nars2_pu:1181": "kāmāt samāśrayed anyaṃ prathamā svairiṇī tu sā // Nar_12.49 //",
    "GSD36nars2_pu:1182": "mṛte bhartari yā prāptān devarān apy apāsya tu /",
    "GSD36nars2_pu:1183": "upagacchet paraṃ kāmāt sā dvitīyā prakīrtitā // Nar_12.50 //",
    "GSD36nars2_pu:1184": "prāptā deśād dhanakrītā kṣutpipāsāturā ca yā /",
    "GSD36nars2_pu:1185": "tavāham ity upagatā sā tṛtīyā prakīrtitā // Nar_12.51 //",
    "GSD36nars2_pu:1186": "deśadharmān apekṣya strī gurubhir yā pradīyate /",
    "GSD36nars2_pu:1187": "utpannasāhasānyasmai sāntyā vai svairiṇī smṛtā // Nar_12.52 //",
    "GSD36nars2_pu:1188": "punarbhuvāṃ eṣa vidhiḥ svairiṇīnāṃ ca kīrtitaḥ /",
    "GSD36nars2_pu:1189": "pūrvā pūrvājaghanyāsāṃ śreyasī tūttarottarā // Nar_12.53 //",
    "GSD36nars2_pu:1190": "apatyam utpādayitus tāsāṃ yā śulkato hṛtā /",
    "GSD36nars2_pu:1191": "aśulkopanatāyāṃ tu kṣetrikasyaiva tat phalam // Nar_12.54 //",
    "GSD36nars2_pu:1192": "kṣetrikasya yad ajñātaṃ kṣetre bījaṃ pradīyate /",
    "GSD36nars2_pu:1193": "na tatra bījino bhāgaḥ kṣetrikasyaiva tad bhavet // Nar_12.55 //",
    "GSD36nars2_pu:1194": "oghavātāhṛtaṃ bījaṃ kṣetre yasya prarohati /",
    "GSD36nars2_pu:1195": "phalabhug yasya tat kṣetraṃ na bījī phalabhāg bhavet // Nar_12.56 //",
    "GSD36nars2_pu:1196": "mahokṣo janayed vatsān yasya goṣu vraje caran /",
    "GSD36nars2_pu:1197": "tasya te yasya tā gāvo moghaṃ syanditam ārṣabham // Nar_12.57 //",
    "GSD36nars2_pu:1198": "kṣetrikānumataṃ bījaṃ yasya kṣetre pramucyate /",
    "GSD36nars2_pu:1199": "tadapatyaṃ dvayor eva bījikṣetrikayor matam // Nar_12.58 //",
    "GSD36nars2_pu:1200": "narte kṣetraṃ bhavet sasyaṃ na ca bījaṃ vināsti tat /",
    "GSD36nars2_pu:1201": "ato 'patyaṃ dvayor iṣṭaṃ pitur mātuś ca dharmataḥ // Nar_12.59 //",
    "GSD36nars2_pu:1202": "nāthavatyā paragṛhe saṃyuktasya striyā saha /",
    "GSD36nars2_pu:1203": "dṛṣṭaṃ saṃgrahaṇaṃ tajjñair nāgatāyāḥ svayaṃ gṛhe // Nar_12.60 //",
    "GSD36nars2_pu:1204": "praduṣṭatyaktadārasya klībasya kṣamakasya ca /",
    "GSD36nars2_pu:1205": "svecchayopeyuṣo dārān na doṣaḥ sāhaso bhavet // Nar_12.61 //",
    "GSD36nars2_pu:1206": "parastriyā sahākāle 'deśe vā bhavato mithaḥ /",
    "GSD36nars2_pu:1207": "sthānasaṃbhāṣaṇāmodās trayaḥ saṃgrahaṇakramāḥ // Nar_12.62 //",
    "GSD36nars2_pu:1208": "nadīnāṃ saṃgame tīrtheṣv ārāmeṣu vaneṣu ca /",
    "GSD36nars2_pu:1209": "strī pumāṃś ca sameyātāṃ grāhyaṃ saṃgrahaṇaṃ bhavet // Nar_12.63 //",
    "GSD36nars2_pu:1210": "dūtīprasthāpanaiś caiva lekhāsaṃpreṣaṇair api /",
    "GSD36nars2_pu:1211": "anyair api vyabhicāraiḥ sarvaṃ saṃgrahaṇaṃ smṛtam // Nar_12.64 //",
    "GSD36nars2_pu:1212": "striyaṃ spṛśed adeśe yaḥ spṛṣṭo vā marśayet tathā /",
    "GSD36nars2_pu:1213": "parasparasyānumate tac ca saṃgrahaṇaṃ bhavet // Nar_12.65 //",
    "GSD36nars2_pu:1214": "bhakṣair vā yadi vā bhojyair vastrair mālyais tathaiva ca /",
    "GSD36nars2_pu:1215": "saṃpreṣyamānair gandhaiś ca sarvaṃ saṃgrahaṇaṃ smṛtam // Nar_12.66 //",
    "GSD36nars2_pu:1216": "darpād vā yadi vā mohāc chlāghayā vā svayaṃ vadet /",
    "GSD36nars2_pu:1217": "mameyaṃ bhuktapūrveti sarvaṃ saṃgrahaṇaṃ smṛtam // Nar_12.67 //",
    "GSD36nars2_pu:1218": "pāṇau yaś ca nigṛhṇīyad veṇyāṃ vastrāntare 'pi vā /",
    "GSD36nars2_pu:1219": "tiṣṭha tiṣṭheti vā bruyāt sarvaṃ saṃgrahaṇaṃ smṛtam // Nar_12.68 //",
    "GSD36nars2_pu:1220": "svajātyatikrame puṃsāṃ uktam uttamasāhasam /",
    "GSD36nars2_pu:1221": "viparyaye madhyamas tu prātilome pramāpaṇam // Nar_12.69 //",
    "GSD36nars2_pu:1222": "kanyāyām asakāmāyāṃ dvyāṅgulasyāvakartanam /",
    "GSD36nars2_pu:1223": "uttamāyāṃ vadhas tv eva sarvasvaharaṇaṃ tathā // Nar_12.70 //",
    "GSD36nars2_pu:1224": "sakāmāyāṃ tu kanyāyāṃ savarṇe nāsty atikramaḥ /",
    "GSD36nars2_pu:1225": "kiṃtv alaṃkṛtya satkṛtya sa evaināṃ samudvahet // Nar_12.71 //",
    "GSD36nars2_pu:1226": "mātā mātṛṣvasā śvaśrūr mātulānī pitṛṣvasā /",
    "GSD36nars2_pu:1227": "pitṛvyasakhiśiṣyastrī bhaginī tatsakhī snuṣā // Nar_12.72 //",
    "GSD36nars2_pu:1228": "duhitācāryabhāryā ca sagotrā śaraṇāgatā /",
    "GSD36nars2_pu:1229": "rājñī pravrajitā dhātrī sādhvī varṇottamā ca yā // Nar_12.73 //",
    "GSD36nars2_pu:1230": "āsām anyatamāṃ gatvā gurutalpaga ucyate /",
    "GSD36nars2_pu:1231": "śiśnasyotkartanaṃ daṇḍo nānyas tatra vidhīyate // Nar_12.74 //",
    "GSD36nars2_pu:1232": "paśuyonyām atikrāman vineyaḥ sa damaṃ śatam /",
    "GSD36nars2_pu:1233": "madhyamaṃ sāhasaṃ goṣu tad evāntyāvasāyiṣu // Nar_12.75 //",
    "GSD36nars2_pu:1234": "agamyāgāminaḥ śāsti daṇḍo rājñā pracoditaḥ /",
    "GSD36nars2_pu:1235": "prāyaścittavidhāv atra prāyaścittaṃ viśodhanam // Nar_12.76 //",
    "GSD36nars2_pu:1236": "svairiṇy abrāhmaṇī veśyā dāsī niṣkāsinī ca yā /",
    "GSD36nars2_pu:1237": "gamyāḥ syur ānulomyena striyo na pratilomataḥ // Nar_12.77 //",
    "GSD36nars2_pu:1238": "āsv eva tu bhujiṣyāsu doṣaḥ syāt paradāravat /",
    "GSD36nars2_pu:1239": "gamyā api hi nopeyās tāś ced anyaparigrahāḥ // Nar_12.78 //",
    "GSD36nars2_pu:1240": "anutpannaprajāyās tu patiḥ preyād yadi striyāḥ /",
    "GSD36nars2_pu:1241": "niyuktā gurubhir gacched devaraṃ putrakāmyayā // Nar_12.79 //",
    "GSD36nars2_pu:1242": "sa ca tāṃ pratipadyeta tathaivā putrajanmataḥ /",
    "GSD36nars2_pu:1243": "putre jāte nivarteta viplavaḥ syād ato 'nyathā // Nar_12.80 //",
    "GSD36nars2_pu:1244": "ghṛtenābhyajya gātrāṇi tailenāvikṛtena vā /",
    "GSD36nars2_pu:1245": "mukhān mukhaṃ pariharan gātrair gātrāṇy asaṃspṛśan // Nar_12.81 //",
    "GSD36nars2_pu:1246": "striyaṃ putravatīṃ vandhyāṃ nīrajaskām anicchantīm /",
    "GSD36nars2_pu:1247": "na gacched garbhiṇīṃ nindyām aniyuktāṃ ca bandhubhiḥ // Nar_12.82 //",
    "GSD36nars2_pu:1248": "aniyuktā tu yā nārī devarāj janayet sutam /",
    "GSD36nars2_pu:1249": "jārajātam arikthīyaṃ tam āhur dharmavādinaḥ // Nar_12.83 //",
    "GSD36nars2_pu:1250": "tathāniyukto bhāryāyāṃ yavīyāñ jyāyaso vrajet /",
    "GSD36nars2_pu:1251": "yavīyaso vā yo jyāyān ubhau tau gurutalpagau // Nar_12.84 //",
    "GSD36nars2_pu:1252": "kule tadavaśeṣe tu saṃtānārthaṃ na kāmataḥ /",
    "GSD36nars2_pu:1253": "niyukto gurubhir gacched bhrātṛbhāryāṃ yavīyasaḥ // Nar_12.85 //",
    "GSD36nars2_pu:1254": "avidyamāne tu gurau rājño vācyaḥ kulakṣayaḥ /",
    "GSD36nars2_pu:1255": "tatas tadvacanād gacched anuśiṣya striyā saha // Nar_12.86 //",
    "GSD36nars2_pu:1256": "pūrvoktenaiva vidhinā snātāṃ puṃsavane śuciḥ /",
    "GSD36nars2_pu:1257": "sakṛd ā garbhādhānād vā kṛte garbhe snuṣaiva sā // Nar_12.87 //",
    "GSD36nars2_pu:1258": "ato 'nyathā vartamānaḥ pumān strī vāpi kāmataḥ /",
    "GSD36nars2_pu:1259": "vineyau subhṛśaṃ rājñā kilbiṣī syād anigrahāt // Nar_12.88 //",
    "GSD36nars2_pu:1260": "īrṣyāsūyasamutthe tu saṃrambhe rāgahetuke /",
    "GSD36nars2_pu:1261": "dampatī vivadeyātāṃ na jñātiṣu na rājani // Nar_12.89 //",
    "GSD36nars2_pu:1262": "anyonyaṃ tyajator nāgaḥ syād anyonyaviruddhayoḥ /",
    "GSD36nars2_pu:1263": "strīpuṃsayor nigūḍhāyā vyabhicārād ṛte striyāḥ // Nar_12.90 //",
    "GSD36nars2_pu:1264": "vyabhicāre striyā mauṇḍyam adhaḥśayanam eva ca /",
    "GSD36nars2_pu:1265": "kadannaṃ vā kuvāsaś ca karma cāvaskaroñjhanam // Nar_12.91 //",
    "GSD36nars2_pu:1266": "strīdhanabhraṣṭasarvasvāṃ garbhavisraṃsinīṃ tathā /",
    "GSD36nars2_pu:1267": "bhartuś ca vadham icchantīṃ striyaṃ nirvāsayed gṛhāt // Nar_12.92 //",
    "GSD36nars2_pu:1268": "anarthaśīlāṃ satataṃ tathaivāpriyavādinīm /",
    "GSD36nars2_pu:1269": "pūrvāśinīṃ ca yā bhartuḥ striyaṃ nirvāsayed budhaḥ // Nar_12.93 //",
    "GSD36nars2_pu:1270": "vandhyāṃ strījananīṃ nindyāṃ pratikulāṃ ca sarvadā /",
    "GSD36nars2_pu:1271": "kāmato nābhinandeta kurvann evaṃ sa doṣabhāk // Nar_12.94 //",
    "GSD36nars2_pu:1272": "anukūlām avāgduṣṭāṃ dakṣāṃ sādhvīṃ prajāvatīm /",
    "GSD36nars2_pu:1273": "tyajan bhāryām avasthāpyo rājñā daṇḍena bhūyasā // Nar_12.95 //",
    "GSD36nars2_pu:1274": "ajñātadoṣeṇoḍhā yā nirgatā nānyam āśritā /",
    "GSD36nars2_pu:1275": "bandhubhiḥ sā niyoktavyā nirbandhuḥ svayam āśrayet // Nar_12.96 //",
    "GSD36nars2_pu:1276": "naṣṭe mṛte pravrajite klībe ca patite patau /",
    "GSD36nars2_pu:1277": "pañcasv āpatsu nārīṇāṃ patir anyo vidhīyate // Nar_12.97 //",
    "GSD36nars2_pu:1278": "aṣṭau varṣāṇy udīkṣeta brāhmaṇī proṣitaṃ patim /",
    "GSD36nars2_pu:1279": "aprasūtā tu catvāri parato 'nyaṃ samāśrayet // Nar_12.98 //",
    "GSD36nars2_pu:1280": "kṣatriyā ṣaṭ samās tiṣṭhed aprasūtā samātrayam /",
    "GSD36nars2_pu:1281": "vaiśyā prasūtā catvāri dve same tv itarā vaset // Nar_12.99 //",
    "GSD36nars2_pu:1282": "na śūdrāyāḥ smṛtaḥ kālo na ca dharmavyatikramaḥ /",
    "GSD36nars2_pu:1283": "viśeṣato 'prasūtāyāḥ saṃvatsaraparā sthitiḥ // Nar_12.100 //",
    "GSD36nars2_pu:1284": "apravṛttau smṛtaḥ dharma eṣa proṣitayoṣitām /",
    "GSD36nars2_pu:1285": "jīvati śrūyamāṇe tu syād eṣa dviguṇo vidhiḥ // Nar_12.101 //",
    "GSD36nars2_pu:1286": "prajāpravṛttau bhūtānāṃ sṛṣṭir eṣā prajāpateḥ /",
    "GSD36nars2_pu:1287": "ato 'nyagamane strīṇām evaṃ doṣo na vidyate // Nar_12.102 //",
    "GSD36nars2_pu:1288": "ānulomyena varṇānāṃ yaj janma sa vidhiḥ smṛtaḥ /",
    "GSD36nars2_pu:1289": "prātilomyena yaj janma sa jñeyo varṇasaṃkaraḥ // Nar_12.103 //",
    "GSD36nars2_pu:1290": "anantaraḥ smṛtaḥ putraḥ putra ekāntaras tathā /",
    "GSD36nars2_pu:1291": "dvyantaraś cānulomyena tathaiva pratilomataḥ // Nar_12.104 //",
    "GSD36nars2_pu:1292": "ugraḥ pāraśavaś caiva niṣādaś cānulomataḥ /",
    "GSD36nars2_pu:1293": "uttamebhyas trayas tribhyaḥ śūdrāputrāḥ prakīrtitāḥ // Nar_12.105 //",
    "GSD36nars2_pu:1294": "brāhmaṇyā api cāṇḍāla- sūtavaidehakā api /",
    "GSD36nars2_pu:1295": "aparebhyas trayas tribhyā vijñeyaḥ pratilomataḥ // Nar_12.106 //",
    "GSD36nars2_pu:1296": "ambaṣṭho māgadhaś caiva kṣattā ca kṣatriyāsutāḥ /",
    "GSD36nars2_pu:1297": "ānulomyena tatraiko dvau jñeyau pratilomataḥ // Nar_12.107 //",
    "GSD36nars2_pu:1298": "vaiśyāputrās tu dauṣṣanta- yavanāyogavā api /",
    "GSD36nars2_pu:1299": "prātilomyena yatraiko dvau jñeyau cānulomajau // Nar_12.108 //",
    "GSD36nars2_pu:1300": "sūtādyāḥ pratilomās tu ye jātipratilomajāḥ /",
    "GSD36nars2_pu:1301": "te saṃkarāḥ śvapākādyās teṣāṃ triḥ saptako gaṇaḥ // Nar_12.109 //",
    "GSD36nars2_pu:1302": "savarṇo brāhmaṇīputraḥ kṣatriyāyām anantaraḥ /",
    "GSD36nars2_pu:1303": "ambaṣṭhograu tathā putrāv evaṃ kṣatriyavaiśyayoḥ // Nar_12.110 //",
    "GSD36nars2_pu:1304": "ekāntaras tu dauṣṣanto vaiśyāyāṃ brāhmaṇāt sutaḥ /",
    "GSD36nars2_pu:1305": "śūdrāyāṃ kṣatriyāt tadvan niṣādo nāma jāyate // Nar_12.111 //",
    "GSD36nars2_pu:1306": "śūdrā pāraśavaṃ sūte brāhmaṇād uttaraṃ sutam /",
    "GSD36nars2_pu:1307": "ānulomyena varṇānāṃ putrā hy ete prakīrtitāḥ // Nar_12.112 //",
    "GSD36nars2_pu:1308": "sūtaś ca māgadhaś caiva putrāv āyogavas tathā /",
    "GSD36nars2_pu:1309": "prātilomyena varṇānāṃ tadvad ete 'py anantarāḥ // Nar_12.113 //",
    "GSD36nars2_pu:1310": "anantaraḥ smṛtaḥ sūto brāhmaṇyāṃ kṣatriyāt sutaḥ /",
    "GSD36nars2_pu:1311": "māgadhāyogavau tadvad dvī putrau vaiśyaśūdrayoḥ // Nar_12.114 //",
    "GSD36nars2_pu:1312": "brāhmaṇy ekāntaraṃ vaiśyāt sūte vaidehakaṃ sutam /",
    "GSD36nars2_pu:1313": "kṣattāraṃ kṣatriyā śūdrāt putram ekāntaraṃ tathā // Nar_12.115 //",
    "GSD36nars2_pu:1314": "dvyantaraḥ prātilomyena pāpiṣṭhaḥ sati saṃkare /",
    "GSD36nars2_pu:1315": "cāṇḍālo jāyate śūdrād brāhmaṇī yatra muhyati // Nar_12.116 //",
    "GSD36nars2_pu:1316": "rājñā parīkṣyaṃ na yathā jāyate varṇasaṃkaraḥ /",
    "GSD36nars2_pu:1317": "tasmād rājñā viśeṣeṇa trayī rakṣyā tu saṃkarāt // Nar_12.117 //",
    "GSD36nars2_pu:1318": "vibhāgo 'rthasya pitryasya putrair yatra prakalpyate /",
    "GSD36nars2_pu:1319": "dāyabhāga iti proktaṃ tad vivādapadaṃ budhaiḥ // Nar_13.1 //",
    "GSD36nars2_pu:1320": "pitary ūrdhvaṃ mṛte putrā vibhajeyur dhanaṃ pituḥ /",
    "GSD36nars2_pu:1321": "mātur duhitaro 'bhāve duhitāraṃ tadanvayaḥ // Nar_13.2 //",
    "GSD36nars2_pu:1322": "mātur nivṛtte rajasi prattāsu bhaginīṣu ca /",
    "GSD36nars2_pu:1323": "niraṣṭe vāpy amaraṇe pitary uparataspṛhe // Nar_13.3 //",
    "GSD36nars2_pu:1324": "pitaiva vā svayaṃ putrān vibhajed vayasi sthitaḥ /",
    "GSD36nars2_pu:1325": "jyeṣṭhaṃ śreṣṭhavibhāgena yathā vāsya matir bhavet // Nar_13.4 //",
    "GSD36nars2_pu:1326": "bibhṛyād vecchataḥ sarvāñ jyeṣṭho bhrātā yathā pitā /",
    "GSD36nars2_pu:1327": "bhrātā śaktaḥ kaniṣṭho vā śaktyapekṣaḥ kule kriyā // Nar_13.5 //",
    "GSD36nars2_pu:1328": "śauryabhāryādhane hitvā yac ca vidyādhanaṃ bhavet /",
    "GSD36nars2_pu:1329": "trīṇy etāny avibhājyāni prasādo yaś ca paitṛkaḥ // Nar_13.6 //",
    "GSD36nars2_pu:1330": "mātrā ca svadhanaṃ dattaṃ yasmai syāt prītipūrvakam /",
    "GSD36nars2_pu:1331": "tasyāpy eṣa vidhir dṛṣṭo mātāpīṣṭe yathā pitā // Nar_13.7 //",
    "GSD36nars2_pu:1332": "adhyagnyadhyāvahanikaṃ bhartṛdāyas tathaiva ca /",
    "GSD36nars2_pu:1333": "bhrātṛmātṛpitṛbhyaś ca ṣaḍvidhaṃ strīdhanaṃ smṛtam // Nar_13.8 //",
    "GSD36nars2_pu:1334": "strīdhanaṃ tadapatyānāṃ bhartṛgāmy aprajāsu ca /",
    "GSD36nars2_pu:1335": "brāhmādiṣu catuḥṣv āhuḥ pitṛgāmītareṣu tu // Nar_13.9 //",
    "GSD36nars2_pu:1336": "kuṭumbaṃ bibhṛyād bhrātur yo vidyām adhigacchataḥ /",
    "GSD36nars2_pu:1337": "bhāgaṃ vidyādhanāt tasmāt sa labhetāśruto 'pi san // Nar_13.10 //",
    "GSD36nars2_pu:1338": "vaidyo 'vaidyāya nākāmo dadyād aṃśaṃ svato dhanāt /",
    "GSD36nars2_pu:1339": "pitṛdravyaṃ tad āśritya na cet tena tad āhṛtam // Nar_13.11 //",
    "GSD36nars2_pu:1340": "dvāv āṃśau pratipadyeta vibhajann ātmanaḥ pitā /",
    "GSD36nars2_pu:1341": "samāṃśabhāginī mātā putrāṇāṃ syān mṛte patau // Nar_13.12 //",
    "GSD36nars2_pu:1342": "jyeṣṭhāyāṃśo 'dhiko deyaḥ jyeṣṭhāya tu varaḥ smṛtaḥ /",
    "GSD36nars2_pu:1343": "samāṃśabhājaḥ śeṣāḥ syur aprattā bhaginī tathā // Nar_13.13 //",
    "GSD36nars2_pu:1344": "kṣetrajeṣv api putreṣu tadvaj jāteṣu dharmataḥ /",
    "GSD36nars2_pu:1345": "varṇāvareṣv aṃśahānir ūḍhājāteṣv anukramāt // Nar_13.14 //",
    "GSD36nars2_pu:1346": "pitraiva tu vibhaktā ye hīnādhikasamair dhanaiḥ /",
    "GSD36nars2_pu:1347": "teṣāṃ sa eva dharmaḥ syāt sarvasya hi pitā prabhuḥ // Nar_13.15 //",
    "GSD36nars2_pu:1348": "kānīnaś ca sahoḍhaś ca gūḍhāyāṃ yaś ca jāyate /",
    "GSD36nars2_pu:1349": "teṣāṃ voḍhāpitā jñeyas te ca bhāgaharāḥ smṛtāḥ // Nar_13.16 //",
    "GSD36nars2_pu:1350": "ajñātapitṛko yaś ca kānīno 'nūḍhamātṛkaḥ /",
    "GSD36nars2_pu:1351": "mātāmahāya dadyāt sa piṇḍaṃ rikthaṃ hareta ca // Nar_13.17 //",
    "GSD36nars2_pu:1352": "jātā ye tv aniyuktāyām ekena bahubhis tathā /",
    "GSD36nars2_pu:1353": "arikthabhājas te sarve bījinām eva te sutāḥ // Nar_13.18 //",
    "GSD36nars2_pu:1354": "dadyus te bījine piṇḍaṃ mātā cec chulkato hṛtā /",
    "GSD36nars2_pu:1355": "aśulkopagatāyāṃ tu piṇḍadā voḍhur eva te // Nar_13.19 //",
    "GSD36nars2_pu:1356": "pitṛdviṭ patitaḥ paṇḍo yaś ca syād aupapātikaḥ /",
    "GSD36nars2_pu:1357": "aurasā api naite 'ṃśaṃ labheran kṣetrajāḥ kutaḥ // Nar_13.20 //",
    "GSD36nars2_pu:1358": "dīrghatīvrāmayagrastā jaḍonmattāndhapaṅgavaḥ /",
    "GSD36nars2_pu:1359": "bhartavyāḥ syuḥ kule caite tatputrās tv aṃśabhāginaḥ // Nar_13.21 //",
    "GSD36nars2_pu:1360": "dvirāmuṣyāyaṇā dadyur dvābhyāṃ piṇḍodake pṛthak /",
    "GSD36nars2_pu:1361": "rikthād ardhāṃśam ādadyur bījikṣetrikayos tathā // Nar_13.22 //",
    "GSD36nars2_pu:1362": "saṃsṛṣṭināṃ tu yo bhāgas teṣām eva sa iṣyate /",
    "GSD36nars2_pu:1363": "ato 'nyathāṃśabhājo hi nirbījiṣv itarān iyāt // Nar_13.23 //",
    "GSD36nars2_pu:1364": "bhrātām aprajaḥ preyāt kaścic cet pravrajet tu vā /",
    "GSD36nars2_pu:1365": "vibhajeyur dhanaṃ tasya śeṣās tu strīdhanaṃ vinā // Nar_13.24 //",
    "GSD36nars2_pu:1366": "bharaṇam cāsya kurvīran strīṇām ā jīvitakṣayāt /",
    "GSD36nars2_pu:1367": "rakṣanti śayyāṃ bhartuś ced ācchindyur itarāsu tu // Nar_13.25 //",
    "GSD36nars2_pu:1368": "syād yasya duhitā tasyāḥ pitraṃśo bharaṇe mataḥ /",
    "GSD36nars2_pu:1369": "ā saṃskārād bhajed enāṃ parato bibhṛyāt patiḥ // Nar_13.26 //",
    "GSD36nars2_pu:1370": "mṛte bhartary aputrāyāḥ patipakṣaḥ prabhuḥ striyāḥ /",
    "GSD36nars2_pu:1371": "viniyogātmarakṣāsu bharaṇe ca sa īśvaraḥ // Nar_13.27 //",
    "GSD36nars2_pu:1372": "parikṣīṇe patikule nirmaṇuṣye nirāśraye /",
    "GSD36nars2_pu:1373": "tatsapiṇḍeṣu vāsatsu pitṛpakṣaḥ prabhuḥ striyāḥ // Nar_13.28 //",
    "GSD36nars2_pu:1374": "pakṣadvayāvasāne tu rājā bhartā smṛtaḥ striyāḥ /",
    "GSD36nars2_pu:1375": "sa tasyā bharaṇaṃ kuryān nigṛhṇīyāt pathaś cyutām // Nar_13.29 //",
    "GSD36nars2_pu:1376": "svātantryād vipraṇaśyanti kule jātā api striyaḥ /",
    "GSD36nars2_pu:1377": "asvātantryam atas tāsāṃ prajāpatir akalpayat // Nar_13.30 //",
    "GSD36nars2_pu:1378": "pitā rakṣati kaumāre bhartā rakṣati yauvane /",
    "GSD36nars2_pu:1379": "putrā rakṣanti vaidhavye na strī svātantryam arhati // Nar_13.31 //",
    "GSD36nars2_pu:1380": "yac chiṣṭaṃ pitṛdāyebhyo dattva rṇaṃ paitṛkaṃ ca yat /",
    "GSD36nars2_pu:1381": "bhrātṛbhis tad vibhaktavyam ṛṇī na syād yathā pitā // Nar_13.32 //",
    "GSD36nars2_pu:1382": "yeṣāṃ ca na kṛtāḥ pitrā saṃskāravidhayaḥ kramāt /",
    "GSD36nars2_pu:1383": "kartavyā bhrātṛbhis teṣāṃ paitṛkād eva te dhanāt // Nar_13.33 //",
    "GSD36nars2_pu:1384": "avidyamāne pitrye 'rthe svāṃśād uddhṛtya vā punaḥ /",
    "GSD36nars2_pu:1385": "avaśyakāryāḥ saṃskārā bhrātaraṃ pūrvasaṃskṛtaiḥ // Nar_13.34 //",
    "GSD36nars2_pu:1386": "kuṭumbārtheṣu codyuktas tatkāryaṃ kurute ca yaḥ /",
    "GSD36nars2_pu:1387": "sa bhrātṛbhir bṛṃhaṇīyo grāsāchādanavāhanaiḥ // Nar_13.35 //",
    "GSD36nars2_pu:1388": "vibhāgadharmasaṃdehe dāyādānāṃ vinirṇaye /",
    "GSD36nars2_pu:1389": "jñātibhir bhāgalekhyaiś ca pṛthakkāryapravartanāt // Nar_13.36 //",
    "GSD36nars2_pu:1390": "bhrātām avibhaktānām eko dharmaḥ pravartate /",
    "GSD36nars2_pu:1391": "vibhāge sati dharmo 'pi bhaved eṣāṃ pṛthak pṛthak // Nar_13.37 //",
    "GSD36nars2_pu:1392": "dānagrahaṇapaśvanna- gṛhakṣetraparigrahāḥ /",
    "GSD36nars2_pu:1393": "vibhaktānāṃ pṛthag jñeyāḥ pākadharmāgamavyayāḥ // Nar_13.38 //",
    "GSD36nars2_pu:1394": "sākṣitvaṃ prātibhāvyaṃ ca dānaṃ grahaṇam eva ca /",
    "GSD36nars2_pu:1395": "vibhaktā bhrātaraḥ kūryur nāvibhaktā parasparam // Nar_13.39 //",
    "GSD36nars2_pu:1396": "yeṣām etāḥ kriyā loke pravartante svarikthinām /",
    "GSD36nars2_pu:1397": "vibhaktān avagaccheyur lekhyam apy antareṇa tān // Nar_13.40 //",
    "GSD36nars2_pu:1398": "yady ekajātā bahavaḥ pṛthagdharmāḥ pṛthakkriyāḥ /",
    "GSD36nars2_pu:1399": "pṛthakkarmaguṇopetā na te kṛtyeṣu saṃmatāḥ // Nar_13.41 //",
    "GSD36nars2_pu:1400": "svān bhāgān yadi dadyus te vikrīṇīrann athāpi vā /",
    "GSD36nars2_pu:1401": "kuryur yatheṣṭaṃ tat sarvam īśante svadhanasya te // Nar_13.42 //",
    "GSD36nars2_pu:1402": "aurasaḥ kṣetrajaś caiva putrikāputra eva ca /",
    "GSD36nars2_pu:1403": "kānīnaś ca sahoḍhaś ca gūḍhotpannas tathaiva ca // Nar_13.43 //",
    "GSD36nars2_pu:1404": "paunarbhavo 'paviddhaś ca labdhaḥ krītaḥ kṛtas tathā /",
    "GSD36nars2_pu:1405": "svayaṃ copagataḥ putrā dvādaśaita udāhṛtāḥ // Nar_13.44 //",
    "GSD36nars2_pu:1406": "teṣāṃ ṣaḍ bandhudāyādāḥ ṣaḍ adāyādabāndhavāḥ /",
    "GSD36nars2_pu:1407": "pūrvaḥ pūrvaḥ smṛtaḥ śreyāj jaghanyo yo ya uttaraḥ // Nar_13.45 //",
    "GSD36nars2_pu:1408": "kramād dhy ete prapadyeran mṛte pitari taddhanam /",
    "GSD36nars2_pu:1409": "jyāyaso jyāyaso 'bhāve jaghanyas tad avāpnuyāt // Nar_13.46 //",
    "GSD36nars2_pu:1410": "putrābhāve tu duhitā tulyasaṃtānadarśanāt /",
    "GSD36nars2_pu:1411": "putraś ca duhitā coktau pituḥ saṃtānakārakau // Nar_13.47 //",
    "GSD36nars2_pu:1412": "abhāve tu duhitṝṇāṃ sakulyā bāndhavās tataḥ /",
    "GSD36nars2_pu:1413": "tataḥ sajātyāḥ sarveṣām abhāve rājagāmi tat // Nar_13.48 //",
    "GSD36nars2_pu:1414": "anyatra brāhmaṇāt kiṃtu rājā dharmaparāyaṇaḥ /",
    "GSD36nars2_pu:1415": "sa strīṇāṃ jīvanaṃ dadyād eṣa dāyavidhiḥ smṛtaḥ // Nar_13.49 //",
    "GSD36nars2_pu:1416": "sahasā kriyate karma yatkiṃcid baladarpitaiḥ /",
    "GSD36nars2_pu:1417": "tat sāhasam iti proktaṃ saho balam ihocyate // Nar_14.1 //",
    "GSD36nars2_pu:1418": "tat punas trividhaṃ jñeyaṃ prathamaṃ madhyamaṃ tathā /",
    "GSD36nars2_pu:1419": "uttamaṃ ceti śāstreṣu tasyoktaṃ lakṣaṇaṃ pṛthak // Nar_14.2 //",
    "GSD36nars2_pu:1420": "phalamūlodakādīnāṃ kṣetropakaraṇasya ca /",
    "GSD36nars2_pu:1421": "bhaṅgākṣepopamardādyaiḥ prathamaṃ sāhasaṃ smṛtam // Nar_14.3 //",
    "GSD36nars2_pu:1422": "vāsaḥpaśvannapānānām gṛhopakaraṇasya ca /",
    "GSD36nars2_pu:1423": "etenaiva prakāreṇa madhyamaṃ sāhasaṃ smṛtam // Nar_14.4 //",
    "GSD36nars2_pu:1424": "vyāpādo viṣaśastrād yaiḥ paradārapradharṣaṇam /",
    "GSD36nars2_pu:1425": "prāṇoparodhi yac cānyad uktam uttamasāhasam // Nar_14.5 //",
    "GSD36nars2_pu:1426": "tasya daṇḍaḥ kriyāpekṣaḥ prathamasya śatāvaraḥ /",
    "GSD36nars2_pu:1427": "madhyamasya tu śāstrajñair jñeyaḥ pañcaśatāvaraḥ // Nar_14.6 //",
    "GSD36nars2_pu:1428": "vadhaḥ sarvasvaharaṇaṃ purān nirvāsanāṅkane /",
    "GSD36nars2_pu:1429": "tadaṅgaccheda ity ukto daṇḍa uttamasāhase // Nar_14.7 //",
    "GSD36nars2_pu:1430": "aviśeṣeṇa sarveṣām eṣa daṇḍavidhiḥ smṛtaḥ /",
    "GSD36nars2_pu:1431": "vadhād ṛte brāhmaṇasya na vadhaṃ brāhmaṇo 'rhati // Nar_14.8 //",
    "GSD36nars2_pu:1432": "śiraso muṇḍanaṃ daṇḍas tasya nirvāsanaṃ purāt /",
    "GSD36nars2_pu:1433": "lalāṭe cābhiśastāṅkaḥ prayāṇaṃ gardabhena ca // Nar_14.9 //",
    "GSD36nars2_pu:1434": "syātāṃ saṃvyavahāryau tau dhṛtadaṇḍau tu pūrvayoḥ /",
    "GSD36nars2_pu:1435": "dhṛtadaṇḍo 'py asaṃbhojyo jñeya uttamasāhase // Nar_14.10 //",
    "GSD36nars2_pu:1436": "tasyaiva bhedaḥ steyaṃ syād viśeṣas tatra cocyate /",
    "GSD36nars2_pu:1437": "atisāhasam ākramya steyam āhuś chalena tu // Nar_14.11 //",
    "GSD36nars2_pu:1438": "tad api trividhaṃ proktaṃ dravyāpekṣaṃ manīṣibhiḥ /",
    "GSD36nars2_pu:1439": "kṣudramadhyottamānāṃ tu dravyāṇām apakarṣaṇāt // Nar_14.12 //",
    "GSD36nars2_pu:1440": "mṛdbhāṇḍāsanakhaṭvāsthi- dārucarmatṛṇādi yat /",
    "GSD36nars2_pu:1441": "śamīdhānyamudgādīni kṣudradravyam udāhṛtam // Nar_14.13 //",
    "GSD36nars2_pu:1442": "vāsaḥ kauśeyavarjaṃ ca govarjaṃ paśavas tathā /",
    "GSD36nars2_pu:1443": "hiraṇyavarjaṃ lohaṃ ca madhyaṃ vrīhiyavā api // Nar_14.14 //",
    "GSD36nars2_pu:1444": "hiraṇyaratnakauśeya- strīpuṃgogajavājinaḥ /",
    "GSD36nars2_pu:1445": "devabrāhmaṇarājñāṃ ca dravyaṃ vijñeyam uttamam // Nar_14.15 //",
    "GSD36nars2_pu:1446": "upāyair vividhair eṣāṃ chalayitvāpakarṣaṇam /",
    "GSD36nars2_pu:1447": "suptapramattamattebhyaḥ steyam āhur manīṣiṇaḥ // Nar_14.16 //",
    "GSD36nars2_pu:1448": "sahoḍhagrahaṇāt steyaṃ hoḍhe 'saty upabhogataḥ /",
    "GSD36nars2_pu:1449": "śaṅkā tv asajjanaikārthyād anāyavyayatas tathā // Nar_14.17 //",
    "GSD36nars2_pu:1450": "bhaktāvakāśadātāraḥ stenānāṃ ye prasarpatām /",
    "GSD36nars2_pu:1451": "śaktāś ca ya upekṣante te 'pi taddoṣabhāginaḥ // Nar_14.18 //",
    "GSD36nars2_pu:1452": "utkrośatāṃ janānāṃ ca hriyamāṇe dhane 'pi ca /",
    "GSD36nars2_pu:1453": "śrutvā ye nābhidhāvanti te 'pi taddoṣabhāginaḥ // Nar_14.19 //",
    "GSD36nars2_pu:1454": "sāhaseṣu ya evoktas triṣu daṇḍo manīṣibhiḥ /",
    "GSD36nars2_pu:1455": "sa eva daṇḍaḥ steye 'pi dravyeṣu triṣv anukramāt // Nar_14.20 //",
    "GSD36nars2_pu:1456": "gavādiṣu praṇaṣṭeṣu dravyeṣv apahṛteṣu vā /",
    "GSD36nars2_pu:1457": "padenānveṣaṇaṃ kuryur ā mūlāt tadvido janāḥ // Nar_14.21 //",
    "GSD36nars2_pu:1458": "grāme vraje vivīte vā yatra saṃnipatet padam /",
    "GSD36nars2_pu:1459": "voḍhavyaṃ tad bhavet tena na cet so 'nyatra tan nayet // Nar_14.22 //",
    "GSD36nars2_pu:1460": "pade pramūḍhe bhagne vā viṣamatvāj janāntike /",
    "GSD36nars2_pu:1461": "yas tv āsannataro grāmo vrajo vā tatra pātayet // Nar_14.23 //",
    "GSD36nars2_pu:1462": "same 'dhvani dvayor yatra tena prāyo 'śucir janaḥ /",
    "GSD36nars2_pu:1463": "pūrvāpadānair dṛṣṭo vā saṃsṛṣṭo vā durātmabhiḥ // Nar_14.24 //",
    "GSD36nars2_pu:1464": "grāmeṣv anveṣaṇaṃ kuryuś caṇḍālavadhakādayaḥ /",
    "GSD36nars2_pu:1465": "rātrisaṃcāriṇo ye ca bahiḥ kuryur bahiścarāḥ // Nar_14.25 //",
    "GSD36nars2_pu:1466": "steneṣv alabhyamāneṣu rājā dadyāt svakād dhanāt /",
    "GSD36nars2_pu:1467": "upekṣamāṇo hy enasvī dharmād arthāc ca hīyate // Nar_14.26 //",
    "GSD36nars2_pu:1468": "deśajātikulādīnām ākrośanyaṅgasaṃhitam /",
    "GSD36nars2_pu:1469": "yad vacaḥ pratikūlārthaṃ vākpāruṣyaṃ tad ucyate // Nar_1516.1 //",
    "GSD36nars2_pu:1470": "niṣṭhurāślīlatīvratvāt tad api trividhaṃ smṛtam /",
    "GSD36nars2_pu:1471": "gauravānukramād asya daṇḍo 'py atra kramād guruḥ // Nar_1516.2 //",
    "GSD36nars2_pu:1472": "sākṣepaṃ niṣṭhuraṃ jñeyam aślīlaṃ nyaṅgasaṃyutam /",
    "GSD36nars2_pu:1473": "pātanīyair upakrośais tīvram āhur manīṣiṇaḥ // Nar_1516.3 //",
    "GSD36nars2_pu:1474": "paragātreṣv abhidroho hastapādāyudhādibhiḥ /",
    "GSD36nars2_pu:1475": "bhasmādibhiś copaghāto daṇḍapāruṣyam ucyate // Nar_1516.4 //",
    "GSD36nars2_pu:1476": "tasyāpi dṛṣṭaṃ traividhyaṃ mṛdumadhyottamaṃ kramāt /",
    "GSD36nars2_pu:1477": "avagūraṇaniḥsaṅga- pātanakṣatadarśanaiḥ // Nar_1516.5 //",
    "GSD36nars2_pu:1478": "hīnamadhyottamānāṃ tu dravyāṇām samatikramāt /",
    "GSD36nars2_pu:1479": "trīṇy eva sāhasāny āhus tatra kaṇṭakaśodhanam // Nar_1516.6 //",
    "GSD36nars2_pu:1480": "vidhiḥ pañcavidhas tūkta etayor ubhayor api /",
    "GSD36nars2_pu:1481": "viśuddhir daṇḍabhāktvaṃ ca tatra saṃbadhyate yathā // Nar_1516.7 //",
    "GSD36nars2_pu:1482": "pāruṣye sati saṃrambhād utpanne kṣubdhayor dvayoḥ /",
    "GSD36nars2_pu:1483": "sa manyate yaḥ kṣamate daṇḍabhāg yo 'tivartate // Nar_1516.8 //",
    "GSD36nars2_pu:1484": "pāruṣyadoṣāvṛtayor yugapat saṃpravṛttayoḥ /",
    "GSD36nars2_pu:1485": "viśeṣaś cen na dṛśyeta vinayaḥ syāt samas tayoḥ // Nar_1516.9 //",
    "GSD36nars2_pu:1486": "pūrvam ākṣārayed yas tu niyataṃ syāt sa doṣabhāk /",
    "GSD36nars2_pu:1487": "paścād yaḥ so 'py asatkārī pūrve tu vinayo guruḥ // Nar_1516.10 //",
    "GSD36nars2_pu:1488": "dvayor āpannayos tulyam anubadhnāti yaḥ punaḥ /",
    "GSD36nars2_pu:1489": "sa tayor daṇḍam āpnoti pūrvo vā yadi vetaraḥ // Nar_1516.11 //",
    "GSD36nars2_pu:1490": "śvapākapaṇḍacaṇḍāla- vyaṅgeṣu vadhavṛttiṣu /",
    "GSD36nars2_pu:1491": "hastipavrātyadāreṣu gurvācāryāṅganāsu ca // Nar_1516.12 //",
    "GSD36nars2_pu:1492": "maryādātikrame sadyo ghāta evānuśāsanam /",
    "GSD36nars2_pu:1493": "na ca taddaṇḍapāruṣye doṣam āhur manīṣiṇaḥ // Nar_1516.13 //",
    "GSD36nars2_pu:1494": "yam eva hy ativarterann ete santaṃ janaṃ nṛṣu /",
    "GSD36nars2_pu:1495": "sa eva vinayaṃ kuryān na tadvinayabhāṅ nṛpaḥ // Nar_1516.14 //",
    "GSD36nars2_pu:1496": "malā hy ete manuṣyeṣu dhanam eṣāṃ malātmakam /",
    "GSD36nars2_pu:1497": "api tān ghātayed rājā nārthadaṇḍena daṇḍayet // Nar_1516.15 //",
    "GSD36nars2_pu:1498": "śataṃ brāhmaṇam ākruśya kṣatriyo daṇḍam arhati /",
    "GSD36nars2_pu:1499": "vaiśyo 'dhyardhaṃ śataṃ dve vā śūdras tu vadham arhati // Nar_1516.16 //",
    "GSD36nars2_pu:1500": "vipraḥ pañcāśataṃ daṇḍyaḥ kṣatriyasyābhiśaṃsane /",
    "GSD36nars2_pu:1501": "vaiśye syād ardhapañcāśac chūdre dvādaśako damaḥ // Nar_1516.17 //",
    "GSD36nars2_pu:1502": "samavarṇadvijātīnāṃ dvādaśaiva vyatikrame /",
    "GSD36nars2_pu:1503": "vādeṣv avacanīyeṣu tad eva dviguṇaṃ bhavet // Nar_1516.18 //",
    "GSD36nars2_pu:1504": "kāṇam apy athavā khañjam anyaṃ vāpi tathāvidham /",
    "GSD36nars2_pu:1505": "tathyenāpi bruvan dāpyo rājñā kārṣāpaṇāvaram // Nar_1516.19 //",
    "GSD36nars2_pu:1506": "na kilbiṣeṇāpavadec chāstrataḥ kṛtapāvanam /",
    "GSD36nars2_pu:1507": "na rājñā dhṛtadaṇḍaṃ ca daṇḍabhāk tadvyatikramāt // Nar_1516.20 //",
    "GSD36nars2_pu:1508": "loke 'smin dvāv avaktavyāv adaṇḍyau ca prakīrtitau /",
    "GSD36nars2_pu:1509": "brāhmaṇaś caiva rājā ca tau hīdaṃ bibhṛto jagat // Nar_1516.21 //",
    "GSD36nars2_pu:1510": "patitaṃ patitety uktvā cauraṃ caureti vā punaḥ /",
    "GSD36nars2_pu:1511": "vacanāt tulyadoṣaḥ syān mithyā dvir doṣatāṃ vrajet // Nar_1516.22 //",
    "GSD36nars2_pu:1512": "nāmajātigrahaṃ teṣām abhidroheṇa kurvataḥ /",
    "GSD36nars2_pu:1513": "nikheyo 'yomayaḥ śaṅkuḥ śūdrasyāṣṭādaśāṅgulaḥ // Nar_1516.23 //",
    "GSD36nars2_pu:1514": "dharmāpadeśaṃ darpeṇa dvijānām asya kurvataḥ /",
    "GSD36nars2_pu:1515": "taptam āsecayet tailaṃ vaktre śrotre ca pārthivaḥ // Nar_1516.24 //",
    "GSD36nars2_pu:1516": "yenāṅgenāvaro varṇo brāhmaṇasyāparādhnuyāt /",
    "GSD36nars2_pu:1517": "tad aṅgaṃ tasya chettavyam evaṃ śuddhim avāpnuyāt // Nar_1516.25 //",
    "GSD36nars2_pu:1518": "sahāsanam abhiprepsur utkṛṣṭasyāvakṛṣṭajaḥ /",
    "GSD36nars2_pu:1519": "kaṭyāṃ kṛṭāṅko nirvāsyaḥ sphigdeśaṃ vāsya kartayet // Nar_1516.26 //",
    "GSD36nars2_pu:1520": "avaniṣṭhīvato darpād dvāv oṣṭhau chedayen nṛpaḥ /",
    "GSD36nars2_pu:1521": "avamūtrayataḥ śiśnam avaśardhayato gudam // Nar_1516.27 //",
    "GSD36nars2_pu:1522": "keśeṣu gṛhṇato hastau chedayed avicārayan /",
    "GSD36nars2_pu:1523": "pādayor nāsikāyāṃ ca grīvāyāṃ vṛṣaṇeṣu ca // Nar_1516.28 //",
    "GSD36nars2_pu:1524": "upakruśya tu rājānaṃ vartmani sve vyavasthitam /",
    "GSD36nars2_pu:1525": "jihvāchedād bhavec chuddhiḥ sarvasvaharaṇena vā // Nar_1516.29 //",
    "GSD36nars2_pu:1526": "rājani prahared yas tu kṛtāgasy api durmatiḥ /",
    "GSD36nars2_pu:1527": "śūle tam agnau vipaced brahmahatyāśatādhikam // Nar_1516.30 //",
    "GSD36nars2_pu:1528": "putrāparādhe na pitā na śvavāñ śuni daṇḍabhāk /",
    "GSD36nars2_pu:1529": "na markaṭe ca tatsvāmī tair eva prahito na cet // Nar_1516.31 //",
    "GSD36nars2_pu:1530": "akṣavardhraśalākādyair devanaṃ jihmakāritam /",
    "GSD36nars2_pu:1531": "paṇakrīḍā vayobhiś ca padaṃ dyūtasamāhvayam // Nar_17.1 //",
    "GSD36nars2_pu:1532": "sabhikaḥ kārayed dyūtaṃ deyaṃ dadyāc ca tatkṛtam /",
    "GSD36nars2_pu:1533": "daśakaṃ tu śataṃ vṛddhis tasya syād dyūtakāritā // Nar_17.2 //",
    "GSD36nars2_pu:1534": "dvirabhyastāḥ patanty akṣā glahe yasyākṣadevinaḥ /",
    "GSD36nars2_pu:1535": "jayaṃ tasyāparasyāhuḥ kitavasya parājayam // Nar_17.3 //",
    "GSD36nars2_pu:1536": "kitaveṣv eva tiṣṭheyuḥ kitavāḥ saṃśayaṃ prati /",
    "GSD36nars2_pu:1537": "ta eva tasya draṣṭāraḥ syus ta eva ca sākṣiṇaḥ // Nar_17.4 //",
    "GSD36nars2_pu:1538": "aśuddhaḥ kitavo nānyad āśrayed dyūtamaṇḍalam /",
    "GSD36nars2_pu:1539": "pratihanyān na sabhikaṃ dāpayet tat svam iṣṭataḥ // Nar_17.5 //",
    "GSD36nars2_pu:1540": "kūṭākṣadevinaḥ pāpān nirbhajed dyūtamaṇḍalāt /",
    "GSD36nars2_pu:1541": "kaṇṭhe 'kṣamālām āsajya sa hy eṣāṃ vinayaḥ smṛtaḥ // Nar_17.6 //",
    "GSD36nars2_pu:1542": "prakīrṇake punar jñeyā vyavahārā nṛpāśrayāḥ /",
    "GSD36nars2_pu:1543": "rājñām ājñāpratīghātas tatkarmakaraṇaṃ tathā // Nar_18.1 //",
    "GSD36nars2_pu:1544": "purapradānaṃ saṃbhedaḥ prakṛtīnāṃ tathaiva ca /",
    "GSD36nars2_pu:1545": "pāṣaṇḍanaigamaśreṇī- gaṇadharmaviparyayāḥ // Nar_18.2 //",
    "GSD36nars2_pu:1546": "pitṛputravivādaś ca prāyaścittavyatikramaḥ /",
    "GSD36nars2_pu:1547": "pratigrahavilopaś ca kopa āśramiṇām api // Nar_18.3 //",
    "GSD36nars2_pu:1548": "varṇasaṃkaradoṣaś ca tadvṛttiniyamas tathā /",
    "GSD36nars2_pu:1549": "na dṛṣṭaṃ yac ca pūrveṣu tat sarvaṃ syāt prakīrṇake // Nar_18.4 //",
    "GSD36nars2_pu:1550": "rājā tv avahitaḥ sarvān āśramān paripālayet /",
    "GSD36nars2_pu:1551": "upāyaiḥ śāstravihitaiś caturbhiḥ prakṛtais tathā // Nar_18.5 //",
    "GSD36nars2_pu:1552": "yo yo varṇo 'vahīyeta yo vodrekam anuvrajet /",
    "GSD36nars2_pu:1553": "taṃ taṃ dṛṣṭvā svato mārgāt pracyutaṃ sthāpayet pathi // Nar_18.6 //",
    "GSD36nars2_pu:1554": "aśāstrokteṣu cānyeṣu pāpayukteṣu karmasu /",
    "GSD36nars2_pu:1555": "prasamīkṣyātmano rājā daṇḍaṃ daṇḍyeṣu pātayet // Nar_18.7 //",
    "GSD36nars2_pu:1556": "śrutismṛtiviruddhaṃ ca janānām ahitaṃ ca yat /",
    "GSD36nars2_pu:1557": "na tat pravartayed rājā pravṛttaṃ ca nivartayet // Nar_18.8 //",
    "GSD36nars2_pu:1558": "nyāyāpetaṃ yad anyena rājñājñānakṛtaṃ ca yat /",
    "GSD36nars2_pu:1559": "tad apy anyāyavihitaṃ punar nyāye niveśayet // Nar_18.9 //",
    "GSD36nars2_pu:1560": "rājñā pravartitān dharmān yo naro nānupālayet /",
    "GSD36nars2_pu:1561": "daṇḍyaḥ sa pāpo vadhyaś ca lopayan rājaśāsanam // Nar_18.10 //",
    "GSD36nars2_pu:1562": "āyudhāny āyudhīyānāṃ vāhyādīn vāhyajīvinām /",
    "GSD36nars2_pu:1563": "veśyāstrīṇām alaṃkāraṃ vādyātodyāni tadvidām // Nar_18.11 //",
    "GSD36nars2_pu:1564": "yac ca yasyopakaraṇaṃ yena jīvanti kārukāḥ /",
    "GSD36nars2_pu:1565": "sarvasvaharaṇe 'py etān na rājā hartum arhati // Nar_18.12 //",
    "GSD36nars2_pu:1566": "anādiś cāpy anantaś ca dvipadāṃ pṛthivīpatiḥ /",
    "GSD36nars2_pu:1567": "dīptimatvāc chucitvāc ca yadi na syāt pathaś cyutaḥ // Nar_18.13 //",
    "GSD36nars2_pu:1568": "yadi rājā na sarveṣāṃ varṇānāṃ daṇḍadhāraṇam /",
    "GSD36nars2_pu:1569": "kuryāt patho vyapetānāṃ vinaśyeyur imāḥ prajāḥ // Nar_18.14 //",
    "GSD36nars2_pu:1570": "brāhmaṇyaṃ brāhmaṇo jahyāt kṣatriyaḥ kṣātram utsṛjet /",
    "GSD36nars2_pu:1571": "svakarma jahyād vaiśyas tu śūdraḥ sarvān viśeṣayet // Nar_18.15 //",
    "GSD36nars2_pu:1572": "rājānaś cen nābhaviṣyan pṛthivyāṃ daṇḍadhāraṇam /",
    "GSD36nars2_pu:1573": "śūle matsyān ivāpakṣyan durbalān balavattarāḥ // Nar_18.16 //",
    "GSD36nars2_pu:1574": "satām anugraho nityam asatāṃ nigrahas tathā /",
    "GSD36nars2_pu:1575": "eṣa dharmaḥ smṛto rājñām arthaś cāmitrapīḍanāt // Nar_18.17 //",
    "GSD36nars2_pu:1576": "na lipyate yathā vahnir dahañ chaśvad imāḥ prajāḥ /",
    "GSD36nars2_pu:1577": "na lipyate tathā rājā daṇḍaṃ daṇḍyeṣu pātayan // Nar_18.18 //",
    "GSD36nars2_pu:1578": "ājñā tejaḥ pārthivānāṃ sā ca vāci pratiṣṭhitā /",
    "GSD36nars2_pu:1579": "te yad brūyur asat sad vā sa dharmo vyavahāriṇām // Nar_18.19 //",
    "GSD36nars2_pu:1580": "rājā nāma caraty eṣa bhūmau sākṣāt sahasradṛk /",
    "GSD36nars2_pu:1581": "na tasyājñām atikramya saṃtiṣṭheran prajāḥ kvacit // Nar_18.20 //",
    "GSD36nars2_pu:1582": "rakṣādhikārād īśatvād bhūtānugrahadarśanāt /",
    "GSD36nars2_pu:1583": "yad eva rājā kurute tat pramāṇam iti sthitiḥ // Nar_18.21 //",
    "GSD36nars2_pu:1584": "nirguṇo 'pi yathā strīṇāṃ pūjya eva patiḥ sadā /",
    "GSD36nars2_pu:1585": "prajānāṃ viguṇo 'py evaṃ pūjya eva narādhipaḥ // Nar_18.22 //",
    "GSD36nars2_pu:1586": "tapaḥkrītāḥ prajā rājñā prabhur āsāṃ tato nṛpaḥ /",
    "GSD36nars2_pu:1587": "tatas tadvacasi stheyaṃ vārtā cāsāṃ tadāśrayā // Nar_18.23 //",
    "GSD36nars2_pu:1588": "pañca rūpāṇi rājāno dhārayanty amitaujasaḥ /",
    "GSD36nars2_pu:1589": "agner indrasya somasya yamasya dhanadasya ca // Nar_18.24 //",
    "GSD36nars2_pu:1590": "kāraṇād animittaṃ vā yadā krodhavaśaṃ gataḥ /",
    "GSD36nars2_pu:1591": "prajā dahati bhūpālas tadāgnir abhidhīyate // Nar_18.25 //",
    "GSD36nars2_pu:1592": "yadā tejaḥ samālambya vijigīṣur udāyudhaḥ /",
    "GSD36nars2_pu:1593": "abhiyāti parān rājā tadendraḥ sa udāhṛtaḥ // Nar_18.26 //",
    "GSD36nars2_pu:1594": "vigatakrodhasaṃtāpo hṛṣṭarūpo yadā nṛpaḥ /",
    "GSD36nars2_pu:1595": "prajānāṃ darśanaṃ yāti soma ity ucyate tadā // Nar_18.27 //",
    "GSD36nars2_pu:1596": "dharmāsanagataḥ śrīmān daṇḍaṃ dhatte yadā nṛpaḥ /",
    "GSD36nars2_pu:1597": "samaḥ sarveṣu bhūteṣu tadā vaivasvataḥ yamaḥ // Nar_18.28 //",
    "GSD36nars2_pu:1598": "yadā tv arthiguruprājña- bhṛtyādīn avanīpatiḥ /",
    "GSD36nars2_pu:1599": "anugṛhṇāti dānena tadā sa dhanadaḥ smṛtaḥ // Nar_18.29 //",
    "GSD36nars2_pu:1600": "tasmāt taṃ nāvajānīyān nākrośen na viśeṣayet /",
    "GSD36nars2_pu:1601": "ājñāyāṃ cāsya tiṣṭheta mṛtyuḥ syāt tadvyatikramāt // Nar_18.30 //",
    "GSD36nars2_pu:1602": "tasya vṛttiḥ prajārakṣā vṛddhaprājñopasevanam /",
    "GSD36nars2_pu:1603": "darśanaṃ vyavahārāṇām ātmanaś cābhirakṣaṇam // Nar_18.31 //",
    "GSD36nars2_pu:1604": "brāhmaṇān upaseveta nityaṃ rājā samāhitaḥ /",
    "GSD36nars2_pu:1605": "saṃyuktaṃ brāhmaṇaiḥ kṣatraṃ mūlaṃ lokābhirakṣaṇe // Nar_18.32 //",
    "GSD36nars2_pu:1606": "brāhmaṇasyāparīhāro rājanyāsanam agrataḥ /",
    "GSD36nars2_pu:1607": "prathamaṃ darśanaṃ prātaḥ sarvebhyaś cābhivādanam // Nar_18.33 //",
    "GSD36nars2_pu:1608": "agraṃ navebhyaḥ sasyebhyo mārgadānaṃ ca gacchataḥ /",
    "GSD36nars2_pu:1609": "bhaikṣahetoḥ parāgāre praveśas tv anivāritaḥ // Nar_18.34 //",
    "GSD36nars2_pu:1610": "samitpuṣpodakādāneṣv asteyaṃ saparigrahāt /",
    "GSD36nars2_pu:1611": "anākṣepaḥ parebhyaś ca saṃbhāṣaś ca parastriyā // Nar_18.35 //",
    "GSD36nars2_pu:1612": "nadīṣv avetanas tāraḥ pūrvam uttaraṇaṃ tathā /",
    "GSD36nars2_pu:1613": "tareṣv aśulkadānaṃ ca na ced vāṇijyam asya tat // Nar_18.36 //",
    "GSD36nars2_pu:1614": "vartamāno 'dhvani śrānto gṛhṇann anivasan svayam /",
    "GSD36nars2_pu:1615": "brāhmaṇo nāparādhnoti dvāv ikṣū pañca mūlakān // Nar_18.37 //",
    "GSD36nars2_pu:1616": "nābhiśastān na patitān na dviṣo na ca nāstikāt /",
    "GSD36nars2_pu:1617": "na sopadhān nānimittaṃ na dātāraṃ prapīḍya ca // Nar_18.38 //",
    "GSD36nars2_pu:1618": "arthānāṃ bhūribhāvāc ca deyatvāc ca mahātmanām /",
    "GSD36nars2_pu:1619": "śreyān pratigraho rājñāṃ anyeṣāṃ brāhmaṇād ṛte // Nar_18.39 //",
    "GSD36nars2_pu:1620": "brāhmaṇaś caiva rājā ca dvāv apy etau dhṛtavratau /",
    "GSD36nars2_pu:1621": "naitayor antaraṃ kiṃcit prajādharmābhirakṣaṇāt // Nar_18.40 //",
    "GSD36nars2_pu:1622": "dharmajñasya kṛtajñasya rakṣārthaṃ śāsato 'śucīn /",
    "GSD36nars2_pu:1623": "medhyam eva dhanaṃ prāhus tīkṣṇasyāpi mahīpateḥ // Nar_18.41 //",
    "GSD36nars2_pu:1624": "śucīnām aśucīnāṃ ca saṃnipāto yathāmbhasām /",
    "GSD36nars2_pu:1625": "samudre samatāṃ yāti tadvad rājño dhanāgamaḥ // Nar_18.42 //",
    "GSD36nars2_pu:1626": "yathā cāgnau sthitaṃ dīpte śuddhim āyāti kāñcanam /",
    "GSD36nars2_pu:1627": "evam evāgamā sarve śuddhim āyānti rājasu // Nar_18.43 //",
    "GSD36nars2_pu:1628": "ya eva kaścit svadravyaṃ brāhmaṇebhyaḥ prayacchati /",
    "GSD36nars2_pu:1629": "tad rājñāpy anumantavyam eṣa dharmaḥ sanātanaḥ // Nar_18.44 //",
    "GSD36nars2_pu:1630": "anyaprakārād ucitād bhūmeḥ ṣaḍbhāgasaṃjñitāt /",
    "GSD36nars2_pu:1631": "baliḥ sa tasya vihitaḥ prajāpālanavetanam // Nar_18.45 //",
    "GSD36nars2_pu:1632": "śakyaṃ tat punar ādātuṃ yad abrāhmaṇasātkṛtam /",
    "GSD36nars2_pu:1633": "brāhmaṇāya tu yad dattaṃ na tasya haraṇaṃ punaḥ // Nar_18.46 //",
    "GSD36nars2_pu:1634": "dānam adhyayanaṃ yajñas tasya karma trilakṣaṇam /",
    "GSD36nars2_pu:1635": "yājanādhyāpane vṛttis tṛtīyas tu pratigrahaḥ // Nar_18.47 //",
    "GSD36nars2_pu:1636": "svakarmaṇi dvijas tiṣṭhed vṛttim āhārayet kṛtām /",
    "GSD36nars2_pu:1637": "nāsadbhyaḥ pratigṛhṇīyād varṇebhyo niyame 'sati // Nar_18.48 //",
    "GSD36nars2_pu:1638": "aśucir vacanād yasya śucir bhavati puruṣaḥ /",
    "GSD36nars2_pu:1639": "śuciś caivāśuciḥ sadyaḥ kathaṃ rājā na daivatam // Nar_18.49 //",
    "GSD36nars2_pu:1640": "vidur ya eva devatvaṃ rājño hy amitatejasaḥ /",
    "GSD36nars2_pu:1641": "tasya te pratigṛhṇanto na lipyante dvijātayaḥ // Nar_18.50 //",
    "GSD36nars2_pu:1642": "loke 'smin maṅgalāny aṣṭau brāhmaṇo gaur hutāśanaḥ /",
    "GSD36nars2_pu:1643": "hiraṇyaṃ sarpir āditya āpo rājā tathāṣṭamaḥ // Nar_18.51 //",
    "GSD36nars2_pu:1644": "etāni satataṃ paśyen namasyed arcayec ca tān /",
    "GSD36nars2_pu:1645": "pradakṣiṇaṃ ca kurvīta tathā hy āyur na hīyate // Nar_18.52 //",
    "GSD36nars2_pu:1646": "pariśiṣṭam",
    "GSD36nars2_pu:1647": "dvividhās taskarā jñeyāḥ paradravyāpahāriṇaḥ /",
    "GSD36nars2_pu:1648": "prakāśāś cāprakāśāś ca tān vidyād ātmavān nṛpaḥ // Nar_19.1 //",
    "GSD36nars2_pu:1649": "prakāśavañcakās tatra kūṭamānatulāśritāḥ /",
    "GSD36nars2_pu:1650": "utkoṭakāḥ sāhasikāḥ kitavāḥ paṇyayoṣitaḥ // Nar_19.2 //",
    "GSD36nars2_pu:1651": "pratirūpakarāś caiva maṅgaloddeśavṛttayaḥ /",
    "GSD36nars2_pu:1652": "ity evamādayo jñeyāḥ prakāśalokavañcakāḥ // Nar_19.3 //",
    "GSD36nars2_pu:1653": "aprakāśāś ca vijñeyā bahirabhyantarāśritāḥ /",
    "GSD36nars2_pu:1654": "suptān pramattāṃś ca narā muṣṇanty ākramya caiva te // Nar_19.4 //",
    "GSD36nars2_pu:1655": "deśagrāmagṛhaghnāś ca pathighnā granthimocakāḥ /",
    "GSD36nars2_pu:1656": "ity evamādayo jñeyā aprakāśāś ca taskarāḥ // Nar_19.5 //",
    "GSD36nars2_pu:1657": "tān viditvā sukuśalaiś cārais tatkarmakāribhiḥ /",
    "GSD36nars2_pu:1658": "anusṛtya gṛhītavyā gūḍhapraṇihitair naraiḥ // Nar_19.6 //",
    "GSD36nars2_pu:1659": "sabhāprapāpūpaśālā- veśamadyānnavikrayāḥ /",
    "GSD36nars2_pu:1660": "catuṣpathāś caityavṛkṣāḥ samājāḥ prekṣaṇāni ca // Nar_19.7 //",
    "GSD36nars2_pu:1661": "śūnyāgārāṇy araṇyāni devatāyatanāni ca /",
    "GSD36nars2_pu:1662": "cārair vineyāny etāni cauragrahaṇatatparaiḥ // Nar_19.8 //",
    "GSD36nars2_pu:1663": "tathaivānye praṇihitāḥ śraddheyāś citravādinaḥ /",
    "GSD36nars2_pu:1664": "carā hy utsāhayeyus tāṃs taskarān pūrvataskarāḥ // Nar_19.9 //",
    "GSD36nars2_pu:1665": "annapānasamādānaiḥ samājotsavadarśanaiḥ /",
    "GSD36nars2_pu:1666": "tathā cauryāpadeśaiś ca kuryus teṣāṃ samāgamam // Nar_19.10 //",
    "GSD36nars2_pu:1667": "ye tatra nopasarpanti sṛtāḥ praṇihitā api /",
    "GSD36nars2_pu:1668": "te 'bhisārya gṛhītavyāḥ saputrapaśubāndhavāḥ // Nar_19.11 //",
    "GSD36nars2_pu:1669": "yāṃs tatra caurān gṛhṇīyāt tān vitāḍya viḍambya ca /",
    "GSD36nars2_pu:1670": "avaghuṣya ca sarvatra vadhyāś citravadhena te // Nar_19.12 //",
    "GSD36nars2_pu:1671": "na tv ahoḍhānvitāś caurā rājñā vadhyā hy anāgamāḥ /",
    "GSD36nars2_pu:1672": "sahoḍhān sopakaraṇān kṣipraṃ caurān praśāsayet // Nar_19.13 //",
    "GSD36nars2_pu:1673": "svadeśaghātino ye syus tathā panthāvarodhinaḥ /",
    "GSD36nars2_pu:1674": "teṣāṃ sarvasvam ādāya bhūyo nindāṃ prakalpayet // Nar_19.14 //",
    "GSD36nars2_pu:1675": "ahoḍhān vimṛśec caurān gṛhītān pariśaṅkayā /",
    "GSD36nars2_pu:1676": "bhayopadhābhiś citrābhir brūyus tathā yathākṛtam // Nar_19.15 //",
    "GSD36nars2_pu:1677": "deśaṃ kālaṃ diśaṃ jātiṃ nāma vā saṃpratiśrayam /",
    "GSD36nars2_pu:1678": "kṛtyaṃ karmakarā vā syuḥ praṣṭavyās te vinigrahe // Nar_19.16 //",
    "GSD36nars2_pu:1679": "varṇasvarākārabhedāt sasaṃdigdhanivedanāt /",
    "GSD36nars2_pu:1680": "adeśakāladṛṣṭatvād vāsasyāpy aviśodhanāt // Nar_19.17 //",
    "GSD36nars2_pu:1681": "asadvyayāt pūrvacauryād asatsaṃsargakāraṇāt /",
    "GSD36nars2_pu:1682": "leśair apy avagantavyā na hoḍhenaiva kevalam // Nar_19.18 //",
    "GSD36nars2_pu:1683": "dasyuvṛtte yadi nare śaṅkā syāt taskare 'pi vā /",
    "GSD36nars2_pu:1684": "yadi spṛśyeta leśena kāryaḥ syāc chapathaḥ tataḥ // Nar_19.19 //",
    "GSD36nars2_pu:1685": "caurāṇāṃ bhaktadā ye syus tathāgnyudakadāyakāḥ /",
    "GSD36nars2_pu:1686": "āvāsadā deśikadās tathaivottaradāyakāḥ // Nar_19.20 //",
    "GSD36nars2_pu:1687": "kretāraś caiva bhāṇḍānāṃ pratigrāhiṇa eva ca /",
    "GSD36nars2_pu:1688": "samadaṇḍāḥ smṛtā hy ete ye ca pracchādayanti tān // Nar_19.21 //",
    "GSD36nars2_pu:1689": "rāṣṭreṣu rāṣṭrādhikṛtāḥ sāmantāś caiva coditāḥ /",
    "GSD36nars2_pu:1690": "abhyāghāteṣu madhyasthā yathā caurās tathaiva te // Nar_19.22 //",
    "GSD36nars2_pu:1691": "gocare yasya muṣyeta tena caurāḥ prayatnataḥ /",
    "GSD36nars2_pu:1692": "mṛgyā dāpyo 'nyathā moṣaṃ padaṃ yadi na nirgatam // Nar_19.23 //",
    "GSD36nars2_pu:1693": "nirgate tu pade tasmin naṣṭe 'nyatra nipātite /",
    "GSD36nars2_pu:1694": "sāmantān mārgapālāṃś ca dikpālāṃś caiva dāpayet // Nar_19.24 //",
    "GSD36nars2_pu:1695": "gṛhe vai muṣite rājā cauragrāhāṃs tu dāpayet /",
    "GSD36nars2_pu:1696": "ārakṣakān rāṣṭrikāṃś ca yadi cauro na labhyate // Nar_19.25 //",
    "GSD36nars2_pu:1697": "yadi vā dāpyamānānāṃ tasmin moṣe tu saṃśayaḥ /",
    "GSD36nars2_pu:1698": "muṣitaḥ śapathaṃ śāpyo moṣe vaiśodhyakāraṇāt // Nar_19.26 //",
    "GSD36nars2_pu:1699": "acaure dāpite moṣaṃ cauryavaiśodhyakāraṇāt /",
    "GSD36nars2_pu:1700": "caure labdhe labheyus te dviguṇaṃ pratipāditāḥ // Nar_19.27 //",
    "GSD36nars2_pu:1701": "caurahṛtaṃ prayatnena sarūpaṃ pratipādayet /",
    "GSD36nars2_pu:1702": "tadabhāve tu mūlyaṃ syād daṇḍaṃ dāpyaś ca tatsamam // Nar_19.28 //",
    "GSD36nars2_pu:1703": "kāṣṭhakāṇḍatṛṇādīnāṃ mṛnmayānāṃ tathaiva ca /",
    "GSD36nars2_pu:1704": "veṇuvaiṇavabhāṇḍānāṃ vetrasnāyvasthicarmaṇām // Nar_19.29 //",
    "GSD36nars2_pu:1705": "śākaharitamūlānāṃ haraṇe phalapuṣpayoḥ /",
    "GSD36nars2_pu:1706": "gorasekṣuvikārāṇāṃ tathā lavaṇatailayoḥ // Nar_19.30 //",
    "GSD36nars2_pu:1707": "pakvānnānāṃ kṛtānnānāṃ madyānām āmiṣasya ca /",
    "GSD36nars2_pu:1708": "sarveṣām alpamūlyānāṃ mūlyāt pañcaguṇo damaḥ // Nar_19.31 //",
    "GSD36nars2_pu:1709": "tulādharimameyānāṃ gaṇimānāṃ ca sarvaśaḥ /",
    "GSD36nars2_pu:1710": "ebhyas tūtkṛṣṭamūlyānāṃ mūlyād daśaguṇo damaḥ // Nar_19.32 //",
    "GSD36nars2_pu:1711": "dhānyaṃ daśabhyaḥ kumbhebhyo harato 'bhyadhikaṃ vadhaḥ /",
    "GSD36nars2_pu:1712": "nyūnaṃ tv ekādaśaguṇaṃ daṇḍaṃ dāpyo 'bravīn manuḥ // Nar_19.33 //",
    "GSD36nars2_pu:1713": "suvarṇarajatādīnām uttamānāṃ ca vāsasām /",
    "GSD36nars2_pu:1714": "ratnānāṃ caiva mukhyānāṃ śatād abhyadhikaṃ vadhaḥ // Nar_19.34 //",
    "GSD36nars2_pu:1715": "puruṣaṃ harataḥ pātyo daṇḍa uttamasāhasaḥ /",
    "GSD36nars2_pu:1716": "sarvasvaṃ strīṃ tu harataḥ kanyāṃ tu harato vadhaḥ // Nar_19.35 //",
    "GSD36nars2_pu:1717": "mahāpaśūn stenayato daṇḍa uttamasāhasaḥ /",
    "GSD36nars2_pu:1718": "madhyamo madhyamapaśuṃ pūrvaḥ kṣudrapaśuṃ haran // Nar_19.36 //",
    "GSD36nars2_pu:1719": "caturviṃśāvaraḥ pūrvaḥ paraḥ ṣaṇṇavatir bhavet /",
    "GSD36nars2_pu:1720": "śatāni pañca tu paro madhyamo dviśatāvaraḥ // Nar_19.37 //",
    "GSD36nars2_pu:1721": "sahasraṃ tūttamo jñeyaḥ paraḥ pañcaśatāvaraḥ /",
    "GSD36nars2_pu:1722": "trividhaḥ sāhaseṣv eva daṇḍaḥ proktaḥ svayaṃbhuvā // Nar_19.38 //",
    "GSD36nars2_pu:1723": "prathame granthibhedānām aṅgulyaṅguṣṭhayor vadhaḥ /",
    "GSD36nars2_pu:1724": "dvitīye caiva taccheṣaṃ daṇḍaḥ pūrvaś ca sāhasaḥ // Nar_19.39 //",
    "GSD36nars2_pu:1725": "goṣu brāhmaṇasaṃsthāsu sthūrāyāś chedanaṃ bhavet /",
    "GSD36nars2_pu:1726": "dāsīṃ tu harato nityam ardhapādavikartanam // Nar_19.40 //",
    "GSD36nars2_pu:1727": "yena yena viśeṣeṇa stenāṅgena viceṣṭate /",
    "GSD36nars2_pu:1728": "tat tad evāsya chettavyaṃ tan manor anuśāsanam // Nar_19.41 //",
    "GSD36nars2_pu:1729": "garīyasi garīyāṃsam agarīyasi vā punaḥ /",
    "GSD36nars2_pu:1730": "stene nipātayed daṇḍaṃ na yathā prathame tathā // Nar_19.42 //",
    "GSD36nars2_pu:1731": "daśa sthānāni daṇḍasya manuḥ svāyaṃbhuvo 'bravīt /",
    "GSD36nars2_pu:1732": "triṣu varṇeṣu yāni syur brāhmaṇo rakṣitaḥ sadā // Nar_19.43 //",
    "GSD36nars2_pu:1733": "upastham udaraṃ jihvā hastau pādau ca pañcamam /",
    "GSD36nars2_pu:1734": "cakṣur nāsā ca karṇau ca dhanaṃ dehas tathaiva ca // Nar_19.44 //",
    "GSD36nars2_pu:1735": "aparādhaṃ parijñāya deśakālau ca tattvataḥ /",
    "GSD36nars2_pu:1736": "sārānubandhāv ālokya daṇḍān etān prakalpayet // Nar_19.45 //",
    "GSD36nars2_pu:1737": "na mitrakāraṇād rājñā vipulād vā dhanāgamāt /",
    "GSD36nars2_pu:1738": "utsraṣṭavyaḥ sāhasikas tyaktātmā manur abravīt // Nar_19.46 //",
    "GSD36nars2_pu:1739": "yāvān avadhyasya vadhe tāvān vadhyasya mokṣaṇe /",
    "GSD36nars2_pu:1740": "bhavaty adharmo nṛpater dharmas tu viniyacchataḥ // Nar_19.47 //",
    "GSD36nars2_pu:1741": "na jātu brāhmaṇaṃ hanyāt sarvapāpeṣv api sthitam /",
    "GSD36nars2_pu:1742": "nirvāsaṃ kārayet kāmam iti dharmo vyavasthitaḥ // Nar_19.48 //",
    "GSD36nars2_pu:1743": "sarvasvaṃ vā hared rājā caturthaṃ vāvaśeṣayet /",
    "GSD36nars2_pu:1744": "bhṛtyebhyo 'nusmaran dharmaṃ prājāpatyam iti sthitiḥ // Nar_19.49 //",
    "GSD36nars2_pu:1745": "brāhmaṇasyāparādhe tu catuḥsv aṅko vidhīyate /",
    "GSD36nars2_pu:1746": "gurutalpe surāpāne steye brāhmaṇahiṃsane // Nar_19.50 //",
    "GSD36nars2_pu:1747": "gurutalpe bhagaḥ kāryaḥ surāpāne dhvajaḥ smṛtaḥ /",
    "GSD36nars2_pu:1748": "steye tu śvapadaṃ kṛtvā śikhipittena kūṭayet // Nar_19.51 //",
    "GSD36nars2_pu:1749": "viśirāḥ puruṣaḥ kāryo lalāṭe bhrūṇaghātinaḥ /",
    "GSD36nars2_pu:1750": "asaṃbhāṣyaś ca kartavyas tan manor anuśāsanam // Nar_19.52 //",
    "GSD36nars2_pu:1751": "rājā stenena gantavyo muktakeśena dhāvatā /",
    "GSD36nars2_pu:1752": "ācakṣāṇena tatsteyam evaṃ kartāsmi śādhi mām // Nar_19.53 //",
    "GSD36nars2_pu:1753": "anenā bhavati stenaḥ svakarmapratipādanāt /",
    "GSD36nars2_pu:1754": "rājānaṃ tat spṛśed ena utsṛjantaṃ sakilbiṣam // Nar_19.54 //",
    "GSD36nars2_pu:1755": "rājabhir dhṛtadaṇḍās tu kṛtvā pāpāni mānavāḥ /",
    "GSD36nars2_pu:1756": "nirmalāḥ svargam āyānti santaḥ sukṛtino yathā // Nar_19.55 //",
    "GSD36nars2_pu:1757": "śāsanād vā vimokṣād vā steno mucyate kilbiṣāt /",
    "GSD36nars2_pu:1758": "aśāsanāt tu tad rājā stenasyāpnoti kilbiṣam // Nar_19.56 //",
    "GSD36nars2_pu:1759": "gurur ātmavatāṃ śāstā śāstā rājā durātmanām /",
    "GSD36nars2_pu:1760": "atha pracchannapāpānāṃ śāstā vaivasvato yamaḥ // Nar_19.57 //",
    "GSD36nars2_pu:1761": "aṣṭāpādyaṃ tu śūdrasya steye bhavati kilbiṣam /",
    "GSD36nars2_pu:1762": "dvir aṣṭāpādyaṃ vaiśyasya dvātriṃśat kṣatriyasya tu // Nar_19.58 //",
    "GSD36nars2_pu:1763": "brāhmaṇasya catuḥṣaṣṭīty evaṃ svāyaṃbhuvo 'bravīt /",
    "GSD36nars2_pu:1764": "tatrāpi ca viśeṣeṇa vidvatsv abhyadhikaṃ bhavet // Nar_19.59 //",
    "GSD36nars2_pu:1765": "śārīraś cārthadaṇḍaś ca daṇḍas tu dvividhaḥ smṛtaḥ /",
    "GSD36nars2_pu:1766": "śārīrā daśadhā proktā arthadaṇḍās tv anekadhā // Nar_19.60 //",
    "GSD36nars2_pu:1767": "kākaṇyādis tv arthadaṇḍaḥ sarvasvāntas tathaiva ca /",
    "GSD36nars2_pu:1768": "śārīras tv avarodhādir jīvitāntas tathaiva ca // Nar_19.61 //",
    "GSD36nars2_pu:1769": "kākaṇyādis tu yo daṇḍaḥ sa tu māṣāparaḥ smṛtaḥ /",
    "GSD36nars2_pu:1770": "māṣāvarādyo yaḥ proktaḥ kārṣāpaṇaparas tu saḥ // Nar_19.62 //",
    "GSD36nars2_pu:1771": "kārṣāpaṇāparādyas tu catuḥkārṣāpaṇaḥ paraḥ /",
    "GSD36nars2_pu:1772": "dvyavaro 'ṣṭāparaś cānyas tryavaro dvādaśottaraḥ // Nar_19.63 //",
    "GSD36nars2_pu:1773": "kārṣāpaṇādyā ye proktāḥ sarve te syuś caturguṇāḥ /",
    "GSD36nars2_pu:1774": "evam anye tu vijñeyāḥ prāk ca te pūrvasāhasāt // Nar_19.64 //",
    "GSD36nars2_pu:1775": "kārṣāpaṇo dakṣiṇasyāṃ diśi raupyaḥ pravartate /",
    "GSD36nars2_pu:1776": "paṇair nibaddhaḥ pūrvasyāṃ ṣoḍaśaiva paṇāḥ sa tu // Nar_19.65 //",
    "GSD36nars2_pu:1777": "māṣo viṃśatibhāgas tu jñeyaḥ kārṣāpaṇasya tu /",
    "GSD36nars2_pu:1778": "kākaṇī tu caturbhāgo māṣasya ca paṇasya ca // Nar_19.66 //",
    "GSD36nars2_pu:1779": "pāñcanadyāḥ pradeśe tu saṃjñā yā vyāvahārikī /",
    "GSD36nars2_pu:1780": "kārṣāpaṇapramāṇaṃ tu nibaddham iha vai tayā // Nar_19.67 //",
    "GSD36nars2_pu:1781": "kārṣāpaṇo 'ṇḍikā jñeyāś catasras tās tu dhānakaḥ /",
    "GSD36nars2_pu:1782": "taddvādaśa suvarṇasya dīnāraś citrakaḥ smṛtaḥ // Nar_19.68 //",
    "GSD36nars2_pu:1783": "vārttāṃ trayīṃ cāpy atha daṇḍanītim rājānuvartet saṃtatāpramattaḥ /",
    "GSD36nars2_pu:1784": "hanyād upāyair nipuṇair gṛhītān pure ca rāṣṭre nigṛhṇīyāt pāpān //",
    "GSD36nars2_pu:1785": "yadā sākṣī na vidyate vivāde vadatāṃ nṛṇām /",
    "GSD36nars2_pu:1786": "tadā divyaiḥ parīkṣeta śapathaiś ca pṛthagvidhaiḥ // Nar_20.1 //",
    "GSD36nars2_pu:1787": "satyaṃ vāhanaśastrāṇi gobījarajatāni ca /",
    "GSD36nars2_pu:1788": "devatāpitṛpādāś ca dattāni sukṛtāni ca // Nar_20.2 //",
    "GSD36nars2_pu:1789": "mahāparādhe divyāni dāpayet tu mahīpatiḥ /",
    "GSD36nars2_pu:1790": "alpeṣu ca naraḥ śreṣṭhaḥ śapathaiḥ śāpayen naram // Nar_20.3 //",
    "GSD36nars2_pu:1791": "ete hi śapathāḥ proktāḥ sukarās svalpasaṃśaye /",
    "GSD36nars2_pu:1792": "sāhaseṣv abhiśāpe ca vidhir divyaḥ prakīrtitaḥ // Nar_20.4 //",
    "GSD36nars2_pu:1793": "saṃdigdhe 'rthe 'bhiyuktānāṃ pracchanneṣu viśeṣataḥ /",
    "GSD36nars2_pu:1794": "divyaḥ pañcavidho jñeya ity āha bhagavān manuḥ // Nar_20.5 //",
    "GSD36nars2_pu:1795": "dhaṭo 'gnir udakaṃ caiva viṣaṃ kośaś ca pañcamaḥ /",
    "GSD36nars2_pu:1796": "uktāny etāni divyāni dūṣitānāṃ viśodhane // Nar_20.6 //",
    "GSD36nars2_pu:1797": "saṃdigdheṣv abhiyuktānāṃ viśuddhyarthaṃ mahātmanā /",
    "GSD36nars2_pu:1798": "nāradena punaḥ proktāḥ satyānṛtavibhāvanāḥ /",
    "GSD36nars2_pu:1799": "vādino 'numatenainaṃ kārayen nānyathā budhaḥ // Nar_20.7 //",
    "GSD36nars2_pu:1800": "[dhaṭaḥ]",
    "GSD36nars2_pu:1801": "caturhastau tulāpādāv ucchrayeṇa prakīrtitau /",
    "GSD36nars2_pu:1802": "ṣaḍḍhastaṃ tu tayor dṛṣṭaṃ pramāṇaṃ parimāṇataḥ // Nar_20.8 //",
    "GSD36nars2_pu:1803": "pādayor antaraṃ hastaṃ bhaved adhyardham eva ca /",
    "GSD36nars2_pu:1804": "śikyadvayaṃ samāsajya dhaṭe karkaṭake dṛḍhe // Nar_20.9 //",
    "GSD36nars2_pu:1805": "tulayitvā naraṃ pūrvaṃ cihnaṃ kuryād dhaṭasya tu /",
    "GSD36nars2_pu:1806": "kakṣāsthānena taṃ tulyam avatārya tato dhaṭāt // Nar_20.10 //",
    "GSD36nars2_pu:1807": "samayaiḥ parigṛhyainaṃ punar āropayen naraḥ /",
    "GSD36nars2_pu:1808": "tasminn evaṃ kṛte sā cet kakṣe sthāpya suniścalā // Nar_20.11 //",
    "GSD36nars2_pu:1809": "tulito yadi vardheta śuddhaḥ syān nātre saṃśayaḥ /",
    "GSD36nars2_pu:1810": "samo vā hīyamāno vā na viśuddho bhaven naraḥ // Nar_20.12 //",
    "GSD36nars2_pu:1811": "dharmaparyāyavacanair dhaṭa ity abhidhīyase /",
    "GSD36nars2_pu:1812": "tvaṃ vetsi sarvabhūtānāṃ pāpāni sukṛtāni ca /",
    "GSD36nars2_pu:1813": "tvam eva dhaṭa jānīṣe na vidur yāni mānuṣāḥ // Nar_20.13 //",
    "GSD36nars2_pu:1814": "vyavahārābhiśasto 'yaṃ mānuṣas tulyate tathā /",
    "GSD36nars2_pu:1815": "tad eva saṃśayāpannaṃ dharmatas trātum arhasi // Nar_20.14 //",
    "GSD36nars2_pu:1816": "ata ūrdhvaṃ pravakṣyāmi lohasya vidhim uttamam /",
    "GSD36nars2_pu:1817": "dvātriṃśadaṅgulāni tu maṇḍalān maṇḍalāntaram // Nar_20.15 //",
    "GSD36nars2_pu:1818": "aṣṭābhir maṇḍalair evam aṅgulānāṃ śatadvayam /",
    "GSD36nars2_pu:1819": "caturviṃśat samākhyātaṃ saṃkhyātattvārthadarśibhiḥ // Nar_20.16 //",
    "GSD36nars2_pu:1820": "kalpitair maṇḍalair evam uṣitasya śucer api /",
    "GSD36nars2_pu:1821": "saptāśvatthasya pattrāṇi sūtreṇāveṣṭya hastayoḥ // Nar_20.17 //",
    "GSD36nars2_pu:1822": "vidadhyāt taptalohasya pañcāśatpalam saṃmitam /",
    "GSD36nars2_pu:1823": "hastābhyāṃ piṇḍam ādāya śanaiḥ saptapadaṃ vrajet // Nar_20.18 //",
    "GSD36nars2_pu:1824": "na maṇḍalam atikrāmen nāpy arvāk pādayet padam /",
    "GSD36nars2_pu:1825": "na ca pātayetāprāptaḥ yāvadbhūmir prakalpitā // Nar_20.19 //",
    "GSD36nars2_pu:1826": "tīrtvānena vidhānena maṇḍalāni samāhitaḥ /",
    "GSD36nars2_pu:1827": "adagdhaḥ sarvato yas tu sa viśuddho bhaven naraḥ // Nar_20.20 //",
    "GSD36nars2_pu:1828": "bhayād vā pātayate yas tv adagdho yo vibhāvyate /",
    "GSD36nars2_pu:1829": "punas taṃ hārayel lohaṃ sthitir eṣā purātanī /",
    "GSD36nars2_pu:1830": "anena vidhinā kāryo hutāśasamayaḥ smṛtaḥ // Nar_20.21 //",
    "GSD36nars2_pu:1831": "tvam agne sarvabhūtānām antaścarasi sākṣivat /",
    "GSD36nars2_pu:1832": "sukṛtaṃ duḥkṛtaṃ loken(a) ajñātaṃ vidyate tvayā // Nar_20.22 //",
    "GSD36nars2_pu:1833": "pracchannāni manuṣyāṇāṃ pāpāni sukṛtāni ca /",
    "GSD36nars2_pu:1834": "yathāvad eva jānīṣe na vidur yāni mānuṣāḥ // Nar_20.23 //",
    "GSD36nars2_pu:1835": "vyavahārābhiśasto 'yaṃ puruṣaḥ śuddhim icchati /",
    "GSD36nars2_pu:1836": "tad enaṃ saṃśayāpannaṃ dharmatas trātum arhasi // Nar_20.24 //",
    "GSD36nars2_pu:1837": "ataḥ paraṃ pravakṣyāmi toyasya vidhim uttamam /",
    "GSD36nars2_pu:1838": "nātikrūreṇa dhanuṣā prerayet sāyakatrayam // Nar_20.25 //",
    "GSD36nars2_pu:1839": "madhyamas tu śaro grāhyaḥ puruṣeṇa yavīyasā /",
    "GSD36nars2_pu:1840": "pratyānītasya tasyātha sa viśuddho bhaven naraḥ // Nar_20.26 //",
    "GSD36nars2_pu:1841": "anyathā na viśuddhaḥ syād ekāṅgam api darśayet /",
    "GSD36nars2_pu:1842": "sthānād anyatra vā gacched yasmin pūrvaṃ niveṣitaḥ // Nar_20.27 //",
    "GSD36nars2_pu:1843": "striyas tu na balāt kāryā na pumān api durbalaḥ /",
    "GSD36nars2_pu:1844": "bhīrutvād yoṣito mṛtyuḥ kṛśasyāpi balāt kuryāt /",
    "GSD36nars2_pu:1845": "sahasā prāpnuyāt sarvāṃs tasmād etān na majjayet // Nar_20.28 //",
    "GSD36nars2_pu:1846": "toyamadhye manuṣyasya gṛhītvorū susaṃyataḥ // Nar_20.29 //",
    "GSD36nars2_pu:1847": "satyānṛtavibhāgasya toyāgnī spaṣṭakṛttamau /",
    "GSD36nars2_pu:1848": "yataś cāgnir abhūd asmāt tatas toyaṃ viśiṣyate // Nar_20.30 //",
    "GSD36nars2_pu:1849": "kriyate dharmatattvajñair dūṣitānāṃ viśodhanam /",
    "GSD36nars2_pu:1850": "tasmāt satyena bhagavañ jaleśa trātum arhasi // Nar_20.31 //",
    "GSD36nars2_pu:1851": "ataḥ paraṃ pravakṣyāmi viṣasya vidhim uttamam /",
    "GSD36nars2_pu:1852": "tulayitvā viṣaṃ pūrvaṃ deyam etad dhimāgame // Nar_20.32 //",
    "GSD36nars2_pu:1853": "na pūrvāhṇe na madhyāhne na saṃdhyāyāṃ tu dharmavit /",
    "GSD36nars2_pu:1854": "śaradgrīṣmavasanteṣu varṣāsu ca na dāpayet // Nar_20.33 //",
    "GSD36nars2_pu:1855": "bhagnaṃ ca dāritaṃ caiva dhūpitaṃ miśritaṃ tathā /",
    "GSD36nars2_pu:1856": "kālakūṭam alaṃbuṃ ca viṣaṃ yatnena varjayet // Nar_20.34 //",
    "GSD36nars2_pu:1857": "śārṅgahaimavataṃ śastaṃ gandhavarṇarasānvitam /",
    "GSD36nars2_pu:1858": "mahādoṣavate deyaṃ rājñā tattvabubhutsayā // Nar_20.35 //",
    "GSD36nars2_pu:1859": "na bālāturavṛddheṣu naiva svalpāparādhiṣu /",
    "GSD36nars2_pu:1860": "viṣasya tu yavān sapta dadyāc chodye ghṛtaplutān // Nar_20.36 //",
    "GSD36nars2_pu:1861": "viṣasya palaṣaḍbhāgād bhāgo viṃśatimas tu yaḥ /",
    "GSD36nars2_pu:1862": "tam aṣṭabhāgahīnaṃ tu śodhye dadyād ghṛtaplutam // Nar_20.37 //",
    "GSD36nars2_pu:1863": "yathoktena vidhānena viprān sprṣṭvānumoditaḥ /",
    "GSD36nars2_pu:1864": "sopavāsaś ca khādeta devabrāhmaṇasaṃnidhau // Nar_20.38 //",
    "GSD36nars2_pu:1865": "viṣaṃ vegaklamāpetaṃ sukhena yadi jīryate /",
    "GSD36nars2_pu:1866": "viśuddham iti taṃ jñātvā rājā satkṛtya mokṣayet // Nar_20.39 //",
    "GSD36nars2_pu:1867": "tvaṃ viṣa brahmaṇaḥ putraḥ satyadharmaratau sthitaḥ /",
    "GSD36nars2_pu:1868": "śodhayainaṃ naraṃ pāpāt satyenāsyāmṛtībhava // Nar_20.40 //",
    "GSD36nars2_pu:1869": "ataḥ paraṃ pravakṣyāmi kośasya vidhim uttamam // Nar_20.41 //",
    "GSD36nars2_pu:1870": "pūrvāhṇe sopavāsasya snātasyārdrapaṭasya ca /",
    "GSD36nars2_pu:1871": "saśūkasyāvyasaninaḥ kośapānaṃ vidhīyate // Nar_20.42 //",
    "GSD36nars2_pu:1872": "yadbhaktaḥ so 'bhiyuktaḥ syāt taddaivatyaṃ tu pāyayet /",
    "GSD36nars2_pu:1873": "saptāhād yasya dṛśyate dvisaptāhena vā punaḥ /",
    "GSD36nars2_pu:1874": "pratyātmikaṃ tu yatkiṃcit saiva tasya vibhāvanā // Nar_20.43 //",
    "GSD36nars2_pu:1875": "dvisaptāhāt paraṃ yasya mahad vā vaikṛtaṃ bhavet /",
    "GSD36nars2_pu:1876": "nābhiyojyaḥ sa viduṣāṃ kṛtakālavyatikramāt // Nar_20.44 //",
    "GSD36nars2_pu:1877": "mahāparādhe nirdharme kṛtaghne klībakutsite /",
    "GSD36nars2_pu:1878": "nāstikavrātyadāseṣu kośapānaṃ vivarjayet // Nar_20.45 //",
    "GSD36nars2_pu:1879": "yathoktena prakāreṇa pañca divyāni dharmavit /",
    "GSD36nars2_pu:1880": "dadyād rājābhiyuktānāṃ pretya ceha ca nandati // Nar_20.46 //",
    "GSD36nars2_pu:1881": "na viṣaṃ brāhmaṇe dadyān na lohaṃ kṣatriyo haret /",
    "GSD36nars2_pu:1882": "na nimajjyāpsu vaiśyaś ca śūdraḥ kośaṃ na pāyayet // Nar_20.47 //",
    "GSD36nars2_pu:1883": "varṣāsu na viṣaṃ dadyāt hemante nāpsu majjayet /",
    "GSD36nars2_pu:1884": "na lohaṃ hārayed grīṣme na kośaṃ pāyayen niśi // Nar_20.48 //",
    "GSD36nars2_pu:1885": "nāradīyadharmaśāstraḥ samāptaḥ."
}