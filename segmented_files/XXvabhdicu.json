{
  "XXvabhdicu:0": "abhidharmadīpaḥ",
  "XXvabhdicu:1": "vibhāṣāprabhāvṛttisahitaḥ /",
  "XXvabhdicu:2": "prathamo 'dhyāyaḥ /",
  "XXvabhdicu:3": "prathamaḥ pādaḥ /",
  "XXvabhdicu:4": "om svasti / namaḥ sarvajñāya /",
  "XXvabhdicu:5": "yo duḥkhahetuvyupaśāntimārgaṃ pradarśayāmāsa narāmarebhyaḥ /",
  "XXvabhdicu:6": "atra ṣaṣṭhīsamāsaparigrahe sati mārgasatyaṃ pradhānam /",
  "XXvabhdicu:7": "tathā coktam- “mārgavidahaṃ mārgasya ...........” iti vistaraḥ /",
  "XXvabhdicu:8": "taduktaṃ bhavati- yo devamanuṣyebhyo mārgaṃ pradarśitavāniti /",
  "XXvabhdicu:9": "samāhāralakṣaṇadvandvaparikalpe tu caturṇāmapyāryasatyānāṃ prādhānyam /",
  "XXvabhdicu:10": "tathā coktam- “idaṃ duḥkhasatyamiti bhikṣavaḥ pūrvamananuśruteṣu dharmeṣu dharmacakṣurudapādi” iti vistaraḥ /",
  "XXvabhdicu:11": "taduktaṃ bhavati- yo devamanuṣyebhyaścatvāryāryasatyāni pradarśitavāniti /",
  "XXvabhdicu:12": "tatra duḥkhasatyamekavidhamabhinirvṛttisvābhāvyāt /",
  "XXvabhdicu:13": "tathā coktam- “duḥkhā hi bhikṣavo bhavābhinirvṛttiḥ” iti /",
  "XXvabhdicu:14": "jātyādyaṣṭaprakāraṃ vā phalabhūtā (Jaini_2)",
  "XXvabhdicu:15": "vā pañcopādānaskandhāḥ /",
  "XXvabhdicu:16": "athavā paurvāntikaṃ pañcāṅgamaparāntikaṃ dvyaṅgaṃ tadubhayamabhisamasya saptāṅgam /",
  "XXvabhdicu:17": "samudayasatyamekavidhaṃ tṛṣṇānirdeśāt /",
  "XXvabhdicu:18": "dvividhaṃ karmakleśātmakatvāt /",
  "XXvabhdicu:19": "pañcāṅgāni vā paurvāntikāparāntikāṅgasaṃgrahāt,",
  "XXvabhdicu:20": "hetubhūtā vā pañcopādānaskandhāḥ /",
  "XXvabhdicu:21": "nirodhasatyamekaprakāramapratisandhijanmanirodhāt /",
  "XXvabhdicu:22": "satyadvayaprahānṇabhedād dvividham,",
  "XXvabhdicu:23": "sopadhinirupadhiśeṣadhātubhedādvā /",
  "XXvabhdicu:24": "triprakāraṃ vā prahāṇavirāganirodhadhātubhedāt /",
  "XXvabhdicu:25": "catuṣprakāraṃ vā catuṣphalabhedāt /",
  "XXvabhdicu:26": "mārgasatyamekaprakāraṃ samyagdṛṣṭinirdeśāt /",
  "XXvabhdicu:27": "dviprakāraṃ vā sāsravānāsrabhedāt,",
  "XXvabhdicu:28": "darśanabhāvanābhedādvā /",
  "XXvabhdicu:29": "triprakāraṃ śīlasamādhiprajñāskandhabhedāt catuṣprakāraṃ vā prayogāmārgādibhedāt /",
  "XXvabhdicu:30": "pratipadbhedādvā /",
  "XXvabhdicu:31": "aṣṭaprakāraṃ samyagdṛṣṭyādyaṅgabhāvāt /",
  "XXvabhdicu:32": "ityetāni catvāryāryasatyāni parijñeyaprahātavyasākṣātkartavyabhāvayitavyānīti bhagavān pradarśayāmāsa narāmarebhyasteṣāṃ satyadarśanabhavyatvāttadarthamudbhūtatvāt /",
  "XXvabhdicu:33": "atastāneva mārgapradarśanakarmaṇābhipretān /",
  "XXvabhdicu:34": "atasteṣu saṃpradānābhidhāyinī caturthī /",
  "XXvabhdicu:35": "(Jaini_3)",
  "XXvabhdicu:36": "taṃ satpathajñaṃ praṇipatya buddhaṃ śāstraṃ kariṣyāmyabhidharmadīpam // Abhidh-d_1 //",
  "XXvabhdicu:37": "'tam'; iti yaḥ prativiśiṣṭaviśeṣaṇaparichinnayacchabdacodanayā parigṛhītaḥ sa tacchabdena pūrvaprakṛtāpekṣopajanitayacchabdasaṃbandhena saṃspṛśyate /",
  "XXvabhdicu:38": "saṃścāsau panthāśca satpathaḥ /",
  "XXvabhdicu:39": "athavā satāṃ panthāḥ satpathaḥ /",
  "XXvabhdicu:40": "taṃ satpathaṃ jānīta iti satpathajñaḥ /",
  "XXvabhdicu:41": "'taṃ satpathajñaṃ praṇipatya';",
  "XXvabhdicu:42": "iti kāyavāṅmanaskarmabhirabhyarthyetyarthaḥ /",
  "XXvabhdicu:43": "'buddham'; iti viśiṣṭaviśeṣaṇaparicchinno 'pi buddhānusāripudgalapratipattyarthaṃ sākṣātpratītapadārthakena nāmnāpadiśyate buddha iti /",
  "XXvabhdicu:44": "atra buddhaśabdasya prasiddhiḥ budherakarmakatvavivakṣāyāṃ kartari kto bhavati /",
  "XXvabhdicu:45": "sarve vā jñānārthā gatyarthā iti karmakartari ktavidhānam /",
  "XXvabhdicu:46": "abhidhānalakṣaṇatvācca kṛttaddhitasamāsānāmacodyam /",
  "XXvabhdicu:47": "dṛṣṭaṃ cedaṃ buddha ityabhidhānaṃ kartari loke prayujyamānam /",
  "XXvabhdicu:48": "tadyathā nidrāvigame padārthānubodhe 'vidyānirāse ca vibuddhaḥ prabuddho devadatta iti /",
  "XXvabhdicu:49": "evaṃ bhagavānapyavidyānidrāvigamāt,",
  "XXvabhdicu:50": "sarvārthāvabodhācca buddho vibuddhaḥ prabuddha ityucyate /",
  "XXvabhdicu:51": "yathā vā paripākaviśeṣāt svayameva buddhaṃ padmamevaṃ bhagavānapi prajñādiguṇaprakarṣaparipākād buddho vibuddhaḥ prabuddha iti /",
  "XXvabhdicu:52": "sarvaśiṣṭaprayogācca /",
  "XXvabhdicu:53": "dṛṣṭo hyatra śiṣṭaprayogaḥ /",
  "XXvabhdicu:54": "yathoktaṃ vyāsena /",
  "XXvabhdicu:55": "“etadbuddhvā bhaved buddhaḥ kimanyad buddhalakṣaṇam” iti /",
  "XXvabhdicu:56": "tasmādaśiṣṭacodyeṣvanādaraḥ /",
  "XXvabhdicu:57": "atra punaḥ ślokasya pūrvārdhe parārthasaṃpādakaṃ vaiśāradyadvayaṃ pradarśitam /",
  "XXvabhdicu:58": "tṛtīye pāde svārthasampaddyotakaṃ vaiśāradyadvayamāviṣkṛtam /",
  "XXvabhdicu:59": "na hyakṣīṇāsravaḥ (Jaini_4)",
  "XXvabhdicu:60": "śakto mārgamākhyātumiti /",
  "XXvabhdicu:61": "na cāsamyaksaṃbuddhaḥ sarvadharmānabhisaṃboddhumalamiti /",
  "XXvabhdicu:62": "kathaṃ punareta",
  "XXvabhdicu:63": "digātmāno vaiśeṣikaparikalpitā asattvādeva naiva nityāḥ nānityāḥ /",
  "XXvabhdicu:64": "asattvaṃ pūrvamāviṣkṛtam /",
  "XXvabhdicu:65": "sāṃkhyīyamapi pradhānaṃ na nityam /",
  "XXvabhdicu:66": "kutaḥ ? traiguṇyasya",
  "XXvabhdicu:67": "sattvādyananyathābhāve vyaktābhāvaḥ prasajyate /",
  "XXvabhdicu:68": "tadvikārādvikāritvaṃ prakṛtestadabhedataḥ // Abhidh-d_2 //",
  "XXvabhdicu:69": "yadi sattvādayo guṇāḥ nānyathā bhavanti hrāsavṛddhibhāvena,",
  "XXvabhdicu:70": "na tarhi kiñcittebhyo vyaktamutpadyate /",
  "XXvabhdicu:71": "athānyathā bhavanti,",
  "XXvabhdicu:72": "anityāstarhi prāpnuvanti /",
  "XXvabhdicu:73": "karmavaśādadoṣa iti cet,",
  "XXvabhdicu:74": "atra brūmaḥ /",
  "XXvabhdicu:75": "na karma svakatotsargāt",
  "XXvabhdicu:76": "yadi pratipuruṣaṃ karmāṇi buddhipūrvāṇyabuddhikṛtāni vā pradhāne vidyante sādhāraṇapradhānakalpanāvaiyarthyaṃ tarhi prāptamiti / kiñca,",
  "XXvabhdicu:77": "jñavyaktātmakatā malāḥ /",
  "XXvabhdicu:78": "prākpakṣe muktyabhāvaśca dvitīye 'nye 'pyupaplavāḥ // Abhidh-d_3 //",
  "XXvabhdicu:79": "yadi tāni karmāṇi puruṣātmakāni nanvevaṃ sati mokṣābhāvaḥ prāpnoti /",
  "XXvabhdicu:80": "puruṣanityatve karmanityatvaprasaṅgāt /",
  "XXvabhdicu:81": "caśabdāt puruṣakartṛtvādidoṣāśca /",
  "XXvabhdicu:82": "'dvitīye 'nye 'pyupaplavāḥ /",
  "XXvabhdicu:83": "'; prādhānātmakapakṣa ete ca doṣāḥ prasajantyanye 'pi copaplavāḥ sādhāraṇatvādakṛtābhyāgamānirmokṣaprasaṅgāt /",
  "XXvabhdicu:84": "tasmāt trīṇyeva ca sarvajñābhihitānyasaṃskṛtāni nityānīti siddham /",
  "XXvabhdicu:85": "vyākhyātāḥ aṣṭau padārthāḥ- saṃskṛtāḥ pañca,",
  "XXvabhdicu:86": "trayaścāsaṃskṛtāḥ /",
  "XXvabhdicu:87": "etāvaccaitatsarvaṃ yaduta saṃskṛtaṃ cāsaṃskṛtaṃ ceti /",
  "XXvabhdicu:88": "taccaitadāyatanadhātuvyavasthānena vyavasthāpyate /",
  "XXvabhdicu:89": "(Jaini_5)",
  "XXvabhdicu:90": "dvādaśa khalvāyatanāni /",
  "XXvabhdicu:91": "cakṣurādīni dharmāyatanāntāni /",
  "XXvabhdicu:92": "aṣṭādaśa dhātavaḥ /",
  "XXvabhdicu:93": "cakṣurdhātū rūpadhātuścakṣurvijñānadhāturyāvanmanodhāturdharmadhāturmanovijñānadhāturiti /",
  "XXvabhdicu:94": "tatra tāvat",
  "XXvabhdicu:95": "rūpaskandho hi netrādyā daśāyatanadhātavaḥ /",
  "XXvabhdicu:96": "dharmasaṃjñe trayaskandhāḥ sāvijñaptirdhruvatrayāḥ // Abhidh-d_4 //",
  "XXvabhdicu:97": "manaḥsaṃjñakamanyo 'pi saptavijñānadhātavaḥ /",
  "XXvabhdicu:98": "iti /",
  "XXvabhdicu:99": "kaḥ punarāyatanadhātvarthaḥ ? taducyate /",
  "XXvabhdicu:100": "āyadvāraṃ hyāyatanaṃ dhāturgotraṃ nirucyate // Abhidh-d_5 //",
  "XXvabhdicu:101": "taduktaṃ bhavati- cittacaitasikākhyamāyametāni tanvantītyāyatanāni /",
  "XXvabhdicu:102": "yasmātsapta cittadhātavaścatvāraścārūpiṇaḥ skandhā ebhyaścatuṣpratyayātmakebhyaḥ pratāyante tadutpattiṃ vā pratyāyante tasmādāyatanāni /",
  "XXvabhdicu:103": "dhātvarthastu gotrārthaḥ /",
  "XXvabhdicu:104": "taduktaṃ bhavati- ekasmiṃñccharīraparvate 'ṣṭādaśa (Jaini_6)",
  "XXvabhdicu:105": "dharmagotrāṇi- iti /",
  "XXvabhdicu:106": "dhruvadvayasyāpyatra pratinidhisthānīyāḥ prāptayo gotrabhūtā vidyante /",
  "XXvabhdicu:107": "ākāśaṃ ca sarvabhūtabhaumikarūpādhāramiti tadapyatrāstīti /",
  "XXvabhdicu:108": "svalakṣaṇadhāraṇādvā taddhātutvam /",
  "XXvabhdicu:109": "atha kasmāddvādaśāyatanānyaṣṭādaśa ca dhātavaḥ pṛthaṅnirucyante ?",
  "XXvabhdicu:110": "nanvanyataranirdeśādgatārthametaditi / atrocyate /",
  "XXvabhdicu:111": "yogarūpyānukūlyāderdvādaśāyatanīṃ muniḥ /",
  "XXvabhdicu:112": "buddhyādyekatvadhīhānyai dhātūṃścāṣṭādaśoktavān // Abhidh-d_6 //",
  "XXvabhdicu:113": "skandheṣu hi dṛśyamāneṣu yoginorasarvajñeyapratibimbakānyupatiṣṭhanti /",
  "XXvabhdicu:114": "dhātuṣvapi saptacittadhātupratibimbakāni sādṛśyād duravadhārāṇi bhavanti /",
  "XXvabhdicu:115": "dhātuskandhavyavasthā cāyataneṣūkteṣvabhihitakāraṇā bhavanti sulakṣā ceti dhātudeśanā /",
  "XXvabhdicu:116": "tadūrdhvaṃ skandhaprajñaptiḥ /",
  "XXvabhdicu:117": "yathoktam- “cakṣuḥ pratītya rūpaṃ cotpadyate cakṣurvijñānam /",
  "XXvabhdicu:118": "trayāṇāṃ sannipātāt sparśaḥ /",
  "XXvabhdicu:119": "sahajā vedanā cetanā” iti /",
  "XXvabhdicu:120": "tasmādāyatanāni dhātūnāṃ yoniḥ,",
  "XXvabhdicu:121": "dhātavaḥ skandhānāmiti /",
  "XXvabhdicu:122": "'buddhyādyekatvadhīhānyai dhātūṃścāṣṭādaśoktavān /",
  "XXvabhdicu:123": "'; sapta vijñānadhātavo hi deśyamānā buddhyaikatvagrāhaṃ nivartayanti /",
  "XXvabhdicu:124": "piṇḍaikātmagrāhaṃ ca nivartayanti /",
  "XXvabhdicu:125": "vaibhāṣāḥ punarāhuḥ- “rūpasaṃmūḍhānāmāyatanadeśanā /",
  "XXvabhdicu:126": "cittacaittasaṃmūḍhānāṃ skandhadeśanā /",
  "XXvabhdicu:127": "rūpacittasaṃmūḍhānāṃ dhātudeśanā /",
  "XXvabhdicu:128": "tīkṣṇendriyāṇāṃ vā skandhadeśanā /",
  "XXvabhdicu:129": "madhyendriyāṇāmāyatanadeśanā /",
  "XXvabhdicu:130": "mṛdvindriyāṇāṃ dhātudeśanā /",
  "XXvabhdicu:131": "evaṃ saṃkṣiṃptamapyavistararucīnām /“",
  "XXvabhdicu:132": "athavā 'buddhyaikatvādidhīhānyai dhātūṃścāṣṭādaśoktavān /",
  "XXvabhdicu:133": "'; ye khalu buddhyaikatvamadhyavasitā (Jaini_7)",
  "XXvabhdicu:134": "manasaścetanāyāṃ vā rūpacittaikatvaṃ vā teṣāṃ mamatva buddhinirāsārthamaṣṭādaśadhātūnuktavāniti /",
  "XXvabhdicu:135": "kaḥ punarayaṃ ṣaḍbhyo vijñānakāyebhyo 'nyo manodhātuḥ ?",
  "XXvabhdicu:136": "na khalu kaścidanyaḥ / kiṃ tarhi ?",
  "XXvabhdicu:137": "ṣaṇṇāmanyo nyatantratvātkāraṇaṃ yaddhi tanmanaḥ /",
  "XXvabhdicu:138": "(Jaini_8)",
  "XXvabhdicu:139": "svaviṣayālambanakriyāpekṣayā vijñānāntarotpādanādiśaktyapekṣayā caikasya vijñānasya tridhā nirdeśaḥ kriyate- 'manaścittaṃ vijñānaṃ ca';",
  "XXvabhdicu:140": "ityanāgatasyātītasyāpi bhūtabhāvinyā saṃjñayā vyapadeśaḥ /",
  "XXvabhdicu:141": "evaṃ sati “aṣṭādaśadhātavastraiyadhvikāḥ” ityabhidharmagrantho 'pyanulomito bhavati /",
  "XXvabhdicu:142": "sūtre 'pi coktam- “yatpunastadbhavati cittamiti vā mana iti vā” iti vistaraḥ /",
  "XXvabhdicu:143": "tadevaṃ vyācakṣāṇena bhavatā nityaṃ karaṇaṃ mano 'nityaścātmā kartā';",
  "XXvabhdicu:144": "iti pratiṣiddhaṃ bhavati /",
  "XXvabhdicu:145": "atha kasmāttadeva cakṣurvijñānādīnāṃ pañcānāmapyāśrayatvena noktamiti ?",
  "XXvabhdicu:146": "atra brūmaḥ-",
  "XXvabhdicu:147": "rūpyarūpāśrayāstitvātpañcānāṃ rūpyudāhṛtaḥ // Abhidh-d_7 //",
  "XXvabhdicu:148": "cakṣurādīnāmasādhāraṇatvāditi /",
  "XXvabhdicu:149": "atha yaduktam- 'sasaṃprayogā sahasaṃgraheṇa iti /",
  "XXvabhdicu:150": "kau punarimau saṃgrahasaṃprayogāvityetadapadiśyate /",
  "XXvabhdicu:151": "skandhāyatanadhātūnāṃ svātmanā saṃgrahaḥ smṛtaḥ /",
  "XXvabhdicu:152": "(Jaini_9)",
  "XXvabhdicu:153": "kṣaṇaparamāṇujātisaṃkhyānāṃ pratyekaṃ yathāyogaṃ saṃgraho veditavyaḥ / kasmāt ?",
  "XXvabhdicu:154": "svātmanā nityamaviyogāt",
  "XXvabhdicu:155": "tasmād dravyātmasaṃgrahaḥ /",
  "XXvabhdicu:156": "sacchabdanimittaṃ hi sato bhāvaḥ sattā dravyaṃ prakṛtyarthaḥ /",
  "XXvabhdicu:157": "dravyātmasaṃgrahaḥ pratyayārthaḥ,",
  "XXvabhdicu:158": "satkriyā vopacārasattārūpā /",
  "XXvabhdicu:159": "vaiśeṣikasattā tu nobhayamarthāntaratvāt /",
  "XXvabhdicu:160": "na hyarthāntaraṃ svātmopapadyate /",
  "XXvabhdicu:161": "kiñca, svātantryāt /",
  "XXvabhdicu:162": "niruktyapabhraṃśācca /",
  "XXvabhdicu:163": "nahi ghaṭena sattotpādyate /",
  "XXvabhdicu:164": "āvaraṇābhāvāttannityatvābhyu pagamācca /",
  "XXvabhdicu:165": "niruktyapi bhraśyate- sattāyogātsantī ti /",
  "XXvabhdicu:166": "syānmālyādivatsattāvānvā kriyāvaditi /",
  "XXvabhdicu:167": "yastvayaṃ saṃgravastvādiṣu saṃgrahaḥ proktaḥ sa kādācitkatvād gauṇo mantavyo na mukhyaḥ /",
  "XXvabhdicu:168": "saṃprayogastu",
  "XXvabhdicu:169": "samatvaṃ cittacaitasām // Abhidh-d_8 //",
  "XXvabhdicu:170": "pañcabhiḥ samālambane prayujyanta iti /",
  "XXvabhdicu:171": "samprayuktāścittacaitasā eva dharmā nānya iti //",
  "XXvabhdicu:172": "atha ya ete sūtrāntareṣu skandhāyatanadhātusaṃśabditā dharmāḥ śrūyante te kimeṣveva saṃgrahaṃ gacchanti,",
  "XXvabhdicu:173": "āhosvinneti ? atrocyate /",
  "XXvabhdicu:174": "tadākhyā ye 'nyasūtroktāsteṣāmeṣveva saṃgraham /",
  "XXvabhdicu:175": "brūyācchāstranayābhijño buddhyāpekṣya svalakṣaṇam // Abhidh-d_9 //",
  "XXvabhdicu:176": "tatra tāvacchīlaskandhādīnāṃ pañcānāṃ skandhānāṃ śīlaskandho rūpaskandhena saṃgṛhītaḥ /",
  "XXvabhdicu:177": "śeṣāḥ saṃskāraskandhena /",
  "XXvabhdicu:178": "daśa kṛtsnāyatanānyapyalobhasvābhāvyādaṣṭānāṃ dharmāyatanena /",
  "XXvabhdicu:179": "saparivāṇāṇi tu manodharmāyatanābhyāṃ pañcaskandhasvabhāvatvāt /",
  "XXvabhdicu:180": "(Jaini_10) antye dve kṛtsnāyatane catuḥskandhasvabhāvatvāt,",
  "XXvabhdicu:181": "manodharmāyatanābhyām /",
  "XXvabhdicu:182": "dhātūnāmapi ṣaḍ dhātavaḥ /",
  "XXvabhdicu:183": "tebhyaścatvāraḥ spraṣṭavyadhātūnām,",
  "XXvabhdicu:184": "pañcamo rūpadhātūnāṃ,",
  "XXvabhdicu:185": "ṣaṣṭhaḥ saptabhiścittadhātubhiḥ //",
  "XXvabhdicu:186": "anyonyasaṃgraho jñeyaḥ skandhādīnāṃ yathāyatham /",
  "XXvabhdicu:187": "rūpaskandhasya daśasvāyatanadhātuṣu rūpiṣu saṃgraho veditavyaḥ /",
  "XXvabhdicu:188": "dharmāyatanadhātupradeśena trayāṇāmapi skandhānāṃ yathāyogadharmāyatanadhātubhyām /",
  "XXvabhdicu:189": "antyasya tu manaāyatanasya saptabhiścittadhātubhiriti //",
  "XXvabhdicu:190": "atha kasmādasaṃskṛtaṃ skandhairasaṃgṛhītam ? brūmaḥ /",
  "XXvabhdicu:191": "nādhvasvapatanādibhyo nityānāṃ skandhasaṃgrahaḥ // Abhidh-d_10 //",
  "XXvabhdicu:192": "ādiśabdānniṣkriyatvaskandhalakṣaṇaviyuktatvācceti //",
  "XXvabhdicu:193": "dharmaskandhasahastrāṇāmaśīterapi saṃgrahaḥ /",
  "XXvabhdicu:194": "jñeyo 'vataraṇeṣveva taiḥ sanmārgāvatāraṇāt // Abhidh-d_11 //",
  "XXvabhdicu:195": "aśītiḥ khalvavataraṇasahasrāṇi yairvineyāḥ sanmārgamavatāryante //",
  "XXvabhdicu:196": "(Jaini_11)",
  "XXvabhdicu:197": "kiṃ punasteṣāmekaikasya pramāṇam ? brūmaḥ /",
  "XXvabhdicu:198": "atrācāryāṇāṃ bhedaṃgatā buddhayaḥ / kecidāhuḥ",
  "XXvabhdicu:199": "dharmaskandhapramāṇaṃ tu satyāderekaśaḥ kathā /",
  "XXvabhdicu:200": "satyadhyānasamādhisamāpattivimokṣapratītyasamutpādaskandhādīnāmekaśaḥ kathā dharmaskandhaḥ /",
  "XXvabhdicu:201": "rāgādicaritapratipakṣo dharmaskandha ityācāryakam /",
  "XXvabhdicu:202": "tatsatattvaṃ tu keṣāñcidvāṅnāmāpīṣyate paraiḥ // Abhidh-d_12 //",
  "XXvabhdicu:203": "yeṣāṃ tāvadvāksvabhāvaṃ buddhavacanaṃ teṣāmaśītidharmaskandhasahastrāṇi rūpaskandhaikadeśena saṃgṛhītāni /",
  "XXvabhdicu:204": "yeṣāṃ punarnāmasvabhāvaṃ teṣāṃ saṃskāraskandhasaṃgṛhītāni /",
  "XXvabhdicu:205": "ayaṃ tvāgamaḥ- “jīvato bhagavato vāṅnāma svabhāvaṃ buddhavacanaṃ gauṇamukhyanyāyena /",
  "XXvabhdicu:206": "parinirvṛtasya tu nāmasvabhāvameva,",
  "XXvabhdicu:207": "na vāksvabhāvam,",
  "XXvabhdicu:208": "brahmasvaratvānmunīndrasya,",
  "XXvabhdicu:209": "lokavācāṃ tatsādṛśyānupapatteḥ //“",
  "XXvabhdicu:210": "kasmātpunarete ṣaḍ dhātavaḥ pṛthagucyante ? yasmādete",
  "XXvabhdicu:211": "(Jaini_12)",
  "XXvabhdicu:212": "sattvaprajñaptyupādānaṃ maulaṃ ṣaḍdhātavo matāḥ /",
  "XXvabhdicu:213": "proktāstadbhedato yasmādasmimāno nivartate // Abhidh-d_13 //",
  "XXvabhdicu:214": "ete hi ṣaḍdhātavo garbhāvakrāntikāle maulaṃ sattvadravyaprajñaptyupādānam /",
  "XXvabhdicu:215": "katham ? yasmādayaṃ kāyākhyaḥ samucchrāyaḥ pṛthivīdhātunā khakkhaṭalakṣaṇena sandhārito bhūtāntaravṛttyudreko 'sthisnāyunakhadantaromādisaṃcayaḥ /",
  "XXvabhdicu:216": "abdhātunā dravasnehalakṣaṇena śleṣmarudhirādimayenābhiṣyanditasaṃśleṣitabhūtāntaraḥ /",
  "XXvabhdicu:217": "tejodhātunoṣṇasvabhāvena paripācitakledadaurgandhaḥ /",
  "XXvabhdicu:218": "vāyunā ca preraṇātmakena saṃcāritabhojanarasadhātuviṇmūtraśleṣmapittasaṃcayaḥ /",
  "XXvabhdicu:219": "nabhodhātunā ca mukhanāsikākarṇādicchidrajanitabhojanapānādipraveśaniṣkramaṇakriyaḥ /",
  "XXvabhdicu:220": "vijñānadhātunā vastūpalabdhilakṣaṇena vāyudhātukriyādhyāsinotpāditasaṃjanitāṅgapratyaṅgaceṣṭo maulaṃ sattvadravyamityupacaryate /",
  "XXvabhdicu:221": "indriyāṇi cakṣurādīni khalvatra bhūtagrahaṇena gṛhyante,",
  "XXvabhdicu:222": "caitasikā vijñānagrahaṇeneti prādhānyād bhūtacittagrahaṇam /",
  "XXvabhdicu:223": "kimarthaṃ punareta eva dhātuṣaṭkamupadiṣṭam ?",
  "XXvabhdicu:224": "yasmādasya bhedāt 'asmimāno nivartate'; /",
  "XXvabhdicu:225": "katham ? ṣaḍdhātuprabhedādātmadṛṣṭinirāsaḥ /",
  "XXvabhdicu:226": "tannirāsādasmimānasamuddhātaḥ //",
  "XXvabhdicu:227": "'satkāyadṛṣṭipuṣṭatvāt'",
  "XXvabhdicu:228": "ityatra punaḥ",
  "XXvabhdicu:229": "kliṣṭameva hi vijñānaṃ",
  "XXvabhdicu:230": "vijñānadhāturabhipretam / kasmāt ?",
  "XXvabhdicu:231": "draṣṭavyaṃ janmani śrayāt /",
  "XXvabhdicu:232": "yasmādete ṣaḍdhātavo janmano niśrayabhūtāstasmāt /",
  "XXvabhdicu:233": "'kliṣṭameva vijñānaṃ';",
  "XXvabhdicu:234": "atra draṣṭavyam /",
  "XXvabhdicu:235": "(Jaini_13)",
  "XXvabhdicu:236": "kaḥ punarayamākāśadhāturanyaḥ punaḥ pṛthagākāśāt ? taducyate /",
  "XXvabhdicu:237": "khadhātuḥ pṛthagākāśādrūpāyatanasaṃgrahāt // Abhidh-d_14 //",
  "XXvabhdicu:238": "ākāśaṃ hi dharmāyatanasaṃgṛhītaṃ nityaṃ ca /",
  "XXvabhdicu:239": "ākāśadhātustu cākṣuṣo rūpāyatanasaṃgṛhītaḥ,",
  "XXvabhdicu:240": "ālokatamaḥsvabhāvo varṇaviśeṣo vātāyanacchidrādyabhivyaktarūpaḥ / tatpunaḥ",
  "XXvabhdicu:241": "nabhaḥ khalu nabho dhātorāsanno hetureṣa tu /",
  "XXvabhdicu:242": "bhūtānāṃ tāni tajjasya rūpasyaitattu cetasaḥ // Abhidh-d_15 //",
  "XXvabhdicu:243": "uktaṃ hi bhagavatā- “pṛthivyapsu niśritā /",
  "XXvabhdicu:244": "āpo vāyau /",
  "XXvabhdicu:245": "vāyurākāśe /",
  "XXvabhdicu:246": "ākāśaṃ tu nityatvātsvapratiṣṭhitam” iti /",
  "XXvabhdicu:247": "yadi khalu svapratiṣṭhamākāśaṃ kasmāttarhyuṃktam- ākāśamāloke sati prajñāyate /",
  "XXvabhdicu:248": "” brūmaḥ /",
  "XXvabhdicu:249": "naiṣa doṣaḥ /",
  "XXvabhdicu:250": "ādheyenādhāraprajñāpanāt /",
  "XXvabhdicu:251": "sarvasya khalu saṃskṛtasya mūrtikriyāpratilambhe gaganamādhāraḥ /",
  "XXvabhdicu:252": "athavākāśadhāturatrākāśaśabdenoktaḥ /",
  "XXvabhdicu:253": "sa hi brāhmaṇaḥ praṣṭā tasminnākāśadhātāvākāśasaṃjñītyata evoktamāloke sati prajñāyate /",
  "XXvabhdicu:254": "na cākāśamāloke sati prajñāyate, (Jaini_14)",
  "XXvabhdicu:255": "anidarśanatvāt /",
  "XXvabhdicu:256": "eṣa akāśadhāturbhūtānāmāsanno niśrayaḥ /",
  "XXvabhdicu:257": "tāni tu tajjasyopādāyarūpasya /",
  "XXvabhdicu:258": "tadapi vijñānasya /",
  "XXvabhdicu:259": "vijñānamadhicaitasikānāṃ viprayuktānāṃ ca dharmāṇām /",
  "XXvabhdicu:260": "ata ākāśaṃ trailokyapratiṣṭhā /",
  "XXvabhdicu:261": "tadabhāve trailokyamapratiṣṭhitamanādhāraṃ,",
  "XXvabhdicu:262": "na prajñāyeta /",
  "XXvabhdicu:263": "tasmādākāśaṃ jagadutpattipralayanimittaṃ na nārāyaṇa iti siddham / gatametat //",
  "XXvabhdicu:264": "idānīṃ vaktavyam /",
  "XXvabhdicu:265": "ṣaṇṇāmadhyātmikānāṃ dhātūnāṃ ko 'nukramaḥ ? brūmaḥ /",
  "XXvabhdicu:266": "pratyakṣavṛttiryattatprāgaprāptagrāhyato 'pi yat /",
  "XXvabhdicu:267": "tato 'pi yaddavīyo 'rthaṃ paṭiṣṭhamitarādapi // Abhidh-d_16 //",
  "XXvabhdicu:268": "pratyakṣavṛttīni khalu cakṣurādīni pañca prāguktāni /",
  "XXvabhdicu:269": "tebhyo 'pyaprāptagrāhiṇī dve prāgukte /",
  "XXvabhdicu:270": "tayorapi yadya(dda)",
  "XXvabhdicu:271": "vīyo 'rthaṃ tatprāguktam /",
  "XXvabhdicu:272": "prāptagrāhiṇāṃ tu 'paṭiṣṭhamitarādapi';",
  "XXvabhdicu:273": "yatpaṭutaraṃ tatprāguktamiti //",
  "XXvabhdicu:274": "abhidharmadīpe vimāṣāprabhāyāṃ vṛttau prathamādhyāsya dvitīyaḥ pādaḥ //",
  "XXvabhdicu:275": "(Jaini_15)",
  "XXvabhdicu:276": "prathamādhyāye",
  "XXvabhdicu:277": "tṛtīyapādaḥ /",
  "XXvabhdicu:278": "idamidānīṃ vaktavyam /",
  "XXvabhdicu:279": "ya ete 'ṣṭādaśadhātavaḥ,",
  "XXvabhdicu:280": "eṣāṃ kati sanidarśanāḥ katyanidarśanāḥ ?",
  "XXvabhdicu:281": "kati sapratighāḥ katya pratidhāḥ ?",
  "XXvabhdicu:282": "kati vyākṛtāḥ katyavyākṛtā iti ?",
  "XXvabhdicu:283": "ata idaṃ pratāyate //",
  "XXvabhdicu:284": "sanidarśana ādyārthaḥ",
  "XXvabhdicu:285": "ādyasya cakṣurdhātoryortho rūpadhātvākhyaḥ sa sanidarśanaḥ /",
  "XXvabhdicu:286": "saha nidarśanena nirdiṣṭa iti kṛtvā /",
  "XXvabhdicu:287": "nidarśanaṃ vāsya saṃbandhi vidyata iti sanidarśanaḥ //",
  "XXvabhdicu:288": "mūrtāḥ sapratighā daśa /",
  "XXvabhdicu:289": "saptacittadhātūndharmadhātuṃ ca hitvā daśānye mūrtā dhātavaḥ 'sapratighā daśa'; /",
  "XXvabhdicu:290": "pratigho nāma pratighātaḥ /",
  "XXvabhdicu:291": "sa ca trividhaḥ /",
  "XXvabhdicu:292": "āvaraṇaviṣayālambanapratighātaḥ /",
  "XXvabhdicu:293": "tatrāvaraṇapratighātaḥ svedeśe parasyotpattipratibandhaḥ /",
  "XXvabhdicu:294": "sa tu mūrtānāmeva saṃsthānavatāṃ paramāṇūnāṃ digdeśanirdeśyānāṃ dharmāṇām /",
  "XXvabhdicu:295": "yathā hastohastena pratihanyate upalo vopalena /",
  "XXvabhdicu:296": "viṣayapratighātaścakṣurādīnāṃ viṣayiṇāṃ rūpādiṣu sveṣu viṣayeṣu pratighātaḥ /",
  "XXvabhdicu:297": "yasya yasmin vṛttiḥ sannipātalakṣaṇā kāritrākhyā ca sa tasmin pratihanyate tato 'nyatrāvṛtteḥ /",
  "XXvabhdicu:298": "ālambanapratighātaścittacaittānāṃ sveṣvālambaneṣu pratighātaḥ //",
  "XXvabhdicu:299": "kaḥ punarviṣayālambanayorviśeṣaḥ ?",
  "XXvabhdicu:300": "yasminyasya kāritraṃ sa tasya viṣayaḥ /",
  "XXvabhdicu:301": "yaccittacaittairgṛhyate tadālambanam /",
  "XXvabhdicu:302": "tadihāvaraṇapratighātena daśānāṃ sapratighatvamanyonyāvaraṇāt /",
  "XXvabhdicu:303": "(Jaini_16)",
  "XXvabhdicu:304": "'ye dharmā viṣayapratighātena sapratighā āvaraṇapratighātenāpi te'; iti ?",
  "XXvabhdicu:305": "catuṣkoṭikaḥ /",
  "XXvabhdicu:306": "prathamā koṭiḥ- saptacittadhātavodharmadhātupradeśaśca yaḥ saṃprayuktaḥ /",
  "XXvabhdicu:307": "dvitīyā- pañca viṣayāḥ /",
  "XXvabhdicu:308": "tṛtīyā- pañcendriyāṇi /",
  "XXvabhdicu:309": "caturthī- dharmadhātupradeśaḥ saṃprayuktakavarjaḥ /",
  "XXvabhdicu:310": "'ye viṣayapratighātena sapratighā ālambanapratighātenāpi te';",
  "XXvabhdicu:311": "iti paścātpādakaḥ- ye tāvadālambanapratighātena viṣayapratighātenāpi te syuḥ /",
  "XXvabhdicu:312": "viṣayapratighātena,",
  "XXvabhdicu:313": "nālambanapratighātena pañcendriyāṇi /",
  "XXvabhdicu:314": "“yatrotpitsormanasaḥ pratighātaḥ śakyate paraiḥ kartum /",
  "XXvabhdicu:315": "tatsapratighaṃ jñeyaṃ viparyayādapratighamiṣṭam //“",
  "XXvabhdicu:316": "iti bhadantakumāralātaḥ /",
  "XXvabhdicu:317": "uktāḥ sapratighāḥ //",
  "XXvabhdicu:318": "kuśalādayo 'bhidhīyante /",
  "XXvabhdicu:319": "anyatra rūpaśabdābhyāṃ ta evāvyākṛtā matāḥ // Abhidh-d_17 //",
  "XXvabhdicu:320": "ta eva daśāvyākṛtā rūpaśabdadhātuvarjāḥ /",
  "XXvabhdicu:321": "tau hi triprakārau kuśalākuśalāvyākṛtau //",
  "XXvabhdicu:322": "śeṣāstridhā",
  "XXvabhdicu:323": "(Jaini_17)",
  "XXvabhdicu:324": "saptacittadhātavo hi triprakārāḥ /",
  "XXvabhdicu:325": "dharmadhātuśca /",
  "XXvabhdicu:326": "saṃprayuktastriprakāraḥ,",
  "XXvabhdicu:327": "viprayukto 'saṃskṛtaśca /",
  "XXvabhdicu:328": "yathāśāstraṃ kaścit triprakāraḥ kaścidekaprakāraḥ saṃbhavato draṣṭavyaḥ /",
  "XXvabhdicu:329": "kaḥ punaḥ kuśalārthaḥ ?",
  "XXvabhdicu:330": "śikṣitārthaḥ kuśalārthaḥ pravīṇavat /",
  "XXvabhdicu:331": "vipākahetāvaupamiko draṣṭavyaḥ /",
  "XXvabhdicu:332": "evamakuśalo 'pi avyākṛtastūbhayapakṣāvyākaraṇādavyākṛta ityabhiprāyaḥ //",
  "XXvabhdicu:333": "kati kāmadhātupratisaṃyuktāḥ kati yāvadapratisaṃyuktā iti /",
  "XXvabhdicu:334": "tadidamārabhyate /",
  "XXvabhdicu:335": "iha sarve 'pi",
  "XXvabhdicu:336": "kāmadhātau sarve 'pyaṣṭādaśa vidyante /",
  "XXvabhdicu:337": "rūpadhātau caturdaśa /",
  "XXvabhdicu:338": "rasagandhau savijñānau dhātū hitvā",
  "XXvabhdicu:339": "gandharasadhātū tadvijñānadhātū ca hitvā / ārūpye",
  "XXvabhdicu:340": "trayontimāḥ // Abhidh-d_18 //",
  "XXvabhdicu:341": "(Jaini_18)",
  "XXvabhdicu:342": "agrapaścāntimaḥ smṛtaḥ /",
  "XXvabhdicu:343": "antāścetyupasaṃkhyānam /",
  "XXvabhdicu:344": "paścimā manodhātumanovijñānadhātudharmadhātava evamārūpyadhātau santi //",
  "XXvabhdicu:345": "kati sāsravāḥ katyanāsravāḥ",
  "XXvabhdicu:346": "sāsravānāstravā antyāstrayaḥ",
  "XXvabhdicu:347": "anantaroktāstatra sāsravāḥ duḥkhasamudayasatyasaṃgṛhītāḥ /",
  "XXvabhdicu:348": "anāsravāstu mārgasatyāsaṃskṛtasaṃgṛhītāḥ //",
  "XXvabhdicu:349": "śeṣāstu sāsravāḥ /",
  "XXvabhdicu:350": "pañcadaśadhātavaḥ sāsravāḥ,",
  "XXvabhdicu:351": "āsravasaṃyogitvavyavakīrṇatvāṅgabhāvebhyaḥ /",
  "XXvabhdicu:352": "kośakārastvāha- “anuśayānuśayanātsāsravāḥ /",
  "XXvabhdicu:353": "” tadetadabrahma /",
  "XXvabhdicu:354": "na /",
  "XXvabhdicu:355": "niruktānuśayārthāparijñānāt /",
  "XXvabhdicu:356": "niruktāparijñānaṃ tāvat /",
  "XXvabhdicu:357": "anuśayānuśayanāt sānuśayāḥ /",
  "XXvabhdicu:358": "na sāsravā na yāvadoghāḥ /",
  "XXvabhdicu:359": "āsravā hi ābhavāgrādyāvadavīcimupādāya cittasantatiṃ strāvayanti svayaṃ ca sravantītyāsravāḥ /",
  "XXvabhdicu:360": "anuśayāstvanuśerate /",
  "XXvabhdicu:361": "kleśāḥ kliśnanti /",
  "XXvabhdicu:362": "granthā grathnanti /",
  "XXvabhdicu:363": "saṃyojanāni saṃyojayanti /",
  "XXvabhdicu:364": "oghāḥ apaharanti /",
  "XXvabhdicu:365": "iti svakriyādvāreṇaiteṣu vargeṣvetā nairuktyasaṃjñā niviśanta ityeṣā vyākhyānītirjyāyasī /",
  "XXvabhdicu:366": "(Jaini_19)",
  "XXvabhdicu:367": "anuśayārtho 'pi yadi puṣṭyarthastena mārganirvāṇālambaneṣu mithyādṛṣṭyādiṣu poṣotkarṣadarśanāt,",
  "XXvabhdicu:368": "nirvāṇamārgayorapi rūpādivat sāsravatvaprasaṅga iti / gatametat //",
  "XXvabhdicu:369": "kati savitarkāḥ kati savicārā iti vistaraḥ /",
  "XXvabhdicu:370": "sālambaprathamāḥ pañca sopacārāstrayastridhā // Abhidh-d_19 //",
  "XXvabhdicu:371": "sālambanānāṃ dhātūnāṃ ye prathamāḥ pañca te savitarkāḥ savicārāḥ /",
  "XXvabhdicu:372": "'trayastridhā'; /",
  "XXvabhdicu:373": "ye tvantyāstrayaste tredhā /",
  "XXvabhdicu:374": "savitarkāḥ savicārāḥ /",
  "XXvabhdicu:375": "vicāramātrāścāvitarkāḥ /",
  "XXvabhdicu:376": "avicārāśca /",
  "XXvabhdicu:377": "kāmadhātau prathame ca dhyāne vitarko naiṣu triṣu prakāreṣu praviśati /",
  "XXvabhdicu:378": "sa khalvavitarko vicāramātraśca //",
  "XXvabhdicu:379": "atrāha- yadi pañcavijñānakāyāḥ savitarkāḥ savicārāḥ kathaṃ tarhi avikalpā ityucyante ? brūmaḥ",
  "XXvabhdicu:380": "nirvikalpaguṇasvārthāḥ",
  "XXvabhdicu:381": "guṇaḥ svārtho yeṣāṃ te bhavanti 'guṇasvārthāḥ'; / ete hi",
  "XXvabhdicu:382": "asmārādanirūpaṇāt /",
  "XXvabhdicu:383": "avikalpā ityucyante /",
  "XXvabhdicu:384": "etau hi pradhānau vikalpau traiyadhvikadharmaviṣayau /",
  "XXvabhdicu:385": "(Jaini_20) yogināṃ kṛtākṛtakarmāntapratyavekṣaṇā cittarakṣaṇe smṛtiḥ pradhānī bhavati /",
  "XXvabhdicu:386": "dharmasvasāmānyalakṣaṇahetuphalasaṃbandhādiṣu pravicayākhyaḥ prajñāsvabhāvaḥ prādhānyamanubhavati / atra tu",
  "XXvabhdicu:387": "manobhaumī smṛtiḥ pūrvo dvitīyo dhīrnirūpikā // Abhidh-d_20 //",
  "XXvabhdicu:388": "'manobhaumī'ti vartate /",
  "XXvabhdicu:389": "pañcānāṃ vijñānakāyānāṃ jātibadhirapuruṣarūpadarśanavadvṛttiḥ /",
  "XXvabhdicu:390": "tatrāpi ca smṛtiḥ samāhitā cāsamāhitā ca anusmṛtivikalpaḥ,",
  "XXvabhdicu:391": "ālambanābhilapanatulyatvāt /",
  "XXvabhdicu:392": "prajñā tvasamāhitaivābhinirūpaṇā vikalpaḥ,",
  "XXvabhdicu:393": "samāhitāyāḥ prakāraviśeṣanirūpaṇābhāvāt,",
  "XXvabhdicu:394": "pūrvanirūpitopalakṣaṇamātravṛttitvācca //",
  "XXvabhdicu:395": "athaiṣāṃ ṣaṇṇāṃ vijñānakāyānāṃ kataradvijñānaṃ kiyadbhiḥ savikalpakam ?",
  "XXvabhdicu:396": "tadidamāviṣkriyate /",
  "XXvabhdicu:397": "vijñānapañcakaṃ kāmeṣvekena savikalpakam /",
  "XXvabhdicu:398": "svabhāvavikalpena /",
  "XXvabhdicu:399": "tasmādanyat tribhiḥ",
  "XXvabhdicu:400": "manovijñānaṃ kāmeṣu tribhiḥ savikalpakam /",
  "XXvabhdicu:401": "dhyāne prathame cāsamāhitam // Abhidh-d_21 //",
  "XXvabhdicu:402": "prathame hi dhyāne yadasamāhitaṃ manovijñānaṃ tat tribhireva /",
  "XXvabhdicu:403": "dvābhyāmavyagraṃ",
  "XXvabhdicu:404": "yatpunaḥ samāhitaṃtaddvābhyāmevābhinirūpaṇavikalpamapāsya /",
  "XXvabhdicu:405": "ekena cakṣuḥśrotratvagāśrayam /",
  "XXvabhdicu:406": "yatpunaścakṣuḥśrotratvagāśrayaṃ vijñānaṃ prathame dhyāne tadekenaiva /",
  "XXvabhdicu:407": "dvābhyāṃ taduparivyagraṃ",
  "XXvabhdicu:408": "dvitīyādiṣu dhyāneṣu dvābhyāṃ vyagramiti vartate /",
  "XXvabhdicu:409": "(Jaini_21)",
  "XXvabhdicu:410": "ekenaiva samāhitam // Abhidh-d_22 //",
  "XXvabhdicu:411": "anusmṛtivikalpenaiva /",
  "XXvabhdicu:412": "evaṃ yāvadbhavāgram //",
  "XXvabhdicu:413": "idamidānīṃ vaktavyam /",
  "XXvabhdicu:414": "kutra kasya ṣaṭprakāraṃ vijñānaṃ kuśalādivikalpakaṃ bhavati ?",
  "XXvabhdicu:415": "tadidamabhidharmagahvaraṃ prastūyate /",
  "XXvabhdicu:416": "ucchinnaśubhabījasya darśanaṃ savikalpakam /",
  "XXvabhdicu:417": "kuśalaṃ nāsti vijñānamanyatra pratisandhitaḥ // Abhidh-d_23 //",
  "XXvabhdicu:418": "iha tāvaducchinnakuśalamūlasya pañca rūpondriyāśrayabalotpannaṃ darśakaṃ vijñānaṃ kuśalaṃ na vidyate,",
  "XXvabhdicu:419": "anyatra kuśalamūlapratisandhānāt /",
  "XXvabhdicu:420": "kāmebhyo vītarāgasya bālasyāhānidharmiṇaḥ /",
  "XXvabhdicu:421": "dvidhāpyakuśalaṃ nāsti",
  "XXvabhdicu:422": "darśakaṃ ca manovijñānaṃ ca yadyaparihāṇadharmā bhavati /",
  "XXvabhdicu:423": "kliṣṭaṃ cāryasya nottamam // Abhidh-d_24 //",
  "XXvabhdicu:424": "na cāryasyordhvabhūmyālambanaṃ kliṣṭaṃ vijñānaṃ vikalpakamasti //",
  "XXvabhdicu:425": "kiñca,",
  "XXvabhdicu:426": "nākliṣṭāvyākṛtaṃ kiñcidūrdhvabhūmivikalpakam /",
  "XXvabhdicu:427": "na cānivṛtāvyākṛtaṃ kiñcidūrdhvabhūmivikalpakamasti /",
  "XXvabhdicu:428": "kliṣṭaṃ vikalpakaṃ cāpi nāstyadhobhūmigocaram // Abhidh-d_25 //",
  "XXvabhdicu:429": "na ca kliṣṭaṃ vijñānamadharabhūmyālambanaṃ vikalpakamasti /",
  "XXvabhdicu:430": "tridheha dvayamāryasya",
  "XXvabhdicu:431": "iha kuśalākuśalāvyākṛtaṃ darśakaṃ ca manovijñānaṃ ca vikalpakamasti /",
  "XXvabhdicu:432": "rāgiṇaḥ saśubhasya ca /",
  "XXvabhdicu:433": "avītarāgasyāpyanucchinnakuśalamūlasya pṛthagjanasya trividhaṃ dvayamasti /",
  "XXvabhdicu:434": "na śubhaṃ nāpi ca kliṣṭaṃ dvitīyādiṣu darśakam // Abhidh-d_26 //",
  "XXvabhdicu:435": "(Jaini_22)",
  "XXvabhdicu:436": "vijñānamastīti //",
  "XXvabhdicu:437": "idamidānīṃ vaktavyam /",
  "XXvabhdicu:438": "kathamasatyātmani śāśvate tadguṇe ca saṃskāre smṛtihetāvasati pratikṣaṇavinaśvareṣu ca vijñāneṣu ca parasparākṛtasaṃketeṣu pūrvānubhūto 'rthaḥ smaryate ?",
  "XXvabhdicu:439": "tadapadiśyate /",
  "XXvabhdicu:440": "yadyapi dattottara eṣa vādaḥ,",
  "XXvabhdicu:441": "tathāpīdaṃ śāstrānugatamārabhyate /",
  "XXvabhdicu:442": "prayogādaṅgasānnidhyātsabhāgatvācca santateḥ /",
  "XXvabhdicu:443": "prāgvijñānānubhūte 'rthe cetasyutpadyate smṛtiḥ // Abhidh-d_27 //",
  "XXvabhdicu:444": "praṇidhānānubhavajñānapāṭavasātatyakāritvābhyāmasahakāritvābhyāmasahakārikāraṇasānnidhye santatyānukūlebhyaḥ pūrvavijñānānubhūte rūpādau vastuni smṛtirutpadyate /",
  "XXvabhdicu:445": "ātmamanaḥsaṃyogātsaṃskārāpekṣā tadutpattiriti cet /",
  "XXvabhdicu:446": "na /",
  "XXvabhdicu:447": "ātmamanaḥ- saṃyogaḥ saṃskārāṇāṃ śaśaviṣāṇavadasiddhatvānnityasyāsyātmanaḥ saṃskārāṇāmanupapatteḥ /",
  "XXvabhdicu:448": "saṃskārasaṃyogaśca sakalātmavyāpitve pradeśavṛttyabhyupagamadoṣācca /",
  "XXvabhdicu:449": "tasmāt suṣṭhūktaṃ prayogādaṅgasānnidhyādibhyaḥ smṛtirutpadyate paramārthasaṃvṛttiviṣayā //",
  "XXvabhdicu:450": "etadviparyayāt māndyātkleśarogābhibhūtitaḥ /",
  "XXvabhdicu:451": "jñātapūrveṣu vismṛtiḥ saṃprajāyate // Abhidh-d_28 //",
  "XXvabhdicu:452": "idamidānīṃ vicāryate /",
  "XXvabhdicu:453": "duḥkhadarśanaheyādinā pañca prakāreṇa vijñānena yadanubhūtaṃ tatkatamena smaryate ?",
  "XXvabhdicu:454": "tadidaṃ prastūyate /",
  "XXvabhdicu:455": "dṛṣṭaṃ dvitricatuḥpañcaprakāreṇāpi cetasā /",
  "XXvabhdicu:456": "smaryate sattadanyaiśca nānyo 'nyaṃ vyoghadṛkkṣaye // Abhidh-d_29 //",
  "XXvabhdicu:457": "sarvāṇi khalu duḥkhadarśanādiheyāni pañcaprakārāṇi paramparānubhūtaṃ smaranti /",
  "XXvabhdicu:458": "ayaṃ tvatra niyamaḥ- 'nānyo 'nyaṃ vyoghadṛkkṣaye /",
  "XXvabhdicu:459": "'; nirodhamārgadarśanaprahātavyānubhūtaṃ tu nānyo 'nyaṃ smṛtipratiniyatālambanatvāt /",
  "XXvabhdicu:460": "śeṣāstu trayaḥ prakārāḥ sambhinnālambanatvānna pratiṣidhyante //",
  "XXvabhdicu:461": "vijñānānāṃ tu pañcānāṃ yadekenānubhūyate /",
  "XXvabhdicu:462": "tatsmaryate 'pi cānyena",
  "XXvabhdicu:463": "(Jaini_23)",
  "XXvabhdicu:464": "manovijñānenetyarthaḥ /",
  "XXvabhdicu:465": "tena khalvitarairapi // Abhidh-d_30 //",
  "XXvabhdicu:466": "manovijñānenāpi yadanubhūtaṃ tat ṣaḍbhirapi smaryate //",
  "XXvabhdicu:467": "atha dvādaśānāṃ cittānāṃ ko 'rthaḥ kenānubhūtaḥ katibhiḥ smaryate ?",
  "XXvabhdicu:468": "dvādaśacittāni /",
  "XXvabhdicu:469": "kāmāvacarāṇi kuśalādīni catvāri /",
  "XXvabhdicu:470": "rūpāvacarāṇi trīṇyanyatrākuśalāt /",
  "XXvabhdicu:471": "evamārūpyāvacarāṇyetānyeva trīṇi /",
  "XXvabhdicu:472": "śaikṣamaśaikṣaṃ ca /",
  "XXvabhdicu:473": "smṛtirapi tatsaṃprayuktā dvādaśavidhaiva /",
  "XXvabhdicu:474": "tatra kiṃ kenānubhūtaṃ tad dvādaśabhirapi smaryate ?",
  "XXvabhdicu:475": "kāmāvacarakuśalānubhūtaṃ tad dvādaśavidhayā smarati /",
  "XXvabhdicu:476": "evamakuśalena /",
  "XXvabhdicu:477": "tannivṛtāvyākṛtānubhūtamaṣṭavidhayā smarati /",
  "XXvabhdicu:478": "kāmāvacaryā sarvayā /",
  "XXvabhdicu:479": "rūpārūpyāvacaryayānyatra nivṛtāvyākṛtānivṛtāvyākṛtāyāḥ śaikṣāśaikṣābhyāṃ ca /",
  "XXvabhdicu:480": "evamanivṛtāvyākṛtena /",
  "XXvabhdicu:481": "rūpāvacarakuśalānubhūtaṃ sarvābhiḥ smarati /",
  "XXvabhdicu:482": "tannivṛtāvyākṛtānubhūtaṃ daśabhiranyatra kāmāvacaranivṛtāvyākṛtānivṛtāvyākṛtābhyām /",
  "XXvabhdicu:483": "tadanivṛtāvyākṛtānubhūtaṃ daśabhiranyatrārūpyāvacaranivṛtāvyākṛtānivṛtāvyākṛtābhyām /",
  "XXvabhdicu:484": "ārūpyāvacaraḥ kuśalānubhūtaṃ daśabhiranyatra kāmāvacaranivṛtāvyākṛtānivṛtāvyākṛtābhyām /",
  "XXvabhdicu:485": "tannivṛtāvyākṛtānubhūtaṃ navabhiranyatra kāmāvacaraṃ nivṛtāvyākṛtānivṛtāvyākṛtābhyām /",
  "XXvabhdicu:486": "rūpāvacarāccānivṛtāvyākṛtāt /",
  "XXvabhdicu:487": "evamanivṛtāvyākṛtena /",
  "XXvabhdicu:488": "śaikṣānubhūtamekādaśabhiranyatrakāmāvacaranivṛtāvyākṛtādevamaśaikṣeṇeti /",
  "XXvabhdicu:489": "saṃkṣepārthastvayaṃ ślokaiḥ pradarśyate /",
  "XXvabhdicu:490": "dvyavyākṛtānubhūtaṃ yaccittaṃ dvādaśakādiha /",
  "XXvabhdicu:491": "vyārūpyarūpanivṛteḥ smaryate 'ṣṭābhireva tat // Abhidh-d_31 //",
  "XXvabhdicu:492": "kāmadhātau nivṛtāvyākṛtānivṛtāvyākṛtābhyāṃ yadanubhūtaṃ tadaṣṭābhiḥ smaryate /",
  "XXvabhdicu:493": "rūpārūpyāvacare dve nivate hitvā /",
  "XXvabhdicu:494": "śekṣamaśaikṣaṃ caivamanivṛtāvyākṛtena /",
  "XXvabhdicu:495": "rūpārūpyāptanivṛtaśubhābhyāṃ tu krameṇa yat /",
  "XXvabhdicu:496": "kāmāptāvyākṛte hitvā smaryate daśakena tat // Abhidh-d_32 //",
  "XXvabhdicu:497": "kāmāvacaranivṛtāvyākṛte hitvā /",
  "XXvabhdicu:498": "(Jaini_24)",
  "XXvabhdicu:499": "rūpe tvanivṛtākhyena dṛṣṭamavyākṛtena yat /",
  "XXvabhdicu:500": "ārūpyāvyākṛte hitvā tadanyaiḥ smaryate punaḥ // Abhidh-d_33 //",
  "XXvabhdicu:501": "yatkhalu rūpadhātau anivṛtāvyākṛtenānubhūtaṃ tadārūpyāvyākṛte hitvā tadanyairdaśabhiḥ smaryate //",
  "XXvabhdicu:502": "ārūpyāvyākṛtajñātaṃ yaśceto navakena tat /",
  "XXvabhdicu:503": "kāmāptāvyākṛte hitvā rūpāptānivṛtaṃ tathā // Abhidh-d_34 //",
  "XXvabhdicu:504": "gatametadaupodghātikaṃ prakaraṇam /",
  "XXvabhdicu:505": "prakṛtamevābhidhīyatām //",
  "XXvabhdicu:506": "ya ete 'ṣṭādaśadhātava eṣāṃ kati sālambanāḥ katyanālambanāḥ katyupāttāḥ katyanupāttāḥ kati saṃcitāḥ katyasaṃcitāḥ ?",
  "XXvabhdicu:507": "tadidamārabhyate /",
  "XXvabhdicu:508": "cittākhyāḥ sapta sālambā dharmākhyaḥ saṃprayuktakaḥ /",
  "XXvabhdicu:509": "sālambanā iti vartate /",
  "XXvabhdicu:510": "śeṣāstvanālambanā viṣayāgrahaṇāt //",
  "XXvabhdicu:511": "amūrtā dhvaninā sārdhamanupāttāḥ",
  "XXvabhdicu:512": "ya ete saptacittadhātavo dharmadhātvardhena sahoktāste śabdena sahānupāttāḥ / ato 'nye",
  "XXvabhdicu:513": "nava dvidhā // Abhidh-d_35 //",
  "XXvabhdicu:514": "ye santānādhirohiṇaḥ pratyutpannāścakṣurādayastadavinirbhāgiṇaśca rūpādayaḥ /",
  "XXvabhdicu:515": "śeṣāstvanupāttāḥ /",
  "XXvabhdicu:516": "niścetanatvādanātmabhāvaparyāpannatvācca /",
  "XXvabhdicu:517": "śeṣā ye bāhyāḥ kāyendriyasaṃtānavyatirekavartinaste 'nupāttā iti siddham //",
  "XXvabhdicu:518": "kati bhūtāni kati bhautikāḥ ?",
  "XXvabhdicu:519": "tatrāpyucyate /",
  "XXvabhdicu:520": "spṛśyaṃ dvidhā",
  "XXvabhdicu:521": "atra bhūtāni catvāri bhautikaṃ ca gurutvādisaptaprakāram /",
  "XXvabhdicu:522": "(Jaini_25)",
  "XXvabhdicu:523": "sadharmāṃśāḥ saha tā nava bhautikāḥ /",
  "XXvabhdicu:524": "saha dharmadhātvaṃśenāvijñaptyākhyena 'saha tā nava bhautikāḥ'; //",
  "XXvabhdicu:525": "evaṃ kati mūrtāḥ ?",
  "XXvabhdicu:526": "daśa sāvayavā mūrtāḥ",
  "XXvabhdicu:527": "śeṣāstvamūrtāścakṣurvijñānadhātvādayaḥ /",
  "XXvabhdicu:528": "ta eva daśa saṃcitāḥ // Abhidh-d_36 //",
  "XXvabhdicu:529": "paramāṇusaṃghātā ityarthaḥ /",
  "XXvabhdicu:530": "ta evāṣṭau cakṣurvijñānadhātvādayo hitvā śeṣā daśa saṃcitāḥ //",
  "XXvabhdicu:531": "kati cchettāraḥ kati cchedyāḥ,",
  "XXvabhdicu:532": "kati dagdhāraḥ kati dāhyāḥ,",
  "XXvabhdicu:533": "kati tolayitāraḥ kati tolyāḥ ?",
  "XXvabhdicu:534": "tadidamatrocyate /",
  "XXvabhdicu:535": "rūpagandharasasparśāścchetṛcchedyātmakā matāḥ /",
  "XXvabhdicu:536": "dāhakāstolakāścaite dāhyāstolyāsta eva vā // Abhidh-d_37 //",
  "XXvabhdicu:537": "'vā'; śabdo matavikalpārthaḥ /",
  "XXvabhdicu:538": "keṣāñcittejodhātureva dagdhā gurutvameva tolyam //",
  "XXvabhdicu:539": "kati vipākajāḥ katyaupacayikāḥ ?",
  "XXvabhdicu:540": "pañca rūpīndriyātmāno vipākopacayātmakāḥ /",
  "XXvabhdicu:541": "(Jaini_26)",
  "XXvabhdicu:542": "vipākakāraṇahetvadhīnajanmatvāt naiṣyandikāni cakṣurādīni pañca na vidyante /",
  "XXvabhdicu:543": "mṛtasya vipākajavyatiriktatanniṣyandābhāvāt /",
  "XXvabhdicu:544": "tatra vipākahetorjātā vipākajāḥ,",
  "XXvabhdicu:545": "madhyapadalopaṃ kṛtvā gorathavat /",
  "XXvabhdicu:546": "amūrtā naupacayikāḥ",
  "XXvabhdicu:547": "saptacittadhātavo dharmadhātuścāmūrtā naiṣyandikavipākajāstu vidyante sabhāgavipākahetubalotpatteḥ /",
  "XXvabhdicu:548": "tridhā śeṣāḥ",
  "XXvabhdicu:549": "rūpadhātvādyāścatvārastriprakārā ye kāyendriyasahavartinaste tridhā /",
  "XXvabhdicu:550": "bāhyāḥ te dvidhā /",
  "XXvabhdicu:551": "dhvanirdvidhā // Abhidh-d_38 //",
  "XXvabhdicu:552": "śabdastu vipākajo nāstītyāgamaḥ /",
  "XXvabhdicu:553": "yuktirapīcchātastatpravṛtteḥ //",
  "XXvabhdicu:554": "idānīmidamucyate /",
  "XXvabhdicu:555": "yaścakṣurdhātunā samanvāgataḥ samanvāgamaṃ pratilabhate cakṣurvijñānadhātunāpi saḥ ?",
  "XXvabhdicu:556": "yo vā cakṣurvijñānardhātunā cakṣudhātunāpi saḥ ? āha /",
  "XXvabhdicu:557": "nātraikāṃśaḥ / yasmāt",
  "XXvabhdicu:558": "cakṣustadupalabdhiśca pṛthagvā saha vāpnuyāt /",
  "XXvabhdicu:559": "(Jaini_27)",
  "XXvabhdicu:560": "cakṣurdhātuṃ tāvallabhate na cakṣurvijñānadhātum /",
  "XXvabhdicu:561": "kāmadhātau krameṇa cakṣurindriyaṃ pratilabhamānaḥ,",
  "XXvabhdicu:562": "ārūpyadhātucyutaśca dvitīyādiṣu dhyāneṣūpapadyamānaḥ /",
  "XXvabhdicu:563": "syāccakṣurvijñānadhātunā na cakṣurdhātunā /",
  "XXvabhdicu:564": "dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ /",
  "XXvabhdicu:565": "tataścyutaścādhastādupapadyamānaḥ /",
  "XXvabhdicu:566": "ubhābhyāmapi- ārūpyadhātucyutaḥ kāmadhātau brahmaloke copapadyamānaḥ /",
  "XXvabhdicu:567": "nobhābhyām- etānākārān sthāpayitvā /",
  "XXvabhdicu:568": "yaścakṣurdhātunā samanvāgataḥ cakṣurvijñānadhātunāpi saḥ ?",
  "XXvabhdicu:569": "catuṣkoṭikāḥ /",
  "XXvabhdicu:570": "prathamā- dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ /",
  "XXvabhdicu:571": "dvitīyā- kāmadhātāvalabdhavihīnacakṣuḥ /",
  "XXvabhdicu:572": "tṛtīyā- kāmadhātau labdhāvihīnacakṣuḥ prathamadhyānopapanno dvitīyādidhyānopapannaśca paśyan /",
  "XXvabhdicu:573": "caturthī- etānākārān sthāpayitvā //",
  "XXvabhdicu:574": "gatametat / prakṛtamidānīmanuvartyatām /",
  "XXvabhdicu:575": "katyādhyātmikāḥ kati bāhyāḥ ?",
  "XXvabhdicu:576": "dvādaśādhyātmikā jñeyāḥ",
  "XXvabhdicu:577": "pañcendriyātmikaḥ saptacittadhātavaśca,",
  "XXvabhdicu:578": "ahaṃkārasanniśrayatvāt /",
  "XXvabhdicu:579": "“ātmanā hi sudāntena svargaṃ prāpnoti paṇḍitaḥ /” iti /",
  "XXvabhdicu:580": "bāhyāṣṣaḍviṣayātmakāḥ // Abhidh-d_39 //",
  "XXvabhdicu:581": "kati darśanaheyāḥ kati bhāvanāheyāḥ katyaheyāḥ ?",
  "XXvabhdicu:582": "tadārabhyate /",
  "XXvabhdicu:583": "trayo 'ntyāstrividhāḥ",
  "XXvabhdicu:584": "manodhāturmanovijñānadhāturdharmadhātavastriprakārāḥ /",
  "XXvabhdicu:585": "aṣṭāśītyanuśayasahacariṣṇavastatprāptayaśca darśanaheyāḥ /",
  "XXvabhdicu:586": "(Jaini_28)",
  "XXvabhdicu:587": "śeṣā bhāvanāpathasaṃkṣayāḥ /",
  "XXvabhdicu:588": "ye sāsravāḥ /",
  "XXvabhdicu:589": "ye tvanāsravāste 'praheyā nirdoṣatvāt //",
  "XXvabhdicu:590": "na rūpamasti dṛggheyaṃ nākliṣṭaṃ nāvikalpakam // Abhidh-d_40 //",
  "XXvabhdicu:591": "pṛthagjanatvamiti cet /",
  "XXvabhdicu:592": "na /",
  "XXvabhdicu:593": "tasyānivṛtāvyākṛtatvāta,",
  "XXvabhdicu:594": "samucchinnakuśalamūlavītarāgāṇāmapi tatsamanvāgamāt /",
  "XXvabhdicu:595": "āpāyikaṃ ca kāyavākkarmarūpasvabhāvaṃ tadapyāryamārgavirodhitvādvihīnaṃ na tu prahīṇaṃ tasmādubhayaṃ na darśanaheyaṃ satyeṣvavipratipatteḥ /",
  "XXvabhdicu:596": "duḥkhadharmajñānakṣāntau pṛthagjanatvaprasaṃgācca /",
  "XXvabhdicu:597": "pañcavijñānakāyā avikalpakāste 'pi na darśanaheyāḥ //",
  "XXvabhdicu:598": "kati sabhāgāḥ kati tatsabhāgāḥ ?",
  "XXvabhdicu:599": "sabhāga eva dharmākhyaḥ śeṣāstūbhayathā smṛtāḥ /",
  "XXvabhdicu:600": "dharmadhātuvarjyā anye dhātavo dvidhā /",
  "XXvabhdicu:601": "sabhāgāstatsabhāgāśca //",
  "XXvabhdicu:602": "kaḥ punaḥ sabhāgārthaḥ ko vā tatsabhāgārthaḥ ?",
  "XXvabhdicu:603": "sabhāgastatsabhāgatve svakriyābhāktu tulyate // Abhidh-d_41 //",
  "XXvabhdicu:604": "(Jaini_29)",
  "XXvabhdicu:605": "yaḥ svakriyāṃ bhajate sa sabhāga ityucyate /",
  "XXvabhdicu:606": "yaḥ svakriyāvirahitaḥ sa tatsādṛśyamātrabhajamānatvāt tatsabhāga ityākhyāyate /",
  "XXvabhdicu:607": "atra sabhāgastrividhaḥ /",
  "XXvabhdicu:608": "adhvasu svakriyābhedena vācyaḥ /",
  "XXvabhdicu:609": "evaṃ tatsabhāgaḥ kriyāvirahito vācyaḥ /",
  "XXvabhdicu:610": "anutpattidharmakaṃ caturthamiti kāśmīrāḥ //",
  "XXvabhdicu:611": "kati dṛṣṭiḥ kati na dṛṣṭiḥ ?",
  "XXvabhdicu:612": "cakṣuḥ sadharmadhātvaṃśaṃ navadhā dṛṣṭirūcyate /",
  "XXvabhdicu:613": "cakṣustāvalloke 'pi dṛṣṭiriti pratītam /",
  "XXvabhdicu:614": "dharmadhātorapi pradeśo dṛṣṭisvabhāvo 'ṣṭavidhaḥ kliṣṭākliṭaprajñātmakaḥ /",
  "XXvabhdicu:615": "śeṣastu na dṛṣṭiḥ /",
  "XXvabhdicu:616": "pāñcavijñānakī prajñā na dṛṣṭiranitīraṇāt // Abhidh-d_42 //",
  "XXvabhdicu:617": "nitīrikā hi dṛṣṭayo vicāraṇāśrayāt /",
  "XXvabhdicu:618": "sā tvavikalpikā jaḍasvabhāvā /",
  "XXvabhdicu:619": "atyalpamidamucyate /",
  "XXvabhdicu:620": "manovijñānabhaumyanirāsādisaṃprayuktā na dṛṣṭirityupasaṃkhyātavyam //",
  "XXvabhdicu:621": "kathaṃ punaretāḥ prajñāḥ paśyanti ?",
  "XXvabhdicu:622": "tadidamāviṣkriyate /",
  "XXvabhdicu:623": "sameghāmegharātryahnordṛśyaṃ cakṣuryathekṣate /",
  "XXvabhdicu:624": "kliṣṭākliṣṭadṛśau tadvacchaikṣāśaiṃkṣe ca paśyataḥ // Abhidh-d_43 //",
  "XXvabhdicu:625": "(Jaini_30)",
  "XXvabhdicu:626": "yathā sameghāyāṃ timirapaṭalāvaguṇṭhitacandranakṣatracakraprāyāṃ rajanyāṃ rūpāṇi dṛśyante tathā kliṣṭāḥ pañcadṛṣṭayo jñeyaṃ paśyanti /",
  "XXvabhdicu:627": "yathā tu vigatarajāṃsi niśākarakiraṇāṃśukāvaguṇṭhitāyāṃ triyāmāyāṃ rūpāṇi dṛśyante,",
  "XXvabhdicu:628": "tathā laukikī samyagdṛṣṭiḥ paśyati /",
  "XXvabhdicu:629": "yathā tu meghapaṭalāvaguṇṭhite divākarakiraṇānudbhāsite divase rūpāṇi dṛśyante tadvacchaikṣī dṛṣṭiḥ paśyati /",
  "XXvabhdicu:630": "yathā tu dravyakanakarasāvasekapiñjaradinakarakiraṇaprotsāritatimirasaṃcaye divase cakṣuṣmato devadattasya rūpaṃ cakṣurīkṣate,",
  "XXvabhdicu:631": "tathā buddhānāmarhatāṃ prajñācakṣuravidyākleśopakleśamaladūṣikātimirapaṭalavarjitaṃ jñeyaṃ paśyatīti /",
  "XXvabhdicu:632": "abhidharmadīpe vibhāṣāprabhāyāṃ vṛttau prathamasyādhyāyasya tṛtīyaḥ pādaḥ //",
  "XXvabhdicu:633": "(Jaini_31)",
  "XXvabhdicu:634": "prathamādhyāye",
  "XXvabhdicu:635": "caturthapādaḥ /",
  "XXvabhdicu:636": "āha / yaduktam- cakṣurdarśanamaṣṭaprakārā ca prajñā dṛṣṭiriti /",
  "XXvabhdicu:637": "atha vijñānaṃ paśyatyatha na paśyati ?",
  "XXvabhdicu:638": "yadi paśyati daśadharmā dṛṣṭisvabhāvā bhavanti /",
  "XXvabhdicu:639": "atha na paśyati dārṣṭāntikapakṣastarhyujjhito bhavati /",
  "XXvabhdicu:640": "devā enaṃ grahīṣyanti grahītavyaṃ cenmaṃsyante /",
  "XXvabhdicu:641": "yattūktaṃ daśadharmā dṛṣṭisvabhāvāḥ prāpnuvantītyatra vijñānasya mukhyadarśanakalpanāpratiṣedhamupariṣṭāt kariṣyāmaḥ /",
  "XXvabhdicu:642": "idaṃ tu vaktavyam /",
  "XXvabhdicu:643": "cakṣuścakṣurvijñānaprajñāsāmagrīṇāṃ kaḥ paśyati ?",
  "XXvabhdicu:644": "kutaḥ saṃśaya iti cet /",
  "XXvabhdicu:645": "sarvatra doṣadarśanāt /",
  "XXvabhdicu:646": "yadi tāvaccakṣuḥ paśyati yāvatkāyaḥ spṛśati tato yugapat sarvaviṣayopabhogaprasaṃgaḥ /",
  "XXvabhdicu:647": "atha cakṣurvijñānaṃ paśyati kastarhi vijānāti ?",
  "XXvabhdicu:648": "vyavahitamapi kiṃ na paśyati,",
  "XXvabhdicu:649": "apratighatvāt ?",
  "XXvabhdicu:650": "atha prajñā paśyati śrotravijñānādiṣvapi prajñā vidyata iti tatrāpi darśanaprasaṃgaḥ /",
  "XXvabhdicu:651": "atha cakṣurādisāmagrī paśyati sāpi khalu cakṣurādisāmagryaṅgavyatiriktā svabhāvakriyābhāvānna vidyate /",
  "XXvabhdicu:652": "cakṣurādisāmagryaṅgānāmapi pratyekaṃ darśanaśaktikriyābhāvo 'ndhaśatavadityasattvam /",
  "XXvabhdicu:653": "sarvasāmagrīṇāṃ sarvakāryakaraṇāpattitvāt,",
  "XXvabhdicu:654": "viśeṣābhāvāt /",
  "XXvabhdicu:655": "hetupratyayasāmagrīṃ pratītya kriyāmātraṃ vijñānamutpadyata iti cet /",
  "XXvabhdicu:656": "na /",
  "XXvabhdicu:657": "janikartṛbhāve janmakriyāsvātantryānupapatteḥ,",
  "XXvabhdicu:658": "naśyādivat /",
  "XXvabhdicu:659": "hetupratyayānāṃ paratantrāṇāṃ svātmanyavasthitānāṃ nirātmakānāṃ nirātmakakaraṇaśaktyayogāt /",
  "XXvabhdicu:660": "kiñca, vijñeyābhāve vijñānānupapatteḥ,",
  "XXvabhdicu:661": "dāhyadahanavat /",
  "XXvabhdicu:662": "kiñca, vijñānakriyāśritābhāve tadabhāvāccitrakuḍyavat /",
  "XXvabhdicu:663": "janmanāśayorddharmidharmatve viruddhānāmanyataropapattirvināśasya vā sajātihetutvaprasaṃgaḥ /",
  "XXvabhdicu:664": "yajjātyanuvṛttistadbījamiti cet /",
  "XXvabhdicu:665": "na /",
  "XXvabhdicu:666": "kuśalākuśalādicittanirodhe bījatvānupapatteḥ,",
  "XXvabhdicu:667": "sāmagrīpakṣotsargātsāṃkhyamatābhyupagamadoṣācca /",
  "XXvabhdicu:668": "teṣāmapi pradhānākhyādbījādekasmānnirapekṣātsarvaṃ saṃbhavati /",
  "XXvabhdicu:669": "nimittāntarāpekṣā śaktaśakteriti cet /",
  "XXvabhdicu:670": "na /",
  "XXvabhdicu:671": "akṣaṇikatvadoṣāt /",
  "XXvabhdicu:672": "sarvasāmagryaṅgabījābhyupagame kāryasvabhāvādivaicitryaprasaṃgaḥ /",
  "XXvabhdicu:673": "tasmānnirdoṣaḥ pakṣo vaktavyaḥ /",
  "XXvabhdicu:674": "so 'yaṃ prakramyate /",
  "XXvabhdicu:675": "(Jaini_32)",
  "XXvabhdicu:676": "cakṣuḥ paśyati vijñānaṃ vijānāti svagocaram /",
  "XXvabhdicu:677": "ālocanopalabdhitvādviśeṣaḥ sumahāṃstayoḥ // Abhidh-d_44 //",
  "XXvabhdicu:678": "cakṣurdravyaṃ hi draṣṭṛsvabhāvam /",
  "XXvabhdicu:679": "tasya hetupratyayasāmagrīparigrahaprabodhitaśakteḥ rūpadarśanakriyāmātramutpadyate /",
  "XXvabhdicu:680": "dravyakriyayoścānyatvaṃ siddhasādhyamānarūpatvānnirapekṣasāpekṣavyapadeśitvācca draṣṭavyam /",
  "XXvabhdicu:681": "tatra cakṣurmūrtikriyāvadvijñānādhiṣṭhitaṃ darśanakriyāmārabhate /",
  "XXvabhdicu:682": "na vijñānaśūnyam /",
  "XXvabhdicu:683": "yathaiva cakṣurvijñānamālocanādhiṣṭhitakriyaṃ vijānāti,",
  "XXvabhdicu:684": "na kevalam,",
  "XXvabhdicu:685": "paramparānugrahabalāddhyanayoḥ pradīpādipratyayāntaraparigṛhītayoryugapadekasmin viṣaye vṛttilābho bhavati /",
  "XXvabhdicu:686": "yastvetadatipatyaivaṃ kalpayati- 'kāraṇabhūtābhyāṃ prāgutpannābhyāṃ cakṣūrūpābhyāṃ kāryabhūtaṃ vijñānaṃ sahaikasmin kāle nāvatiṣṭhate';",
  "XXvabhdicu:687": "iti tasya sakṣādviṣayānubhavanābhāvādanumānāgamābhāvaprasaṃgaḥ /",
  "XXvabhdicu:688": "anubhavajñāne cāsati manovijñānasmṛtigocarābhāvādanutpattiprasaṃgaḥ /",
  "XXvabhdicu:689": "niyataviṣayasmaraṇābhāvācca /",
  "XXvabhdicu:690": "tasmādvijñānaṃ niyatāśrayālambanalabdhapratiṣṭhaṃ sahakārikāraṇasāmagrīsannipātopajanitakriyaṃ sākṣādviṣayamupalabhate /",
  "XXvabhdicu:691": "cakṣurapyālocayati pradīpastatkālamevāvabhāsayati /",
  "XXvabhdicu:692": "ya ete vijñānacakṣūrūpādayaḥ svahetusāmagrīprabodhitaśaktayaḥ te viṣayaprativijñaptyālocanāvabhāsanākhyāṃ yugapat saudhīṃ saudhīṃ vṛttiṃ pratipadyanta iti yuktimatī nītiḥ /",
  "XXvabhdicu:693": "tasmātsatsvapyanyeṣu pratyayeṣu darśanakriyāyāścakṣuṣaḥ prādhānyāt,",
  "XXvabhdicu:694": "tadevāñjasā paśyatītyucyate /",
  "XXvabhdicu:695_0": "yathā vā devadattaḥ sthālījalajvalanataṇḍulādiṣu satsvapi pāke pravartamāne svasyāmadhiśrayaṇodakāsecanataṇḍalāvapanadarvīparighaṭṭanācāmanisrāvaṇakriyāyāṃ",
  "XXvabhdicu:695_1": "labdhasāmarthyaḥ sādhanasanniyoge ca paraprāptaiśvaryo devadattaḥ prādhānyātpacatātyucyate /",
  "XXvabhdicu:696": "yadā punastaṇḍulānāṃ (Jaini_33)",
  "XXvabhdicu:697": "vikledo vivakṣitaḥ pāko vā tadā jalānalayoḥ prādhānyādvyapadeśo bhavatyambu kledayatyagniḥ pacatīti /",
  "XXvabhdicu:698": "tasmātsāmagryāṃ satyāṃ darśane pravartamāne prādhānyāccakṣuḥ paśyatītyucyate /",
  "XXvabhdicu:699": "kathaṃ prādhānyamiti cet ?",
  "XXvabhdicu:700": "tatprakarṣe darśanaprakarṣāt /",
  "XXvabhdicu:701": "tulye hi prathamadhyānacakṣurvijñāne dvitīyādiṣu cakṣuṣprakarṣāddarśanaprakarṣo dṛśyata iti /",
  "XXvabhdicu:702": "tasmādyuktam- “cakṣuḥ paśyati nayanaṃ paśyati manasi tu bhaktyā prajñāvṛttirupacaryate manasā paśyati” iti /",
  "XXvabhdicu:703": "tatrayaduktaṃ kośakāreṇa- “kimidamākāśaṃ khādyate /",
  "XXvabhdicu:704": "sāmagrayāṃ hi satyāṃ dṛṣṭamityupacāraḥ pravartate /",
  "XXvabhdicu:705": "tatra kaḥ paśyati ?” iti /",
  "XXvabhdicu:706": "tadatra teta bhadantena sāmagryaṅgakriyāpaharaṇaṃ ? kriyate /",
  "XXvabhdicu:707": "abhidharmasaṃmohāṅkasthānenātmāpyaṅkito bhavatyayogaśūnyatāprapātābhimukhyatvaṃ pradarśitamiti //",
  "XXvabhdicu:708": "kiṃ punarekenāpi cakṣaṣā paśyati,",
  "XXvabhdicu:709": "āhosvid dvābhyāmeveti ?",
  "XXvabhdicu:710": "nātra niyamaḥ / yasmāt",
  "XXvabhdicu:711": "(Jaini_34)",
  "XXvabhdicu:712": "ekasya cakṣuṣaḥ kāryaṃ vijñānamathavā dvayoḥ /",
  "XXvabhdicu:713": "iti dvicandradarśanādervijñānasya .......... //",
  "XXvabhdicu:714": "prāptagrāhīṇi āhosvidaprāptagrāhīṇīti ? taducyate /",
  "XXvabhdicu:715": "aprāpyārthaṃ manaścakṣuḥ śrotraṃ ca trīṇyato 'nyathā // Abhidh-d_45 //",
  "XXvabhdicu:716": "ghrāṇarasanakāyendriyāṇi prāptagrāhīṇītyarthaḥ //",
  "XXvabhdicu:717": "atra kāṇādaḥ paśyati /",
  "XXvabhdicu:718": "nāprāptagrāhīṇīndriyāṇi /",
  "XXvabhdicu:719": "cakṣuṣo hi raśmirgatvā paśyati /",
  "XXvabhdicu:720": "śrotraṃ tra sarvagataṃ prāpyaiva sarvaṃ śrṛṇoti /",
  "XXvabhdicu:721": "taṃ pratīdamucyate /",
  "XXvabhdicu:722": "aprāptagrāhiṇaḥ siddhā dūrāsannasamagrahāt /",
  "XXvabhdicu:723": "yāvatā hi kālena devadattaḥ svapāṇitalalekhāṃ paśyati tāvataiva candralekhām /",
  "XXvabhdicu:724": "na cāyaṃ gatimatāṃ dharmaḥ /",
  "XXvabhdicu:725": "gatimanto hi devadattādayo dūraṃ cirādgacchantyāsannaṃ kṣipramiti /",
  "XXvabhdicu:726": "na /",
  "XXvabhdicu:727": "pradīpavat tatsiddheḥ /",
  "XXvabhdicu:728": "pradīpādiprabhāvaścet",
  "XXvabhdicu:729": "yathā khalu yāvatā kālena pradīpo nediṣṭhaṃ rūpamabhivyanakti tāvatā daviṣṭhaṃ tadvaditi /",
  "XXvabhdicu:730": "tatra pratyavasthānam-",
  "XXvabhdicu:731": "na samaṃ tatsamudbhavāt // Abhidh-d_46 //",
  "XXvabhdicu:732": "(Jaini_35)",
  "XXvabhdicu:733": "yadi pradīpo gacchet,",
  "XXvabhdicu:734": "tatrāpyeṣa doṣaḥ prasajyeta /",
  "XXvabhdicu:735": "prabhādimadhyānteṣu ca tāpaviśeṣadarśanāt tadekatvāsiddhiḥ /",
  "XXvabhdicu:736": "tasya punaḥ pratītya yugapat sarvapradīpaprabhāmupādāya rūpaparamāṇūnāmutpattistasyaiṣa doṣo nāsti //",
  "XXvabhdicu:737": "sarvagrahaprasaṃgaścennāyaskāntādidarśanāt /",
  "XXvabhdicu:738": "yadyaprāptagrāhi cakṣuḥ brahmaloke brahmāṇaṃ kasmānna paśyati ?",
  "XXvabhdicu:739": "tatredamucyate /",
  "XXvabhdicu:740": "nāyaskāntavattatsiddheḥ /",
  "XXvabhdicu:741": "yathā tulye 'pyaprāptākarṣaṇe na prācīno 'yaskānto maṇirudīcīnamayaḥ samākarṣati tadvaditi //",
  "XXvabhdicu:742": "atra punarvindhyavāsī paśyati sarvagatatvamindriyāṇām /",
  "XXvabhdicu:743": "taṃ pratīdamucyate /",
  "XXvabhdicu:744": "sarvagatvādadoṣaścennāyogāttilatailavat // Abhidh-d_47 //",
  "XXvabhdicu:745": "ko hyanunmatto brūyāttileṣu tailaṃ sarvagatamastīti ?",
  "XXvabhdicu:746": "tadvakcakṣuḥśrotrādyadhiṣṭhānebhyo bahirindriyāṇi kaḥ kalpayedamūḍhacetāḥ ?",
  "XXvabhdicu:747": "idaṃ vaktavyam /",
  "XXvabhdicu:748": "yatra kāye sthitaścakṣuṣā rūpāṇi paśyati kiṃ tāni kāyacakṣūrūpavijñānāni ekabhaumāni,",
  "XXvabhdicu:749": "āhostidanyabhaumikānyapi ?",
  "XXvabhdicu:750": "sarveṣāmaniyamaḥ /",
  "XXvabhdicu:751": "tatra kāmadhātūpapannasya tāvat svena cakṣuṣā svāni rūpāṇi paśyataḥ sarvaṃ svabhaumam /",
  "XXvabhdicu:752": "tasyaivāsya dhyānacakṣuṣā svarūpāṇi paśyataḥ kāyarūpe svabhūmike dvayaṃ prathamāddhyānāt /",
  "XXvabhdicu:753": "prathamadhyānabhūmīni paśyato rūpāṇyapi tatratyāni /",
  "XXvabhdicu:754": "dvitīyadhyānacakṣuṣā samīkṣamāṇasya kāyarūpe svabhūmike,",
  "XXvabhdicu:755": "cakṣurdvitīyād dhyānāt,",
  "XXvabhdicu:756": "vijñānaṃ prathamāt /",
  "XXvabhdicu:757": "prathamadhyānabhūmīni paśyato vijñānarūpe prathamāddhyānāt,",
  "XXvabhdicu:758": "kāyaḥ kāmāvacaraḥ,",
  "XXvabhdicu:759": "cakṣurdvitīyāddhyānāt /",
  "XXvabhdicu:760": "dvitīyadhyānabhūmīni paśyataścakṣūrūpe dvitīyadhyānabhūmike kāyaḥ kāmāvacāro vijñānaṃ prathamadhyānāt /",
  "XXvabhdicu:761": "evaṃ tṛtīyacaturthadhyānabhūmikena cakṣuṣā tadbhūmikādharabhūmikāni rūpāṇi paśyato vijñātavyam /",
  "XXvabhdicu:762": "prathamadhyānopapannasya svena cakṣuṣā svānarūpāṇi paśyataḥ sarvaṃ svabhūmikam /",
  "XXvabhdicu:763": "adharāṇi rūpāṇi paśyatastrayaṃ svabhūmikaṃ rūpāṇi kāmāvacarāṇi /",
  "XXvabhdicu:764": "dvitīyadhyānacakṣuṣā svāni rūpāṇi paśyatastrayaṃ svabhūmikaṃ cakṣurdvitīyāt /",
  "XXvabhdicu:765": "kāmāvacarāṇi paśyataḥ kāyavijñāne svabhūmike,",
  "XXvabhdicu:766": "kāmāvacarāṇi rūpāṇi,",
  "XXvabhdicu:767": "cakṣurdvitīyāt /",
  "XXvabhdicu:768": "dvitīyadhyānabhūmīni paśyataścakṣūrūpe tadbhūmike śeṣaṃ svabhūmikam evaṃ tṛtīyādidhyānacakṣuṣā yojyam /",
  "XXvabhdicu:769": "dvitīyādidhyānopapannasya svaparacakṣurbhyāṃ svaparabhūmikāni rūpāṇi paśyato yathāsaṃbhavaṃ draṣṭavyam //",
  "XXvabhdicu:770": "(Jaini_36)",
  "XXvabhdicu:771": "niyatastvayam-",
  "XXvabhdicu:772": "na hyūrdhvaṃ cakṣuṣaḥ kāyo na rūpaṃ nākṣijaṃ manaḥ /",
  "XXvabhdicu:773": "vijñānasya tu netrārthastau ca kāyasya savaṃtaḥ // Abhidh-d_48 //",
  "XXvabhdicu:774": "pañcabhaumāni kāyacakṣūrūpāṇi dvayoḥ savitarkasavicārayorbhūmyoścakṣurvijñānam /",
  "XXvabhdicu:775": "tatra yadmūmikaḥ kāyastadbhūmikamūrdhvabhūmikaṃ vā cakṣurbhavati na tvadhobhaumikam /",
  "XXvabhdicu:776": "yadbhūmikaṃ cakṣustadbhūmikamadharabhūmikaṃ vāsya rūpaṃ gocarī bhavati nordhvabhūmikam /",
  "XXvabhdicu:777": "evaṃ cakṣurvijñānaṃ nādharime cakṣuṣi saṃmukhībhavati /",
  "XXvabhdicu:778": "asya tu cakṣurvijñānasya rūpaṃ sarvato viṣayībhavati /",
  "XXvabhdicu:779": "kāyasyāpyubhe rūpavijñāne sarvato bhavata iti //",
  "XXvabhdicu:780": "evaṃ",
  "XXvabhdicu:781": "nopariṣṭācchru teḥ kāyo na śabdo na svakaṃ manaḥ /",
  "XXvabhdicu:782": "vijñānasya tu nihrādastau ca kāyasya sarvataḥ // Abhidh-d_49 //",
  "XXvabhdicu:783": "ghrāṇādīnāṃ punaḥ",
  "XXvabhdicu:784": "trayāṇāṃ trīṇyapi svāni",
  "XXvabhdicu:785": "kāyagandhādiviṣayavijñānāni svabhūmikānyeva /",
  "XXvabhdicu:786": "utsargasyāyamapavādaḥ kriyate /",
  "XXvabhdicu:787": "tanorvijñānamapyadhaḥ /",
  "XXvabhdicu:788": "kāyaspṛṣṭavye svabhūmike eva /",
  "XXvabhdicu:789": "kāyavijñānaṃ tu keṣāñcidadharabhūmikam /",
  "XXvabhdicu:790": "yathā dvitīyādidhyānopapannānāmiti /",
  "XXvabhdicu:791": "manastvaniyataṃ",
  "XXvabhdicu:792": "samāpattyupapattikāleṣu kāyasya sarvato bhāvāt /",
  "XXvabhdicu:793": "traikālikādhvanirmuktasarvadharmaviṣayitvāt //",
  "XXvabhdicu:794": "kimarthaṃ punarayamalpārthaḥ sumahāgranthasandarbhavidhirārabhyata iti ? (Jaini_37)",
  "XXvabhdicu:795": "kośakṛdācaṣṭe- nahyatra kiñcitphalamutprekṣyata iti /",
  "XXvabhdicu:796": "taṃ pratīdaṃ phalamādarśyate /",
  "XXvabhdicu:797": "tatra khalu",
  "XXvabhdicu:798": "yogivaiśvarūpyaṃ pradarśitam // Abhidh-d_50 //",
  "XXvabhdicu:799": "etadvaiśvarūpyaṃ yogināṃ yadanyataḥ kāyo 'nyataścakṣuranyataḥ rūpamanyato vijñānaṃ gṛhītvā paśyanti /",
  "XXvabhdicu:800": "vibhūni ca śarīrāṇi nirmāya manojavayā ṛddhyā gatvā buddhā bhagavanto yathecchaṃ lokadhātvantareṣu vineyānāṃ buddhakāryaṃ kurvaṃti /",
  "XXvabhdicu:801": "divyābhyāṃ cakṣuḥśrotrābhyāṃ rūpāṇi dṛṣṭvā śabdāṃśca śrutvā yathecchaṃ yugapadanekāni pāñcagatikāni śarīrāṇi nirmāyānekagatidhātvantareṣu vineyakāryaṃ kurvantīti /",
  "XXvabhdicu:802": "gatametat prāsaṅgikaṃ prakaraṇam //",
  "XXvabhdicu:803": "idamadhunā vācyam /",
  "XXvabhdicu:804": "skandhopādānaskandhayoḥ kaḥ prativiśeṣaḥ ? taducyate /",
  "XXvabhdicu:805": "skandhāstribhiḥ satyaiḥ saṃgṛhītāḥ / yasmāt",
  "XXvabhdicu:806": "sāsravānāsrāḥ skandhā ye tūpādānasaṃjñitāḥ /",
  "XXvabhdicu:807": "sāsravā eva te jñeyāstatsācivyakriyādibhiḥ // Abhidh-d_51 //",
  "XXvabhdicu:808": "kāraṇairiti vākyādhyāhāraḥ /",
  "XXvabhdicu:809": "tasmādupādānaskandhāḥ satyadvayasaṃgṛhītāḥ /",
  "XXvabhdicu:810": "nirodhasatyaṃ tu skandhalakṣaṇānupapatteḥ skandhalakṣaṇavyatiriktamiti draṣṭavyam //",
  "XXvabhdicu:811": "adhvādyāḥ skandhaparyāyāḥ",
  "XXvabhdicu:812": "adhvānaskandhāḥ saṃskṛtāḥ kathāvastvityevamādayaḥ /",
  "XXvabhdicu:813": "dharmādyā vastunaḥ sataḥ /",
  "XXvabhdicu:814": "(Jaini_38)",
  "XXvabhdicu:815": "sat vastu dharmo dravyamāyatanaṃ dhāturityevamādayaḥ /",
  "XXvabhdicu:816": "ye tu sāsravasaṃjñāste proktā duḥkhādināmabhiḥ // Abhidh-d_52 //",
  "XXvabhdicu:817": "duḥkhaṃ loko bhavaḥ samudaya ityevamādibhirnāmabhiḥ śabdayante //",
  "XXvabhdicu:818": "atha kasmāccakṣuḥśrotraghrāṇānāṃ dvitve satyekadhātutā ?",
  "XXvabhdicu:819": "tadārabhyate-",
  "XXvabhdicu:820": "svātmyagocarakāryāṇāmekatvādekadhātutā /",
  "XXvabhdicu:821": "cakṣurādidvibhāve 'pi",
  "XXvabhdicu:822": "trayāṇāmapi khalveteṣāmekasvabhāvatvādekagocaratvādekakāryatvācca dvitve 'pi satyekādhipatyaṃ caikadhātutā ca nirvartete /",
  "XXvabhdicu:823": "dvyutpattiḥ karmatritvaśāt // Abhidh-d_53 //",
  "XXvabhdicu:824": "ye tu kathayanti “śobhārthaṃ tu dvayodbhavaḥ” iti teṣāṃ ślīpadagaṇḍaprabhṛtīnām atiśobhārthamutpattirityāpannam //",
  "XXvabhdicu:825": "(Jaini_39)",
  "XXvabhdicu:826": "idamidānīṃ vācyam /",
  "XXvabhdicu:827": "cakṣurādikāraṇasāmagrīsannidhāne sati cakṣurvijñānotpattau kasmāccakṣuḥśrotrādivijñānamityucyate ?",
  "XXvabhdicu:828": "tatra visarjanaṃ kriyate-",
  "XXvabhdicu:829": "asādhāraṇavaiśiṣṭyādaiśvaryādāntaraṅgayataḥ /",
  "XXvabhdicu:830": "satyapyanekahetutve vijñānaṃ tairviśeṣyate // Abhidh-d_54 //",
  "XXvabhdicu:831": "cakṣurādīndriyaviśeṣādvijñānaviśeṣo dṛṣṭaḥ /",
  "XXvabhdicu:832": "cakṣurādīnāṃ ca caturbhiḥ kāraṇairīśitvaṃ dṛṣṭam /",
  "XXvabhdicu:833": "asādhāraṇakāraṇatvena cāntaraṅgya iti //",
  "XXvabhdicu:834": "atrāha / atha kasmāt sarvapadārthānāṃ dravyasvabhāvatve nirvāṇameva paramārthato dravyamityucyate yato dharmadhātureva tadyogāddravyavānityākhyāyate /",
  "XXvabhdicu:835": "kasmācca sarvasaṃskṛtānāṃ kṣaṇikatve sati traya evāntyā dhātavaḥ kṣaṇikā ityucyante ?",
  "XXvabhdicu:836": "tadubhayaṃ pradarśyate /",
  "XXvabhdicu:837": "nityatvātkuśalatvācca nirvāṇaṃ dravyamañjasā /",
  "XXvabhdicu:838": "sāradravyena tenaiko dharmākhyo dravyavānmataḥ // Abhidh-d_55 //",
  "XXvabhdicu:839": "(Jaini_40)",
  "XXvabhdicu:840": "prathamaṃ nirmalaṃ cittamasābhāgyātkṣaṇaḥ smṛtaḥ /",
  "XXvabhdicu:841": "tenādbhutakṣaṇenaite kṣaṇikāḥ paścimāstrayaḥ // Abhidh-d_56 //",
  "XXvabhdicu:842": "kiṃ punarete cakṣurādayastulyaṃ viṣayaṃ gṛhṇanti,",
  "XXvabhdicu:843": "āhosvinnyūnamavikaṃ vā ?",
  "XXvabhdicu:844": "tadāviṣkriyate-",
  "XXvabhdicu:845": "ghrāṇaṃ jihvā ca kāyaśca tulyārthagrāhyadastrayam /",
  "XXvabhdicu:846": "dvayoścakṣuḥśrotrayoraniyama ityākhyātaṃ bhavati //",
  "XXvabhdicu:847": "kiṃpunareṣāṃ cakṣurvijñānādīnāṃ sahaja evāśrayaḥ,",
  "XXvabhdicu:848": "āhosvidatīto 'pi ? taducyate /",
  "XXvabhdicu:849": "paścimasyāśrayo 'tītaḥ",
  "XXvabhdicu:850": "manovijñānasya kriyāvato nityamāśrayo 'tītaḥ /",
  "XXvabhdicu:851": "pañcānāṃ taiḥ sahāpi ca // Abhidh-d_57 //",
  "XXvabhdicu:852": "pañcānāṃ vijñānakāyānāṃ taiḥ sahāpi cātītaśceti 'ca'śabdāt /",
  "XXvabhdicu:853": "evaṃ catuṣkoṭika ārabhyate /",
  "XXvabhdicu:854": "ye dharmā vijñānaniśrayāḥ samanantarā api te ?",
  "XXvabhdicu:855": "praśnaścatuṣkoṭikaḥ /",
  "XXvabhdicu:856": "niśraya eva cakṣurādayaḥ /",
  "XXvabhdicu:857": "samanantarā eva vedanādayaḥ /",
  "XXvabhdicu:858": "ubhayaṃ samanantaraniruddhaṃ vijñānam /",
  "XXvabhdicu:859": "nobhayametānākārān sthāpayitvā //",
  "XXvabhdicu:860": "idamidānīmabhidharmasarvasvaṃ kośakārakasmṛtigocarātītaṃ vaktavyam /",
  "XXvabhdicu:861": "athaiṣāmaṣṭādaśānāṃ dhātūnāṃ katamaṃ niśrayaṃ niśrityānāsraveṇa mārgeṇa katamo dhāturnirudhyate /",
  "XXvabhdicu:862": "(Jaini_41)",
  "XXvabhdicu:863": "niśritya khalvanāgamyaṃ niśrayāṃścaturo 'tha vā /",
  "XXvabhdicu:864": "anāsraveṇa mārgeṃṇa cakṣurdhāturnirudhyate // Abhidh-d_58 //",
  "XXvabhdicu:865": "navasu bhūmiṣu khalvanāsravo mārgaḥ /",
  "XXvabhdicu:866": "cakṣurdhātustu pañcabhūmikaḥ /",
  "XXvabhdicu:867": "tatra prajñāvimuktasyālabdhadhyānasyāryasyānāgamyaṃ niśritya cakṣurdhāturnirudhyate /",
  "XXvabhdicu:868": "nirodhamārgajñānātmakasya tridhātupratipakṣatvāddhyānalābhinaḥ punaścaturo niśrayānniśritya dhyānāntarikāyāḥ prathamena grahaṇāt //",
  "XXvabhdicu:869": "anāgamyaṃ tu niśritya gandhadhāturnirudhyate /",
  "XXvabhdicu:870": "dhyānālābhinastannirodhāt /",
  "XXvabhdicu:871": "manodhāturanāgamyaṃ yadi vā saptaniśrayāt // Abhidh-d_59 //",
  "XXvabhdicu:872": "catvāri dhyānāni trīṃścārūpyān,",
  "XXvabhdicu:873": "tasya traidhātukatvāt //",
  "XXvabhdicu:874": "anāgamyaṃ tathaivādyaṃ cakṣurvijñānasaṃjñakaḥ /",
  "XXvabhdicu:875": "nirudhyata iti vartate /",
  "XXvabhdicu:876": "tasya kāmaprathamadhyānasamāpannatvāt /",
  "XXvabhdicu:877": "dharmadhātorvicitratvādyathāyogaṃ vinirdiśet // Abhidh-d_60 //",
  "XXvabhdicu:878": "dharmadhātuḥ khalu kaścitkāmāvacara eva yathā pratighādayaḥ /",
  "XXvabhdicu:879": "kaścitkāme prathamadhyānayoryathā vitarkavicārādayaḥ /",
  "XXvabhdicu:880": "kaścitkāme prathamadvitīyadhyānayoryathā prītiḥ /",
  "XXvabhdicu:881": "kaścitkāme tṛtīyadhyānayoryathā sukhendriyam /",
  "XXvabhdicu:882": "kaścittraidhātuko yathā jīvitendriyādayaḥ /",
  "XXvabhdicu:883": "ata ucyate 'yathāyogaṃ vinirdi śet /",
  "XXvabhdicu:884": "evamanyānapi dhātūnanenaiva yathoktena nyāyena 'yathāyogaṃ vinirdiśet'; iti //",
  "XXvabhdicu:885": "idamidānīmanyadvaktavyam /",
  "XXvabhdicu:886": "yadā pṛthagjanaścakṣurdhātuṃ rūpāptaṃ parijānāti tadā katamāddhātorvairāgyamāpnoti ?",
  "XXvabhdicu:887": "kati ca kutratyānanuśayān jahāti ?",
  "XXvabhdicu:888": "kāni ca saṃyojanāni paryādāya jahāti ?",
  "XXvabhdicu:889": "tadāviṣkriyate-",
  "XXvabhdicu:890": "cakṣurdhātuṃ hi rūpāptaṃ parijānan pṛthagjanaḥ /",
  "XXvabhdicu:891": "kṛtsnādrūpamayāddhātorvairāgyamadhigacchati // Abhidh-d_61 //",
  "XXvabhdicu:892": "tasmādanuśayāndhātorekatriṃśajjahāti ca /",
  "XXvabhdicu:893": "paryādatte na kiñcittu saṃyojanamasau tadā // Abhidh-d_62 //",
  "XXvabhdicu:894": "anuśayānāṃ hi dhātuparicchedo na saṃyojanānām /",
  "XXvabhdicu:895": "(Jaini_42)",
  "XXvabhdicu:896": "rūpavairāgyamāpnoti jahātyanuśayatrayam /",
  "XXvabhdicu:897": "satkāyadṛṣṭiśīlavrataparāmarśavicikitsākhyaṃ rūpadhātuparyāpannam /",
  "XXvabhdicu:898": "tadā saṃyojanaṃ tvāryaḥ paryādatte na kiñcana // Abhidh-d_63 //",
  "XXvabhdicu:899": "anuśayatrayaṃ kataradāryo jahāti bhavarāgamānāvidyākhyam ?",
  "XXvabhdicu:900": "bhāvanāprahātavyaṃ saṃyojanaṃ tu na dhātuparicchinnamiti na kiñcittadā jahāti //",
  "XXvabhdicu:901": "cakṣurvijñānadhātuṃ tu parijānaṃstameva ca /",
  "XXvabhdicu:902": "parijānātyavaśyaṃ ca brahmalokādvirajyate // Abhidh-d_64 //",
  "XXvabhdicu:903": "na tu saṃyojanaṃ kiñcitparyādatte tadā hyasau /",
  "XXvabhdicu:904": "gandhadhātuṃ rasākhyaṃ ca parijānan pṛthagjanaḥ // Abhidh-d_65 //",
  "XXvabhdicu:905": "kāmavairāgyamāpnoti dhruvaṃ hyanuśayānapi /",
  "XXvabhdicu:906": "tadā jahāti ṣaṭtriṃśadvartisaṃyojanatrayam // Abhidh-d_66 //",
  "XXvabhdicu:907": "kāmāvacarācchaṭtriṃśadanuśayāñjahāti /",
  "XXvabhdicu:908": "trīṇi ca saṃyojanāni pratighasaṃyojanamīrṣyāmātsaryasaṃyojane ca /",
  "XXvabhdicu:909": "gandharasadhātūparijānan pṛthagjanaḥ //",
  "XXvabhdicu:910": "āryastu kāmavairāgyaṃ karotyanuśayānapi /",
  "XXvabhdicu:911": "caturaḥ parijānāti",
  "XXvabhdicu:912": "pratighakāmarāgamānāvidyākhyān bhāvanāheyān //",
  "XXvabhdicu:913": "paryādatte 'pi ca trayam // Abhidh-d_67 //",
  "XXvabhdicu:914": "pratigherṣyāmātsaryasaṃyojanākhyam //",
  "XXvabhdicu:915": "parijānanmanodhātumārūpyebhyo virajyate /",
  "XXvabhdicu:916": "ārya iti vartate /",
  "XXvabhdicu:917": "jahātyanuśayāṃstrīṃśca",
  "XXvabhdicu:918": "rāgamānāvidyākhyān /",
  "XXvabhdicu:919": "paryādatte trayaṃ tathā // Abhidh-d_68 //",
  "XXvabhdicu:920": "etadeva //",
  "XXvabhdicu:921": "(Jaini_43)",
  "XXvabhdicu:922": "parijānankhalu prīrti tāmeva prajahātyasau /",
  "XXvabhdicu:923": "ābhāsvarācca vairāgyaṃ yāti hanti tu nāsravān // Abhidh-d_69 //",
  "XXvabhdicu:924": "tasyāstaduparyabhāvāt /",
  "XXvabhdicu:925": "parijānansukhaṃ yogī prajahāti tadeha ca /",
  "XXvabhdicu:926": "śubhakṛtsnācca vairāgyaṃ yāti kleśānna hanti tu // Abhidh-d_70 //",
  "XXvabhdicu:927": "sukhendriyasya tatīyādhyānāduparyabhāvādakṛtsnadhātūnna kleśāñjahāti //",
  "XXvabhdicu:928": "gamatetatprayojanāgataṃ prakaraṇam /",
  "XXvabhdicu:929": "prakṛtamevocyatām /",
  "XXvabhdicu:930": "athaiṣāṃ dhātūnāṃ ke kati vijñānavijñeyāḥ ?",
  "XXvabhdicu:931": "tadārabhyate-",
  "XXvabhdicu:932": "dvivijñeyāḥ guṇāḥ pañca",
  "XXvabhdicu:933": "pañcarūpādiguṇākhyā dhātavaścakṣurādivijñānamanovijñānavijñeyāḥ /",
  "XXvabhdicu:934": "śeṣā manovijñānavijñeyāḥ //",
  "XXvabhdicu:935": "kati hetuḥ kati na hetuḥ ?",
  "XXvabhdicu:936": "tadākhyāyate-",
  "XXvabhdicu:937": "hetuḥ sarve kṣarākṣarāḥ /",
  "XXvabhdicu:938": "sarvadharmā hi kāraṇahetusvabhāvāḥ /",
  "XXvabhdicu:939": "kṣarāstu yathāyogaṃ cintyāḥ //",
  "XXvabhdicu:940": "katīndriyātmakāḥ ?",
  "XXvabhdicu:941": "kati nendriyasvabhāvāḥ ?",
  "XXvabhdicu:942": "tadāviṣkriyate-",
  "XXvabhdicu:943": "anyatra dharmadhātvardhācchaḍbāhyā nendriyātmakāḥ // Abhidh-d_71 //",
  "XXvabhdicu:944": "arthādāyātamādhyātmikāḥ sarve dhātavaḥ /",
  "XXvabhdicu:945": "bāhyāḥ pañcarūpaśabdagandharasasparśadharmadhātoścārdhaṃ nendriyasvabhāvaṃ jīvitendriyaśraddhādisukhādipañcakavarjamiti /",
  "XXvabhdicu:946": "abhidharmadīpe vibhāṣāprabhāyāṃ vṛttau prathamo 'dhyāyaḥ /",
  "XXvabhdicu:947": "dvitīyo 'dhyāyaḥ",
  "XXvabhdicu:948": "prathamaḥ pādaḥ /",
  "XXvabhdicu:949": "dvāviṃśatiprakārasya kṛtsnasyendriyaparvaṇaḥ /",
  "XXvabhdicu:950": "saṃkṣepeṇābhidhāsyante dharmā nirvacanādayaḥ // Abhidh-d_72 //",
  "XXvabhdicu:951": "cakṣurādīnyājñātāvīndriyaparyantāni khalvindriyāṇi etāvānindriyagrāmo na bhūyānnālpīyān /",
  "XXvabhdicu:952": "uktaṃ hi bhagavatā- “dvāviṃśatirindriyāṇi katamāni dvāviṃśatiḥ ?",
  "XXvabhdicu:953": "cakṣurindriyaṃ śrotrendriyaṃ yāvadājñātāvīndriyam” iti /",
  "XXvabhdicu:954": "tasyendriyarāśernirvacanānukramadhātubhūmyādiprakārabhedāḥ saṃkṣepeṇābhidhāyiṣyanta iti //",
  "XXvabhdicu:955": "kiṃ punardravyato dvāviṃśatirindriyāṇyatha nāmataḥ ?",
  "XXvabhdicu:956": "tadidamākhyāyate-",
  "XXvabhdicu:957": "nāmnā dvāviṃśatistāni dravyato daśa sapta ca /",
  "XXvabhdicu:958": "yasmānnānyaddvayaṃ kāryātsukhādinavakatrayam // Abhidh-d_73 //",
  "XXvabhdicu:959": "kāyendriyapradeśa eva hi kaścitstrīpuruṣendriyākhyaṃ labhate,",
  "XXvabhdicu:960": "viśiṣṭakliṣṭavijñānasaṃnniśrayabhūtatvāt /",
  "XXvabhdicu:961": "śraddhādīnāṃ ca navānāṃ samudāyeṣu triṣvanājñātamājñāsyāmīndriyāditrayākhyāḥ //",
  "XXvabhdicu:962": "anye punaḥ paśyanti-",
  "XXvabhdicu:963": "(Jaini_45)",
  "XXvabhdicu:964": "nāmasallakṣaṇābhāvāttannāmnaḥ sārthakatvataḥ /",
  "XXvabhdicu:965": "trayāṇāṃ vargavṛttitve 'pyarthamabhyeṣyate paraiḥ // Abhidh-d_74 //",
  "XXvabhdicu:966": "yatkhalu saṃvṛtisatyasya lakṣaṇaṃ tatteṣāṃ nāsti kriyāpauruṣyadvāreṇa tacchabdapravṛtteḥ,",
  "XXvabhdicu:967": "laukikāgradharmavat /",
  "XXvabhdicu:968": "sārthakatvāttannāmno 'rthavattatkhalvetannāmneti //",
  "XXvabhdicu:969": "strīpuruṣendriyasyāpi-",
  "XXvabhdicu:970": "viśiṣṭabuddhihetutvādādhipatyaviśeṣataḥ /",
  "XXvabhdicu:971": "kāyendriyādviśiṣṭatvaṃ dvayornetrendriyādivat // Abhidh-d_75 //",
  "XXvabhdicu:972": "yathaiva hi cakṣurādīni kāyendriyaviśiṣṭāni viśiṣṭabuddhijanakatvādādhipatyaviśeṣācca,",
  "XXvabhdicu:973": "tadvadanayorapīti //",
  "XXvabhdicu:974": "kaḥ punarindriyārthastadārabhyate-",
  "XXvabhdicu:975": "aiśvaryārtho vipaścidbhirindriyārtho 'bhidhīyate /",
  "XXvabhdicu:976": "keṣu punarartheṣu keṣāmīśitvam ?",
  "XXvabhdicu:977": "vayaṃ tāvatpaśyāmaḥ-",
  "XXvabhdicu:978": "svārthavyaktiṣu pañcānāṃ",
  "XXvabhdicu:979": "cakṣurādīnāṃ pañcānāṃ svārthaprakāśanakriyāyāmādhipatyaṃ samaviṣamamārgālocanādityarthaḥ /",
  "XXvabhdicu:980": "caturṇāṃ tvarthayordvayoḥ // Abhidh-d_76 //",
  "XXvabhdicu:981": "jīvitamanastrīpuruṣendriyāṇāṃ pratyekamarthadvaye /",
  "XXvabhdicu:982": "tatra tāvajjīvitendriyasya nikāyasabhāgasaṃbandhasandhāraṇayoḥ /",
  "XXvabhdicu:983": "manaindriyasyāpi saṃkleśavyavadānayoḥ /",
  "XXvabhdicu:984": "yathoktam- “cittasaṃkleśāt sattvāḥ saṃkliśyante cittavyavadānahetorviśuddhyante” (Jaini_46) iti /",
  "XXvabhdicu:985": "punarbhavasaṃbandhavaśibhāvānuvartanayorvā /",
  "XXvabhdicu:986": "punarbhavasaṃbandhe tāvadyathoktam- “gandharvasya tasmin samaye dvayościttayoranyataratsaṃmukhībhūtaṃ bhavatyanunayasahagataṃ vā pratighasahagataṃ vā /",
  "XXvabhdicu:987": "” tathā “vijñānaṃ cedānanda mātuḥ kukṣiṃ nāvakrāmet” iti /",
  "XXvabhdicu:988": "vaśibhāvānuvartane yathoktam- “cittenāyaṃ loko nīyate” iti vistaraḥ /",
  "XXvabhdicu:989": "strīpurūṣendriyayorapi sattvotpattivikalpanayorādhipatyam /",
  "XXvabhdicu:990": "sattvotpattau tāvat,",
  "XXvabhdicu:991": "prāyastadadhīnatvāttadutpatteḥ /",
  "XXvabhdicu:992": "sattvavikalpe 'pi tadvaśāt /",
  "XXvabhdicu:993": "prāthamakalpikānāṃ ca sattvānāṃ ceṣṭā strīpuruṣasvarācārādivikalpabhedāt /",
  "XXvabhdicu:994": "svagocaropalabdhyādāvīśitvamapare viduḥ /",
  "XXvabhdicu:995": "paurāṇāḥ punarācāryāḥ kathayanti- “cakṣurādīnāṃ pañcānāṃ pratyekaṃ caturṣvartheṣvādhipatyam /",
  "XXvabhdicu:996": "cakṣuḥśrotrayostāvadātmabhāvaśobhāyāmandhabadhirayorakāntarūpatvāt /",
  "XXvabhdicu:997": "ātmabhāvaparikarṣaṇe,",
  "XXvabhdicu:998": "dṛṣṭvā śrutvā ca viṣayavivarjanāt /",
  "XXvabhdicu:999": "cakṣuḥśrotravijñānayoḥ sasaṃprayogayorūtpattau /",
  "XXvabhdicu:1000": "rūpadarśanaśabdaśravaṇayoścāsādhāraṇakāraṇatve /",
  "XXvabhdicu:1001": "ghrāṇajihvākāyānāṃ tvātmabhāvaśobhāyāṃ (Jaini_47) pūrvavat /",
  "XXvabhdicu:1002": "ātmabhāvaparikarṣaṇe,",
  "XXvabhdicu:1003": "taiḥ kabaḍīkārāhāraparibhogāt /",
  "XXvabhdicu:1004": "anyat prāgvat /",
  "XXvabhdicu:1005": "caturṇāṃ punaḥ strīpuruṣajīvitamanaindriyāṇāṃ dvayorarthayoḥ /",
  "XXvabhdicu:1006": "strīpuruṣendriyayostāvat- sattvabhedasattvavikalpayoḥ /",
  "XXvabhdicu:1007": "sattvabhedaḥ strīpuruṣa iti /",
  "XXvabhdicu:1008": "vikalpabhedo 'pi saṃsthānavacanagamanādi prāgvat /",
  "XXvabhdicu:1009": "saṃkleśavyavadānayorvā /",
  "XXvabhdicu:1010": "tadviyutavikalpānāṃ saṃvarāsaṃvarādīni na bhavanti /",
  "XXvabhdicu:1011": "tadvatāṃ tu saṃvaraphalaprāptiḥ /",
  "XXvabhdicu:1012": "jīvitendriyamanaindriyayorapyarthadvaye pūrvavat //",
  "XXvabhdicu:1013": "svārthavijñāna evānya āhuḥ paṇḍitamāninaḥ // Abhidh-d_77 //",
  "XXvabhdicu:1014": "kośakārādayaḥ punarāhuḥ- “svārthopalabdhāveva cakṣurādīnāṃ pañcānāmādhipatyam /",
  "XXvabhdicu:1015": "” tadetadvaibhāṣikīyameva kiñcidgṛhītam /",
  "XXvabhdicu:1016": "nātra kiñcit kośakārakasya svakarṣasvakaṃ darśanam /",
  "XXvabhdicu:1017": "vaibhāṣaireva svārthopalabdhirukteti //",
  "XXvabhdicu:1018": "dārṣṭāntikasya hi sarvamapratyakṣam /",
  "XXvabhdicu:1019": "pañcānāṃ vijñānakāyānāmatītaviṣayatvādyadā (Jaini_48)",
  "XXvabhdicu:1020": "khalu cakṣūrūpe vidyete tadā vijñānamasat /",
  "XXvabhdicu:1021": "yadā vijñānaṃ sat,",
  "XXvabhdicu:1022": "cakṣūrūpe tadāsatī,",
  "XXvabhdicu:1023": "vijñānakṣaṇasthityabhāve svārthopalabdhyanupapatteśca //",
  "XXvabhdicu:1024": "kleśotpattau sukhādīnāṃ śraddhādīnāṃ guṇāptiṣu /",
  "XXvabhdicu:1025": "sukhādīnāmapi pañcānāmindriyāṇāṃ rāgādikleśotpattāvādhipatyam /",
  "XXvabhdicu:1026": "yathoktam- “vedanāpratyayā tṛṣṇā” iti /",
  "XXvabhdicu:1027": "“sukhāyāṃ vedanāyāṃ rāgo 'nuśete” iti vistaraḥ /",
  "XXvabhdicu:1028": "śraddhādīnāṃ punaraṣṭānāṃ sarvaguṇotpattau prabhutvamiti /",
  "XXvabhdicu:1029": "vaibhāṣāḥ punarāhuḥ “saṃkleśavedanābhiḥ” /",
  "XXvabhdicu:1030": "tathā hyuktam- “sukhāyāṃ vedanāyāṃ rāgo 'nuśete” iti vistaraḥ /",
  "XXvabhdicu:1031": "vyavadāne śraddhādīnāṃ pañcānāṃ taiḥ kleśān viṣkambhya mārgotpādanāt /",
  "XXvabhdicu:1032": "yathoktam- “śraddheṣīkāsaṃpanno baladhairyasmṛtidauvārikasaṃpannaḥ samāhitacitto vimucyate prajñāśastreṇāryaśrāvakaḥ sarvāṇi saṃyojanāni saṃchinatti” ityādi /",
  "XXvabhdicu:1033": "(Jaini_49)",
  "XXvabhdicu:1034": "anājñātamājñāsyāmīndriyādīnāṃ tu trayāṇāmuttarottarāṅgabhāve nirvāṇe cādhipatyamiti //",
  "XXvabhdicu:1035": "kaḥ punareṣāmindriyāṇāmanukramaḥ ? brūmaḥ-",
  "XXvabhdicu:1036": "phalasaṃkleśasaṃbhāraviśuddhitvādanukramaḥ // Abhidh-d_78 //",
  "XXvabhdicu:1037": "prākkarma phalaṃ tāvadaṣṭau vipākajatvāttasmāttāni pūrvamuktāni /",
  "XXvabhdicu:1038": "tasmin vipāke sati saṃkleśasukhādibhiḥ /",
  "XXvabhdicu:1039": "pañcabhirmārgasaṃbhāraśraddhādibhiḥ /",
  "XXvabhdicu:1040": "viśuddhiranāsravaistribhiḥ //",
  "XXvabhdicu:1041": "kasmāt punardvāviṃśatireva yathā parikīrtitānyuktāni na bhūyāṃsi nālpīyāṃsīti ?",
  "XXvabhdicu:1042": "tadapadiśyate-",
  "XXvabhdicu:1043": "sattvākhyā sattvavaicitryaṃ dhṛtiḥ kleśodbhavaśca yaiḥ /",
  "XXvabhdicu:1044": "mārgopāyaḥ phalaprāptisteṣāmindriyatā matā // Abhidh-d_79 //",
  "XXvabhdicu:1045": "sattvākhyā khalu pravartate cakṣurādiṣu manaḥparyanteṣu ṣaṭsu /",
  "XXvabhdicu:1046": "etaddhi maulasattvadravyam /",
  "XXvabhdicu:1047": "sattvavaicitryaṃ dvābhyāṃ strīpuruṣendriyābhyām /",
  "XXvabhdicu:1048": "dhṛtirjīvitendriyeṇa /",
  "XXvabhdicu:1049": "kleśodbhavaḥ pañcabhirvedanābhiḥ /",
  "XXvabhdicu:1050": "mārgopāyaḥ śraddhādibhiḥ /",
  "XXvabhdicu:1051": "phalaprāptistribhirantyaiḥ /",
  "XXvabhdicu:1052": "ityetasmādeṣāmindriyatā matā //",
  "XXvabhdicu:1053": "(Jaini_50)",
  "XXvabhdicu:1054": "sparśāśrayodbhavādhārasaṃbhogatvāccaturdaśa /",
  "XXvabhdicu:1055": "svargāpavargahetutvāt tadanyadvendriyāṣṭakam // Abhidh-d_80 //",
  "XXvabhdicu:1056": "tatra sparśāśrayaścakṣurādīni ṣaḍindriyāṇi /",
  "XXvabhdicu:1057": "prādurbhāvaḥ strīpuruṣendriyāmyām /",
  "XXvabhdicu:1058": "ādhāro jīvitendriyeṇa /",
  "XXvabhdicu:1059": "saṃbhogo vedanābhiḥ pañcabhiḥ /",
  "XXvabhdicu:1060": "atastāvaccaturdaśoktāni /",
  "XXvabhdicu:1061": "svargopapattinimittāni śraddhādīni pañca /",
  "XXvabhdicu:1062": "apavargakāraṇāni trīṇyanājñātamājñāsyāmīndriyādīni ata etāvantyeva //",
  "XXvabhdicu:1063": "yadyādhipatyārtha indriyārthaḥ kasmācchandasparśamanaskārasaṃjñācetanāmahābhaumānāṃ satyādhipatye nendriyatvam ?",
  "XXvabhdicu:1064": "uktaṃ hi bhagavatā- “chandamūlakāḥ sarvadharmāḥ sparśajātīyāḥ manaskāraprabhāvāḥ /",
  "XXvabhdicu:1065": "” saṃjñācetanayośca saṃkleśavyavadānayorādhipatyamuktameva kuśalacetanāyāśca /",
  "XXvabhdicu:1066": "evaṃ kleśānāmapi saṃsārahetupravartane ādhipatyam /",
  "XXvabhdicu:1067": "nirvāṇasya ca dharmāgryatve kasmānnendriyatvam ?",
  "XXvabhdicu:1068": "tadidamucyate-",
  "XXvabhdicu:1069": "chandaṃ vīryāṅgabhūtatvāt sparśo vittyanubṛṃhaṇāt /",
  "XXvabhdicu:1070": "saṃjñā prajñābhibhūtatvānnendriyaṃ munirabhyadhāt // Abhidh-d_81 //",
  "XXvabhdicu:1071": "chando hi kartukāmatā sā ca vīryāṅgabhūtā /",
  "XXvabhdicu:1072": "vīryaṃ tu sākṣāt kriyayābhisaṃbadhyate /",
  "XXvabhdicu:1073": "tadevendriyamuktam /",
  "XXvabhdicu:1074": "sparśo 'pi “sparśapratyayā vedanā” iti tadutpattau parikṣīṇaśaktiḥ /",
  "XXvabhdicu:1075": "saṃjñāpi prāyo 'pi (prāyo)",
  "XXvabhdicu:1076": "lokavyavahārapatitā /",
  "XXvabhdicu:1077": "sā prajñayā paramārthaikarasayābhibhūteti nendriyamuktā //",
  "XXvabhdicu:1078": "śraddhādīnāṃ vidāṃ caiva doṣaḥ śuddhau malodaye /",
  "XXvabhdicu:1079": "pradhānatvānmanaskāro nendriyaṃ samudāhṛtam // Abhidh-d_82 //",
  "XXvabhdicu:1080": "(Jaini_51)",
  "XXvabhdicu:1081": "yoniśo manasikāraḥ khalu śraddhādīnāṃ saṅgībhavati /",
  "XXvabhdicu:1082": "ayoniśo manasikāro 'pi vedanādīnāṃ rāgādisaṃprayuktānāmiti so 'pi nendriyam //",
  "XXvabhdicu:1083": "saṃbhāvanānukūlatvādadhimokṣo 'pi nendriyam /",
  "XXvabhdicu:1084": "adhimokṣo 'pi śraddhopakārīti nendriyam //",
  "XXvabhdicu:1085": "kālāntaraphalotpādasaṃdehābhyāṃ na cetanā // Abhidh-d_83 //",
  "XXvabhdicu:1086": "cetanāyāḥ khalvapi kālāntareṇa phalamiti tasya nāsati phale śaktirāvirbhavati /",
  "XXvabhdicu:1087": "lokopi tasyāḥ phalasattvāvināśaṃ dṛṣṭvā vipratipannaḥ /",
  "XXvabhdicu:1088": "kaścid brūte nirhetukaṃ phalamiti kaścidīśvarakṛtaṃ kaścidadṛṣṭādihetukamiti /",
  "XXvabhdicu:1089": "cetanāyāḥ phalamanabhivyaktamiti /",
  "XXvabhdicu:1090": "īśitvaṃ bhagavatā jānānenāpyatastasyāstrailokyakāraṇatve 'pi sati cetanā nendriyeṣu vyavasthāpitā //",
  "XXvabhdicu:1091": "kuśalamahābhaumebhyo 'pi",
  "XXvabhdicu:1092": "nāpramādo 'pyasau vīryāt,",
  "XXvabhdicu:1093": "na hrīḥ prāgalbhanigrahāt /",
  "XXvabhdicu:1094": "nopekṣā nāpi cālobho vīryaśraddhābhibhūtitaḥ // Abhidh-d_84 //",
  "XXvabhdicu:1095": "apramādastāvadvīryasya bhāṇḍāgārikasthānīyaḥ /",
  "XXvabhdicu:1096": "vīryaṃ kuśalān dharmānupājeyati satān rakṣati /",
  "XXvabhdicu:1097": "hrīrapi vaiśāradyasapatnabhūtā navavadhūrivāpragalbhā /",
  "XXvabhdicu:1098": "tasyāḥ kuta ādhipatyam ?",
  "XXvabhdicu:1099": "upekṣāpi śraddhābhibhūtā /",
  "XXvabhdicu:1100": "alobhaśva vīryavirodhīti nendriyam //",
  "XXvabhdicu:1101": "na prasrabdhirvidautkaṭyādvinindyatvācca nāsravāḥ /",
  "XXvabhdicu:1102": "prasrabdhiḥ khalu vedanāyāḥ vṛttiprādhānyenābhibhūtā /",
  "XXvabhdicu:1103": "sāpi nendriyam /",
  "XXvabhdicu:1104": "akuśalānāmapi dharmāṇāṃ vinindyatvāttu nāsravāścaṇḍālarājavat //",
  "XXvabhdicu:1105": "viprayuktānāmapi",
  "XXvabhdicu:1106": "jātyādayo na pārārthyāt",
  "XXvabhdicu:1107": "paratantrā hi jātyādayo dharmāḥ paricārakavat teṣāṃ kutaḥ prabhutvam ?",
  "XXvabhdicu:1108": "(Jaini_52)",
  "XXvabhdicu:1109": "niṣkriyatvānna nirvṛtiḥ // Abhidh-d_85 //",
  "XXvabhdicu:1110": "nirvāṇamapi niṣkriyamasatphalaṃ satkriyāśca dharmāḥ phalavanta ādhipatyayuktā iti bhagavatā nirvāṇaṃ nendriyaṃ vyavasthāpitamiti /",
  "XXvabhdicu:1111": "nātra kiñcidupasaṃkhyeyaṃ nāpyapaneyamiti //",
  "XXvabhdicu:1112": "lakṣaṇamidānīmindriyāṇāṃ vaktavyam /",
  "XXvabhdicu:1113": "tatra cakṣurādīnāmuktam /",
  "XXvabhdicu:1114": "jīvitaśraddhādīnāṃ saṃprayuktaviprayukteṣūcyamāneṣu vakṣyate /",
  "XXvabhdicu:1115": "duḥkhādīnāṃ tvadhunocyate /",
  "XXvabhdicu:1116": "kāyasya bādhanaṃ duḥkhaṃ daurmanasyaṃ tu cetasaḥ /",
  "XXvabhdicu:1117": "bādhanamiti vartate //",
  "XXvabhdicu:1118": "sukhaṃ ca sumanastā ca sātaṃ śārīramānasam // Abhidh-d_86 //",
  "XXvabhdicu:1119": "sātamiti prahlādanāparyāyaḥ /",
  "XXvabhdicu:1120": "vaiśiṣṭyānmānasaṃ sātaṃ sukhaṃ kvacidudāhṛtam // Abhidh-d_87 //",
  "XXvabhdicu:1121": "tṛtīye dhyāne mānasaṃ sātaṃ sukhamityudāhṛtaṃ bhagavatā pañcendriyasukhātiśayatvāt /",
  "XXvabhdicu:1122": "saumanasyaṃ tu prītisvabhāvaṃ sā ca tṛtīyadhyāne nāstīti sukhaṃ ca tatroktamiti /..........",
  "XXvabhdicu:1123": "......... bhaumam tadapadiśyate-",
  "XXvabhdicu:1124": "ṣaṭsu bhūmiṣu vijñeyaṃ nīrajaskādyamindriyam /",
  "XXvabhdicu:1125": "(Jaini_53)",
  "XXvabhdicu:1126": "anājñātamājñāsyāmīndriyaṃ ṣaṭṣu bhūmiṣu,",
  "XXvabhdicu:1127": "caturṣu dhyāneṣvanāgamye dhyānāntarikāyāṃ ca /",
  "XXvabhdicu:1128": "tadanye nirmale tvakṣe draṣṭavye navabhūmike // Abhidh-d_88 //",
  "XXvabhdicu:1129": "ājñendriyamājñātāvīndriyaṃ ca navasu bhamiṣu- āsveva ṣaṭṣu triṣu cādyāsvārūpyabhūmiṣu //",
  "XXvabhdicu:1130": "atha kāni dvāviṃśatirindriyāṇi kāni rki prahātavyāni ?",
  "XXvabhdicu:1131": "dudāhriyate-",
  "XXvabhdicu:1132": "daurmanasyaṃ dvihātavyaṃ",
  "XXvabhdicu:1133": "darśanabhāvanāprahātavyam /",
  "XXvabhdicu:1134": "manovittitrayaṃ tridhā /",
  "XXvabhdicu:1135": "manaindriyaṃ sukhasaumanasyopekṣāśca darśanabhāvanāheyāścāheyāśca /",
  "XXvabhdicu:1136": "navābhyāsapraheyāṇi",
  "XXvabhdicu:1137": "cakṣurādīni jīvitāvasānānyaṣṭau duḥkhendriyaṃ ca /",
  "XXvabhdicu:1138": "dvidhā pañca",
  "XXvabhdicu:1139": "śraddhādīni bhāvanāheyānyaheyāni ca /",
  "XXvabhdicu:1140": "sāsravānāsravāt /",
  "XXvabhdicu:1141": "na tu trayam // Abhidh-d_89 //",
  "XXvabhdicu:1142": "trīṇyanāsravāṇyapraheyānyeva nirdoṃṣatvāt //",
  "XXvabhdicu:1143": "yadi tarhi śraddhādīni sāsravānāsravatvātpraheyāni cāpraheyāni ca dvidhā bhavanti,",
  "XXvabhdicu:1144": "trayamevānāsravam /",
  "XXvabhdicu:1145": "idaṃ tarhi sūtraṃ kathaṃ nīyate ?",
  "XXvabhdicu:1146": "yaduktaṃ bhagavatā- (Jaini_54)",
  "XXvabhdicu:1147": "“yasyemāni pañcendriyāṇi sarveṇa sarvaṃ na santi tamahaṃ bāhyaṃ pṛthagjanapakṣāvasthitaṃ vadāmi” iti ?",
  "XXvabhdicu:1148": "anāsravādhikārādajñāpakametat /",
  "XXvabhdicu:1149": "anāsravāṇi khalvadhikṛtyaitaduktam /",
  "XXvabhdicu:1150": "yasmādāryapudgalavyavasthānaṃ kṛtvā “yasyemāni” iti bhagavānavocat /",
  "XXvabhdicu:1151": "pṛthagjano vā dvividhaḥ /",
  "XXvabhdicu:1152": "ābhyantaraścāsamucchinnakuśalamūlaḥ,",
  "XXvabhdicu:1153": "bāhyaśca samucchinnakuśalamūlaḥ /",
  "XXvabhdicu:1154": "tamadhikṛtyoktam- “bāhyaṃ pṛthagjanapakṣāvasthitaṃ vadāmi” iti /",
  "XXvabhdicu:1155": "“sarveṇa sarvāṇi” iti vacanādvā 'yasya laukikānyapi na santi'; ityākūtam /",
  "XXvabhdicu:1156": "bāhyamityaśākyaputrīyaṃ pṛthagjanapakṣāvasthitamityāryadharmavipakṣāvasthitam /",
  "XXvabhdicu:1157": "anyathā hyevamavakṣyat- 'yasyemāni pañcendriyāṇi na santi tamahaṃ pṛthagjanapakṣāvasthitaṃ vadāmi'; iti /",
  "XXvabhdicu:1158": "uktaṃ hi- “santrasanti sattvā loke jātā loke vṛddhāstīkṣṇendriyā api madhyendriyā api mṛdvindriyā api” ityapravartita eva dharmacakre /",
  "XXvabhdicu:1159": "punaścoktam- “yāvaccāhameṣāṃ pañcānāmindriyāṇāṃ samudayaṃ cāstaṅgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ (Jaini_55)",
  "XXvabhdicu:1160": "nāpyajñāsiṣaṃ na tāvadahamasmātsadevakāllokāt” iti vistaraḥ /",
  "XXvabhdicu:1161": "na cāyamanāsravāṇāṃ dharmāṇāṃ parīkṣāprakāraḥ /",
  "XXvabhdicu:1162": "vayaṃ tvatremamāgamaṃ brūmaḥ- “trīṇīmāni śrāddhasya śraddhāliṅgāni” iti vistaraḥ /",
  "XXvabhdicu:1163": "kathaṃ kṛtvā jñāpakam ?",
  "XXvabhdicu:1164": "śraddhāyāṃ hyasatyāmāryāṇāṃ darśanakāmatā na bhavet /",
  "XXvabhdicu:1165": "saddharmaśrotukāmatā ca,",
  "XXvabhdicu:1166": "vigatamātsaryeṇa cetasā agāramadhyavastukāmatā ca /",
  "XXvabhdicu:1167": "yasya ca pṛthagjanasyaitānīndriyāṇi na santi sa sarvathā bāhyapṛthagjano bhavati kuśaladharmopaniṣaddhetuvaikalyāt /",
  "XXvabhdicu:1168": "tasmātsāstravāṇīti siddham //",
  "XXvabhdicu:1169": "uktaḥ prakārabhedaḥ /",
  "XXvabhdicu:1170": "lābha idānīṃ vaktavyaḥ /",
  "XXvabhdicu:1171": "katīndriyāṇi kasmin dhātau vipākaḥ prathamato labhyate ?",
  "XXvabhdicu:1172": "tadidamārabhyate /",
  "XXvabhdicu:1173": "pūrvaṃ kramodbhavaiḥ kāme vipāko labhyate dvayam /",
  "XXvabhdicu:1174": "kāmadhātau kramodbhavaiḥ - aṇḍajajarāyujasaṃsvedajaiḥ pūrvaṃ indriyadvayaṃ labhyate /",
  "XXvabhdicu:1175": "kāyendriyaṃ jīvitendriyaṃ ca /",
  "XXvabhdicu:1176": "etaddhi dvayaṃ tasmin śukraśoṇitabindau prathamaṃ vipākajaṃ bhavati /",
  "XXvabhdicu:1177": "kliṣṭatvāttu na manaupekṣendriye vipākaḥ /",
  "XXvabhdicu:1178": "anyaiḥ ṣaṭ sapta vāṣṭau vā",
  "XXvabhdicu:1179": "(Jaini_56)",
  "XXvabhdicu:1180": "aupapādukaiḥ punaḥ ṣaṭ /",
  "XXvabhdicu:1181": "cakṣurādīni pañca jīvitendriyaṃ ca /",
  "XXvabhdicu:1182": "yadyavyañjanā bhavanti yathā prāthamakalpikaḥ /",
  "XXvabhdicu:1183": "sapta punaryadyekavyañjanā yathā devādiṣu /",
  "XXvabhdicu:1184": "aṣṭau vā yadyubhayavyañjanā bhavanti yathāpāyeṣu /",
  "XXvabhdicu:1185": "evaṃ tāvat kāmadhātau /",
  "XXvabhdicu:1186": "ṣaḍ rūpe",
  "XXvabhdicu:1187": "rūpadhātau punaḥ ṣaḍindriyāṇi vipākaḥ prathamato labhyante /",
  "XXvabhdicu:1188": "cakṣurādīni pañca jīvitendriyaṃ ca /",
  "XXvabhdicu:1189": "antye tu jīvitam // Abhidh-d_90 //",
  "XXvabhdicu:1190": "ārūpye jīvitendriyaṃ vipāko labhyate /",
  "XXvabhdicu:1191": "ukto lābhaḥ //",
  "XXvabhdicu:1192": "tyāgo vaktavyaḥ /",
  "XXvabhdicu:1193": "so 'yamāviṣkriyate-",
  "XXvabhdicu:1194": "mriyamāṇairnirodhyante trīṇyante",
  "XXvabhdicu:1195": "jīvitam, manaḥ,",
  "XXvabhdicu:1196": "upekṣā ceti /",
  "XXvabhdicu:1197": "aṣṭau tu madhyame /",
  "XXvabhdicu:1198": "rūpadhātau mriyamāṇairaṣṭau nirudhyante /",
  "XXvabhdicu:1199": "tāni ca trīṇi,",
  "XXvabhdicu:1200": "cakṣurādīni ca pañca /",
  "XXvabhdicu:1201": "daśāṣṭau nava catvāri kāme pañca śubhāni vā // Abhidh-d_91 //",
  "XXvabhdicu:1202": "ubhayavyañjanairdaśa nirodhyante /",
  "XXvabhdicu:1203": "tāni cāṣṭau strīpuruṣendriye ca /",
  "XXvabhdicu:1204": "ekavyañjanairnava /",
  "XXvabhdicu:1205": "avyañjanairaṣṭau /",
  "XXvabhdicu:1206": "sakṛnmaraṇe khalveṣa nyāyaḥ /",
  "XXvabhdicu:1207": "krameṇa tu mriyamāṇaiścatvāri nirodhyante kāyajīvitamanaupekṣendriyāṇi /",
  "XXvabhdicu:1208": "na hyeṣāṃ pṛthaṅnirodhaḥ /",
  "XXvabhdicu:1209": "epa ca vidhiḥ kliṣṭāvyākṛtacittasya maraṇe draṣṭavyaḥ /",
  "XXvabhdicu:1210": "kuśale tu citte sarvatra śraddhādīni pañcādhikāni /",
  "XXvabhdicu:1211": "evamārūpyeṣvaṣṭau,",
  "XXvabhdicu:1212": "rūpeṣu trayodaśa /",
  "XXvabhdicu:1213": "ityevaṃ vistareṇa gaṇayitavyāni //",
  "XXvabhdicu:1214": "abhidharmadīpe vibhāṣāprabhāyāṃ vṛttau dvitīyasyādhyāyasya prathamaḥ pādaḥ //",
  "XXvabhdicu:1215": "(Jaini_57)",
  "XXvabhdicu:1216": "dvitīyādhyāye",
  "XXvabhdicu:1217": "dvitīyapādaḥ /",
  "XXvabhdicu:1218": "indriyaprastāve sarva indriyadharmā vicāryanta ityataḥ pṛcchati /",
  "XXvabhdicu:1219": "athaiṣāṃ kuśalānāmindriyāṇāṃ katareṇendriyeṇa kataracchrāmaṇyaphalaṃ prāpyata iti ?",
  "XXvabhdicu:1220": "tadidaṃ prastūyate-",
  "XXvabhdicu:1221": "ādyantalābho navabhiḥ saptāṣṭābhiśca madhyayoḥ /",
  "XXvabhdicu:1222": "yā khalveṣā catuṣphalamayī mālā tasyāḥ prathamaṃ strotaāpattiphalamantyamarhattvaṃ madhye sakṛdāgāmyanāgāmiphale /",
  "XXvabhdicu:1223": "tatrādyāntayoḥ phalayornavabhirindriyairlābhaḥ /",
  "XXvabhdicu:1224": "strotaāpattiphalasya tāvat- śraddhādibhiḥ pañcabhirājñāsyāmīndriyājñendriyābhyāmekamanayorānantaryamārgād,",
  "XXvabhdicu:1225": "dvitīyaṃ vimuktimārgādveditavyam /",
  "XXvabhdicu:1226": "prathamena kleśaprāpticchedo dvitīyena visaṃyogaprāptyākarṣaṇam /",
  "XXvabhdicu:1227": "manaupekṣendriyābhyāṃ ceti /",
  "XXvabhdicu:1228": "arhattvasya punaḥ śraddhādibhirājñāsyāmīndriyavarjjaiḥ,",
  "XXvabhdicu:1229": "manaindriyeṇa sukhasaumanasyopekṣendriyāṇāṃ cānyatamena /",
  "XXvabhdicu:1230": "'saptāṣṭābhiśca madhyayoḥ /",
  "XXvabhdicu:1231": "'; sakṛdāgāmyanāgāmiphalayoḥ punaḥ saptabhiraṣṭābhirnavabhiśceti 'ca'śabdāt /",
  "XXvabhdicu:1232": "tatra sakṛdāgāmiphalaṃ tāvadyadyānupūrviko labhate,",
  "XXvabhdicu:1233": "sa ca laukikena mārgeṇa tasya saptabhirlābhaḥ /",
  "XXvabhdicu:1234": "pañcabhiḥ (Jaini_58)",
  "XXvabhdicu:1235": "śraddhādibhiḥ,",
  "XXvabhdicu:1236": "manaupekṣendribhyāṃ ca /",
  "XXvabhdicu:1237": "atha lokottareṇa mārgeṇa tasyāṣṭābhiḥ,",
  "XXvabhdicu:1238": "ājñendriyamaṣṭamaṃ bhavati /",
  "XXvabhdicu:1239": "atha bhūyovītarāgaḥ prāpnoti,",
  "XXvabhdicu:1240": "tasya navabhiryaireva strotaāpattiphalasya /",
  "XXvabhdicu:1241": "anāgāmiphalaṃ yadyānupūrvīkaḥ prāpnoti,",
  "XXvabhdicu:1242": "sa ca laukikena mārgeṇa,",
  "XXvabhdicu:1243": "tasya saptabhiryathā sakṛdāgāmiphalasya /",
  "XXvabhdicu:1244": "atha lokottareṇa,",
  "XXvabhdicu:1245": "tasyāṣṭābhistathaiva /",
  "XXvabhdicu:1246": "atha vītarāgaḥ prāpnoti,",
  "XXvabhdicu:1247": "tasya navabhiryathā strotaāpattiphalasya /",
  "XXvabhdicu:1248": "tasya tu niśrayaviśeṣāt sukhasaumanasyopekṣendriyāṇāmanyatamadbhavati /",
  "XXvabhdicu:1249": "yadāpyayamānupūrviko navame vimuktimārge dhyānaṃ praviśati laukikena mārgeṇa,",
  "XXvabhdicu:1250": "tadāpyaṣṭābhirindriyairanāgāmiphalaṃ labhate /",
  "XXvabhdicu:1251": "tasya navame vimuktimārge saumanasyamaṣṭamaṃ bhavati,",
  "XXvabhdicu:1252": "ānantaryamārge tūpekṣendriyameva /",
  "XXvabhdicu:1253": "nityamubhābhyāṃ hi tasya prāptiḥ /",
  "XXvabhdicu:1254": "atha lokottareṇa praviśati,",
  "XXvabhdicu:1255": "tasya navabhirājñendriyaṃ navamaṃ bhavati //",
  "XXvabhdicu:1256": "yattarhyabhidharme paṭhyate- “arhatphalasyaikādaśabhiḥ” iti /",
  "XXvabhdicu:1257": "tatkathamucyate 'navabhistasya prāptiḥ'; iti ?",
  "XXvabhdicu:1258": "naiva doṣaḥ / yasmāt-",
  "XXvabhdicu:1259": "(Jaini_59)",
  "XXvabhdicu:1260": "ekādaśabhirāptistu phalasyāntyasya hānitaḥ // Abhidh-d_92 //",
  "XXvabhdicu:1261": "parihāya parihāyāyaṃ samayavimukto 'rhanniśrayaviśeṣātpunarlabhate /",
  "XXvabhdicu:1262": "kadācit tṛtīyaṃ dhyānaṃ niśritya /",
  "XXvabhdicu:1263": "kadācid dvitīyaṃ prathamaṃ vā /",
  "XXvabhdicu:1264": "kadāciccaturthamanāgamyaṃ vā /",
  "XXvabhdicu:1265": "ityatastisṛṇāṃ vedanānāṃ saṃbhavādekādaśabhiruktam //",
  "XXvabhdicu:1266": "athaiṣāṃ trayāṇāṃ kāmarūpārūpyadhātūnāṃ kataradhātubhūmyālambanena mārgeṇa katarasya dhātoḥ parijñānaṃ bhavatīti ?",
  "XXvabhdicu:1267": "tadāvirbhāvyate /",
  "XXvabhdicu:1268": "svasya dhātoḥ parijñānaṃ svavipakṣadṛśā pathā // Abhidh-d_93 //",
  "XXvabhdicu:1269": "svavipakṣadṛśā ca mārgeṇānāsraveṇa parijñānaṃ bhavati /",
  "XXvabhdicu:1270": "tatra svadhātudṛśā tāvad duḥkhasamudayālambanena,",
  "XXvabhdicu:1271": "svavipakṣadṛśā nirodhamārgālambanena traidhātukaparijñānaṃ bhavati /",
  "XXvabhdicu:1272": "sāsraveṇa tvānantaryamārgeṇa saṃgṛhītena sannikṛṣṭādhobhūmiviṣayeṇordhvasannikṛṣṭabhūmyālambanena ca vimuktimārgasaṃgṛhītenādhobhūmiparijñānaṃ bhavati /",
  "XXvabhdicu:1273": "ānantaryamārgāṇāmadhobhūmiviṣayatvādvimuktyākhyānāmūrdhvabhūmyālambanatvācca /",
  "XXvabhdicu:1274": "anāsravāṇāṃ tūbhayeṣāmekabhūmigocaratvāditi /",
  "XXvabhdicu:1275": "atha katibhīrindriyaiḥ kāmadhātuparijñānaṃ katibhī rūpārūpyadhātuparijñānamiti ?",
  "XXvabhdicu:1276": "tadidaṃ pratāyate-",
  "XXvabhdicu:1277": "kāmadhātuparijñānaṃ prāyaḥ saptabhiriṣyate /",
  "XXvabhdicu:1278": "samalairnirmalaistvarthairaṣṭābhirabhidhīyate // Abhidh-d_94 //",
  "XXvabhdicu:1279": "kāmadhātostāvat- sāsravaiḥ saptabhiḥ parijñānaṃ bhavati prahāṇamityarthaḥ /",
  "XXvabhdicu:1280": "pañcabhiḥ śraddhādibhiḥ manaupekṣendriyābhyāṃ ca /",
  "XXvabhdicu:1281": "prāyo grahaṇātsaumanasyendriyeṇāpi kasyacitsamāpattyabhiprāyasya yogino maulabhūmipraveśāt /",
  "XXvabhdicu:1282": "anāsravaistvindriyairaṣṭābhiḥ /",
  "XXvabhdicu:1283": "ebhireva saptabhirājñedriyeṇa ca /",
  "XXvabhdicu:1284": "prāyo vacanātsaumanasyendriyeṇa ca navamena //",
  "XXvabhdicu:1285": "rūpadhātuparijñānamiṣṭaṃ daśabhirindriyaiḥ /",
  "XXvabhdicu:1286": "(Jaini_60)",
  "XXvabhdicu:1287": "pañcabhiḥ śraddhādibhiḥ,",
  "XXvabhdicu:1288": "mana indriyeṇa,",
  "XXvabhdicu:1289": "tisṛbhirvedanābhiḥ,",
  "XXvabhdicu:1290": "niśrayaviśeṣādājñendriyeṇa ca //",
  "XXvabhdicu:1291": "antyadhātuparijñānamekādaśabhirucyate // Abhidh-d_95 //",
  "XXvabhdicu:1292": "yathoktairdaśabhirājñātavadindriyeṇa ca /",
  "XXvabhdicu:1293": "ubhābhyāṃ tasya parijñānamekaṃ vajropamasamādhisahacaram,",
  "XXvabhdicu:1294": "dvitīyaṃ kṣayajñānasahagatamiti //",
  "XXvabhdicu:1295": "idamidānīṃ vaktavyam- kaḥ katibhirindriyaiḥ samanvāgata iti ?",
  "XXvabhdicu:1296": "tatra tāvadayaṃ niyamaḥ-",
  "XXvabhdicu:1297": "sarvasattvāstridhātusthā upekṣāyurmano 'nvitāḥ /",
  "XXvabhdicu:1298": "ebhistribhiḥ sarvasattvāḥ samanvāgatāḥ /",
  "XXvabhdicu:1299": "tvakstrītvavyañjanaiḥ kāme",
  "XXvabhdicu:1300": "kāmāvacarāḥ sattvāḥ kāyapuruṣastrīndriyairebhiḥ pūrvāktaśca /",
  "XXvabhdicu:1301": "rūpiṇaścakṣurādibhiḥ // Abhidh-d_96 //",
  "XXvabhdicu:1302": "rūpiṇaḥ khalu sattvāścakṣurādibhistribhiścopekṣāyurmanobhiḥ //",
  "XXvabhdicu:1303": "kāminaḥ khalu duḥkhena tadrāgī durmanastayā /",
  "XXvabhdicu:1304": "avītarāgaḥ kāmadhātau duḥkhadaurmanasyābhyāṃ samanvāgataḥ /",
  "XXvabhdicu:1305": "ūrdhvajastu sukhenāryaḥ śubhāhvādharajau tathā // Abhidh-d_97 //",
  "XXvabhdicu:1306": "ūrdhvajo rūpārūpyadhātuja āryaḥ sukhena samanvāgataḥ /",
  "XXvabhdicu:1307": "anāsraveṇa śubhakṛtsnaparīttaśubhāpramāṇaśubhāḥ kliṣṭākliṣṭena //",
  "XXvabhdicu:1308": "prītyābhāhvādharodbhūtau",
  "XXvabhdicu:1309": "ābhāsvareṣūpapannastadadharajaśca prītyā samanvāgataḥ /",
  "XXvabhdicu:1310": "śubhaiḥ sa śubhamūlakaḥ /",
  "XXvabhdicu:1311": "śraddhādibhiḥ pañcabhiḥ kuśalairanucchinnakuśalamūlaḥ sarvatra samanvāgataḥ /",
  "XXvabhdicu:1312": "śaikṣābhyāṃ mokṣamārgasthau",
  "XXvabhdicu:1313": "(Jaini_61)",
  "XXvabhdicu:1314": "dvābhyāṃ śaikṣābhyāṃ indriyābhyāṃ darśanabhāvanāmārgasthau //",
  "XXvabhdicu:1315": "aśaikṣo 'rhan svamārgagaḥ // Abhidh-d_98 //",
  "XXvabhdicu:1316": "atha niyamena kaḥ katibhirindriyaiḥ samanvāgata iti ?",
  "XXvabhdicu:1317": "tadidamupadarśyate-",
  "XXvabhdicu:1318": "upekṣāyurmanoyukto 'vaśyaṃ trayasamanvitaḥ /",
  "XXvabhdicu:1319": "ebhireva tribhiḥ /",
  "XXvabhdicu:1320": "na hyeṣāmanyonyena vinā samanvāgataḥ /",
  "XXvabhdicu:1321": "śeṣairaniyamaḥ /",
  "XXvabhdicu:1322": "tatra tāvaccakṣurādibhiḥ saptabhirārūpyopapanno na samanvāgataḥ /",
  "XXvabhdicu:1323": "kāmadhātau ca yenāpratilabdhavihīnāni /",
  "XXvabhdicu:1324": "sukhendriyeṇa caturthadhyānādyupapannāḥ pṛthagjanāḥ,",
  "XXvabhdicu:1325": "saumanasyena tṛtīyādyupapannāḥ pṛthagjanāḥ,",
  "XXvabhdicu:1326": "sukhendriyeṇa rūpārūpyopapannāḥ,",
  "XXvabhdicu:1327": "daurmanasyena kāmavītarāgaḥ,",
  "XXvabhdicu:1328": "śraddhādibhirniḥśubhaḥ,",
  "XXvabhdicu:1329": "anāsravaestribhiḥ pṛthagjanā na samanvāgatāḥ /",
  "XXvabhdicu:1330": "caturbhiḥ kāyasukhavān",
  "XXvabhdicu:1331": "yaḥ kāyendriyeṇa so 'vaśyaṃ caturbhistaiśca tribhiḥ kāyendriyeṇa ca /",
  "XXvabhdicu:1332": "yo 'pi sukhandriyeṇa sa caturbhiḥ- taiśca tribhirupekṣādibhiḥ sukhendriyeṇa ca /",
  "XXvabhdicu:1333": "cakṣuṣmānapi pañcabhiḥ // Abhidh-d_99 //",
  "XXvabhdicu:1334": "(Jaini_62)",
  "XXvabhdicu:1335": "'api'śabdācchotraghrāṇajihvendriyairveditavyam /",
  "XXvabhdicu:1336": "yaścakṣurindriyeṇa so 'vaśyaṃ pañcabhiḥ- upekṣājīvitamanorūpendriyaiścakṣuṣā ca //",
  "XXvabhdicu:1337": "strīndriyādyanvito 'ṣṭābhiḥ",
  "XXvabhdicu:1338": "taiśca saptabhiḥ strīṃndriyeṇa ca /",
  "XXvabhdicu:1339": "ādigrahaṇāt puruṣendriyadaurmanasyaśraddhādīnāṃ grahaṇaṃ veditavyam /",
  "XXvabhdicu:1340": "tadvānapi pratyekamaṣṭābhiḥ- taiśca saptabhiḥ puruṣendriyeṇa cāṣṭamena /",
  "XXvabhdicu:1341": "ebhiśca kāyajīvitamanobhiścatasṛbhirvedanābhiḥ,",
  "XXvabhdicu:1342": "daurmanasyendriyeṇa ca /",
  "XXvabhdicu:1343": "śraddhā dibhistaiśca pañcabhirupekṣājīvitamanobhiśca /",
  "XXvabhdicu:1344": "duḥkhī yuktastu saptabhiḥ /",
  "XXvabhdicu:1345": "yo duḥkhena sa saptabhiḥ- kāyajītimanobhiścatasṛbhirvedanendriyairdaurmanasyaṃ hitvā,",
  "XXvabhdicu:1346": "tadvītarāgasya nāstīti /",
  "XXvabhdicu:1347": "ekādaśabhirantyābhyāṃ",
  "XXvabhdicu:1348": "dvābhyāmantyābhyāṃ yukto 'vaśyamekādaśabhiḥ,",
  "XXvabhdicu:1349": "pratyekaṃ sukhasaumanasyopekṣājīvitamanaḥśraddhādibhirājñendriyeṇa ca /",
  "XXvabhdicu:1350": "evamājñātavadindriyeṇa tena taiśceti /",
  "XXvabhdicu:1351": "sapta ṣaḍbhistadādyavān // Abhidh-d_100 //",
  "XXvabhdicu:1352": "prathamena tvanāsraveṇa yaḥ samanvāgataḥ so 'vaśyaṃ trayodaśabhirmanojīvitakāyendriyaiścatasṛbhirvedanābhiḥ śraddhādibhistena ceti //",
  "XXvabhdicu:1353": "atha sarvabahubhiḥ kiyadbhiḥ samanvāgatāḥ ? taducyate-",
  "XXvabhdicu:1354": "tridvīpanarakotpannā mithyātvaniyatā api /",
  "XXvabhdicu:1355": "bahubhiḥ hyekānnaviṃśatyā svalpairaṣṭābhiranvitāḥ // Abhidh-d_101 //",
  "XXvabhdicu:1356": "antarābhavikapretatiryakśraddhānusāriṇaḥ /",
  "XXvabhdicu:1357": "tryadhikairdaśabhiryuktā daśabhirvā navādhikaiḥ // Abhidh-d_102 //",
  "XXvabhdicu:1358": "(Jaini_63)",
  "XXvabhdicu:1359": "svalpaistrayodaśabhī rūpabhiḥ pañcabhiḥ śraddhādibhiśca jīvitamanaupekṣābhiśca /",
  "XXvabhdicu:1360": "nārakasya tūcchinnaśubhabījasya cakṣurādīni pañcaikaṃ vyañjanaṃ vedanāśca pañca jīvitaṃ manaśca /",
  "XXvabhdicu:1361": "tiraścāṃ nāstyucchedaḥ /",
  "XXvabhdicu:1362": "ya ihocchinatti so 'vaśyamavīciṃ gacchati /",
  "XXvabhdicu:1363": "tena natra narake śraddhādyā na santi /",
  "XXvabhdicu:1364": "pañca cakṣurādīni pañca ca vedā,",
  "XXvabhdicu:1365": "ekaṃ vyañjanaṃ jīvitaṃ manaśceti trayodaśa bhavanti /",
  "XXvabhdicu:1366": "syurbahubhiścāntarābhavikādyāḥ pṛthagjanāstrīṇyamalāni hitvaikānnaviṃśatibhiḥ,",
  "XXvabhdicu:1367": "āryāstu śraddhānusāriṇo dve amale hitvaikaṃ ca vyañjanamityekānnaviṃśatibhireva samanvāgatāḥ //",
  "XXvabhdicu:1368": "samyaktvaniyatā ye tu ye ca śraddhādhimuktikāḥ /",
  "XXvabhdicu:1369": "ta ekādaśabhiryuktā daśabhirvā navādhikaiḥ // Abhidh-d_103 //",
  "XXvabhdicu:1370": "tatra samyaktvaniyatā āryā ityarthaḥ /",
  "XXvabhdicu:1371": "te pañcabhiḥ śraddhādibhirmanojīvitābhyāṃ ca tisṛbhirvedanābhirekena cānāsraveṇa /",
  "XXvabhdicu:1372": "sarvaprabhūtaiḥ punarekānnaviṃśatibhirekaliṅgadvyamalavarjitaiḥ //",
  "XXvabhdicu:1373": "prajñāvimuktanāmārhat kāyasākṣyubhayāhvayāḥ /",
  "XXvabhdicu:1374": "akṣaikādaśakopetā yadi vāṣṭādaśānvitāḥ // Abhidh-d_104 //",
  "XXvabhdicu:1375": "sarvālpairekādaśabhiḥ śraddhādibhiḥ sukhasaumanasyopekṣājīvitamanobhirekena cānāsraveṇa /",
  "XXvabhdicu:1376": "bahubhistvaṣṭādaśabhiḥ,",
  "XXvabhdicu:1377": "dve anāsrave daurmanasyamekaṃ ca vyañjanaṃ hitvā //",
  "XXvabhdicu:1378": "kāmadevā mṛtāḥ svalpairdaśabhiḥ saptakādhikaiḥ /",
  "XXvabhdicu:1379": "anāsravatrayaṃ hitvā daurmanasyaṃ ca /",
  "XXvabhdicu:1380": "tatratyaḥ pṛthagjano yadi vairāgyaṃ gacchati sa devarṣirbhavati /",
  "XXvabhdicu:1381": "ekaṃ ca vyañjanaṃ hitvā pariśiṣṭaiḥ saptadaśabhiḥ samanvāgataḥ /",
  "XXvabhdicu:1382": "ta evaikonaviṃśatyā yuktā bahubhirindriyaiḥ // Abhidh-d_105 //",
  "XXvabhdicu:1383": "dve anāsrave hitvaikaṃ ca vyañjanam /",
  "XXvabhdicu:1384": "atrāpi hi satyāni dṛśyante //",
  "XXvabhdicu:1385": "dvirdhyāna jāstu sarvālpairdaśabhiḥ pañcakādhikaiḥ /",
  "XXvabhdicu:1386": "prathamadvitīyadhyānopapannānāṃ pṛthagjanānāṃ duḥkhadaurmanasye hitvā dve ca vyañjane trīṇi cāmalāni,",
  "XXvabhdicu:1387": "pañcadaśabhiḥ samanvāgamaḥ /",
  "XXvabhdicu:1388": "daśabhiḥ sacatuṣkaistu śubhakṛtsnāḥ samanvitāḥ // Abhidh-d_106 //",
  "XXvabhdicu:1389": "śubhakṛtsneṣu pṛthagjanasya saumanasyaṃ ca hitvā caturdaśabhiḥ samanvāgamaḥ /",
  "XXvabhdicu:1390": "(Jaini_64)",
  "XXvabhdicu:1391": "bṛhatphalā hi atyalpaistrayodaśabhiranvitāḥ /",
  "XXvabhdicu:1392": "bṛhatphaleṣu pṛthagjanasya sukhaṃ ca hitvā duḥkhādīni pūrvoktāni trayodaśa bhavanti /",
  "XXvabhdicu:1393": "yuktāḥ ṣoḍaśabhistvete sarvabhūribhindriyaiḥ // Abhidh-d_107 //",
  "XXvabhdicu:1394": "yadyāryā bhavanti teṣāṃ sukhasaumanasyābhyāmanāsravābhyāṃ samanvāgama iti ṣoḍaśa bhavanti //",
  "XXvabhdicu:1395": "aṣṭābhirdaśabhiḥ saikairārūpyāḥ svalpabhūribhiḥ /",
  "XXvabhdicu:1396": "svalpairaṣṭābhiḥ /",
  "XXvabhdicu:1397": "pṛthagjanasyāṣṭāḥ svalpāni bhavanti /",
  "XXvabhdicu:1398": "pañca śraddhādīni,",
  "XXvabhdicu:1399": "jīvitaṃ manaupekṣā ca /",
  "XXvabhdicu:1400": "bahubhirekādaśabhirāryasya samanvāgamaḥ /",
  "XXvabhdicu:1401": "pañcabhiḥ śraddhādibhiḥ,",
  "XXvabhdicu:1402": "dvābhyāṃ sukhasaumanasyābhyāmanāsravābhyām,",
  "XXvabhdicu:1403": "jīvitamanaupekṣendriyaiścaturbhiranāsraveṇa caikena /",
  "XXvabhdicu:1404": "sadevakauravāḥ sattvāstrayodaśabhiranvitāḥ // Abhidh-d_108 //",
  "XXvabhdicu:1405": "pañcabhiḥ śraddhādibhiḥ pañcabhiḥ sukhādibhiḥ,",
  "XXvabhdicu:1406": "kāyamanojīvitaiśca tribhiḥ //",
  "XXvabhdicu:1407": "aṣṭābhirniḥśubho yukto daśabhirvā trayādhikaiḥ /",
  "XXvabhdicu:1408": "ucchinnaśubhamūlo niḥśubhaḥ sarvālpairaṣṭābhiḥ samanvāgataḥ /",
  "XXvabhdicu:1409": "sukhādibhiḥ pañcabhiḥ kāyajīvitamanobhiśca /",
  "XXvabhdicu:1410": "sarvaprabhūtaistu trayodaśabhiryathoktairaṣṭābhiścakṣurādibhiścaturbhirekena ca vyañjanena /",
  "XXvabhdicu:1411": "dviliṅgāḥ paścimaiḥ svalpairviśatyāpyekayā param // Abhidh-d_109 //",
  "XXvabhdicu:1412": "ubhayavyañjanastrayodaśabhiḥ svalpaiḥ sukhādibhiḥ kāyajīvitamanobhiḥ śraddhādibhiśca pañcabhiḥ /",
  "XXvabhdicu:1413": "cakṣurādīnāmalabdhavihīnatvādaniyamaḥ /",
  "XXvabhdicu:1414": "sarvabahubhistvekonaviṃśatibhistrīṇyamalānyapāsya /",
  "XXvabhdicu:1415": "samāpto 'yaṃ matsyakagranthasamudraḥ /",
  "XXvabhdicu:1416": "(Jaini_65)",
  "XXvabhdicu:1417": "vyākhyāta indriyāṇāṃ dhātugatiprabhedapradarśanāgatānāṃ vistareṇa prabhedaḥ /",
  "XXvabhdicu:1418": "adhunā tu momāṃsyate /",
  "XXvabhdicu:1419": "kimete saṃskṛtā dharmā yathā bhinnasvabhāvāḥ,",
  "XXvabhdicu:1420": "evaṃ bhinnotpādā atha niyatasahotpādā api kecidvidyanta iti ?",
  "XXvabhdicu:1421": "vidyanta ityāha /",
  "XXvabhdicu:1422": "tatra saṃkṣepeṇa pañcemā dharmajātayaḥ- rūpaṃ cittaṃ caitasikāścittaviprayuktā asaṃskṛtaṃ ca /",
  "XXvabhdicu:1423": "tatrāsaṃskṛtaṃ nodeti na ca vyeti /",
  "XXvabhdicu:1424": "rūpiṇāṃ tu dharmāṇāmayaṃ niyamaḥ-",
  "XXvabhdicu:1425": "saptadravyāvinirbhāgī paramāṇurbahirgataḥ /",
  "XXvabhdicu:1426": "kāmeṣvekādhikaḥ kāye dvyadhikaścakṣurādiṣu // Abhidh-d_110 //",
  "XXvabhdicu:1427": "sarvasūkṣmaḥ khalu rūpasaṃskāropādānasaṃcayabhedaparyantaḥ paramāṇuriti prajñāpyate /",
  "XXvabhdicu:1428": "sa tu saptadravyāvinirbhāgī caturbhirbhūtaistribhiścopādāyarūpaistribhistribhirvā bhūtaiścaturbhiścopādāyarūpairavinirbhāgavartyasāvaṣṭama iti /",
  "XXvabhdicu:1429": "kośakārastvāha- “sarvasūkṣmo rūpasaṃghātaḥ paramāṇuḥ” iti /",
  "XXvabhdicu:1430": "tena saṃghātavyatiriktaṃ rūpamanyadvaktavyam /",
  "XXvabhdicu:1431": "yadi nāsti saṃghāto 'pi nāsti /",
  "XXvabhdicu:1432": "ataḥ siddhaṃ 'sarvasūkṣmaṃ rūpaparamāṇuḥ'; iti //",
  "XXvabhdicu:1433": "(Jaini_66)",
  "XXvabhdicu:1434": "kāyedriyasahagastvaṣṭābhiścakṣurādisahito navabhiḥ //",
  "XXvabhdicu:1435": "evaṃ rūpe 'pi vijñeyo hitvā gandharasadvayam /",
  "XXvabhdicu:1436": "rūpadhātau bahirgataḥ pañcadravyāvinirbhāgī gandharasau hitvā /",
  "XXvabhdicu:1437": "kāyasahagatastu ṣaḍbhiścakṣurādiṣu saptabhiravinirbhāgibhiḥ /",
  "XXvabhdicu:1438": "yadā punassaśabdakaḥ sa saṃdhāto jāyate,",
  "XXvabhdicu:1439": "tadā sarvatra yathokteṣu śabdo 'dhiko gaṇayitavyaḥ /",
  "XXvabhdicu:1440": "atra punarmahābhūtāni sarvopādāyarūpāśrayabhāvaprādhānyāccatasro dravyajātayo vivakṣyante /",
  "XXvabhdicu:1441": "upādāyarūpadhātucatuṣṭayaṃ tu ghaṭādidravyaprajñaptinimittatvādāyatanagaṇanayā gaṇyata iti vivakṣitāparijñānānnāsti codyāvakāśaḥ //",
  "XXvabhdicu:1442": "(Jaini_67)",
  "XXvabhdicu:1443": "arūpiṇāṃ punaḥ",
  "XXvabhdicu:1444": "cittaṃ caitasikaiḥ sārdhaṃ",
  "XXvabhdicu:1445": "avinirbhāgeṇa jāyata iti vartate /",
  "XXvabhdicu:1446": "saṃskṛtaṃ tu svalakṣaṇaiḥ // Abhidh-d_111 //",
  "XXvabhdicu:1447": "sarva hi saṃskṛtaṃ svalakṣaṇaiḥ saha jātyādibhirutpadyata iti veditavyam //",
  "XXvabhdicu:1448": "abhidharmadīpe vibhāṣāprabhāyāṃ vṛttau dvitīyasyaadhyāyasya dvitīyaḥ pādaḥ //",
  "XXvabhdicu:1449": "(Jaini_68)",
  "XXvabhdicu:1450": "dvitīyādhyāye",
  "XXvabhdicu:1451": "tṛtīyapādaḥ /",
  "XXvabhdicu:1452": "yaduktaṃ caitasikāstu sahotpadyanta iti tadabhidhīyatām /",
  "XXvabhdicu:1453": "ke punaste caitasikā dharmāḥ ?",
  "XXvabhdicu:1454": "te pañcaprabhedāḥ- mahābhaumāḥ,",
  "XXvabhdicu:1455": "kuśalamahābhaumāḥ,",
  "XXvabhdicu:1456": "kleśamahābhaumāḥ,",
  "XXvabhdicu:1457": "akuśalamahābhaumāḥ,",
  "XXvabhdicu:1458": "parīttakleśamahābhaumikāśca /",
  "XXvabhdicu:1459": "mahatī cittabhūmireṣāmiti ta ime mahābhaumāḥ /",
  "XXvabhdicu:1460": "bhūmirgatirityarthaḥ /",
  "XXvabhdicu:1461": "eva sarvatra vigrahaḥ kāryaḥ /",
  "XXvabhdicu:1462": "tatra tāvanmahābhaumā nirdiśyante /",
  "XXvabhdicu:1463": "daśadharmā mahābhaumā vitsaṃjñācetanāsmṛtiḥ /",
  "XXvabhdicu:1464": "chandaḥ sparśo 'dhimokṣaśca dhīḥ samādhirmanaskṛtiḥ // Abhidh-d_112 //",
  "XXvabhdicu:1465": "ete daśadharmāḥ sarvasyāṃ cittabhūmau traidhātukyāmanāsravāyāṃ ca samagrā bhavanti /",
  "XXvabhdicu:1466": "(Jaini_69)",
  "XXvabhdicu:1467": "tatra vedanā sukhādistrividho 'nubhavaḥ /",
  "XXvabhdicu:1468": "trividhaṃ saṃveditamiti paryāyaḥ /",
  "XXvabhdicu:1469": "iṣṭāniṣṭobhayaviparītaviṣayendriyavijñānasannipātajā dharmayoniḥ kāyacittāvasthā viśeṣaḥ prahlādyupatāpī tadubhayaviparītaśca tṛṣṇāheturvedanetyucyate /",
  "XXvabhdicu:1470": "nimittanāmārthaikyajñā saṃjñā vitarkayoniḥ /",
  "XXvabhdicu:1471": "cittābhisaṃskāraścetanā /",
  "XXvabhdicu:1472": "cittavyāpārarūpā smṛtiḥ /",
  "XXvabhdicu:1473": "cittasyārthābhilapanā kṛtakartavyakriyamāṇakarmāntāvipramoṣalakṣaṇā /",
  "XXvabhdicu:1474": "chandaḥ kartukāmatā vīryāṅgabhūtaḥ /",
  "XXvabhdicu:1475": "viṣayendriyavijñānasannipātajā cittasya viṣayaspṛṣṭiḥ,",
  "XXvabhdicu:1476": "caitasikadharmo jīvanalakṣaṇaḥ sparśaḥ /",
  "XXvabhdicu:1477": "(Jaini_70)",
  "XXvabhdicu:1478": "cittasya viṣaye 'dhimuktiradhimokṣo rucidvitīyanāmā cittasya viṣayāpratisaṃkocalakṣaṇaḥ /",
  "XXvabhdicu:1479": "dhīḥ prajñā dharmasaṃgrahādyupalakṣaṇasvabhāvā /",
  "XXvabhdicu:1480": "cittasyaikāgratā samādhiścittasthitilakṣaṇaḥ /",
  "XXvabhdicu:1481": "cittasyābhogo manaskāraḥ pūrvānubhūtādisamanvāhārasvarūpaḥ /",
  "XXvabhdicu:1482": "sūkṣmaḥ khalu cittacaittānāṃ viśeṣo duravadhāro rūpiṇīnāmeva tāvadoṣadhīnāṃ bahurasānāmindriyagrāhyo 'pi rasaviśeṣo duravadhāraḥ,",
  "XXvabhdicu:1483": "kimaṅga punaramūrtānāṃ (Jaini_71)",
  "XXvabhdicu:1484": "cittacaitasikānāṃ dharmāṇāmekakalāpavartināṃ buddhigamyaḥ ?",
  "XXvabhdicu:1485": "sa tu hetuphalasvabhāvairmatimadbhirabhyūhya iti //",
  "XXvabhdicu:1486": "kuśalamahābhaume bhavāḥ kuśalamahābhaumāḥ / te punaḥ",
  "XXvabhdicu:1487": "śraddhāpekṣāpramādaśca prasrabdhirhrīrapatrapā /",
  "XXvabhdicu:1488": "mūlavīryamahiṃsā ca śubhabhūkā daśasmṛtāḥ // Abhidh-d_113 //",
  "XXvabhdicu:1489": "tatra śraddhā cetasaḥ prasādo guṇiguṇārthitvābhisaṃpratyayākāraḥ,",
  "XXvabhdicu:1490": "cittakāluṣyāpanāyī /",
  "XXvabhdicu:1491": "tadyathodakaprasādako maṇiḥ sarasi prakṣiptaḥ sarvaṃ kāluṣyamapanīyācchatāmutpādayati tadvaccittasarasi jātaḥ śraddhāmaṇiriti /",
  "XXvabhdicu:1492": "apramādaḥ kuśaladharmabhāvanā tadavahitatetyarthaḥ /",
  "XXvabhdicu:1493": "(Jaini_72)",
  "XXvabhdicu:1494": "prasrabdhiścittakarmaṇyatā /",
  "XXvabhdicu:1495": "kāyaprasrabdhirapyasti /",
  "XXvabhdicu:1496": "sā tu tadānukūlyādbodhyaṅgaśabdaṃ labhate /",
  "XXvabhdicu:1497": "tadyathā prītiḥ /",
  "XXvabhdicu:1498": "prītisthānīyāśca dharmāḥ prītibodhyaṅgamuktaṃ bhagavatā /",
  "XXvabhdicu:1499": "samyagdṛṣṭisaṃkalpavyāyāmāśca prajñānukūlyāt prajñāskandha ityuktāḥ /",
  "XXvabhdicu:1500": "tadvatkāyakarmaṇyatā cittakarmaṇyatā bodhyaṅgāvāhakatvāttacchabdenoktā /",
  "XXvabhdicu:1501": "upekṣā cittasamatā cittānābhogaḥ saṃskārānimittābhogamadhyupekṣānimittapravaṇatā /",
  "XXvabhdicu:1502": "(Jaini_73)",
  "XXvabhdicu:1503": "hrīḥ svātmāpekṣā /",
  "XXvabhdicu:1504": "akāryakaraṇe lajjā /",
  "XXvabhdicu:1505": "apatrāpyantu parāpekṣā /",
  "XXvabhdicu:1506": "dve tu kuśalamūle alobhādveṣau /",
  "XXvabhdicu:1507": "amohastu prajñāsvabhāvatvānmahābhaumeṣūkta iti na gaṇyate /",
  "XXvabhdicu:1508": "vīrvaṃ kuśalākuśaladharmotpādanirodhābhyutsāhaḥ,",
  "XXvabhdicu:1509": "saṃsāranimagnasya cetaso 'bhyunnatirityarthaḥ /",
  "XXvabhdicu:1510": "avihiṃsā sattvāviheṭhanā /",
  "XXvabhdicu:1511": "uktāḥ kuśalamahābhaumāḥ //",
  "XXvabhdicu:1512": "styānaṃ pramattirāśraddhyamālasyaṃ mūḍhiruddhatiḥ /",
  "XXvabhdicu:1513": "kliṣṭe ṣaṭ",
  "XXvabhdicu:1514": "tatra",
  "XXvabhdicu:1515": "(Jaini_74)",
  "XXvabhdicu:1516": "styānaṃ kāyacittākarmaṇyatā /",
  "XXvabhdicu:1517": "pramādaḥ kuśalānāṃ dharmāṇāmabhāvanā /",
  "XXvabhdicu:1518": "bhāvanāvipakṣabhūto dharmaḥ /",
  "XXvabhdicu:1519": "āśraddhyaṃ cittāprasādaḥ,",
  "XXvabhdicu:1520": "cittakāluṣyamityarthaḥ /",
  "XXvabhdicu:1521": "guṇeṣu guṇavatsu cāsaṃpratyayo 'narthitvaṃ ca /",
  "XXvabhdicu:1522": "kausīdyaṃ cittasyānabhyutsāhaḥ /",
  "XXvabhdicu:1523": "mūḍhiravidyānukārāsaṃprakhyānarūpā /",
  "XXvabhdicu:1524": "auddhatyaṃ cittasyāvyupaśamaḥ /",
  "XXvabhdicu:1525": "uktāḥ ṣaṭ kleśamahābhaumāḥ /",
  "XXvabhdicu:1526": "(Jaini_75)",
  "XXvabhdicu:1527": "abhidharme tu daśa paṭhyante- “āśraddhaym,",
  "XXvabhdicu:1528": "kausīdyam,",
  "XXvabhdicu:1529": "muṣitasmṛtitā,",
  "XXvabhdicu:1530": "cetaso vikṣepaḥ,",
  "XXvabhdicu:1531": "avidyā,",
  "XXvabhdicu:1532": "asaṃprajanyam,",
  "XXvabhdicu:1533": "ayoniśo manasikāraḥ,",
  "XXvabhdicu:1534": "mithyādhimokṣaḥ,",
  "XXvabhdicu:1535": "auddhatyam,",
  "XXvabhdicu:1536": "pramādaśca” iti /",
  "XXvabhdicu:1537": "tatra muṣitasmṛtivikṣepāsaṃprajanyāyoniśomanasikāramithyādhimokṣāḥ pañcamahābhaumeṣu paṭhitāḥ /",
  "XXvabhdicu:1538": "kliṣṭākliṣṭānāmubhayeṣāṃ smṛtyādisvābhāvyāditīha na pṛthaggaṇyante /",
  "XXvabhdicu:1539": "tasmāt ṣaḍeva kleśamahābhaumāḥ /",
  "XXvabhdicu:1540": "aśubhe tu dve āhrīkyamanapatrapā // Abhidh-d_114 //",
  "XXvabhdicu:1541": "akuśale tu cetasi āhrīkyamanapatrāpyaṃ ca dvau dharmāvakuśalamahābhaumikau bhavataḥ /",
  "XXvabhdicu:1542": "tatrāhrīkyaṃ hrīvipakṣabhūto dharmaḥ /",
  "XXvabhdicu:1543": "anapatrāpyamapatrāpyasyeti /",
  "XXvabhdicu:1544": "akāryaṃ kurvāṇasyālajjā svātmano 'hrīḥ /",
  "XXvabhdicu:1545": "parebhyo 'lajjā anapatrāpyamityapare /",
  "XXvabhdicu:1546": "parīttakleśamahābhaumā nirdiśyante /",
  "XXvabhdicu:1547": "māyāśāṭhyamadakrodhavihiṃserṣyāpradaṣṭayaḥ /",
  "XXvabhdicu:1548": "(Jaini_76)",
  "XXvabhdicu:1549": "sūkṣmopanāhamātsaryāṇyalpakleśabhuvo daśa // Abhidh-d_115 //",
  "XXvabhdicu:1550": "ete hi kleśā bhāvanāheyenāvidyāmātreṇa manobhūmikenaiva saṃprayujyante /",
  "XXvabhdicu:1551": "eṣāṃ tu lakṣaṇamupakleśacintāyāṃ pañcame 'dhyāye 'bhidhāyiṣyate //",
  "XXvabhdicu:1552": "kathaṃ punaridaṃ vijñāyate cittādarthāntarabhūtāścaitasikāḥ ?",
  "XXvabhdicu:1553": "cittameva hi tadvedanādināmabhirvyapadiśyata ityevaṃ ceṣyamāne buddhasūtramanulomitaṃ bhavati /",
  "XXvabhdicu:1554": "yaduktaṃ bhagavatā- “ṣaḍdhāturayaṃ bhikṣavaḥ puruṣapudgalaḥ” ityatra vijñānadhāturevoktaḥ /",
  "XXvabhdicu:1555": "tasmānnārthāntarabhūtāścaitasikā iti bhadantabuddhadevaḥ /",
  "XXvabhdicu:1556": "taṃ pratīdamabhidhīyate-",
  "XXvabhdicu:1557": "(Jaini_77)",
  "XXvabhdicu:1558": "pṛthivyādi yathā dravyaṃ nīlādiguṇayogataḥ /",
  "XXvabhdicu:1559": "taistairviśeṣyate śabdaiścaittayogānmanastathā // Abhidh-d_116 //",
  "XXvabhdicu:1560": "yathā hi pṛthivīdhāturabdhāturvā rūparasagandhādyupādāyarūpairviśeṣyate /",
  "XXvabhdicu:1561": "nīlā grāvāṇaḥ,",
  "XXvabhdicu:1562_0": "nīlamudakaṃ madhurā drākṣā madhurāḥ kharjūrā madhurataro guḍa ityevaṃ sukhitaṃ cittaṃ",
  "XXvabhdicu:1562_1": "duḥkhitaṃ cittaṃ samāhitaṃ cittaṃ sotsāhaṃ kusīdaṃ mūḍhaṃ raktaṃ dviṣṭamityevamādibhiḥ",
  "XXvabhdicu:1562_2": "śabdaiścaitasikairdharmairyogādviśeṣyate /",
  "XXvabhdicu:1563": "sādhyasamatvādayuktamiti cet /",
  "XXvabhdicu:1564": "na /",
  "XXvabhdicu:1565": "uktottaratvāt /",
  "XXvabhdicu:1566": "vihitamatra- bhūtabhautikānyatvacintāyāmuttaramiti /",
  "XXvabhdicu:1567": "tasmādviśeṣapratyayānāmanākasmikatvātsiddhamanyatvaṃ caitāsikānāmiti /",
  "XXvabhdicu:1568": "itaśca cittacaitasikānyatvam-",
  "XXvabhdicu:1569": "bhūtabhautikanānātvaṃ svarūpehākṛtaṃ yathā /",
  "XXvabhdicu:1570": "tathaiva cittacaittānāṃ pṛthaktvamupadhāryatām // Abhidh-d_117 //",
  "XXvabhdicu:1571": "yathā khalu bhūtānāṃ bhautikasya ca rūpasya svabhāvabhedāt,",
  "XXvabhdicu:1572": "kriyābhedāccānyatvam;",
  "XXvabhdicu:1573": "tathā cittasya caittānāṃ ca svabhāvakriyābhedādanyatvaṃ draṣṭavyam //",
  "XXvabhdicu:1574": "yathā saṃbandhisaṃbandhādvikāro 'mbhasi lakṣyate /",
  "XXvabhdicu:1575": "tathā saṃsargisaṃsargāccetovikṛtirīkṣyatām // Abhidh-d_118 //",
  "XXvabhdicu:1576": "yathā khalu vahniharītakīguḍalavaṇādidravyasaṃbandhādvikāro 'mbuni dṛśyate,",
  "XXvabhdicu:1577": "uṣṇamamblaṃ kaṣāyaṃ madhuraṃ lavaṇamiti /",
  "XXvabhdicu:1578": "tadvaccaitasikasaṃbandhāccittamapi sukhitaṃ duḥkhitaṃ prasannamabhyunnataṃ sālokaṃ sāndhakāramiti /",
  "XXvabhdicu:1579": "(Jaini_78)",
  "XXvabhdicu:1580": "sūtre 'pi cānyatvamuktam- “saṃjñā ca vedanā ca caitasika eṣa dharmaḥ” iti //",
  "XXvabhdicu:1581": "idamidānīṃ vaktavyam /",
  "XXvabhdicu:1582": "yugapadutpannānāṃ cittacaitasikānāṃ dharmāṇāṃ kathaṃ caitasikā dharmā ityucyante ?",
  "XXvabhdicu:1583": "ko vā dharmārthaḥ?",
  "XXvabhdicu:1584": "tadapadiśyate-",
  "XXvabhdicu:1585": "guṇo viśeṣaṇaṃ dharmo mātrāvṛttistathāśrayī /",
  "XXvabhdicu:1586": "ityevamādayaḥ śabdāḥ pradhānāpekṣavṛttayaḥ // Abhidh-d_119 //",
  "XXvabhdicu:1587": "pradhānaṃ hi dravyaṃ viśeṣyabhūtamapekṣya guṇadharmaviśeṣeṇa mātrāvṛttayaḥ śabdāḥ pravartante /",
  "XXvabhdicu:1588": "ki punaratra pradhānam ?",
  "XXvabhdicu:1589": "cittaṃ pradhānameteṣāṃ",
  "XXvabhdicu:1590": "kuta iti cet /",
  "XXvabhdicu:1591": "vastumātragrahādibhiḥ /",
  "XXvabhdicu:1592": "vastūpalabdhimātraṃ hi cittaṃ tenopalabdhe vastuni saṃjñāsmaraṇe lakṣaṇānusmaraṇābhinirūpaṇādayo viśeṣāḥ saṃjñāprajñāsmṛtyādibhirgṛhyante /",
  "XXvabhdicu:1593": "'ādi'grahaṇādatrātmābhiniveśādrājasthānīyatvācca / kiñca,",
  "XXvabhdicu:1594": "bījaṃ caitatpravṛttīnāṃ śuddhisaṃkarayorapi // Abhidh-d_120 //",
  "XXvabhdicu:1595": "uktaṃ hi bhagavatā- “cittasaṃkleśātsattvāḥ saṃkliśyante /",
  "XXvabhdicu:1596": "cittavyavadānahetorviśudhyante” iti /",
  "XXvabhdicu:1597": "tasmātpradhānaṃ cittam / yathoktam-",
  "XXvabhdicu:1598": "“dūraṅgamamekacaramaśarīraṃ guhāśayam /",
  "XXvabhdicu:1599": "ye cittaṃ damayiṣyanti te mokṣyante mārabandhanāt //“",
  "XXvabhdicu:1600": "(Jaini_79)",
  "XXvabhdicu:1601": "tatra dūraṅgamaṃ śāstuḥ sarvalokadhātusthavineyakāryakaraṇāt /",
  "XXvabhdicu:1602": "ekacaraṃ yugapad dvitīyacittābhāvāt /",
  "XXvabhdicu:1603": "aśarīraṃ mūrtyabhāvāt,",
  "XXvabhdicu:1604": "kriyāmātrānumeyasvabhāvatvācca /",
  "XXvabhdicu:1605": "guhāśayaṃ śarīrabalena /",
  "XXvabhdicu:1606": "tadvṛttivyakteriti /",
  "XXvabhdicu:1607": "tasya dharmāḥ saṃprayogiṇaścaitasikā iti /",
  "XXvabhdicu:1608": "vyākhyātāḥ pañcaprakārāścaittāḥ /",
  "XXvabhdicu:1609": "anye 'pi cāniyatāḥ paṭhyante- vitarkavicārakaukṛtyamiddhādayaḥ /",
  "XXvabhdicu:1610": "tatredaṃ vaktavyam /",
  "XXvabhdicu:1611": "kasmiṃścitte kati caittā bhavanti ?",
  "XXvabhdicu:1612": "kāmāvacaraṃ tāvat pañcaprakāraṃ cittam /",
  "XXvabhdicu:1613": "kuśalam, akuśalaṃ dvividhamāveṇikamanyatkleśasaṃprayuktaṃ ca /",
  "XXvabhdicu:1614": "avyākṛtaṃ dvividhaṃ nivṛtānivṛtāvyākṛtākhyam //",
  "XXvabhdicu:1615": "(Jaini_80)",
  "XXvabhdicu:1616": "tatra tāvatkāmāvacaraṃ cittamavaśyaṃ savitarkasavicāram / atastat",
  "XXvabhdicu:1617": "abhyudgacchati kāmāptaṃ dharmairdvādaśabhiḥ saha /",
  "XXvabhdicu:1618": "akliṣṭāvyākṛtaṃ cittaṃ raśmivāniva raśmibhiḥ // Abhidh-d_121 //",
  "XXvabhdicu:1619": "kāmāvacaramanivṛtāvyākṛtaṃ cittaṃ daśabhirmahāmaumairvitarkavicārābhyāṃ ca sahāvaśyamudeti //",
  "XXvabhdicu:1620": "tathāṣṭādaśabhiścittairnivṛtaṃ jāyate manaḥ /",
  "XXvabhdicu:1621": "satkāyāntagrāhadṛṣṭisamprayuktaṃ cittaṃ kāmadhātau nivṛtāvyākṛtam /",
  "XXvabhdicu:1622": "tatrāṣṭādaśa caitasikā bhavanti /",
  "XXvabhdicu:1623": "daśamahābhaumāḥṣaṭ kleśamahābhaumāḥ vitarkavicārau ca /",
  "XXvabhdicu:1624": "dṛṣṭirnādhikā pūrvavat /",
  "XXvabhdicu:1625": "dvāviṃśatyā sahāvaśyaṃ śubhaṃ bhavati mānasam // Abhidh-d_122 //",
  "XXvabhdicu:1626": "daśamahābhaumāḥ daśakuśalamahābhaumāḥ vitarkavicārau ca //",
  "XXvabhdicu:1627": "cetasossaha viṃśatyā cittamutpadyate 'śubham /",
  "XXvabhdicu:1628": "yadakuśalaṃ cittamāveṇikaṃ tatra viṃśatiścaittāḥ- daśamahābhaumāḥ ṣakleśamahābhaumā dvāvakuśalamahābhaumau vitarko vicāraśca /",
  "XXvabhdicu:1629": "āveṇikaṃ nāma cittaṃ yatrāvidyaiva kevalā nānyaḥ kleśo 'sti rāgādiḥ /",
  "XXvabhdicu:1630": "dṛṅmohamātrayuktaṃ yat",
  "XXvabhdicu:1631": "(Jaini_81)",
  "XXvabhdicu:1632": "dṛṣṭiyukte 'pyakuśale viṃśatirya evāveṇake /",
  "XXvabhdicu:1633": "nanu ca dṛṣṭiradhikā ?",
  "XXvabhdicu:1634": "nādhikā, prajñāviśeṣa eva hi kaścid dṛṣṭirityucyate /",
  "XXvabhdicu:1635": "sa ca mahābhaumeṣu paṭhitaḥ /",
  "XXvabhdicu:1636": "kaḥ punarayaṃ vitarkaḥ ko vā vicāraḥ ?",
  "XXvabhdicu:1637": "vitarko nāma cittaudāryalakṣaṇaḥ saṃkalpadvitīyanāmā viṣayanimittaprakāravikalpī saṃjñāpavanoddhatavṛttiḥ,",
  "XXvabhdicu:1638": "audārikapañcavijñānakāyapravṛttihetuḥ /",
  "XXvabhdicu:1639": "vicārastu cittasaukṣmyalakṣaṇo manovijñānapravṛttyanukūlaḥ /",
  "XXvabhdicu:1640": "ityetau dvau dharmau kāmāvacare cetasi sarvasminniyamenotpadyete /",
  "XXvabhdicu:1641": "tadidamatisāhasaṃ vartate yadviruddhayorapi dvayordharmayorekatra citte samavadhānaṃ pratijñāyate /",
  "XXvabhdicu:1642": "na hyetalloke dṛṣṭaṃ yadviruddhayorekatra sahāvasthānamiti kośakāraḥ /",
  "XXvabhdicu:1643": "(Jaini_82)",
  "XXvabhdicu:1644": "tatra kecidāhuḥ- sarpiryathāpsu niṣṭhyūtaṃ nātiśyāyate nātivilīyate,",
  "XXvabhdicu:1645": "evaṃ vitarkavicārayogāccittaṃ nātisūkṣmaṃ bhavati nātyudāramityubhayorapi tatra vyāpāraḥ /",
  "XXvabhdicu:1646": "evaṃ tarhi nimittabhūtau vitarkavicārāvaudāryasūkṣmatayoḥ prāpnuto yathāpaścātaśca sarpiṣaḥśyānatvavilīnatvayorna punastatsvabhāvau /",
  "XXvabhdicu:1647": "anye punarāhuḥ- vāksaṃskārā vitarkavicārāḥ sūtre 'bhihitāḥ /",
  "XXvabhdicu:1648": "(Jaini_83)",
  "XXvabhdicu:1649": "“vitarkya vicārya vācaṃ bhāṣate nāvitarkyāvicārya” iti /",
  "XXvabhdicu:1650": "tatra ya audāryāste vitarkāḥ /",
  "XXvabhdicu:1651": "ye sūkṣmāste vicārāḥ /",
  "XXvabhdicu:1652": "yadi caikatra citte 'nyo dharma audāriko 'nyaḥ sūkṣmaḥ ko 'tra virodha iti ?",
  "XXvabhdicu:1653": "na virodho yadi jātibhedaḥ syāt /",
  "XXvabhdicu:1654": "ekasyāntu jātau mṛdvadhimātratā yugapanna saṃbhavati /",
  "XXvabhdicu:1655": "jātibhedo 'pyasti sa tarhi vaktavyaḥ /",
  "XXvabhdicu:1656": "durvaco hyasau /",
  "XXvabhdicu:1657": "ato mṛdvadhimātratayā vyajyate /",
  "XXvabhdicu:1658": "naivaṃ vyakto bhavati /",
  "XXvabhdicu:1659": "pratyekaṃ jātīnāṃ mṛdvadhimātratvāt /",
  "XXvabhdicu:1660": "tadidamandhavilāsinīkaṭākṣaguṇotkīrtanakalpaṃ codyamārabhyate /",
  "XXvabhdicu:1661": "yadanavabudhya tallakṣaṇaṃ codyavidhiḥ mithyā pratāyate /",
  "XXvabhdicu:1662": "tayorhi yathoktalakṣaṇayorekasmiṃścetasi sadbhāvamātraṃ pratijñāyate na yugapad vṛttyudrekatālābhaḥ /",
  "XXvabhdicu:1663": "yathā vidyavidyayoḥ saṃśayanirṇayayośceti tūṣṇīmāsva /",
  "XXvabhdicu:1664": "mā vidvadbhiravajīhasaḥ svamātmānam /",
  "XXvabhdicu:1665": "sā punardṛṣṭistriprakārā mithyādṛṣṭyādyā veditavyāḥ /",
  "XXvabhdicu:1666": "krodhādyaistvadhikaṃ vadet // Abhidh-d_123 //",
  "XXvabhdicu:1667": "(Jaini_84)",
  "XXvabhdicu:1668": "krodhādyaistūpakleśairadhikaṃ bhavati /",
  "XXvabhdicu:1669": "sa ca krodhādirupakleśo 'dhikaḥ /",
  "XXvabhdicu:1670": "kleśaiśca saṃprayuktaṃ rāgapratighamānavicikitsābhiśca yuktaṃ cittaṃ tena ca kleśādhikaṃ bhavatītyekaviṃśatirbhavanti //",
  "XXvabhdicu:1671": "sarvatra saṃbhavānmiddhaṃ yatra syāttatra nirdiśet /",
  "XXvabhdicu:1672": "tadvadeva ca kaukṛtyamadhikaṃ gaṇayetkvacit // Abhidh-d_124 //",
  "XXvabhdicu:1673": "yatra middhaṃ tatra tadevādhikaṃ gaṇayet /",
  "XXvabhdicu:1674": "yatrāpi tadevādhikamiti ya eṣa kāmadhātau caittānāṃ niyama uktastataḥ //",
  "XXvabhdicu:1675": "sāśubhaṃ middhakaukṛtyaṃ rūpadhātau na vidyate /",
  "XXvabhdicu:1676": "dhyānāntare vitarkaśca vicāraścāpi nopari // Abhidh-d_125 //",
  "XXvabhdicu:1677": "na kiñcidakuśalaṃ middhaṃ kaukṛtyaṃ ca prathamadhyānādau vidyate /",
  "XXvabhdicu:1678": "tena tatra pratighaśāṭhyamadamāyāvarjyāśca krodhādayaḥ,",
  "XXvabhdicu:1679": "āhrīkyānapatrāpye ca na santi /",
  "XXvabhdicu:1680": "ya eva prathame dhyāne santi ta eva 'dhyānāntare',",
  "XXvabhdicu:1681": "'vitarkaśca na vidyate /",
  "XXvabhdicu:1682": "pūrvoktāśca na santīti 'ca'śabdāt /",
  "XXvabhdicu:1683": "vicāraścāpi nopari /",
  "XXvabhdicu:1684": "'; dhyānāntarāttūparivicāraścāpi nāsti pūrvoktāśca /",
  "XXvabhdicu:1685": "'ca'śabdāt māyā śāṭhyaṃ ca nāstīti gamyate /",
  "XXvabhdicu:1686": "brahmaṇo hi yāvacchāṭhyaṃ paṭhyate,",
  "XXvabhdicu:1687": "parṣatsaṃbandhāt /",
  "XXvabhdicu:1688_0": "sa hi svasyāṃ parṣadi aśvajitā bhikṣuṇā praśnaṃ pṛṣṭaḥ “kutra tāni catvāri mahābhūtānyapariśeṣaṃ",
  "XXvabhdicu:1688_1": "nirudhyante” ityaprajānan kṣepamakārṣīt- “ahamasmi brahmā mahābrahmā īśvaraḥ kartā",
  "XXvabhdicu:1688_2": "nirmātā sraṣṭā sṛjaḥ pitṛbhūto bhāvānām” iti / gatamidam //",
  "XXvabhdicu:1689": "(Jaini_85)",
  "XXvabhdicu:1690": "idaṃ vaktavyam /",
  "XXvabhdicu:1691": "saṃprayuktāḥ saṃskārāḥ kasmāducyante ?",
  "XXvabhdicu:1692": "tadārabhyate /",
  "XXvabhdicu:1693": "saṃprayuktaḥ saṃskāraḥ samatā yasya pañcadhā /",
  "XXvabhdicu:1694": "viprayuktaśca boddhavyaḥ samatā yasya nāstyasau // Abhidh-d_126 //",
  "XXvabhdicu:1695": "pañcabhiḥ samatābhiḥ saṃprayuktāḥ saṃprayuktāḥ /",
  "XXvabhdicu:1696": "tāḥ punarāśrayālambanākārakāladravyasamatākhyāḥ /",
  "XXvabhdicu:1697": "“yathaiva hyekaṃ cittamevaṃ caittā apyekaikāḥ” iti vistaraḥ /",
  "XXvabhdicu:1698": "yasya punaretāḥ samatā na vidyante sa viprayukta iti //",
  "XXvabhdicu:1699": "codakaḥ- kaścidrūpaṃ tarhi viprayuktaṃ prāpnoti,",
  "XXvabhdicu:1700": "asaṃskṛtaṃ ceti ?",
  "XXvabhdicu:1701": "saṃpratyucyate /",
  "XXvabhdicu:1702": "viśiṣṭānāmasadbhāvātprasaṃgo nāsti rūpiṇām /",
  "XXvabhdicu:1703": "saṃskāragrahaṇāccaiva khādīnāṃ na prasajyate // Abhidh-d_127 //",
  "XXvabhdicu:1704": "viśiṣṭena khalu niyogena rūpiṣu saṃjñā sanniviśanta iti teṣvaprasaṃgaḥ /",
  "XXvabhdicu:1705": "saṃskāragrahaṇācca khādiṣu viprayuktasaṃjñā na pravartata iti siddham //",
  "XXvabhdicu:1706": "ke punaste viprayuktāḥ saṃskārāḥ ?",
  "XXvabhdicu:1707": "kiyanto veti ?",
  "XXvabhdicu:1708": "nahi vayameteṣāṃ svabhāvamupalabhāmahe /",
  "XXvabhdicu:1709": "nāpi kṛtyam /",
  "XXvabhdicu:1710": "nacaite dharmā loke prasiddhā nāpi buddhavacane /",
  "XXvabhdicu:1711": "na vedādiṣu śāstreṣviti /",
  "XXvabhdicu:1712": "tadatropavyāhrīyate-",
  "XXvabhdicu:1713": "prāptyādayastu saṃskārā viprayuktāstrayodaśa /",
  "XXvabhdicu:1714": "āptoktisvakriyāliṅgā liṅgameṣāṃ gadiṣyate // Abhidh-d_128 //",
  "XXvabhdicu:1715": "(Jaini_86)",
  "XXvabhdicu:1716": "yattāvat svabhāvakriyābhāvāditi /",
  "XXvabhdicu:1717": "tadatrobhayamabhidhāyiṣyate /",
  "XXvabhdicu:1718": "yadapi buddhavacane na paṭhyanta iti /",
  "XXvabhdicu:1719": "tatrāpyāptavacanaṃ sārvajñaṃ vyāhariṣyate /",
  "XXvabhdicu:1720": "yatta loke na vedādiṣu paṭhyanta iti taccodyam /",
  "XXvabhdicu:1721_0": "ye khalu sarvajñaviṣayā dharmāḥ pratisaṃvillābhināṃ buddhivṛttiviṣayamāyāntyāryamaitreyasthaviravasumitrācāryāśvaghoṣapramukhānāṃ",
  "XXvabhdicu:1721_1": "ca bodhisattvānāṃ buddhiprasādavidhāyinastejolpānāṃ stanandhayabudvīnāmabhidharmaparīkṣamativṛttīnāṃ",
  "XXvabhdicu:1721_2": "ca kathaṃ sāndhakāreṣu manassu gocaratāmāyāntīti //",
  "XXvabhdicu:1722": "tatra tāvat",
  "XXvabhdicu:1723": "rāptiḥ samanvitirlabdhirdharmavattā vyavasthitiḥ // Abhidh-d_129 //",
  "XXvabhdicu:1724": "(Jaini_87)",
  "XXvabhdicu:1725": "prāptarnāma samanvāgamo lābha iti paryāyaḥ /",
  "XXvabhdicu:1726": "sarvathā bhāvāñchabdaireva śabdānācaṣṭe /",
  "XXvabhdicu:1727": "yathaiṃva khalu prāptirityetacchabdagaḍumātraṃ śrūyate tathaiva samanvāgamo lābha ityetadapi padadvayaṃ vāgvastumātramiti na paryāyanāmnā lakṣaṇamudyotitaṃ bhavati /",
  "XXvabhdicu:1728": "tasmādavyabhicāri tatprasādhakaṃ liṅgamucyatām /",
  "XXvabhdicu:1729": "ime brū maḥ /",
  "XXvabhdicu:1730": "śrotramavadhatsva manaścaikāgratāyāṃ sanniyuktvā /",
  "XXvabhdicu:1731": "'dharmavattā vyavasthitiḥ /",
  "XXvabhdicu:1732": "'; dharmāḥ khalu tridhā kuśalāḥ.........",
  "XXvabhdicu:1733": "............rūpe 'pi kuśalayā vijñaptyā vartamānayā yāvadvijñāpayati,",
  "XXvabhdicu:1734": "atītayā ca samanvāgataḥ /",
  "XXvabhdicu:1735": "śrutacintāmayānāṃ ca samāpattidvayasya ca // Abhidh-d_130 //",
  "XXvabhdicu:1736": "śrutacintāmayānāmapi /",
  "XXvabhdicu:1737": "sahajā paścād bhavati dvayoścācitta samāpattyossaha paścād bhavatīti /",
  "XXvabhdicu:1738": "niḥkleśasaṃskṛtāpūrvaṃ śubhānāṃ tu rajasvatām /",
  "XXvabhdicu:1739": "ādilābhe saha prākca tadūrdhvaṃ vā tridheṣyate // Abhidh-d_131 //",
  "XXvabhdicu:1740": "anāsravāṇāṃ ca skandhānāṃ,",
  "XXvabhdicu:1741": "anucitānāṃ ca kuśalasāsravāṇāṃ na pūrvajā /",
  "XXvabhdicu:1742": "eṣāmeva yattoktānāṃ 'tadūrdhvaṃ tu tridheṣyate /",
  "XXvabhdicu:1743": "'; yadā tena saṃmukhībhūtā tadā dvidhaiveti vartate //",
  "XXvabhdicu:1744": "(Jaini_88)",
  "XXvabhdicu:1745": "kliṣṭāṇāṃ kuśalānāṃ ca tadanyeṣāṃ tridhā matā /",
  "XXvabhdicu:1746": "kliṣṭāṇāṃ ca skandhānāṃ traiyadhvikī prāptiḥ /",
  "XXvabhdicu:1747": "'kuśalānāṃ ca tadanyeṣāṃ';",
  "XXvabhdicu:1748": "tebhyo 'nāsravebhyastebhyaścānucittebhyaḥ kuśalasāsravebhyo 'nyeṣāṃ kuśalasāsravāṇāṃ traiyadhvikyeva /",
  "XXvabhdicu:1749": "nivṛtāvyākṛtā jñānanirmāṇamanasāṃ tathā // Abhidh-d_132 //",
  "XXvabhdicu:1750": "traiyadhvikīti vartate //",
  "XXvabhdicu:1751": "nirvāṇasyādito lābhe nityasyānyasya sarvadā /",
  "XXvabhdicu:1752": "nirvāṇasya tatprathamato lābhe dvaiyadhvikyeva /",
  "XXvabhdicu:1753": "anāgatavartamānālabdhasyātītāpi /",
  "XXvabhdicu:1754": "'nityasyānyasya sarvadā /'",
  "XXvabhdicu:1755": "ajā tavartamānā ca",
  "XXvabhdicu:1756": "apratisaṃkhyānirodhasyānāgatavartamānaiva nityam /",
  "XXvabhdicu:1757": "kadācittu tridheṣyate // Abhidh-d_133 //",
  "XXvabhdicu:1758": "yena labdhastasya traiyadhvikītyuktametat /",
  "XXvabhdicu:1759": "vyākhyāte prāptyaprāptī //",
  "XXvabhdicu:1760": "(Jaini_89)",
  "XXvabhdicu:1761": "sabhāgatā vaktavyā /",
  "XXvabhdicu:1762": "keyaṃ sabhāgatā nāma ?",
  "XXvabhdicu:1763": "nahīha pravacane tīrthyaparikalpitasāmānyaviśeṣapadārthagandho 'pyasti /",
  "XXvabhdicu:1764": "tatkeyaṃ tadabhyāsagateti ?",
  "XXvabhdicu:1765": "tadidaṃ pratāyate /",
  "XXvabhdicu:1766": "ekārtharuciheturyaḥ sattvānāṃ sa sabhāgatā /",
  "XXvabhdicu:1767": "sabhāgatā nāma dravyam /",
  "XXvabhdicu:1768": "sattvānāmekārtharuciḥ sādṛśyahetubhūtam /",
  "XXvabhdicu:1769": "nikāyasabhāga ityasya śāstrasaṃjñā /",
  "XXvabhdicu:1770": "sā punarabhinnā bhinnā ca /",
  "XXvabhdicu:1771": "abhinnā sarvasatvānāṃ sattvasabhāgatā /",
  "XXvabhdicu:1772": "sā pratisattvaṃ sarveṣvātmasnehāhāraratisāmyāt /",
  "XXvabhdicu:1773": "bhinnā punasteṣāmeva sattvānāṃ dhātubhūmigatiyonijātistrīpuruṣopāsakabhikṣuśaikṣāśaikṣādīnāmekārtharucitvabhedapratiniyamahetuḥ /",
  "XXvabhdicu:1774": "tasyāṃ khalvasatyāṃ sarvāryānāryalokavyavahārasaṃkaradoṣaḥ prasajyeta /",
  "XXvabhdicu:1775": "tasyāṃ tu satyāmeṣa doṣo na bhavatītyasti sabhāgatā nāma dharmaḥ,",
  "XXvabhdicu:1776": "'ekārtharucihetuḥ'; iti /",
  "XXvabhdicu:1777": "(Jaini_90)",
  "XXvabhdicu:1778": "syāccyavetopapadyeta na ca svasabhāgatāṃ vijahyāt,",
  "XXvabhdicu:1779": "na ca pratilabheteti ?",
  "XXvabhdicu:1780": "catuṣkoṭikaḥ /",
  "XXvabhdicu:1781": "prathamā kauṭiḥ- yataścyavate tatravopapadyamānaḥ /",
  "XXvabhdicu:1782": "dvitīyā- niyāmamavakrāman,",
  "XXvabhdicu:1783": "sa hi pṛthagjanasabhāgatāṃ vijahātyāryasabhāgatāṃ pratilabhate /",
  "XXvabhdicu:1784": "tṛtīyā- gatisaṃcārāt /",
  "XXvabhdicu:1785": "caturthī- etānākārān sthāpayitvā /",
  "XXvabhdicu:1786": "atha pṛthagjanatvasyāsyāśca kaḥ prativiśeṣaḥ ?",
  "XXvabhdicu:1787": "pṛthagjanasabhāgatā khalūktarūpā /",
  "XXvabhdicu:1788": "pṛthagjanatvaṃ tu sarvānarthakarabhūtamiti sumahāṃstadviśeṣaḥ /",
  "XXvabhdicu:1789": "āptavacanenāpi tadanyatvasiddhiḥ /",
  "XXvabhdicu:1790": "uktaṃ hi bhagavatā- “sa ceditthatvamāgacchati manuṣyāṇāṃ sabhāgatāṃ pratilabhate” iti /",
  "XXvabhdicu:1791": "na caivaṃ pṛthagjanatvaṃ pratilabhyate vā tyajyate vā /",
  "XXvabhdicu:1792": "siddhā sabhāgatā /",
  "XXvabhdicu:1793": "kośakāraḥ punastāṃ vaiśeṣikaparikalpitajātipadārthena samīkurvan vyaktaṃ pāyasavāyasayorvarṇasādharmyaṃ paśyatīti //",
  "XXvabhdicu:1794": "(Jaini_91)",
  "XXvabhdicu:1795": "atha kimidamāsaṃjñikaṃ nāma ?",
  "XXvabhdicu:1796": "tadapadiśyate /",
  "XXvabhdicu:1797": "āsaṃjñikaṃ vipāko yaccittopacchedyasaṃjñiṣu // Abhidh-d_134 //",
  "XXvabhdicu:1798": "asaṃjñisattveṣu deveṣūpapannānāṃ yaccittopacche didharmāntaraṃ viprayuktaṃ vipākajamutpadyate tadāsaṃjñikaṃ nāma /",
  "XXvabhdicu:1799": "yena tatropapannānāṃ cittamanāgate 'dhvani kālāntaraṃ sannirudhyate,",
  "XXvabhdicu:1800": "notpattuṃ labhate /",
  "XXvabhdicu:1801": "tatpunarekāntena vipākajasvabhāvam /",
  "XXvabhdicu:1802": "kasya vipākaḥ ?",
  "XXvabhdicu:1803": "asaṃjñisamāpatteḥ pūrakasya karmaṇaḥ /",
  "XXvabhdicu:1804": "keṣu punastat ?",
  "XXvabhdicu:1805": "devanikāyeṣu bhavati /",
  "XXvabhdicu:1806": "tadāha- “asaṃjñiṣu /",
  "XXvabhdicu:1807": "asaṃjñisattvā nāma devā bṛhatphaladevanikāyasaṃgṛhītā dhyānāntarikāvat /",
  "XXvabhdicu:1808": "” kiṃ punaste naiva kadācit saṃjñino bhavanti ?",
  "XXvabhdicu:1809": "bhavantyutpattikāle cyutikāle ca /",
  "XXvabhdicu:1810": "“prakṛṣṭamapi kālaṃ sthitvā sahasaṃjñotpādātteṣāṃ sattvānāṃ tasmāt sthānāccyutirbhavati” iti sūtrapāṭhaḥ /",
  "XXvabhdicu:1811": "te ca tato dīrghasvapnavyutthitā iva cyutvā kāmadhātāvupapadyante, nānyatra /",
  "XXvabhdicu:1812": "tadupapannānāmavaśyaṃ kāmāvacarāparaparyāyavedanīyakarmasadbhāvāt /",
  "XXvabhdicu:1813": "yathottarakauravāṇāṃ devopapattivedanīyaṃ karmeti //",
  "XXvabhdicu:1814": "(Jaini_92)",
  "XXvabhdicu:1815": "kā punarasāvasaṃjñisamāpattiriti ?",
  "XXvabhdicu:1816": "tadapadiśyate-",
  "XXvabhdicu:1817": "śubhāsaṃjñisamāpattirdhyāne 'ntye cittarodhinī /",
  "XXvabhdicu:1818": "āsaṃjñikamavyākṛtam /",
  "XXvabhdicu:1819": "vipākaphalatvāt /",
  "XXvabhdicu:1820": "iyaṃ tu śubhā /",
  "XXvabhdicu:1821": "sā punariyaṃ 'dhyāne 'ntye';",
  "XXvabhdicu:1822": "caturthadhyānasaṃgṛhītetyarthaḥ /",
  "XXvabhdicu:1823": "'cittarodhinī',",
  "XXvabhdicu:1824": "yathaiva tatphalaṃ cittasannirodhi tathaiveyamapi cittasaṃrodhinī /",
  "XXvabhdicu:1825": "cittagrahaṇācca caittānāmanuktasiddhirādityāstagamane kiraṇāstagamanavat /",
  "XXvabhdicu:1826": "kimarthaṃ punaretāṃ yoginaḥ samāpadyante ?",
  "XXvabhdicu:1827": "niḥsṛtīcchāpravṛttitvāt",
  "XXvabhdicu:1828": "te hi nissaraṇasaṃjñāpūrvakeṇa manaskāreṇa tāṃ samāpadyante mokṣakāṅkṣayā /",
  "XXvabhdicu:1829": "sā punariyam-",
  "XXvabhdicu:1830": "nāryasya",
  "XXvabhdicu:1831": "āryā hi tāmapāyasthānamiva manyante /",
  "XXvabhdicu:1832": "pṛthagjanāstu kecinmokṣasthānamiti /",
  "XXvabhdicu:1833": "kiṃ punariyamupapattyā vā vairāgyeṇa vā labhyate ?",
  "XXvabhdicu:1834": "netyāha / kiṃ tarhi ?",
  "XXvabhdicu:1835": "(Jaini_93)",
  "XXvabhdicu:1836": "āpyā prayogataḥ // Abhidh-d_135 //",
  "XXvabhdicu:1837": "yatnena tāmutpādayatīti //",
  "XXvabhdicu:1838": "nirodhākhyā tu vijñeyā vijihīrṣorbhavāgrajā /",
  "XXvabhdicu:1839": "nirodhasamāpattirapi cittacaittānāṃ dharmāṇāṃ kañcitkālamutpattisannirodhinī /",
  "XXvabhdicu:1840": "sā punariyaṃ vihārasaṃjñāpūvakeṇa manasikāreṇa nirvāṇasadṛśaṃ sukhamanubhavitukāmairyogibhiḥ saṃmukhīkriyate /",
  "XXvabhdicu:1841": "'bhavāgrajā';",
  "XXvabhdicu:1842": "ceyaṃ samāpattiḥ /",
  "XXvabhdicu:1843": "śubhāryasya prayogāpyā dvivedyāniyatā matā // Abhidh-d_136 //",
  "XXvabhdicu:1844": "dvayoḥ kālayorvedyā 'dvivedyā'; /",
  "XXvabhdicu:1845": "upapadyavedanīyā cāparaparyāyavedanīyā ca /",
  "XXvabhdicu:1846": "aniyatavedanīyā ceyam /",
  "XXvabhdicu:1847": "yo hyetāmutpādya parinirvāti sa nāsyā vipākaṃ pratisaṃvedayate /",
  "XXvabhdicu:1848": "tasyā hi bhavāgre catuskandhako vipāko vipacyate /",
  "XXvabhdicu:1849": "āryaścaitāmutpādayituṃ śaknoti nānāryaḥ /",
  "XXvabhdicu:1850": "ucchedabhīrutvācchāśvatadṛṣṭiprahāṇādāryamārgavalotpādanācca /",
  "XXvabhdicu:1851": "āryasyāpi ceyaṃ prayogalabhyā na vairāgyalabhyeti /",
  "XXvabhdicu:1852": "atra punaḥ kośakāraḥ pratijānīte- “sacittikeyaṃ samāpattiḥ” iti /",
  "XXvabhdicu:1853": "(Jaini_94) “samāpatticittameva hi taccittāntaraviruddhamutpadyate /",
  "XXvabhdicu:1854": "yena kālāntaramanyasya cittasyāpravṛttimātraṃ bhavati /",
  "XXvabhdicu:1855": "tadviruddhāśrayāpādanāt sāsau samāpattiriti prajñāpyate /“",
  "XXvabhdicu:1856": "(Jaini_95)",
  "XXvabhdicu:1857": "tadetadabauddhīyam / kutaḥ ?",
  "XXvabhdicu:1858": "cetaścatuṣṭayāyogādāgamādupapattitaḥ /",
  "XXvabhdicu:1859": "nirveditamanobhāvātsiddhyatīyamacittikā // Abhidh-d_137 //",
  "XXvabhdicu:1860": "bhavāgre khalu catvāri cittāni vidyante /",
  "XXvabhdicu:1861": "vipākajaṃ nivṛtāvyākṛtaṃ kuśalamupapattilābhikaṃ prāyogikaṃ ca /",
  "XXvabhdicu:1862": "tebhyaścaturbhyaḥ kataraccittaṃ yannirodhasamāpannasyānyacittanirodhītyucyate ?",
  "XXvabhdicu:1863": "tatra tāvadvipākajaṃ tatratyāṃ .............................",
  "XXvabhdicu:1864": "“.............dharme pratipattyevājñāmārādhayati /",
  "XXvabhdicu:1865": "nāpi maraṇakālasamaye /",
  "XXvabhdicu:1866": "bhedācca kāyasyātikramya devān kabaḍīkārabhakṣānanyatamasmin divye manomaye kāya upapadyate /",
  "XXvabhdicu:1867": "sa tatropapannaḥ abhokṣṇaṃ saṃjñāveditanirodhaṃ samāpadyate ca vyuttiṣṭhate ca /",
  "XXvabhdicu:1868": "asti caitatsthānamiti yathābhūtaṃ prajānāti” iti /",
  "XXvabhdicu:1869": "(Jaini_96)",
  "XXvabhdicu:1870": "atra sthavira udāyī sthaviraśāriputramidamavocat- “mā tvamāyuṣmannevaṃ vocaḥ /",
  "XXvabhdicu:1871": "” sa hi manyate sma bhāvāgrīkīyaṃ samāpattirdivyaśca manomayaḥ kāyaścaturthadhyānabhūmika ukto bhagavatā tatkathametadupapatsyate /",
  "XXvabhdicu:1872_0": "tadetad bhadantodāyinā parihāṇimajānānenābhidharmasaṃmūḍhena pratyuktaḥ sa bhagavatā",
  "XXvabhdicu:1872_1": "paramābhidhā makeṇāvasādanārthamabhihitaḥ- “tvamapi mohapuruṣa śāriputreṇa bhikṣuṇā",
  "XXvabhdicu:1872_2": "sārdhaṃ gabhbhīre 'bhidharme saṃlapituṃ manyase ?” iti",
  "XXvabhdicu:1873": "nikāyāntarīyāścaturthadhyānabhūmikāmapi nirodhasamāpattimicchanti /",
  "XXvabhdicu:1874": "teṣāṃ vinā parihāṇyā siddhatyetatsūtram /",
  "XXvabhdicu:1875": "etadeva tu na siddhyati- caturthadhyānabhūmikāpyasāvastīti /",
  "XXvabhdicu:1876": "katham ? “navānupūrvasamāpattayaḥ” (Jaini_97)",
  "XXvabhdicu:1877": "iti sūtre vacanāt /",
  "XXvabhdicu:1878": "prāptakāmavaśitvāttu santaḥ paścādvilaṃdhyāpi vyutkrāntasamāpattiṃ samāpadyanta iti //",
  "XXvabhdicu:1879": "vyākhyāte samāpattī /",
  "XXvabhdicu:1880": "gatiprajñaptyupādānamāyuścittoṣmaṇoḥ sthitiḥ /",
  "XXvabhdicu:1881": "āgamādyuktitaścaiva dravyatastatsadiṣyate // Abhidh-d_138 //",
  "XXvabhdicu:1882": "āyurjīvitamityanarthāntaram /",
  "XXvabhdicu:1883": "uktaṃ hyabhidharme- “jīvitendriyaṃ katarat ?",
  "XXvabhdicu:1884": "traidhātukamāyuḥ” iti /",
  "XXvabhdicu:1885": "tatpunaḥ 'gatiprajñaptyupādānaṃ';",
  "XXvabhdicu:1886": "vipākajasvabhāvatvāt /",
  "XXvabhdicu:1887": "uktaṃ hi sūtre- “nirvṛtte vipāke nāraka iti saṃkhyāṃ gacchati /",
  "XXvabhdicu:1888": "evaṃ yāvannavasaṃjñānāsaṃjñāyatanopagasaṃkhyāṃ gacchati” iti /",
  "XXvabhdicu:1889": "na cānyadindriyaṃ vipākajaṃ traidhātuka vyāpyasti yajjanmaprabandhāvicchedena vartamānaṃ gatiprajñaptyupādānaṃ syāt,",
  "XXvabhdicu:1890": "anyatra jīvitendriyāt /",
  "XXvabhdicu:1891": "tatpunarastīti kathaṃ gamyate ?",
  "XXvabhdicu:1892": "āgamādyuktitaśca /",
  "XXvabhdicu:1893": "āgamastāvadayam-",
  "XXvabhdicu:1894": "(Jaini_98)",
  "XXvabhdicu:1895": "“āyuruṣmātha vijñānaṃ yadā kāyaṃ jahatyamī /",
  "XXvabhdicu:1896": "apaviddhastadā śete yathā kāṣṭhamacetanam //“",
  "XXvabhdicu:1897": "sarvaṃ hi jīvitendriyaṃ kāmadhātāvavaśyaṃ kāyendriyoṣmasahacariṣṇu /",
  "XXvabhdicu:1898": "tattvavaśyaṃ vijñānasahavarti nāpi cakṣurādīndriyasahavarti /",
  "XXvabhdicu:1899": "rūpadhātau tu sarvaṃ kāyādipañcendriyasahavarti /",
  "XXvabhdicu:1900": "na tvavaśyaṃ cittasahacariṣṇa /",
  "XXvabhdicu:1901": "ārūpyadhātau tu sarvaṃ vijñānasahavarti,",
  "XXvabhdicu:1902": "anyatra nirodhasamāpatteḥ /",
  "XXvabhdicu:1903": "jīvitendriyaṃ gatiprajñaptyupādānamastīti dravyam /",
  "XXvabhdicu:1904": "anyathā hi kuśalanivṛtte cetasi nirmale vādhobhaume tadgatiprajñaptyupādānavipākajaṃ kiṃ kalpyeta yatsadbhāvādasau tato na pracyutaḥ syāt ?",
  "XXvabhdicu:1905": "na ca śakyaṃ pratijñātumanāsravāṇāmadhobhūmivijñānabījaṃ tadgatisaṃjñaptyupādānaṃ kalpayitum,",
  "XXvabhdicu:1906": "anāsravasya cittasya samucchedāya pravṛttatvāt /",
  "XXvabhdicu:1907": "na cānyadvijñānaṃ tadbhaumaṃ śakyaṃ kalpayituṃ manovijñānadhātuvyatiriktasyānākāramālambanasya vijñānasyāprasiddhatvāt /",
  "XXvabhdicu:1908": "manodhāturiti cet /",
  "XXvabhdicu:1909": "na /",
  "XXvabhdicu:1910": "manovijñānadhātorevāvasthāntare tannāmaprajñapteḥ /",
  "XXvabhdicu:1911": "yuktirapi- cakṣurādivattadādhipatyaviśeṣāt /",
  "XXvabhdicu:1912": "“samādhibalena karmajaṃ jīvitāvedhaṃ nirvartyāyuḥ saṃskārādhiṣṭhānajam,",
  "XXvabhdicu:1913": "āyurna vipākaḥ” iti kośakāraḥ /",
  "XXvabhdicu:1914": "tatra kimuttaramiti ?",
  "XXvabhdicu:1915": "na tatrāvaśyamuttaraṃ (Jaini_99)",
  "XXvabhdicu:1916": "vaktavyaṃ yasmānnaitatsūtre 'varati,",
  "XXvabhdicu:1917": "vinaye na saṃdṛśyate,",
  "XXvabhdicu:1918": "dharmatāṃ ca vilomayati /",
  "XXvabhdicu:1919": "(Jaini_100) tasmād bālavacanavadadhyupekṣyametat /",
  "XXvabhdicu:1920": "kathaṃ tāvatsūtre nāvatarati,",
  "XXvabhdicu:1921": "vinaye na saṃdṛśyate ?",
  "XXvabhdicu:1922": "sūtre hyaktam- “asthānamanavaka śo yatprahāṇahetorvā upakramahetorvā apakvaṃ paripācayet,",
  "XXvabhdicu:1923": "paripakvaṃ vā anyena nayena nayet” iti vistaraḥ /",
  "XXvabhdicu:1924": "vinaye 'pi “niyatavedanīyaṃ triprakāraṃ karma sadevakenāpi lokena na śakyaṃ vyāvartayitum” iti parigrahaḥ /",
  "XXvabhdicu:1925": "(Jaini_101)",
  "XXvabhdicu:1926": "abhidharme 'pi sarvāparimitamāyurākṣipyate /",
  "XXvabhdicu:1927": "tasyāpakṣālāḥ kālasthānāntarāvasthānādiṣu niyamyante /",
  "XXvabhdicu:1928": "ityevaṃ tāvadāgamādapetaṃ nottarārham /",
  "XXvabhdicu:1929": "tathāpi tu yuktimaduttaramucyate /",
  "XXvabhdicu:1930": "yadi bhagavān samādhibalena svecchayāpūrvaṃ sattvaṃ savijñānakaṃ sendriyamutpādayet,",
  "XXvabhdicu:1931": "svātmano vā jīvitamanākṣiptaṃ prākkarmabhiryogabalenākṣipet,",
  "XXvabhdicu:1932": "tato buddho bhagavānnārāyaṇīkṛtaḥ syāt apūrvasattvanirmāṇāt /",
  "XXvabhdicu:1933": "sa ca kāruṇikatvānneva parinirvāyāt,",
  "XXvabhdicu:1934": "śāsanasambhedasaṃdehāṃśca cchindyāt /",
  "XXvabhdicu:1935": "tasmādvaitulikaśāstrapraveśadvāramārabdhaṃ tena bhadantenetyadhyupekṣametat /",
  "XXvabhdicu:1936": "(Jaini_102)",
  "XXvabhdicu:1937": "atha kimāyuḥkṣayādeva maraṇaṃ bhavatyāhosvidanyathāpi ?",
  "XXvabhdicu:1938": "prajñaptyāmuktam- “astyāyuḥkṣayānmaraṇaṃ na puṇyakṣayādibhiḥ?",
  "XXvabhdicu:1939": "catuṣkoṭikaḥ /",
  "XXvabhdicu:1940": "prathamā koṭiḥ- āyuviṃpākasya karmaṇaḥ paryādānāt /",
  "XXvabhdicu:1941": "dvitīyā- bhogavipākasya /",
  "XXvabhdicu:1942": "tṛtīyā- ubhayoḥ /",
  "XXvabhdicu:1943": "turthī- viṣamāparihāreṇa /",
  "XXvabhdicu:1944": "jñānaprasthāna uktam- “āyuḥ santatyupanibaddhaṃ vartata iti vaktavyam ?",
  "XXvabhdicu:1945": "sakṛdutpannaṃ tiṣṭhatīti vaktavyam ?",
  "XXvabhdicu:1946": "āha- kāmāvacarāṇāṃ sattvānāmasaṃjñisamāpattiṃ nirodhasamāpattiṃ vā samāpannānāṃ santatyupanibaddhaṃ vartata iti vaktavyam /",
  "XXvabhdicu:1947": "samāpannānāṃ santatyupanibaddhaṃ vartata iti vaktavyam /",
  "XXvabhdicu:1948": "samāpannānāṃ rūpārupyāvacarāṇāṃ ca sattvānāṃ sakṛdutpannaṃ tiṣṭhatīti vaktavyam //“",
  "XXvabhdicu:1949": "kaḥ punarasya bhāṣitasyārthaḥ ?",
  "XXvabhdicu:1950": "yasyāśrayopaghātādupadhātastatsantatyadhīnatvāt prathamam /",
  "XXvabhdicu:1951": "yasyāśrayopaghāta eva nāsti tadyathotpannāvasthānād dvitīyam /",
  "XXvabhdicu:1952": "sāntarāyaṃ prathamaṃ nirantarāyaṃ dvitīyamiti kāśmīrāḥ /",
  "XXvabhdicu:1953": "tasmādastyakālamṛtyuḥ /",
  "XXvabhdicu:1954": "(Jaini_103)",
  "XXvabhdicu:1955": "sūtra uktam- “catvāra ātmabhāvapratilambhāḥ /",
  "XXvabhdicu:1956": "astyātmabhāvapratilambho yatrātmasaṃcetanā krāmati na parasaṃcetanā” iti catuṣkoṭikaḥ /",
  "XXvabhdicu:1957": "ātmasaṃcetanāvakrāmati kāmadhātau krīḍāpramoṣakāṇāṃ devānāṃ manaḥpradoṣakāṇāṃ ca devānām /",
  "XXvabhdicu:1958": "teṣāṃ hi praharṣamanaḥpradoṣābhyāṃ tasmātsthānāccyutibhaṃvati, nānyathā /",
  "XXvabhdicu:1959": "buddhānāṃ ceti vaktavyam,",
  "XXvabhdicu:1960": "svayaṃmṛtyutvāt /",
  "XXvabhdicu:1961": "parasaṃcetanaiva krāmati garbhāṇḍāgatānām /",
  "XXvabhdicu:1962": "ubhayam- anyeṣāṃ kāmāvacarāṇāṃ prāyeṇa /",
  "XXvabhdicu:1963": "nobhayam- sarveṣāmantarābhavikānāṃ rūpārūpyāvacarāṇāmekatīyānāṃ ca kāmāvacarāṇām /",
  "XXvabhdicu:1964_0": "tadyathā nārakāṇāṃ ca darśanamārgamaitrīnirodhasamāpattisamāpannānāṃ rājarṣijinadūtajinādiṣṭaprabhṛtīnāṃ",
  "XXvabhdicu:1964_1": "sarveṣāṃ ca caramabhavikānāṃ bodhisattvānāṃ mātustadgarbhāyāścakravartinaśca tadgarbhāyāḥ /“",
  "XXvabhdicu:1965": "vyākhyātaṃ jīvitendrim //",
  "XXvabhdicu:1966": "saṃskṛtalakṣaṇānīdānīṃ vyākhyāyiṣyante /",
  "XXvabhdicu:1967": "tāni punaḥ kāni kiyanti veti ?",
  "XXvabhdicu:1968": "tadupavyākhyāyate-",
  "XXvabhdicu:1969": "(Jaini_104)",
  "XXvabhdicu:1970": "jātiḥ sthitirjarānāśaḥ saṃskṛtāṅkacaṣṭatuyī /",
  "XXvabhdicu:1971": "etāni khalu catvāri saṃskṛtalakṣaṇāni bhagavatābhidharme 'bhihitāni /",
  "XXvabhdicu:1972": "etānyeva vineyaprayojanavaśāt sūtre sthityanyathātvamekīkṛtya trīṇyuktāni /",
  "XXvabhdicu:1973": "gāthāyāṃ tvebhyo 'ṅgadvayaṃ sāmarthyādgamyamānamantarṇīya pradarśyate /",
  "XXvabhdicu:1974": "sthitirhi dharmāyogamicchantī taddharmamupaguhyāvatiṣṭhate /",
  "XXvabhdicu:1975": "sā ca tathā pravartamānā lokasya cittonnativiśeṣaṃ janayati /",
  "XXvabhdicu:1976": "tato bhagavatānyathātvākhyayā (Jaini_105)",
  "XXvabhdicu:1977": "jarayā sahoktā śrīriva kālakarṇyānubaddhā saṃvegānukūlā bhaviṣyatītyeṣo 'rthaviṣayo dṛśyate /",
  "XXvabhdicu:1978": "tasmāccatvāri / itaśca-",
  "XXvabhdicu:1979": "catvāri sthitināstitve hetutvādyaprasiddhitaḥ // Abhidh-d_139 //",
  "XXvabhdicu:1980": "yadi hi dharmasya sthitirna syāt,",
  "XXvabhdicu:1981": "tasyātmanyavasthitasya hetvākhyaḥ śaktiprabhāvaviśeṣo na syāt /",
  "XXvabhdicu:1982": "anityatāgrastasya ca notpaktiśaktirityataśca kriyāṃ na kuryāt /",
  "XXvabhdicu:1983": "kriyābhāvātphalābhāvaḥ syāt /",
  "XXvabhdicu:1984": "phalārthaścāyamārambhaḥ /",
  "XXvabhdicu:1985": "tasmādāstikairnāstikapakṣaṃ vikṣipya sthitiḥ pratigṛhyata iti siddham //",
  "XXvabhdicu:1986": "catvārīti na siddhyanti jarābhāvāt /",
  "XXvabhdicu:1987": "bhavatu sthitiḥ,",
  "XXvabhdicu:1988": "jarā tu sarvathā na yujyate /",
  "XXvabhdicu:1989": "katham ? uktaṃ hi-",
  "XXvabhdicu:1990": "“tathātvena jarāsiddhiranyathātve 'nya eva saḥ /",
  "XXvabhdicu:1991": "tasmānnaikasya bhāvasya jarā nāmopapadyate //“",
  "XXvabhdicu:1992": "(Jaini_106)",
  "XXvabhdicu:1993": "taṃ pratīdamucyate-",
  "XXvabhdicu:1994": "śaktihānerjarāsiddhiḥ",
  "XXvabhdicu:1995": "unmiṣito hi dharmo jāyate hṛṣitaḥ phalamākṣipatīti /",
  "XXvabhdicu:1996": "tasya yadi jarasā śaktirna vihanyeta sa dvitīyamapi phalamākṣipeta /",
  "XXvabhdicu:1997": "na ca śaknotyākṣeptum /",
  "XXvabhdicu:1998": "tasmādgamyate kaścijjarākhyaḥ śatruastaṃ jarjarīkṛtyopahṛtasāmarthyamanityatāpiśācyāḥ samarpayatīti yuktamuktam 'śaktihānerjarāsiddhiḥ'; iti /",
  "XXvabhdicu:1999": "naitadyuktamuktaṃ pariṇāmadoṣaprasaṅgāt /",
  "XXvabhdicu:2000": "evaṃ laghvācakṣāṇena bhavatā sāṃkhyīyaḥ pariṇāmo 'bhyupagato bhavati /",
  "XXvabhdicu:2001": "nābhyupagataḥ, yasmāt-",
  "XXvabhdicu:2002": "nānyatvāt pariṇāmitā /",
  "XXvabhdicu:2003": "anya eva hi no jarākhyo dharmo,",
  "XXvabhdicu:2004": "anyaśca dharmī /",
  "XXvabhdicu:2005": "sāṃkhyasya tvavasthitasya dharmiṇaḥ svātmabhūtasya dharmāntarasyotsargaḥ svātmabhūtasya cotpādaḥ pariṇāma iti /",
  "XXvabhdicu:2006": "kathaṃ punaḥ kṣaṇikasya dharmasya śaktihānirbhavati ?",
  "XXvabhdicu:2007": "evam- yasmādasyājahadātmakasya-",
  "XXvabhdicu:2008": "ekakāritranāśābhyāṃ śaktihāniḥ prasiddhyati // Abhidh-d_140 //",
  "XXvabhdicu:2009": "yena khalu dārḍhyenopeto yamekaṃ phalamākṣipate,",
  "XXvabhdicu:2010": "yadi tenaiva yuktaḥ syād dvitīyamapyākṣipet /",
  "XXvabhdicu:2011": "na cainaṃ śaktimantamanityatā hiṃsyāt /",
  "XXvabhdicu:2012": "tasmād gamyate 'nyathībhūto 'yamanityatāvyāghrīmukhaṃ praviśati /",
  "XXvabhdicu:2013": "ityekaṃ phalamākṣipya naśyatītyuktametat- 'ekakāritranāśābhyāṃ śaktihāniḥ prasiddhyati /'",
  "XXvabhdicu:2014": "na prasiddhyati,",
  "XXvabhdicu:2015": "nirhetukatvādvināśasya /",
  "XXvabhdicu:2016": "ye hyarthatmāno hetumantaste khalvanityā dṛṣṭāḥ /",
  "XXvabhdicu:2017": "katham ? aṃkuravat /",
  "XXvabhdicu:2018": "na vināśasya vināśo 'sti,",
  "XXvabhdicu:2019": "tasmādahetukaḥ /",
  "XXvabhdicu:2020": "kiñca, ye cārthātmānaḥ paścādbhavanti teṣāṃ pūrvaheturasti tadyathā bhasmano bījādisaṃyogaḥ /",
  "XXvabhdicu:2021": "na ca vināśasya heturasti /",
  "XXvabhdicu:2022": "tasmādasau na paścādbhavatīti /",
  "XXvabhdicu:2023": "tatra yaduktaṃ jātasya sthityanyathātvamapekṣya vināśo bhavatīti tadayuktam /",
  "XXvabhdicu:2024": "atra pratyavasthānam-",
  "XXvabhdicu:2025": "sati janmani tadbhāvād dravyakāritranāśataḥ /",
  "XXvabhdicu:2026": "āgamādupapatteśca vināśo 'pi sahetukaḥ // Abhidh-d_141 //",
  "XXvabhdicu:2027": "(Jaini_107)",
  "XXvabhdicu:2028": "saheturvināśa iti sthāpanā /",
  "XXvabhdicu:2029": "kutaḥ ? 'sati janmani tadbhāvāt /",
  "XXvabhdicu:2030": "'; uktaṃ hi bhagavatā- “asmin satīdaṃ bhavati /",
  "XXvabhdicu:2031": "yāvadavidyāpratyayāḥ saṃskārāḥ /",
  "XXvabhdicu:2032": "” sati cotpattimati vināśo bhavati /",
  "XXvabhdicu:2033": "tasmātsahetukaḥ /",
  "XXvabhdicu:2034": "yasya punarahetukastasya prāgapi janmanaḥ so 'stīti janmaiva na syāt,",
  "XXvabhdicu:2035": "viruddhānāmanyataropapatteḥ /",
  "XXvabhdicu:2036": "tayoravirodhādvā tadvyapadeśānupapattiratāddharmyaṃ ca saṃskārāṇāmiti /",
  "XXvabhdicu:2037": "dharmanāstitvamātraṃ vināśa iti cet /",
  "XXvabhdicu:2038": "na /",
  "XXvabhdicu:2039": "tadastitvapūrvakatvāt /",
  "XXvabhdicu:2040": "astitvapūrvakaṃ hi tannāstitvamiti tadapi sahetukam /",
  "XXvabhdicu:2041": "nāsti kiñcittaditi cet /",
  "XXvabhdicu:2042": "na /",
  "XXvabhdicu:2043": "astitvavirodhānupapatteḥ /",
  "XXvabhdicu:2044": "kiñca, bhāvavirodhitve satyabhāvasya bhavatāpatteḥ /",
  "XXvabhdicu:2045": "avirodhitve bhāvanityatvaprasaṃgādubhayābhāve vāṅmātratvāt /",
  "XXvabhdicu:2046": "kā caiṣā vāco yuktiḥ sati ca bhavati tadviśeṣyaścātadvirodhī (Jaini_108) ca /",
  "XXvabhdicu:2047": "na ca kiñcidityevaiṣā vācoyuktirasaṃbaddhā /",
  "XXvabhdicu:2048": "nirarthikā caiṣā vācoyuktiḥ /",
  "XXvabhdicu:2049": "ataste bhāvābhāvo vāgvastumātram /",
  "XXvabhdicu:2050": "pratiṣedhasāmarthātpratiṣedhyo bhāvo 'stīti cet /",
  "XXvabhdicu:2051": "nāsti /",
  "XXvabhdicu:2052": "śaśaviṣāṇavacchabdo gaḍumātratvātpratiṣedhadvayārthānupapatteśca /",
  "XXvabhdicu:2053": "kiñca, kāritramātranāśācca /",
  "XXvabhdicu:2054": "viruddhapratyayasānnidhye kriyāmātraṃ hi nodeti, naśyati /",
  "XXvabhdicu:2055": "tasmānnānarthavān vināśaśabdaḥ /",
  "XXvabhdicu:2056": "kutaśca ? āgamādupapatteśca /",
  "XXvabhdicu:2057": "uktaṃ hi bhagavatā- “utpannānāmakuśalānāṃ dharmāṇāṃ nirodhāya” iti /",
  "XXvabhdicu:2058": "tathoktam- “ihaikatīyaḥ prāṇātipātiko bhavati” iti vistaraḥ /",
  "XXvabhdicu:2059": "tathā- “tisraḥ saṃvartanyo 'nalajalānilākhyā yābhiḥ krameṇa yāvacchubhakṛtsnā vinaśyante” iti /",
  "XXvabhdicu:2060": "tathā- “jātipratyayaṃ jarāmaraṇam” iti /",
  "XXvabhdicu:2061": "upapattirapi /",
  "XXvabhdicu:2062": "janmano 'pyahetukatvaprasaṃgāt /",
  "XXvabhdicu:2063": "yadi khalvasati sadbhāve 'pyahetuko vināśaḥ,",
  "XXvabhdicu:2064": "janmāpyahetukaṃ bhavatviti /",
  "XXvabhdicu:2065": "tatsamarthahetusāmagrīsannidhāne janmadarśanāt,",
  "XXvabhdicu:2066": "tatsahetukatvamiti cet /",
  "XXvabhdicu:2067": "na /",
  "XXvabhdicu:2068": "tadvināśe tulyatvāttasyāpi samarthahetusāmagryantarasannidhānābhyupagamāt /",
  "XXvabhdicu:2069": "vyākhyātāni lakṣaṇāni //",
  "XXvabhdicu:2070": "nāmakāyādayo vaktavyāḥ /",
  "XXvabhdicu:2071": "na khalu vaktavyāḥ /",
  "XXvabhdicu:2072": "na hi te śabdādanye vidyante,",
  "XXvabhdicu:2073": "svabhāvakriyābhāvāditi /",
  "XXvabhdicu:2074": "tadupadarśanārthamidamārabhyate /",
  "XXvabhdicu:2075": "vākchabdādhīnajanmānaḥ svārthapratyāyanakriyāḥ /",
  "XXvabhdicu:2076": "saṃjñādyaparanāmānastrayo nāmādayaḥ smṛtāḥ // Abhidh-d_142 //",
  "XXvabhdicu:2077": "viprayuktāḥ khalu nāmādayaḥ saṃskāraskandhasaṃgṛhītāḥ /",
  "XXvabhdicu:2078": "vāk tu rūpaskandhasaṃgṛhītā vāggīrniruktirityarthaḥ /",
  "XXvabhdicu:2079": "te ca tadadhīnotpattayo niruktyadhīnārthapravṛttayaśca (Jaini_109)",
  "XXvabhdicu:2080": "jñānavadarthasya pratinidhisthānīyāḥ /",
  "XXvabhdicu:2081": "niruktiḥ nāma saṃjñā /",
  "XXvabhdicu:2082": "nārthānāmekasaṃjñatvāt /",
  "XXvabhdicu:2083": "yathā tu cakṣurvijñānakāyādayaḥ pañcarūpādyāyattavṛttayaḥ,",
  "XXvabhdicu:2084": "tadvatte 'pi 'vākchabdādhīnajanmānaḥ'; /",
  "XXvabhdicu:2085": "ataścoktam- “vāṅ nāmni pravartate,",
  "XXvabhdicu:2086": "nāmārthaṃ dyotayati /",
  "XXvabhdicu:2087": "” iti /",
  "XXvabhdicu:2088": "vācā saha kacaṭatapādayo jāyante tayā nidhīyanta iti /",
  "XXvabhdicu:2089": "prativarṇānuvartinīnāṃ vācāṃ sāvayavatve 'pi sati tadabhidhānānupapattiriti cet /",
  "XXvabhdicu:2090": "na /",
  "XXvabhdicu:2091": "śabdabhedasaṃcayasya pratyayatve tadabhidhānasāmarthyopapatteḥ /",
  "XXvabhdicu:2092": "kiñca, kriyayā ca tadastitvaṃ nirdhāryate /",
  "XXvabhdicu:2093": "kā ca setyucyate /",
  "XXvabhdicu:2094": "svārthapratyāyanaṃ kriyā /",
  "XXvabhdicu:2095": "svaṃ svamarthaṃ pratyāyayatyapauruṣeyatvānnāmārthasaṃbandhasyaiṣa teṣāṃ kṛtāntaḥ /",
  "XXvabhdicu:2096": "te punarnāmasaṃjñādyaparanāmānaḥ /",
  "XXvabhdicu:2097": "tatra nāmaparyāyaḥ saṃjñākaraṇaṃ yathā ghaṭa iti /",
  "XXvabhdicu:2098": "padaparyāyo vākyam /",
  "XXvabhdicu:2099": "yathā ghaṭo dṛśyata iti /",
  "XXvabhdicu:2100": "yena kriyāguṇakālaviśeṣā gamyanta iti kvacit /",
  "XXvabhdicu:2101": "“yāvadbhirarthavadbhiḥ padairvivakṣitārthaparipūrirbhavati tāvatāṃ samūhaḥ padam” ityābhidharmikāḥ /",
  "XXvabhdicu:2102": "vyañjanaparyāyo 'kṣaraṃ yathā ka ityetadakṣaraṃ niravayavamamūrtamapratighaṃ rūpalakṣaṇavimuktaṃ traikālikārthapratyāyanasamarthaṃ manovada pratihatagamanamiti /",
  "XXvabhdicu:2103": "(Jaini_110)",
  "XXvabhdicu:2104": "na, asiddhatvāt /",
  "XXvabhdicu:2105": "na khalu vākchabdādanye nāmādayaḥ siddhyanti /",
  "XXvabhdicu:2106": "vākchabda evārtheṣu saṃjñākartṛkṛtāvadhiḥ smṛtyā gṛhītāvayavasamudāyaḥ śroturarthaṃ pratyāyayatīti kimanyairnāmādibhiḥ parikalpitaiḥ ?",
  "XXvabhdicu:2107": "tatredaṃ pratyavasthīyate-",
  "XXvabhdicu:2108": "anye nāmādayaḥ śabdādaprāptārthaprakāśanāt /",
  "XXvabhdicu:2109": "śabdo hiparamāṇusaṃcayaḥ /",
  "XXvabhdicu:2110": "sa prāpyārthaṃ prakāśayet,",
  "XXvabhdicu:2111": "pradīpavat /",
  "XXvabhdicu:2112": "nājātadhvastasvargādideśasthānarthān prāptuṃ śaknoti /",
  "XXvabhdicu:2113": "tasmātpratipadyasva na śabdo 'rthaṃ pratyāyatīti /",
  "XXvabhdicu:2114": "itaśca kramayaugapadyapratyāyanāsaṃbhavāt /",
  "XXvabhdicu:2115": "katham ? balvajavat /",
  "XXvabhdicu:2116": "iha hi bahūni balvajadravyāṇi pratyekamasamarthāni saṃbhūya rajjvātmanāvasthitāni dārvādyākarṣaṇakriyāsāmarthyopetāni bhavanti /",
  "XXvabhdicu:2117": "na caivaṃ vākyātmānaḥ śabdāḥ buddhyupagṛhotāvayavasamudāyasaṃkṣepāḥ kramalabdhajanmānaḥ pratyekamarthapratyāyanasamarthāḥ,",
  "XXvabhdicu:2118": "nāpi saṃbhūya pratyāyayanti,",
  "XXvabhdicu:2119": "saṃbhūyānavasthānād balvajavat /",
  "XXvabhdicu:2120": "tasmātkramayaugapadyātpratyāyanāsaṃbhavānna śabdāḥ kañcidarthaṃ pratyāyayantīti siddham /",
  "XXvabhdicu:2121": "itaśca, pratyāyyapratyāyakādisaṃbandhānupapatteḥ /",
  "XXvabhdicu:2122": "katham ? pradīpavat /",
  "XXvabhdicu:2123": "tadyathā pradīpastamasi ghaṭādipratyāyyapratyāyakaśaktiyukto ghaṭadarśanārthibhirupādīyate na ca kaścicchabdaḥ kasmiṃścidarthe kenacitsaṃbandhiviśeṣeṇa niyatavṛttiḥ,",
  "XXvabhdicu:2124": "yastaṃ gṛhītvā pratyāyayemeti /",
  "XXvabhdicu:2125": "tatra tāvat /",
  "XXvabhdicu:2126": "na pradīpasyeva pratyāyyapratyāyakasaṃbandho 'sti /",
  "XXvabhdicu:2127": "akṛtasaṃketasyāpratyāyanāt /",
  "XXvabhdicu:2128": "nāpi saṃyogākhyaḥ saṃbandho 'sti sadasatostadanupapatteḥ /",
  "XXvabhdicu:2129": "guṇatvācceti kasmiścinna samavāyākhyaḥ /",
  "XXvabhdicu:2130": "ata evākāśaguṇatvācceti kaścit /",
  "XXvabhdicu:2131": "tasmātpratyāyyapratyāyanādisaṃbandhānupapatteḥ yadagadiṣma na śabdo 'rthaṃ pratyāyayatīti tatsamyagabhyadhāmeti /",
  "XXvabhdicu:2132": "(Jaini_111)",
  "XXvabhdicu:2133": "sāmayikaḥ śabdo 'rthapratyāyanaliṅgamiti cet /",
  "XXvabhdicu:2134": "na /",
  "XXvabhdicu:2135": "sādhyatvādvitarkavicārādhīnajanmanaḥ śabdasya kramayaugapadyapratyāyanānupapatteśca /",
  "XXvabhdicu:2136": "prativarṇaviṣayā smṛtiḥ pratyāyayatīti cet /",
  "XXvabhdicu:2137": "na /",
  "XXvabhdicu:2138": "tatsamānadoṣatvātpūrvapakṣotsargatvācca /",
  "XXvabhdicu:2139": "saṃskāra iti cet /",
  "XXvabhdicu:2140": "na /",
  "XXvabhdicu:2141": "asiddhatvāduktottaratvācca /",
  "XXvabhdicu:2142": "yādṛcchikasaṃvṛttiśabdamātrābhyupagame vakṣyamāṇadoṣaprasaṃgācceti /",
  "XXvabhdicu:2143": "kiṃ punarete nāmakāyādayo nityā āhosvidanityā iti ?",
  "XXvabhdicu:2144": "anityāste tu vijñeyāḥ",
  "XXvabhdicu:2145": "tu śabdo 'nityatvavādaviśeṣa /",
  "XXvabhdicu:2146": "rtho hetuḥ /",
  "XXvabhdicu:2147": "ka iti cet /",
  "XXvabhdicu:2148": "so 'yamucyate-",
  "XXvabhdicu:2149": "sāpekṣārthavibhāvanāt // Abhidh-d_143 //",
  "XXvabhdicu:2150": "katham ? jñānavat /",
  "XXvabhdicu:2151": "tadyathā jñānaṃ cakṣurādīn hetūnapekṣyārthaṃ vibhāvayati tadvannāmādayo 'pi ghoṣādīn hetūnapekṣyārthaṃ pratyāyayanti /",
  "XXvabhdicu:2152": "tasmātsāpekṣapratyāyanādanityā iti //",
  "XXvabhdicu:2153": "yadi tarhi nāmādayo 'rthaṃ pratyāyayanti,",
  "XXvabhdicu:2154": "tatkathamidaṃ sadbhirapyucyate- 'śabdo 'rthaṃ pratyāyayati'; iti ?",
  "XXvabhdicu:2155": "tadatrābhidhīyate-",
  "XXvabhdicu:2156": "svarūpaṃ vedayaṃścchabdo vyañjanādīni ca dhruvam /",
  "XXvabhdicu:2157": "arthapratyāyakaḥ prājñarbhaktikalpanayocyate // Abhidh-d_144 //",
  "XXvabhdicu:2158": "āñjasā hi vāṅ nāmni pravartate nāmābhilapatotyarthaḥ /",
  "XXvabhdicu:2159": "nāma tvarthaṃ dyotayatīti prativarṇānuvartino vāk khalu nāmābhilapanto svañca rūpamudbhāvayantī santānena pravartamānā guṇakalpanayārthaṃ pratyāyayatītyapadiśyate /",
  "XXvabhdicu:2160": "na tvarthaḥ śabdavācyo dyotyo vā /",
  "XXvabhdicu:2161": "itaśca na śabdo 'rthaṃ pratyāyayati / yasmāt-",
  "XXvabhdicu:2162": "paramāṇusvabhāvatvād ghoṣaikatvaṃ na yujyate /",
  "XXvabhdicu:2163": "“edaitau kaṇṭhatālavyau” iti pratijñāyate /",
  "XXvabhdicu:2164": "na caikasyāṇuvacanasya viśliṣṭasthānadvaye vṛttirupapadyate /",
  "XXvabhdicu:2165": "paramāṇusaṃghātasya tūpapadyate /",
  "XXvabhdicu:2166": "paramāṇavo 'pi pratyekaṃ na pratyāyayanti,",
  "XXvabhdicu:2167": "digbhāgāstitvanāstitve tadabhāvācceti /",
  "XXvabhdicu:2168": "samudāyo 'pi madhyasthairapratyāyanānumānādantadvayenāpi na pratyāyayatītyadhyavasīyate /",
  "XXvabhdicu:2169": "(Jaini_112) na cārthāntaraṃ samudāyibhyaḥ samudāyo 'sti /",
  "XXvabhdicu:2170": "sa kathamarthaṃ pratyāyayiṣyatīti /",
  "XXvabhdicu:2171": "atītavarṇasamudāyastvantyavarṇāpekṣo manobuddhyopagṛhītasvarūpaḥ saṃbandhinyarthe buddhimutpādayan pratyāyayatīti yuktarūpo vyapadeśaḥ /",
  "XXvabhdicu:2172": "atra mīmāṃsakavaiyyākaraṇau pratyācakṣāte /",
  "XXvabhdicu:2173": "nāsiddhatvāt /",
  "XXvabhdicu:2174": "na khalu śabdasya paramāṇumayatvaṃ siddham /",
  "XXvabhdicu:2175": "tasmādanuttarametat /",
  "XXvabhdicu:2176": "tau pratyabhidhīyate /",
  "XXvabhdicu:2177": "tādātmyaṃ pratighātitvāt",
  "XXvabhdicu:2178": "pratihanyate khalu śabdaḥ prākārabhittyādiṣu tasmātpratighātī śabda iti /",
  "XXvabhdicu:2179": "na /",
  "XXvabhdicu:2180": "asiddham /",
  "XXvabhdicu:2181": "siddhasādhanādasiddheḥ /",
  "XXvabhdicu:2182": "yatkhalu bhavatā pratighātitvenāprasiddhaṃ paramāṇumayatvaṃ sādhyata ityasadetat /",
  "XXvabhdicu:2183": "tatredaṃ pratyavasthīyate /",
  "XXvabhdicu:2184": "tatsiddhirvaraṇādibhiḥ // Abhidh-d_145 //",
  "XXvabhdicu:2185": "ālāṅgalagrāhebhyaḥ siddhametadgarbhagṛhāntargatena pihite kavāṭe 'bhihanyamānāḥ paṭahāḥ dhmāpyamānāśca śaṃkhā na śrūyante /",
  "XXvabhdicu:2186": "hūṇanāḍonirghoṣeṇa ca nagaraprākārāṇi pātyante /",
  "XXvabhdicu:2187": "tasmātsiddhena jālmajenāsiddhasya sādhanamidamāviṣkriyate nāsiddheneti /",
  "XXvabhdicu:2188": "yadapyucyate sphoṭaḥ śabdo dhvaniḥ śabdaguṇa iti tatrāpadiśyate-",
  "XXvabhdicu:2189": "sphoṭākhyo nāparo ghoṣācchabdo nityaḥ prasiddhyati /",
  "XXvabhdicu:2190": "tasmāddhdhaniḥ śabdaḥ sphoṭa ityanarthāntaram /",
  "XXvabhdicu:2191": "yathā hastaḥ karaḥ pāṇiriti lokaprasiddhametat / tasmāt-",
  "XXvabhdicu:2192": "kramavṛtterna śabdena kaścidartho 'bhidhīyate // Abhidh-d_146 //",
  "XXvabhdicu:2193": "(Jaini_113)",
  "XXvabhdicu:2194": "iti prāgāviṣkṛtametat /",
  "XXvabhdicu:2195": "tanmā pramoṣīḥ //",
  "XXvabhdicu:2196": "yadapyucyate vaiyākaraṇaiḥ śabdo buddhinirgrāhya eṣa vaiśeṣikairapi śrotragrāhyaḥ,",
  "XXvabhdicu:2197": "śabdasyānyatve 'pi ca śabdatvādayaḥ śrotreṇa gṛhyanta iti /",
  "XXvabhdicu:2198": "tayoridamucyate-",
  "XXvabhdicu:2199": "na śrutyā śrūyate śabdastadanyā ca gatiḥ śruteḥ /",
  "XXvabhdicu:2200": "yo brūyātsa svamātmānaṃ vidvadbhirapahāsayet // Abhidh-d_147 //",
  "XXvabhdicu:2201": "iti / tasmātpratītapadārthako loke dhvaniḥ śabdaḥ /",
  "XXvabhdicu:2202": "tataścānye nāmādayaḥ sarvārthaviṣayā iti sthāpanā /",
  "XXvabhdicu:2203": "pratidyotyaṃ yathāyogaṃ niyatāniyatāśca te /",
  "XXvabhdicu:2204": "tatra ya āryayā niruktyā nirucyante dvādaśāyatanaviṣayāste niyatābhidheyasaṃbandhāḥ,",
  "XXvabhdicu:2205": "laukikyāśca kecinniyatābhidheyā nirucyante /",
  "XXvabhdicu:2206": "ubhaye 'pyete kṛtasaṃketasyārthaṃ pratyāyayanti /",
  "XXvabhdicu:2207": "ye tu yathecchaṃ pitrādibhiḥ kriyante nāmakāyādibhiste hyaniyatā yadṛcchikā ityucyante /",
  "XXvabhdicu:2208": "tadyathā ḍitthaḍavitthādayaḥ /",
  "XXvabhdicu:2209": "prathamāstu buddhotpāda eva pravartante nānyadeti /",
  "XXvabhdicu:2210": "uktaṃ hi bhagavatā- “tathāgatānāmutpādānnāmapadavyañjanakāyānāmutpādo bhavati” ityetasmāt-",
  "XXvabhdicu:2211": "niyatodbhāvanād buddhaḥ sarvajña iti gamyate // Abhidh-d_148 //",
  "XXvabhdicu:2212": "ye hyapaurūṣeyā dhātvāyatanaskandhādyavadyotakāste prathamaṃ buddhaviṣayā eva /",
  "XXvabhdicu:2213": "tadavabodhācca bhagavānsarvajña ityabhidhīyate /",
  "XXvabhdicu:2214": "te punarete-",
  "XXvabhdicu:2215": "sattvākhyāḥ kāmarūpāptā niṣyandāvyākṛtāstathā /",
  "XXvabhdicu:2216": "sattvākhyā hyete /",
  "XXvabhdicu:2217": "yaśca dyotayati sa taiḥ samanvāgataḥ /",
  "XXvabhdicu:2218": "na yo dyotyate /",
  "XXvabhdicu:2219": "(Jaini_114) kāmāptāḥ rūpāptāścaite vākchabdādhīnajanmatvāt /",
  "XXvabhdicu:2220": "naiṣyandikā anivṛtāvyākṛtāścaiva /",
  "XXvabhdicu:2221": "yathā caite nāmādayaḥ",
  "XXvabhdicu:2222": "tathaiva ca vipākaśca sābhāgyaṃ prāptayo dvidhā // Abhidh-d_149 //",
  "XXvabhdicu:2223": "abhidharmadīpe vibhāṣāprabhāyāṃ vṛttau dvitīyasyādhyāyasya tṛtīyaḥ pādaḥ //",
  "XXvabhdicu:2224": "dvitīyo 'dhyāyaḥ samāptaḥ //",
  "XXvabhdicu:2225": "(Jaini_115)",
  "XXvabhdicu:2226": "tṛtīyo 'dhyāyaḥ /",
  "XXvabhdicu:2227": "caturthapādaḥ /",
  "XXvabhdicu:2228": "................ / dvitīyaṃ dvitīyasyāḥ /",
  "XXvabhdicu:2229": "tṛtīyaṃ tṛtīyasyāḥ /",
  "XXvabhdicu:2230": "vāyusaṃvartanyāścaturthadhyānaṃ śīrṣamiti /",
  "XXvabhdicu:2231": "atrāha- caturthadhyāne saṃvartanī kasmānna bhavati ? taducyate-",
  "XXvabhdicu:2232": "sattvākhyopadravābhāvānna caturthe 'sti sūtrataḥ /",
  "XXvabhdicu:2233": "vimānasya samatvasya pradhvaṃsānnityatā kutaḥ // Abhidh-d_150 //",
  "XXvabhdicu:2234": "caturthe khalu dhyāne bāhyādhyātmikā apakṣālā na vidyante tasmānna saṃvartano utpādyate /",
  "XXvabhdicu:2235": "prathame hi dhyāne vitarkavicāra vagnikalpāvapakṣālabhūtau vidyete /",
  "XXvabhdicu:2236": "dvitīye prītirapkalpā cetopahāriṇī /",
  "XXvabhdicu:2237": "tṛtīye dhyāne āśvāsapraśvāsā (Jaini_116)",
  "XXvabhdicu:2238": "vāyvātmakāḥ /",
  "XXvabhdicu:2239": "ityato yasyāṃ dhyānasamāpattau yathābhūto 'pakṣālastathābhūtena bāhyena vināśaḥ /",
  "XXvabhdicu:2240": "caturthe tu bāhyo 'pakṣālo na pravartata iti nāsti saṃvartanī /",
  "XXvabhdicu:2241": "nityaṃ tarhi caturthadhyānaṃ prāpyam /",
  "XXvabhdicu:2242": "kasmāt ? 'vimānasya samatvasya';",
  "XXvabhdicu:2243": "karmakṣayena'pradhvaṃsāt'; iti //",
  "XXvabhdicu:2244": "kathaṃ punaretāḥ saṃvartanyaḥ kayā vānupūrvyā bhavanti ? taducyate /",
  "XXvabhdicu:2245": "nirantaraṃ tāvat-",
  "XXvabhdicu:2246": "sapta tejobhirekādbhirgate 'dbhiḥ saptake punaḥ /",
  "XXvabhdicu:2247": "tejasā saptakāntyaikā vāyusaṃvartanī tataḥ // Abhidh-d_151 //",
  "XXvabhdicu:2248": "sapta saṃvartanyastejobhiḥ bhavanti /",
  "XXvabhdicu:2249": "aṣṭhamo 'pām /",
  "XXvabhdicu:2250": "evaṃ saptako bhavati /",
  "XXvabhdicu:2251": "tasmin saptake 'tikrānte punastejasā saptakaḥ /",
  "XXvabhdicu:2252": "tasminnapyatikrānte vāyusaṃvartanyaikayā nāśo bhavati /",
  "XXvabhdicu:2253": "sā tu nityaṃ tejasaḥ saptakapṛṣṭhe vāyusaṃvartanī bhavati /",
  "XXvabhdicu:2254": "ta ete piṇḍena bhavanti ṣaṭpañcāśat tejaḥsaṃvartanyaḥ,",
  "XXvabhdicu:2255": "saptāpsaṃvartanyaḥ,",
  "XXvabhdicu:2256": "ekā vāyusaṃvartanī //",
  "XXvabhdicu:2257": "kiṃ punastatra kāraṇaṃ yatpaścādvāyursavartanyekaiva bhavati ? taducyate-",
  "XXvabhdicu:2258": "(Jaini_117)",
  "XXvabhdicu:2259": "āgneyātsaptakādekaḥ pāvanīkimanantaram /",
  "XXvabhdicu:2260": "āyuṣparigrahādevaṃ śubhakṛtsnāyuredhanam // Abhidh-d_152 //",
  "XXvabhdicu:2261": "evaṃ ca kṛtvā prajñaptibhāṣyamanulomitaṃ bhavati- “catuḥṣaṣṭhiḥkalpāḥ śubhakṛtsnānāṃ devanāmāyuṣpramāṇam” iti //",
  "XXvabhdicu:2262": "atha kasmāt pṛthivīsaṃvartanī na bhavati ?",
  "XXvabhdicu:2263": "tadatra kāraṇamucyate-",
  "XXvabhdicu:2264": "vātādidoṣasādharmyātsattvānāṃ tadvināśakāḥ /",
  "XXvabhdicu:2265": "ādhyātmiketi sārūpyānna bhūsaṃvartanī matā // Abhidh-d_153 //",
  "XXvabhdicu:2266": "yathā khalu vātapittaśleṣmabhistribhiḥ sattvānāṃ marmacchedaḥ pṛthivīdhātutvalakṣaṇo bhavati tadvadagnijalavāyubhirbhūrūtsādyate /",
  "XXvabhdicu:2267": "kiñca, ete tadvināśakāḥ .............tannāśāya pravṛttatvāt /",
  "XXvabhdicu:2268": "kiñca, 'ādhyātmiketi sārūpyācca'; /",
  "XXvabhdicu:2269": "yathā cādhyātmikyastrisraścittasya tayorbhavanti vitarkavicāraprītyucchvāsapraśvāsalakṣaṇaistathā bāhyā apyupadravā vahnyambhovāyuprakopalakṣaṇā bhavantīti //",
  "XXvabhdicu:2270": "abhidharmadīpe vibhāṣāprabhāyāṃ vṛttau tṛtīyasyādhyāyasyacaturthaḥ pādaḥ samāptaḥ //",
  "XXvabhdicu:2271": "tṛtīyo 'dhyāyaḥ samāptaḥ //",
  "XXvabhdicu:2272": "(Jaini_118)",
  "XXvabhdicu:2273": "caturtho 'dhyāyaḥ /",
  "XXvabhdicu:2274": "prathamaḥ pādaḥ /",
  "XXvabhdicu:2275": "atha yaduktaṃ “sattvakarmadvidhākhyena pūritaṃ vāyumaṇḍalam” ityetaducyatām /",
  "XXvabhdicu:2276": "kāni tāni kiyanti vā karmāṇītyataḥ karmāṇi prastūyante /",
  "XXvabhdicu:2277": "sattvopapattihetūnāṃ vipatsaṃpadvidhāyinām /",
  "XXvabhdicu:2278": "lokavacitryakartṛṇāṃ karma heturitīṣyate // Abhidh-d_154 //",
  "XXvabhdicu:2279": "dṛśyate khalu sattvānāṃ hīnamadhyopkṛṣṭajātiparigrahāyāmāśrayabhogādisampadvipattiśca /",
  "XXvabhdicu:2280": "yacca dvividhasya lokasya vicitratā tatra karmāṇi hetuḥ /",
  "XXvabhdicu:2281": "atasteṣāṃ tattvāni vakṣyāmi /",
  "XXvabhdicu:2282": "yadapyuktaṃ kāni kiyanti veti tadupavyākhyāyate //",
  "XXvabhdicu:2283": "sūtre dve karmaṇī nidiśyoktam- “dve karmaṇī cetanā karma cetayitvā ca” iti /",
  "XXvabhdicu:2284": "tāni punastrīṇyuktāni / katham ?",
  "XXvabhdicu:2285": "kāyikaṃ vāṅmayaṃ caiva cetanākhyaṃ ca mānasam /",
  "XXvabhdicu:2286": "karmāṇyetāni lokasya kāraṇaṃ neśvarādayaḥ // Abhidh-d_155 //",
  "XXvabhdicu:2287": "etāni khalu trīṇi karmāṇi śubhāśubhāni dvividhasyāpi sattvabhājanalokasya hitāhitanimittānyutpattau ca sampattau ca vaicitryasya ca kāraṇam /",
  "XXvabhdicu:2288": "neśvarakālapuruṣapradhānādayaḥ //",
  "XXvabhdicu:2289": "(Jaini_119)",
  "XXvabhdicu:2290": "tatra tāvadyathā neśvaraḥ kāraṇaṃ tathā pūrvamullikhitam,",
  "XXvabhdicu:2291": "idānīṃ tu vispaṣṭataramāviṣkriyate-",
  "XXvabhdicu:2292": "vaiśvarūpyātkramotpādāttadvadanyatprasaṅgataḥ /",
  "XXvabhdicu:2293": "yadi khalveko nityaśceśvaro lokasyotpattisthitipralayakāraṇaṃ syāt,",
  "XXvabhdicu:2294": "tena khalu kāraṇānuvidhāyitvātkāryasyaitat trayaṃ viruddhaṃ yugapat syāt /",
  "XXvabhdicu:2295": "na caitad dṛṣṭamiṣṭaṃ vetyasadetat /",
  "XXvabhdicu:2296": "kiñca lokaścāpyavicitraḥ syāt /",
  "XXvabhdicu:2297": "yugapaccotpadyeta nagnaḥ kapālapāṇiśca paryaṭettadicchānuvidhāyī ca syāt /",
  "XXvabhdicu:2298": "na caitadevam /",
  "XXvabhdicu:2299": "tasmānneśvaraḥ kāraṇam /",
  "XXvabhdicu:2300": "grāmādyadhipativiśeṣotkarṣāvasthānādīśvaraprasiddhiriti cet /",
  "XXvabhdicu:2301": "na /",
  "XXvabhdicu:2302": "grāmādhikṛtādiha paratantratvānityatvakāryāntaraśaktivighātādidarśanāt,",
  "XXvabhdicu:2303": "gomayapiṇḍopamasūtrokteśca /",
  "XXvabhdicu:2304": "(Jaini_120)",
  "XXvabhdicu:2305": "bhāgavatāditannindādarśanācca /",
  "XXvabhdicu:2306": "bhāgavatādyā hi maheśvaraṃ nindyanto dṛśyante /",
  "XXvabhdicu:2307": "māheśvarāśca viṣṇumiti /",
  "XXvabhdicu:2308": "kāraṇasāpekṣaṃ tapaḥsāmarthyādutpādayatīti cet /",
  "XXvabhdicu:2309": "tatrāpadiśyate /",
  "XXvabhdicu:2310": "nānyāpekṣā tapoyogo pakṣahānyādidoṣataḥ // Abhidh-d_156 //",
  "XXvabhdicu:2311": "yadi khalu sahakārikāraṇāpekṣaḥ tapobalalabdhyaiśvaryaśca lokaṃ sṛjati kumbhakārabaddhaṭādīn /",
  "XXvabhdicu:2312": "na /",
  "XXvabhdicu:2313": "cevaṃ sati pūrvapakṣotsargaḥ kṛto bhavati /",
  "XXvabhdicu:2314": "yaduktaṃ nityaścaikaśca svatantraḥ kāraṇamiti taddhīnam /",
  "XXvabhdicu:2315": "tapobalasāmarthyābhyupagame cānityatvaṃ pāratantryaṃ cābhyupagataṃ bhavati /",
  "XXvabhdicu:2316": "tadabhyupagamāccānaiśvaryamiti /",
  "XXvabhdicu:2317": "etena kālapuruṣapradhānādikāraṇaparigrahāḥ pratyūḍhā veditavyāḥ /",
  "XXvabhdicu:2318": "yadi khalu karma kāraṇaṃ neśvarādayaḥ kathaṃ tarhi lokastatkāraṇaparigrahaṃ karotīti ?",
  "XXvabhdicu:2319": "atra brūmaḥ-",
  "XXvabhdicu:2320": "karmaṇāṃ bodhyate śaktirvidhikālagrahādibhiḥ /",
  "XXvabhdicu:2321": "yato 'tasteṣu tācchabdyaṃ gauṇyā vṛttyā prayujyate // Abhidh-d_157 //",
  "XXvabhdicu:2322": "yathoktam-",
  "XXvabhdicu:2323": "“vidhirvidhānaṃ niyatiḥ svabhāvaḥ kālo grahā īśvarakarmadaivam /",
  "XXvabhdicu:2324": "puṇyāni bhāgyāni kṛtāntayogaḥ paryāyanāmāni purākṛtasya //“",
  "XXvabhdicu:2325": "(Jaini_121)",
  "XXvabhdicu:2326": "kiñca, yataśca",
  "XXvabhdicu:2327": "“grahayogo bhujāspandaḥ svapnaḥ pūrṇaghaṭādayaḥ /",
  "XXvabhdicu:2328": "sūcayanti nṛṇāmete vṛttilābhaṃ svakarmaṇaḥ //“",
  "XXvabhdicu:2329": "ityato 'pi teṣu tācchabdyaṃ prayujyata iti //",
  "XXvabhdicu:2330": "kathaṃ punareṣāṃ trayāṇāṃ karmaṇāṃ vyavasthānam ?",
  "XXvabhdicu:2331": "yadyāśrayataḥ,",
  "XXvabhdicu:2332": "sarveṣāṃ kāyāśritatvādekatvam /",
  "XXvabhdicu:2333": "svabhāvataścet,",
  "XXvabhdicu:2334": "vākkarmaivaikaṃ prāptam /",
  "XXvabhdicu:2335": "samutthānataścet,",
  "XXvabhdicu:2336": "manaḥkarmaikaṃ prāptam /",
  "XXvabhdicu:2337": "sarveṣāṃ manasotthāpitatvāt /",
  "XXvabhdicu:2338": "tribhirapīti vaibhāṣikāḥ //",
  "XXvabhdicu:2339": "te punarete prathame dve karmaṇī pratyekaṃ dviprabhede /",
  "XXvabhdicu:2340": "katham ? tadapadiśyate-",
  "XXvabhdicu:2341": "pūrve vijñaptyavijñaptī",
  "XXvabhdicu:2342": "kāyakarma khalu kāyavijñaptiḥ kāyāvijñaptiśca /",
  "XXvabhdicu:2343": "vākkarmāpi vāgvijñaptirvāgavijñaptiśca /",
  "XXvabhdicu:2344": "tṛtīyaṃ tu karma-",
  "XXvabhdicu:2345": "cetanā mānasī kriyā // Abhidh-d_158 //",
  "XXvabhdicu:2346": "uktaṃ hi bhagavatā- “cetanā karma cetayitvā /",
  "XXvabhdicu:2347": "” tatpunastridhoktam- “kāyakarma vākkarma manaskarma ca” iti /",
  "XXvabhdicu:2348": "kiṃ svabhāvaṃ punaridaṃ kāyakarma kiṃ tāvatkāyasvabhāvam ?",
  "XXvabhdicu:2349": "yathā vākkarma (Jaini_122)",
  "XXvabhdicu:2350": "vāksvabhāvam,",
  "XXvabhdicu:2351": "āhosvitkāyādanyadyathā manaskarma manasonyadityetadāha / ..............",
  "XXvabhdicu:2352": "abhidharmadīpe vibhāṣāprabhāyāṃ vṛttau caturthādhyāyasya prathamaḥ pādaḥ",
  "XXvabhdicu:2353": "(Jaini_123)",
  "XXvabhdicu:2354": "caturthādhyāye",
  "XXvabhdicu:2355": "dvitīyapādaḥ /",
  "XXvabhdicu:2356": "..................parābhavantītyapadiśyate /",
  "XXvabhdicu:2357": "annamatyagninirdagdhaṃ yathā sthālī ca saṃskṛtā /",
  "XXvabhdicu:2358": "pāpadṛṣṭestathā śīlaṃ śāṭhyerṣyādikṣatātmanaḥ // Abhidh-d_159 //",
  "XXvabhdicu:2359": "saṃvṛtsaddṛṣṭyupetāto bhikṣutvaṃ paramārthataḥ /",
  "XXvabhdicu:2360": "ekasampattu saṃvṛtyā dvayābhāve dvidhāpi na // Abhidh-d_160 //",
  "XXvabhdicu:2361": "dṛṣṭisampadviśuddhā khalu śaīlasampat 'bhikṣutvaṃ paramārthataḥ /",
  "XXvabhdicu:2362": "anyataravikalastu saṃvṛtyā bhikṣurbhavati /",
  "XXvabhdicu:2363": "dvyaṅgavikalastu nāpi saṃvṛtyā nāni paramārthata iti /",
  "XXvabhdicu:2364": "yadi khalu vinā saṃvareṇāṣṭau nikāyā na vyavasthāpyante kathaṃ tarhi (Jaini_124)",
  "XXvabhdicu:2365": "bhagavatoktaiḥ- “ekadeśakārī,",
  "XXvabhdicu:2366": "pradeśakārī,",
  "XXvabhdicu:2367": "yadbhūyaskārī,",
  "XXvabhdicu:2368": "paripūrṇakārī” ityatrāpyayamartho dṛśyate ?",
  "XXvabhdicu:2369": "kaścitkhalvakāryaikadeśaviratikṣamo bhavati /",
  "XXvabhdicu:2370": "kaścidyāvatsamagradauḥśīlyaviratikṣamaḥ /",
  "XXvabhdicu:2371": "ityato bhagavānakāryaikadeśaviratyāpyupāsakatvaṃ (Jaini_125) śāsti /",
  "XXvabhdicu:2372": "na hi sarvaśīlavikalaḥ kaściccharaṇagamanecchāmātrakeṇopāsako bhavati ṣaḍaṅgoṣadhaikadvyaṅgavaikalyopayogavaditi /",
  "XXvabhdicu:2373": "atha yaduktam- “buddhaṃ dharmaṃ saṃghaṃ śaraṇaṃ gacchati” iti tatka ete buddhādayaḥ ?",
  "XXvabhdicu:2374": "tadidamabhidhīyate-",
  "XXvabhdicu:2375": "vigatāvaṇe jñāne buddhoktermukhyakalpanā /",
  "XXvabhdicu:2376": "tadāśraye phale cāpi vijñeyā guṇakalpanā // Abhidh-d_161 //",
  "XXvabhdicu:2377": "dvividhaḥ khalu buddhaḥ saṃvṛtyā paramārthataśca /",
  "XXvabhdicu:2378": "tatra paramārthato yathoktaṃ śāstre- “yo buddhaṃ śaraṇaṃ gacchati kimasau śaraṇaṃ gacchati ?",
  "XXvabhdicu:2379": "tānevāsau buddhakārakānaśaikṣāndharmāñcharaṇaṃ gacchati /",
  "XXvabhdicu:2380": "te hi buddhaśabdapravṛttinimittacihnam /",
  "XXvabhdicu:2381": "” iti /",
  "XXvabhdicu:2382": "tebhyo 'pi nirāvaraṇaṃ jñānaṃ pradhānaṃ sarvajña iti lokaprasiddha eṣa tāvat pāramārthiko buddhaḥ /",
  "XXvabhdicu:2383": "saṃvṛtyāpi 'tadāśraye';",
  "XXvabhdicu:2384": "dvātriśatā lakṣaṇairaśītyā cānuvyañjanairvirājite rūpakāye 'pi buddhākhyeti /",
  "XXvabhdicu:2385": "tatphale ca balavaiśāradyamahākaruṇādiṣu buddhoktiriti /",
  "XXvabhdicu:2386": "(Jaini_126)",
  "XXvabhdicu:2387": "śāśvatatvaśubhatvābhyāṃ sarvānarthanivṛttitaḥ /",
  "XXvabhdicu:2388": "mukhyakalpanayā tadvaddharmo nirvāṇamucyate // Abhidh-d_162 //",
  "XXvabhdicu:2389": "nityāvikṛtasvalakṣaṇadhāraṇāttatprāptānāṃ cātyantadhāraṇe nirvāṇaṃ pāramārthiko dharmaḥ /",
  "XXvabhdicu:2390": "guṇakalpanathā tu pratyekabuddhabodhisattvasantāniko mārgaḥ /",
  "XXvabhdicu:2391": "trīṇi ca piṭakāni dharmo nirvāṇaprāpakatvāt //",
  "XXvabhdicu:2392": "āryāḥ śiṣyaguṇāḥ saṃghastathaiva paramārthataḥ /",
  "XXvabhdicu:2393": "navānāmaśaikṣāṇāmaṣṭādaśānāṃ ca śaikṣāṇāṃ śiṣyāṇāṃ santāne yo mārgaḥ sa pāramārthikaḥ saṃgha ityucyate /",
  "XXvabhdicu:2394": "saṃvṛtyā tu pṛthagjanakalyāṇakabhikṣusaṃgha ityapadiśyate /",
  "XXvabhdicu:2395": "etānyo yāti śaraṇaṃ sa yāti śaraṇatrayam // Abhidh-d_163 //",
  "XXvabhdicu:2396": "etānyathoktalakṣaṇān buddhadharmasaṃdhān śaraṇaṃ gacchati 'yo yāti śaraṇatrayam'; iti //",
  "XXvabhdicu:2397": "(Jaini_127)",
  "XXvabhdicu:2398": "kiṃ svabhāvāni punaḥ śaraṇagamanāni ?",
  "XXvabhdicu:2399": "vāgvijñaptitatsamutthadharmasvabhāvāni //",
  "XXvabhdicu:2400": "kaḥ punaḥ śaraṇārthaḥ ?",
  "XXvabhdicu:2401": "trāṇārthaḥ śaraṇārthaḥ /",
  "XXvabhdicu:2402": "tadāśrayeṇa sarvaduḥkhātyantavimokṣāt /",
  "XXvabhdicu:2403": "uktaṃ hi bhagavatā-",
  "XXvabhdicu:2404": "“bahavaḥ śaraṇaṃ yānti parvatāṃśca vanāni ca /",
  "XXvabhdicu:2405": "ārāmāṃścaityavṛkṣāṃśca manuṣyā bhayatarjitāḥ //",
  "XXvabhdicu:2406": "na caitaccharaṇaṃ śreṣṭhaṃ naitaccharaṇamuttamam /",
  "XXvabhdicu:2407": "naitaccharaṇamāgamya sarvaduḥkhātpramucyate //",
  "XXvabhdicu:2408": "yastu buddhaṃ ca dharmaṃ ca saṃghaṃ ca śaraṇaṃ gataḥ /",
  "XXvabhdicu:2409": "catvāri cāryasatyāni paśyati prajñayā yadā //",
  "XXvabhdicu:2410": "duḥkhaṃ duḥkhasamutpādaṃ duḥkhasya samatikramam /",
  "XXvabhdicu:2411": "āryaṃ cāṣṭāṃgikaṃ mārgaṃ kṣemaṃ nirvāṇagāminam //",
  "XXvabhdicu:2412": "etaddhi śaraṇaṃ śreṣṭhametaccharaṇamuttamam /",
  "XXvabhdicu:2413": "etaccharaṇamāgamya sarvaduḥkhātpramucyate //” iti /",
  "XXvabhdicu:2414": "ata eva śaraṇagamanāni sarvasaṃvarasamādāneṣu dvārabhūtāni,",
  "XXvabhdicu:2415": "dṛṣṭisaṃpannasya teṣāṃ prarohāt /",
  "XXvabhdicu:2416": "kiṃ punaḥ kāraṇaṃ kāmamithyācārādevopāsakasya viratiḥ śikṣāpadeṣu vyavasthāpitā na sarvasmādabrahmacaryāt ?",
  "XXvabhdicu:2417": "anyebhyaśca prakṛtisāvadyebhyo mṛṣāvāda eva śikṣāpadeṣu vyavasthāpyate,",
  "XXvabhdicu:2418": "na pāruṣyādi ?",
  "XXvabhdicu:2419": "sarvebhyaśca pratipakṣapaṇasāvadyebhyaḥ madyapānādeva viratiḥ śikṣāpadaṃ vyavasthāpitam ? taducyate-",
  "XXvabhdicu:2420": "mithyācāraḥ satāṃ garhyātparatrākaraṇāptitaḥ /",
  "XXvabhdicu:2421": "(Jaini_128)",
  "XXvabhdicu:2422": "pāpiṣṭhatvānmṛṣāvādo madyapānaṃ smṛtikṣayātū // Abhidh-d_164 //",
  "XXvabhdicu:2423": "kāmamithyācāro hi loke 'tyarthaṃ garhitaḥ /",
  "XXvabhdicu:2424": "pareṣāṃ dāropaghātādāpāyikatvācca /",
  "XXvabhdicu:2425": "na tathābrahmacaryam /",
  "XXvabhdicu:2426": "sukarā ca gṛhasthasya kāmamithyācāravi ratiḥ,",
  "XXvabhdicu:2427": "duṣkarā tvabrahmacaryāt /",
  "XXvabhdicu:2428": "āryaścākaraṇasaṃvaraṃ kāmamithyācārādeva janmāntarito 'pi labhate na tvabrahmacaryāt /",
  "XXvabhdicu:2429": "mṛṣāvādo 'pi bhagavatā pāpiṣṭhatvādrāhulamuddiṣya paramenādareṇoktaḥ- “yasya rāhula mṛṣāvāde nāsti lajjā nāsti kaukṛtyaṃ nāhaṃ tasya kiñcidakaraṇīyaṃ vadāmi” iti /",
  "XXvabhdicu:2430": "madyapāne 'pi smṛtilopo bhavati,",
  "XXvabhdicu:2431": "sarvaśikṣāpadakṣobho bhavatītyataḥ pratikṣepaṇasāvadyamapi sanmadyapānaṃ kuśāgreṇāpi bhagavatā nābhyanujñātam //",
  "XXvabhdicu:2432": "idamidānīmucyatām /",
  "XXvabhdicu:2433": "ya ete trayaḥ prātimokṣadhyānānāsravasaṃvarāḥ kimeṣāṃ yata eko labhyate tataḥ śeṣā apīti ? brūmaḥ-",
  "XXvabhdicu:2434": "sarvebhyo vartamānebhyo dvividhebhyo 'pi kāmajaḥ /",
  "XXvabhdicu:2435": "(Jaini_129)",
  "XXvabhdicu:2436": "prātimokṣasaṃvaraḥ khalu sarvebhyo maulaprayogapṛṣṭhebhyo vartamānebhyaḥ skandhāyatanadhātubhyaḥ sattvādhiṣṭhānapravattatvāt,",
  "XXvabhdicu:2437": "nātītānāgatebhyasteṣāmasattvasaṃkhyātatvāllabhyate /",
  "XXvabhdicu:2438": "'dvividhebhyo 'pi';",
  "XXvabhdicu:2439": "sattvāsattvākhyebhyaḥ,",
  "XXvabhdicu:2440": "prakṛtipratikṣepaṇasāvadyebhyaśca /",
  "XXvabhdicu:2441": "trikālebhyastu maulebhyo labhyete bhāvanāmayau // Abhidh-d_165 //",
  "XXvabhdicu:2442": "etau hi maulebhya eva karmapathebhyo labhyete na prayogapṛṣṭhebhyo nāpi prajñaptisāvadyebhyaḥ,",
  "XXvabhdicu:2443": "sarvakālebhyaśca skandhāyatanadhātubhyo labhyete 'tītānāgatebhyo 'pi /",
  "XXvabhdicu:2444": "catuṣkoṭikā cātra bhavati /",
  "XXvabhdicu:2445": "“santi te skandhāyatanadhātavo yebhyaḥ prātimokṣasaṃvaro labhyate na dhyānānāsravasaṃvarau” iti vistaraḥ /",
  "XXvabhdicu:2446": "prathamā koṭiḥ- pratyutpannebhyaḥ sāmantakapṛṣṭhebhyaḥ pratikṣepaṇasāvadyācca /",
  "XXvabhdicu:2447": "dvitīyāatītānāgatebhyo maulebhyaḥ karmapathebhyaḥ /",
  "XXvabhdicu:2448": "tṛtīyā- pratyutpannebhyaḥ maulebhyaḥ karmapathebhyaḥ /",
  "XXvabhdicu:2449": "caturthī- atītānāgatebhyaḥ sāmantakapṛṣṭhebhya iti //",
  "XXvabhdicu:2450": "kiṃ punarimau saṃvarāsaṃvarau sarvasattvebhya eva labhyete ?",
  "XXvabhdicu:2451": "sarvāṅgebhyaḥ sarvakāraṇaiśca ?",
  "XXvabhdicu:2452": "athāsti kaścidbhedaḥ ?",
  "XXvabhdicu:2453": "tatra tāvadavaśyaṃ labhyate-",
  "XXvabhdicu:2454": "sarvebhyaḥ sattvajātibhyaḥ saṃvaro vāṅgakāraṇaiḥ /",
  "XXvabhdicu:2455": "sarvebhyo saṃvarāṅgebhyaḥ sattvebhyaśca na kāraṇaiḥ // Abhidh-d_166 //",
  "XXvabhdicu:2456": "sarvasattvebhyaḥ khalu saṃvaro labhyate na kebhyaścit /",
  "XXvabhdicu:2457": "aṅgebhyastu vibhāṣā kaścitsarvebhyo labhyate bhikṣusaṃvaraḥ /",
  "XXvabhdicu:2458": "kaściccaturbhyaḥ /",
  "XXvabhdicu:2459": "tato 'nyaḥ /",
  "XXvabhdicu:2460": "karmapathā hi saṃvarābhyāṅgāni /",
  "XXvabhdicu:2461": "kāraṇairapi kenacitparyāyeṇa sarvaiḥ,",
  "XXvabhdicu:2462": "kenacidekena /",
  "XXvabhdicu:2463": "(Jaini_130)",
  "XXvabhdicu:2464": "kathaṃ tāvatsarvairyadyalobhādveṣāmohāḥ kāraṇānīṣyante ?",
  "XXvabhdicu:2465": "kathamekena yadi mṛdumadhyādhimātrāṇi cittāni kāraṇānīṣyante ?",
  "XXvabhdicu:2466": "paścimena paryāyeṇa niyamocyate /",
  "XXvabhdicu:2467": "asti saṃvarasthāyo sarvasattveṣu saṃvṛto na sarvāṅgairna sarvakāraṇairyo mṛdunā cittena madhyenādhimātreṇa vā upāsakopavāsaśrāmaṇerasaṃvaraṃ samādatte /",
  "XXvabhdicu:2468": "asti sarvasattveṣu saṃvṛtaḥ sarvāṅgaiśca,",
  "XXvabhdicu:2469": "na tu sarvakāraṇairyo mṛdunā cittena madhyenādhimātreṇa vā bhikṣusaṃvaraṃ samādatte /",
  "XXvabhdicu:2470": "asti sarvasattveṣu sarvāṅgaiḥ sarvakāraṇaiśca yastrividhena cittena trīnsaṃvarān samādatte /",
  "XXvabhdicu:2471": "asti sarvasattveṣu sarvakāraṇaiśca na tu sarvāṅgairya upāsakopavāsaśrāmaṇerasavarānmṛdumadhyādhimātraiścittaiḥ samādatte /",
  "XXvabhdicu:2472": "yastu na sarvasattveṣu syādīdṛśo nāsti yasmātsarvasattvānugatakalyāṇāśaye sthitaḥ saṃvaraṃ pratilabhate nānyathā,",
  "XXvabhdicu:2473": "pāpāśayasyānuparatatvāt /",
  "XXvabhdicu:2474": "pañcaniyamān kurvan prātimokṣasaṃvaraṃ labhate /",
  "XXvabhdicu:2475": "sattvāṅgadeśakālasamayamiyamāḥ- amuṣmātsattvādviramāmīti sattvaniyamaḥ /",
  "XXvabhdicu:2476": "amuṣmādaṅgādityaṅganiyamaḥ /",
  "XXvabhdicu:2477": "amuṣmindeśa iti deśaniyamaḥ /",
  "XXvabhdicu:2478": "māsādyāvaditi kālaniyamaḥ /",
  "XXvabhdicu:2479": "anyatra yuddhāditi samayaniyamaḥ /",
  "XXvabhdicu:2480": "sucaritamātraṃ tu tatsyādevaṃ gṛhṇato na saṃvaraḥ /",
  "XXvabhdicu:2481": "kathamaśakyebhyaḥ saṃvaralābhaḥ ?",
  "XXvabhdicu:2482": "sarvasattvajīvitānupaghātādhyāśayenābhyupagamāt /",
  "XXvabhdicu:2483": "uktaṃ yathā saṃvaro labhyate //",
  "XXvabhdicu:2484": "asaṃvaro 'pi sarvasattvebhyaḥ sarvakarmapathebhyaśca na tu sarvakāraṇaiḥ,",
  "XXvabhdicu:2485": "yugapanmṛdvādicittābhāvāt /",
  "XXvabhdicu:2486": "ke punarasāṃvarikāḥ ?",
  "XXvabhdicu:2487": "aurabhrikāḥ kaukkuṭikāḥ saukarikāḥ śākuntikā (Jaini_131)",
  "XXvabhdicu:2488": "mātsikā mṛgalubdhakāścaurāḥ vadhyaghātakā bandhanapālakā nāgabandhāśvapākā vāgurikāśca /",
  "XXvabhdicu:2489": "rājāno daṇḍanetāro vyāvahārikāśca nīticalitā asāvarikāḥ /",
  "XXvabhdicu:2490": "asaṃvare bhavāḥ,",
  "XXvabhdicu:2491": "asaṃvaro vā eṣāṃ vidyata ityasāṃvarikāḥ //",
  "XXvabhdicu:2492": "uktamidaṃ yebhyaḥ asaṃvaro labhyate /",
  "XXvabhdicu:2493": "kathaṃ tu tallābha iti noktaṃ tadā rabhyate-",
  "XXvabhdicu:2494": "kriyayāsaṃvarapraptiḥ sa hābhyupagamena vā /",
  "XXvabhdicu:2495": "avijñaptirato 'nyasyāḥ kṣetrāṅgādiviśeṣataḥ // Abhidh-d_167 //",
  "XXvabhdicu:2496": "dvābhyāṃ kāraṇābhyāmasaṃvaro labhyate /",
  "XXvabhdicu:2497": "kriyayābhyupagamena vā /",
  "XXvabhdicu:2498": "kriyayā tatkulīnatatkarmābhyupagamāt /",
  "XXvabhdicu:2499": "atatkulīnairvayamapyanayā jīvikayā jīviṣyāma iti /",
  "XXvabhdicu:2500": "śeṣāvijñaptilābhastu kṣetrāṅgaviśeṣāditi /",
  "XXvabhdicu:2501": "kṣetraṃ vā tadrūpaṃ bhavati yathārāmādipranānamātreṇāvijñaptirutpadyate /",
  "XXvabhdicu:2502": "yathaupadhikeṣu puṇyakriyāvastuṣu /",
  "XXvabhdicu:2503": "ādareṇa vā samādatte /",
  "XXvabhdicu:2504": "buddhamavanditvā na bhokṣya iti /",
  "XXvabhdicu:2505": "māsārdhamāsabhaktāni vā nityaṃ kariṣyāmītyevamādi /",
  "XXvabhdicu:2506": "ādareṇa vā tadrūpeṇa kriyāmīhate kuśalāmakuśalāṃ vā yato 'syā vijñaptirutpadyate /",
  "XXvabhdicu:2507": "uktametadyathā saṃvarāsaṃvarāṇāṃ pratilambhaḥ //",
  "XXvabhdicu:2508": "tyāga idānīṃ vaktavyaḥ /",
  "XXvabhdicu:2509": "tatra tāvat-",
  "XXvabhdicu:2510": "kāmāptasaṃvaratyāgaḥ śikṣānikṣepaṇādibhiḥ /",
  "XXvabhdicu:2511": "patanīyarapītyeke tannetyanye tvayogataḥ // Abhidh-d_168 //",
  "XXvabhdicu:2512": "(Jaini_132)",
  "XXvabhdicu:2513": "kāmāptasyāṣṭaprakārasaṃvarasya pañcabhiḥ kāraṇaistyāgaḥ /",
  "XXvabhdicu:2514": "śikṣānikṣepaṇanikāyasabhāgatyāgobhayavyañjanotpādakuśalasamucchedebhyo niśātyayenāṣṭamasya /",
  "XXvabhdicu:2515": "tānyetānyabhisamasya pañca bhavanti /",
  "XXvabhdicu:2516": "kiṃ punaḥ kāraṇamebhistyāgo bhavati ?",
  "XXvabhdicu:2517": "samādānaviruddhavijñaptyutpādādāśrayatyāgādāśrayakopanānnidānacchedāttāvadevākṣepācca /",
  "XXvabhdicu:2518": "anye punarāhuḥ- caturṇāṃ patanīyānāmanyatamena bhikṣuśrāmaṇerasaṃvaratyāgaḥ /",
  "XXvabhdicu:2519": "” 'tanna'; iti, 'ayogataḥ'; /",
  "XXvabhdicu:2520": "kaḥ punarayogaḥ ?",
  "XXvabhdicu:2521": "ayogo nāṃśuvidhvaṃsātpaṭadravyaṃ vinaśyati /",
  "XXvabhdicu:2522": "na hyavayavanāśādavayavivināśo bhavati /",
  "XXvabhdicu:2523": "avayavirūpaśca prātimokṣasaṃvaraḥ /",
  "XXvabhdicu:2524": "tasyāvayavakṣobhācchidratvaṃ bhavati mālinyaṃ ca /",
  "XXvabhdicu:2525": "yathoktaṃ bhagavatā- “duḥśīlo bhavati pāpadharmā /“",
  "XXvabhdicu:2526": "(Jaini_133)",
  "XXvabhdicu:2527": "sūtravirodhādayuktamiti cedatropadiśanti-",
  "XXvabhdicu:2528": "sūtre dhvaṃsoktiranyārthā yatherṣyāśaṭhanādiṣu // Abhidh-d_169 //",
  "XXvabhdicu:2529": "bhagavatātra “abhikṣurbhavati” iti śāsanasthityarthaṃ durvṛttavineyāvasādanārthaṃ coktam /",
  "XXvabhdicu:2530": "yathā- “īrṣyiko bhavati matsarī śaṭho māyāvī mithyādṛṣṭirityevamādidoṣayuktaḥ kaśambakajātīyaḥ pāpabhikṣurnirvāsayitavyaḥ /",
  "XXvabhdicu:2531": "” na ca cittāvidūṣaṇādabhikṣutvaṃ bhavati vineyaśāsanārthatattvavidbhirityuktam /",
  "XXvabhdicu:2532": "tadvadatrāpi draṣṭavyamiti /",
  "XXvabhdicu:2533": "tasmātpūrvoktalakṣaṇa eva bhikṣurna yathāha kośakāraḥ /",
  "XXvabhdicu:2534": "(Jaini_134)",
  "XXvabhdicu:2535": "saddharmāntarddhito 'nye 'nye nāpūrvāpratilambhataḥ /",
  "XXvabhdicu:2536": "anye punarbrūvate- saddharmāntardhāne 'pi saṃvaratyāgo bhavati /",
  "XXvabhdicu:2537": "tattu naivam /",
  "XXvabhdicu:2538": "yasmādapūrvastadā notpadyate /",
  "XXvabhdicu:2539": "utpannastu yathoktai reva kāraṇairvinaśyati //",
  "XXvabhdicu:2540": "atha dhyānānāsravasaṃvarayostyāgaḥ katham ?",
  "XXvabhdicu:2541": "tadidamapadiśyate-",
  "XXvabhdicu:2542": "bhūsaṃcāreṇa hānyā ca tyajyate dhyānajaṃ śubham // Abhidh-d_170 //",
  "XXvabhdicu:2543": "sarvameva khalu dhyānāptaṃ kuśalaṃ dvyābhyāṃ kāraṇābhyāṃ tyajyate /",
  "XXvabhdicu:2544": "upapattitto vā bhūmisaṃcārādardhvaṃ vādho vā /",
  "XXvabhdicu:2545": "parihāṇito vā /",
  "XXvabhdicu:2546": "samāpatternikāyasabhāgatyāgācceti //",
  "XXvabhdicu:2547": "tathārūpyāptamāryantu phalāptyakṣavihānibhiḥ /",
  "XXvabhdicu:2548": "yathaiva rūpāptaṃ kuśalaṃ bhūmisaṃcārahānibhyāṃ tyajyate tathaivārūpyāptam /",
  "XXvabhdicu:2549": "āryaṃ tu kuśalaṃ tribhiḥ kāraṇastyajyate /",
  "XXvabhdicu:2550": "phalaprāptitaḥ pūrvako mārgastyajyate /",
  "XXvabhdicu:2551": "(Jaini_135) akṣottāpanena mṛdvindriyamārgaḥ /",
  "XXvabhdicu:2552": "parihāṇita uttaro mārgaḥ /",
  "XXvabhdicu:2553": "phalaṃ phalaviśiṣṭo vā /",
  "XXvabhdicu:2554": "evaṃ tāvatsaṃvarastyajyate /",
  "XXvabhdicu:2555": "asaṃvaro damaprāptirjīvitotsarjanā dibhiḥ // Abhidh-d_171 //",
  "XXvabhdicu:2556": "tribhiḥ kāraṇairasaṃvaracchedaḥ /",
  "XXvabhdicu:2557": "saṃvaraprāptitaḥ /",
  "XXvabhdicu:2558": "yadi saṃvaraṃ samāpadyate dhyānasaṃvaraṃ vā pratilabhate hetupratyayabalenasamādhilābhāttenāsaṃvarastyājyate /",
  "XXvabhdicu:2559": "pratidvandvabalīyastvāt /",
  "XXvabhdicu:2560": "maraṇena cāśrayatyāgāt /",
  "XXvabhdicu:2561": "dvivyañjanotpādena cāśrayavikopanāt /",
  "XXvabhdicu:2562": "śastrajalatyāge 'pyakaraṇāśayataḥ saṃvaramantareṇāsaṃvaracchedo nāsti /",
  "XXvabhdicu:2563": "nidānaparivarjanena pravṛddharogānivṛttivat //",
  "XXvabhdicu:2564": "atha saṃvarāsaṃvaravinirmuktā kathamavijñaptistyajyate ? taducyate-",
  "XXvabhdicu:2565": "cittavegādivicchedairavijñaptistu madhyamā /",
  "XXvabhdicu:2566": "yena khalvasau prasādakleśavegenāvijñaptirākṣiptā tasya vicchedātsāpi vicchidyate,",
  "XXvabhdicu:2567": "kumbhakāracakragativat /",
  "XXvabhdicu:2568": "samādānatyāgādapi vicchidyate /",
  "XXvabhdicu:2569": "kriyāvicchedādapi vicchidyate /",
  "XXvabhdicu:2570": "caityavihārakṣetrāderapyarthasya vicchedādvicchidyate /",
  "XXvabhdicu:2571": "āyuṣo 'pi kuśalamūlānāmapi vicchedādvicchidyate /",
  "XXvabhdicu:2572": "kāmāptaṃ kuśalaṃ nāma tribhirmūlacchidādibhiḥ // Abhidh-d_172 //",
  "XXvabhdicu:2573": "kāmāvacaraṃ punaḥ kuśalamarūpasvabhāvaṃ dvābhyāṃ kāraṇābhyāṃ tyajyate /",
  "XXvabhdicu:2574": "kuśalamūlasamucchedāt,",
  "XXvabhdicu:2575": "rūpārūpyadhātūpapattitaśca /",
  "XXvabhdicu:2576": "pratipakṣodayātkliṣṭaṃ tridhātvāptaṃ vihīyate /",
  "XXvabhdicu:2577": "(Jaini_136)",
  "XXvabhdicu:2578": "kliṣṭaṃ tvarūpasvabhāvaṃ sarvameva pratipakṣodayādvihīyate /",
  "XXvabhdicu:2579": "yasyopakleśaprakārasya yaḥ prahāṇamārgaḥ,",
  "XXvabhdicu:2580": "tenāsau saparivāraḥ parityajyate / nānyathā //",
  "XXvabhdicu:2581": "atha keṣāṃ sattvānāmasaṃvaro bhavati keṣāṃ saṃvaraḥ ?",
  "XXvabhdicu:2582": "tadapadiśyate-",
  "XXvabhdicu:2583": "sarve kāmeṣu rūpe dvāveko 'rūpiṣu lābhataḥ // Abhidh-d_173 //",
  "XXvabhdicu:2584": "kāmeṣu khalu sarvaśaṇḍhapaṇḍakādīni hitvā kurūṃśca hitvā /",
  "XXvabhdicu:2585": "devānāmapi saṃvaraḥ /",
  "XXvabhdicu:2586": "ityato gatidvaye saṃvarāsaṃvarau vidyete /",
  "XXvabhdicu:2587": "nānyatreti //",
  "XXvabhdicu:2588": "karmādhikārādidānīṃ sū troktoddiṣṭānāṃ karmaṇāṃ nirdeśaṃ kariṣyāmaḥ /",
  "XXvabhdicu:2589": "uktaṃ hi sūtre- “trīṇi karmāṇi kuśalamakuśalamavyākṛtaṃ ca /",
  "XXvabhdicu:2590": "” teṣāṃ lakṣaṇamidamucyate-",
  "XXvabhdicu:2591": "yadiṣṭaphaladaṃ karma kuśalaṃ tadudāhṛtam /",
  "XXvabhdicu:2592": "viparyayeṇākuśalamavyākṛtamato 'nyathā // Abhidh-d_174 //",
  "XXvabhdicu:2593": "yatkhalviṣṭavipākaṃ nirvāṇaprāpakaṃ ca duḥkhaparitrāṇāt,",
  "XXvabhdicu:2594": "tatkālamatyantaṃ vā,",
  "XXvabhdicu:2595": "tatkuśalam /",
  "XXvabhdicu:2596": "niruktirapīyam /",
  "XXvabhdicu:2597": "niravadyadevamanuṣyastrīrūpanirvartanācchikṣitacitrakararūpanirvartanavat /",
  "XXvabhdicu:2598": "kuśalamiva kuśalamaupamiko 'yaṃ śabdaniveśaḥ /",
  "XXvabhdicu:2599": "tadyathā śikṣitaḥ puruṣaḥ kuśānakṣatahasto lunāti sa kuśala iti nirucyate,",
  "XXvabhdicu:2600": "tadvadanyāmapi kriyāmavikṛtāṃ saṃpādayan kuśala (Jaini_137) ityucyate /",
  "XXvabhdicu:2601": "'viparyayeṇākuśalam';",
  "XXvabhdicu:2602": "uṣṭrolūkādivat /",
  "XXvabhdicu:2603": "'avyākṛtamato 'nyathā';",
  "XXvabhdicu:2604": "ubhayavipākānirvartanāt //",
  "XXvabhdicu:2605": "anyānyapi trīṇi karmāṇyuktāni /",
  "XXvabhdicu:2606": "puṇyamapuṇyamānejyaṃ ca /",
  "XXvabhdicu:2607": "tatra tāvat",
  "XXvabhdicu:2608": "kāmāptaṃ prathamaṃ puṇyamapuṇyamaśubhātmakam /",
  "XXvabhdicu:2609": "ūrdhvabhūmikamānejyaṃ vipākaṃ pratyanejanāt // Abhidh-d_175 //",
  "XXvabhdicu:2610": "kāmāvacaraṃ hi kuśalaṃ karma puṇyamakuśalamapuṇyamityucyate /",
  "XXvabhdicu:2611": "ūrdhvabhūmikamānejyam /",
  "XXvabhdicu:2612": "'; tadūrdhvaṃ dhātudvaye śubhaṃ karmānejyamityucyate /",
  "XXvabhdicu:2613": "kasmātpunaretadānejyamityuktam ?",
  "XXvabhdicu:2614": "'vipākaṃ pratyanejanāt /",
  "XXvabhdicu:2615": "'; kāmāvacaraṃ hi karma vipākaṃ (Jaini_138)",
  "XXvabhdicu:2616": "prati kampate lavaṇopamasūtraṇyāyena /",
  "XXvabhdicu:2617": "katham ? avyavasthānāt /",
  "XXvabhdicu:2618": "anyagatikamapi hyanyasyāṃ gatau vipacyate /",
  "XXvabhdicu:2619": "tadanyadevanaikāyikaṃ cānyatra devanikāye /",
  "XXvabhdicu:2620": "yadeva hi pramāṇabalavarṇasukhabhogādisaṃvartanīyaṃ karma deveṣu vipacyeta tadeva kadācidanyapratyayavaśānmanuṣyatiryakpreteṣu vipacyate /",
  "XXvabhdicu:2621": "karmajāticodaneyaṃ bhagavato vivakṣitā na dravyacodaneti /",
  "XXvabhdicu:2622": "atrāha / nanu ca trīṇi dhyānāni señjitānyuktāni bhagavatā- “yadatra vitarkitaṃ vicāritamidamatrāryā iñjitamityāhuḥ” ityevamādi ?",
  "XXvabhdicu:2623": "samādhyapakṣālāṃsteṣāṃ sandhāyaivamuktam /",
  "XXvabhdicu:2624": "ānejyānyapi tu tānyuktānyānejyasūtre,",
  "XXvabhdicu:2625": "ānejyasaṃpreyagāminīṃ pratipadamārabhya //",
  "XXvabhdicu:2626": "(Jaini_139)",
  "XXvabhdicu:2627": "punaranyāni trīṇi karmāṇyuktāni- “sukhavedanīyaṃ duḥkhavedanīyaṃ,",
  "XXvabhdicu:2628": "aduḥkhāsukhavedanīyaṃ ca /” tatra",
  "XXvabhdicu:2629": "sukhavedyaṃ śubhaṃ karma dhyānādarvākturīyakāt /",
  "XXvabhdicu:2630": "upekṣāvedyamanyatra duḥkhavedyantu pāpakam // Abhidh-d_176 //",
  "XXvabhdicu:2631": "tatra śubhaṃ karma yāvattṛtīye dhyāne sukhavedyamityucyate /",
  "XXvabhdicu:2632": "etāvatī khalu bhūmiḥ sukhāyā vedanāyāḥ /",
  "XXvabhdicu:2633": "tadeva caturthadhyānātprabhṛtyupekṣāvedanīyamityucyate /",
  "XXvabhdicu:2634": "akuśalaṃ tu karma duḥkhavedanīyamityucyate /",
  "XXvabhdicu:2635": "kiṃ punarvedanaiva vipākaḥ ? netyāha /",
  "XXvabhdicu:2636": "prādhāniko 'yaṃ rnirdeśaḥ /",
  "XXvabhdicu:2637": "sacatuskandhasambhāraṃ hi sukhamabhipretam /",
  "XXvabhdicu:2638": "dārṣṭāntikānāṃ tu sukhaiva vedanā vipākaḥ cetanaiva ca karma /",
  "XXvabhdicu:2639": "ābhidhārmikānāṃ tu pañcaskandho vipākahetuḥ pañcaskandhāśca vipāka iti /",
  "XXvabhdicu:2640": "kathaṃ punaravedanāsvabhāvaṃ karma sukhavedanīyamityucyate ?",
  "XXvabhdicu:2641": "sukhāyā vedanāyā hitaṃ sukhavedanīyam /",
  "XXvabhdicu:2642": "sukhāsyā vedanīyo vipāka iti vā /",
  "XXvabhdicu:2643": "kiṃ punaraduḥkhāsukhā vedanā caturthadhyānādadho na vidyate ?",
  "XXvabhdicu:2644": "na khalu na vidyate / kiṃ tarhi?",
  "XXvabhdicu:2645": "adho 'pi madhyamaṃ karma dhyānenāntyepi nirvṛteḥ /",
  "XXvabhdicu:2646": "yugapattrivipākeṣṭerdhyānāntaravipākataḥ // Abhidh-d_177 //",
  "XXvabhdicu:2647": "(Jaini_140)",
  "XXvabhdicu:2648": "aduḥkhāsukhavedanīyaṃ khalu karma caturthadhyānādadho 'pyasti tṛtīye dvitīye prathame ca dhyāne /",
  "XXvabhdicu:2649": "parinirvṛte upekṣāyāṃ ca sthitaḥ parinirvāti /",
  "XXvabhdicu:2650": "kiñca, 'yugapat trivipākeṣṭeḥ /",
  "XXvabhdicu:2651": "'; uktaṃ hi- “syāt trayāṇāṃ karmaṇāmapūrvācaramo vipāko vipacyeta /",
  "XXvabhdicu:2652": "syātsukhavedanīyasya rūpaṃ,",
  "XXvabhdicu:2653": "duḥkhavedanīyasya cittacaitasikā dharmāḥ,",
  "XXvabhdicu:2654": "aduḥkhāsukhavedanīyasya cittaviprayuktāḥ” iti /",
  "XXvabhdicu:2655": "ato 'pyastyadhastādaduḥkhāsukhavedanīyaṃ karma /",
  "XXvabhdicu:2656": "kiñca, 'dhyānāntaravipākataḥ /",
  "XXvabhdicu:2657": "'; nahi dhyānāntare upekṣāmantareṇa vipāko 'nyā vedanā vipacyate /",
  "XXvabhdicu:2658": "tatra sukhaduḥkhayorabhāvāt //",
  "XXvabhdicu:2659": "punaścaturvidhaṃ karma dṛṣṭavedyādibhedataḥ /",
  "XXvabhdicu:2660": "(Jaini_141)",
  "XXvabhdicu:2661": "tadetatkarma samāsato dvividhaṃ,",
  "XXvabhdicu:2662": "niyatavedanīyamaniyatavedanīyaṃ ca /",
  "XXvabhdicu:2663": "tatra niyatavedanīyaṃ trividham /",
  "XXvabhdicu:2664": "dṛṣṭadharmavedanīyamupapadyavedanīyamaparaparyāyavedanīyaṃ ca- ityetat trividhaṃ karma niyatavedanīyam /",
  "XXvabhdicu:2665": "caturthamaniyatavedanīyam /",
  "XXvabhdicu:2666": "tatra dṛṣṭadharmavedanīyaṃ yatraiva janmani kṛtaṃ tatraiva vipacyate /",
  "XXvabhdicu:2667": "upapadyavedanīyaṃ yad dvitīye janmani /",
  "XXvabhdicu:2668": "aparaparyāyavedanīyaṃ tasmātpareṇa /",
  "XXvabhdicu:2669": "ataḥ punaścaturvidhātkarmaṇaḥ katamena janmākṣipyate?",
  "XXvabhdicu:2670": "janmanastribhirākṣepo dṛṣṭadharmāhvayādṛte // Abhidh-d_178 //",
  "XXvabhdicu:2671": "na khalu dṛṣṭadharmavedanīyena karmaṇā nikāyasabhāga ākṣipyate //",
  "XXvabhdicu:2672": "atha kasmindhātau kasyāṃ vāṃ gatau katividhaṃ karmākṣipyate ?",
  "XXvabhdicu:2673": "caturṇāmapi cākṣepaḥ sarvatra narakādṛte /",
  "XXvabhdicu:2674": "na tatreṣṭaphalābhāvācchubhaṃ yasmādvipacyate // Abhidh-d_179 //",
  "XXvabhdicu:2675": "sarveṣu khalu triṣu dhātuṣu sarvāsu ca pañcasu gatiṣu caturṇāmapi karmaṇāmākṣepaḥ kuśalānāmakuśalānāṃ ca /",
  "XXvabhdicu:2676": "narakānvarjayitvā /",
  "XXvabhdicu:2677": "narakeṣu hi dṛṣṭadharmavedanīyaṃ kuśalaṃ nākṣipyate /",
  "XXvabhdicu:2678": "tatreṣṭavipākābhāvādanyat trividhamākṣipyate / kiñca,",
  "XXvabhdicu:2679": "(Jaini_142)",
  "XXvabhdicu:2680": "notpadyavedyakṛttatra yadviraktaḥ pṛthagjanaḥ /",
  "XXvabhdicu:2681": "sthiro nāparakṛccāryaścalo 'pi bhavamūlayoḥ // Abhidh-d_180 //",
  "XXvabhdicu:2682": "yataḥ khalu bhūmerviraktaḥ pṛthagjanaḥ sa ca sthiro bhavatyaparihāṇadharmā sa tatropapadyavedyaṃ karma nākṣipati /",
  "XXvabhdicu:2683": "trividhamanyatkaroti /",
  "XXvabhdicu:2684": "āryapudgalastu vītarāgo na ca parihāṇadharmā tatropapadyavedyamaparaparyāyavedanīyaṃ ca karma na karoti /",
  "XXvabhdicu:2685": "na hyasau bhavyaḥ punaradharimaṃ bhūmimāyātum /",
  "XXvabhdicu:2686": "aniyataṃ tu kuryād dṛṣṭadharmavedanīyaṃ yatropapannaḥ kāmadhātau bhavāgre ca /",
  "XXvabhdicu:2687": "parihāṇadharmāpi tvāryaḥ kāmadhātau vītarāgaḥ,",
  "XXvabhdicu:2688": "bhavāgrādvā,",
  "XXvabhdicu:2689": "tayorupapadyāparaparyāyavedanīyaṃ karmābhavyaḥ kartum /",
  "XXvabhdicu:2690": "kiṃ kāraṇam ?",
  "XXvabhdicu:2691": "phalāddhyasau parihīṇo bhavati /",
  "XXvabhdicu:2692": "na cāsti phalaparihīṇasya kālakriyeti /",
  "XXvabhdicu:2693": "atha kimantarābhavikaḥ karmākṣipati nākṣipati ?",
  "XXvabhdicu:2694": "ākṣipatītyāha /",
  "XXvabhdicu:2695": "(Jaini_143) tatra kāmāvacaro 'ntarābhavaḥ dvāviṃśatividhaṃ karmākṣipati /",
  "XXvabhdicu:2696": "pañca garbhāvasthāḥ kalalārbudaghanapeśīpraśākhāvasthāḥ /",
  "XXvabhdicu:2697": "pañca jātāvasthāḥ /",
  "XXvabhdicu:2698": "bālyakaumārayuvamadhyamasthavirāvasthāḥ /",
  "XXvabhdicu:2699": "tā etā niyatāniyatabhedena viṃśatirākṣipyante,",
  "XXvabhdicu:2700": "ekanikāyatvāt /",
  "XXvabhdicu:2701": "ata evāntarābhavavedanīyaṃ karma noktam /",
  "XXvabhdicu:2702": "upapadyavedanīyenaiva tasyākṣepāt //",
  "XXvabhdicu:2703": "kīdṛśaṃ punaḥ karma niyataṃ bhavatyaniyataṃ vā ?",
  "XXvabhdicu:2704": "yadārtraraudracittena karmābhīkṣṇaṃ niṣevyate /",
  "XXvabhdicu:2705": "satkṣetre kriyate yacca phalaṃ tasya niyamyate // Abhidh-d_181 //",
  "XXvabhdicu:2706": "yadi karma raudreṇa tīvrakleśānugatena cittena kṛtaṃ bhavati,",
  "XXvabhdicu:2707": "yacca ghanaśraddhāsalilābhyukṣitena kriyate,",
  "XXvabhdicu:2708": "yacca mṛdvapyabhīkṣṇaṃ niṣevyate,",
  "XXvabhdicu:2709": "yacca kiñcidguṇavati kṣetre kriyate śubhamaśubhaṃ vā phalaṃ tasya karmaṇo niyamyate //",
  "XXvabhdicu:2710": "atha dṛṣṭadharmavedanīyaṃ karma kīdṛśamityucyate-",
  "XXvabhdicu:2711": "kṣetrāśayaviśeṣācca phalaṃ sadyo vipacyate /",
  "XXvabhdicu:2712": "nirodhavyutthitādau ca sadyaḥ kālaphalakriyā // Abhidh-d_182 //",
  "XXvabhdicu:2713": "tatra kṣetraviśeṣādyathā da(?)",
  "XXvabhdicu:2714": "kṣajātakādiṣu /",
  "XXvabhdicu:2715": "āśayaviśeṣādyathā bakalāta(?)",
  "XXvabhdicu:2716": "syokṣanirmocanādiṣu /",
  "XXvabhdicu:2717": "(Jaini_144)",
  "XXvabhdicu:2718": "kīdṛśe punastat kṣetre viśiṣṭaṃ bhavati yatra dṛṣṭe dharme vipāko vipacyate ?",
  "XXvabhdicu:2719": "buddhapramukhastāvadbhikṣusaṃgho /",
  "XXvabhdicu:2720": "'nirodhavyutthitādau ca sadyaḥ kālaphalakriyā /",
  "XXvabhdicu:2721": "'; pañcasu ca pudgaleṣu kṛtaṃ nirodhasamāpattya raṇāmaitrīdarśanamārgādarhatphalādvyutthiteṣu kārāpakārā dṛṣṭadharmavedanīyaphalā bhavanti /",
  "XXvabhdicu:2722": "nirodhasamāpatteḥ khalu vyutthitaḥ parāṃ śāntiṃ labhate /",
  "XXvabhdicu:2723": "nirvāṇasadṛśadharmānubhavanāt /",
  "XXvabhdicu:2724": "araṇāvyutthitasyāpyapramāṇasattvahitādhyāśayapravṛttā santatirvartate /",
  "XXvabhdicu:2725": "evaṃ maitrīvyutthitasya /",
  "XXvabhdicu:2726": "strautaāpannasyāpi nirmalajñānalābhāt /",
  "XXvabhdicu:2727": "arhato 'pi sarvakleśaprahāṇānnirmalā vartante //",
  "XXvabhdicu:2728": "niyatavipākasya ca karmaṇaḥ śubhāśubhasya yā bhūmistadatyantavairāgyāttatkarma dṛṣṭe dharme vipacyata ityataḥ",
  "XXvabhdicu:2729": "tadbhūmyapunarutpatteḥ",
  "XXvabhdicu:2730": "dṛṣṭadharmavedanīyaṃ saṃgṛhītaṃ bhavati /",
  "XXvabhdicu:2731": "kīdṛśaṃ punaretatkarma ?",
  "XXvabhdicu:2732": "vipākaniyataṃ ca yat /",
  "XXvabhdicu:2733": "taccaitatkarma vipākaniyataṃ draṣṭavyam /",
  "XXvabhdicu:2734": "tacca dṛṣṭaphalaṃ vidyāt",
  "XXvabhdicu:2735": "dṛṣṭe dharme khalu tasya vipāko vipacyate /",
  "XXvabhdicu:2736": "kataratpunaretat ?",
  "XXvabhdicu:2737": "karmādaḥ paripūrakam // Abhidh-d_183 //",
  "XXvabhdicu:2738": "nākṣepakamiti //",
  "XXvabhdicu:2739": "vipākaḥ khalu vedanāpradhāna ityata idaṃ vicāryate /",
  "XXvabhdicu:2740": "syātkarmaṇaścaitasikyeva vedanā vipāko na kāyikī ?",
  "XXvabhdicu:2741": "syātkāyikyeva na caitasikī syādityāha-",
  "XXvabhdicu:2742": "(Jaini_145)",
  "XXvabhdicu:2743": "kuśalasyāvicārasya caitasikyeva vedanā /",
  "XXvabhdicu:2744": "vipākaḥ kāyikī tviṣṭā duḥkhavedyasya karmaṇaḥ // Abhidh-d_184 //",
  "XXvabhdicu:2745": "kuśalaṃ khalvavicāraṃ karma dhyānāntarātprabhṛti yāvadbhavāgram /",
  "XXvabhdicu:2746": "tasyāvicārasya kuśalasya karmaṇaścaitasikyeva vedanā vipākaḥ /",
  "XXvabhdicu:2747": "kasmānna kāyikī ?",
  "XXvabhdicu:2748": "tasyāḥ avaśyaṃ savitarkavicāratvāt /",
  "XXvabhdicu:2749": "kāyikyeva tvaśubhasya duḥkhavedanāyasya kāyikyeva vedanā vipākaḥ /",
  "XXvabhdicu:2750": "kasmānna caitasikī ?",
  "XXvabhdicu:2751": "caitasikaṃ hi daurmanasyaṃ na vipākaḥ /",
  "XXvabhdicu:2752": "yattarhi karmavaśātsattvānāṃ cittakṣepaḥ tatsaṃprayuktā vedanā kathaṃ na vipākaḥ ?",
  "XXvabhdicu:2753": "na hi tatra cittaṃ karmaṇo vipākaḥ /",
  "XXvabhdicu:2754": "kiṃ tarhi ? yo mahābhūtātāṃ prakopaḥ sa vipākaḥ /",
  "XXvabhdicu:2755": "tatastajjātaṃ cittaṃ vipākaśabdenopacaryate //",
  "XXvabhdicu:2756": "punaścaturvidhaṃ karmoktam- “asti karma kṛṣṇaṃ kṛṣṇavipākam /",
  "XXvabhdicu:2757": "asti śuklaṃ śuklavipākam /",
  "XXvabhdicu:2758": "asti karma kṛṣṇaśuklaṃ kṛṣṇaśuklavipākam /",
  "XXvabhdicu:2759": "astyakṛṣṇamaśuklamavipākaṃ karma karmakṣayāya saṃvartate'; iti / tatra",
  "XXvabhdicu:2760": "(Jaini_146)",
  "XXvabhdicu:2761": "sapākamaśubhaṃ kṛṣṇaṃ sapākaṃ rūpajaṃ sitam /",
  "XXvabhdicu:2762": "śubhāśubhaṃ dvidhā kāme nirmalaṃ tatprahāṇakṛt // Abhidh-d_185 //",
  "XXvabhdicu:2763": "aśubhaṃ khalu karma ekāntena kṛṣṇaṃ kliṣṭatvāt /",
  "XXvabhdicu:2764": "kṛṣṇavipākaṃ cāmanojñavipākatvāt /",
  "XXvabhdicu:2765": "rūpāptantu śubhamekāntena śuklam,",
  "XXvabhdicu:2766": "akuśalenāvyavakīrṇatvāt /",
  "XXvabhdicu:2767": "śuklavipākaṃ ca manojñavipākatvāt /",
  "XXvabhdicu:2768": "ārūpyāptaṃ kasmānnocyate ?",
  "XXvabhdicu:2769": "yatra hi dvividho 'sti vipākaḥ- antarābhavikaścopapattibhavikaśca;",
  "XXvabhdicu:2770": "trividhasya ca kāyavāṅmanaskarmaṇastatraivoktamiti /",
  "XXvabhdicu:2771": "“kāmāptaṃ śuklaṃ kuṣṇaśuklamakuśalavyavakīrṇatvāt,",
  "XXvabhdicu:2772": "kṛṣṇaśuklavipākaṃ vyavakīrṇavipākatvāt /",
  "XXvabhdicu:2773": "” santānata etadvyavasthāpitaṃ na svabhāvato na hyevaṃjātīyakamevaṃ karmāsti vipāko vā yatkṛṣṇaṃ ca syācchuklaṃ ca,",
  "XXvabhdicu:2774": "anyonyavirodhāt /",
  "XXvabhdicu:2775": "nanu caivamakuśalasyāpi karmaṇaḥ kuśalavyavakīrṇatvātkṛṣṇaśuklatvaṃ prāpnoti ?",
  "XXvabhdicu:2776": "nāvaśyamakuśalaṃ kuśalena vyavakīryate /",
  "XXvabhdicu:2777": "kāmadhātau tvasya balavatvātkuśalantu vyavakīryate durbalatvāditi /",
  "XXvabhdicu:2778": "anāsravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate /",
  "XXvabhdicu:2779": "taddhyakṛṣṇamakliṣṭatvādaśuklaṃ vipākaśuklatābhāvāt /",
  "XXvabhdicu:2780": "ābhiprāyiko 'pyeṣa śuklaśabdaḥ /",
  "XXvabhdicu:2781": "uktaṃ tu bhagavatā mahatyāṃ śūnyatāyāmaśaikṣadharmānārabhya- (Jaini_147)",
  "XXvabhdicu:2782": "“ime te ānanda,",
  "XXvabhdicu:2783": "dharmā ekāntaśuklā ekāntānavadyāḥ” iti /",
  "XXvabhdicu:2784": "śāstre ca- “śukladharmāḥ katame ?",
  "XXvabhdicu:2785": "kuśalā dharmā anivṛtāvyākṛtāśca /",
  "XXvabhdicu:2786": "” iti /",
  "XXvabhdicu:2787": "avipākaṃ dhātvapatitatvāt pravṛttivirodhācca /",
  "XXvabhdicu:2788": "kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate ?",
  "XXvabhdicu:2789": "netyucyate / kiṃ tarhi ?",
  "XXvabhdicu:2790": "casasro dṛkpathā dṛṣṭau cetanābhāvanāpathāt /",
  "XXvabhdicu:2791": "ānantaryapathāḥ kāme karmaitatkṛṣṇanāśakṛt // Abhidh-d_186 //",
  "XXvabhdicu:2792": "navame cetanā yā tu sā kṛṣṇākṛṣṇayāghātinī /",
  "XXvabhdicu:2793": "antānantaryamārgasthā dhyāne dhyāne sitasya tu // Abhidh-d_187 //",
  "XXvabhdicu:2794": "tatra darśanamārge tāvaccatasṛṣu dharmajñānakṣāntiṣu kāmavairāgye cāṣṭāsvānantaryamārgeṣu yā cetanā dvādaśaprakārā sā kṛṣṇasya karmaṇaḥ prahāṇakārī /",
  "XXvabhdicu:2795": "kāmavairāgyānantaryamārgeṇāvaseyā cetanā sā kṛṣṇaśuklakarmakṣayakārī /",
  "XXvabhdicu:2796": "dhyāne dhyāne tvānantaryamārge paścime yā cetanā caturvidhā sā śuklakarmāpahantrī /",
  "XXvabhdicu:2797": "kiṃ punaḥ kāraṇamantyenaivānantaryamārgeṇa kuśalasya karmaṇaḥ prahāṇaṃ nānyena ?",
  "XXvabhdicu:2798": "na hi tasya svabhāvaprahāṇaṃ prahīṇasyāpi saṃmukhībhāvāt /",
  "XXvabhdicu:2799": "kiṃ tarhi ? tadālambanakleśaprahāṇāt /",
  "XXvabhdicu:2800": "ato yāvadeko 'pi tadālambanaḥ kleśaprakāro (Jaini_148)",
  "XXvabhdicu:2801": "'sti tāvadasya prahāṇaṃ nopalabhyate /",
  "XXvabhdicu:2802": "taccaitadasat /",
  "XXvabhdicu:2803": "prahīṇaṃ hi tat,",
  "XXvabhdicu:2804": "na tu vihīnam /",
  "XXvabhdicu:2805": "ataḥ samudācaratīti / gatametat //",
  "XXvabhdicu:2806": "sūtra uktam- “trīṇi duścaritāni /",
  "XXvabhdicu:2807": "kāyaduścaritaṃ vāṅmanoduścaritam /",
  "XXvabhdicu:2808": "evaṃ sucaritāni” iti /",
  "XXvabhdicu:2809": "teṣāṃ kaḥ svabhāvaḥ ?",
  "XXvabhdicu:2810": "tatra tāvat-",
  "XXvabhdicu:2811": "kāyādyakuśalaṃ karma sarvaṃ duścaritaṃ matam /",
  "XXvabhdicu:2812": "sarvamiti sasāmantakamaulapṛṣṭhamityarthaḥ /",
  "XXvabhdicu:2813": "abhidhyādīnyapi trīṇi manoduścaritatrayam // Abhidh-d_188 //",
  "XXvabhdicu:2814": "sarvamevākuśalaṃ kāyakarma kāyaduścaritam /",
  "XXvabhdicu:2815": "evaṃ vāṅmanoduścaritam /",
  "XXvabhdicu:2816": "akarmasvabhāvānyapi tvabhidhyādīni manoduścaritasvabhāvāni /",
  "XXvabhdicu:2817": "“abhidhyādaya eva karmasvabhāvāni” iti sthitibhāgīyāḥ /",
  "XXvabhdicu:2818": "tacca na, karmakleśaikatvadoṣāt /",
  "XXvabhdicu:2819": "sthitibhāgīyā nāma śākyāḥ sva(śva?)",
  "XXvabhdicu:2820": "lāṃgūlikadvitīyanāmānaḥ /",
  "XXvabhdicu:2821": "te khalvabhidhyādīni manaskarmasvabhāvānīcchanti /",
  "XXvabhdicu:2822": "teṣāṃ (Jaini_149) karmakleśaikatvasaṅkaraḥ prāpnoti /",
  "XXvabhdicu:2823": "kośakāraḥ- “ko 'tra doṣaḥ” ?",
  "XXvabhdicu:2824": "yadi kaścitkleśaḥ karmāpi syādvāyasaḥ sārasaḥ syāt /",
  "XXvabhdicu:2825": "karmakleśānāṃ cātyantasvabhāvaprabhāvakriyāphalabhedabhinnānāmekatvaparikalpaiḥ sāṃkhyīyādidarśanamabhyupagataṃ syāt /",
  "XXvabhdicu:2826": "'api'; śabdātpunaratra sūtroktāstrayo vaṅkāstrayo doṣāstrayaḥ kaṣāyā ākṛṣyante /",
  "XXvabhdicu:2827": "teṣāṃ punaridaṃ lakṣaṇaṃ yathākrameṇa /",
  "XXvabhdicu:2828": "śāṭhyajaṃ kāyakarma kāyavaṅka (Jaini_150) ityucyate /",
  "XXvabhdicu:2829": "kuṭilānvayatvāt /",
  "XXvabhdicu:2830": "evaṃ śāṭhyajaṃ vāṅmanaskarma vāṅmanovaṅka ityucyate /",
  "XXvabhdicu:2831": "dveṣajāḥ punasta eva trayo doṣā ityākhyāyante,",
  "XXvabhdicu:2832": "cittapradoṣānvayatvāt /",
  "XXvabhdicu:2833": "rāgajaṃ punaḥ kāyakarma kāyakaṣāya ityuktaṃ rañjanātmakatvāt /",
  "XXvabhdicu:2834": "evaṃ vāṅmanaḥkaṣāyau draṣṭavyau /",
  "XXvabhdicu:2835": "tāni punaḥ kuśalāni kāyavāṅmanaskarmāṇi trīṇi sucaritāni boddhavyāni /",
  "XXvabhdicu:2836": "etānyeva trīṇi śauceyānyuktāni /",
  "XXvabhdicu:2837": "aśaikṣasantāne trīṇi mauneyānyucyante /",
  "XXvabhdicu:2838": "tatra kāyasucaritaṃ kāyamauneyaṃ vāksucaritaṃ vāṅmauneyaṃ mana eva tu mithyāsaṃkalpoparamānmunirityākhyāyate /",
  "XXvabhdicu:2839": "taduparamāddhi kāyavāgjalpoparamo bhavati /",
  "XXvabhdicu:2840": "muneridaṃ mauneyamiti niruktiḥ / (Jaini_151)",
  "XXvabhdicu:2841": "kasmātpunararhata eva mauneyāni ?",
  "XXvabhdicu:2842": "tasya paramārthamunitvāt /",
  "XXvabhdicu:2843": "sa khalu sarvakleśajalpoparamānmunirityucyate /",
  "XXvabhdicu:2844": "eṣā punarmauneyaśauceyadeśanā mithyāmaunaśaucābhiyuktānadhikṛtyadeśiteti tadetatsaha mauneyaśauceyarnirdiṣyate //",
  "XXvabhdicu:2845": "śubhaṃ tatsānabhidhyādi proktaṃ sucaritatrayam /",
  "XXvabhdicu:2846": "dvayaṃmaulamadaḥ karma mārgā daśa śubhāśubhāḥ // Abhidh-d_189 //",
  "XXvabhdicu:2847": "dvayaṃ punaretatsucaritaduścaritākhyaṃ yanmaulaṃ te daśa śubhāścāśubhāśca karmapathā bhavanti prayogapṛṣṭhavarjyāḥ /",
  "XXvabhdicu:2848": "tatra kāyasucaritasya pradeśaḥ pṛyogapṛṣṭhākhyo madyādiviratidānejyādikaḥ /",
  "XXvabhdicu:2849": "vāksucaritasya priyavacanādikaḥ /",
  "XXvabhdicu:2850": "manaḥsucaritasya śubhā cetanā /",
  "XXvabhdicu:2851": "kāyaduścaritasyāpi pareṣāṃ jīvitabhogadārāpahāraprayogapṛṣṭhākhyaḥ /",
  "XXvabhdicu:2852": "vāgduścaritasyāpyapriyavacanādyākhyaḥ /",
  "XXvabhdicu:2853": "manoduścaritasyāpyakuśalaṃ manaskarmai..................steṣāṃ nātyaudārikatvāt /",
  "XXvabhdicu:2854": "yastu prāṇātipātādattādānakāmamithyācāraviratyākhyo maulaḥ sa kuśalaḥ karmapathaḥ,",
  "XXvabhdicu:2855": "tasyaudārikatvena mahānuśaṃsatamaphalatvāt /",
  "XXvabhdicu:2856": "yastu pareṣāṃ jīvitabhogaparadārāpahārakāyaparispandaḥ sa maulaḥ sa cākuśalaḥ karmapathaḥ /",
  "XXvabhdicu:2857": "evaṃ yathāsaṃbhavamanyeṣāṃ draṣṭavyamiti //",
  "XXvabhdicu:2858": "abhidharmadīpe vibhāṣāprabhāyāṃ vṛttau caturthādhyāyasya dvitīyaḥ pādaḥ /",
  "XXvabhdicu:2859": "(Jaini_152)",
  "XXvabhdicu:2860": "caturthādhyāye",
  "XXvabhdicu:2861": "tṛtīyapādaḥ /",
  "XXvabhdicu:2862": "idamidānīṃ vaktavyam /",
  "XXvabhdicu:2863": "ye ete daśakarmapathā eṣāṃ kati vijñaptisvabhāvāḥ katyavijñaptisvabhāvāḥ katyubhayasvabhāvāḥ ?",
  "XXvabhdicu:2864": "tatrākuśalānāṃ tāvat-",
  "XXvabhdicu:2865": "kāritāḥ ṣaḍavijñaptirdvyātmaikaste 'pi ṣaṭ kṛtāḥ /",
  "XXvabhdicu:2866": "tatra prāṇātipātādattādānamṛṣāvādapaiśūnyapāruṣyasaṃbhinnapralāpāḥ /",
  "XXvabhdicu:2867": "ete nāvaśyaṃ vijñaptisvabhāvāḥ /",
  "XXvabhdicu:2868": "pareṇa kārayato maulīvijñaptyabhāvāt /",
  "XXvabhdicu:2869": "kāmamithyācārastu nityaṃ dvyātmakaḥ,",
  "XXvabhdicu:2870": "tasya pareṇāśakyatvāt /",
  "XXvabhdicu:2871": "te 'pi 'ṣaṭ kṛtāḥ';",
  "XXvabhdicu:2872": "yadā svayameva prāṇātipātādīn ṣaṭ karmapathān karoti tadā dvyātmāno bhavanti /",
  "XXvabhdicu:2873": "vijñaptyavijñaptisvabhāvatvāt /",
  "XXvabhdicu:2874": "kuśalānāṃ punaḥ",
  "XXvabhdicu:2875": "śubhāḥ sapta dvidhā jñeyā ekadhaite samāhitāḥ // Abhidh-d_190 //",
  "XXvabhdicu:2876": "sapta khalu rūpiṇaḥ kuśalāḥ karmapathāḥ dvidhā bhavanti /",
  "XXvabhdicu:2877": "vijñaptyadhīnatvāt samāhitaśīlasya /",
  "XXvabhdicu:2878": "dhyānānāsravasaṃvarasaṃgṛhītāstvavijñaptisvabhāvā eva /",
  "XXvabhdicu:2879": "samāhitasya vijñaptyabhāvāt /",
  "XXvabhdicu:2880": "yā sāmanteṣvavijñaptiḥ pṛṣṭheṣu tu viparyayaḥ /",
  "XXvabhdicu:2881": "(Jaini_153)",
  "XXvabhdicu:2882": "sāmantakaḥ khalu yadā tīvreṇa paryavasthānena prayogamārabhate,",
  "XXvabhdicu:2883": "prasādena vā ghanarasena tadā dvisvabhāvā /",
  "XXvabhdicu:2884": "yadā mṛdunā tadā vijñaptireva /",
  "XXvabhdicu:2885": "viparyayeṇa tu pṛṣṭheṣvavaśyamavijñaptiḥ /",
  "XXvabhdicu:2886": "yadi punaḥ karmapathaṃ kṛtvā punastatravānuceṣṭate syādvijñaptirapīti /",
  "XXvabhdicu:2887": "tīvreṇa tu prahāreṇa jīvitādvyaparopayati /",
  "XXvabhdicu:2888": "tatra yā vijñaptistatkṣaṇikā cāvijñaptiḥ sa maulaḥ karmapathaḥ /",
  "XXvabhdicu:2889": "dvābhyāṃ hi kāraṇābhyāṃ prāṇātipātāvadyena spṛśyate /",
  "XXvabhdicu:2890": "prayogataḥ phalaparipūritaśca /",
  "XXvabhdicu:2891": "tata ūrdhvamavijñaptikṣaṇāḥ pṛṣṭhībhavanti /",
  "XXvabhdicu:2892": "yāvaddhataṃ paśuṃ kṛṣṇāti śodhayati vikrīṇāti pacati khādati kīrtayati /",
  "XXvabhdicu:2893": "yadi tāvadasya vijñaptikṣaṇā api pṛṣṭhaṃ bhavanti /",
  "XXvabhdicu:2894": "evamanyeṣvapi yathāsaṃbhavaṃ yojyam /",
  "XXvabhdicu:2895": "abhidhyādīnāṃ nāsti prayogo na pṛṣṭhaṃ saṃmukhībhāvamātrādeva karmapathāḥ /",
  "XXvabhdicu:2896": "sūtre bhagavatoktam- “prāṇātipāto bhikṣavastrividhaḥ /",
  "XXvabhdicu:2897": "lobhajo dveṣaja mohajaḥ,",
  "XXvabhdicu:2898": "yāvanmithyādṛṣṭiḥ” iti /",
  "XXvabhdicu:2899": "tatraiṣāṃ karmapathānāṃ keṣāñcillobhena niṣṭhā,",
  "XXvabhdicu:2900": "keṣāñcid dveṣeṇa,",
  "XXvabhdicu:2901": "keṣāñcinmohena /",
  "XXvabhdicu:2902": "sarveṣāmapi",
  "XXvabhdicu:2903": "prayogastu trimūlotthaḥ",
  "XXvabhdicu:2904": "(Jaini_154)",
  "XXvabhdicu:2905": "prayogasteṣāmakuśalamūlatrayājjātaḥ /",
  "XXvabhdicu:2906": "tatra lobhajaḥ prāṇātipātastaccharīrāvayavārthaṃ mṛgalubdhānāmaurabhrikamātsikaśākuntakādīnāṃ ca /",
  "XXvabhdicu:2907": "dveṣajo yathā vairaniryātanārtham /",
  "XXvabhdicu:2908": "mohajo yājñikānāṃ dharmabuddhyā rājñāṃ ca dharmapāṭhakaprāmāṇyāddhiṃsatām /",
  "XXvabhdicu:2909": "pārasīkādīnāṃ ca dharmabuddhyā mātaraṃ pitaramabhighnatām /",
  "XXvabhdicu:2910": "lobhajamadattādānaṃ yastenārthī taddharati /",
  "XXvabhdicu:2911": "dveṣajaṃ vairaniryātanārtham /",
  "XXvabhdicu:2912": "mohajaṃ yathā rājñāṃ dharmapāṭhakaprāmāṇyād dṛṣṭanigrahārtham /",
  "XXvabhdicu:2913": "yathā ca duṣṭabrāhmaṇā āhuḥ- “sarvamidaṃ prajāpatinā brāhmaṇebhyo dattaṃ brāhmaṇānāṃ daurbalyādvṛṣalāḥ paribhuñjante /",
  "XXvabhdicu:2914": "tasmādapaharan brāhmaṇaḥ svamādatte svameva tu koṣṭhaṃ vaste svaṃ dadāti” iti /",
  "XXvabhdicu:2915": "lobhajaḥ kāmamithyācāraḥ paradārādiṣu tatsaṃrāgādabrahmacaryam /",
  "XXvabhdicu:2916": "dveṣajo vairaniryātanārtham /",
  "XXvabhdicu:2917": "mohajo yathā pārasīkānāṃ mātrādigamanam /",
  "XXvabhdicu:2918": "gosave ca yajñe “upahā uadakaṃ cūṣayati,",
  "XXvabhdicu:2919": "tṛṇāni cchinatti,",
  "XXvabhdicu:2920": "upaiti mātaramupasvasāramupasagotrāmiti /“",
  "XXvabhdicu:2921": "mṛṣāvādādayo lobhajā dveṣajāśca yathā pūrvamuktam /",
  "XXvabhdicu:2922": "mohajo mṛṣāvādo yathāha-",
  "XXvabhdicu:2923": "“na narmayuktamanṛtaṃ hinasti",
  "XXvabhdicu:2924": "na strīṣu rājanna vivāhakāle /",
  "XXvabhdicu:2925": "(Jaini_155)",
  "XXvabhdicu:2926": "prāṇātyaye sarvadhanāpahāre",
  "XXvabhdicu:2927": "pañcānṛtānyāhurapātakāni //” iti /",
  "XXvabhdicu:2928": "paiśūnyādayastu mithyādṛṣṭipravartitā mohajā yaśca vedādyasacchāstrapralāpaḥ /",
  "XXvabhdicu:2929": "abhidhyādyāstrimūlajāḥ // Abhidh-d_191 //",
  "XXvabhdicu:2930": "abhidhyādayastu lobhādanantarasaṃbhūtatvāt trimūlajāḥ /",
  "XXvabhdicu:2931": "uktāḥ akuśalāḥ karmapathāḥ /",
  "XXvabhdicu:2932": "kuśalāḥ prayogapṛṣṭhāśca kuśalatrayamūlajāḥ /",
  "XXvabhdicu:2933": "kuśalānāṃ tu prayogaḥ pṛṣṭhaṃ ca trimūlottham /",
  "XXvabhdicu:2934": "teṣāṃ kuśalacittasamutthitatvāt,",
  "XXvabhdicu:2935": "tatra ca tadbhāvāt /",
  "XXvabhdicu:2936": "kena punareṣāṃ karmapathānāṃ samāptirbhavati ?",
  "XXvabhdicu:2937": "tadidamapadiśyate-",
  "XXvabhdicu:2938": "dveṣeṇa vadhapāruṣyavyāpattīnāṃ samāpanam // Abhidh-d_192 //",
  "XXvabhdicu:2939": "prāṇātipātapāruṣyavyāpādānāṃ khalu dveṣeṇa niṣṭhā bhavati /",
  "XXvabhdicu:2940": "parityāgaparuṣacittasaṃmukhībhāvāt //",
  "XXvabhdicu:2941": "steyasyānyāṅganāyāterabhidhyāyāśca lobhataḥ /",
  "XXvabhdicu:2942": "(Jaini_156)",
  "XXvabhdicu:2943": "adattādānaparastrīgamanābhidhyānāṃ lobhena niṣṭhā /",
  "XXvabhdicu:2944": "mithyādṛśastu mohena",
  "XXvabhdicu:2945": "mithyādṛṣṭeḥ khalu mohena samāptirbhavati /",
  "XXvabhdicu:2946": "adhimātramūḍhābhihitāṃ niṣṭhāpayati /",
  "XXvabhdicu:2947": "tadanyeṣāṃ tribhirmatam // Abhidh-d_193 //",
  "XXvabhdicu:2948": "ke punaranye ?",
  "XXvabhdicu:2949": "mṛṣāvādapaiśunyasaṃbhinnapralāpāḥ /",
  "XXvabhdicu:2950": "teṣāṃ tribhirapi niṣṭhā lobhena dveṣeṇa mohena vā //",
  "XXvabhdicu:2951": "athaiṣāṃ caturṇāṃ kāṇḍānāṃ kimadhiṣṭhānam ? taducyate-",
  "XXvabhdicu:2952": "caturṇāmapyadhiṣṭhānaṃ jñeyameṣāṃ yathākramam /",
  "XXvabhdicu:2953": "prāṇinaścātha bhogāśca nāmarūpaṃ ca nāma ca // Abhidh-d_194 //",
  "XXvabhdicu:2954": "tatra sattvādhiṣṭhānā vadhādayaḥ /",
  "XXvabhdicu:2955": "bhogādhiṣṭhānāḥ parastrīgamanādayaḥ /",
  "XXvabhdicu:2956": "nāmarūpādhiṣṭhānā mithyādṛṣṭiḥ /",
  "XXvabhdicu:2957": "nāmakāyādhiṣṭhānā mṛṣāvādādayaḥ //",
  "XXvabhdicu:2958": "kathaṃ punaḥ prāṇātipātaṃ svayaṃ kurvataḥ karmapatho bhavati kathaṃ yāvanmithyādṛṣṭiriti ?",
  "XXvabhdicu:2959": "lakṣaṇaṃ karmapathānāṃ vaktavyam /",
  "XXvabhdicu:2960": "tadārabhyate-",
  "XXvabhdicu:2961": "prāṇātipāto dhīpūrvamabhrāntyā paramāraṇam /",
  "XXvabhdicu:2962": "yadi khalu haniṣyāmi hanmyenamiti saṃcintyābhrāntacittaḥ paraṃ jīvitādvyaparopayati, (Jaini_157)",
  "XXvabhdicu:2963": "evaṃ prāṇātipāto bhavati /",
  "XXvabhdicu:2964": "prāṇo vā vāyuḥ kāyacittāśrito vartate /",
  "XXvabhdicu:2965": "tamatipātayatīti prāṇātipātaḥ /",
  "XXvabhdicu:2966": "na, anupapatteḥ /",
  "XXvabhdicu:2967": "vināśānuṣaktā khalu saṃskārāḥ pratikṣaṇavinaśvarāścābhyupagamyante /",
  "XXvabhdicu:2968": "teṣāmitthaṃbhūtānāṃ sthitiśaktikriyābhāve satyanāgatānāṃ ca tulyātulyajātīyānāṃ nirātmakatvāviśeṣe kena hantrā kimāpadyate ?",
  "XXvabhdicu:2969": "atra sautrāntikāḥ parihāramāhuḥ- “na /",
  "XXvabhdicu:2970": "pradīpanirvāpanaghaṇṭaśabdanirodhavattatsiddheḥ /“",
  "XXvabhdicu:2971": "na, samānatvāt /",
  "XXvabhdicu:2972": "ayaṃ tvatra parihāraḥ- hanturhetusāmarthyopaghātakaraṇe satyanāgatasaṃskāraśaktikriyādhānavidhānavighnakaraṇāt prāṇātipātopapattiḥ /",
  "XXvabhdicu:2973": "kasya punastajjīvitaṃ yastena viyojyate,",
  "XXvabhdicu:2974": "te vā prāṇā iti ?",
  "XXvabhdicu:2975": "prasiddhasya (Jaini_158)",
  "XXvabhdicu:2976": "pudgalasya yo 'sāvevaṃ nāmaivaṃ gotra iti vistaraḥ /",
  "XXvabhdicu:2977": "abuddhipūrvādapi prāṇivadhātkarturadharmo bhavati yathāgnisparśāddāha iti nagnāṭāḥ /",
  "XXvabhdicu:2978": "teṣāṃ paradāradarśanasparśane 'pyeṣa prasaṃgaḥ /",
  "XXvabhdicu:2979": "tuṣṭaruṣṭanagnāṭavāhlīkanirgranthaśiroluñcane ca /",
  "XXvabhdicu:2980": "(Jaini_159)",
  "XXvabhdicu:2981": "buddhipūrvātprāṇivadhāddharmo 'pi bhavatīti yājñikāḥ /",
  "XXvabhdicu:2982": "katham viṣabhakṣaṇavat /",
  "XXvabhdicu:2983": "tadyathā kiñcidviṣabhakṣaṇaṃ mantrapūrvaṃ hitāya bhavati /",
  "XXvabhdicu:2984": "kiñcidahitāya yadamantrapūrvaṃ tadvaditi /",
  "XXvabhdicu:2985": "na /",
  "XXvabhdicu:2986": "galāmreḍanaśastranipātamantareṇa mantramātrakena paśuvadhasāmarthyādarśanāt /",
  "XXvabhdicu:2987": "piṣṭamayacchāgā hutimātreṇa paśuvadhādiyajñadharmotpattyasāmarthyācca /",
  "XXvabhdicu:2988": "kiñca, viṣasya māraṇajīvitaśaktidvayasāmarthyadarśanāt /",
  "XXvabhdicu:2989": "tatra mantrapūrvakaṃ kiñcijjīvayati kiñciddurgatāriṣṭeṣu na jīvayati /",
  "XXvabhdicu:2990": "amantrapūrvakamapi kiñcījjīvayati kiñcinna jīvayati /",
  "XXvabhdicu:2991": "bhuktaviṣasyāpekṣikatvāt /",
  "XXvabhdicu:2992": "kiñca, śabarādimantrāṇāṃ viṣamāraṇāśaktyupaghāte 'pi pāpapraṇāśanaśaktyadarśanāt /",
  "XXvabhdicu:2993": "kiñca, hiṃsāhiṃsayordharmādharmasvālakṣaṇyāparityāgabhūtatvāt /",
  "XXvabhdicu:2994": "juhotyādikriyāvyaṅgyo (Jaini_160)",
  "XXvabhdicu:2995": "dharmaḥ iti cet /",
  "XXvabhdicu:2996": "na /",
  "XXvabhdicu:2997": "tadrūpāsiddhatvāt,",
  "XXvabhdicu:2998": "abhivyaktyanupapatteśca /",
  "XXvabhdicu:2999": "kriyāmātramapūrvamiti cet /",
  "XXvabhdicu:3000": "na /",
  "XXvabhdicu:3001": "kriyāyā nityatvānupapatterniruktyanupapatteśca //",
  "XXvabhdicu:3002": "atyaktānyadhanādānamadattādānamucyate // Abhidh-d_195 //",
  "XXvabhdicu:3003": "abhrāntyeti vartate /",
  "XXvabhdicu:3004": "yadi balacauryabuddhyā paradravyaṃ svīkaroti //",
  "XXvabhdicu:3005": "parastrīgamanaṃ kāmamithyācāro vikalpavān /",
  "XXvabhdicu:3006": "agamyagamanaṃ khalvapi kāmamithyācāraḥ /",
  "XXvabhdicu:3007": "sa ca bahuprakāravikalpo bhavati /",
  "XXvabhdicu:3008": "agamyāṃ gacchati mātaraṃ vā duhitaraṃ vā paraparigṛhītāṃ vā svāmapyanaṅge gacchatyadeśe ca /",
  "XXvabhdicu:3009": "niyamasthāṃ vā /",
  "XXvabhdicu:3010": "abhrāntyetyuktam /",
  "XXvabhdicu:3011": "arthajñāyānyathāvādo drohabuddhyā mṛṣāvacaḥ // Abhidh-d_196 //",
  "XXvabhdicu:3012": "vaktṛśrotṛbuddhyapekṣayā khalu mṛṣāvādo bhavati /",
  "XXvabhdicu:3013": "yadi vaktārthānāmabhijño bhavati sa taṃ vigopya drohabuddhyānyathā brūte /",
  "XXvabhdicu:3014": "śrotā ca tathaivāvagacchati /",
  "XXvabhdicu:3015": "tadāsya mṛṣāvādaḥ kamapatho bhavati //",
  "XXvabhdicu:3016": "(Jaini_161)",
  "XXvabhdicu:3017": "ye khalvime māhakīmātṛsūtrā diṣvaṣṭāvanāryā vyavahārāḥ proktāḥ,",
  "XXvabhdicu:3018": "aṣṭau cāryāḥ- “adṛṣṭe dṛṣṭavāditānāryo vyavahāraḥ /",
  "XXvabhdicu:3019": "aśrute, amate,",
  "XXvabhdicu:3020": "avijñāte,",
  "XXvabhdicu:3021": "śrutamatavijñātavāditānāryo vyavahāraḥ /",
  "XXvabhdicu:3022": "dṛṣṭaśrutamatavijñāte cādṛṣṭādivāditānāryo vyavahāraḥ /",
  "XXvabhdicu:3023": "viparyayeṇa tvaṣṭāvevāryā vyavahārāḥ /",
  "XXvabhdicu:3024": "” teṣāṃ punaridaṃ lakṣaṇaṃ vyākhyāyate-",
  "XXvabhdicu:3025": "dṛṣṭayā śrutyādibhiścākṣairmanasā yacca gṛhyate /",
  "XXvabhdicu:3026": "dṛṣṭaṃ śrutaṃ mataṃ jñātamityuktaṃ tadyathākramam // Abhidh-d_197 //",
  "XXvabhdicu:3027": "(Jaini_162)",
  "XXvabhdicu:3028": "yatkhalu cakṣuṣālocitaṃ cakṣurvijñānamanovijñānābhyāṃ cānubhūtaṃ taddṛṣṭamityucyate /",
  "XXvabhdicu:3029": "yacchrotreṇa śrotramanovijñānābhyāṃ cānubhūtaṃ tacchrutam /",
  "XXvabhdicu:3030": "yat tribhirghrāṇajihvākāyaistadvijñānamanovijñānaiścānubhūtaṃ tanmatamityucyate /",
  "XXvabhdicu:3031": "teṣāṃ prāpyaviṣayagrāhitvāt,",
  "XXvabhdicu:3032": "kabaḍiṃkārāhāraviṣayatvācca /",
  "XXvabhdicu:3033": "tatreṣṭaparyāyavācī mataśabdaḥ /",
  "XXvabhdicu:3034": "yatpunarmanovijñānenānubhūtaṃ tadvijñātaṃ tadadhyavasāye niścayaparisamāpteḥ /",
  "XXvabhdicu:3035": "gatametat / prakṛtamevānuvartatām //",
  "XXvabhdicu:3036": "yaḥ kāyenānyathātvaṃ prāpayet,",
  "XXvabhdicu:3037": "syānmṛṣāvādaḥ ? syāt /",
  "XXvabhdicu:3038": "tadapadiśyate- syānna kāyena parākrameta prāṇātipātāvadyena ca spṛśyeta /",
  "XXvabhdicu:3039": "syādvācā parākrameta syānna vācā parākrameta mṛṣāvādāvadyena ca spṛśyeta /",
  "XXvabhdicu:3040": "syātkāyena parākrameta,",
  "XXvabhdicu:3041": "syānna kāyena vācā parākrameta,",
  "XXvabhdicu:3042": "ubhayāvadyena ca spṛśyeta /",
  "XXvabhdicu:3043": "syādṛṣīṇāṃ manaḥpradoṣeṇa proṣadhanidarśanaṃ cātra iti /",
  "XXvabhdicu:3044": "(Jaini_163)",
  "XXvabhdicu:3045": "kathaṃ punarvijñaptyā vinā tatrāvijñaptiḥ kāmāvacarī karmapatho yokṣyate /",
  "XXvabhdicu:3046": "sati hi cittaparispande mahābhūtatajjakāyaparispando 'vaśyaṃ bhāvīti kartavyo 'tra yatnaḥ /",
  "XXvabhdicu:3047": "ukto mṛṣāvādaḥ //",
  "XXvabhdicu:3048": "paiśunyaṃ bhedakṛdvākyaṃ",
  "XXvabhdicu:3049": "yatkhalu kliṣṭacittasya parabhedāya vacanamabhrāntyā tatpaiśunyamityucyate /",
  "XXvabhdicu:3050": "pāruṣyaṃ tu yadapriyam /",
  "XXvabhdicu:3051": "abhrāntyā kliṣṭacittasya yadvacanaṃ tatpārūṣyamiti /",
  "XXvabhdicu:3052": "(Jaini_164)",
  "XXvabhdicu:3053": "kliṣṭaṃ saṃbhinnalāpitvamanye gītakathādivat // Abhidh-d_198 //",
  "XXvabhdicu:3054": "kliṣṭaṃ khalu sarvaṃ vacanaṃ saṃbhinnapralāpitvam /",
  "XXvabhdicu:3055": "yasya guṇasya bhāvād dravye śabdaniveśastabhidhāne tvatalau /",
  "XXvabhdicu:3056": "kaścāsau guṇaḥ ?",
  "XXvabhdicu:3057": "saṃbhinnapralāpa eva /",
  "XXvabhdicu:3058": "sa yasyāsti sa saṃbhinnapralāpī /",
  "XXvabhdicu:3059": "tadbhāvaḥ saṃbhinnapralāpitvam /",
  "XXvabhdicu:3060": "anye punarbruvate /",
  "XXvabhdicu:3061": "yadetanmṛṣāvādāditribidhaṃ vacanaṃ tato yadanyatkliṣṭaṃ lapanagītanāṭyatīrthaśāstrādi tatsarvaṃ sabhinnapralāpaḥ //",
  "XXvabhdicu:3062": "parasvāsatspṛhābhidhyā vyāpādaḥ sattvagocaraḥ /",
  "XXvabhdicu:3063": "vidveṣānānantadṛṣṭistu mithyādṛṣṭirahetukā // Abhidh-d_199 //",
  "XXvabhdicu:3064": "abhidhyā tāvad dviṣataḥ spṛhā /",
  "XXvabhdicu:3065": "aho bata yatpareṣāṃ tanmama syādityeṣā viṣayaprārthanā viṣamalobhākhyā abhidhyetyucyate /",
  "XXvabhdicu:3066": "vyāpādaḥ khalvapi sattvaparityāgabudhyā pratighaḥ /",
  "XXvabhdicu:3067": "mithyādṛṣṭirapi hetuṃ vā phalaṃ vā kriyāṃ vā sadvā vastu nāśayataḥ yā dṛṣṭirmatirityevamādi sā mithyādṛṣṭirityucyate /",
  "XXvabhdicu:3068": "(Jaini_165)",
  "XXvabhdicu:3069": "tayā punarmithyādṛṣṭyā prakarṣaprāptayā navaprakārayā navaprakārāṇi kuśalamūlāni samucchidyante /",
  "XXvabhdicu:3070": "bhāvanāheyakleśaprahāṇavat /",
  "XXvabhdicu:3071": "yattarhi śāstra uktam- “katamānyadhimātrāṇyakuśalamūlāni yairakuśalamūlaiḥ kuśalamūlāni samucchinatti ?",
  "XXvabhdicu:3072": "kāmavairāgyaṃ cānuprāpnuvan yāni tatprathamata upalikhati ?",
  "XXvabhdicu:3073": "” naiṣa doṣaḥ /",
  "XXvabhdicu:3074": "akuśalamūlādhyāhṛtatvāt /",
  "XXvabhdicu:3075": "mithyādṛṣṭesteṣveva tatkarmopacaryate /",
  "XXvabhdicu:3076": "tadyathāgnireva grāmasya dagdhā caurāstu tasyādhyāhārakāstadvaditi /",
  "XXvabhdicu:3077": "(Jaini_166)",
  "XXvabhdicu:3078": "kāmāvacarāṇyupapattilambhikānyeva ca samucchidyante,",
  "XXvabhdicu:3079": "prāyogikebhyaḥ pūrvaṃ parihīṇatvāt /",
  "XXvabhdicu:3080": "evaṃ hyūktaṃ bhagavatā- “samanvāgato 'yaṃ puruṣaḥ kuśalairapi dharmairakuśalairapi dharmaiḥ” iti vistaraḥ /",
  "XXvabhdicu:3081": "tatra samanvāgato 'yaṃ pudgalaḥ kuśalairapi dharmairaviśeṣeṇa dvividhaiḥ- prāyogikairupapattilābhikaiśca /",
  "XXvabhdicu:3082": "te 'sya pudgalasya kuśalā dharmā antardhāsyanti,",
  "XXvabhdicu:3083": "prāyogikāḥ anupūrvasamucchede,",
  "XXvabhdicu:3084": "pūrvaṃ tadvihāneḥ /",
  "XXvabhdicu:3085": "asti cāsya kuśalamūlamanusahagatamanupacchinnamupapattilābhikam /",
  "XXvabhdicu:3086": "tadapyapareṇa samayena (Jaini_167)",
  "XXvabhdicu:3087": "sarveṇa sarvaṃ samucchetsyate /",
  "XXvabhdicu:3088": "yasya samucchedātsamucchinnakuśalamūla iti saṃkhyāṃ gamiṣyatīti /",
  "XXvabhdicu:3089": "ataḥ sarvākuśalamūlabhūtā mithyādṛṣṭiriti saugatāḥ /",
  "XXvabhdicu:3090": "(Jaini_168)",
  "XXvabhdicu:3091": "“sūkṣmaṃ kuśaladharmabījaṃ tasminnakuśale cetasyavasthitaṃ yataḥ punaḥ pratyayasāmagrīsannidhāne sati kuśalaṃ cittamutpadyate” iti kośakāraḥ /",
  "XXvabhdicu:3092": "(Jaini_169)",
  "XXvabhdicu:3093": "yuktyāgamavirodhāttanneti dīpakāraḥ /",
  "XXvabhdicu:3094": "tatra yuktivirodhastāvadvijātīyāddhetorvijātīya phalānutpattidarśanādyavabījācchāliphalavadyoniśo manasikāraparataḥ sadghoṣābhyāṃ mithyādṛṣṭivacca /",
  "XXvabhdicu:3095": "(Jaini_170) cakṣūrūpābhyāṃ vijñānavaditi cet /",
  "XXvabhdicu:3096": "na /",
  "XXvabhdicu:3097": "sabhāgahetau sati cakṣūrūpayornimittakāraṇamātratvāt,",
  "XXvabhdicu:3098": "dadhyutpattāvātañcanavat /",
  "XXvabhdicu:3099": "kiñca, viruddhānāmanyataropapatteśca /",
  "XXvabhdicu:3100": "na hi viruddhānāṃ sukhaduḥkhālokatamaḥprabhṛtīnāṃ caikatra saṃbhavadavasthānaṃ dṛṣṭam /",
  "XXvabhdicu:3101": "nāpi parasparaṃ bījaphalābhisaṃbandhaḥ /",
  "XXvabhdicu:3102": "kiñca, cittabījaikatvābhyupagamācca /",
  "XXvabhdicu:3103": "akuśalameva hi cittaṃ bhavatāṃ bījamiṣṭam /",
  "XXvabhdicu:3104": "tasya kuśale cittakṣaṇe viruddhakriye ca cittāntare bījaleśānupapattiḥ /",
  "XXvabhdicu:3105": "(Jaini_171) uktottaratvācca /",
  "XXvabhdicu:3106": "vistareṇa hyatrottaramuktam /",
  "XXvabhdicu:3107": "tatsmaryatāmiti /",
  "XXvabhdicu:3108": "āgamavirodho 'pi,",
  "XXvabhdicu:3109": "“sarvaṃ sarveṇa cchetsya te” iti ...........cyamānaṃ bījamavasthitaṃ gaṃsyate / iti /",
  "XXvabhdicu:3110": "vyākhyātāḥ salakṣaṇāḥ karmapathāḥ //",
  "XXvabhdicu:3111": "kaḥ punaḥ salakṣaṇaḥ karmapathārthaḥ ?",
  "XXvabhdicu:3112": "karma ca karmaṇaśca cetanākhyasya panthāna iti karmapathāḥ /",
  "XXvabhdicu:3113": "tatra sapta karma ca karmaṇaśca panthā iti karmapathāḥ,",
  "XXvabhdicu:3114": "trayastvabhidhyādayaḥ karmaṇaḥ panthāno na karma /",
  "XXvabhdicu:3115": "cetanā hi tat saṃprayogiṇī bhavati /",
  "XXvabhdicu:3116": "(Jaini_172) saṃprayuktātadvaśenagacchatyabhisaṃskarotītyarthaḥ /",
  "XXvabhdicu:3117": "sā tu karmaiva na karmapathaḥ /",
  "XXvabhdicu:3118": "na hyasau trayāṇāṃ vaśena vartate /",
  "XXvabhdicu:3119": "idamucyate-",
  "XXvabhdicu:3120": "cetanā na kriyāmārgastaistu sattā pravartate /",
  "XXvabhdicu:3121": "katibhiḥ punaḥ karmapathaiḥ sārdhaṃ cetanā yugapadutpannā vartate ?",
  "XXvabhdicu:3122": "tadārabhyate-",
  "XXvabhdicu:3123": "yugapadyāvadaṣṭābhiraśubhaiścetanaiḥ saha // Abhidh-d_200 //",
  "XXvabhdicu:3124": "ekena tāvatsaha vartate /",
  "XXvabhdicu:3125": "vinānyenābhidhyādisaṃmukhībhāve akliṣṭacetaso vā tatprayogeṇa rūpiṇāmanyatamaniṣṭhāgamane /",
  "XXvabhdicu:3126": "(Jaini_173)",
  "XXvabhdicu:3127": "dvābhyāṃ saha vartate /",
  "XXvabhdicu:3128": "vyāpannacittasya prāṇivadye /",
  "XXvabhdicu:3129": "abhidhyāviṣṭasya cādattādāne kāmamithyācāre saṃbhinnapralāpe vā /",
  "XXvabhdicu:3130": "tribhiḥ saha /",
  "XXvabhdicu:3131": "vyāpannacittasya parakīyaprāṇimāraṇāpaharaṇe yugapat /",
  "XXvabhdicu:3132": "abhidhyāviṣṭasya tatprayogeṇa rūpidvayaniṣṭhāgamane tribhireva /",
  "XXvabhdicu:3133": "caturbhiḥ saha vartate /",
  "XXvabhdicu:3134": "bhedābhiprāyasya nandanavacane paruṣavacane vā /",
  "XXvabhdicu:3135": "tatra hi mānasa eko bhavati vācikāstrayaḥ /",
  "XXvabhdicu:3136": "abhidhyādigatasya vā tatprayoge 'nyatrayaniṣṭhāgamane /",
  "XXvabhdicu:3137": "evaṃ pañcaṣaṭsaptabhiryojyam /",
  "XXvabhdicu:3138": "aṣṭābhiḥ saha vartate /",
  "XXvabhdicu:3139": "ṣaṭsu prayogaṃ kṛtvā pare saṃpreṣaṇena svayaṃ kāmamithyācāraṃ kurvataḥ samaniṣṭhāgamane /",
  "XXvabhdicu:3140": "evaṃ tāvadakuśalaḥ //",
  "XXvabhdicu:3141": "śubhaistu daśabhiryāvatsārdhaṃ naikāṣṭapañcabhiḥ /",
  "XXvabhdicu:3142": "śubhaiḥ khalu karmapathairyāvaddaśabhiḥ saha vartata ityutsṛṣṭiḥ /",
  "XXvabhdicu:3143": "tadapavādoyam- 'naikāṣṭapañcabhiḥ'; /",
  "XXvabhdicu:3144": "na khalvekena pañcabhiraṣṭābhirvā saha vartate /",
  "XXvabhdicu:3145": "(Jaini_174)",
  "XXvabhdicu:3146": "tatra dvābhyāṃ saha vartate /",
  "XXvabhdicu:3147": "kuśaleṣu pañcasu vijñāneṣu sthitasyārūpyasamāpattisaṃgṛhīte ca kṣayānutpādajñānasaṃprayuktāvijñānaṃ tatsaṃprayuktā ca prajñānadṛṣṭiriti /",
  "XXvabhdicu:3148": "tribhiḥ saha vartate /",
  "XXvabhdicu:3149": "samyagdṛṣṭisaṃprayukte manovijñāne /",
  "XXvabhdicu:3150": "yatra saṃvaro nāsti /",
  "XXvabhdicu:3151": "caturbhirakuśalāvyākṛtacittasyopāsakasya śrāmaṇerasaṃvarasamādāne /",
  "XXvabhdicu:3152": "ṣaḍbhiḥ kuśaleṣu pañcasu vijñāneṣu tatsamādāne /",
  "XXvabhdicu:3153": "saptabhiḥ kuśale manovijñāne tatsamādāna eva /",
  "XXvabhdicu:3154": "akuśalāvyākṛtacittasya ca bhikṣusaṃvarasamādāne /",
  "XXvabhdicu:3155": "(Jaini_175)",
  "XXvabhdicu:3156": "navabhiḥ kuśaleṣu pañcasu vijñāneṣu tatsamādāne,",
  "XXvabhdicu:3157": "kṣayānutpādajñānasaṃprayukte ca manovijñāne tasminneva ca dhyānasaṃgṛhīte /",
  "XXvabhdicu:3158": "daśabhistato 'nyatra kuśale manovijñāne bhikṣusaṃvarasamādāna eva /",
  "XXvabhdicu:3159": "sarvā ca dhyānānāsravasaṃvarasamāvartinī cetanānyatra kṣayānutpādajñānābhyām /",
  "XXvabhdicu:3160": "saṃvaranirmuktena tvekenāpi saha syādanyacittasyaikāṅgaviratisamādāne /",
  "XXvabhdicu:3161": "pañcāṣṭābhirapi syāt /",
  "XXvabhdicu:3162": "kuśalamanovijñānasya dvipañcāṅgasamādāne yugapat /",
  "XXvabhdicu:3163": "kasyāṃ punargatau kati kuśalāścākuśalāśca karmapathāḥ saṃmukhībhāvataḥ samanvāgato vā santīti ?",
  "XXvabhdicu:3164": "vilāpadveṣapāruṣyāṇyuṣanti narake dvidhā // Abhidh-d_201 //",
  "XXvabhdicu:3165": "ete trayaḥ saṃbhinnapralāpapārūṣyavyāpādā nārake saṃmukhībhāva taḥ samanvāgamataśca vidyante /",
  "XXvabhdicu:3166": "tadvadeva matābhidhyā mithyādṛṣṭistathaiva ca /",
  "XXvabhdicu:3167": "kecitkhalu bruvate- abhidhyā mithyādṛṣṭiścāpi dvābhyāṃ prakārābhyāṃ vidyete /",
  "XXvabhdicu:3168": "anye punarāhuḥ- samanvāgamata evābhidhyāmithyādṛṣṭī vidyete /",
  "XXvabhdicu:3169": "rañjanīyavastvabhāvāt,",
  "XXvabhdicu:3170": "karmaphalapratyakṣatvācca /",
  "XXvabhdicu:3171": "taccaitadakāraṇam /",
  "XXvabhdicu:3172": "tatra tāvattṛṣṇāvidyādhimātratamatvāditi pūrvamapākṣikaḥ /",
  "XXvabhdicu:3173": "(Jaini_176)",
  "XXvabhdicu:3174": "abhidhyāditrayaṃ tadvatkurau pralapanaṃ dvidhā // Abhidh-d_202 //",
  "XXvabhdicu:3175": "kurau khalvevameva trayo 'bhidhyāvyāpādamithyādṛṣṭayaḥ /",
  "XXvabhdicu:3176": "anye punarāhuḥ- samānvāgamata eva na saṃmukhībhāvataḥ amamāparigrahatvāt,",
  "XXvabhdicu:3177": "snigdhasantānatvādāghātavastvabhāvādapāpāśayatvācca //",
  "XXvabhdicu:3178": "aśubhāstu daśānyatra",
  "XXvabhdicu:3179": "narakottarakurubhyāṃ kāmadhātau dvābhyāṃ prakārābhyāṃ daśāśubhā vidyante /",
  "XXvabhdicu:3180": "sarvatra kuśalāstrayaḥ /",
  "XXvabhdicu:3181": "śubhāstu 'trayaḥ'; /",
  "XXvabhdicu:3182": "trayo 'nabhidhyāvyāpādasamyagdṛṣṭayaḥ sarvatra traidhātuke pañcasvapi gatiṣu dvābhyāṃ prakārābhyāṃ santīti /",
  "XXvabhdicu:3183": "ārūpyāryāsaṃjñināṃ ca rūpiṇaḥ sapta lābhataḥ // Abhidh-d_203 //",
  "XXvabhdicu:3184": "ārūpyeṣu khalvāryāṇāmevātītānāgatenānāsravasaṃvareṇa samanvāgamo 'styasaṃjñināṃ ca /",
  "XXvabhdicu:3185": "dhyānasaṃvareṇa yāvadbhūbhyāśrayaṃ hyanāsravaśīlamārya utpāditanirodhitaṃ kṛtvā ārūpyeṣūpapanno bhavati tenātītena samanvāgato bhavati /",
  "XXvabhdicu:3186": "ṣaḍbhūbhyāśrayeṇānāgatenāpi,",
  "XXvabhdicu:3187": "na tu saṃmukhībhāvataḥ,",
  "XXvabhdicu:3188": "ārūpyāṇāṃ catuskandhātmakatvādasaṃjñisattvānāṃ cācittakatvāt /",
  "XXvabhdicu:3189": "bhūtacittapratibaddho hi tatsaṃvarasaṃmukhībhāvaḥ //",
  "XXvabhdicu:3190": "(Jaini_177)",
  "XXvabhdicu:3191": "kurūnsanarakānhitvā sarvatrānyatra te dvidhā /",
  "XXvabhdicu:3192": "kurūn hitvā narakāṃśca /",
  "XXvabhdicu:3193": "anyatra gatau saṃmukhībhāvato hyete sapta kuśalāḥ karmapathā vidyante /",
  "XXvabhdicu:3194": "saṃvaranirmuktā eva tu tiryakpreteṣu /",
  "XXvabhdicu:3195": "saṃvarasaṃgṛhītā eva rūpadhātāvanyatrobhayathā /",
  "XXvabhdicu:3196": "te khalvete dvividhā karmapathāḥ",
  "XXvabhdicu:3197": "sarve vipākaniṣyandādhipatyaphaladā daśa // Abhidh-d_204 //",
  "XXvabhdicu:3198": "tatrākuśalaiḥ sarvairāsevitairbhāvitairbahulīkṛtairnarakeṣūpapadyate tadeṣāṃ vipākaphalam /",
  "XXvabhdicu:3199": "saceditthatvamāgacchati sa manuṣyāṇāṃ sabhāgatām,",
  "XXvabhdicu:3200": "prāṇātipātenālpāyuṣko bhavati /",
  "XXvabhdicu:3201": "adattādānena bhogavyasanī /",
  "XXvabhdicu:3202": "kāmamithyācāreṇa sapatnadāraḥ /",
  "XXvabhdicu:3203": "mṛṣāvādenābhyākhyānabahulaḥ /",
  "XXvabhdicu:3204": "paiśūnyenādṛḍhamitraḥ /",
  "XXvabhdicu:3205": "pāruṣyeṇāmanojñaśabdaśrāvī /",
  "XXvabhdicu:3206": "saṃbhinnapralāpenānādeyavākyaḥ /",
  "XXvabhdicu:3207": "abhidhyayā tīvrarāgaḥ /",
  "XXvabhdicu:3208": "vyāpādena tīvradveṣaḥ /",
  "XXvabhdicu:3209": "mithyādṛṣṭyā tīvramohaḥ /",
  "XXvabhdicu:3210": "itīdameṣāṃ niṣyandaphalam /",
  "XXvabhdicu:3211": "prāṇātipātenātyāsevitena bāhyā bhāvā alpaujaskā bhavanti /",
  "XXvabhdicu:3212": "adattādānena parīttaphalā alpasasyā aśanibahulāḥ /",
  "XXvabhdicu:3213": "kāmamithyācāreṇa rajo 'vakīrṇāḥ /",
  "XXvabhdicu:3214": "mṛṣāvādena durgandhāḥ /",
  "XXvabhdicu:3215": "paiśūnyenotkūlanikūlāḥ /",
  "XXvabhdicu:3216": "pāruṣyeṇa duḥsparśāḥ kaṇḍukaprāyāśca /",
  "XXvabhdicu:3217": "saṃbhinnapralāpena viṣamapariṇāmāḥ /",
  "XXvabhdicu:3218": "abhidhyayā pacitaphalāḥ /",
  "XXvabhdicu:3219": "vyāpādena kaṭukarmaphalāḥ /",
  "XXvabhdicu:3220": "mithyādṛṣṭyā bījādapakṛṣṭaphalā aphalā vā /",
  "XXvabhdicu:3221": "idameṣāmādhipatyaphalam /",
  "XXvabhdicu:3222": "(Jaini_178)",
  "XXvabhdicu:3223": "tatpunaretat",
  "XXvabhdicu:3224": "duḥkhopasaṃhṛterduḥkhamalpāyuṣṭvantu māraṇāt /",
  "XXvabhdicu:3225": "tejonāśātkṛśaujastvamidaṃ tattrividhaṃ phalam // Abhidh-d_205 //",
  "XXvabhdicu:3226": "yattena parasya duḥkhā vedanā janitā tatonarakeṣūpapadyate /",
  "XXvabhdicu:3227": "yadiṣṭaṃ jīvitamupacchinnaṃ tato 'lpāyuḥ /",
  "XXvabhdicu:3228": "yattejo nāśitaṃ tena bāhyā bhāvāḥ kṛśaujasaḥ /",
  "XXvabhdicu:3229": "evamanyeṣāmapi yojyam /",
  "XXvabhdicu:3230": "kuśalānāmapi karmapathānāmevameva tatphalatrayaṃ viparyayeṇa lakṣayitavyam /",
  "XXvabhdicu:3231": "prāṇivadhaviratyā sevitayā deveṣūpapadyate /",
  "XXvabhdicu:3232": "saceditthatvamāgacchati manuṣyāṇāṃ sabhāgatāṃ dīrghāyurbhavati /",
  "XXvabhdicu:3233": "tadādhipatyenaiva bāhyā bhāvā mahojaso bhavantīti /",
  "XXvabhdicu:3234": "sarvaṃ viparyayeṇa draṣṭavyam //",
  "XXvabhdicu:3235": "atra pūrvaṃ yāni pañca phalānyuktāni teṣāṃ kataratkarma katibhiḥ phalaiḥ saphalam ?",
  "XXvabhdicu:3236": "ānantaryapathe karma phalavatpañcabhiḥ phalaiḥ /",
  "XXvabhdicu:3237": "caturbhistvamalenāryaṃ tadvadanyacchabhāśubham // Abhidh-d_206 //",
  "XXvabhdicu:3238": "(Jaini_179)",
  "XXvabhdicu:3239": "prahāṇamārge samale pañcabhiḥ phalaiḥ karma saphalaṃ bhavati /",
  "XXvabhdicu:3240": "tulyā adhikā api tasya paścādutpannāḥ sadaśā dharmā niṣyandaphalam /",
  "XXvabhdicu:3241": "vipākaphalaṃ svabhūminiyato vipākaḥ /",
  "XXvabhdicu:3242": "visaṃyogaphalaṃ yatkleśaprahāṇam /",
  "XXvabhdicu:3243": "puruṣakāraphalaṃ ye tadbalasamutpannā dharmāḥ /",
  "XXvabhdicu:3244": "na tathā sahabhuvaḥ /",
  "XXvabhdicu:3245": "yaccānantarotpanno vimuktimārgaḥ,",
  "XXvabhdicu:3246": "yaccānāgataṃ bhāvyate,",
  "XXvabhdicu:3247": "yacca tatprahāṇaṃ tadbalena hi tatprāptyupattiḥ /",
  "XXvabhdicu:3248": "adhipatiphalaṃ svabhāvādanye sarvasaṃskārāḥ pūrvotpanna varjjā iti draṣṭavyam /",
  "XXvabhdicu:3249": "prahāṇamapi tanmārgasyādhipatiphalaṃ yujyate /",
  "XXvabhdicu:3250": "tadādhipatyena tatsākṣātkaraṇādityanye /",
  "XXvabhdicu:3251": "yattu nirmalaprahāṇamārge karma taccaturbhiḥ phalaiḥ saphalaṃ vipākaphalaṃ muktvā /",
  "XXvabhdicu:3252": "'tadvadanyacchubhāśubham /",
  "XXvabhdicu:3253": "'; anyadapi sāsravaṃ yacchubhāśubham,",
  "XXvabhdicu:3254": "yacca prahāṇamārgādanyatkuśalasāsravaṃ karmaṃ yaccākuśalaṃ tadapi caturbhireva phalaiḥ saphalaṃ visaṃyogaphalaṃ tyaktvā //",
  "XXvabhdicu:3255": "tato 'nyannirmalaṃ jñeyaṃ tribhiravyākṛtaṃ tathā /",
  "XXvabhdicu:3256": "śeṣaṃ punaranāsravaṃ yatprahāṇamārgādanyat,",
  "XXvabhdicu:3257": "yaccāvyākṛtaṃ tattribhirvipākavisaṃyogaphalaṃ muktvā /",
  "XXvabhdicu:3258": "phalaṃ śubhasya catvāri dve trīṇi ca śubhādayaḥ // Abhidh-d_207 //",
  "XXvabhdicu:3259": "kuśalasya karmaṇaḥ kuśalā dharmāścatvāri phalāni vipākaphalaṃ hitvā /",
  "XXvabhdicu:3260": "akuśalā dve puruṣakārādhipatiphale /",
  "XXvabhdicu:3261": "avyākṛtāstrīṇi niṣyandavisaṃyogaphale hitvā //",
  "XXvabhdicu:3262": "śubhādyāstvaśubhasya dve trīṇi catvāri ca kramāt /",
  "XXvabhdicu:3263": "(Jaini_180)",
  "XXvabhdicu:3264": "akuśalasya karmaṇaḥ kuśalā dharmā dve puruṣakārādhipatiphale /",
  "XXvabhdicu:3265": "akuśalāstrīṇi vipākavisaṃyogaphale hitvā /",
  "XXvabhdicu:3266": "avyākṛtāścatvāri visaṃyogaphalaṃ hitvā /",
  "XXvabhdicu:3267": "avyākṛtamapi hyakuśalānāṃ niṣyandaphalamasti /",
  "XXvabhdicu:3268": "yathā kāmāvacare satkāyāntargrāhadṛṣṭī /",
  "XXvabhdicu:3269": "sarveṣāṃ duḥkhadarśanaprahātavyānāṃ samudayadarśanaprahātavyānāṃ ca sarvatragānām /",
  "XXvabhdicu:3270": "avyākṛtasya te tu dve trīṇi trīṇi śubhādayaḥ // Abhidh-d_208 //",
  "XXvabhdicu:3271": "avyākṛtasya karmaṇaḥ kuśalā dharmāḥ dve puruṣakārādhipatiphale /",
  "XXvabhdicu:3272": "akuśalāstrīṇi visaṃyogaphale hitvā /",
  "XXvabhdicu:3273": "avyākṛtasya tānyeva trīṇi //",
  "XXvabhdicu:3274": "sarve catvāryatītasya madhyamasya ca bhāvinaḥ /",
  "XXvabhdicu:3275": "madhyamā dve svakasyaiva trīṇyanāgāmijanmanaḥ // Abhidh-d_209 //",
  "XXvabhdicu:3276": "tatra 'sarve';",
  "XXvabhdicu:3277": "iti traikālikāḥ /",
  "XXvabhdicu:3278": "atītasya karmaṇo 'tītānāgatapratyutpannā dharmāścatvāri phalāni visaṃyogamapāsya /",
  "XXvabhdicu:3279": "pratyutpannasyāpi karmaṇo 'nāgatā dharmāścatvāri phalānyetānyeva /",
  "XXvabhdicu:3280": "vartamānāstu dharmā vartamānasya karmaṇaḥ dve puruṣakārādhipatiphale /",
  "XXvabhdicu:3281": "ajātasya tvajātā dharmāstrīṇi phalāni niṣyandavisaṃyogaphale hitvā //",
  "XXvabhdicu:3282": "catvāryekabhuvo dve vā trīṇi cāparabhūmikāḥ /",
  "XXvabhdicu:3283": "svabhūmikā dharmāḥ karmaṇo yathāsaṃbhavaṃ catvāri phalāni visaṃyogaphalaṃ hitvā /",
  "XXvabhdicu:3284": "anyabhūmikā dharmāḥ te cedanāsravāstrīṇi,",
  "XXvabhdicu:3285": "vipākavisaṃyogaphale hitvā /",
  "XXvabhdicu:3286": "niṣyandaphalaṃ hyadhātupatitānāmanyabhūmikaṃ na vāryate /",
  "XXvabhdicu:3287": "sāsravāśced dve,",
  "XXvabhdicu:3288": "puruṣakārādhipatiphale /",
  "XXvabhdicu:3289": "śaikṣādyāstrīṇi śaikṣasya ta evāśaikṣakarmaṇaḥ // Abhidh-d_210 //",
  "XXvabhdicu:3290": "śaikṣasya karmaṇaḥ śaikṣā dharmāstrīṇi phalāni,",
  "XXvabhdicu:3291": "vipākavisaṃyogaphale (Jaini_181) hitvā /",
  "XXvabhdicu:3292": "aśaikṣā apyevam /",
  "XXvabhdicu:3293": "naivaśaikṣānāśaikṣāstrīṇyeva niṣyandavipākaphale hitvā //",
  "XXvabhdicu:3294": "aśaikṣasya tu karmaṇaḥ",
  "XXvabhdicu:3295": "ekaṃ trīṇi dvayaṃ caiva śaikṣādyāḥ paścimasya tu /",
  "XXvabhdicu:3296": "dve dve pañca yathāsaṃkhyaṃ",
  "XXvabhdicu:3297": "aśaikṣasya khalu karmaṇaḥ śaikṣā dharmā ekamadhipatiphalam,",
  "XXvabhdicu:3298": "aśaikṣāstrīṇi vipākāvisaṃyogaphale hitvā /",
  "XXvabhdicu:3299": "naivaśaikṣānāśaṃkṣā dve puruṣakārādhipatiphale /",
  "XXvabhdicu:3300": "naivaśaikṣānāśaikṣāṇāṃ punaḥ śaikṣā dharmā dve puruṣākārādhipatiphale /",
  "XXvabhdicu:3301": "evamaśaikṣāḥ /",
  "XXvabhdicu:3302": "naivaśaikṣānāśaikṣāḥ pañcaphalāni /",
  "XXvabhdicu:3303": "dṛggheyasya tu karmaṇaḥ // Abhidh-d_211 //",
  "XXvabhdicu:3304": "trīṇi catvāri caikaṃ ca dṛṣṭiheyādayaḥ smṛtāḥ /",
  "XXvabhdicu:3305": "darśanaheyasya khalu karmaṇaḥ darśanaheyā dharmāstrīṇi phalāni,",
  "XXvabhdicu:3306": "vipākavisaṃyogaphale hitvā /",
  "XXvabhdicu:3307": "bhāvanāheyāścatvāri,",
  "XXvabhdicu:3308": "visaṃyogaphalaṃ hitvā /",
  "XXvabhdicu:3309": "apraheyā ekamadhipatiphalam /",
  "XXvabhdicu:3310": "te tvabhyāsapraheyasya dve catvāri tridhā matāḥ // Abhidh-d_212 //",
  "XXvabhdicu:3311": "kramādekadvicatvāri te tvaheyasya karmaṇaḥ /",
  "XXvabhdicu:3312": "bhāvanāheyasya khalu karmaṇo darśanaheyā dharmāḥ dve,",
  "XXvabhdicu:3313": "puruṣakārādhipatiphale /",
  "XXvabhdicu:3314": "bhāvanāheyāścatvāri visaṃyogaphalaṃ hitvā /",
  "XXvabhdicu:3315": "apraheyāstrīṇi,",
  "XXvabhdicu:3316": "vipākaniṣyandaphale hitvā /",
  "XXvabhdicu:3317": "apraheyasya tu karmaṇo darśanaprahātavyā dharmā ekamadhipatiphalam /",
  "XXvabhdicu:3318": "bhāvanāheyā dve,",
  "XXvabhdicu:3319": "puruṣakārādhipatiphale /",
  "XXvabhdicu:3320": "apraheyāścatvāri vipākaphalaṃ hitvā //",
  "XXvabhdicu:3321": "atha kimekaṃ karmaikaṃ janmākṣipati, athānekam ?",
  "XXvabhdicu:3322": "tadādarśyate-",
  "XXvabhdicu:3323": "(Jaini_182)",
  "XXvabhdicu:3324": "ekenākṣipyatejanma bhūribhiḥ paripūryate // Abhidh-d_213 //",
  "XXvabhdicu:3325": "ekena khalu karmaṇā sakalamekaṃ janmākṣipyate /",
  "XXvabhdicu:3326": "bahubhistu paripūryate /",
  "XXvabhdicu:3327": "tadyathā citrakara ekayā vartyā katsnaṃ rūpamākṣipati,",
  "XXvabhdicu:3328": "bahvībhiḥ paripūrayati tadvaditi /",
  "XXvabhdicu:3329": "(Jaini_183)",
  "XXvabhdicu:3330": "atha yaduktaṃ bhagavatā- “karmasvako 'yaṃ bhikṣavo lokaḥ” iti /",
  "XXvabhdicu:3331": "tatkeyaṃ karmasvakatā nāma ?",
  "XXvabhdicu:3332": "tadārabhyate-",
  "XXvabhdicu:3333": "kuśalaṃ vāthavā pāpaṃ yadatītaṃ dadatphalam /",
  "XXvabhdicu:3334": "svaṃ kāyavāṅmanaskarma sā karmasvakatā matā // Abhidh-d_214 //",
  "XXvabhdicu:3335": "yatkhalu kāyavāṅmanaskarma svayaṃ kṛtaṃ kuśalākuśalamabhyatītaṃ dadatphalaṃ sā karmasvakatā draṣṭavyā //",
  "XXvabhdicu:3336": "kathaṃ punaḥ pratikṣaṇabhidureṣu saṃskāreṣu parasparākṛtasaṅketeṣu satsu,",
  "XXvabhdicu:3337": "asati ca nitye kartari bhoktari ca karmasvakatābhidhīyate ?",
  "XXvabhdicu:3338": "tadatra pratisamādhīyate-",
  "XXvabhdicu:3339": "saṃvṛtyā skandhasantāne tatkriyāphaladarśanāt /",
  "XXvabhdicu:3340": "kartṛtā bhoktṛtā coktā niṣiddhā śāśvatasya tu // Abhidh-d_215 //",
  "XXvabhdicu:3341": "svātmābhyudayaviśeṣārthaḥ khalu karmārabhyate /",
  "XXvabhdicu:3342": "kaścidahaṃ viśiṣṭajñānavijñānasaukhyarūpakāntilāvaṇyasauṣṭhavayuktaṃ janma pratilabheyeti /",
  "XXvabhdicu:3343": "śāśvate tvātmani niṣkriye pūrvapaścādviśeṣābhāvāt kartṛtvaṃ cātyantāpadhvastayuktividhānam /",
  "XXvabhdicu:3344": "skandhasantāne tu viśiṣṭaskandhāntarotpattau satyāṃ bījajalābhiṣekādyanugrahād viśiṣṭaphalotpattivaditi /",
  "XXvabhdicu:3345": "pūrvamevāviṣkṛtametaditi //",
  "XXvabhdicu:3346": "idamidānīṃ vaktavyam /",
  "XXvabhdicu:3347": "syātkarmasvakatā nāsti tasya ceti catuṣkikā /",
  "XXvabhdicu:3348": "syātkhalu karmasvakatā nāpi ca tasya karmaṇo vipāke 'vasthita iti catuṣkoṭikā /",
  "XXvabhdicu:3349": "prathamā tatphalasthasya vihānāttasya karmaṇaḥ // Abhidh-d_216 //",
  "XXvabhdicu:3350": "yadi tasya karmaṇaḥ phale 'vasthitastacca karma vihīnaṃ bhavati //",
  "XXvabhdicu:3351": "(Jaini_184)",
  "XXvabhdicu:3352": "dvitīyā tatphalasthasya karmaṇā tena cānvayāt /",
  "XXvabhdicu:3353": "tṛtīyobhayayuktasya caturthyanubhayasya tu // Abhidh-d_217 //",
  "XXvabhdicu:3354": "syātkarmasvakatā nāpi tatphalaṃ vedayiṣyati /",
  "XXvabhdicu:3355": "dvitīyā catuṣkoṭikā /",
  "XXvabhdicu:3356": "tatra prathamā koṭiḥ-",
  "XXvabhdicu:3357": "tatphalāvasthitasyādyā jñeyā taccarame phale // Abhidh-d_218 //",
  "XXvabhdicu:3358": "dvitīyā dhruvapākasya tadvipākānavasthite /",
  "XXvabhdicu:3359": "tṛtīyā dvayasadbhāvā caturthī tūbhayaṃ vinā // Abhidh-d_219 //",
  "XXvabhdicu:3360": "tṛtīyā catuṣkoṭikā-",
  "XXvabhdicu:3361": "syātkarmaṇānvitaścaiva no ca tatphalavedanam /",
  "XXvabhdicu:3362": "syātkhalu karmaṇā samanvāgato na ca tasya karmaṇaḥ phalaṃ vedayate /",
  "XXvabhdicu:3363": "catuṣkoṭikā /",
  "XXvabhdicu:3364": "ādyā dattavipākena niruddhānāgatādinā // Abhidh-d_220 //",
  "XXvabhdicu:3365": "dvitīyā tu vihīnena dhruvapākena karmaṇā /",
  "XXvabhdicu:3366": "tṛtīyā dvayamuktasya caturthī tu dvayādṛte // Abhidh-d_221 //",
  "XXvabhdicu:3367": "atha yadidaṃ śāstre yogavihitamayogavihitaṃ ca karmoktaṃ tasya kiṃ lakṣaṇam ?",
  "XXvabhdicu:3368": "tadabhidhīyate-",
  "XXvabhdicu:3369": "ayuktavihitaṃ karma kleśopakleśadūṣitam /",
  "XXvabhdicu:3370": "śikṣāliṅgādyapetaṃ ca kecidāhurvipaścitaḥ // Abhidh-d_222 //",
  "XXvabhdicu:3371": "yatkiñcitkhalu kliṣṭaṃ kāyavāṅmanaskarma kleśopakleśadūṣitaṃ sarvaṃ tadayogavihitama,",
  "XXvabhdicu:3372": "ayoniśomanaskārasamutthāpitatvāt /",
  "XXvabhdicu:3373": "anye punarbruvate- yatkhalu śikṣāvyapetaṃ yathā gantavyaṃ sthātavyamityevamādi,",
  "XXvabhdicu:3374": "yattu liṅgavacanahīnamasaṃbaddhaṃ nirarthakaṃ ca vākkarma tadayogavihitam /",
  "XXvabhdicu:3375": "vidhibhraṣṭatvāditi /",
  "XXvabhdicu:3376": "viparyayādyogavihitaṃ draṣṭavyamiti //",
  "XXvabhdicu:3377": "abhidharmadīpe vibhāṣāprabhāyāṃ vṛttau caturthasyādhyāyasya tṛtīyaḥ pādaḥ //",
  "XXvabhdicu:3378": "(Jaini_185)",
  "XXvabhdicu:3379": "caturthādhyāye",
  "XXvabhdicu:3380": "caturthapādaḥ /",
  "XXvabhdicu:3381": "athaitāṃ paramagambhīrāṃ duravabodhāṃ prakṛtipuruṣeśvarādikudarśanatimirotsādanakarīṃ karmasvakatāṃ kaḥ svayamabhisaṃbuddhya lokānugrahāya pradarśayatīti ? brūmaḥ /",
  "XXvabhdicu:3382": "puruṣaḥ tu so bodhisattvaḥ /",
  "XXvabhdicu:3383": "sa punaḥ kiṃ cittotpādātprabhṛti bodhisattvo bhavati ?",
  "XXvabhdicu:3384": "atha lākṣaṇikakarmākṣepeṇa,",
  "XXvabhdicu:3385": "āhosviccaramabhavika iti ?",
  "XXvabhdicu:3386": "ata idaṃ prastūyate-",
  "XXvabhdicu:3387": "bodhisattvaḥ kuto yāvadavivartyamanā yataḥ /",
  "XXvabhdicu:3388": "badhnāti bodhisannāhamaṅgīkṛtvā jagaddhitam // Abhidh-d_223 //",
  "XXvabhdicu:3389_0": "yataḥ prabhṛti kalyāṇamitraṃ bhagavantaṃ samyaksaṃbuddhamāpadya tadupadarśitadakṣiṇamārgaḥ",
  "XXvabhdicu:3389_1": "yoniśo manasikārādhiṣṭhitabuddhiḥ kṛtsnaṃ lokamatrāṇamaśaraṇamaparāyaṇaṃ pañcagatimahāvarte",
  "XXvabhdicu:3389_2": "jātijarāvyādhimaraṇādiduḥkhakṣārāmbhasi,",
  "XXvabhdicu:3390": "karmarākṣasādhiṣṭhitatīre,",
  "XXvabhdicu:3391": "pāpamitrakumbhīrānubaddhabele,",
  "XXvabhdicu:3392": "rūpādiviṣayavikalpapavanoddhatatṛṣṇātaraṅge,",
  "XXvabhdicu:3393": "mohakarṇadhāraparibhrāmitabuddhinauke saṃsāramahāsamudre nimagnamavalokya kṛpāviṣṭacetāstadabhyuddharaṇāya vīryabāhumabhiprasārya,",
  "XXvabhdicu:3394": "avivartyaṃ cittamevamutpādayati- (Jaini_186)",
  "XXvabhdicu:3395": "avidyāndhaḥkāropahatabuddhinayano 'yaṃ lokaḥ sa mayā samyagdṛṣṭiprabhāvabhāsitena śīlasaṃkrameṇottārayitavyaḥ /",
  "XXvabhdicu:3396": "pratighabhujaṅgadaṃṣṭrā viṣadūṣito 'yaṃ lokaḥ sa mayā maitryāgadena praśamitavyaḥ /",
  "XXvabhdicu:3397": "tṛṣṇāpiśācīlalitābhibhūtamatirayaṃ lokaḥ sa mayā śamathabalena tṛṣṇānirodhasukhaṃ lambhayitavyaḥ /",
  "XXvabhdicu:3398": "parāmarśabhūtagrahāviṣṭo 'yaṃ lokaḥ sa mayā vimokṣasukhasvastyayanena nirbhayamamṛtapadaṃ praveśayitavyaḥ /",
  "XXvabhdicu:3399": "mānagiriśikharādhirūḍhabuddhirayaṃ lokaḥ sa mayā karmasvakatājñānavajreṇa mānagirīnvicūrṇya praśāntamānamadāmarśaśāntipade sthāpayitavyaḥ /",
  "XXvabhdicu:3400": "vicikitsākathaṃkathībhāvaśalyaviddhahṛdayo 'yaṃ lokaḥ sa mayā pratītyasamutpādapravicayaśalākayā kāṅkṣāśalyamutpāṭyāmṛtarasaṃ pāyayitavyaḥ /",
  "XXvabhdicu:3401": "jarāvyādhimaraṇamakaradaṃṣṭrāntargato 'yaṃ lokaḥ sa mayā sarvānarthaviyuktaṃ nirvṛtisukhaṃ prāpayitavyaḥ /",
  "XXvabhdicu:3402": "śraddhādiguṇadhanadaridro 'yaṃ lokaḥ sa mayā bodhyaṅgaratnakhacite mahati guṇaiśvaryapade sanniveśayitavyaḥ /",
  "XXvabhdicu:3403": "ityetasmādavivartyād bodhicittotpādātprabhṛti baudhisattvo vaktavya ityācāryakam //",
  "XXvabhdicu:3404": "yattarhi śāstra uktam- “bodhisattvaḥ kutaḥ prabhṛti ?",
  "XXvabhdicu:3405": "yato lakṣaṇavaipākyaṃ karma karoti” iti /",
  "XXvabhdicu:3406": "naiṣa doṣaḥ /",
  "XXvabhdicu:3407": "yasmādasau-",
  "XXvabhdicu:3408": "yadā lākṣaṇikaṃ karma prakarotyanapāyagaḥ /",
  "XXvabhdicu:3409": "mahākulaḥ samagrākṣaḥ svaparṣatsaṃgrahe rataḥ // Abhidh-d_224 //",
  "XXvabhdicu:3410": "pumāñjātismaro vāgmī prajñāvīryakriyānvitaḥ /",
  "XXvabhdicu:3411": "yadā khalvayaṃ puruṣatvajātismaratvādiṣu padasthāneṣu niyatībhato bhavati-",
  "XXvabhdicu:3412": "tadā devamanuṣyāṇāmabhivyaktiṃ nigacchati // Abhidh-d_225 //",
  "XXvabhdicu:3413": "ato jñānaprasthāne 'smādavadheḥ prabhṛti bodhisattvaḥ anenābhiprāyeṇa paṭhitaḥ /",
  "XXvabhdicu:3414": "(Jaini_187)",
  "XXvabhdicu:3415": "sa hi tribhirasaṃkhyeyairdharmakāyaguṇārṇavam /",
  "XXvabhdicu:3416": "pracinoti tadādhāraṃ kāyaṃ kalpaśatena tu // Abhidh-d_226 //",
  "XXvabhdicu:3417": "dvātriṃśallakṣaṇopetamaśītivyañja nojjvalam /",
  "XXvabhdicu:3418": "dviṣatāmapi yaṃ dṛṣṭvā manaḥ sadyaḥ prasīdati // Abhidh-d_227 //",
  "XXvabhdicu:3419_0": "eṣā khalu dharmatā yattribhiḥ kalpāsaṃkhyeyairanirastaśraddhāśīlaśrutatyāgaprajñādiguṇadhanaiśvaryaprayogānāṃ",
  "XXvabhdicu:3419_1": "bhagavatāṃ samyaksaṃbuddhānāṃ puruṣottamānāṃ dharmakāyacaraṇaparisamāptirbhavati /",
  "XXvabhdicu:3420": "kalpaśatena khaḍgaviṣāṇakalpānāṃ pratyekabuddhānām /",
  "XXvabhdicu:3421": "ṣaṣṭhyā kalpaiḥ prajñāvatāmagryāṇām /",
  "XXvabhdicu:3422": "catvāriṃśadbhiḥ ṛddhimacchreṣṭhānām /",
  "XXvabhdicu:3423": "viṃśatibhiḥ kalpaiḥ śrutadharapravarāṇāṃ dharmakāyacaraṇaparipūrirbhavati /",
  "XXvabhdicu:3424": "yatpunarjanmaśarīraṃ bhagavatāṃ samyaksaṃbuddhānāṃ bodherāśrayabhūtaṃ dvātriṃśatā mahāpuruṣalakṣaṇaiḥ khacitamaśītyānuvyañjanairvirājitam,",
  "XXvabhdicu:3425": "yatkhalu dṛṣṭvā svavikalpasamutthitapratighadūṣitabuddhīnāmapi (Jaini_188)",
  "XXvabhdicu:3426": "mārapakṣyāṇāṃ tīrthyāṇāṃ ca manaḥ prasīdati /",
  "XXvabhdicu:3427": "kāni punastāni dvātriṃśanmahāpuruṣalakṣaṇāni ?",
  "XXvabhdicu:3428": "kāni vāśītyanuvyañjanāni ?",
  "XXvabhdicu:3429": "tadidaṃ pradarśyate-",
  "XXvabhdicu:3430": "tatra tāvadamūni dvātriṃśanmahāpuruṣalakṣaṇāni-",
  "XXvabhdicu:3431": "buddhā hi bhagavantaḥ samamahītalākramaṇāt supratiṣṭhitapādāḥ // 1 //",
  "XXvabhdicu:3432": "sahasrārasanābhikasanemikasarvākāraparipūrṇacakrāṅkitapāṇipādatvāccakrāṅkahastapādāḥ // 2 //",
  "XXvabhdicu:3433": "āyatahastapādāṅgulitvāddīrghāṅgulayaḥ // 3 //",
  "XXvabhdicu:3434": "dīrghāyatatvādāyatapārṣṇipādāḥ // 4 //",
  "XXvabhdicu:3435": "tūlapicutaruṇasukumāropamakomalakaracaraṇatvānmṛdutaruṇapāṇipādāḥ // 5 //",
  "XXvabhdicu:3436": "abhitāmrāṣṭāpadavicitratanujālāvanaddhatvādabhijātahaṃsarājavajjālāvanaddhapādāḥ // 6 //",
  "XXvabhdicu:3437": "uccaiḥ sujātagulphatvāducchaṅkucaraṇāḥ // 7 //",
  "XXvabhdicu:3438": "anupūrvopacitavṛttataragarbhaiṇeyamṛgajaṅghatvādaiṇeyajaṅghāḥ // 8 //",
  "XXvabhdicu:3439": "prāṃśubāhutvādanavanatakāyajānumaṇḍalasparśinaḥ // 9 //",
  "XXvabhdicu:3440": "paramābhirūpanirgūḍhapuruṣanimittatvādabhijātahastyaśvājāneyavatkośagatavastiguhyāḥ // 10 //",
  "XXvabhdicu:3441": "kāyavyāmasamāyāmatvānnyagrodhaparimaṇḍalāḥ // 11 //",
  "XXvabhdicu:3442": "anupūrvordhvamukhajātatvādūrdhvāṅgaromāṇaḥ // 12 //",
  "XXvabhdicu:3443": "suvibhaktādvitīyanīlajātaromatvādekaikābhinīlapradakṣiṇāvartaromāṇaḥ // 13 //",
  "XXvabhdicu:3444": "(Jaini_189)",
  "XXvabhdicu:3445": "uttaptahāṭakasannibhadṛgvyāmamātraprabhāvabhāsanāt suvarṇavarṇāḥ // 14 //",
  "XXvabhdicu:3446": "suparikarmīkṛtarajatajātarūpaślakṣṇacchavitvādrajomalānupakleśanācca sūkṣmacchavayaḥ // 15 //",
  "XXvabhdicu:3447": "samupacitahastapādāṃsagrīvatvātsaptotsadakāyāḥ // 16 //",
  "XXvabhdicu:3448": "kāñcanaśilātalaślakṣṇopacitoraskandhāccitāntarāṃsāḥ // 17 //",
  "XXvabhdicu:3449": "siṃhavadvistīrṇasaṃhatordhvāṅgatvātsiṃhapūrvārdhakāyāḥ // 18 //",
  "XXvabhdicu:3450": "avakropacitadaśatālasamucchritatvād bṛhadṛjugātrāḥ // 19 //",
  "XXvabhdicu:3451": "samantopacitamāṃsanirgūḍhajatrudeśatvātsusaṃvṛttaskandhāḥ // 20 //",
  "XXvabhdicu:3452": "adhastādupariṣṭācca samadantaviṃśatitvāccatvāriṃśaddantāḥ // 21 //",
  "XXvabhdicu:3453": "anunnatāvanatasamapramāṇatvātsamadantāḥ // 22 //",
  "XXvabhdicu:3454": "nirantarāvasthitatvādaviraladantāḥ // 23 //",
  "XXvabhdicu:3455": "kundenduśaṅkhāvabhedasitatvācchakladantāḥ // 24 //",
  "XXvabhdicu:3456": "ślakṣṇavṛttopacitadarśanīyamahāhanutvātsiṃhahanavaḥ // 25 //",
  "XXvabhdicu:3457": "vātapittaśleṣmānabhibhūtarasaharaṇirasārasapravibhāvanāsadṛśavijñānatvādrasanarasāgraprāptāḥ // 26 //",
  "XXvabhdicu:3458": "vistīrṇapeśalatvājjihvāyāḥ sarvamukhamaṇḍalapraticchādanātprabhūtatanujihvāḥ // 27 //",
  "XXvabhdicu:3459": "gambhīravalguhṛdayaṅgamavispaṣṭaśravaṇīyapañcāṅgopetasvaratvādbrahmasvarāḥ // 28 //",
  "XXvabhdicu:3460": "kalaviṅkamanojñabhāṣiṇo dundubhisvaranirghoṣāḥ // 29 //",
  "XXvabhdicu:3461": "śuklakṛṣṇapradeśānupakliṣṭalohitarājyavinaddhanīlotpalasamānavarṇatvādabhinīlanetrāḥ // 30 //",
  "XXvabhdicu:3462": "adharordhvāvasthitānāṃ samyagavanatāsaṃluḍitadīrghatvādakṣipakṣmāṇāṃ gopakṣmāṇaḥ // 31 //",
  "XXvabhdicu:3463": "vṛttaparimaṇḍalasamānupūrvopacitadarśanīyāsthivajrajātamūrdhatvāduṣṇīṣālaṅkṛtaśirasaḥ śaṅkhāvadātapradakṣiṇāvartorṇāvidyotitabhrūvinatatvādūrṇāṅkitamukhāḥ // 32 //",
  "XXvabhdicu:3464": "etāni dvātriṃśanmahāpuruṣalakṣaṇāni buddhānāṃ bhagavatāmiti //",
  "XXvabhdicu:3465": "(Jaini_190)",
  "XXvabhdicu:3466": "aśītyanuvyañjanānyapyucyante /",
  "XXvabhdicu:3467": "buddhā hi bhagavantaḥ apṛthupramāṇamṛdutāmratuṅgasnigdhanakhāḥ // 1 //",
  "XXvabhdicu:3468": "vṛttanirantarānupūrvopacitāṅgulayaḥ // 2 //",
  "XXvabhdicu:3469": "nirgranthinirgūḍhālpatanuśirāpratānāḥ // 3 //",
  "XXvabhdicu:3470": "nirgūḍhasamātīkṣṇagulphāḥ // 4 //",
  "XXvabhdicu:3471": "aviṣamāvakraraktasnigdhapādāḥ // 5 //",
  "XXvabhdicu:3472": "mṛgapatidviradavṛṣabhahaṃsarājapradakṣiṇāvartacārugatayaḥ // 6 //",
  "XXvabhdicu:3473": "alomasāśleṣasamapramāṇobhayajaṅghāḥ // 7 //",
  "XXvabhdicu:3474": "suvṛtasamasaṃhatanirgūḍhajānavaḥ // 8 //",
  "XXvabhdicu:3475": "kadalīskandhopamapīnanibiḍāviṣamānupūrvopacitacārūravaḥ // 9 //",
  "XXvabhdicu:3476": "ardhacandrākṛtivistīrṇasamunnatāpagataromavakṣāṇaḥ // 10 //",
  "XXvabhdicu:3477": "ślakṣṇasusaṃhatacaturastranābhyāyatakukundarasundarakaṭīdeśāḥ // 11 //",
  "XXvabhdicu:3478": "gambhīrācchidraraktapradakṣiṇāvartanābhayaḥ // 12 //",
  "XXvabhdicu:3479": "ślakṣṇālomaśāślathānukramakṣāmodarāḥ // 13 //",
  "XXvabhdicu:3480": "anābhugnānibhugnasuvattapaṣṭhakukṣayaḥ // 14 //",
  "XXvabhdicu:3481": "samavatīrṇopacitanātidīrghaślakṣṇapārśvāḥ // 15 //",
  "XXvabhdicu:3482": "animnopacitahrasvavajrasaṃsthānopapannasūkṣmadīrghalekhāṅkitādṛśyārithasandhicārupṛṣṭhāḥ // 16 //",
  "XXvabhdicu:3483": "vistīrṇopacitadṛḍhasandhihṛdayāḥ // 17 //",
  "XXvabhdicu:3484": "aviṣamonnatavistīrṇorasaḥ // 18 //",
  "XXvabhdicu:3485": "anatisthūlonnataśaṅkhāvartanibhasūkṣmalekhāparikṣiptasamaraktastanāḥ // 19 //",
  "XXvabhdicu:3486": "hṛdayaviprakṛṣṭadeśajātatvādvistīrṇastanāntarāḥ // 20 //",
  "XXvabhdicu:3487": "māṃsopacitānativistīrṇatvādunnatakakṣāḥ // 21 //",
  "XXvabhdicu:3488": "sthūladṛḍhasubaddhanimagnasamākṣakāḥ // 22 //",
  "XXvabhdicu:3489": "aślakṣṇapṛthumāṃsanimagnāviṣamapramāṇasphijaḥ // 23 //",
  "XXvabhdicu:3490": "karikaranibhanirgūḍhasandhipīnakaṭhinaślakṣṇasamabāhavaḥ // 24 //",
  "XXvabhdicu:3491": "vartitaślakṣṇaromaśasiṃhopamadṛḍhaprakoṣṭhāḥ // 25 //",
  "XXvabhdicu:3492": "samatāmradīrghapāṇayaḥ // 26 //",
  "XXvabhdicu:3493": "(Jaini_191)",
  "XXvabhdicu:3494": "gambhīrācchidrāsaṃkīrṇavakrāyatasnigdhatanutāmrapāṇilekhāḥ // 27 //",
  "XXvabhdicu:3495": "sūkṣmayamalīkṛtādhyākulāraktāṅguliparvāṇaḥ // 28 //",
  "XXvabhdicu:3496": "anāmikāparvādhikapramāṇakanīnikāṅgulayaḥ // 29 //",
  "XXvabhdicu:3497": "anatibahutanumṛdusnigdhasubaddhamūlasamaromāṇaḥ // 30 //",
  "XXvabhdicu:3498": "snigdhāsaṃkucitānupahatasāracchavayaḥ // 31 //",
  "XXvabhdicu:3499": "śotoṣṇasparśāvyakacchavīva varṇāḥ // 32 //",
  "XXvabhdicu:3500": "sthiranibiḍānatisthūlānatikṛśamāṃsāḥ // 33 //",
  "XXvabhdicu:3501": "javāpuṣpābhitāmrasvacchasnigdhamadhuracandanagandhirudhirāḥ // 34 //",
  "XXvabhdicu:3502": "māṃsopagūḍhasthūladṛḍhasuśirāsthikāḥ // 35 //",
  "XXvabhdicu:3503": "nāgagranthyavasthitanirgūḍhāsthisandhayaḥ // 36 //",
  "XXvabhdicu:3504": "vajravadabhedyaśarīratvātsusaṃhananāḥ /37 //",
  "XXvabhdicu:3505": "cārusuvibhaktāṅgapratyaṅgāḥ // 38 //",
  "XXvabhdicu:3506": "anupūrvopacitasuparimṛṣṭasukumārādīptasvacchaśarīrāḥ // 39 //",
  "XXvabhdicu:3507": "nirmaśakatilakālapilyāḥ // 40 //",
  "XXvabhdicu:3508": "jarādaurbalyakṛtāpagatavalayaḥ // 41 //",
  "XXvabhdicu:3509": "siṃhaśayyānuṣṭhānavyapagatakāyavikṣepāḥ // 42 //",
  "XXvabhdicu:3510": "svedamalānupakliṣṭaśucisaumyacchāyāḥ // 43 //",
  "XXvabhdicu:3511": "jvalanamaṇimahauṣadhiśaśāṅkasavitṛsamatejasaḥ // 44 //",
  "XXvabhdicu:3512": "mahīdharavaragurutvopetāḥ // 45 //",
  "XXvabhdicu:3513": "ṛtusukhakālindikasukhasaṃsparṣāḥ // 46 //",
  "XXvabhdicu:3514": "madhuramṛdusurabhikusumacandanasamānaromakūpagandhāḥ // 47 //",
  "XXvabhdicu:3515": "abhinavanīlotpalatulyasārvakālikamukhagandhāḥ // 48 //",
  "XXvabhdicu:3516": "adbhutamṛdudīrghasnigdhapiṇḍitavyapagataśabdaniśvāsāḥ // 49 //",
  "XXvabhdicu:3517": "anaśanakadannāśanātaṅkāttu vipariṇāmānuparatadharmadeśanābhirapyasañjitasvarabhedāḥ",
  "XXvabhdicu:3518": "// 50 //",
  "XXvabhdicu:3519": "nātisaṃkucitavidāritaraktāsyāḥ // 51 //",
  "XXvabhdicu:3520": "śucisamācārāḥ // 52 //",
  "XXvabhdicu:3521": "deśastha ttaptavispaṣṭaparipūrṇavyañjanāḥ // 53 //",
  "XXvabhdicu:3522": "samantaprāsādikatvādasecanakadarśanāḥ // 54 //",
  "XXvabhdicu:3523": "anatihrasvānatidīrghavṛttopacitatrivalivibhūṣitakambugrīvāḥ // 55 //",
  "XXvabhdicu:3524": "samapramāṇadṛḍhāvakrahrasvavipulacibukāḥ // 56 //",
  "XXvabhdicu:3525": "(Jaini_192)",
  "XXvabhdicu:3526": "bimbaphalātāmranātyāyatasamasnigdharucirauṣṭhāḥ // 57 //",
  "XXvabhdicu:3527": "bandhūkapuṣpopamaślakṣṇadaśanamāṃsāḥ // 58 //",
  "XXvabhdicu:3528": "śucisnigdhaspaṣṭaracanākṣīṇadantāḥ // 59 //",
  "XXvabhdicu:3529": "anupūrvavṛttasnigdhatīkṣṇasamasitadaṃṣṭrāḥ // 60 //",
  "XXvabhdicu:3530": "saprayojanadakṣiṇadantaraśmipradarśitamuhūrtasmitāḥ // 61 //",
  "XXvabhdicu:3531": "apamalamṛdutāmrasnigdhajihvāḥ // 62 //",
  "XXvabhdicu:3532": "nityoṣṇaślakṣṇamāṃsajālagajatālusamavarṇatālavaḥ // 63 //",
  "XXvabhdicu:3533": "dhuroccāyatasaṃgatatuṅganāsāḥ // 64 //",
  "XXvabhdicu:3534": "aghanamṛdudṛḍhamūlasnigdhatanunīlakuṇḍalitasmaśruvaḥ // 65 //",
  "XXvabhdicu:3535": "anunnatātīkṣṇamāṃsalamārṣṭipiṇḍitagaṇḍāḥ // 66 //",
  "XXvabhdicu:3536": "ādarśasamopacitāślatharucirakapolāḥ // 67 //",
  "XXvabhdicu:3537": "pīnāyatasamānopahatacārukarṇāḥ // 68 //",
  "XXvabhdicu:3538": "lalāṭakarṇagaṇḍasandhiśleṣānimnapūrṇacandrākṛtiśaṅkhāḥ // 69 //",
  "XXvabhdicu:3539": "viśālāyatasnigdhamadhuraprasannasamanetrāḥ // 70 //",
  "XXvabhdicu:3540": "prahasitāñcitāgrapakṣmāṇaḥ // 71 //",
  "XXvabhdicu:3541": "somyabhrājiṣṇusthiravisandhidṛṣṭayaḥ // 72 //",
  "XXvabhdicu:3542": "aparimitabalatvādapagatonmeṣanimeṣāḥ // 73 //",
  "XXvabhdicu:3543": "dīrghāsitaślakṣṇānupūrvavartitasnigdhatanubhruvaḥ // 74 //",
  "XXvabhdicu:3544": "kāñcanapaṭṭaślakṣṇārdhacandrākṛtivipulalalāṭāḥ // 75 //",
  "XXvabhdicu:3545": "paripūrṇacandramaṇḍalasamavadanāḥ // 76 //",
  "XXvabhdicu:3546": "ekaghanavajrasaṃhataśiraskapālāḥ // 77 //",
  "XXvabhdicu:3547": "suparipūrṇacchatrākṛtiśirasaḥ // 78 //",
  "XXvabhdicu:3548": "ślakṣṇacitāsaṃluḍitapalitadoṣāpanatabhramarābhasnigdhamṛdusubaddhamūlasurabhisvastikanandyāvartākṛtikeśaracanāḥ // 79 //",
  "XXvabhdicu:3549": "sasurāsuramanujādilokānavalokitamūrdhānaḥ // 80 //",
  "XXvabhdicu:3550": "atha tadādyaṃ bodhicittaṃ bodhisattvānāṃ dāḍharyeṇa kathamiva draṣṭavyam ?",
  "XXvabhdicu:3551": "naitallaukikena vastunopapādayituṃ śakyam /",
  "XXvabhdicu:3552": "kasmāt ? yataḥ",
  "XXvabhdicu:3553": "(Jaini_193)",
  "XXvabhdicu:3554": "yugāntavāyunā meruḥ vahninā varuṇālayaḥ /",
  "XXvabhdicu:3555": "vajreṇa dhvasyate vajramavikāri tu tanmanaḥ // Abhidh-d_228 //",
  "XXvabhdicu:3556": "kiṃ paryāpannam,",
  "XXvabhdicu:3557": "katarat,",
  "XXvabhdicu:3558": "kati prakāram,",
  "XXvabhdicu:3559": "kiṃ purassaram,",
  "XXvabhdicu:3560": "kasminvā kāle ko vā tadutpādayati ?",
  "XXvabhdicu:3561": "ityetadapadiśyate -",
  "XXvabhdicu:3562": "kāmāptaṃ ṣaṣṭhajaṃ tredhā kṛpāśraddhāparamparam /",
  "XXvabhdicu:3563": "buddhotpāde naraḥ strī vā tadādyaṃ cittamaśnute // Abhidh-d_229 //",
  "XXvabhdicu:3564": "tatkhalu bodhicittamādyaṃ kāmadhātuparyāpannameva /",
  "XXvabhdicu:3565": "ṣaṣṭhajaṃ manodhātujamityarthaḥ /",
  "XXvabhdicu:3566": "triprakāramupapattilābhikaṃ śrutamayaṃ cintāmayaṃ ceti /",
  "XXvabhdicu:3567": "kṛpāpurassareṇa śraddhābahulena ca manaskāreṇa saṃprayuktam /",
  "XXvabhdicu:3568": "buddhotpāda eva nāsati buddhaśāsane /",
  "XXvabhdicu:3569": "manuṣyo vā strī votpādayati nānya iti /",
  "XXvabhdicu:3570_0": "tasyāsya bodhibījasthānīyasya cittaratnasya sarvadhātugativyāpibuddhatvamahāvṛkṣāṅkurābhivṛddhaye",
  "XXvabhdicu:3570_1": "bhūmijalasekādihetupratyayasthānīyān prajñādicaturadhiṣṭhānaparivārānpāramitādyānguṇānvakṣyamāṇasvarūpānbodhisattvaḥ krameṇābhyasyati /",
  "XXvabhdicu:3571": "kathaṃ punaḥ krameṇa dānādipāramitānāṃ paripūrirbhavati ?",
  "XXvabhdicu:3572": "tatra tāvat-",
  "XXvabhdicu:3573": "sarvebhyaḥ sarvadā sarvaṃ vadato dānapūraṇam /",
  "XXvabhdicu:3574": "prathame khalvasaṃkhyeye vartamāno bodhisattvaḥ na sarvasmai nāpi sarvaṃ na sarvadā dadāti /",
  "XXvabhdicu:3575": "dvitīye sarvasmai sarvadā natu sarvam /",
  "XXvabhdicu:3576": "tṛtīye sarvai sarvasmai sarvadā ca prayacchati /",
  "XXvabhdicu:3577": "iyatā dānapāramitā paripūrṇā bhavati /",
  "XXvabhdicu:3578": "(Jaini_194)",
  "XXvabhdicu:3579": "maraṇe 'pi damātyāgaḥ śīlasyotkṛṣṭirucyate // Abhidh-d_230 //",
  "XXvabhdicu:3580": "yadā punaḥ prāṇaparityāgenāpi prāṇātipātādiśikṣāpadaṃ na kṣobhayati,",
  "XXvabhdicu:3581": "iyatā śīlapāramitā paripūrṇā veditavyā /",
  "XXvabhdicu:3582": "krauñcādirājaduhitābhikṣudṛṣṭāntāścātrodāhāryāḥ /",
  "XXvabhdicu:3583": "vīryasya tiṣyasaṃstutyā dhiyo vajropamātparam /",
  "XXvabhdicu:3584": "bhagavantaṃ khalu tiṣyaṃ samyaksaṃbuddhaṃ ekayā gāthayā ekapādena sthitvā saptāhamabhiṣṭhuvataḥ śākyamunervīyapāramitā paripūrṇā nava ca kalpāḥ pratyudāvartitāḥ /",
  "XXvabhdicu:3585": "prajñāpāramitāyāstu vajropamātsamādherurdhvaṃ kṣayajñāne paripūrirbhavati /",
  "XXvabhdicu:3586": "'sarvāsāṃ tu kṣayajñāne paripūrirvidhīyate'; // Abhidh-d_231 //",
  "XXvabhdicu:3587": "(Jaini_195)",
  "XXvabhdicu:3588": "ityāgamaḥ /",
  "XXvabhdicu:3589": "atra punaḥ “kṣāntidhyānapāramite śīlaprajñāparivāratvānnārthāntaram” iti vaibhāṣikāḥ /",
  "XXvabhdicu:3590": "vinayadharavaibhāṣikāstu vinaye catasraḥ pāramitāḥ paṭhanti /",
  "XXvabhdicu:3591": "atra punaḥ kecid buddhavacane bahiṣkṛtabuddhayaḥ prāhuḥ- “na hi piṭakatraye bhagavatā bodhisattvamārga upadiṣṭaḥ /",
  "XXvabhdicu:3592": "” ta evaṃ vyāhartavyāḥ /",
  "XXvabhdicu:3593": "bhrāntā hyatra bhavantaḥ / yasmāt",
  "XXvabhdicu:3594": "(Jaini_196)",
  "XXvabhdicu:3595": "tripuṇyakṛtivastvādyāstallābhopāyadeśanāḥ /",
  "XXvabhdicu:3596": "tathā caturadhiṣṭhānaṃ saptasaddharmaśāsanam // Abhidh-d_232 //",
  "XXvabhdicu:3597": "saptayogāstrayaḥskandhāstriśikṣādyāśca deśitāḥ /",
  "XXvabhdicu:3598": "tathā pāramitāścāpi catasro vinayoditāḥ // Abhidh-d_233 //",
  "XXvabhdicu:3599": "bodhipakṣyāśca kaṇṭhoktāḥ saptatriṃśatsvayaṃbhuvā /",
  "XXvabhdicu:3600": "(Jaini_197)",
  "XXvabhdicu:3601": "hetavaḥ sarvabodhināṃ trividhā mṛdutādibhiḥ // Abhidh-d_234 //",
  "XXvabhdicu:3602": "tasmānna bodhimārgo 'nyaḥ sūtrādipiṭakatrayāt /",
  "XXvabhdicu:3603": "ato 'nyamiha yo brūyātsa bhavenmārabhāṣitaḥ // Abhidh-d_235 //",
  "XXvabhdicu:3604": "uktaṃ hi bhagavatā- “yadbhikṣavaḥ sūtrenāvatarati,",
  "XXvabhdicu:3605": "vinayena dṛśyate,",
  "XXvabhdicu:3606": "dharmatāṃ ca vilomayati nedaṃ śāstuḥ śāsanam” iti kṛṣṇāpadeśaḥ /",
  "XXvabhdicu:3607": "śuklāpadeśoviparyayeṇa /",
  "XXvabhdicu:3608": "yatkhalu sūtraṃ bhagavatā buddhena bhāṣitaṃ taccaturṣvāgameṣu sthaviramahākāśyapasthavirānandādibhiḥ saṃgītikartṛbhirūddānagāthābhirnibaddhaṃ tadeva grāhyam / gatametat /",
  "XXvabhdicu:3609": "(Jaini_198)",
  "XXvabhdicu:3610": "idamidānīṃ vaktavyam /",
  "XXvabhdicu:3611": "katameṣāṃ kalpānāmasaṃkhyeyatrayeṇa buddhatvaṃ prāpyate ?",
  "XXvabhdicu:3612": "(Jaini_199)",
  "XXvabhdicu:3613": "kalpānāṃ mahatāmetadasaṃkhyeyatrayaṃ matam /",
  "XXvabhdicu:3614": "kalpānāṃ yadi saṃkhyā na vidyate kathaṃ tarhi trayamiti nirdhāryate ?",
  "XXvabhdicu:3615": "na khalu saṃkhyā na vidyate / kiṃ tarhi ?",
  "XXvabhdicu:3616": "sthānāntaramasaṃkhyākhyamadaḥsaṃkhyopari sthitam // Abhidh-d_236 //",
  "XXvabhdicu:3617": "sthānāntaraviśeṣasya khalvetannāmāsaṃkhyeyamiti /",
  "XXvabhdicu:3618": "na tu na saṃkhyā vidyata ityetadvivakṣitam /",
  "XXvabhdicu:3619": "atha yaṃ śākyamunirbhagavānsamyaksaṃbuddho bodhisattvacaryāyāmeṣu triṣvasaṃkhyeyeṣu kiyatāṃ buddhānāṃ paryupāsāṃ cakre ?",
  "XXvabhdicu:3620": "tadatra varṇayanti /",
  "XXvabhdicu:3621": "prathame 'saṃkhyeye pañcasaptatisahasrāṇi /",
  "XXvabhdicu:3622": "dvitīye ṣaṭsaptatim /",
  "XXvabhdicu:3623": "tṛtīye saptasaptatim /",
  "XXvabhdicu:3624": "(Jaini_200)",
  "XXvabhdicu:3625": "kasya punaḥ kalpāsaṃkhyeyasyāvasāne katamo buddho babhūva ?",
  "XXvabhdicu:3626": "atrāpi varṇayanti /",
  "XXvabhdicu:3627": "ratnaśikhini samyaksaṃbuddhe prathamo 'saṃkhyeyaḥ samāptaḥ /",
  "XXvabhdicu:3628": "bhagavati dīpaṅkare dvitīyaḥ /",
  "XXvabhdicu:3629": "bhagavati vipaśyini tṛtīyaḥ samāptaḥ /",
  "XXvabhdicu:3630": "kasminpunaḥ samyaksaṃbuddhe buddhatve prathamaṃ cittamutpāditam ? śākyamunī /",
  "XXvabhdicu:3631_0": "śākyamunirnāma prathamasyāsaṃkhyeyasyādau babhūva yatra bhagavatā bhārgavabhūtena",
  "XXvabhdicu:3631_1": "sukhodakenāṅgaparicaryābhirupasthānaṃ kṛtvā prathamaṃ bodhicittamutpāditamahamapyevaṃ",
  "XXvabhdicu:3631_2": "prakāro bhūyāsamiti /",
  "XXvabhdicu:3632": "(Jaini_201)",
  "XXvabhdicu:3633": "prabhāseturājani tadeva punardraḍhimānamāpāditamiti //",
  "XXvabhdicu:3634": "kasminpunaḥ kāle buddhā bhagavanto buddhādityāḥ prādurbhavanti ?",
  "XXvabhdicu:3635": "tadārabhyate-",
  "XXvabhdicu:3636": "apakarṣe jinotpattiryāvacchatasamāyuṣaḥ /",
  "XXvabhdicu:3637": "dvayoḥ pratyekabuddhānāmutkarṣe cakravartinām // Abhidh-d_237 //",
  "XXvabhdicu:3638": "kalpāpakarṣe khalu buddhānāmutpattirbhavati /",
  "XXvabhdicu:3639": "utkarṣe cāpakarṣe ca pratyekajinānām /",
  "XXvabhdicu:3640": "utkarṣa eva cakravartinām //",
  "XXvabhdicu:3641": "cakravartināṃ punarayaṃ niyamaḥ-",
  "XXvabhdicu:3642": "nādho 'śītisahasrāyostatsamutpattiriṣyate /",
  "XXvabhdicu:3643": "aśītibarṣasahasrāyurbhyaścakravartināmūrdhvamutpattirbhavati nādha iti /",
  "XXvabhdicu:3644": "te hemarūpyatāmrāyaścakrāḥ puṇyaprabhāvataḥ // Abhidh-d_238 //",
  "XXvabhdicu:3645": "(Jaini_202)",
  "XXvabhdicu:3646": "caturvidhāḥ khalu cakravartinaḥ- sauvarṇacakrāḥ,",
  "XXvabhdicu:3647": "rūpyacakrāḥ,",
  "XXvabhdicu:3648": "tāmracakrāḥ,",
  "XXvabhdicu:3649": "lohitacakrāśca svapuṇyaprakarṣāditi /",
  "XXvabhdicu:3650": "yathākramaṃ caite catustridvyekadvīpeśvarāḥ //",
  "XXvabhdicu:3651": "atha yaduktam- 'tasmānna bodhimārgo 'nyaḥ sūtrādipiṭakatrayāt /",
  "XXvabhdicu:3652": "'; iti /",
  "XXvabhdicu:3653": "yadi tarhi mārgabhedo nāsti buddhapratyekabuddhaśrāvakānāṃ phalabhedenāpi tarhi na bhavitavyam /",
  "XXvabhdicu:3654": "naiṣa doṣaḥ / yasmāt-",
  "XXvabhdicu:3655": "(Jaini_203)",
  "XXvabhdicu:3656": "tulye 'pi sādhanopāye tadbhedo 'kṣādibhedataḥ /",
  "XXvabhdicu:3657": "bhavamokṣārthinormātroḥ pradānaphalabhedavat // Abhidh-d_239 //",
  "XXvabhdicu:3658": "yāvatkhalu kaścidguṇaḥ samyaksaṃbodhimabhisaṃbudhya bhagavatā deśito vinirmuktidvayaprāptihetubhūtaḥ sarvo 'sau piṭakatrayānuvartī /",
  "XXvabhdicu:3659": "tatpunarvimuktidvayaṃ (Jaini_204)",
  "XXvabhdicu:3660": "tribhiḥ pudgalaiḥ prāpyate /",
  "XXvabhdicu:3661": "bhagavatā samyaksaṃbuddhena pratyekajinenāryaśrāvakeṇa ca /",
  "XXvabhdicu:3662": "teṣāṃ punastulye bodhivartmani patitānāmindriyapraṇidhānāvaraṇabhedādbhedaḥ /",
  "XXvabhdicu:3663": "tadyathā dvayormātrostulyaṃ vastu tulye kṣetre pratipādayatoścetanāviśeṣādatulyaṃ (Jaini_205)",
  "XXvabhdicu:3664": "phalaṃ bhavati,",
  "XXvabhdicu:3665_0": "tadvaduttamārthaṃ prārthayamānānāṃ trayāṇāmapi pudgalānāṃ praṇidhānendriyasatataghananirantarabhāvanāprayogapaṭutvābhyāsādiviśeṣāttulye",
  "XXvabhdicu:3665_1": "'pi mārge patitānāṃ kaścitphalaviśeṣo bhavati /",
  "XXvabhdicu:3666": "itaśca",
  "XXvabhdicu:3667": "karuṇābhāvanodrekātsvasaṃviccittayostathā /",
  "XXvabhdicu:3668": "parasaṃvidgurostadvattadviśeṣo vidhīyate // Abhidh-d_240 //",
  "XXvabhdicu:3669": "tatra bhagavato buddhasya karuṇābhāvanā codrekena vartate bhagavānbuddhaḥ /",
  "XXvabhdicu:3670": "svasaṃviccintā ca pratyekabuddhasyādhikyena vartate /",
  "XXvabhdicu:3671": "parasaṃvitparato ghoṣaśca śrāvakasya /",
  "XXvabhdicu:3672": "kiñca, parato ghoṣamantareṇāpi carame janmani suyoniśomanaskārabalena hetupratyayaphalāvabodhopalambhāt,",
  "XXvabhdicu:3673": "hetupratyayabalairaśeṣapranaṣṭaṃ niśreyasaṃ mārgaṃ prathamamadhigamya paratropadeśādityevamādi //",
  "XXvabhdicu:3674": "(Jaini_206)",
  "XXvabhdicu:3675": "atha tulyāyāṃ vimuktau sthitānāṃ trayāṇāmabhisametṛṇāṃ ko viśeṣaḥ ? taducyate-",
  "XXvabhdicu:3676": "(Jaini_207)",
  "XXvabhdicu:3677": "hetutattvaphalodbhūtaṃ mahattvaṃ śāsitustridhā /",
  "XXvabhdicu:3678": "vimuktāvapi tulyāyāṃ trayāṇāṃ bodhilambhanāt // Abhidh-d_241 //",
  "XXvabhdicu:3679": "tatra hetukṛtaṃ tāvadbhagavato buddhasya mahattvaṃ triṣu kalpāsaṃkhyeyeṣu sūtravinayābhidharmālokena vineyajanamanograheṣvajñānatimirotsādanāt /",
  "XXvabhdicu:3680": "svabhāvakṛtamapi balavaiśāradyasmṛtyupasthānamahākaruṇādisvarūpatvāt /",
  "XXvabhdicu:3681": "phalakṛtamapi (Jaini_208)",
  "XXvabhdicu:3682": "sadevakeṣu lokeṣvapratihataśāsanapratiṣṭhānānmāracatuṣṭayanirjayanācceti //",
  "XXvabhdicu:3683": "atha yadetatsarvasattvaprativiśiṣṭaṃ puruṣottamasya janmaśarīraṃ tatkimaniyatakālākṣepam,",
  "XXvabhdicu:3684": "āhosvinniyatakālākṣepamiti ?",
  "XXvabhdicu:3685": "tadabhidhīyate-",
  "XXvabhdicu:3686": "buddhasya saṃmukhīnasya bauddhamākṣipyate vapuḥ /",
  "XXvabhdicu:3687": "nānyasminkāle /",
  "XXvabhdicu:3688": "cintāmayena jñānena viśiṣṭatamatvāt /",
  "XXvabhdicu:3689": "tatra punaḥ-",
  "XXvabhdicu:3690": "saikapuṇyaśatodbhūtamekaikaṃ lakṣaṇaṃ muneḥ // Abhidh-d_242 //",
  "XXvabhdicu:3691": "tatra pañcāśaccetanāḥ prayogabhūtāḥ pañcāśatpṛṣṭhabhūtāḥ,",
  "XXvabhdicu:3692": "ekayā tallakṣaṇamākṣipati //",
  "XXvabhdicu:3693": "tā punaḥ pañcāśaccetanāḥ katamāḥ ? taducyate-",
  "XXvabhdicu:3694": "yathākarmapathāstadvatpuṇyāditrayamiṣyate /",
  "XXvabhdicu:3695": "pratikarmapathaṃ pañca,",
  "XXvabhdicu:3696": "maulakarmapathapariśuddhiḥ sāmantakasyavitarkānupaghātaḥ smṛtyanuparigrahaḥ,",
  "XXvabhdicu:3697": "nirvāṇapariṇāmanaṃ ca /",
  "XXvabhdicu:3698": "tāḥ sarvāstadālamvanāḥ pañcāśatprayogabhūtāḥ /",
  "XXvabhdicu:3699": "pṛṣṭhe 'pyetāvatya eva /",
  "XXvabhdicu:3700": "(Jaini_209)",
  "XXvabhdicu:3701": "anye tu bruvate- buddhā dviśarīrādhiṣṭhānāḥ /",
  "XXvabhdicu:3702": "janmaśarīrādhiṣṭhānāḥ,",
  "XXvabhdicu:3703": "dvātriṃśanmahāpuruṣalakṣaṇālambanāḥ /",
  "XXvabhdicu:3704": "dharmaśarīrādhiṣṭhānāścāṣṭādaśāveṇikabuddhaguṇālambanāḥ sāmantakapṛṣṭhasaṃgṛhītāḥ /",
  "XXvabhdicu:3705": "anye punarāhuḥ- prāṇivadhaviraticetanā mṛdumadhyādhimātrādhimātrataratamabhedāddevamanuṣyeṣu yojyā /",
  "XXvabhdicu:3706": "kecinmantrayante- dvidhā samudrāścatvāro dvīpāḥ ṣoḍaśanarakāḥ,",
  "XXvabhdicu:3707": "tiryakpretau ṣaṭkāmāvacarāviṃśatīrūpārūpyāḥ devāḥ /",
  "XXvabhdicu:3708": "etānsarvān bhagavān karuṇāyate /",
  "XXvabhdicu:3709": "evantu varṇayanti- sannikṛṣṭaṃ bodhisattvaṃ sthāpayitvā yatsarvasattvānāṃ bhogaiśvaryādhipatyaphalamiyadekasya puṇyasya pramāṇam //",
  "XXvabhdicu:3710": "(Jaini_210)",
  "XXvabhdicu:3711": "atha yaduktam- 'dānapāramitā'; iti /",
  "XXvabhdicu:3712": "tatra kaḥ samāsaḥ kiṃ sādhano vā dānaśabdaḥ,",
  "XXvabhdicu:3713": "ko vā svabhāvo dānasya iti ?",
  "XXvabhdicu:3714": "tadapadiśyate /",
  "XXvabhdicu:3715": "dānasya pāramitāyā niścayabuddhiḥ sā dānapāramitā /",
  "XXvabhdicu:3716": "evaṃ śeṣāsvapi vācyam /",
  "XXvabhdicu:3717": "yatpunarucyate- 'kiṃ sādhano vāyaṃ dānaśabdaḥ,",
  "XXvabhdicu:3718": "ko vā dānasya svabhāvaḥ';",
  "XXvabhdicu:3719": "iti tatrāpadiśyate-",
  "XXvabhdicu:3720": "dānaṃ hi dīyate yena svaparārthādyapekṣayā // Abhidh-d_243 //",
  "XXvabhdicu:3721": "kāyādikarma tattattvamavijñaptiḥ kvacitpunaḥ /",
  "XXvabhdicu:3722": "karaṇasādhano 'yaṃ dānaśabda /",
  "XXvabhdicu:3723": "dīyate teneti dānaṃ mānavat /",
  "XXvabhdicu:3724": "hastādiṣu tarhi dānaprasaṃgaḥ /",
  "XXvabhdicu:3725": "astu tarhi karmasādhano dīyate taditi dānam /",
  "XXvabhdicu:3726": "suvarṇādiṣu dānaprasaṃgaḥ /",
  "XXvabhdicu:3727": "bhavatu ko doṣaḥ /",
  "XXvabhdicu:3728": "vipākaphalābhāvaḥ,",
  "XXvabhdicu:3729": "suvarṇādīnāmavyākṛtatvāt /",
  "XXvabhdicu:3730": "bhavatu tarhi karaṇasādhana eva /",
  "XXvabhdicu:3731": "nanūktaṃ hastādiṣu prasaṃgaḥ ?",
  "XXvabhdicu:3732": "naiṣa doṣaḥ /",
  "XXvabhdicu:3733": "kuśalakarmatrayaparigrahāt /",
  "XXvabhdicu:3734": "spardhāyaśoguptisevādivyudāsārthamidamārabhyate /",
  "XXvabhdicu:3735": "(Jaini_211) 'svaparārthādyapekṣayā'- svātmaparārthānugrahādyapekṣayā /",
  "XXvabhdicu:3736": "svātmānugrahāya parānugrahāya ubhayānugrahāya /",
  "XXvabhdicu:3737": "ādiśabdāt pūjākāmyayā ceti /",
  "XXvabhdicu:3738": "svabhāvo 'pi 'kāyādikarmāvijñaptiḥ'; /",
  "XXvabhdicu:3739": "kvacitpunaḥ kāyavāṅmanaḥ karma /",
  "XXvabhdicu:3740": "sasaṃprayogaṃ saparivāraṃ cātra manaskarma dṛṣṭavyam /",
  "XXvabhdicu:3741": "tatpunaretaddānam-",
  "XXvabhdicu:3742": "prādhānyānmuninā proktaṃ mahābhogaphalaṃ hi tat // Abhidh-d_244 //",
  "XXvabhdicu:3743": "svargāvapargahetutve 'pi prādhānyānmahābhogatāyāṃ tadviniyogaḥ /",
  "XXvabhdicu:3744": "tatpunaretaddānam-",
  "XXvabhdicu:3745": "svānyobhayārthasiddhyarthaṃ dānaṃ dadati kecana /",
  "XXvabhdicu:3746": "sādhuvṛttyanuvṛtyarthaṃ nobhayārthāya cāpare // Abhidh-d_245 //",
  "XXvabhdicu:3747": "dvābhyāṃ khalu kāraṇābhyāṃ svānyātmahitacikīrṣuśca,",
  "XXvabhdicu:3748": "ubhayahitapratipannaśca sa evaṃguṇayuktaṃ dānaṃ dadāti /",
  "XXvabhdicu:3749": "ātmanaśca kuśalamūlopacayārthaṃ parasya cendriyamahābhūtopacayārtham /",
  "XXvabhdicu:3750": "tatra svahitāyaiva yathā pṛthagjanaḥ parinirvate bhagavati caityāya dadāti parārthameva yathā arhan saṃghāya dadāti,",
  "XXvabhdicu:3751": "na ceṣṭadharmavedanīyaṃ bhavati /",
  "XXvabhdicu:3752": "ubhayārthaṃ yadavītarāgaḥ saṃghāya dadāti /",
  "XXvabhdicu:3753": "nobhayārthaṃ yadarhaṃścaityāya dadāti tacca na dṛṣṭadharmavedanīyaṃ bhavati kevalaṃ tu satpuruṣapraśastamārgāvasthānapradarśanārtham //",
  "XXvabhdicu:3754": "tatpunaretaddānaṃ kathaṃ phalato viśiṣyate ? taducyate-",
  "XXvabhdicu:3755": "dātṛvastvādivaiśiṣṭyāttatphalātiśayaḥ smṛtaḥ /",
  "XXvabhdicu:3756": "tatra kathaṃ dātṛviśeṣaḥ kathaṃ vastuviśeṣaḥ kathaṃ kṣetraviśeṣaḥ ?",
  "XXvabhdicu:3757": "śraddhādibhirguṇairdātā datte 'taḥ satkriyādibhiḥ // Abhidh-d_246 //",
  "XXvabhdicu:3758": "(Jaini_212)",
  "XXvabhdicu:3759_0": "yadā dātā hetuphalasaṃbandhaniścaye śraddadhāno dadāti śīlavān kalyāṇadharmā buddhavacanabahuśrutaśca",
  "XXvabhdicu:3759_1": "bhavati nirmatsarī muktahastaśca bhavati nirvāṇānuśaṃsaḥ satkṛtya svahastaṃ kālena",
  "XXvabhdicu:3759_2": "parānanupahatya dadāti, sa khalu",
  "XXvabhdicu:3760": "satkārādiguṇopetaṃ phalaṃ tasmādavāpnute /",
  "XXvabhdicu:3761": "ataḥ satkṛtya dānātsatkāralābhī bhavati /",
  "XXvabhdicu:3762": "svahastadānādudāreṣu bhogaparibhogeṣu ruciṃ labhate /",
  "XXvabhdicu:3763": "kāladānātkālabhogāna labhate /",
  "XXvabhdicu:3764": "parānupaghātādanācchedyāṃllabhate nirapakṣālamanyādibhirasādhāraṇān /",
  "XXvabhdicu:3765": "etāvaddātā viśiṣyate /",
  "XXvabhdicu:3766": "kathaṃ vastu ?",
  "XXvabhdicu:3767": "vastu varṇādisaṃpannaṃ saurūpyādi phalapradam // Abhidh-d_247 //",
  "XXvabhdicu:3768": "yadi vastu varṇagandharasasparśasampannaṃ bhavati tadā viśiṣyate /",
  "XXvabhdicu:3769": "tataḥ surupitvaṃ yaśasvitā priyatā sukumāratvaṃ sukhasparśāṅgatā bhavati yathākramam /",
  "XXvabhdicu:3770": "evaṃ vastu viśiṣṭa bhavati //",
  "XXvabhdicu:3771": "guṇaduḥkhopakārākhyardharmaiḥ kṣetraṃ viśiṣyate /",
  "XXvabhdicu:3772": "guṇādhikaṃ kṣetraṃ bhavati /",
  "XXvabhdicu:3773": "tiryañcamupādāya yāvanmanuṣyāṇāṃ guṇāstaratamakrameṇa yāvadbuddhasya /",
  "XXvabhdicu:3774": "yathoktam- “tiryagyonigatāya dānaṃ datvā śataguṇo vipākaḥ pratikāṅkṣitavyaḥ syāt /",
  "XXvabhdicu:3775": "duḥśīlāya manuṣyabhūtāya datvā sahasraguṇaḥ /",
  "XXvabhdicu:3776": "” duḥkhaviśeṣātkṣetraṃ viśiṣyate /",
  "XXvabhdicu:3777": "yathaupadhikeṣu puṇyakriyāvastuṣu /",
  "XXvabhdicu:3778": "“glānāya dānaṃ glānopasthāya kāyadānaṃ śītalikāvardalikādiṣu (Jaini_213)",
  "XXvabhdicu:3779": "ca dānam” iti vistaraḥ /",
  "XXvabhdicu:3780": "upakāritvaviśeṣāt /",
  "XXvabhdicu:3781": "yathā mātāpitroranyeṣāṃ copakāriṇāṃ ye aṭavīdurgakāntāre bhūtavyasanebhyo nistārayanti /",
  "XXvabhdicu:3782": "yaduktam- 'cetanāviśeṣātphalaviśeṣaḥ'; iti /",
  "XXvabhdicu:3783": "atha kathaṃ cetanāyāḥ viśeṣo bhavati ? brūmaḥ-",
  "XXvabhdicu:3784": "āśayādi mṛdutvādermṛdutvādīni karmaṇaḥ // Abhidh-d_248 //",
  "XXvabhdicu:3785": "paṇyāṃ khalu kāraṇānāṃ mṛdutvādiviśeṣātkarma viśiṣyate /",
  "XXvabhdicu:3786": "āśayacetanāprayogādhiṣṭhānakṣetrapṛṣṭhānāṃ mṛdutvādeḥ karmaviśeṣaḥ /",
  "XXvabhdicu:3787": "tatrāśayābhiprāyaḥ yathā- evaṃ caivaṃ ca kuryāṃ kariṣyāmīti vā cetanāyā karmapathaṃ samākṣipati /",
  "XXvabhdicu:3788": "prayogastadadhiṣṭhānaṃ kāyavākkarma /",
  "XXvabhdicu:3789": "adhiṣṭhānaṃ karmapathaḥ /",
  "XXvabhdicu:3790": "kṣetraṃ yasmai vastu pratipādyate /",
  "XXvabhdicu:3791": "pṛṣṭhaṃ nāma yatkṛtvā punaḥ sakṛdasakṛdvānukaroti //",
  "XXvabhdicu:3792": "yaduktam- 'āryebhyo dānamaprameyaphalam'; iti /",
  "XXvabhdicu:3793": "atha kimanāryebhyaḥ sarvebhyaḥ prameyam ? netyāha-",
  "XXvabhdicu:3794": "dharmadātre 'pi bālāya pitre mātre 'tha rogiṇe /",
  "XXvabhdicu:3795": "ameyaṃ bodhisattvāya dānamanyabhavāya ca // Abhidh-d_249 //",
  "XXvabhdicu:3796": "ebhyaḥ pañcabhyaḥ pṛthagjanebhyo 'pi dānamaprameyaṃ bhavati //",
  "XXvabhdicu:3797": "atha kasya kasmai datvā dānamagryaphalaṃ bhavati ?",
  "XXvabhdicu:3798": "tadabhidhīyate-",
  "XXvabhdicu:3799": "bodhisattvasya yaddānamanyasyāpi yadaṣṭamam /",
  "XXvabhdicu:3800": "vipaścidbhistadākhyātaṃ śreṣṭhaṃ yaccārhato 'rhate // Abhidh-d_250 //",
  "XXvabhdicu:3801": "(Jaini_214)",
  "XXvabhdicu:3802": "yatkhalu bodhisattvaḥ sarvasattvahitādhyāśayeṇa dānaṃ dadāti tadagryamuttamārthaphalatvāt bhagavatāṣṭau khalu dānānyuktāni sūtre “āsādya dānam /",
  "XXvabhdicu:3803": "bhayadānam /",
  "XXvabhdicu:3804": "adāt me dānam /",
  "XXvabhdicu:3805": "dāsyati me dānam /",
  "XXvabhdicu:3806": "dattapūrvaṃ me pitṛbhirdānam /",
  "XXvabhdicu:3807": "dadāti svargārtham /",
  "XXvabhdicu:3808": "kītyartham /",
  "XXvabhdicu:3809": "yāvaduttāmārthasya prāptaye dadātyetadagryam /",
  "XXvabhdicu:3810": "yacca traidhātukavītarāgo 'rhannarhate dadāti dānamidamagryam” iti /",
  "XXvabhdicu:3811": "sūtra uktam- “sāṃcetanikasyāhaṃ karmaṇaḥ kṛtopacitasya nāpratisaṃvedyaphala vadāmi” iti /",
  "XXvabhdicu:3812": "atha kimidaṃ kṛtamupacitaṃ vā ? taducyate-",
  "XXvabhdicu:3813": "saṃpradhārya yadākṣiptaṃ pūraṇādidṛḍhīkṛtam /",
  "XXvabhdicu:3814": "vigatapratipakṣaṃ ca tatkarmopacitaṃ matam // Abhidh-d_251 //",
  "XXvabhdicu:3815": "tatra saṃpradhāryākṣiptaṃ nābuddhipūrvaṃ yadṛcchayā yacca kṛtvā paripūrikābhiścetanābhiḥ paripūritaṃ bhavati /",
  "XXvabhdicu:3816": "pṛṣṭhataśca dṛḍhīkṛtaṃ bhavayi /",
  "XXvabhdicu:3817": "niṣkaukṛtyādipratipakṣaṃ ca bhavati /",
  "XXvabhdicu:3818": "tatkarmopacitamucyate //",
  "XXvabhdicu:3819": "kathaṃ caittādiṣvasati pratigṛhītari puṇyopajātirbhavati ? brūmaḥ /",
  "XXvabhdicu:3820": "(Jaini_215)",
  "XXvabhdicu:3821": "svasmāttyāgaguṇāpekṣāścaittāścaityārcatādiṣu /",
  "XXvabhdicu:3822": "vinā pratigṛhītrāpi phalaṃ maitrīvihāravat // Abhidh-d_252 //",
  "XXvabhdicu:3823_0": "tadyathā maitrīvihāriṇo maharṣayo na ca lokaṃ sukhena yojayantyatha cāparimitaṃ puṇyaṃ",
  "XXvabhdicu:3823_1": "pratigṛhṇantyevaṃ caityādiṣu tadguṇādhimuktivaśena svacittaprasādādeva puṇyaprasūtimicchanti //",
  "XXvabhdicu:3824": "sūtra uktam- “dve dāne /",
  "XXvabhdicu:3825": "dharmadānamāmiṣadānaṃ ca /",
  "XXvabhdicu:3826": "” tatrāmiṣadānamuktam /",
  "XXvabhdicu:3827": "dharmadānamucyate-",
  "XXvabhdicu:3828": "dharmadānasvabhāvo vāktattvanāmādigocaraḥ /",
  "XXvabhdicu:3829": "avyākṛtasvabhāvatvānna nāmādyannadānavat // Abhidh-d_253 //",
  "XXvabhdicu:3830": "yathaiva kuśalatvāt trikarmasvabhāvamāmiṣadānaṃ nānnapānam /",
  "XXvabhdicu:3831": "suvarṇādisvabhāvaṃ tat,",
  "XXvabhdicu:3832": "avyākṛtatvāt /",
  "XXvabhdicu:3833": "tadvadvācaḥ kuśalatvāddharmadānaṃ vāksvabhāvam /",
  "XXvabhdicu:3834": "na nāmakāyādisvabhāvam //",
  "XXvabhdicu:3835": "uktaṃ dānamayaṃ puṇyakriyādivastu /",
  "XXvabhdicu:3836": "śīlamayamārabhyate /",
  "XXvabhdicu:3837": "śīlaṃ śubhamayaṃ rūpaṃ vyākhyātaṃ tatprabhedataḥ /",
  "XXvabhdicu:3838": "kuśalameva rūpaṃ śīlamayaṃ puṇyakriyāvastu /",
  "XXvabhdicu:3839": "tatpunarvijñaptyavijñaptirūpam /",
  "XXvabhdicu:3840": "avijñaptirūpamapi triprabhedaṃ prātimokṣadhyānānāsravasaṃgṛhītam /",
  "XXvabhdicu:3841": "tadapivyākhyātaṃ (Jaini_216)",
  "XXvabhdicu:3842": "vistaraśaḥ /",
  "XXvabhdicu:3843": "etadapi śīlamayaṃ puṇyakriyāvastu mahābhogatāphalaṃ mokṣaphalaṃ ca,",
  "XXvabhdicu:3844": "praṇidhipariṇāmanaviśeṣāt /",
  "XXvabhdicu:3845": "śāstre tu tappradhānatvātproktaṃ svargopapattaye // Abhidh-d_254 //",
  "XXvabhdicu:3846": "tatpunaretacchīlaṃ viśuddhaṃ cāviśuddhaṃ ca bhavati /",
  "XXvabhdicu:3847": "tatra viśuddham",
  "XXvabhdicu:3848": "dauḥśīlyāśubhamūlādyairdoṣairyanna vidūṣitam /",
  "XXvabhdicu:3849": "tadvipakṣaśamāṅgaṃ ca yattacchadvamihocyate // Abhidh-d_255 //",
  "XXvabhdicu:3850": "yatkhalu śīlaṃ dauḥśīlyena na vidūṣitaṃ prāṇātipātādināṣṭaprakāreṇa,",
  "XXvabhdicu:3851": "tatsamutthāpakaiśca kleśopakleśairmithyādṛṣṭyādibhiranupahatam,",
  "XXvabhdicu:3852": "kleśopakleśavipakṣaiśca smṛtyupasthānādibhiḥ parigṛhetam,",
  "XXvabhdicu:3853": "nirvāṇapariṇāmitaṃ ca na saṃsārabījabhūtaṃ bhavati /",
  "XXvabhdicu:3854": "pañcabhiḥ kāraṇairityanye /",
  "XXvabhdicu:3855": "maulaiḥ karmapathairviśuddham,",
  "XXvabhdicu:3856": "sāmantakairviśuddham,",
  "XXvabhdicu:3857": "vitarkairanupahatam,",
  "XXvabhdicu:3858": "smṛtyānuparigṛhītam,",
  "XXvabhdicu:3859": "nirvāṇābhimukha ceti tadviśuddhaśīlamiṣyate /",
  "XXvabhdicu:3860": "tadviparyayādaviśuddhaṃ veditavyam /",
  "XXvabhdicu:3861": "vyākhyātaṃ śīlamayaṃ puṇyakriyāvastu //",
  "XXvabhdicu:3862": "bhāvanāmayamucyate-",
  "XXvabhdicu:3863": "puṇyaṃ samāhitaṃ tvatra bhāvanā cittabhāvanāt /",
  "XXvabhdicu:3864": "yatsamādhisvabhāvaṃ samāhitaṃ puṇyaṃ tadbhāvanetyucyate /",
  "XXvabhdicu:3865": "kasmāt ? (Jaini_217)",
  "XXvabhdicu:3866": "cittabhāvanāt /",
  "XXvabhdicu:3867": "yathā tailaṃ puṣpaiścampakādibhirvāsitaṃ tanmayi bhavati tatsamādhisaṃprayuktaistatsahabhūkaiśca dharmaiścittaṃ bhāvitaṃ vāsitamityucyate,",
  "XXvabhdicu:3868": "tanmayīkaraṇāt /",
  "XXvabhdicu:3869": "na caivamasamāhitamiti /",
  "XXvabhdicu:3870": "samāhitameva cittaṃ bhāvanāmayaṃ puṇyakriyāvastu maitryādiguṇasaṃprayuktaṃ draṣṭavyam /",
  "XXvabhdicu:3871": "kathaṃ punaretatpuṇyakriyāvastu mantavyam ?",
  "XXvabhdicu:3872": "kiṃ puṇyaṃ kriyā ca vastu ca puṇyakriyāvastu,",
  "XXvabhdicu:3873": "samāhāralakṣaṇo 'yaṃ dvandvaḥ samāso 'tha puṇyakriyayorvastu puṇyakriyāvastu ?",
  "XXvabhdicu:3874": "atha puṇyakriyāyā vastu puṇyakriyāvastviti ?",
  "XXvabhdicu:3875": "yathā na doṣastathāstu /",
  "XXvabhdicu:3876": "kathaṃ ca na doṣaḥ ?",
  "XXvabhdicu:3877": "tatra tāvat /",
  "XXvabhdicu:3878": "kāyavākkarmasvabhāvatvāt tridhā kuśalatvātpuṇyam /",
  "XXvabhdicu:3879": "karmātmakatvātkriyā /",
  "XXvabhdicu:3880": "tatsamutthāpikāyāścetanāyā adhiṣṭhānātvādvastu /",
  "XXvabhdicu:3881": "yā tatsamutthāpikā cetanā sā puṇyaṃ ca kriyā ca,",
  "XXvabhdicu:3882": "tatsahabhuvo dharmāḥ puṇyameva /",
  "XXvabhdicu:3883": "śīlamayaṃ tu kāyavākkarmaiveti tridhā bhavati /",
  "XXvabhdicu:3884": "bhāvanāmayaṃ maitro puṇyaṃ ca puṇyakriyāśca vastu /",
  "XXvabhdicu:3885": "tatsaṃprayuktāyāścetanāyā maitryadhiṣṭhānenābhisaṃskārāṇāṃ maitrīsahabhūcetanā śīlaṃ ca puṇyakriyā ca /",
  "XXvabhdicu:3886": "anye tatsahabhuvaḥ puṇyameveti /",
  "XXvabhdicu:3887": "tatpunaretadbhāvanāmayaṃ puṇyakriyāvastu sarvaṃ tatsarvahetutve 'pi sati",
  "XXvabhdicu:3888": "pradhānyādapavargāya taduktaṃ sarvadarśinā // Abhidh-d_256 //",
  "XXvabhdicu:3889": "uttamārthaprāptaye khalvāsannatamo heturbhāvaneti kṛtvā bhagavatā bhāvanāmayameva kuśalamūlaṃ visaṃyogāya vidhiyuktamuktam /",
  "XXvabhdicu:3890": "puṇyakriyāvastubhedena triprakāraṃ śubham /",
  "XXvabhdicu:3891": "punaranyena prakāratrayeṇa śubhabhedo vyākhyāyate-",
  "XXvabhdicu:3892": "(Jaini_218)",
  "XXvabhdicu:3893": "puṇyanirvāṇabhāgīyaṃ nirvedhānuguṇaṃ tathā /",
  "XXvabhdicu:3894": "śāsane 'sminsamāsena śubhamūlaṃ tridheṣyate // Abhidh-d_257 //",
  "XXvabhdicu:3895": "puṇyabhāgīyaṃ yena devamanuṣyopapattibījaṃ pratigṛhṇāti maheśākhyaiśca kulamahābhogarūpyacakravartiśakrapuṣpaketubrahmatvādīnāṃ prāptaye phalamākṣipati /",
  "XXvabhdicu:3896": "mokṣabhāgīyaṃ yenāvikampya mokṣāśayāvasthānādavaśyaṃ parinirvāṇadharmā bhavati /",
  "XXvabhdicu:3897": "nirvedhabhāgīyamūṣmagatamūṣmaṃ caturvidham //",
  "XXvabhdicu:3898": "atha yadidaṃ loka ucyate lipimudrāgaṇanāsaṃkhyeti eṣāṃ kaḥ svabhāvaḥ ? ucyate-",
  "XXvabhdicu:3899": "lipimudrātha gaṇanā kāyavākkarmalakṣaṇā /",
  "XXvabhdicu:3900": "saṃkhyā khalvapi vijñeyā manaskarmasvabhāvikā // Abhidh-d_258 //",
  "XXvabhdicu:3901": "tatra tāvallipimudre yogapravartitaṃ kāyakarmasamutthānamiti pañcaskandhātmikā lipiḥ /",
  "XXvabhdicu:3902": "yena tu karmaṇākṣarāṇi nirvartyante tatkarma lipirityucyate /",
  "XXvabhdicu:3903": "nāma yatkhanyate dantaviṣāṇasuvarṇādiṣu sā mudrā /",
  "XXvabhdicu:3904": "natu yena karmaṇā khanyate tatkarmocyate /",
  "XXvabhdicu:3905": "kāvyamapi yogapravartitaṃ vākkarmasamutthānaṃ pañcaskandhāḥ /",
  "XXvabhdicu:3906": "saṃkhyāpi yogapravartitaṃ manaskarma /",
  "XXvabhdicu:3907": "yanmanasā saṃkalitaṃ dharmāṇāṃ sā tu saparivārā catuskandhasvabhāveti //",
  "XXvabhdicu:3908": "abhidharmadīpe vibhāṣāprabhāyāṃ vṛttau caturthādhyāyaḥ samāptaḥ //",
  "XXvabhdicu:3909": "(Jaini_219)",
  "XXvabhdicu:3910": "pañcamo 'dhyāyaḥ /",
  "XXvabhdicu:3911": "prathamaḥ pādaḥ",
  "XXvabhdicu:3912": "uktāni karmāṇa /",
  "XXvabhdicu:3913": "atha yadayaṃ lokaḥ pañcagati cakrāvartaparivartanimittāni karmāṇyācinoti,",
  "XXvabhdicu:3914": "kāryāṇi cotsṛjyākāryakarmakārī bhavati,",
  "XXvabhdicu:3915": "dakṣiṇaṃ ca mārgaṃ hitvā vāmaṃ vartmāśrayati,",
  "XXvabhdicu:3916": "paramapraśāntaṃ ca paraṃ brahmāpāsyānekaduḥkhopadravanīḍabhūte saṃsāre janma pratipadyate tatra ko heturityabhidhīyate-",
  "XXvabhdicu:3917": "akāryapravaṇo loko duḥkhabhāgī ca yadvaśāt /",
  "XXvabhdicu:3918": "rāgādīn bhavasaṃbandhānkleśānvakṣyāmi tānaham // Abhidh-d_259 //",
  "XXvabhdicu:3919": "te punaḥ kleśāḥ",
  "XXvabhdicu:3920": "svaśaktijakriyodbhūtairviśeṣaiste tu nāmabhiḥ /",
  "XXvabhdicu:3921": "āttasāmānyasaṃjñākāścodyante 'nuśayādibhiḥ // Abhidh-d_260 //",
  "XXvabhdicu:3922": "tatra tāvatsāmānyasaṃjñā svakriyānirjātāḥ kliśnantīti kleśāḥ anuśerata (Jaini_220)",
  "XXvabhdicu:3923": "ityanuśayāḥ /",
  "XXvabhdicu:3924": "ābhavāgramupādāya yāvadavīciṃ stravanti srāvayanti ca cittasantatimityāsravāḥ /",
  "XXvabhdicu:3925": "āsravāniti pañcalakṣaṇānatra saṃyojantīti saṃyojanāni /",
  "XXvabhdicu:3926": "granthayantīti granthāḥ /",
  "XXvabhdicu:3927": "yojayantīti yogāḥ /",
  "XXvabhdicu:3928": "apaharantītyoghāḥ /",
  "XXvabhdicu:3929": "upādadata ityupādānānyeṣāṃ sāmānyanāma kleśa iti //",
  "XXvabhdicu:3930": "tatra ke kiyanto vānuśayāḥ ?",
  "XXvabhdicu:3931": "tadavadyotyate-",
  "XXvabhdicu:3932": "rāgapratighasaṃmohamānakāṅkṣākudṛṣṭayaḥ /",
  "XXvabhdicu:3933": "ṣaḍete 'nuśayāḥ proktāḥ śreyodvāravibandhinaḥ // Abhidh-d_261 //",
  "XXvabhdicu:3934": "ete khalu ṣaḍanuśayāḥ saṃsārapravṛttihetavaḥ śreyomārgavivandhinaśca śāstra uktāḥ /",
  "XXvabhdicu:3935": "teṣāṃ niruktiḥ santānānugatā ityanuśayāḥ dhātrocailamalavat /",
  "XXvabhdicu:3936": "anubadhnantīti vānuśayāḥ,",
  "XXvabhdicu:3937": "khavarajalacaravat /",
  "XXvabhdicu:3938": "ta ete vṛttitaśca draṣṭavyāḥ,",
  "XXvabhdicu:3939": "hiṅgvādibhakṣaṇavat /",
  "XXvabhdicu:3940": "phalataśca pārāvatabhujaṅgasūkarajanmāpātanavat /",
  "XXvabhdicu:3941": "pudgalataśca nandāṅgulimālasunakṣatrādivat //",
  "XXvabhdicu:3942": "atha rāgādayo 'nuśayāḥ kathaṃ draṣṭavyāḥ ?",
  "XXvabhdicu:3943": "kiṃ rāgādaya evānuśayāḥ,",
  "XXvabhdicu:3944": "āhosvidrāgādīnāmanuśayāḥ ? kiñcātaḥ /",
  "XXvabhdicu:3945": "rāgādaya evānuśayāścetsūtravirodhaḥ- (Jaini_221)",
  "XXvabhdicu:3946": "“ihaikatyo na kāmarāgaparyavasthitena cetasā bahulaṃ viharatyutpannasya kāmarāgaparyavasthānasyottaranissaraṇaṃ yathābhūtaṃ prajānāti /",
  "XXvabhdicu:3947": "tasya tatkāmarāgaparyavasthānaṃ sthāmaśaḥ samyaksusaṃvahataṃ sānuśayaṃ prahīyate” iti /",
  "XXvabhdicu:3948": "rāgādīnāmanuśayā iti cedviprayuktānuśayaprasaṅgādabhidharmavirodhaḥ- “kāmarāgānuśayastribhirindriyaissaprayuktaḥ” iti /",
  "XXvabhdicu:3949": "karmadhāraya eva parigṛhyate na ṣaṣṭhīsamāsa iti vaibhāṣikāḥ /",
  "XXvabhdicu:3950": "nanu coktaṃ sūtravirodha iti /",
  "XXvabhdicu:3951": "sānuśayaṃ sānubandhamityarthaḥ /",
  "XXvabhdicu:3952": "aupacāriko vā sūtre 'nuśayaśabdaḥ (Jaini_222)",
  "XXvabhdicu:3953": "prāptau yathā duḥkho 'gniriti /",
  "XXvabhdicu:3954": "lākṣaṇikastvabhidharme kleśa evānuśayaḥ /",
  "XXvabhdicu:3955": "tasmāsaṃprayuktā evānuśayāḥ /",
  "XXvabhdicu:3956": "“evaṃ tu sādhu yathā dārṣṭāntikānām” iti kośakāraḥ /",
  "XXvabhdicu:3957": "kathaṃ ca dārṣṭāntikānām ?",
  "XXvabhdicu:3958": "“kāmarāgasyānuśayaḥ kāmarāgānuśayaḥ /",
  "XXvabhdicu:3959": "na cānuśayaḥ saṃprayukto na viprayuktaḥ;",
  "XXvabhdicu:3960": "tasyādravyāntaratvāt /",
  "XXvabhdicu:3961": "supto hi kleśo 'nuśayaityucyate /",
  "XXvabhdicu:3962": "prabuddhaḥ paryavasthānam /",
  "XXvabhdicu:3963": "kā ca tasya prasuptiḥ ?",
  "XXvabhdicu:3964": "asaṃmukhībhūtasya bījabhāvānubandhaḥ /",
  "XXvabhdicu:3965": "kaḥ praboadhaḥ ?",
  "XXvabhdicu:3966": "saṃmukhībhāvaḥ /",
  "XXvabhdicu:3967": "ko 'yaṃ vījabhāvo nāma ?",
  "XXvabhdicu:3968": "ātmabhāvasya kleśajā kleśotpādakaśaktiḥ,",
  "XXvabhdicu:3969": "yathā cāṅkurādīnāṃ śāliphalajā (Jaini_223)",
  "XXvabhdicu:3970": "śāliphalotpādanaśaktiḥ” iti /",
  "XXvabhdicu:3971": "yattarhi sūtra eva kleśo 'nuśaya uktaḥ ṣaṭṣaṭke- “so 'sya bhavati sukhāyāṃ vedanāyāṃ rāgānuśayaḥ” iti ?",
  "XXvabhdicu:3972": "bhavatīti vacanādadoṣaḥ /",
  "XXvabhdicu:3973": "nāso tadaivānuśayaḥ /",
  "XXvabhdicu:3974": "kadā tarhi ? yadā prasupto bhavati /",
  "XXvabhdicu:3975": "/",
  "XXvabhdicu:3976": "hetau vā phalopacāra eṣaḥ” iti /",
  "XXvabhdicu:3977": "(Jaini_224)",
  "XXvabhdicu:3978": "tadetatsautrāntikairantargataṃ buddhavacananītiśravaṇakausīdyamāvirbhāvyate /",
  "XXvabhdicu:3979": "(Jaini_225) katham ?",
  "XXvabhdicu:3980": "uktottaratvāt /",
  "XXvabhdicu:3981": "uktamatra karmacintāyāmuttaraṃ tattvasaptatau ca /",
  "XXvabhdicu:3982": "tatsmaryatām /",
  "XXvabhdicu:3983": "mā pramoṣīḥ /",
  "XXvabhdicu:3984": "punaścāpadiśyate /",
  "XXvabhdicu:3985": "sautrāntikaparikalpite pratibījakalpe cittaśaktibījabhāvanāpakṣe nivṛttyuttaramanyānanyatvādidoṣāt /",
  "XXvabhdicu:3986": "nānyānanya iti bījavāsanāvasthāne cittavināśābhyupagame ca madhyamāpratipatsiddhiriti cet /",
  "XXvabhdicu:3987": "na /",
  "XXvabhdicu:3988": "cittasvabhāvaśaktikriyābhāve tadantadvayāsiddhau madhyamāpratidanupapatteḥ khapuṣpamayadaṇḍavat /",
  "XXvabhdicu:3989": "te punaḥ",
  "XXvabhdicu:3990": "rāgadvedhāt matāḥ sapta dṛṣṭibhedāddaśa smṛtāḥ /",
  "XXvabhdicu:3991": "bhūyo 'ṣṭānavatirjñeyā dhātvākārādibhedataḥ // Abhidh-d_262 //",
  "XXvabhdicu:3992": "tatra kāyarāgabhavarāgabhedaṃ purastādvakṣyate /",
  "XXvabhdicu:3993": "dṛṣṭibhedo 'pi satkāyadṛṣṭyādibhedena pañcadhā /",
  "XXvabhdicu:3994": "rāgabhedaṃ ca dvidhā vakṣyāmaḥ /",
  "XXvabhdicu:3995": "te punarete sarva evānuśayā yathāsaṃbhavaṃ dhātvākāraprakārabhedenāṣṭānavatirbhavanti /",
  "XXvabhdicu:3996": "tatra kecitpaṇḍitā darśayanti /",
  "XXvabhdicu:3997": "dhātubhedena kāmāvacarāḥ ṣaḍtriṃśaddarśanabhāvanāheyāḥ /",
  "XXvabhdicu:3998": "dvātriṃśaddarśanaheyāḥ /",
  "XXvabhdicu:3999": "rūpāvacarā ekatriṃśadubhayaheyāḥ,",
  "XXvabhdicu:4000": "aṣṭāviṃśatirdarśanaheyāḥ pañca pratighavarjyāḥ /",
  "XXvabhdicu:4001": "evamārūpyāvacarāḥ /",
  "XXvabhdicu:4002": "tatra kathaṃ kāmāvacarāḥ ṣaḍtriṃśadbhavanti ?",
  "XXvabhdicu:4003": "darśanabhāvanāheyaprakāranaiyamyabhedāt /",
  "XXvabhdicu:4004": "dṛṣṭīnāmapidhātvākāraprakārabhedāt ṣaḍtriṃśatvam /",
  "XXvabhdicu:4005": "pratighasya dhātunaiyamyāt pañcatvam /",
  "XXvabhdicu:4006": "vayaṃ punareṣāṃ bhedaṃ ślokānugatameva darśayiṣyāmaḥ /",
  "XXvabhdicu:4007": "tatra katyeṣāmaṣṭānavateranuśayāṇāṃ duḥkhadarśanaheyāḥ kati yāvadbhāvanāheyāḥ ?",
  "XXvabhdicu:4008": "tatra kāmadhātau tāvat /",
  "XXvabhdicu:4009": "pratiduḥkhādisatyaṃ yathākramaṃ daśa sapta saptāṣṭau duḥkhādidarśanaheyā dvātriṃśatkāmadhātau bhavanti /",
  "XXvabhdicu:4010": "teṣu teṣāṃ vipratipatteḥ /",
  "XXvabhdicu:4011": "evaṃ rūpārūpyadhātvorabhyuhya vaktavyam //",
  "XXvabhdicu:4012": "(Jaini_226)",
  "XXvabhdicu:4013": "kāmarāgo bhavākhyaśca dvidhāḥ rāgaḥ prabhidyate /",
  "XXvabhdicu:4014": "prāyo bahiṣpravṛttatvādantarvattyādibhedataḥ // Abhidh-d_263 //",
  "XXvabhdicu:4015": "yathākramam /",
  "XXvabhdicu:4016": "ukto rāgabhedaḥ /",
  "XXvabhdicu:4017": "dṛṣṭibhedo nirdiśyate-",
  "XXvabhdicu:4018": "satkāyāntadvayagrāhau mithyādarśanameva ca /",
  "XXvabhdicu:4019": "dṛṣṭiśīlavratāmarśāvityetāḥ pañca dṛṣṭayaḥ // Abhidh-d_264 //",
  "XXvabhdicu:4020": "te punarete prabhidyamānā dhātuprakārākārabhedenāṣṭānavatirbhavanti /",
  "XXvabhdicu:4021": "ṣaṭtriṃśatkāmāvacarāḥ /",
  "XXvabhdicu:4022": "ekatriṃśadrūpāvacarāḥ /",
  "XXvabhdicu:4023": "ekatriṃśadārūpyāvacarāḥ /",
  "XXvabhdicu:4024": "darśanabhāvanāheyaprakāranaiyamyāt //",
  "XXvabhdicu:4025": "(Jaini_227)",
  "XXvabhdicu:4026": "kati punarebhyaḥ kāmadhātau darśanaheyāḥ kati yāvadbhāvanāheyāḥ ?",
  "XXvabhdicu:4027": "tadavadyotyate-",
  "XXvabhdicu:4028": "daśeha duḥkhadṛggheyāḥ",
  "XXvabhdicu:4029": "sarve 'pi daśeha kāmadhātau duḥkhe vipratipannatvādduḥkhadarśanaheyāḥ /",
  "XXvabhdicu:4030": "sapta hetvīkṣaṇakṣayāḥ /",
  "XXvabhdicu:4031": "ebhyo daśabhyaḥ satkāyāntargrāhadṛṣṭiśīlavrataparāmarśatrayaṃ hitvā /",
  "XXvabhdicu:4032": "saptāpavargadṛggheyāḥ",
  "XXvabhdicu:4033": "eta eva",
  "XXvabhdicu:4034": "aṣṭau mārgekṣaṇakṣayāḥ // Abhidh-d_265 //",
  "XXvabhdicu:4035": "satkāyāntargrāhadṛṣṭī hitvā /",
  "XXvabhdicu:4036": "te 'pi phalabhūteṣu skandheṣu vipratipannatvādduḥkhadarśanaheyaiva /",
  "XXvabhdicu:4037": "dṛṣṭiheyāvalambitvātsadākāraparigrahāt /",
  "XXvabhdicu:4038": "rāgādayastu catvāro jñeyā mārgadvayakṣayāḥ // Abhidh-d_266 //",
  "XXvabhdicu:4039": "te darśanaprahātavyāsteṣāṃ caturṇāṃ rāgādīnāṃ yasmādālambanamatastatprahāṇātteṣāmapi (Jaini_228)",
  "XXvabhdicu:4040": "prahāṇaṃ stambhanipātādupastambhanipātanavat /",
  "XXvabhdicu:4041": "ye tu rāgādayaścatvāraḥ svalakṣaṇakleśāste bhāvanāprahātavyā draṣṭavyā rāgapratighamānāvidyāḥ //",
  "XXvabhdicu:4042": "atra punaḥ",
  "XXvabhdicu:4043": "pratikalpavaśotpatterdṛṣṭikāṅkṣe tu dṛkkṣaye /",
  "XXvabhdicu:4044": "avidyamāne khalu vastunyete skandheṣu viparītasaṃdehākāragrahaṇaṃ kṛtvā pravartete /",
  "XXvabhdicu:4045": "tasmādete darśanaheye cetoddhāṭanamātreṇa sāradravyāstitvasaṃdehāpagamavat /",
  "XXvabhdicu:4046": "rūpepyevaṃ tathārūpye pratighānuśayādṛte // Abhidh-d_267 //",
  "XXvabhdicu:4047": "yathā kāmadhātau proktāḥ,",
  "XXvabhdicu:4048": "rūpārūpyadhātvorapyevaṃ draṣṭavyāḥ /",
  "XXvabhdicu:4049": "pratighānuśayaṃ varjayitvā /",
  "XXvabhdicu:4050": "tatra hi śamathasnigdhasantānatvātpratighanimittābhāvācca pratighānuśayo nāsti /",
  "XXvabhdicu:4051": "tatra satkāyāntargrāhadṛṣṭī ekaprakāre duḥkhadarśanamātraheyatvāt /",
  "XXvabhdicu:4052": "mithyādṛṣṭidṛṣṭiparāmarśavicikitsāḥ pratyekaṃ catuṣprakārāḥ,",
  "XXvabhdicu:4053": "catussatyadarśanaheyatvāt /",
  "XXvabhdicu:4054": "śīlavrataparāmarśo dviprakāro duḥkhamārgadarśanaheyatvāt /",
  "XXvabhdicu:4055": "rāgādayaḥ pañcaprakārāḥ,",
  "XXvabhdicu:4056": "catussatyadarśanabhāvanāheyatvāt /",
  "XXvabhdicu:4057": "ta ete kāmadhātau ṣaṭtriṃśadbhavanti /",
  "XXvabhdicu:4058": "rūpadhātāvekatriṃśadārūpyadhātāvekatriṃśaditi samastā daśanabhāvanāheyā aṣṭānavatirbhavanti /",
  "XXvabhdicu:4059": "tebhyaḥ punaraṣṭāśīti darśanaprahātavyāḥ /",
  "XXvabhdicu:4060": "daśa bhāvanāprahātavyāḥ //",
  "XXvabhdicu:4061": "atha ya ete 'ṣṭāśītiranuśayā darśanaprahātavyāḥ kimete darśanamārgeṇaiva prahīyante ?",
  "XXvabhdicu:4062": "netyāha / kiṃ tarhi ?",
  "XXvabhdicu:4063": "bhavāgre kṣāntiheyā ye dṛggheyā eva te matāḥ /",
  "XXvabhdicu:4064": "(Jaini_229)",
  "XXvabhdicu:4065": "te hyekāntenānvayakṣāntivadhyāḥ /",
  "XXvabhdicu:4066": "jñānavadhyāstu ye tasminnabhyāsenaiva tatkṣayaḥ // Abhidh-d_268 //",
  "XXvabhdicu:4067": "evamanyāsvapi bhūmiṣu ye 'nuśayā jñānavadhyāsta āryāṇāṃ pṛthagjanānāṃ ca bhāvanāmārgeṇaiva prahīyante /",
  "XXvabhdicu:4068": "śeṣāstūbhayathā /",
  "XXvabhdicu:4069": "yathāyogaṃ śeṣāsu khalu bhūmiṣu yathāsaṃbhavaṃ dharmānvayakṣāntibadhyā anuśayā āryāṇāṃ darśanaheyāḥ,",
  "XXvabhdicu:4070": "pṛthagjanānāṃ ca bhāvanāheyā iti boddhavyam //",
  "XXvabhdicu:4071": "atha yā imāḥ pañca dṛṣṭayo dhātvākāraprakārabhedena ṣaṭtriṃśaddhā bhinnāstāsāṃ pratyekaṃ kaḥ svabhāvaḥ ?",
  "XXvabhdicu:4072": "tadārabhyate -",
  "XXvabhdicu:4073": "ahaṃ mameti yā dṛṣṭirasau satkāyadṛk smṛtā /",
  "XXvabhdicu:4074": "taducchedadhruvagrāhau yau sāntargrāhadṛṅmatā // Abhidh-d_269 //",
  "XXvabhdicu:4075": "hetubalasāmarthyādasacchāstraśravaṇācca pṛthagjanasyāhaṃ mamemi pañcasūpādānaskandheṣu ya ātmagrāhaḥ sā satkāyadṛṣṭirityucyate /",
  "XXvabhdicu:4076": "sati sīdati vā kāye dṛṣṭirviparītākārā satkāyadṛṣṭiriti nirvacanam /",
  "XXvabhdicu:4077": "saiṣātmātmīyākārabhedāddviprakārā /",
  "XXvabhdicu:4078": "punaḥ pañcaskandhālambanāḥ pañcātmadṛṣṭayo bhavanti /",
  "XXvabhdicu:4079": "(Jaini_230) pañcadaśātmīyadṛṣṭayaḥ /",
  "XXvabhdicu:4080": "tāḥ samastā viṃśatikoṭikā satkāyadṛṣṭiriti vyākhyāyate /",
  "XXvabhdicu:4081": "tayorgṛhītasya viparyāsenātmākhyasyāsadvastuno 'satpuruṣasaṃsargānnityatvagrāho vā nityatvagrāheṇa vā sāntargrāhadṛṣṭiriti //",
  "XXvabhdicu:4082": "phalahetvapavādo yaḥ sā mithyādṛṣṭirucyate /",
  "XXvabhdicu:4083": "phalahetugrahaṇe vastukriyāgrahaṇaṃ pratyetavyam /",
  "XXvabhdicu:4084": "anena śāstraproktayā mithyādṛṣṭeḥ sākalyena grahaṇaṃ pratyetavyam /",
  "XXvabhdicu:4085": "jñeyo dṛṣṭiparāmarśaḥ hīnavastūttamagrahaḥ // Abhidh-d_270 //",
  "XXvabhdicu:4086": "(Jaini_231)",
  "XXvabhdicu:4087": "ahetāvapathe caiva taddhi śīlavratāhvayaḥ /",
  "XXvabhdicu:4088": "sarvaṃ khalu sāsravaṃ vastu hīnārhatvāddhīnam /",
  "XXvabhdicu:4089": "ādigrahaṇaśabdasya cātra lopo draṣṭavyaḥ /",
  "XXvabhdicu:4090": "dṛṣṭyādiparāmarśo dṛṣṭiparāmarśaḥ /",
  "XXvabhdicu:4091": "catasro dṛṣṭīḥ pratyavaraṃ ca vastvagrato gṛhṇāti kathamagryeyaṃ dṛṣṭiḥ ?",
  "XXvabhdicu:4092": "yeyamātmadṛṣṭiḥ- ātmānamahaṃ pūjayiṣyāmi vāsudevo 'tra pūjito bhaviṣyatīti hīnapuruṣaṃpañcopādānaskandhātmakamagrataḥ pratipadyate /",
  "XXvabhdicu:4093": "nāsti dattaṃ yathāsukhaṃ pravartiṣyata ityevamādiḥ /",
  "XXvabhdicu:4094": "akāraṇe kumārge ca kāraṇamārgagrahaṇaṃ śīlavrataparāmarśaḥ /",
  "XXvabhdicu:4095": "tadyathā prakṛtīśvarapuruṣādihetukaṃ pañcopādānaskandhātmakaṃ na tṛṣṇāhetukamityakāraṇe kāraṇadarśanam /",
  "XXvabhdicu:4096": "kumārgaṃ cāgnijalapraveśādau prakṛtipuruṣāntarajñānādau ca svargāpavargahetutvam /",
  "XXvabhdicu:4097": "śīlaṃ tvatrāgnihotrānuṣṭhānaṃ pratijuhotyādyāstistro 'ntaraṅgakriyāḥ,",
  "XXvabhdicu:4098": "paśvālambhanādyāḥ bahiraṅgāḥ,",
  "XXvabhdicu:4099": "tadubhayasya yāvajjīvamanuṣṭhānaṃ śīlam /",
  "XXvabhdicu:4100": "yathoktam- “jarāmaryaṃ vaitatsatraṃ yadagnihotraṃ juhoti” iti /",
  "XXvabhdicu:4101": "vratam- āgneyamagniparicaraṇaṃ śaukramāpo hi ṣṭhādyanuṣṭhānam apāṃ śukradaivatyatvāt /",
  "XXvabhdicu:4102": "vārhaspatyaupaniṣadagodānīyaṃ jaṭāvatāraṇam /",
  "XXvabhdicu:4103": "athavā govratādīni vratānyebhiḥ śudhyate mucyata ityāhuḥ /",
  "XXvabhdicu:4104": "(Jaini_232)",
  "XXvabhdicu:4105": "trayīdharmāṇasta eva te hariharahiraṇyagarbhādayo na kāraṇamupādānaskandhātmakatvāt /",
  "XXvabhdicu:4106": "na ca nityāḥ,",
  "XXvabhdicu:4107": "na cāgryā ityetadvistareṇāviṣkṛtam /",
  "XXvabhdicu:4108": "paśvālambhanāgnijalapraveśādayaśca na svargāpavargaheturdānaśīlabhāvanānāṃ taddhetutvāt /",
  "XXvabhdicu:4109": "ityato viparītadarśanametacchīlavrataparāmarśākhyamiti //",
  "XXvabhdicu:4110": "yadi tarhi puruṣeśvarādikāraṇadvāreṇa śīlavrataparāmarśaḥ pravartate,",
  "XXvabhdicu:4111": "prāptastarhi samudayadarśanaprahātavyaḥ ?",
  "XXvabhdicu:4112": "naitadasti /",
  "XXvabhdicu:4113": "yasmādasau",
  "XXvabhdicu:4114": "duḥkhabhrāntyapathādānāttadṛṣṭyutsārya eva saḥ // Abhidh-d_271 //",
  "XXvabhdicu:4115": "(Jaini_233)",
  "XXvabhdicu:4116": "duḥkhabhūteṣūpādānaskandheṣu hariharahiraṇyagarbhādiṣvakāraṇeṣu buddhyā bhrāntaḥ /",
  "XXvabhdicu:4117": "tasmādyatraiva bhrāntastatraivāviparītadarśanatprahīyate /",
  "XXvabhdicu:4118": "kāpathe ca (Jaini_234)",
  "XXvabhdicu:4119": "satpathabuddhyā bhrānta iti samyaksvamārgadarśanātprahīyate /",
  "XXvabhdicu:4120": "iti siddhaṃ dvidarśanaheyaḥ śīlavrataparāmarśaḥ /",
  "XXvabhdicu:4121": "satkāyadṛṣṭyavacchedo dharmamātrekṣaṇādyataḥ /",
  "XXvabhdicu:4122": "duḥkhābhisamaye tacca taddṛggheyaiva so 'pyataḥ // Abhidh-d_272 //",
  "XXvabhdicu:4123": "yadā khalvasya dharmeṣu dharmamātrabuddhirutpannā bhavatyanityāḥ,",
  "XXvabhdicu:4124": "duḥkhāḥ,",
  "XXvabhdicu:4125": "śūnyāḥ,",
  "XXvabhdicu:4126": "anātmānaśca dharmā iti tadaiva satkāyadṛṣṭyavacchedo bhavati,",
  "XXvabhdicu:4127": "tatpravartitā cāntargrāhadṛṣṭiḥ,",
  "XXvabhdicu:4128": "tatropāttasyā api samudghāta iti /",
  "XXvabhdicu:4129": "tatra dharmadarśanamanityādyanyatamākāraṃ yasmādduḥkhābhisamayamātrādbhavatyata etad dṛṣṭidvayaṃ dukhadarśanaheyameveti siddham //",
  "XXvabhdicu:4130": "atha ya ete catvāro viparyāsāḥ- “anitye nityam” evamādayaste kiṃ svabhāvāḥ ?",
  "XXvabhdicu:4131": "tadārabhyate-",
  "XXvabhdicu:4132": "dvayaṃ dṛṣṭiparāmarśādekaḥ satkāyadṛṣṭitaḥ /",
  "XXvabhdicu:4133": "antargrāhārdhamanyastu viparyāsaḥ prakalpyate // Abhidh-d_273 //",
  "XXvabhdicu:4134": "tatra tavat /",
  "XXvabhdicu:4135": "dṛṣṭiparāmarśātsukhaśuciviparyāsau prakalpyete /",
  "XXvabhdicu:4136": "satkāyadṛṣṭerātmadṛṣṭiviparyāsaḥ,",
  "XXvabhdicu:4137": "antargrāhadṛṣṭyardhātnityaviparyāsaḥ prakalpyata (Jaini_235) iti /",
  "XXvabhdicu:4138": "nanu satkāyadṛṣṭerardhātprāpnoti ? na /",
  "XXvabhdicu:4139": "dṛṣṭyantaratvāt /",
  "XXvabhdicu:4140": "śāśvatadṛṣṭerucchedadṛṣṭirdṛṣṭyantaram /",
  "XXvabhdicu:4141": "puruṣameva tu svatantraṃ kartāraṃ vaśinamātmavādī manyamāno mamedamityabhyupagacchati tasmādātmadṛṣṭirevāsau /",
  "XXvabhdicu:4142": "yadi ca mametyetad dṛṣṭyantaraṃ syānmayā mahyamityevamādyapi dṛṣṭyantaraṃ syāt /",
  "XXvabhdicu:4143": "tasmādahaṃkāraparyāyā evaite draṣṭavyāḥ /",
  "XXvabhdicu:4144": "nanu ca sarve kleśā viparyāsāḥ viparītapravṛtatvāt ?",
  "XXvabhdicu:4145": "tatkimucyate catvāra iti ?",
  "XXvabhdicu:4146": "naiṣa doṣaḥ / yasmāt",
  "XXvabhdicu:4147": "nitīraṇasamāropaviparītapravṛttitaḥ /",
  "XXvabhdicu:4148": "viparyāsoktireṣveva dṛgvaśāt cittasaṃjñayoḥ // Abhidh-d_274 //",
  "XXvabhdicu:4149": "viparītato nitīraṇātsamāropādekāntaviparyāsācca /",
  "XXvabhdicu:4150": "na hyetadanyeṣāṃ kleśānāṃ samastamasti /",
  "XXvabhdicu:4151": "mithyādṛṣṭyucchedadṛṣṭī yadyapi nitīrayataḥ,",
  "XXvabhdicu:4152": "ekāntaviparyaste ca,",
  "XXvabhdicu:4153": "na tu samāropike dravyanāśapravṛttatvāt /",
  "XXvabhdicu:4154": "śīlavrataparāmarśo naikāntaviparītaḥ kāmavairāgyādisaṃbhavāt /",
  "XXvabhdicu:4155": "anye kleśā na santīrakāḥ /",
  "XXvabhdicu:4156": "iti catvāra eva /",
  "XXvabhdicu:4157": "(Jaini_236)",
  "XXvabhdicu:4158": "nanu ca sūtra uktam- “ānitye nityamiti saṃjñāviparyāsaḥ,",
  "XXvabhdicu:4159": "cittaviparyāso dṛṣṭiviparyāsa evaṃ yāvadātmani” iti dvādaśa bhavanti /",
  "XXvabhdicu:4160": "naiṣa doṣaḥ /",
  "XXvabhdicu:4161": "nahi saṃjñācitte nitīrake /",
  "XXvabhdicu:4162": "tasmāccaturṣveva dṛṣṭisvabhāveṣu viparyāsoktiḥ /",
  "XXvabhdicu:4163": "'dṛgvaśāt cittasaṃjñayoḥ';",
  "XXvabhdicu:4164": "taduktiriti /",
  "XXvabhdicu:4165": "saṃjñā hi lokakāryavyavahārapatitā darśanavaśādviparyastamālambananimittamudgṛhṇāti /",
  "XXvabhdicu:4166": "cittaṃ ca tadvaśānuvartīti tayoreva grahaṇam /",
  "XXvabhdicu:4167": "loke 'pi viparyastasaṃjño viparyastacittaścocyate na viparyastavedano viparyastacetana iti //",
  "XXvabhdicu:4168": "atha kiṃ dṛṣṭyanuśayavat mānānuśayasyāpi kaścidbhedo 'sti ?",
  "XXvabhdicu:4169": "vidyata ityāha /",
  "XXvabhdicu:4170": "kathamityādarśyate-",
  "XXvabhdicu:4171": "sapta mānavidhāstribhyo nava mānavidhāstridhā /",
  "XXvabhdicu:4172": "tridhātyunnamanādibhyaḥ svotkarṣādyasti nāstitā // Abhidh-d_275 //",
  "XXvabhdicu:4173": "tadasya ślokasya saṃkṣepavistāravyākhyāprabhedo 'yamādaryate /",
  "XXvabhdicu:4174": "tatra tāvatkarmasvakatāsāmarthyasaṃmugdhasya yena kenacidvastunā cittasyonnatirmānaḥ /",
  "XXvabhdicu:4175": "pratidyamānaḥ saptadhā bhavati mānaḥ,",
  "XXvabhdicu:4176": "atimānaḥ,",
  "XXvabhdicu:4177": "mānātimānaḥ,",
  "XXvabhdicu:4178": "asmimānaḥ,",
  "XXvabhdicu:4179": "abhimānaḥ,",
  "XXvabhdicu:4180": "ūnamānaḥ,",
  "XXvabhdicu:4181": "mithyāmānaśca /",
  "XXvabhdicu:4182": "eteṣāṃ prapañco yathā prakaraṇeṣu /",
  "XXvabhdicu:4183": "(Jaini_237)",
  "XXvabhdicu:4184": "nanu punarjñānaprasthāne navamānavidhā uktāstadyathā- “śreyānahamasmīti mānavidhā /",
  "XXvabhdicu:4185": "sadṛśo 'hamasmīti taddṛṣṭisaṃniśritaiva mānavidhā /",
  "XXvabhdicu:4186": "sadṛśāddhīno 'hamasmīti mānavidhā /",
  "XXvabhdicu:4187": "asti me śreyānasti me sadṛśo 'sti me hīnaḥ,",
  "XXvabhdicu:4188": "nāsti me śreyo nāsti me sadṛśo nāsti me hīnaḥ” iti /",
  "XXvabhdicu:4189": "tatra śreyānahamasmīti satkāyadṛṣṭisanniśritā atimānavidhā /",
  "XXvabhdicu:4190": "sadṛśo 'hamasmīti taddṛṣṭisanniśritaiva mānavidhā /",
  "XXvabhdicu:4191": "hīno 'hamasmīti taddṛṣṭisanniśritaivonamānavidhā /",
  "XXvabhdicu:4192": "asti me śreyānityūnamānavidhā /",
  "XXvabhdicu:4193": "asti me sadṛśa iti mānavidhā /",
  "XXvabhdicu:4194": "asti me māna iti mānātimānavidhā /",
  "XXvabhdicu:4195": "nāsti me śreyāniti mānavidhā /",
  "XXvabhdicu:4196": "nāsti me sadṛśa ityatimānavidhā /",
  "XXvabhdicu:4197": "nāsti me hīna ityūnamānavidhā /",
  "XXvabhdicu:4198": "iti evametā navamānavidhāstribhyo mānebhyo vyavasthāpyante mānāmimānonamānebhyaḥ /",
  "XXvabhdicu:4199": "ta ete saptamānāḥ sarve 'pi darśanabhāvanāheyāḥ sthavirakṣemakasūtrokteḥ- “asti me eṣu pañcasūpādānaskandheṣvasmīti māno 'prahīṇaḥ” iti //",
  "XXvabhdicu:4200": "(Jaini_238)",
  "XXvabhdicu:4201": "kiṃ punaryadbhāvanāheyamaprahīṇaṃ sarvaṃ tadāryasya samudācarati ? netyāha /",
  "XXvabhdicu:4202": "prahīṇamapi hi kiñcitsamudācarati /",
  "XXvabhdicu:4203": "tadyathā śraddhādīni pañcendriyāṇi middhaṃ duḥkhendriyaṃ cakṣurādyaṣṭakaṃ ceti /",
  "XXvabhdicu:4204": "aprahīṇamapi khalu kiñcinna samudācarati / tadyathā",
  "XXvabhdicu:4205": "vadhādiparyavasthānaṃ kaukṛtyamaśubhaṃ vidhāḥ /",
  "XXvabhdicu:4206": "vibhavecchā ca nāryasya jāyante hetvabhāvataḥ // Abhidh-d_276 //",
  "XXvabhdicu:4207": "yena khalu kleśaparyavasthānena saṃcitya prāṇivadhādattādānakāmamithyācāramṛṣāvādānadhyāpadyetaitadvadhādyaprahīṇamapi na samudācarati bhāvanāheyatvāt /",
  "XXvabhdicu:4208": "kaukṛtyaṃ cākuśalaṃ na samudācarati /",
  "XXvabhdicu:4209": "mānavidhāśca nava na samudācaranti /",
  "XXvabhdicu:4210": "vibhavatṛṣṇāpi bhāvanāprahātavyāpi satī na samudācarati /",
  "XXvabhdicu:4211": "'ca'śabdādbhavatṛṣṇāyāśca kaścitpradeśaḥ /",
  "XXvabhdicu:4212": "aho vatāhamairāvaṇaḥ syāṃ nāgarājā aho vatāhamasurendraḥ syāṃ vaimacitrādiḥ /",
  "XXvabhdicu:4213": "aho vatāhamuttareṣu kuruṣu janma labheyetyevamādi /",
  "XXvabhdicu:4214": "(Jaini_239)",
  "XXvabhdicu:4215": "kiṃ punaratra kāraṇaṃ yadete 'prahīṇāḥ khalvapi santo nāryasya samudācaranti ?",
  "XXvabhdicu:4216": "śūnyatāyāḥ subhāvitatvātkarmaphalasaṃbandhayukteśca viditatvāt,",
  "XXvabhdicu:4217": "dṛṣṭipuṣṭatvācca //",
  "XXvabhdicu:4218": "tatra mānavidhā asmimānaśca satkāyadṛṣṭipuṣṭāḥ /",
  "XXvabhdicu:4219": "vadhādiparyavasthānaṃ mithyādṛṣṭipuṣṭam /",
  "XXvabhdicu:4220": "vibhavatṛṣṇocchedadṛṣṭipuṣṭā /",
  "XXvabhdicu:4221": "bhavatṛṣṇāpradeśaḥ śāśvatadṛṣṭipuṣṭaḥ /",
  "XXvabhdicu:4222": "iti vidhādayastatpoṣakakleśābhāvādāryasya notsahante santānamadhyāroḍhum /",
  "XXvabhdicu:4223": "kaukṛtyamapi cākuśalamavītarāgasyāryasyāprahīṇaṃ na cāsya tatsaṃbhavati cikitsāsamutthitatvāditi //",
  "XXvabhdicu:4224": "athānuśayāḥ sarvatragāḥ kasmātkleśanikāyā vyavasthāpyante ?",
  "XXvabhdicu:4225": "tadārabhyate-",
  "XXvabhdicu:4226": "duḥkhātsamudayāccaiva sarvagānāṃ vyavasthitiḥ /",
  "XXvabhdicu:4227": "duḥkhasamudayadarśanaprahātavyāḥ khalvanuśayāḥ sarvagāḥ / yasmāt",
  "XXvabhdicu:4228": "taddṛṣṭiheyajātīnāṃ sarvāsāṃ dvipadasthiteḥ // Abhidh-d_277 //",
  "XXvabhdicu:4229": "dvayoḥ khalu nikāyayoḥ duḥkhasamudayākhyayostaddarśanaheyāṇāṃ vakṣyamāṇānāṃ kleśānāmubhayatra labdhapratiṣṭhatvāt //",
  "XXvabhdicu:4230": "kiṃ punaḥ sarve duḥkhasamudayaheyāḥ na heyāḥ sarvatragāḥ ?",
  "XXvabhdicu:4231": "netyāha / kiṃ tarhi ?",
  "XXvabhdicu:4232": "kāṅkṣā pañca dṛśo 'vidyā tadvyāmiśrātha kevalāḥ /",
  "XXvabhdicu:4233": "sapta sarvatragā duḥkhāddhenorebhyaścatuṣṭayam // Abhidh-d_278 //",
  "XXvabhdicu:4234": "saptadṛṣṭayo dve vicikitse tābhiśca saṃyuktāvidyā āveṇikī ca (Jaini_240)",
  "XXvabhdicu:4235": "dviprakārā ityekādaśānuśayā dhātau dhātau svadhātubhūmisarvatragā jñeyāḥ /",
  "XXvabhdicu:4236": "sakalasvadhātubhūmyālambanatvāt /",
  "XXvabhdicu:4237": "ete ca paripiṇḍya trayastriṃśatsarvatragā bhavanti //",
  "XXvabhdicu:4238": "ete punaḥ sarvatragāḥ",
  "XXvabhdicu:4239": "dravyato daśa caikaśca nāmnā sapta tu te matāḥ /",
  "XXvabhdicu:4240": "tisṛṇāmapyavidyānāṃ dvayośca vicikitsayorekanāmatvāt /",
  "XXvabhdicu:4241": "atha kasmādrāgapratighamānā na sarvatragāḥ ? taducyate-",
  "XXvabhdicu:4242": "rāgapratighamānāstu paricchedapravartinaḥ // Abhidh-d_279 //",
  "XXvabhdicu:4243": "ete khalu svalakṣaṇakleśāḥ pratikleśamanavayavaṃ cālambyotpadyate /",
  "XXvabhdicu:4244": "tasmānna sarvagāḥ //",
  "XXvabhdicu:4245": "vicikitsādyāstu",
  "XXvabhdicu:4246": "prakārāntaravartitvātsakṛtsarvasvabhūgatiḥ /",
  "XXvabhdicu:4247": "dhātvantarāvalambitvātpūrvoktā eva sarvagāḥ // Abhidh-d_280 //",
  "XXvabhdicu:4248": "(Jaini_241)",
  "XXvabhdicu:4249": "atra punaḥ",
  "XXvabhdicu:4250": "navordhvadhātukāsteṣāmādyā dṛṣṭidvayādṛte /",
  "XXvabhdicu:4251": "satkāyāntargrāhadṛṣṭī hitvānye nava visabhāgadhātusarvatragāḥ /",
  "XXvabhdicu:4252": "kiṃ punaranuśayā eva sarvatragāḥ ?",
  "XXvabhdicu:4253": "netyāha / kiṃ tarhi ?",
  "XXvabhdicu:4254": "teṣāṃ sahabhuvo dharmāḥ prāptivarjyāśca sarvagāḥ // Abhidh-d_281 //",
  "XXvabhdicu:4255": "ye sarvatragānuśayasahabhuvo vedanādayo dharmāḥ,",
  "XXvabhdicu:4256": "jātyādayaśca te 'pi sarvatragāstadekaphalatvāt //",
  "XXvabhdicu:4257": "teṣāṃ punaraṣṭānavatīnāmanuśayānāṃ kati sāsravālambanāḥ katyanāsravālambanāḥ ?",
  "XXvabhdicu:4258": "tadārabhyate-",
  "XXvabhdicu:4259": "kāṅkṣāmithyādṛgābhyāṃ ca miśrāvidyātha kevalā /",
  "XXvabhdicu:4260": "nirodhamārgadṛggheyāḥ ṣaḍete nirmalekṣiṇaḥ // Abhidh-d_282 //",
  "XXvabhdicu:4261": "nirodhamārgadarśanaheyā mithyādṛṣṭivicikitsā tatsaṃprayuktā cāvidyā sahāveṇikyāvidyayā /",
  "XXvabhdicu:4262": "ityete dhātau dhātau ṣaḍanuśayā anāsravālambanāḥ /",
  "XXvabhdicu:4263": "śeṣāḥ sāsravālambanāḥ //",
  "XXvabhdicu:4264": "athaite nirmalālambanāḥ kati katyuparamamālambyante,",
  "XXvabhdicu:4265": "kati bhūmipratipakṣaṃ ca ? taducyate-",
  "XXvabhdicu:4266": "svabhūmereva nirvāṇaṃ mārgasthannavabhūmikaḥ /",
  "XXvabhdicu:4267": "taddṛśyaviṣayo 'nyo 'nyo hetutvāddhetubhāvataḥ // Abhidh-d_283 //",
  "XXvabhdicu:4268": "(Jaini_242)",
  "XXvabhdicu:4269": "svabhūminirodha eva nirodhālambanānāṃ mithyādṛṣṭyādīnāmālambanam /",
  "XXvabhdicu:4270": "kāmāvacarāṇāṃ kāmāvacaranirodhaḥ /",
  "XXvabhdicu:4271": "evaṃ yāvadbhavāgrabhūmikānāṃ bhavāgrasyaiva /",
  "XXvabhdicu:4272": "mārgālambanānāṃ tu kāmāvacarāṇāṃ sarva eva svabhūmikāḥ kleśāḥ mārga ālambanam /",
  "XXvabhdicu:4273": "yo 'pyasau rūpārūpyapratipakṣaḥ,",
  "XXvabhdicu:4274": "rūpārūpyāvacarāṇāmapyaṣṭamūmikānāṃ mithyādṛṣṭyādīnāṃ navabhūmi- ko 'nvayajñānapakṣyo mārga ālambanaḥ /",
  "XXvabhdicu:4275": "kiṃ punaḥ kāraṇaṃ mithyādṛṣṭyā nirodhaḥ paricchinna ālambyate,",
  "XXvabhdicu:4276": "na mārgeṇa ? taducyate /",
  "XXvabhdicu:4277": "'hetutvāddhetubhāvataśca /",
  "XXvabhdicu:4278": "'; mārgo hi parasparahetukaḥ,",
  "XXvabhdicu:4279": "na tu nirodha ityasti viśeṣaḥ //",
  "XXvabhdicu:4280": "atha kasmādrāgapratighamānā dṛṣṭiśīlavrataparāmarśo ca nānāsravālambanā iṣyante ?",
  "XXvabhdicu:4281": "tatrāpadiṣyate-",
  "XXvabhdicu:4282": "na rāgaḥ śaktyahetutvānna dveṣo 'naparādhataḥ /",
  "XXvabhdicu:4283": "namāno 'tipraśāntatvānna bhāvatvād dṛśo 'parāḥ // Abhidh-d_284 //",
  "XXvabhdicu:4284": "tatra rāgastāvadyadyanāsravālambanaḥ syānnirvāṇābhilāṣapravṛttatvātkuśaladharmacchandavat,",
  "XXvabhdicu:4285": "na yogināṃ varjanīyaḥ syāt /",
  "XXvabhdicu:4286": "dveṣo 'pyapakāravastunyutpadyate,",
  "XXvabhdicu:4287": "mokṣastu sarvaduḥkhoparamādupakārī /",
  "XXvabhdicu:4288": "māno 'pyapraśāntatvādunnatilakṣaṇaḥ,",
  "XXvabhdicu:4289": "nirmalāstu dharmāstadapaghātinaḥ /",
  "XXvabhdicu:4290": "parāmarśī ca yadyanāsravālambanau syātāṃ samyagdṛṣṭitvaṃ pratipadyeyātām /",
  "XXvabhdicu:4291": "tasmātpūrvoktā evānuśayā nirmalagocarāḥ //",
  "XXvabhdicu:4292": "athaiteṣāmaṣṭānavateranuśayānāṃ katyālambanato 'nuśerate kati saṃprayogataḥ ?",
  "XXvabhdicu:4293": "(Jaini_243)",
  "XXvabhdicu:4294": "sarvago 'nuśayaḥ kṛtsnāmanuśete svadhātugaḥ /",
  "XXvabhdicu:4295": "svāmālambanato bhūmiṃ svanikāyaṃ tvasarvagaḥ // Abhidh-d_285 //",
  "XXvabhdicu:4296": "dvividhāḥ khalu sarvagāḥ /",
  "XXvabhdicu:4297": "svadhātubhūmisarvagāḥ,",
  "XXvabhdicu:4298": "visabhāgadhātubhūmisarvagāśca /",
  "XXvabhdicu:4299": "asarvagā api dvividhāḥ /",
  "XXvabhdicu:4300": "sāsravālambanāḥ,",
  "XXvabhdicu:4301": "anāsravālambanāśca /",
  "XXvabhdicu:4302": "tatra te ye 'nuśayāḥ svadhātubhūmisarvatragāste sakalāmeva pañcaprakārāṃ svadhātubhūmimālambanato 'nuśerate /",
  "XXvabhdicu:4303": "ye tvasarvatragāḥ sāsravālambanāste svabhūmau svanikāyamālambanato 'nuśerate /",
  "XXvabhdicu:4304": "duḥkhadarśanaprahātavyāḥ duḥkhadarśana prahātavyameva nikāyaṃ yāvadbhāvanāprahātavyā bhāvanāprahātavyameveti //",
  "XXvabhdicu:4305": "ālambanataśca",
  "XXvabhdicu:4306": "asvīkārādvipakṣatvānnordhvabhūmārgagocaraḥ /",
  "XXvabhdicu:4307": "ālambanato 'nuśerata iti vartate /",
  "XXvabhdicu:4308": "kiṃ kāraṇam ?",
  "XXvabhdicu:4309": "anyabhūmikasyānāsravasya ca vastunaḥ 'asvīkārādvipakṣatvā'cca /",
  "XXvabhdicu:4310": "ātmadṛṣṭitṛṣṇābhyāṃ hi svīkṛte vastunyanuśayo 'nuśayitumutsahate /",
  "XXvabhdicu:4311": "anāsrave tu vastunyūrdhvabhūmike ca pravṛttireva satkāyadṛṣṭitṛṣṇayornāstīti na tatrānuśerate /",
  "XXvabhdicu:4312": "saṃprayogiṇi tu svasminnahīne saṃprayogataḥ // Abhidh-d_286 //",
  "XXvabhdicu:4313": "anuśerata ityadhikṛtam /",
  "XXvabhdicu:4314": "yo yena dharmeṇānuśayaḥ saṃprayuktaḥ sa tasminsaṃprayogiṇi saṃprayogato 'nuśerate yāvadaprahīṇo bhavatīti 'tu';",
  "XXvabhdicu:4315": "śabdo viśinaṣṭi /",
  "XXvabhdicu:4316": "tataścedamapi siddhaṃ bhavati- anāsravālambanā visabhāgadhātubhūmyālambanāśca saṃprayogata evānuśerate /",
  "XXvabhdicu:4317": "sāsravālambanāḥ svabhūmāvālambanataḥ saṃprayogataśceti //",
  "XXvabhdicu:4318": "kutaḥ punarete 'nuśayā ucyante ? taducyate /",
  "XXvabhdicu:4319": "prāgāviṣkṛtametatprasaṅgāgataṃ na tu sūtritamiti /",
  "XXvabhdicu:4320": "tadidānīṃ sūtragataṃ pradarśyate /",
  "XXvabhdicu:4321": "dhātrīvastramalanyāyaiḥ khacarāmbucarakramaiḥ /",
  "XXvabhdicu:4322": "ete 'nuśerate yasmāttasmādanuśayāḥ smṛtāḥ // Abhidh-d_287 //",
  "XXvabhdicu:4323": "(Jaini_244)",
  "XXvabhdicu:4324": "itaśca,",
  "XXvabhdicu:4325": "svairiṣṭādibhirākāraiḥ paramāṇukṣaṇeṣvapi /",
  "XXvabhdicu:4326": "yato 'nuśerate caite tataścānuśayā matāḥ // Abhidh-d_288 //",
  "XXvabhdicu:4327": "tatra rāgastāvadiṣṭākāreṇa khaṇḍakṣīrabhakṣaṇavat /",
  "XXvabhdicu:4328": "dveṣastvaniṣṭākāreṇa kāñjikakodravaudanabhakṣaṇavadityevamādi /",
  "XXvabhdicu:4329": "paramāṇuṣu kṣaṇeṣu ca sūkṣmeṣvekeṣvapyanuśerata ityanuśayāḥ /",
  "XXvabhdicu:4330": "niruktanyāyena pūrvaṃ vā prāptimutsṛjya paścātsamudācārato 'nuśerata ityanuśayāḥ /",
  "XXvabhdicu:4331": "anyat pūrvameva vyākhyātamiti //",
  "XXvabhdicu:4332": "abhidharmadīpe vibhāṣāprabhāyāṃ vṛttau pañcamasyādhyāyasya prathamaḥ pādaḥ //",
  "XXvabhdicu:4333": "(Jaini_245)",
  "XXvabhdicu:4334": "pañcamādhyāye",
  "XXvabhdicu:4335": "dvitīyapādaḥ /",
  "XXvabhdicu:4336": "athaiṣāmaṣṭānavateranuśayānāṃ katyakuśalāḥ katyavyākṛtāḥ ?",
  "XXvabhdicu:4337": "tadārabhyate-",
  "XXvabhdicu:4338": "ādyaṃ dṛṣṭidvayaṃ kāme nivṛtāvyākṛtaṃ matam /",
  "XXvabhdicu:4339": "dhātudvaye tu sarve 'pi nivṛtāvyākṛtā malāḥ // Abhidh-d_289 //",
  "XXvabhdicu:4340": "kāmadhātau tāvat /",
  "XXvabhdicu:4341": "satkāyāntargrāhadṛṣṭī tatsaṃprayuktāvidye nivṛtāvyākṛte /",
  "XXvabhdicu:4342": "satkāyadṛṣṭistāvaddānaśīlabhāvanābhiraviruddhatvātkuśalamūlasamucchedavairodhikatvācca nākuśalā /",
  "XXvabhdicu:4343": "viparītākāratvānna kuśalā /",
  "XXvabhdicu:4344": "tṛṣṇāvadakuśaleti cet /",
  "XXvabhdicu:4345": "na /",
  "XXvabhdicu:4346": "tṛṣṇāprakarṣe sarvākāryapravṛttidarśanā t /",
  "XXvabhdicu:4347": "antargrāhadṛṣṭirapi janmocchedapravṛttatvānnirvāṇavirodhinī saṃvegānukūlā ceti nākuśalā /",
  "XXvabhdicu:4348": "yathoktaṃ bhagavatā- “yeyaṃ dṛṣṭiḥ sarvaṃ me na kṣamata itīyaṃ dṛṣṭirasaṃrāgāya na saṃrāgāya” iti /",
  "XXvabhdicu:4349": "tathoktam- idamagryaṃ bāhyakānāṃ dṛṣṭikṛtānāṃ yaduta no ca syānna ca me syānna bhaviṣyāmi na me bhaviṣyati” iti /",
  "XXvabhdicu:4350": "rūpārūpyadhātvoḥ (Jaini_246)",
  "XXvabhdicu:4351": "'sarve 'pi nivṛtāvyākṛtā malāḥ /",
  "XXvabhdicu:4352": "'; samādhisamāpattyupahatatvāt na śaknuvanti nivartayitum /",
  "XXvabhdicu:4353": "kuśalāstu dharmā avyābādhaphalatvādvipākaṃ janayitumutsahante //",
  "XXvabhdicu:4354": "kāmeṣvakuśalāḥ śeṣāḥ",
  "XXvabhdicu:4355": "satkāyāntargrāhadṛṣṭitatsaṃprayuktāvidyāvarjitāḥ kleśāḥ kāmadhātāvakuśalāḥ,",
  "XXvabhdicu:4356": "savyābādhaphalanirvartakatvāt /",
  "XXvabhdicu:4357": "ebhyaḥ punaḥ katyakuśalamūlāni kati neti ? taducyate-",
  "XXvabhdicu:4358": "rāgadveṣatamāṃsyataḥ /",
  "XXvabhdicu:4359": "trīṇyevāśubhamūlāni pañcakāraṇayogataḥ // Abhidh-d_290 //",
  "XXvabhdicu:4360": "ye dharmā akuśalāścākuśalamūlaṃ ca darśanabhāvanāheyāśca pañcaprakārāśca ṣaḍvijñānakāyikāśca ta evākuśalamūlānīṣyante //",
  "XXvabhdicu:4361": "kiṃ punaryathākuśalāni anuśayānāṃ mūlāni santyevamavyākṛtānāmapi santīti ?",
  "XXvabhdicu:4362": "avyākṛtadvayasyāpi trīṇi mūlāni tatsamāḥ /",
  "XXvabhdicu:4363": "avidyā dhīśca tṛṣṇā ca na kāṅkṣāmānadṛṣṭayaḥ // Abhidh-d_291 //",
  "XXvabhdicu:4364": "“trīṇi khalvavyākṛtamūlāni,",
  "XXvabhdicu:4365": "avyākṛtāvidyā tṛṣṇā prajñā” iti kāśmīrāḥ /",
  "XXvabhdicu:4366": "hetvartho hi mūlārthaḥ /",
  "XXvabhdicu:4367": "anivṛtāvyākṛtā ca prajñā hetutvena vartata ityasāvapyavyākṛtamūlam /",
  "XXvabhdicu:4368": "vicikitsā nāvyākṛtamalam / na ca mānaḥ //",
  "XXvabhdicu:4369": "(Jaini_247)",
  "XXvabhdicu:4370": "calatvādūrdhvavṛttitvādavyāpitvādyathākramam /",
  "XXvabhdicu:4371": "calā hi vicikitsā pratiṣṭhārthaścamūlārthaḥ /",
  "XXvabhdicu:4372": "ūrdhvavṛttirunnatalakṣaṇo mānaḥ,",
  "XXvabhdicu:4373": "adhogamanavṛttīni ca mūlāni /",
  "XXvabhdicu:4374": "na caitau kleśau ṣaḍvijñānakāyikau /",
  "XXvabhdicu:4375": "tasmādavyāpitvānna mūleṣu vyavasthāpyete /",
  "XXvabhdicu:4376": "avyākṛtāḥ tṛṣṇādṛṣṭimānāvidyā iti bahirdeśīyakāḥ,",
  "XXvabhdicu:4377": "dhyāyisūtrokteḥ /",
  "XXvabhdicu:4378": "trayo hi dhyāyinaḥ- tṛṣṇādṛṣṭimānottaradhyāyibhedāt /",
  "XXvabhdicu:4379": "sarve ca te 'vidyāvaśādbhavantīti catvāryeva iti /",
  "XXvabhdicu:4380": "etacca na te / kasmāt ?",
  "XXvabhdicu:4381": "sūtrasyārthāparijñānādaheturdhyāyicodanāt // Abhidh-d_292 //",
  "XXvabhdicu:4382": "(Jaini_248)",
  "XXvabhdicu:4383": "na khalveṣā dhyāyitritvacodanāvyākṛtamūlanirdeśaparā /",
  "XXvabhdicu:4384": "kiṃ parā tarhyeṣā ?",
  "XXvabhdicu:4385": "yogināṃ vipattidhyānādhimokṣavyāvṛttipareti pūrvoktameva sādhuḥ //",
  "XXvabhdicu:4386": "atha yāni sūtre caturdaśāvyākṛtavastūnyuktāni,",
  "XXvabhdicu:4387": "kiṃ tāni kuśalākuśalapakṣāvyākaraṇādavyākṛtavastūni ? netyāha /",
  "XXvabhdicu:4388": "kiṃ tarhi ? sthāpanīyatvāt /",
  "XXvabhdicu:4389": "praśnavyākaraṇānyākhyaccatvāri vadatāṃ varaḥ /",
  "XXvabhdicu:4390": "śiṣyāṇāṃ vādaśikṣārthaṃ sthitīnāṃ ca catuṣṭayīm // Abhidh-d_293 //",
  "XXvabhdicu:4391_0": "trīṇi khalu kathāvastūnyārabhya catvāri vyākaraṇānyāvabudhya catasraśca sthitīravagamya",
  "XXvabhdicu:4391_1": "vigṛhya sabhāyāṃ pañcabhiravayavaiḥ svapakṣaṃ pratiṣṭhāpya vādaḥ karaṇīyo nāto 'nyathā",
  "XXvabhdicu:4391_2": "ityatra viniścayāt //",
  "XXvabhdicu:4392": "(Jaini_249)",
  "XXvabhdicu:4393": "kāni punastāni catvāri vyākaraṇāni ?",
  "XXvabhdicu:4394": "kāśca tāścatasraḥ sthitayaḥ ?",
  "XXvabhdicu:4395": "tadavadyotyate-",
  "XXvabhdicu:4396": "ekāṃśākhyaṃ vibhajyākhyaṃ pṛcchākhyaṃ sthāpyameva ca /",
  "XXvabhdicu:4397": "maraṇaprasavotkarṣajīvadravyānyatādivat // Abhidh-d_294 //",
  "XXvabhdicu:4398": "tatraikāṃśavyākaraṇam- kiṃ yaḥ kaścijjāyate sarvosau mriyate?",
  "XXvabhdicu:4399": "omiti vācyam /",
  "XXvabhdicu:4400": "atha yaḥ kaścinmriyate sarvosau jāyata iti ?",
  "XXvabhdicu:4401": "vibhajya vyākartavyam- kṣīṇāsravo na jāyate 'nyaḥ sarvoṃ jāyate /",
  "XXvabhdicu:4402": "kiṃ manuṣyo viśiṣṭo 'tha hīna iti ?",
  "XXvabhdicu:4403": "paripṛcchya vyākartavyam- kānadhikṛtya pṛcchasi ?",
  "XXvabhdicu:4404": "devāṃstiryagādīnvā ?",
  "XXvabhdicu:4405": "yadi devānārabhya hīna iti vācyam /",
  "XXvabhdicu:4406": "atha tiraścaḥ śreṣṭha iti vyākartavyam /",
  "XXvabhdicu:4407": "kimanyaḥ skandhebhyaḥ puruṣo vānanya iti ?",
  "XXvabhdicu:4408": "eṣa praśnaḥ sthāpanīyaḥ,",
  "XXvabhdicu:4409": "sadasatoranyānanyatvavyākaraṇāyogāt,",
  "XXvabhdicu:4410": "khapuṣpasaugandhyadaurgandhyavyākaraṇavat //",
  "XXvabhdicu:4411": "(Jaini_250)",
  "XXvabhdicu:4412": "sthitayaścatasro nirdiśyante /",
  "XXvabhdicu:4413": "sthānavāditvasaṃjñaikā parikalpāhvayā parā /",
  "XXvabhdicu:4414": "anyā pratipadākhyānyā jñānavāditvasaṃjñitā // Abhidh-d_295 //",
  "XXvabhdicu:4415": "(Jaini_251)",
  "XXvabhdicu:4416": "kaściddhi vādī sthānāsthāne saṃbhavāsaṃbhavākhye saṃtiṣṭhate kaścinna saṃtiṣṭhate /",
  "XXvabhdicu:4417": "prathamaḥ kathyaḥ,",
  "XXvabhdicu:4418": "dvitīyastvakathyaḥ /",
  "XXvabhdicu:4419": "parikalpe saṃtiṣṭhate,",
  "XXvabhdicu:4420": "yaḥ parikalpite dṛṣṭānte dārṣṭāntikārthe prasādhake saṃtiṣṭhate,",
  "XXvabhdicu:4421": "sa ca kathyo yo na santiṣṭhate so 'kathyaḥ /",
  "XXvabhdicu:4422": "evaṃ pratipadi jñānavāditāyāṃ yaḥ santiṣṭhate sa kathyate /",
  "XXvabhdicu:4423": "yastu na saṃtiṣṭhate sa durmatirakathyate /",
  "XXvabhdicu:4424": "idamidānīṃ vaktavyam /",
  "XXvabhdicu:4425": "atha kenānuśayena kasminvastuni saṃyuktaḥ ?",
  "XXvabhdicu:4426": "tatra tāvadvastu kṣetravastvādipañcaprakāram /",
  "XXvabhdicu:4427": "tadiha saṃyogavastvadhikṛtaṃ veditavyam /",
  "XXvabhdicu:4428": "tad dvividhamāśrayālambananaiyamyena prakāranaiyamyena ca /",
  "XXvabhdicu:4429": "tatrāśrayālambananaiyamyena tāvaccakṣurvijñānakāyikairanuśayaiḥ,",
  "XXvabhdicu:4430": "rūpeṣvālambanataḥ saṃyuktaḥ /",
  "XXvabhdicu:4431": "tatsaṃprayukteṣu saṃprayogataḥ /",
  "XXvabhdicu:4432": "te ca manodharmāyatane /",
  "XXvabhdicu:4433": "evaṃ yāvatkāyavijñānikairyathāviṣayamālambanataḥ,",
  "XXvabhdicu:4434": "tatsaṃprayukteṣu saṃprayogataḥ /",
  "XXvabhdicu:4435": "manovijñānakāyikairdvādaśasvāyataneṣvālambanataḥ /",
  "XXvabhdicu:4436": "saṃprayukteṣu saṃprayogataḥ /",
  "XXvabhdicu:4437": "ityāśrayālambananiyamaḥ /",
  "XXvabhdicu:4438": "prakāranaiyamyena tu duḥkhadarśanaprahātavyaiḥ sarvatragaiḥ pañcasu nikāyeṣvālambanataḥ saṃyuktaḥ /",
  "XXvabhdicu:4439": "tatsaṃprayukteṣu saṃprayogataḥ /",
  "XXvabhdicu:4440": "asarvatragaistu svanaikāyikeṣvālambanataḥ /",
  "XXvabhdicu:4441": "saṃprayukteṣu saṃprayogataḥ /",
  "XXvabhdicu:4442": "ityevaṃ sarvatra yathāsaṃbhavaṃ vaktavyam //",
  "XXvabhdicu:4443": "athedānīmatītānāgatapratyutpannanaiyamyena kaḥ pudgalaḥ kasminvastuni katamenānuśayena saṃyuktaḥ ?",
  "XXvabhdicu:4444": "tadidamudbhāvyate-",
  "XXvabhdicu:4445": "(Jaini_252)",
  "XXvabhdicu:4446": "mānapratighasaṃrāgairvartamāno 'jjhitakriyaiḥ /",
  "XXvabhdicu:4447": "jātā yatrāprahīṇāśca saṃyuktastatra vastuni // Abhidh-d_296 //",
  "XXvabhdicu:4448": "ete hi mānapratigharāgāḥ svalakṣaṇakleśāḥ sadvastuviṣayatvāt /",
  "XXvabhdicu:4449": "sāmānyalakṣaṇakleśāstu dṛṣṭivicikitsādyāḥ /",
  "XXvabhdicu:4450": "ata ete mānādayo 'tītāḥ pratyutpannāśca yasminvastunyutpannā na ca prahīṇāstasminvastuni taiḥ saṃprayukto veditavyaḥ /",
  "XXvabhdicu:4451": "nahyete sarvasya sarvatrotpadyante svalakṣaṇakleśatvāt //",
  "XXvabhdicu:4452": "(Jaini_253)",
  "XXvabhdicu:4453": "ajātairmānasairetaiḥ sarvatrānyaiḥ svakādhvikaiḥ /",
  "XXvabhdicu:4454": "sarvatrājaistathā śeṣaiḥ saṃyuktā skandhasantatiḥ // Abhidh-d_297 //",
  "XXvabhdicu:4455": "yathā prahīṇā iti vartate /",
  "XXvabhdicu:4456": "yasya khalu yo 'tītaḥ kleśaprakāraḥ prahīṇo 'nāgato 'pi /",
  "XXvabhdicu:4457": "ato ye mānarāgadayo nāgatā na prahīṇāstaiḥ sarvasmiṃstraiyadhvike vastuni saṃyuktaḥ /",
  "XXvabhdicu:4458": "tadālambanānāmutpattisaṃbhavānmānasānāṃ ca traiyadhvaviṣayatvāt /",
  "XXvabhdicu:4459": "ato 'nyai rāgādibhiranāgatairanāgata eva vastuni saṃyukto 'tītairatīta eva pratyutpannaiḥ pratyutpanna eva /",
  "XXvabhdicu:4460": "mānasebhyo hyanye pañcavijñānakāyikāḥ /",
  "XXvabhdicu:4461": "tataḥ siddhaṃ bhavatyatītapratyutpannairapi mānasairasvādhvike 'pi vastunyaprahīṇaiḥ saṃyuktaḥ syānna ca kevalaṃ mānasairevānāgatairebhiḥ sarvatra /",
  "XXvabhdicu:4462": "kiṃ tarhi ? pañcavijñānakāyikairapi /",
  "XXvabhdicu:4463": "anutpattidharmikaistu pañcavijñānakāyikaiḥ sarvatra traiyadhvikairvastuni saṃyuktaḥ,",
  "XXvabhdicu:4464": "tadviṣayasyātītānāgatapratyutpannatvāt /",
  "XXvabhdicu:4465": "sāmānyakleśaistu dṛṣṭivicikitsāvidyākhyaistraiyadhvikairapi sarvasmiṃstraiyadhvike vastuni saṃyuktaḥ,",
  "XXvabhdicu:4466": "teṣāṃ sāmānyakleśatvādyāvadaprahīṇā ityanuvartate /",
  "XXvabhdicu:4467": "kathaṃ punargamyate 'tītādiṣu vastuṣu rāgādaya utpadyante taiśca tatra saṃyukto bhavatīti ?",
  "XXvabhdicu:4468": "sūtrādeva hi /",
  "XXvabhdicu:4469": "bhagavatoktam- “trayaśchandarāgasthānīyā dharmāḥ /",
  "XXvabhdicu:4470": "atītāśchandarāgasthānīyā dharmāḥ,",
  "XXvabhdicu:4471": "anāgatapratyutpannāḥ /",
  "XXvabhdicu:4472": "atītāṃśchandarāgasthānīyāndharmānpratītyotpadyate cchandaḥ /",
  "XXvabhdicu:4473": "utpanne cchande saṃprayuktastairdharmairvaktavyo (Jaini_254)",
  "XXvabhdicu:4474": "na visaṃyuktaḥ /",
  "XXvabhdicu:4475": "” tathā- “yasmin rūpe 'tītānāgatapratyutpanne utpadyate 'nunayo vā pratigho vā /",
  "XXvabhdicu:4476": "” ityevamādi /",
  "XXvabhdicu:4477": "kaḥ punaratra saṃyujyate ?",
  "XXvabhdicu:4478": "yadā śūnyāḥ sarvasaṃskārāḥ,",
  "XXvabhdicu:4479": "nityena dhruveṇa śāśvatenāvipariṇāmadharmeṇātmanātmīyena vā ?",
  "XXvabhdicu:4480": "yathoktam- “asti karmāsti vipākaḥ kārakastu nopalabhyate ya imāṃśca skandhān pratinikṣipyānyān skandhān pratisaṃdadhātītyanyatra dharmasaṃketāt” iti vistaraḥ /",
  "XXvabhdicu:4481": "(Jaini_255)",
  "XXvabhdicu:4482": "tatra pratisamādhānam- 'saṃyuktā skandhasantatiḥ /",
  "XXvabhdicu:4483": "'; skandhasantatau hi skandhalakṣaṇasantānaikatvābhimānāt,",
  "XXvabhdicu:4484": "saṃṣṛtyā sattvasaṃjñaptirityadoṣaḥ //",
  "XXvabhdicu:4485": "trayātpunaretasmāt-",
  "XXvabhdicu:4486": "dvayamevātra niṣpannaṃ tṛtīyaṃ tūpacārataḥ /",
  "XXvabhdicu:4487": "vastusaṃyo nākhyaṃ dvayaṃ paramārthato vidyate sattvākhyastu tṛtīyo 'rthaḥ saṃvṛtyā vidyata iti /",
  "XXvabhdicu:4488": "(Jaini_256)",
  "XXvabhdicu:4489": "kutaḥ punaretad dvayaṃ paramārthato vidyate ? taducyate-",
  "XXvabhdicu:4490": "sadasaddhetutā yasmānmadhyasthaiśca parigrahāt // Abhidh-d_298 //",
  "XXvabhdicu:4491": "śubhāśubhaphalaṃ karmanaiyamyād guṇadoṣaphalaniyamyatā /",
  "XXvabhdicu:4492": "kiñca, 'madhyasthaiśca parigrahāt /",
  "XXvabhdicu:4493": "'; madhyasthā ucyante vītakleśāḥ /",
  "XXvabhdicu:4494": "taiḥ śubhaṃ ca śubhato 'śubhaṃ cāśubhataḥ,",
  "XXvabhdicu:4495": "guṇāśca guṇataḥ doṣāśca doṣataḥ parigṛhītaḥ /",
  "XXvabhdicu:4496": "tatphalaṃ ceṣṭamiṣṭataḥ parigṛhītamaniṣṭaṃ cāniṣṭataḥ /",
  "XXvabhdicu:4497": "iti siddhaṃ dvayaṃ pariniṣpannaṃ tṛtīyaṃ tūpacārata iti /",
  "XXvabhdicu:4498": "yuktaṃ tāvadidam /",
  "XXvabhdicu:4499": "yadidaṃ pratyuktaṃ vastuhetupratyayātpratītyotpannaṃ paramārthato vidyate pratyātmavedanīyatvāt,",
  "XXvabhdicu:4500": "tadālambanāśca rāgādayaḥ dravyataḥ santīti /",
  "XXvabhdicu:4501": "yatpunaridamuktamatītānāgate vastuni traiyadhvikairanuśayaiḥ saṃyukta iti tadetatsāhasamāhopuruṣikamātram /",
  "XXvabhdicu:4502": "kaḥ punaretadatītānāgatādi dravyato 'bhivāñcchatītyāhābhidhārmikāḥ //",
  "XXvabhdicu:4503": "(Jaini_257)",
  "XXvabhdicu:4504": "catvāraḥ khalviha pravacane vādinaḥ /",
  "XXvabhdicu:4505": "katame catvāraḥ ?",
  "XXvabhdicu:4506": "tadapadiśyate-",
  "XXvabhdicu:4507": "sarvamasti pradeśo 'sti sarvaṃ nāstīti cāparaḥ /",
  "XXvabhdicu:4508": "avyākṛtāstivādīti catvāro vādinaḥ smṛtāḥ // Abhidh-d_299 //",
  "XXvabhdicu:4509": "tatra sarvāstivādasyādhvatrayamasti sa dhruvatrayamiti /",
  "XXvabhdicu:4510": "vibhajyavādinastu dārṣṭāntikasya ca pradeśo vartamānādhvasaṃjñakaḥ /",
  "XXvabhdicu:4511": "vaitulikasya ayogaśūnyatāvādinaḥ (Jaini_258)",
  "XXvabhdicu:4512": "sarvaṃ nāstīti /",
  "XXvabhdicu:4513": "paudgalikasyāpi avyākṛtavastuvādinaḥ pudgalo 'pi dravyato 'stīti /",
  "XXvabhdicu:4514": "atra punaḥ",
  "XXvabhdicu:4515": "ebhyo yaḥ prathamo vādī bhajate sādhutāmasau /",
  "XXvabhdicu:4516": "tarkābhimāninastvanyeyuktyāgamabahiṣkṛtāḥ // Abhidh-d_300 //",
  "XXvabhdicu:4517": "yaḥ khalveṣa prathamo vādī sarvāstivādākhyaḥ,",
  "XXvabhdicu:4518": "eṣa khalu yuktyāgamopapannābhidhāyitvātsadvādī /",
  "XXvabhdicu:4519": "tadanye bādino dārṣṭāntikavaitulikapaudgalikāḥ na yuktyāgamābhidhāyinaḥ,",
  "XXvabhdicu:4520": "tarkābhimāninaste /",
  "XXvabhdicu:4521": "mithyāvāditvādete lokāyatikavaināśikanagnāṭapakṣe (Jaini_259)",
  "XXvabhdicu:4522": "prakṣeptavyāḥ /",
  "XXvabhdicu:4523": "ityataśca sarvaṃ sarvagatamupadarśayiṣyāmīti //",
  "XXvabhdicu:4524": "kaḥ punarayaṃ sarvāstivādī sādhutāṃ bhajate ?",
  "XXvabhdicu:4525": "tadidamavadyotyate /",
  "XXvabhdicu:4526": "eṣa khalu vādī",
  "XXvabhdicu:4527": "icchatyadhvatrayaṃ yasmāt kṛtyataśca dhruvatrayam /",
  "XXvabhdicu:4528": "sarvāstivāda ityuktastasmādādyaścaturvidhaḥ // Abhidh-d_301 //",
  "XXvabhdicu:4529": "khalveṣa sarvāstivādaścaturdhā bhedaṃ pratipannaḥ /",
  "XXvabhdicu:4530": "katham ? tadārabhyate-",
  "XXvabhdicu:4531": "bhāvāṅkānyathikākhyau dvāvavasthānyathiko paraḥ /",
  "XXvabhdicu:4532": "anyathānyathikaścānyaḥ,",
  "XXvabhdicu:4533": "tṛtīyo yuktivādyataḥ // Abhidh-d_302 //",
  "XXvabhdicu:4534": "tatra bhāvānyathiko bhadantadharmatrātaḥ /",
  "XXvabhdicu:4535": "sa hyevamāha- dharmasyādhvasu pravartamānasyānāgatādibhāvamātramanyathā bhavati /",
  "XXvabhdicu:4536": "na dravyānyathātvam /",
  "XXvabhdicu:4537": "yathā suvarṇasya kaṭakādisaṃsthānāntareṇa kriyamāṇasya pūrvasaṃsthānanāśe suvarṇanāśaḥ /",
  "XXvabhdicu:4538": "kṣīrasya vā dadhitvena pariṇamato yathā rasavīryavipākaparityāgo na varṇasyeti /",
  "XXvabhdicu:4539": "tadeṣa vārṣagaṇyapakṣabhajamānatvāttadvargya eva draṣṭavyaḥ /",
  "XXvabhdicu:4540": "yasmāt eṣo 'vasthitasya dravyasya jātilakṣaṇasya samudāyarūpasya vānyathānyathāvasthānalakṣaṇaṃ pariṇāmamicchati /",
  "XXvabhdicu:4541": "lakṣaṇānyathiko bhadantaghoṣaka iha paśyatyatīto dharmo 'tītalakṣaṇena yukto 'nāgatapratyutpannalakṣaṇābhyāmaviyuktaḥ,",
  "XXvabhdicu:4542": "evamanāgatapratyutpannāvapi /",
  "XXvabhdicu:4543": "yathā puruṣaḥ (Jaini_260)",
  "XXvabhdicu:4544": "ekasyāṃ striyāṃ rakto 'nyāsvaviraktaḥ /",
  "XXvabhdicu:4545": "tadasyāpyadhvasaṃkaro bhavatyekasya dharmasya trilakṣaṇayogābhyupagamāt /",
  "XXvabhdicu:4546": "eṣo 'pi puruṣakāraṇi(?)",
  "XXvabhdicu:4547": "vāgurāyāṃ praveśayitavyaḥ /",
  "XXvabhdicu:4548": "avasthānyathiko bhadantavasumitraḥ /",
  "XXvabhdicu:4549": "sa khalvāha- dharmo 'dhvasu pravartamāno 'vasthāmavasthāṃ prāpyānyathānyathāstīti nirdiśyate /",
  "XXvabhdicu:4550": "avasthāntaraviśeṣavikārātsvabhāvāparityāgācca /",
  "XXvabhdicu:4551": "yathā nikṣepavartikaikāṅkavinyastaiketyucyate,",
  "XXvabhdicu:4552": "saiva śatāṅke śataṃ sahasrāṅke sahasramiti /",
  "XXvabhdicu:4553": "anyathānyathiko bhadantabuddhadevaḥ /",
  "XXvabhdicu:4554": "sa brūte /",
  "XXvabhdicu:4555": "dharmo 'dhvasu pravartamānaḥ pūrvāparamavekṣyānyathā cānyathā cocyate /",
  "XXvabhdicu:4556": "naivāsya bhāvānyathātvaṃ bhavati dravyānyathātvaṃ vā /",
  "XXvabhdicu:4557": "athaikā strī pūrvāparamapekṣya mātā cocyate duhitā ca /",
  "XXvabhdicu:4558": "tadvaddharmo 'nāgatapratyutpannamapekṣyātīta ityucyate /",
  "XXvabhdicu:4559": "tathetaro 'pītaradvayamapekṣyeti /",
  "XXvabhdicu:4560": "asyāpyekasyātītasyādhvanaḥ pūrvottarakṣaṇadvayamapekṣyādhvatritvāpattidoṣaprasaṅgaḥ /",
  "XXvabhdicu:4561": "tadebhyaścaturbhyaḥ sarvāstivādebhyastṛtīyaḥ sthaviravasumitraḥ pañcaviṃśatitattvanirāsī paramāṇusaṃcayavādonmāthīca /",
  "XXvabhdicu:4562": "ityato 'sāveva yuktyāgamānusāritvādāptaḥ prāmāṇika ityadhyavaseyam /",
  "XXvabhdicu:4563": "bhadantabuddhadevo 'pi tīrthyapakṣyabhajamānatvānna parigṛhyate /",
  "XXvabhdicu:4564": "bhadantaghoṣako 'pyadhvasaṃkaravāditvādekaikasyādhvano 'dhvatrayalakṣaṇabhāgbhavati /",
  "XXvabhdicu:4565": "(Jaini_261)",
  "XXvabhdicu:4566": "ityatastṛtīya evāpadoṣaḥ / yasmāt-",
  "XXvabhdicu:4567": "kāritreṇādhvanāmepa vyavasthāmabhivāñchati /",
  "XXvabhdicu:4568": "tatkurvanvartamāno 'dhvā kṛte 'tīto 'kṛte paraḥ // Abhidh-d_303 //",
  "XXvabhdicu:4569_0": "ye khalu bhagavatoktāḥ svabhāvasiddhāstraiyādhvikā dharmā atītānāgatapratyutpannāsteṣāmayamācāryaḥ",
  "XXvabhdicu:4569_1": "kriyādvāreṇāvasthābhedamicchatyajahatsvarūpo hetusāmagrīsannidhānaprabodhitaśaktiḥ /",
  "XXvabhdicu:4570": "kriyāvān hi saṃskāro vartamāna ityucyate /",
  "XXvabhdicu:4571": "sa eva tyaktakriyo 'tīto 'nupāttakriyo 'nāgataḥ /",
  "XXvabhdicu:4572": "ityevaṃ ca sati kālatrayasyaikādhikaraṇyamekādhiṣṭhānavyāpāraparicchedyatvaṃ copapannam /",
  "XXvabhdicu:4573": "anyathaikadravyajātinimittābhāve vaiyadhikaraṇye sati kālatrayasaṃbandhābhāvaḥ prāpnuyāditi /",
  "XXvabhdicu:4574": "atrāha codakaḥ- na,",
  "XXvabhdicu:4575": "atītānāgatasyārthasya prajñaptyā vyapadeśasiddheḥ /",
  "XXvabhdicu:4576": "na, paramārthadravyābhāve niradhiṣṭhānaprajñaptivyapadeśānupapatteḥ /",
  "XXvabhdicu:4577": "vartamānāpekṣyastadvyapadeśa iti cet /",
  "XXvabhdicu:4578": "na /",
  "XXvabhdicu:4579": "vartamānasvarūpasthitiśaktikriyābhāve sattvānupapatteḥ,",
  "XXvabhdicu:4580": "sadasatorapekṣāsaṃbandhābhāvācca /",
  "XXvabhdicu:4581": "sattvalakṣaṇamidānīmeva dyotyate atītādīnāṃ padārthānām-",
  "XXvabhdicu:4582": "(Jaini_262)",
  "XXvabhdicu:4583": "buddhyā yasyekṣyate cihnaṃ tatsaṃjñeyaṃ caturvidham /",
  "XXvabhdicu:4584": "paramārthena saṃvṛtyā dvayenāpekṣayāpi ca // Abhidh-d_304 //",
  "XXvabhdicu:4585": "yasya khalvarthavastunaḥ svabhāvasiddhasvarūpasyāviparītākārayā dharmopalakṣaṇayā paricchinnaṃ lakṣaṇamupalakṣyate tatsaddravyamityucyate /",
  "XXvabhdicu:4586": "tatpunaḥ sat pratibhidyamānaṃ caturvidhaṃ bhavati /",
  "XXvabhdicu:4587": "(Jaini_263)",
  "XXvabhdicu:4588": "paramārthena yannityaṃ svabhāvena saṃgṛhītaṃ na kadācitsvamātmānaṃ jahāti,",
  "XXvabhdicu:4589": "viśiṣṭajñānābhidhānāpauruṣeyaviṣayisaṃbandhaṃ tatparamārthasadityucyate /",
  "XXvabhdicu:4590": "yatpunaranekaparamārthasatyapṛṣṭhena byavahārārthaṃ prajñaptirūpatayā nirdiśyate tatsaṃvṛtisat /",
  "XXvabhdicu:4591": "tadyathā dhaṭapaṭavanapugdalādikam /",
  "XXvabhdicu:4592": "kiñcidubhayathā /",
  "XXvabhdicu:4593": "tadyathā pṛthivyādi /",
  "XXvabhdicu:4594": "kiñcitsattvā pekṣayā pitṛputraguruśiṣyakartṛkriyādi //",
  "XXvabhdicu:4595": "atha yadidamuktaṃ dravyasanto 'tītānāgatādhvasthā dharmā iti tadāgamayuktyanabhidhānādabhidhānamātram /",
  "XXvabhdicu:4596": "tasmādāgamayuktibhyāmupapādyo 'yamartha ityata idaṃ pratijñāyate-",
  "XXvabhdicu:4597": "(Jaini_264)",
  "XXvabhdicu:4598": "sadatītāsamutpannaṃ buddhoktervartamānavat /",
  "XXvabhdicu:4599": "dhīnāmagocaratvacca tatsattvaṃ vartamānavat // Abhidh-d_305 //",
  "XXvabhdicu:4600": "uktaṃ hi bhagavatā- “asti bhikṣavo 'tītaṃ rūpaṃ nocedatītaṃ rūpaṃ abhaviṣyanneme sattvā atīte rūpe samarañjyantaḥ /",
  "XXvabhdicu:4601": "yasmāttarhyastyatītaṃ rūpaṃ tasmādime sattvā atīte rūpe saṃrañjyante /",
  "XXvabhdicu:4602": "” evamanāgatapratyutpannaṃ ceti vācyam /",
  "XXvabhdicu:4603": "vibhaktipratirūpako 'yaṃ nipāta iti cet /",
  "XXvabhdicu:4604": "na /",
  "XXvabhdicu:4605": "vartamāne 'pi tatprasaṅgāt /",
  "XXvabhdicu:4606": "kriyāvacanena cottarapadena pūrvasya kriyāvacanasyaiva padasya sāmānādhikaraṇyāt /",
  "XXvabhdicu:4607": "(Jaini_265)",
  "XXvabhdicu:4608": "punaścoktaṃ bhagavatā- “rūpamanityamatītānāgatam,",
  "XXvabhdicu:4609": "kaḥ punarvādaḥ pratyutpannasya ?",
  "XXvabhdicu:4610": "evaṃdarśī śrutavānāryaśrāvako 'tīte rūpe 'napekṣo bhavatyanāgataṃ rūpaṃ nābhinandati /",
  "XXvabhdicu:4611": "pratyutpannasya rūpasya nirvide virāgāya nirodhāya pratipanno bhavati /",
  "XXvabhdicu:4612": "atītaṃ cedrūpaṃ nābhaviṣyanna śrutavānāryaśrāvako 'tīte rūpe 'napekṣo 'bhaviṣyat;",
  "XXvabhdicu:4613": "yasmāttarhyastyatītaṃ rūpaṃ tasmācchrutavānāryaśrāvakaḥ atīte rūpe 'napekṣo bhavati” iti vistaraḥ /",
  "XXvabhdicu:4614": "tathoktam- yacchāriputra karmābhyatītaṃ kṣīṇaṃniruddhaṃ vigataṃ vipariṇataṃ tadastīti /",
  "XXvabhdicu:4615": "taccet karma śāriputra nābhaviṣyannehaikatīyastaddhetoḥ tatpratyayādapāya durgativinipātaṃ kāyasya bhedānnarakeṣūpapatsyate” iti vistaraḥ /",
  "XXvabhdicu:4616": "(Jaini_266) tadāhitacittabhāvanāṃ sandhāya vacanādadoṣa iti cet /",
  "XXvabhdicu:4617": "na /",
  "XXvabhdicu:4618": "uktottaratvāt /",
  "XXvabhdicu:4619": "uktottaro hyeṣa vādaḥ /",
  "XXvabhdicu:4620": "kiṃ tilapīḍakavatpunarāvartase ?",
  "XXvabhdicu:4621": "kiñca, bhāvanābhāvyamānacittayoḥ svarūpaśaktikriyānupapatteḥ puṣṭavāsitatailavat,",
  "XXvabhdicu:4622": "anyānanyatvādivakṣyamāṇadoṣācca /",
  "XXvabhdicu:4623": "paramārthaśūnyatāsūtrādasaditi cet /",
  "XXvabhdicu:4624": "na /",
  "XXvabhdicu:4625": "tadarthāparijñānāt /",
  "XXvabhdicu:4626": "tata evānāgatādyastitvasiddheśca /",
  "XXvabhdicu:4627": "tatraitat syāt- paramārthaśūnyatā sūtre bhagavatā (Jaini_267)",
  "XXvabhdicu:4628": "vispaṣṭamanāgatādināstitvaṃ pradarśitam /",
  "XXvabhdicu:4629": "tatra hyaktam- “cakṣurūtpadyamānaṃ na kutaścidāgacchati,",
  "XXvabhdicu:4630": "nirudhyamānaṃ na kvacitsaṃnicayaṃ gacchati” iti vistaraḥ /",
  "XXvabhdicu:4631": "atītānāgatasadbhāve cāgatigatidoṣābhyupagamaḥ prāpnotīti /",
  "XXvabhdicu:4632": "etacca na / kutaḥ ?",
  "XXvabhdicu:4633": "sūtrārthāparijñānāt /",
  "XXvabhdicu:4634": "ata evānāgatādyastitvasiddheśca /",
  "XXvabhdicu:4635": "sūtrasya tāvadayamarthaḥ /",
  "XXvabhdicu:4636": "yaduktam- “cakṣurutpadyamānaṃ na kutaścidāgacchati,",
  "XXvabhdicu:4637": "nirudhyamānaṃ na kvacitsaṃnicayaṃ gacchati” iti tadvedoktavādavidhipratiṣedhārthaṃ sāṃkhyamatavyudāsārthaṃ ca /",
  "XXvabhdicu:4638": "vede hyaktam- “pañcatvamāpadyamānasya cakṣurādityādāgataṃ punastatraiva prativigacchati /",
  "XXvabhdicu:4639": "śrotramākāśam /",
  "XXvabhdicu:4640": "ghrāṇaṃ pṛthivīm /",
  "XXvabhdicu:4641": "jihvā āpaḥ /",
  "XXvabhdicu:4642": "kāyo vāyum /",
  "XXvabhdicu:4643": "manaḥ salilaṃ somamityarthaḥ /",
  "XXvabhdicu:4644": "” tatpratiṣedhārthaṃ bhagavānavocat- “cakṣurutpadyamānaṃ na kutaścidāgacchati” iti vistaraḥ /",
  "XXvabhdicu:4645": "(Jaini_268)",
  "XXvabhdicu:4646": "sāṃkhyāḥ khalvapyācakṣate- “cakṣuṣpradhānādāgacchati tatraiva ca punarvigacchati” iti /",
  "XXvabhdicu:4647": "tannirāsārtha ca bhagavānavocat- “cakṣarutpadyamānaṃ na kutaścidāgacchati /",
  "XXvabhdicu:4648": "” adeśapradeśasthāḥ khalvanāgatātītaparamāṇvavijñaptisaṃjñitā dharmāḥ iti tadāgamanagamanānupapattiḥ /",
  "XXvabhdicu:4649": "kastarhi vākyārtha /",
  "XXvabhdicu:4650": "- “abhūtvā bhavati /",
  "XXvabhdicu:4651": "bhūtvā ca prativigacchati” iti ?",
  "XXvabhdicu:4652": "dvividhaṃ hi cakṣurdravyasadeva paramārthasato yadaprabuddhamubhayam(?) /",
  "XXvabhdicu:4653": "anyatprabuddhamanu(- ddhamu ?)",
  "XXvabhdicu:4654": "pāttakriyam /",
  "XXvabhdicu:4655": "pūrvaṃ taddhetūnpratītya kriyāmupādatte prabudhyata ityarthaḥ /",
  "XXvabhdicu:4656": "upāttakriyaṃ ca dvitīyam /",
  "XXvabhdicu:4657": "taddhi kriyāmujjhatprativigacchatītyuktaṃ bhavati /",
  "XXvabhdicu:4658": "sāṃkhyamataniṣedhārthaṃ vā /",
  "XXvabhdicu:4659": "sāṃkhyānāṃ khalvekaṃ kāraṇaṃ nityaṃ svāṃ jātimajahattena tena vikāraviśeṣātmanā bhūtvā bhūtvānyenānyena kāryaviśeṣātmanā pariṇamatīti /",
  "XXvabhdicu:4660": "tatpratiṣedhārthaṃ bhagavānavocat- “cakṣurutpadyamānaṃ na kutaścidāgacchati nirudhyamānaṃ na kvacitsaṃnicayaṃ gacchati” iti /",
  "XXvabhdicu:4661": "cakṣurabhūtvā vartamāne 'dhvani kṣaṇamātraṃ kriyārūpamādaya tyaktvā punaradarśanaṃ gacchati /",
  "XXvabhdicu:4662": "kiñcānyat, ata evānāgatāstitvasiddheḥ /",
  "XXvabhdicu:4663": "yaduktamasminneva sūtre cakṣurutpadyamānaṃ na kutaścidāgacchati” ityatraitadādarśitam /",
  "XXvabhdicu:4664": "sadidaṃ cakṣurantaraṅgabahiraṅgakāraṇasāmagrīsannidhānopādhivaśena kriyāmupādadānaṃ na kutaścidāgacchati /",
  "XXvabhdicu:4665": "kutaḥ punastatsattvamiti cet /",
  "XXvabhdicu:4666": "mukhyasattāviṣṭe kartari śānacovidhānānnirudhyamānavaditi /",
  "XXvabhdicu:4667": "tasmād durvihitavetāḍotthānavat sautrāntikaiḥ svapakṣopaghātāya sūtrametadāśrīyate /",
  "XXvabhdicu:4668": "evaṃ tāvadāgamātsiddhamadhvatrayāstitvam /",
  "XXvabhdicu:4669": "yuktito 'pi- 'dhīnāmagocaratvācca tatsattvaṃ vartamānavat /",
  "XXvabhdicu:4670": "'; tadākārayā khalu buddhyā yasyārthasya svasāmānyalakṣaṇaṃ paricchidyate,",
  "XXvabhdicu:4671": "yaśca buddhoktanāmakāyadharmakāyābhyāmabhidyotyate sa paramārthato vidyate /",
  "XXvabhdicu:4672": "katham ? vartamānacakṣūrūpādivat /",
  "XXvabhdicu:4673": "jñānajñeyābhidhānābhidheyasaṃbandhaḥ khalvakṛtakaiti śiṣṭāḥ pratipadyante //",
  "XXvabhdicu:4674": "asadālambanāpi buddhirastīti cet /",
  "XXvabhdicu:4675": "atrāpadiśyate-",
  "XXvabhdicu:4676": "(Jaini_269)",
  "XXvabhdicu:4677": "nāsadālambanā buddhirāgamādupapattitaḥ /",
  "XXvabhdicu:4678": "āgamastāvat- “cakṣuḥ pratītya rūpaṃ cotpadyate cakṣurvijñānaṃ yāvanmanaḥ pratītya dharmāṃścotpadyate manovijñānam /",
  "XXvabhdicu:4679": "etāvaccaitatsarvamasti” ityuktaṃ bhagavatā /",
  "XXvabhdicu:4680": "tatra manovijñānaṃ traiyadhvikāsaṃskṛtadharmaviṣayāyama,",
  "XXvabhdicu:4681": "pañcavijñānakāyāḥ pratyutpannapañcaviṣayālambanāḥ /",
  "XXvabhdicu:4682": "na tu kvacidasadālambanamuktaṃ nāpi tadastīti tadviṣayabuddhyabhāvaḥ /",
  "XXvabhdicu:4683": "tathoktam- “yaduta loke nāsti tadahaṃ drakṣyāmi” iti vistaraḥ / (Jaini_270)",
  "XXvabhdicu:4684": "tathā- “trayāṇāṃ sannipātaḥ sparśaḥ /",
  "XXvabhdicu:4685": "sahajātā vedanā” iti vistaraḥ /",
  "XXvabhdicu:4686": "etenābhidhānābhidheyasaṃbandhaḥ pratyuktaḥ /",
  "XXvabhdicu:4687": "tadevaṃ sati sūtre 'sminmadhyamāpratipatpradarśitā /",
  "XXvabhdicu:4688": "yaduta- kenacitprakāreṇa śūnyāḥ saṃskārāḥ mithyāparikalpitena puruṣālayavijñānābhūtaparikalpādinā /",
  "XXvabhdicu:4689": "kenacidaśūnyāḥ,",
  "XXvabhdicu:4690": "yaduta- svalakṣaṇasāmānyalakṣaṇābhyāmiti /",
  "XXvabhdicu:4691": "yathā kātyāyana sūtre- “lokasamudayaṃ jñātvā yā loke nāsti tā sā na bhavati /",
  "XXvabhdicu:4692": "lokanirodhaṃ jñātvā yā loke 'sti tā sā na bhavati itīmau dvāvantau parityajya madhyamayā pratipadā tathāgato dharmaṃ deśayati /",
  "XXvabhdicu:4693": "” na caitad dva yamastināstitvākhyamekādhikaraṇaṃ virodhādupapadyate na ca niradhiṣṭhānam /",
  "XXvabhdicu:4694": "nāpi khapuṣpaśūnyādhiṣṭhitam /",
  "XXvabhdicu:4695": "(Jaini_271)",
  "XXvabhdicu:4696": "yuktirapi / jñānajñeyābhidhānābhidheyasaṃbandhasyākṛtakatvāt /",
  "XXvabhdicu:4697": "nāstiśaśaviṣāṇamityasya jñānasyābhidhānasya cāsadviṣayatvamiti cet /",
  "XXvabhdicu:4698": "tatra brūmaḥ-",
  "XXvabhdicu:4699": "anyāpekṣye 'tha saṃbandhaprtiṣedho 'śvaśṛṅgayoḥ // Abhidh-d_306 //",
  "XXvabhdicu:4700": "yo 'yaṃ nāsti śaśaviṣāṇādipratiṣedho 'sya tarhi kiṃ pratiṣedhyam ?",
  "XXvabhdicu:4701": "yadyasadālambanā buddhirnāstyabhidhānaṃ vā nirabhedheyamiti ?",
  "XXvabhdicu:4702": "atrāpadiśyate /",
  "XXvabhdicu:4703": "'anyāpekṣye 'tha saṃbandhapratiṣedhaḥ /",
  "XXvabhdicu:4704": "'; kāryakāraṇādistrividhaḥ saṃbandho 'tra goviṣāṇādiṣu pūrvadṛṣṭaḥ śaśaviṣāṇādiṣu pratiṣiddhyate /",
  "XXvabhdicu:4705": "śaśaśiromātrakākāśadhātusaṃbandhadarśanādyadi śaśaśirasyapi viṣāṇama viṣyattadvadevopalapsyata /",
  "XXvabhdicu:4706": "na copalabhyate /",
  "XXvabhdicu:4707": "tasmātsaṃbandhāntarāpekṣaṃ śaśaviṣāṇaśabdagaḍumātraṃ nañā saṃbandhyantarasaṃbandhabuddhyapekṣeṇāvadyotyate,",
  "XXvabhdicu:4708": "na tu kiñcidabhidhānamabhidheyaṃ vā pratiṣedhyātmanā śrīyata iti siddhaṃ sarvā buddhiḥ sadviṣayeti /",
  "XXvabhdicu:4709": "etenājātaṃ dhvastaṃ ca goviṣāṇaṃ pratyuktam /",
  "XXvabhdicu:4710": "gośiromātramākāśadhātuveṣṭitaṃ dṛṣṭvā janiṣyate dhvastaṃ vā goviṣāṇamiti draṣṭavyam /",
  "XXvabhdicu:4711": "trayodaśāyatanapratiṣedhabuddhiviṣayād astitvādasadālambanā buddhirastīti cet /",
  "XXvabhdicu:4712": "na /",
  "XXvabhdicu:4713": "bhagavataiva vāgvastumātrametaditi nirṇītatvāt /",
  "XXvabhdicu:4714": "uktaṃ hi bhagavatā hastatālopame sūtre- “etāvatsarvaṃ yaduta cakṣū rūpaṃ ca yāvanmano dharmāṃśca /",
  "XXvabhdicu:4715": "yaḥ kaścidetad dvaya pratyākhyāyānyad dvayaṃ jñeyamabhidheyaṃ vā (Jaini_272)",
  "XXvabhdicu:4716": "kalpayet vāgvastumātramevāsya syāt /",
  "XXvabhdicu:4717": "pṛṣṭo vā na saṃprajānīyāduttare vā saṃmohamāpadyeta /",
  "XXvabhdicu:4718": "yathāpi tadaviṣayatvāt /” iti /",
  "XXvabhdicu:4719": "kiñca, astiśaśaviṣāṇābhidhānābhidheyavannāstyuktirapi vāgvastumātraṃ viṣāṇākhyābhidheyārthasaṃbandhavihīnam /",
  "XXvabhdicu:4720": "etena ṣaṣṭhaḥ skandhaḥ pratyuktaḥ /",
  "XXvabhdicu:4721": "kiñca, pañcaskandhaviṣayaviparītajñānapratiṣedhāt /",
  "XXvabhdicu:4722": "alātacakrabuddhipratiṣedhavat,",
  "XXvabhdicu:4723": "dvicandrabuddhipratiṣedhavacca /",
  "XXvabhdicu:4724_0": "uktaṃ hi bhagavatā- “ye kecidātmeti samanupaśyantaḥ samanupaśyanti sarve ta imāneva",
  "XXvabhdicu:4724_1": "pañcopādānaskandhānsamanupaśyantaḥ samanupaśyanti” iti skandhaviṣaye caiṣā nityātmadravyabhrāntirityavadyotyate /",
  "XXvabhdicu:4725": "kiñca, nañaḥ sadasatpratiṣedhyaviṣayatvānupapatteśca /",
  "XXvabhdicu:4726": "santaṃ tāvadarthaṃ na pratiṣeddhum samarthaḥ /",
  "XXvabhdicu:4727": "yadi hi santamarthaṃ śaknuyātpratiṣeddhuṃ na rājāno hastyaśvaṃ bibhṛyurna santi dasyava ityevaṃ brūyuḥ /",
  "XXvabhdicu:4728": "ityukte dasyūnāmabhāvaḥ syāt /",
  "XXvabhdicu:4729": "na caitadasti /",
  "XXvabhdicu:4730": "athāsantaṃ pratiṣedhayati,",
  "XXvabhdicu:4731": "tenābhāvapratiṣedhādbhāva eva syāditi /",
  "XXvabhdicu:4732": "tasmānnaño na goviṣāṇādiḥ nāpi śaśaviṣāṇādiḥ pratiṣidhyate /",
  "XXvabhdicu:4733": "kiṃ tarhi /",
  "XXvabhdicu:4734": "śaśākāśadhātusaṃbandhabuddhyapekṣeṇa goviṣāṇādidravyāsaṃbandhabuddhayo 'vadyotyante /",
  "XXvabhdicu:4735": "siddhā sadālambanaiva buddhiḥ /",
  "XXvabhdicu:4736": "evamanyatrāpi /",
  "XXvabhdicu:4737": "rūpādau vastuni kṣīṇe satyevotpadyate matiḥ /",
  "XXvabhdicu:4738": "sā jñānasyāsanākārā śāstustathānyacittavat // Abhidh-d_307 //",
  "XXvabhdicu:4739": "rūpādau khalvapivastunyabhyatīte satyeva buddhirutpadyate /",
  "XXvabhdicu:4740": "na hyasadālambanā buddhirutpadyate /",
  "XXvabhdicu:4741": "sadālambanā buddhirastītyupapāditam /",
  "XXvabhdicu:4742": "na ca no dravyaṃ vinaśyatītyuktam /",
  "XXvabhdicu:4743": "yadetada rūpādidravyaṃ pūrvānubhūtaṃ tadeva tatsmṛtyā gṛhyata ityupariṣṭādapi sādhayiṣyāmaḥ /",
  "XXvabhdicu:4744": "yā tarhi niruddhadevadattānusmṛtirdhaṭānusmṛtirvā sā kathaṃ jāyate ?",
  "XXvabhdicu:4745": "atītānāga tayordevadattaghaṭaprajñaptyupādānayoriti /",
  "XXvabhdicu:4746": "atra brūmaḥ /",
  "XXvabhdicu:4747": "sāpi khalu sāvidyāsyāsadākārotpadyate sthāṇvādau puruṣādibuddhivat /",
  "XXvabhdicu:4748": "niravidyasya tu śāstustattvākārā bhavati rūpādidharmamātrabuddhireva /",
  "XXvabhdicu:4749": "(Jaini_273) tadyathā paracittavidaḥ svalakṣaṇākārā buddhirutpadyate /",
  "XXvabhdicu:4750": "tatsāmarthyopādhivaśenānyathāpi jānīte /",
  "XXvabhdicu:4751": "tadvattatsāmarthyeṇa bhāvinīṃ bhūtāṃ ca saṃjñāṃ rūpādiṣu devadattaghaṭalakṣaṇāṃ pratipadyata iti //",
  "XXvabhdicu:4752": "itaśca sadatītānāgatam-",
  "XXvabhdicu:4753": "harṣotpādabhayodvegasmṛtyutpattyaṅgabhāvataḥ /",
  "XXvabhdicu:4754": "atītānāgataṃ hi mitramamitraṃ vā manasi kṛtvā harṣotpādabhayādayo 'bhyupajāyante /",
  "XXvabhdicu:4755": "te cānimittā na bhavitumarhanti /",
  "XXvabhdicu:4756": "katham ? vartamānavat /",
  "XXvabhdicu:4757": "/",
  "XXvabhdicu:4758": "tadyathā sati vartamāne mitre 'mitre vā harṣabhayādayo bhavanti nāsatīti tadvat /",
  "XXvabhdicu:4759": "kiñca,",
  "XXvabhdicu:4760": "sāṅgasya śaktyabhivyakteḥ sadīpaghaṭarūpavat // Abhidh-d_308 //",
  "XXvabhdicu:4761": "vidyamānasya khalvanāgatasya vastuno 'tītapratyutpannasahakārikāraṇasāmagrīgṛhītasya śaktimātramāvirbhavati /",
  "XXvabhdicu:4762": "katham ? 'sadīpaghaṭarūpavat /",
  "XXvabhdicu:4763": "'; tadyathā tamasi vidyamānasya ghaṭarūpasya svātmodbhāvanaśaktiḥ pradīpādikāraṇasāmagrīsannidhāne sati bhavati tadvaditi /",
  "XXvabhdicu:4764": "itaścāstyanāgatam //",
  "XXvabhdicu:4765": "janīhākartṛ sādhyatvātpañcabhāvavikāravat /",
  "XXvabhdicu:4766": "tadyathā asti vipariṇamate vardhate kṣīyate vinaśyatīti sati mukhyasattāviṣṭe kartari ete pañca bhāvavikārā bhavanti /",
  "XXvabhdicu:4767": "tadvajjāyata ityayamapi ṣaṣṭhaḥ bhāvavikāraḥ sati mukhyāviṣṭe kartari bhavitumarhatīti /",
  "XXvabhdicu:4768": "kiñca jāyamānatā sattā naśyatā nāsāmānādhikaraṇye satyananyatāpattisaṅkaradoṣaprasaṅgāt /",
  "XXvabhdicu:4769": "vaiyadhikaraṇyābhyupagame saṃbandhābhāvādekatra tadvyapadeśānupapattiḥ /",
  "XXvabhdicu:4770": "kiñca, jāyamānatādikriyābhāve 'stitvāyogāt /",
  "XXvabhdicu:4771": "katham ? śaśaviṣāṇavaditi /",
  "XXvabhdicu:4772": "upacārasatteti cet /",
  "XXvabhdicu:4773": "na /",
  "XXvabhdicu:4774": "mukhyasattāyāṃ satyāmupacārasadbhāvāt,",
  "XXvabhdicu:4775": "vakṣyamāṇadoṣācca /",
  "XXvabhdicu:4776": "itaścāsti-",
  "XXvabhdicu:4777": "sataḥ kriyāṅgatādṛṣṭervikāryaprāpyakarmavat // Abhidh-d_309 //",
  "XXvabhdicu:4778": "tadyathā vikārye karmaṇi sati karaṇaṃ dṛṣṭaṃ kāśātkaṭī karoti /",
  "XXvabhdicu:4779": "prāpye ca karmaṇi sati grāmaṃ gacchati devadattaḥ sūryaṃ ca paśyatīti gamanadṛśikriye sati karmaṇi bhavataḥ /",
  "XXvabhdicu:4780": "tadvannirvartye 'pi karmaṇi mukhyadravyāstitve sati devadattakartṛkā ghaṭakriyopapadyata iti //",
  "XXvabhdicu:4781": "sāṃkhyaḥ paśyati- vidyamānameva jāyate /",
  "XXvabhdicu:4782": "tadyathā kṣīre vidyamānaṃ dadhi,",
  "XXvabhdicu:4783": "kāryakāraṇayorekatvāt /",
  "XXvabhdicu:4784": "taṃ pratyapadiśyate-",
  "XXvabhdicu:4785": "(Jaini_274)",
  "XXvabhdicu:4786": "dvitīyaṃ janma jātasya vastuno nopapadyate /",
  "XXvabhdicu:4787": "yadi khalu kṣīre dadhyādayo vikārāḥ santi bīje cāṅkurādayaḥ śukraśoṇite ca kalalādayaḥ,",
  "XXvabhdicu:4788": "teṣāṃ jātānāṃ kṣīrādivajjanma punarna yujyate /",
  "XXvabhdicu:4789": "yathā ca na yujyate tathā pūrvamevāviṣkṛtam /",
  "XXvabhdicu:4790": "vaiśeṣiko manyate- kapāleṣvavidyamānaṃ ghaṭadravyaṃ tantuṣu cāvidyamānaṃ paṭadravyaṃ kapālatantusaṃyogādutpadyate /",
  "XXvabhdicu:4791": "gauṇyā ca kalpanayā viprakṛtā(ṣṭā ?)",
  "XXvabhdicu:4792": "vasthāviṣayā janikartṛ sattā vyapadiśyata iti /",
  "XXvabhdicu:4793": "asyāpyavayavidravyaṃ sahāvayavaiḥ pūrvameva vihitottaram /",
  "XXvabhdicu:4794": "yatpunaruktamupacārasattayā janikartopadiśyata ityatra brūmaḥ-",
  "XXvabhdicu:4795": "mukhyasattā guṇābhāvādgauṇī sattā na vidyate // Abhidh-d_310 //",
  "XXvabhdicu:4796": "na hi mukhyasattāyāṃ guṇābhāve 'vayavābhāve vā kāraṇeṣu prāgutpattyabhāve vā kāryasattopacāro yujyate //",
  "XXvabhdicu:4797": "kasmāt ?",
  "XXvabhdicu:4798": "sādharmye sati tadvṛttervyāhāraṃ madhuroktivat /",
  "XXvabhdicu:4799": "tadyathā madhuravāgdevadatta iti vāci mādhuryaguṇayuktasya guḍadravyasya madhuno vā sādharmyamabhilaṣaṇīyatā vidyate ityato vāci mādhuryaśabdaḥ prayujyate /",
  "XXvabhdicu:4800": "kanyāmukhe ca candrakāntisādṛśyaṃ dṛṣṭvā candraśabdaḥ prayujyate /",
  "XXvabhdicu:4801": "vāhīke ca jāḍyasādharmyādgośabdaḥ prayujyate- gaurayaṃ vāhīka ityevamādi /",
  "XXvabhdicu:4802": "na ca tathā kaścidaguṇāvayavagandho 'pi tantuṣu tatsaṃyoge vā prāgutpattyabhāve nirātmanaḥ kāryasyāstīti /",
  "XXvabhdicu:4803": "na ca kāryaṃ kiñcidīṣatkṛtamupapadyate /",
  "XXvabhdicu:4804": "niṣṭhāsattaikakālābhyupagamāt /",
  "XXvabhdicu:4805": "prāgavyapadeśyaṃ vastumātraṃ viprakṛtaṃ jāyata iti cet /",
  "XXvabhdicu:4806": "na /",
  "XXvabhdicu:4807": "uktottaratvāt /",
  "XXvabhdicu:4808": "mama tu candrakoṭīprakāśalakṣaṇo dṛṣṭānto vidyate /",
  "XXvabhdicu:4809": "āviṣṭaliṅgamukhyasya janmeṣṭaṃ dārakādivat // Abhidh-d_311 //",
  "XXvabhdicu:4810": "ayaṃ hi janirabhiniṣkramaṇādivacano nāsatprādurbhāvavacanaḥ /",
  "XXvabhdicu:4811": "katham ? 'dārakādivat'; /",
  "XXvabhdicu:4812": "tadyathā dārako mukhyasattāviṣṭo mātṛkukṣerniṣkramaṇe jāyata ityucyate /",
  "XXvabhdicu:4813": "tadvadatrāpīti /",
  "XXvabhdicu:4814": "dārṣṭāntikaḥ khalu brūte- kāraṇaśaktiṣu nirātmakajanikartrupacāraḥ pravartate /",
  "XXvabhdicu:4815": "taṃ prati brūmaḥ-",
  "XXvabhdicu:4816": "syātkhapuṣpaiḥ khamutphullaṃ syāñjaṭālaśca darduraḥ /",
  "XXvabhdicu:4817": "svabhāvo yadi bhāvanāṃ prāgabhūtvā samudbhavet // Abhidh-d_312 //",
  "XXvabhdicu:4818": "na hyasataḥ kasyacicchaśaviṣāṇāderutpādo bhavati nairātmyāviśeṣasarvāsadutpattiprasaṅgāt /",
  "XXvabhdicu:4819": "(Jaini_275) taddhetukānāṃ ca jāyamānajātanaśyatkāleṣvātmāstitvasthitaśaktīnāmanupapatteḥ /",
  "XXvabhdicu:4820": "kāraṇānāṃ ca kāryātmakatvāt prāgutpatterasattvam,",
  "XXvabhdicu:4821": "asattvādanupapattidoṣāpattiḥ /",
  "XXvabhdicu:4822": "kutaśca nābhāvo bhāvībhavati ?",
  "XXvabhdicu:4823": "sthitiśaktikriyāyogāt //",
  "XXvabhdicu:4824": "kathamayoga iti cet /",
  "XXvabhdicu:4825": "tadāviṣkriyate-",
  "XXvabhdicu:4826": "sthitiśaktiparityaktāndharmānnāśānvitodayān /",
  "XXvabhdicu:4827": "vada somya kathaṃ yāti pratītyā vastu vastutām // Abhidh-d_313 //",
  "XXvabhdicu:4828": "iha khalu bhavatāmahetuko vināśaḥ sarvotpattimatāṃ nityasaṃnihitaḥ /",
  "XXvabhdicu:4829": "tasmiṃśca sati janmasthitiśaktikriyā na vidyante, virodhāt /",
  "XXvabhdicu:4830": "tāsvasatīṣu kāraṇamapi caiva vinaṣṭam /",
  "XXvabhdicu:4831": "tadasminnasati kiṃ pratītya asannirātmakaṃ vastu vastutāṃ yātītyācakṣva /",
  "XXvabhdicu:4832": "kathaṃ te kāryaṃ kāraṇaṃ vopapadyate ?",
  "XXvabhdicu:4833": "satāṃ hi saṃjñāsaṃjñijñānajñeyakriyākāraṇahetuphalādīnāmanyonyāpekṣaprajñapteḥ /",
  "XXvabhdicu:4834": "atha tavābhāvo na kaścidasti bhāvavirodhī,",
  "XXvabhdicu:4835": "kathaṃ tarhi sa bhāvo naṣṭa ityucyate ?",
  "XXvabhdicu:4836": "tasmādbhavato vāṅmātrametat,",
  "XXvabhdicu:4837": "mama tu vidyamānayorevopakāryupakārakabhāvo yuktaḥ /",
  "XXvabhdicu:4838": "yasmāt-",
  "XXvabhdicu:4839": "(Jaini_276)",
  "XXvabhdicu:4840": "loke dṛṣṭaḥ satoreva parasparamanugrahaḥ /",
  "XXvabhdicu:4841": "tadvadevopaghāto 'pi nāśvaśṛṅgāhipādayoḥ // Abhidh-d_314 //",
  "XXvabhdicu:4842": "anugrahopaghātayośca kāryakāraṇasaṃbandhopacāraśca satoreva bhavatītyāstanandhayebhyaḥ prasiddhametat,",
  "XXvabhdicu:4843": "nāsatoḥ na ca sadasatoriti //",
  "XXvabhdicu:4844": "vaitulikaḥ kalpayati-",
  "XXvabhdicu:4845": "yatpratītyasamutpannaṃ tatsvabhāvānna vidyate /",
  "XXvabhdicu:4846": "yatkhalu nisvabhāvaṃ nirātmakaṃ hetūnpratītya jāyate tasya khalu svabhāvo nāsti /",
  "XXvabhdicu:4847": "na hi tatkāraṇeṣu pratyekamavasthitaṃ nāpi bhāgaśo nāpyanyatra kvacit /",
  "XXvabhdicu:4848": "nāpi hetusamudāye tadrūpābhāvāt /",
  "XXvabhdicu:4849": "yacca na kvacidasti tatkatamena svabhāvenotpatsyata iti nāsti svabhāvaḥ /",
  "XXvabhdicu:4850": "yasya ca nāsti svabhāvaḥ tatkathamastītyucyate ?",
  "XXvabhdicu:4851": "tasmādalātacakravannisvabhāvatvāt sarvadharmā nirātmāna iti /",
  "XXvabhdicu:4852": "taṃ pratyapadiśyate-",
  "XXvabhdicu:4853": "(Jaini_277)",
  "XXvabhdicu:4854": "na vidyate svabhāvādyadvidyate tattato 'nyathā // Abhidh-d_315 //",
  "XXvabhdicu:4855": "brahmodyametat- yatpratītyasamutpannaṃ tatsaṃvṛtyātmanā vidyate vanasaṃghādivat /",
  "XXvabhdicu:4856": "yatparamārthato vidyate taraya pratītyāvasthāśaktimūrtikriyādimātramutpadyata iti //",
  "XXvabhdicu:4857": "tasya tarhi hetavo vidyamānasya kamupakāraṃ kurvantīti ?",
  "XXvabhdicu:4858": "atrābhidhīyate /",
  "XXvabhdicu:4859": "na khalu dravyasvabhāvāstitvaṃ prati kañcidupakāraṃ kurvanti /",
  "XXvabhdicu:4860": "na ca svabhāvasyāpekṣya prajñaptiḥ / kiṃ tarhi ?",
  "XXvabhdicu:4861": "prakurvanti daśāmātraṃ hetavo vastunaḥ sataḥ /",
  "XXvabhdicu:4862": "rājatvaṃ rājaputrasya sātmakasyaiva mantriṇaḥ // Abhidh-d_316 //",
  "XXvabhdicu:4863_0": "tadyathābhijātasya rājaputrasya vidyamānasya mantriṇaḥ sabalasamudayāḥ parigrahānugrahamātreṇopakurvanto",
  "XXvabhdicu:4863_1": "rājatvaṃ kurvantyevamanāgatasya vastunaḥ sato hetupratyayāḥ sametya lakṣaṇamātraṃ",
  "XXvabhdicu:4863_2": "vartamānākhyamaiśvaryādhipatyaṃ kurvantītyavaboddhavyam //",
  "XXvabhdicu:4864": "anye punarvarṇayanti-",
  "XXvabhdicu:4865": "dharmāṇāṃ sati sāmagrye sāmarthyamupajāyate /",
  "XXvabhdicu:4866": "citānāṃ paramāṇūnāṃ yadvadātmopalambhane // Abhidh-d_317 //",
  "XXvabhdicu:4867": "yathā khalu paramāṇusaṃcayaścakṣuṣā gṛhyate,",
  "XXvabhdicu:4868": "pratyekaṃ paramāṇavo na gṛhyante,",
  "XXvabhdicu:4869": "tathā kāraṇasāmagrye sati dharmāṇāṃ kriyāsāmarthyamupajāyata iti draṣṭavyam /",
  "XXvabhdicu:4870": "bhadantakumāralātaḥ paśyati- vātāyanapraviṣṭasyāntaḥpārśvadvaye 'pi truṭayaḥ santi /",
  "XXvabhdicu:4871": "raśmigatasya tu darśanamasya truṭe raśmipārśvagāstvanumeyāḥ /",
  "XXvabhdicu:4872": "etena vyākhyātaṃ dharmāṇāmadhvayordvayorastitvam /",
  "XXvabhdicu:4873": "prāpya jñānātiśayaṃ munayaḥ paśyanti,",
  "XXvabhdicu:4874": "tāstu dhīrhi trikajā //",
  "XXvabhdicu:4875": "(Jaini_278)",
  "XXvabhdicu:4876": "yastu manyate 'tītaṃ karmābhāvībhavatyanāgataṃ ca na vidyate taṃ pratyapadiśyate-",
  "XXvabhdicu:4877": "karmātītamasadyasya phalaṃ bhāvi karotyasat /",
  "XXvabhdicu:4878": "vyaktaṃ vandhyāsutastasya jāyate vyantarātmajāt // Abhidh-d_318 //",
  "XXvabhdicu:4879": "na hi bhavato vartamānakālāstitvamupapadyate,",
  "XXvabhdicu:4880": "atītānāgatahetuphalābhāvāt,",
  "XXvabhdicu:4881": "vandhyāvyantaraputrajanmavat //",
  "XXvabhdicu:4882": "atra pratyavatiṣṭhante dārṣṭāntikāḥ- na brūmaḥ sarvathātītaṃ na vidyate /",
  "XXvabhdicu:4883": "kiṃ tarhi ? dravyātmanā na vidyate prajñaptyātmanā tu saditi /",
  "XXvabhdicu:4884": "tatra pratisamādhīyate-",
  "XXvabhdicu:4885": "(Jaini_279)",
  "XXvabhdicu:4886": "nāmasallakṣaṇābhāvād dravyasatyāṅkasiddhitaḥ /",
  "XXvabhdicu:4887": "anāgatābhyatītasya nāsti prajñaptisatyatā // Abhidh-d_319 //",
  "XXvabhdicu:4888": "sopādānaṃ hi sarvaṃ prajñaptisat /",
  "XXvabhdicu:4889": "na ca vartamānamupādānamupapadyate /",
  "XXvabhdicu:4890": "anāgatābhyatītasya tasmānnirupādānasya prajñaptyabhāvādasadetat /",
  "XXvabhdicu:4891": "yadi tarhyanāgataṃ cakṣurādidravyaṃ vidyate kasmānna paśyati na dṛśyate na vijānāti ?",
  "XXvabhdicu:4892": "na vyaktaṃ kāritrābhāvāditi //",
  "XXvabhdicu:4893": "tadatra kośakāraḥ praśnayati-",
  "XXvabhdicu:4894": "ko vighnaḥ",
  "XXvabhdicu:4895": "yadi cakṣurvidyate kiṃ na paśyati ?",
  "XXvabhdicu:4896": "vayaṃ brūmaḥ-",
  "XXvabhdicu:4897": "aṅgavaikalyam",
  "XXvabhdicu:4898": "dṛṣṭaṃ hi pradīpādyaṅgavaikalye vartamānasyāpi cakṣuṣo rūpādarśanam /",
  "XXvabhdicu:4899": "sa pratyācaṣṭe- sarvasya sadāstitve kuto 'ṅgavaikalyam ?",
  "XXvabhdicu:4900": "vayamācakṣmahe-",
  "XXvabhdicu:4901": "na tatsarvāstitā sadā /",
  "XXvabhdicu:4902": "traiyadhvikāni khalvatrāṅgāni vivakṣitāni /",
  "XXvabhdicu:4903": "tatra keṣāñcidasāṃnidhyaṃ bhavati tadvaikalyātkāritraṃ na karotīti /",
  "XXvabhdicu:4904": "sa pratyācaṣṭe-",
  "XXvabhdicu:4905": "tatkathaṃ",
  "XXvabhdicu:4906": "(Jaini_280)",
  "XXvabhdicu:4907": "kiṃ lakṣaṇātkāritraṃ tato vā dravyāt,",
  "XXvabhdicu:4908": "kimanyadāhosvidananyaditi ?",
  "XXvabhdicu:4909": "tatra vayaṃ prativadmaḥ-",
  "XXvabhdicu:4910": "śrūyatāṃ sadbhyaḥ",
  "XXvabhdicu:4911": "chātrāsanamadhyāsya na hi sarvajñapravacanagāmbhīryaṃ sadevakenāpi lokena śakyaṃ tarkamātreṇāvaboddhum /",
  "XXvabhdicu:4912": "yasmātsomya-",
  "XXvabhdicu:4913": "durbodhā khalu dharmatā // Abhidh-d_320 //",
  "XXvabhdicu:4914": "tathāpi tu śrūyatām //",
  "XXvabhdicu:4915": "(Jaini_281)",
  "XXvabhdicu:4916": "vartamānādhvasaṃpātāt sāmagryāṅgaparigrahāt /",
  "XXvabhdicu:4917": "labdhaśakteḥ phalākṣepaḥ kāritramabhidhīyate // Abhidh-d_321 //",
  "XXvabhdicu:4918": "anāgatasya khalu dharmasya vartamānādhvasaṃpātādantaraṅgavahiraṅgasāmagryāṅgaparigrahāt labdhasāmarthyasya dharmasya yaḥ phalākṣepastatkāritramityucyate /",
  "XXvabhdicu:4919": "sā ca vartamānakālā vṛttiḥ kāritramityākhyāyate /",
  "XXvabhdicu:4920": "tatra yo brūte 'nanyatkāritramiti tasya dravyasvabhāvaparityāgaḥ prasajyate //",
  "XXvabhdicu:4921": "śāstre tu khalu-",
  "XXvabhdicu:4922": "na vartamānatā rūpamatītājātatā na ca /",
  "XXvabhdicu:4923": "yato 'to nādhvasaṃcārād rūpātmānyathateṣyate // Abhidh-d_322 //",
  "XXvabhdicu:4924": "yadi dravyātmano nānyathātvaṃ kiṃ tarhi hetūn pratītya jāyate ? brūmaḥ-",
  "XXvabhdicu:4925": "avasthā jāyate kācidvidyamānasya vastunaḥ /",
  "XXvabhdicu:4926": "tathā śaktistathā velā tathā sattā tathā kriyā // Abhidh-d_323 //",
  "XXvabhdicu:4927": "tatrāvasthāśaktipracayakriyāpekṣā dravyavaśā śaktiḥ kriyāpekṣākṛtaṃ sāmarthyam /",
  "XXvabhdicu:4928": "kriyānāgataphalā /",
  "XXvabhdicu:4929": "dravyavṛttirvelā kālo vartamānākhyaḥ /",
  "XXvabhdicu:4930": "mūrtiḥ paramāṇupracayaviśeṣaḥ /",
  "XXvabhdicu:4931": "sattā prabodhākhyaṃ prajñaptisatyam /",
  "XXvabhdicu:4932": "iti sarvametadantaraṅgabahiraṅgakāraṇasāmagrīsannidhānāpekṣāsaktasvarūpam //",
  "XXvabhdicu:4933": "(Jaini_282)",
  "XXvabhdicu:4934": "atra sarvāstivādavibhraṣṭirvaituliko nirāha- vayamapi trīn svabhāvān kalpayiṣyāmaḥ /",
  "XXvabhdicu:4935": "tasmai prativaktavyam-",
  "XXvabhdicu:4936": "parikalpairjagadvyāptaṃ mūrkhacittānurañjibhiḥ /",
  "XXvabhdicu:4937": "yastu vidvanmanogrāhī parikalpaḥ sa durlabhaḥ // Abhidh-d_324 //",
  "XXvabhdicu:4938": "te khalvete bhavatkalpitāstrayaḥ svabhāvāḥ pūrvameva pratyūḍhāḥ /",
  "XXvabhdicu:4939": "evamanye 'pyasatparikalpāḥ protsārayitavyāḥ /",
  "XXvabhdicu:4940": "ityetadaparamadhvasaṃmohāṅkanāsthānaṃ kośakārakasyeti /",
  "XXvabhdicu:4941": "gatametatprāsaṅgikaṃ prakaraṇam /",
  "XXvabhdicu:4942": "śāstramevānuvartatām //",
  "XXvabhdicu:4943": "vyākhyātamidaṃ yasminvastuni yaiḥ kleśairyadavasthairyaḥ saṃyuktaḥ /",
  "XXvabhdicu:4944": "idamidānīṃ vaktavyam /",
  "XXvabhdicu:4945": "yadvastvaprahīṇaṃ saṃyuktaḥ sa tasminvastuni ?",
  "XXvabhdicu:4946": "yasmi vā vastuni saṃyukto 'prahīṇaṃ tasya tadvastu ?",
  "XXvabhdicu:4947": "yattāvadvastvaprahīṇaṃ saṃyuktaḥ sa tasminvastuni /",
  "XXvabhdicu:4948": "syādvastuni saṃyukto na ca tadvastvaprahīṇaṃ yathā tāvaddarśanamārge /",
  "XXvabhdicu:4949": "(Jaini_283)",
  "XXvabhdicu:4950": "anyasarvatragairbaddhaḥ prahīṇe duḥkhadṛkkṣaye /",
  "XXvabhdicu:4951": "duḥkhajñāne utpanne samudayajñāne cānutpanne duḥkhadarśanaprahātavyaṃ vastu prahīṇaṃ bhavati /",
  "XXvabhdicu:4952": "tasminprahīṇe 'pi samudayadarśanaprahātavyo 'prahīṇaḥ,",
  "XXvabhdicu:4953": "tadālambanaiḥ sarvatragaiḥ saṃyuktaḥ /",
  "XXvabhdicu:4954": "bhāvanāmārge 'pi-",
  "XXvabhdicu:4955": "prahīṇe prākprakāre 'pi śeṣaistadavalambibhiḥ // Abhidh-d_325 //",
  "XXvabhdicu:4956": "navānāṃ prakārāṇāṃ yo yaḥ prakāraḥ pūrva prahīṇastasminprahīṇe 'pi śeṣaistadavalambibhiḥ kleśaiḥ saṃyukto vijñātavyaḥ //",
  "XXvabhdicu:4957": "atha kasminvastuni katyanuśayā anuśerate ?",
  "XXvabhdicu:4958": "atra cālambananiyama eva tāvaddarśayitavyaḥ /",
  "XXvabhdicu:4959": "katamo dharmaḥ katamasya vijñānasyālambanam ?",
  "XXvabhdicu:4960": "tata eva tadvispaṣṭaṃ gamyate- amuṣminvastuni iyanto 'nuśayā anuśerata iti /",
  "XXvabhdicu:4961": "tadidamabhidharmagahvaraṃ pratāyate-",
  "XXvabhdicu:4962": "dharmāḥ ṣoḍaśa vijñeyāḥ pratyekaṃ tribhavātmakāḥ /",
  "XXvabhdicu:4963": "pañcadhā nirmalāścaiva vijñānāni tathaiva ca // Abhidh-d_326 //",
  "XXvabhdicu:4964": "dharmāstāvat kāmarūpārūpyadhātuṣu pratyekaṃ pañcaprakārā duḥkhādidarśanaheyā apraheyāśca nirmalā iti ṣoḍaśa bhavanti /",
  "XXvabhdicu:4965": "evaṃ vijñānāni draṣṭavyāni //",
  "XXvabhdicu:4966": "tatra tāvadābhidhārmiko 'nyaiḥ pṛṣṭaḥ-",
  "XXvabhdicu:4967": "dhātvāyatanasatyeṣu prakāreṣu ca lakṣayet /",
  "XXvabhdicu:4968": "dharmasaṃgrahavijñānajñānānuśayacoditaḥ // Abhidh-d_327 //",
  "XXvabhdicu:4969": "dharmasaṃgrahavijñāne vā pṛṣṭo dhātvāyatanaskandheṣu pātayitvā lakṣayet /",
  "XXvabhdicu:4970": "(Jaini_284) jñāneṣu pṛṣṭaḥ satyeṣu pātayitvā lakṣayet /",
  "XXvabhdicu:4971": "anuśayeṣu pṛṣṭaḥ prakāreṣu pātayitvā nirdiśet /",
  "XXvabhdicu:4972": "evamasaṃmūḍho vyākarotīti //",
  "XXvabhdicu:4973": "tatra tāvat /",
  "XXvabhdicu:4974": "vijñāneṣu ṣoḍaśadharmāścodyante /",
  "XXvabhdicu:4975": "kasya vijñānasya katame dharmā gocarā iti ?",
  "XXvabhdicu:4976": "tadāviṣkriyate-",
  "XXvabhdicu:4977": "saduḥkhahetudṛggheyāḥ kāmāptā bhāvanākṣayāḥ /",
  "XXvabhdicu:4978": "svakatrayaikarūpāptivirajāścittagocarāḥ // Abhidh-d_328 //",
  "XXvabhdicu:4979": "kāmāvacarāḥ khalu duḥkhasamudayadarśanabhāvanāprahātavyā dharmāḥ pratyekaṃ pañcānāṃ vijñānānāṃ gocarībhavanti /",
  "XXvabhdicu:4980": "katameṣāṃ pañcānām ?",
  "XXvabhdicu:4981": "sveṣāṃ trayāṇāṃ kāmāvacarasya duḥkhadarśanaprahātavyasya vijñānasyālambanam /",
  "XXvabhdicu:4982": "samudayadarśanaprahātavyasya sarvatragasaṃprayuktasya /",
  "XXvabhdicu:4983": "bhāvanāprahātavyasya kuśalasya /",
  "XXvabhdicu:4984": "ekasya ca rūpāptasya bhāvanāprahātavyasya kuśalasyānāsravasya ceti /",
  "XXvabhdicu:4985": "evaṃ samudayadarśanabhāvanāprahātavyāvapi vaktavyau //",
  "XXvabhdicu:4986": "eta eva trayo dharmāḥ",
  "XXvabhdicu:4987": "ātmīyādhastrayaikordhvanirmalānāṃ tu rūpajāḥ /",
  "XXvabhdicu:4988": "rupāvacaro hi duḥkhadarśanaprahātavyo dharmaḥ aṣṭānāṃ vijñānānāmālambanam /",
  "XXvabhdicu:4989": "svakatrayasyādharatrayasyordhvaikasyāmalasya ca /",
  "XXvabhdicu:4990": "svadhātukasya trayasya pūrvavat /",
  "XXvabhdicu:4991": "adharadhātukasya tu kāmāvacarayorduḥkhasamudayadarśanaprahātavyavisabhāgadhātvālambanayoḥ /",
  "XXvabhdicu:4992": "bhāvanāprahātavyasya ca kuśalasya ūrdhvaikasyārūpyāvacarasya bhāvanāprahātavyasya kuśalasyānāsravasya ca /",
  "XXvabhdicu:4993": "evaṃ samudayadarśanabhāvanāprahātavyau vācyau /",
  "XXvabhdicu:4994": "ārūpyāptāstridhātvāptatrikanirmalagocarāḥ // Abhidh-d_329 //",
  "XXvabhdicu:4995": "(Jaini_285)",
  "XXvabhdicu:4996": "ārūpyāvacarāsta eva trayo dharmāḥ,",
  "XXvabhdicu:4997": "daśānāṃ vijñānānāmālambanam /",
  "XXvabhdicu:4998": "traidhātukānāṃ pratyekaṃ trayāṇām,",
  "XXvabhdicu:4999": "eṣāmevānāsravasya ca /",
  "XXvabhdicu:5000": "ityevaṃ tāvat traidhātukāḥ duḥkhasamudayadarśanaheyābhāvanāheyāśca dharmā uktāḥ //",
  "XXvabhdicu:5001": "sarve svādhikavijñeyāḥ samaniryāṇadṛkkṣayāḥ /",
  "XXvabhdicu:5002": "sarva eva traidhātukāḥ nirodhamārgadarśanaheyāḥ svanaikāyikādhikacittagocarā vijñātavyāḥ /",
  "XXvabhdicu:5003": "kāmāvacaro hi nirodhadarśanaprahātavyo dharmo duḥkhadarśanaprahātavyādivat pañcānāṃ vijñānānāmālambanam /",
  "XXvabhdicu:5004": "svanaikāyikasya cānirodhadarśanaprahātavyasyeti ṣaṇṇām /",
  "XXvabhdicu:5005": "evaṃ mārgadarśanaprahātavyo 'pi veditavyaḥ /",
  "XXvabhdicu:5006": "rūpāvacarau nirodhamārgadarśanaprahātavyau pūrvavadaṣṭānāṃ vijñānānāṃ pratyekamālambanaṃ svanaikāyikasya cādhikasyeti navānām /",
  "XXvabhdicu:5007": "evamārūpyāvacarau pūrvavaddaśānāṃ svanaikāyikasya cādhikasyetyekādaśānāmālambanaṃ bhavataḥ /",
  "XXvabhdicu:5008": "uktāḥ pañcadaśadharmāḥ /",
  "XXvabhdicu:5009": "niṣkleśāstribhavāptāntyatrayanirmalagocarāḥ // Abhidh-d_330 //",
  "XXvabhdicu:5010": "traidhātukānāṃ pañcānāṃ prakārāṇāṃ pratyekaṃ ye 'ntyāstrayaḥ prakārā nirodhamārgadarśanabhāvanāheyākhyāḥ,",
  "XXvabhdicu:5011": "teṣāṃ navānāmanāsravasya ceti /",
  "XXvabhdicu:5012": "evamanāsravā dharmā daśānāṃ vijñānānāmālambanaṃ bhavanti //",
  "XXvabhdicu:5013": "punaraṣyeṣa evārthapiṇḍaḥ ślokenāvadyotyate-",
  "XXvabhdicu:5014": "kāmāptaṃ pañcaviṣayo rūpāptaṃ tvaṣṭagocaraḥ /",
  "XXvabhdicu:5015": "ārupyāptaṃ daśānāṃ tu daśānāmeva cāmalam // Abhidh-d_331 //",
  "XXvabhdicu:5016": "(Jaini_286)",
  "XXvabhdicu:5017": "duḥkhasamudayadarśanabhāvanāheyānuśayasaṃprayuktaṃ vijñānaṃ traidhātukamanāsravaṃ ca pañcāṣṭadaśadaśavijñānagocaram /",
  "XXvabhdicu:5018": "evameṣāṃ ṣoḍaśānāṃ dharmāṇāmetāni ṣoḍaśacittāni traidhātukāni pañcaprakārāṇyanāsravaṃ ca vyavasthāpyānuśayakāryaṃ yojayitavyam /",
  "XXvabhdicu:5019": "tatra tāvatkāmāvacaraduḥkhadarśanaprahātavyā dharmā daśānuśayāḥ,",
  "XXvabhdicu:5020": "tatsaṃprayuktāśca cittacaitasikā dharmāḥ salakṣaṇānulakṣaṇāḥ aprāptiprāptiprāptayaḥ /",
  "XXvabhdicu:5021": "ete dharmā viṣayaḥ pañcānāṃ vijñānānām,",
  "XXvabhdicu:5022": "duḥkhadarśanaprahātavyasya sarvasya vijñānasya,",
  "XXvabhdicu:5023": "samudayadarśanaheyasya sarvatragasaṃprayuktasya,",
  "XXvabhdicu:5024": "bhāvanāheyasya kuśalasyākliṣṭasya,",
  "XXvabhdicu:5025": "dvividhasya kuśalasāsravasyāvyākṛtasya ca,",
  "XXvabhdicu:5026": "rūpāvacarasyākliṣṭasya kuśalasāsravasya,",
  "XXvabhdicu:5027": "akliṣṭasyāvyākṛtasya ca kuśalasyoṣmagatādivimokṣāpramāṇādisaṃprayuktasya /",
  "XXvabhdicu:5028": "avyākṛtasya tu vipākajasya manobhaumasya sukhasaumanasyopekṣāsaṃprayuktasyānāsravasya ca duḥkhadharmajñānasamudayadharmajñānatatkṣāntisaṃprayuktasya vijñānasya /",
  "XXvabhdicu:5029": "tatrānāsrave vijñāne na kecidanuśayā anuśerate /",
  "XXvabhdicu:5030": "sāsrave tu tatra tāvat-",
  "XXvabhdicu:5031": "kāmāptamūrdhvadharmārthe vijñāne svabhuvastrayaḥ /",
  "XXvabhdicu:5032": "rūpāptā bhāvanāheyāḥ sarvagāścānuśerate // Abhidh-d_332 //",
  "XXvabhdicu:5033": "kāmāptaduḥkhadarśanaprahātavye vijñāne kāmāvacarā duḥkhasamudayabhāvanāheyāḥ sarve 'nuśerate /",
  "XXvabhdicu:5034": "rūpāvacare tvakliṣṭe kāmāvacaradharma gocarā eva rūpāvacarāḥ sarvatragāḥ,",
  "XXvabhdicu:5035": "bhāvanāheyāścānuśerate //",
  "XXvabhdicu:5036": "catvāraḥ parivṛtte sve rūpāptāḥ khalvapi trayaḥ /",
  "XXvabhdicu:5037": "ārūpyāvacarāḥ sārdhaṃ sarvagairbhāvanākṣayāḥ // Abhidh-d_333 //",
  "XXvabhdicu:5038": "parivṛtte tu khalvālambanālambane vijñāna ityarthaḥ /",
  "XXvabhdicu:5039": "pūrvakāḥ kāmāvacararūpāvacarā yathoktāḥ /",
  "XXvabhdicu:5040": "kenādhikībhavanti ?",
  "XXvabhdicu:5041": "kāmāvacarastāvaccaturtho nikāyo mārgadarśanaprahātavyaḥ /",
  "XXvabhdicu:5042": "kathaṃ kṛtvā ?",
  "XXvabhdicu:5043": "yattadduḥkhasamudayajñānaṃ tatkṣāntisaṃprayuktaṃ vijñānaṃ kāmāvacaraduḥkhadarśanaheyadharmālambanam /",
  "XXvabhdicu:5044": "tatkhalvālambanaṃ mārgadarśanaheyamithyādṛṣṭivicikitsāvidyāsaṃprayuktasya vijñānasya /",
  "XXvabhdicu:5045": "(Jaini_287) tasminvijñāne te 'nāsravālambanāḥ saṃprayogato 'nuśerate /",
  "XXvabhdicu:5046": "sāsravālambanāḥ ālambanataḥ /",
  "XXvabhdicu:5047": "evaṃ kāmāvacarāścatvāro nikāyā bhavanti /",
  "XXvabhdicu:5048": "rūpāvacare vijñāne sarvatragasaṃprayukte tvasarvatragālambate(?) /",
  "XXvabhdicu:5049": "evaṃ rūpāvacarāstrayo nikāyā bhavanti /",
  "XXvabhdicu:5050": "tasya tu caturthadhyānabhaumasyākliṣṭasya vijñānasya kāmadhātvālambanasyoṣmagatavimokṣāpramāṇā śubhādisaṃprayuktasyopekṣopavicārasaṃyuktasya vijñānasyālambanam /",
  "XXvabhdicu:5051": "tatpunarākāśānantyāyatanasāmantakena kuśalenālambyate /",
  "XXvabhdicu:5052": "atastatrārūpyāḥ sarvatragā bhāvanāheyāścānuśerate /",
  "XXvabhdicu:5053": "uktaṃ duḥkhadarśanaprahātavyam /",
  "XXvabhdicu:5054": "tadvadeva dvitīye 'pi pañcame 'pi tathaiva ca /",
  "XXvabhdicu:5055": "evaṃ samudayadarśanabhāvanāprahātavyayorapi vijñānayorthathoktayordraṣṭavyam /",
  "XXvabhdicu:5056": "ayaṃ tu viśeṣaḥ /",
  "XXvabhdicu:5057": "duḥkhe duḥkhadarśanaheyāḥ sarve,",
  "XXvabhdicu:5058": "samudayasarvatragāśca /",
  "XXvabhdicu:5059": "samudaye tu samudayadarśanaheyāḥ sarve,",
  "XXvabhdicu:5060": "duḥkhadarśanaheyāśca sarvatragāḥ /",
  "XXvabhdicu:5061": "anyatsarvaṃ samānam /",
  "XXvabhdicu:5062": "sāsravālambanāḥ sve ca tṛtīye 'pyanuśerate // Abhidh-d_334 //",
  "XXvabhdicu:5063": "nirodhadarśanaprahātavyaṃ tṛtīyaṃ vijñānam /",
  "XXvabhdicu:5064": "tatrāpyete ca trayo nirodhadarśanaheyāśca sāsravālambanāḥ //",
  "XXvabhdicu:5065": "parivṛtte tu kāmāptāḥ saṃskṛtārthāvalambinaḥ /",
  "XXvabhdicu:5066": "parivṛtte tu vijñāne kāmāvacarāścatvāro nikāyāḥ,",
  "XXvabhdicu:5067": "nirodhadarśanaheyālambanāśca sāsravālambanāḥ /",
  "XXvabhdicu:5068": "ye hyanāsravālambanāste nirvāṇālambane vijñāne 'nuśerate,",
  "XXvabhdicu:5069": "na vijñānālambane /",
  "XXvabhdicu:5070": "śeṣaṃ pūrvavadākhyeyam",
  "XXvabhdicu:5071": "pūrve catvāro nikāyāḥ,",
  "XXvabhdicu:5072": "duḥkhasamudayamārgabhāvanāheyāścānuśerata ityarthaḥ /",
  "XXvabhdicu:5073": "caturthe 'pi tṛtīyavat // Abhidh-d_335 //",
  "XXvabhdicu:5074": "caturthe 'pi khalu mārgadarśanaheye vijñāne kāmāvacarāstrayo mārgadarśanaheyāśca sāsravālambanā rūpāvacarāḥ savatragā bhāvanāheyāśca //",
  "XXvabhdicu:5075": "parivṛtte tu kāmāptāścatvāro 'nyatra pūrvavat /",
  "XXvabhdicu:5076": "parivṛtte tu khalu vijñāne kāmāvacarāścatvāro nirodhadarśanaheyaṃ (Jaini_288) muktvā /",
  "XXvabhdicu:5077": "rūpāvacarāstrayo duḥkhasamudayadarśanabhāvanāheyāḥ /",
  "XXvabhdicu:5078": "ārūpyāḥ sarvatragāḥ bhāvanāheyāśca /",
  "XXvabhdicu:5079": "samāptaṃ kāmāvacaraṃ vijñānam //",
  "XXvabhdicu:5080": "rūpāpte prathame 'dhastāt trayaḥ sve khalvapi trayaḥ // Abhidh-d_336 //",
  "XXvabhdicu:5081": "ārūpyāḥ sarvagāḥ sārdhaṃ bhāvanāpathasaṃkṣayaiḥ /",
  "XXvabhdicu:5082": "rūpāvacare prathame khalu vijñāne kāmāvacarāstrayo duḥkhasamudayavisabhāgadhātvālambanāḥ saṃprayogataḥ /",
  "XXvabhdicu:5083": "asarvatragāstvālambanato bhāvanāheyāśca sve ca trayaḥ /",
  "XXvabhdicu:5084": "eta evārūpyāḥ sarvatragā bhāvanāheyāśca /",
  "XXvabhdicu:5085": "parivṛtte trayo 'dhastāt",
  "XXvabhdicu:5086": "duḥkhasamudayadarśanabhāvanāheyāḥ /",
  "XXvabhdicu:5087": "catvāraśca svadhātutaḥ // Abhidh-d_337 //",
  "XXvabhdicu:5088": "mārgadarśanaheyāśca duḥkhasamudayānvayajñānakṣāntisaṃprayukte vijñāne //",
  "XXvabhdicu:5089": "ārūpyāptāśca catvāro nikāyā anuśerate /",
  "XXvabhdicu:5090": "duḥkhasamudayayoḥ mārgadarśanamithyādṛṣṭyādisaṃprayuktacittālambanatvāt /",
  "XXvabhdicu:5091": "tadvadeva dvitīye 'pi pañcame 'pi tathaiva ca // Abhidh-d_338 //",
  "XXvabhdicu:5092": "dvitīye 'pi khalu kāmāvacararūpāvacarāstrayo duḥkhasamudayabhāvanāheyāḥ /",
  "XXvabhdicu:5093": "ārūpyāḥ sarvagā bhāvanāheyāśca //",
  "XXvabhdicu:5094": "sāsravālambanāḥ sve ca tṛtīye 'pyanuśerate /",
  "XXvabhdicu:5095": "yathā nirdiṣṭa iti /",
  "XXvabhdicu:5096": "parivṛtte tu rūpāptāḥ saṃskṛtārthāvalambinaḥ // Abhidh-d_339 //",
  "XXvabhdicu:5097": "nirodhadarśanaheyā asaṃskṛtālambanān muktvā //",
  "XXvabhdicu:5098": "anyattu pūrvavajjñeyaṃ caturthe 'pi tṛtīyavat /",
  "XXvabhdicu:5099": "kāmāvacarāḥ trayo duḥkhasamudayabhāvanāheyākhyāḥ,",
  "XXvabhdicu:5100": "ārūpyāvacarāścatvāraḥ,",
  "XXvabhdicu:5101": "nirodhākhyaṃ muktvā /",
  "XXvabhdicu:5102": "'caturthe 'pi';",
  "XXvabhdicu:5103": "mārgadarśanaheye 'tṛtīyavat';",
  "XXvabhdicu:5104": "draṣṭavyam /",
  "XXvabhdicu:5105": "yathā tṛtīye sāsravālambanāḥ svanaikāyikā adhikībhavanti,",
  "XXvabhdicu:5106": "tathā caturthe 'pi sve sāsravālambanā adhikībhavanti /",
  "XXvabhdicu:5107": "(Jaini_289)",
  "XXvabhdicu:5108": "tṛtīyavatparāvṛtte",
  "XXvabhdicu:5109": "catvāro duḥkhasamudayamārgadarśanabhāvanāheyākhyāḥ rūpāvacarāḥ,",
  "XXvabhdicu:5110": "kāmāvacarāsrayaḥ,",
  "XXvabhdicu:5111": "ārūpyāvacarāścatvāro nirodhadarśanaheyaṃ muktvā /",
  "XXvabhdicu:5112": "mārgācca trayaḥ /",
  "XXvabhdicu:5113": "samāptaṃ rūpāvacaram /",
  "XXvabhdicu:5114": "ārūpyādye nibodhayet // Abhidh-d_340 //",
  "XXvabhdicu:5115": "sve trayaḥ kāmadhātvāptā rūpāptāśca trayastrayaḥ /",
  "XXvabhdicu:5116": "sve trayo duḥkhasamudayadarśanabhāvanāheyāḥ kāmāptāḥ eta eva /",
  "XXvabhdicu:5117": "rūpāptāśca eta eva trayaḥ /",
  "XXvabhdicu:5118": "rūpāptavatparāvṛtte dvitīye pañcame tathā // Abhidh-d_341 //",
  "XXvabhdicu:5119": "parāvṛtte 'pi trayo nirodhamārgadarśanaheyau hitvā /",
  "XXvabhdicu:5120": "rūpyārūpyāścatvāro nirodhadarśanaheyaṃ muktvā //",
  "XXvabhdicu:5121": "yathā prathame dvitīye pañcame ca,",
  "XXvabhdicu:5122": "tṛtīye khalvapi sve ca sāsravārthāvalambinaḥ /",
  "XXvabhdicu:5123": "tṛtīye 'pi khalveta eva 'sve ca sāsravārthāvalambinaḥ'; /",
  "XXvabhdicu:5124": "parāvṛtte svadhātvāptāḥ saṃskṛtārthāvalambinaḥ // Abhidh-d_342 //",
  "XXvabhdicu:5125": "parāvṛtte khalu sarve ';",
  "XXvabhdicu:5126": "'rūpyāvacarā asaṃskṛtālambanānmuktvā //",
  "XXvabhdicu:5127": "anyattvādyavadākhyeyaṃ caturthe 'pi tṛtīyavat /",
  "XXvabhdicu:5128": "kāmāvacararūpāvacarāḥ pūrvavadākhyātavyāḥ /",
  "XXvabhdicu:5129": "'caturthe 'pi tṛtīyavat /",
  "XXvabhdicu:5130": "'; sve sāsravālambanāstvatrādhikī bhavanti /",
  "XXvabhdicu:5131": "ādyavattu parāvṛtte vijñāne nirdiśed budhaḥ // Abhidh-d_343 //",
  "XXvabhdicu:5132": "parāvṛtte khalu vijñāne ādyavatkāmāvacarāstrayaḥ,",
  "XXvabhdicu:5133": "nirodhamārgadṛggheyau hitvā /",
  "XXvabhdicu:5134": "rūpāvacarāścatvāraḥ,",
  "XXvabhdicu:5135": "nirodhadarśanaheyaṃ muktvā /",
  "XXvabhdicu:5136": "aprahātavyadharmālambane vijñāne nirodhamārgadarśanaheyānāsravālambanasaṃprayukte /",
  "XXvabhdicu:5137": "tatra traidhātukāstrayo 'nuśerate /",
  "XXvabhdicu:5138": "ālambanālambanaṃ tu duḥkhasamudayamārgadarśanabhāvanāheyeta nikāyenālambate /",
  "XXvabhdicu:5139": "nirodhadarśanaheyena ca sāsravālambanenālambyate /",
  "XXvabhdicu:5140": "tatra saṃskṛtālambanāścatvāro nikāyāḥ,",
  "XXvabhdicu:5141": "nirodhālambanaṃ muktvā /",
  "XXvabhdicu:5142": "te hi nirvāṇālambane vijñāne nānuśerate,",
  "XXvabhdicu:5143": "vijñānālambane tu //",
  "XXvabhdicu:5144": "(Jaini_290)",
  "XXvabhdicu:5145": "samāptāni ṣoḍaśacittāni /",
  "XXvabhdicu:5146": "teṣu cānuśayanidaśaḥ kṛtaḥ /",
  "XXvabhdicu:5147": "adhunā cakṣurindriyādīnāṃ vaktavyaḥ /",
  "XXvabhdicu:5148": "so 'yamupadiśyate-",
  "XXvabhdicu:5149": "bhāvanāpathahātavyo nikāyaḥ sarvagaiḥ saha /",
  "XXvabhdicu:5150": "anuśete dvidhātvāpto vyārūpyāścakṣurindriye // Abhidh-d_344 //",
  "XXvabhdicu:5151": "cakṣurindriye khalu bhāvanāheyāḥ sarvatragāścānuśayāḥ kāmāvacararūpāvacarā anuśerate /",
  "XXvabhdicu:5152": "evaṃ yāvatkāyendriye cakṣurdhātau rūpadhātau cakṣurvijñānadhātau yāvadvistareṇa kāyavijñānadhātau yāvadrūpaskandhe vācyam //",
  "XXvabhdicu:5153": "adhunā cakṣurindriyālambane vijñāne vaktavyāḥ-",
  "XXvabhdicu:5154": "nikāyāḥ kāmarūpāptāścakṣurindriyagocare /",
  "XXvabhdicu:5155": "duḥkhahetudṛgabhyāsaprahātavyāstrayastrayaḥ // Abhidh-d_345 //",
  "XXvabhdicu:5156": "ārūpyā bhāvanāheyāḥ sarvagāścānuśerate /",
  "XXvabhdicu:5157": "cakṣurindriyālambane khalu vijñāne kāmāvacararūpāvacarāḥ duḥkhasamudayadarśanabhāvanāprahātavyāḥ,",
  "XXvabhdicu:5158": "ārūpyāvacarāśca bhāvanāprahātavyāḥ,",
  "XXvabhdicu:5159": "sarvatragāścānuśerate /",
  "XXvabhdicu:5160": "parivṛtte tu catvāraḥ samadṛkkṣayavarjitāḥ // Abhidh-d_346 //",
  "XXvabhdicu:5161": "cakṣurindriyālambanālambane tu vijñāne catvāro nikāyā anuśerate /",
  "XXvabhdicu:5162": "nirodhadarśanaheyaṃ hitvā /",
  "XXvabhdicu:5163": "taddhi cakṣurindriyālambanaṃ vijñānaṃ sarvatra saṃprayuktam /",
  "XXvabhdicu:5164": "tadapyālambanaṃ sarvatragāṇām /",
  "XXvabhdicu:5165": "evaṃ trayaḥ parāvṛtte /",
  "XXvabhdicu:5166": "dviṣparāvṛtte tu cakṣurindriyaṃ khalvālambanaṃ duḥkhasamudayadharmajñānakṣāntisaṃprayuktasya cittasya /",
  "XXvabhdicu:5167": "tatpunarālambanaṃ kāmāvacaramārgadarśanaprahātavyam /",
  "XXvabhdicu:5168": "mithyādṛṣṭivicikitsāvidyātatsaṃprayuktānāṃ vijñānānām /",
  "XXvabhdicu:5169": "teṣu vijñāneṣvanāsravālambanāḥ saṃprayogataḥ,",
  "XXvabhdicu:5170": "sāsravālambanāstvālambanato 'nuśerate /",
  "XXvabhdicu:5171": "evaṃ caturtho nikāyo vardhate mārgadarśanaheyaḥ /",
  "XXvabhdicu:5172": "tadevaṃ sati kāmāvacarāścatvāraḥ,",
  "XXvabhdicu:5173": "ārūpyāvacarāścatvāraḥ,",
  "XXvabhdicu:5174": "sarve 'bhisamasya traidhātukāścatvāro bhavanti /",
  "XXvabhdicu:5175": "ākāśānantyāyatanasya khalu kuśalasya cakṣurindriyamālambanam /",
  "XXvabhdicu:5176": "tatrārūpyāḥ sarvatragā bhāvanāheyāścānuśerate /",
  "XXvabhdicu:5177": "tatrāpi sarvatragasaṃprayukte cetasi asarvatragā vardhanta iti trayo bhavanti /",
  "XXvabhdicu:5178": "duḥkhasamudayālambanajñānakṣāntisaṃprayuktasya ca vijñānasya cakṣurindriyamālambanam /",
  "XXvabhdicu:5179": "tadārupyamārgadarśanaprahātavyasya mithyādaṣṭyādisaṃprayukttasya vijñānasyālambanam /",
  "XXvabhdicu:5180": "tatra te 'nāsravālambanāḥ saṃprayogataḥ,",
  "XXvabhdicu:5181": "sāsravālambanāḥ ālambanataḥ /",
  "XXvabhdicu:5182": "evamārūpyāvacarā api catvāro nikāyā bhavantīti //",
  "XXvabhdicu:5183": "(Jaini_291)",
  "XXvabhdicu:5184": "duḥkhendriye tu kāmāptaḥ svaireva saha sarvagaiḥ /",
  "XXvabhdicu:5185": "tadgocare tu vijñāne nikāyā anuśerate // Abhidh-d_347 //",
  "XXvabhdicu:5186": "kāmāpannāstrayo rūpāḥ sarvagābhyāsasaṃkṣayāḥ /",
  "XXvabhdicu:5187": "paravṛtte tu catvāraḥ kāmāptā anuśerate // Abhidh-d_348 //",
  "XXvabhdicu:5188": "trayo rūpabhavādantyādbhāvanāheyasarvagāḥ /",
  "XXvabhdicu:5189": "sakalā dviṣparāvṛtteścatvāraścānuśerate // Abhidh-d_349 //",
  "XXvabhdicu:5190": "sukhendriye tadālambe citte tadgocare 'pi ca /",
  "XXvabhdicu:5191": "kāmādyāptāḥ yathāyogaṃ sarvagāścānuśerate // Abhidh-d_350 //",
  "XXvabhdicu:5192": "tatra tāvat /",
  "XXvabhdicu:5193": "sukhendriyaṃ saptavidham /",
  "XXvabhdicu:5194": "kāmāvacaraṃ bhāvanāprahātavyam,",
  "XXvabhdicu:5195": "rūpāvacaraṃ pañcaprakāram,",
  "XXvabhdicu:5196": "anāsravaṃ ceti /",
  "XXvabhdicu:5197": "tadetatsamāsato dvādaśavidhasya vijñānasyālambanaṃ bhavati /",
  "XXvabhdicu:5198": "kāmāvacarasya catuṣprakārasya anyatra nirodhadarśanaheyāt,",
  "XXvabhdicu:5199": "rūpāvacarasya pañcaprakārasya,",
  "XXvabhdicu:5200": "ārūpyāvacarasya dviprakārasya mārgadarśanabhāvanāheyasya anāsravasya ca /",
  "XXvabhdicu:5201": "idaṃ dvādaśavidhaṃ sukhendriyālambanaṃ vijñānam /",
  "XXvabhdicu:5202": "tatra yathāyogaṃ kāmāvacarāścatvāro nikāyāḥ rūpāvacarāḥ saṃskṛtāvalambanāḥ,",
  "XXvabhdicu:5203": "ārūpyāvacarau dvau nikāyau,",
  "XXvabhdicu:5204": "sarvatragāścānuśayā anuśerata iti /",
  "XXvabhdicu:5205": "tatpunaḥ sukhendriyālambanaṃ vijñānaṃ yasya cittasyālambanaṃ taccittaṃ sukhendriyā lambanālambanam /",
  "XXvabhdicu:5206": "tasmin katyanuśayānuśerate ?",
  "XXvabhdicu:5207": "tatkhalu sukhendriyālambanaṃ (Jaini_292)",
  "XXvabhdicu:5208": "dvādaśavidhaṃ cittaṃ katamasya vijñānasyālambanam ?",
  "XXvabhdicu:5209": "tasyaiva ca dvādaśavidhasyārūpyāvacarasya ca bhūyo dviprakārasya duḥkhasamudayadarśana prahātavyasya /",
  "XXvabhdicu:5210": "idaṃ caturdaśavidhaṃ sukhendriyālambanaṃ vijñānam /",
  "XXvabhdicu:5211": "tatrārūpyāvacarau duḥkhasamudayadarśanaheyau vardhayitvā kāmāvacarā ārūpyāvacarāśca catvāro nikāyāḥ,",
  "XXvabhdicu:5212": "rūpāvacarāśca saṃskṛtālambanā anuśayānuśerata iti 'yathāyoga'- vacanāt,",
  "XXvabhdicu:5213": "'api'śabdācca draṣṭavyam //",
  "XXvabhdicu:5214": "tridhātusaṃgṛhītāstu sakalā manaindriye /",
  "XXvabhdicu:5215": "tadālambini vijñāne sarvasaṃskṛtagocarāḥ // Abhidh-d_351 //",
  "XXvabhdicu:5216": "manaindriye khalu sarvatraidhātukāḥ ye 'pi te nirvāṇālambanāste 'pi saṃprayogataḥ /",
  "XXvabhdicu:5217": "manaindriyālambanaṃ khalu vijñānaṃ saṃskṛtālambanam /",
  "XXvabhdicu:5218": "atastatra saṃskṛtālambanāste 'nuśayā anuśerate /",
  "XXvabhdicu:5219": "saṃskṛtālambanā eva parivṛtte 'nuśerate /",
  "XXvabhdicu:5220": "viśeṣo dviḥparāvṛttau vidyate 'tra na kaścana // Abhidh-d_352 //",
  "XXvabhdicu:5221": "pūrvanītyā vātra parivṛtte 'nuśayakāryaṃ boddhavyam /",
  "XXvabhdicu:5222": "dviṣparāvṛtte 'pyatra na kaścidviśeṣa iti draṣṭavyam //",
  "XXvabhdicu:5223": "adhunā ṣoḍaśānāṃ cittānāṃ kasya cittasya samanantaraṃ kati cittānyutpadyanta ityupadiśyate /",
  "XXvabhdicu:5224": "duḥkhaṃ darśanaheyādeścittāccittāni kāminaḥ /",
  "XXvabhdicu:5225": "bhavatyanantaraṃ ṣaḍ vā tasyorddhvaṃ pañca pañca vā // Abhidh-d_353 //",
  "XXvabhdicu:5226": "kāmadhātūpapannasya duḥkhadarśanaheyādeścittādanantaraṃ svabhūmikāni pañca,",
  "XXvabhdicu:5227": "ṣaṣṭhaṃ ca bhāvanāprahātavyaṃ prathamadhyānasāmantakāt /",
  "XXvabhdicu:5228": "sa yadā kāmadhātoścyutvā rūpadhātāvupapadyate tasya tatratyāni pañca bhavanti /",
  "XXvabhdicu:5229": "evamārūpyeṣūpapadyamānasyārūpyāṇi pañca bhavantīti //",
  "XXvabhdicu:5230": "rūpadhātūpapannasya cittāni tu vinirdiśet /",
  "XXvabhdicu:5231": "ekaṃ vā pañca vā ṣaḍ vā sapta vā yadi vā daśa // Abhidh-d_354 //",
  "XXvabhdicu:5232": "(Jaini_293)",
  "XXvabhdicu:5233": "tatra 'ekam'; vītarāgasyoparisāmantakādbhāvanāmayam /",
  "XXvabhdicu:5234": "'ṣaḍ'; vītarāgasya kāmāvacaraṃ bhāvanāprahātavyaṃ nirmāṇacittaṃ prathamadhyānaphalam /",
  "XXvabhdicu:5235": "'pañca'; svabhaumāni /",
  "XXvabhdicu:5236": "'sapta vā'; uparisāmantakādbhāvanāprahātavyaṃ kuśalaṃ sāsravam /",
  "XXvabhdicu:5237": "'daśa vā'; rūpebhyaḥ pracyutasya kāmarūpeṣūpapadyamānasyeti //",
  "XXvabhdicu:5238": "ārūpyadhātujātasya cittānīmāni lakṣayet /",
  "XXvabhdicu:5239": "svadhātukāni pañcaiva cyutikāle daśānyataḥ // Abhidh-d_355 //",
  "XXvabhdicu:5240": "rūpakāmeṣūpapadyamānasya tatratyāni daśa bhavanti /",
  "XXvabhdicu:5241": "svāni pañca pañcānyataḥ / gatametat //",
  "XXvabhdicu:5242": "idānīṃ vaktavyam /",
  "XXvabhdicu:5243": "atha yadidaṃ sānuśayaṃ cittamuktaṃ tatkatham ?",
  "XXvabhdicu:5244": "ityatrābhidhīyate-",
  "XXvabhdicu:5245": "sācivyādanuśāyitvāccittaṃ sānuśayaṃ matam /",
  "XXvabhdicu:5246": "dvidhā vā kliṣṭamakliṣṭamekadhaivāpadiśyate // Abhidh-d_356 //",
  "XXvabhdicu:5247": "dvābhyāṃ khalu prakārābhyāṃ cittaṃ sānuśayamucyate /",
  "XXvabhdicu:5248": "sācivyabhāvenānuśāyitvena ca /",
  "XXvabhdicu:5249": "tatra kliṣṭaṃ dvābhyāṃ kāraṇābhyāṃ sānuśayaṃ yadaprahīṇakleśam /",
  "XXvabhdicu:5250": "akliṣṭaṃ punarekadhā sācivyabhāvanaiveti /",
  "XXvabhdicu:5251": "tatra kliṣṭaṃ cittamanuśayaiḥ saṃprayuktairaprahīṇaiḥ sānuśayaṃ tadālambanaiścāprahīṇaiḥ /",
  "XXvabhdicu:5252": "kathamiha yo 'nuśayo yena cittena saṃprayuktaḥ sa khalvaprahīṇastasmiṃścitte 'nuśete ?",
  "XXvabhdicu:5253": "yāvaddhi tadanuśayānuprāptiviśeṣeṇa sā cittasantatiravaṣṭabdhā cādhiṣṭhitā ca bhavati,",
  "XXvabhdicu:5254": "niṣyandaphalasya cānāgatasya tasyāṃ cittasantatau sabhāgaheturutpattaye kṛtāspado bhavati,",
  "XXvabhdicu:5255": "tāvadasāvanuśayastaśmiṃścetasyanuśeta ityucyate /",
  "XXvabhdicu:5256": "tasya punaḥ kleśāśīviṣasya prāptidraṃṣṭrāvabhaṅge kṛte vidyamāno 'pi san kleśastasmiṃścetasyanarthānutpādanāt sannapi saṃprayogataḥ nānuśeta ityucyate /",
  "XXvabhdicu:5257": "(Jaini_294) nityaṃ ca tadālambanato kāritrākaraṇāt,",
  "XXvabhdicu:5258": "tasminnālambane mārgavidūṣaṇākāradūṣite ālambanato 'pi nānuśeta ityucyate /",
  "XXvabhdicu:5259": "na tu kadācinmuñjeśīkāvaduddhṛtya śakyate tasmāt kleśaḥ cittātpṛthakkartuṃ nirnāśayituṃ vā svālambanādvā vimukhīkartum /",
  "XXvabhdicu:5260": "uktaṃ hi- “yo dharmo yasya dharmasyālambanaṃ kadācitsa dharmastasya dharmasya nālambanam ?",
  "XXvabhdicu:5261": "āha- na kadācit” iti /",
  "XXvabhdicu:5262": "atastaccittaṃ sahāyabhāvena sānuśayaṃ sahāyabhāvasyāparityāgāt /",
  "XXvabhdicu:5263": "na tvanuśayabhāvena sānuśayaṃ tatrānarthānutpādanāt /",
  "XXvabhdicu:5264": "kataratpunaścittaṃ sānuśayam ?",
  "XXvabhdicu:5265": "traidhātukaṃ pratyekaṃ pañcaprakāram /",
  "XXvabhdicu:5266": "punaḥ pratyekaṃ dvidhā bhidyate /",
  "XXvabhdicu:5267": "sarvatragāsarvatragasāsravā nāsravālambanakliṣṭākliṣṭabhedaiḥ /",
  "XXvabhdicu:5268": "tatra duḥkhadarśanaprahātavyaṃ satkāyadṛṣṭisaṃprayuktam /",
  "XXvabhdicu:5269": "tayā ca satkāyadṛṣṭyā tatsaṃprayuktayā cāvidyayā sahāyabhāvena cānuśayāne ca sānuśayam /",
  "XXvabhdicu:5270": "śeṣaiḥ svanikāyikaiḥ samudayadarśanaprahātavyaiśca sarvatragairanuśayabhāvenaiva /",
  "XXvabhdicu:5271": "śeṣarnobhayathā /",
  "XXvabhdicu:5272": "evaṃ sarvaiḥ duḥkhadarśanaprahātavyaṃḥ samudayadarśanaprahātavyaiśca saṃprayuktaṃ cittaṃ yathāyogamabhyūhitavyam /",
  "XXvabhdicu:5273": "nirodhadarśanaprahātavyaṃ mithyādṛṣṭisaṃprayuktam /",
  "XXvabhdicu:5274": "tathaiva tatsaṃprayuktayā cāvidyayobhayathā /",
  "XXvabhdicu:5275": "śeṣaiḥ svānikāyikasāsravālambanaiḥ sarvatragaiścānuśayabhāvenaiva /",
  "XXvabhdicu:5276": "svānikāyikānāsravālambanaistadanyaiśca nobhayathā /",
  "XXvabhdicu:5277": "evamanyairnirodhadarśanaprahātavyaiḥ mārgadarśanaprahātavyaiśca yathāsaṃbhavaṃ vaktavyam /",
  "XXvabhdicu:5278": "bhāvanāprahātavyaṃ rāgasaṃprayuktam /",
  "XXvabhdicu:5279": "tenaiva tatsaṃprayuktayā cāvidyayobhayathā /",
  "XXvabhdicu:5280": "śeṣairbhāvanāprahātavyaiḥ sarvatragaiścānuśayairbhāvanairvā /",
  "XXvabhdicu:5281": "anyairnobhayathā /",
  "XXvabhdicu:5282": "evamanyadbhāvanāheyasaṃprayuktamapi yathāyogaṃ vācyam /",
  "XXvabhdicu:5283": "akliṣṭantu svānikāyikaiḥ sarvatragaiścānuśayabhāvenaiva sānuśayamiti //",
  "XXvabhdicu:5284": "kaḥ punareṣāmanuśayānāṃ pravṛttyanukramaḥ ? taducyate /",
  "XXvabhdicu:5285": "mohastāvat sarvakleśāgraṇī,",
  "XXvabhdicu:5286": "tasmātkleśapuroyāyinaḥ /",
  "XXvabhdicu:5287": "mohātsatkāyadṛktasyā antagrāhekṣaṇaṃ tataḥ /",
  "XXvabhdicu:5288": "kāṅkṣāmithyekṣaṇaṃ tasyāḥ śīlāmarśastato dṛśaḥ // Abhidh-d_357 //",
  "XXvabhdicu:5289": "(Jaini_295)",
  "XXvabhdicu:5290": "rāgaḥ svadṛśi mānaśva dveṣo 'nyatra pratāyate /",
  "XXvabhdicu:5291": "jñeyaḥ pravṛttibāhulyādevameṣāmanukramaḥ // Abhidh-d_358 //",
  "XXvabhdicu:5292": "iha tāvad bālasya pañcopādānaskandhātmake duḥkhe saṃmugdhasya phalabhūtān pañcopādānaskandhānajānataḥ satkāyadṛṣṭirūpajāyate /",
  "XXvabhdicu:5293": "sattvajīvapudgalātmagrāhayogena /",
  "XXvabhdicu:5294": "tato 'sya tacchāśvatocchedāntagrāhalakṣaṇāntagrāhadṛṣṭiḥ /",
  "XXvabhdicu:5295": "tasyaivaṃ bhavati- yadi tāvadayaṃ nityo 'vikārī puruṣaḥ kiṃ dharmeṇa yaḥ sukhena nānugṛhyate,",
  "XXvabhdicu:5296": "duḥkhena vā notpīḍyate /",
  "XXvabhdicu:5297": "athāyamucchedadharmānityastathāpi kiṃ dharmeṇeti vicārayataḥ kāṅkṣotpadyate /",
  "XXvabhdicu:5298": "kāṅkṣāpravṛddhyā mithyādarśanamāvahati /",
  "XXvabhdicu:5299": "tadakāraṇe kāraṇābhiniveśānnihīnaṃ cāgrato grahaṇāt śīlavratadṛṣṭiparāmarśāvākarṣati /",
  "XXvabhdicu:5300": "tato 'sya 'rāgaḥ svadṛśi mānaśca dveṣo 'nyatra pratāyate /",
  "XXvabhdicu:5301": "'; tasya khalu mithyādarśanabhūtagrahāvedha śādaśreyasi śreyobuddhyā pravṛttasyānagre cāgryabuddhyabhiniviṣṭasya svapakṣe rāgo bhavati parapakṣe ca dveṣaḥ pravartate /",
  "XXvabhdicu:5302": "ityataḥ tat 'jñeyaḥ pravṛttibāhulyādevameṣāmanukramaḥ'; //",
  "XXvabhdicu:5303": "vayaṃ tu paśyāmaḥ",
  "XXvabhdicu:5304": "sadasanmitrayogāttu tadvṛttyaniyamo mataḥ /",
  "XXvabhdicu:5305": "kalyāṇamitrapāpamitrasaṃsargāddhi prāyeṇa śraddhādīnāṃ guṇānāmeṣāṃ ca kleśānāṃ samudācārapravṛttiḥ ācāryāṇāmabhimateti /",
  "XXvabhdicu:5306": "sa punareṣaḥ-",
  "XXvabhdicu:5307": "kleśa utpadyate kaścitsaṃpūrṇaiḥ kāraṇaistribhiḥ // Abhidh-d_359 //",
  "XXvabhdicu:5308": "hetuprayogaviṣayabalaiḥ kaścit tribhirutpadyate /",
  "XXvabhdicu:5309": "kaścid dvābhyāmiti /",
  "XXvabhdicu:5310": "(Jaini_296) tatra hetubalaṃ sabhāgasarvatragādihetubhāvanāgatotpattaye vartamānaprāptyutsarge meghikādinidarśanāt /",
  "XXvabhdicu:5311": "prayogabalamapyayoniśo manaskārādisaṃnidhānam /",
  "XXvabhdicu:5312": "pratyayabalamaparijñātaviṣayābhāsagamanaṃ nidarśanamarhatparihāṇisūtramiti //",
  "XXvabhdicu:5313": "abhidharmadīpe vibhāṣāprabhāyāṃ vṛttau",
  "XXvabhdicu:5314": "pañcamasyādhyāyasya dvitīyaḥ pādaḥ //",
  "XXvabhdicu:5315": "(Jaini_297)",
  "XXvabhdicu:5316": "pañcamādhyāye",
  "XXvabhdicu:5317": "tṛtīyapādaḥ /",
  "XXvabhdicu:5318": "atha ya ime bhagavatā traya āsravā ākhyātāḥ- “kāmāsravo bhavāsravo 'vidyāsravaśca /",
  "XXvabhdicu:5319": "” eṣāṃ kaḥ svabhāvaḥ ?",
  "XXvabhdicu:5320": "tadidamārabhyate-",
  "XXvabhdicu:5321": "vyavidyāḥ sakalāḥ kleśāḥ kāme kāmāsravo mataḥ /",
  "XXvabhdicu:5322": "styānauddhatye ca hitvordhvaṃ samānatvādbhavāstravaḥ // Abhidh-d_360 //",
  "XXvabhdicu:5323": "sarve hyete samānā nivṛtāvyākṛtatvādantarmukhapravṛttatvācca /",
  "XXvabhdicu:5324": "avidyākhyastu mūlatvādavidyā sārvadhātukī /",
  "XXvabhdicu:5325": "avidyā khalu saṃsāramūlam /",
  "XXvabhdicu:5326": "uktaṃ hi bhagavatā- “avidyāpratyayāḥ saṃskārāḥ /",
  "XXvabhdicu:5327": "” tathā- “yāḥ kāścana durgatayo 'smilloke paratra ca /",
  "XXvabhdicu:5328": "sarvāstā avidyāmūlikāḥ ” iti /",
  "XXvabhdicu:5329": "tatra tāvatkāmāsravaḥ ekacatvāriṃśad dravyāṇi /",
  "XXvabhdicu:5330": "rāgapratighamānāḥ pratyekaṃ pañcaprakāratvāt pañcadaśa bhavanti /",
  "XXvabhdicu:5331": "vicikitsāḥ catasraḥ /",
  "XXvabhdicu:5332": "dṛṣṭayo dvādaśa /",
  "XXvabhdicu:5333": "daśa paryavasthānāni /",
  "XXvabhdicu:5334": "ityetānyekacatvāriṃśad dravyāṇa kāmāsrava ityākhyāyate /",
  "XXvabhdicu:5335": "(Jaini_298)",
  "XXvabhdicu:5336": "bhavāsravaḥ catuṣpañcāśad dravyāṇi /",
  "XXvabhdicu:5337": "rāgamānau viṃśatiḥ /",
  "XXvabhdicu:5338": "aṣṭau vicikitsāḥ /",
  "XXvabhdicu:5339": "caturviṃśati dṛṣṭayo 'vidyāṃ hitvā /",
  "XXvabhdicu:5340": "dve ca paryavasthāne styānauddhatyākhye,",
  "XXvabhdicu:5341": "paratantratvāt /",
  "XXvabhdicu:5342": "avidyāsravaḥ pañcadaśadravyāni /",
  "XXvabhdicu:5343": "tāni piṇḍenāṣṭottaraṃ dravyaśatamāsravāṇāṃ svabhāvaḥ /",
  "XXvabhdicu:5344": "tathaughayogā dṛgvarjjaṃ tatpṛthaktvantu pāṭavāt // Abhidh-d_361 //",
  "XXvabhdicu:5345": "kāmāsrava eva khalu kāmaughaḥ kāmayogaśca /",
  "XXvabhdicu:5346": "dṛṣṭī varjayitvā /",
  "XXvabhdicu:5347": "dṛṣṭayastu paṭutvātpṛthagogheṣu yogeṣu ca vyavasthāpyante /",
  "XXvabhdicu:5348": "haraṇaśleṣaṇakāryapradhānabhūtā hi dṛṣṭayaḥ /",
  "XXvabhdicu:5349": "yathā hi sarve kleśāḥ dṛṣṭivarjyāḥ,",
  "XXvabhdicu:5350": "apaharanti śleṣayanti ca (Jaini_299)",
  "XXvabhdicu:5351": "tathaivaikākinyo 'pi dṛṣṭaya iti /",
  "XXvabhdicu:5352": "tadevaṃ sati kāmaugha ekānnatriṃśat dravyāṇi /",
  "XXvabhdicu:5353": "rāgapratighamānāḥ pañcadaśa /",
  "XXvabhdicu:5354": "vicikitsāścatasraḥ /",
  "XXvabhdicu:5355": "daśa paryavasthānānīti /",
  "XXvabhdicu:5356": "bhavaugho 'ṣṭāviṃśatirdravyāṇi /",
  "XXvabhdicu:5357": "rāgamānā viṃśatiḥ /",
  "XXvabhdicu:5358": "vicikitsā aṣṭau /",
  "XXvabhdicu:5359": "dṛṣṭyoghaḥ ṣaṭtriṃśad dravyāṇi /",
  "XXvabhdicu:5360": "avidyaughaḥ pañcadaśadravyāṇi /",
  "XXvabhdicu:5361": "evameva yogā draṣṭavyāḥ //",
  "XXvabhdicu:5362": "sāvidyā dve upādāne yathāktau dve tu dṛṅmaye /",
  "XXvabhdicu:5363": "catasro 'pyekamantyaikaṃ kumārgādisamāśrayāt // Abhidh-d_362 //",
  "XXvabhdicu:5364": "śeṣāstraidhātukāstvantye sātmabhāvapravṛttitaḥ /",
  "XXvabhdicu:5365": "tatra kāmayoga eva sahāvidyayā kāmopādānaṃ catustriṃśad dravyāṇi /",
  "XXvabhdicu:5366": "rāgapratighamānāvidyā viṃśatiḥ /",
  "XXvabhdicu:5367": "vicikitsāścatasraḥ /",
  "XXvabhdicu:5368": "daśaparyavasthānāni /",
  "XXvabhdicu:5369": "bhavayoga eva sahāvidyayā ātmavādopādānam,",
  "XXvabhdicu:5370": "aṣṭātriṃśad dravyāṇi /",
  "XXvabhdicu:5371": "rāgamānāvidyāstriṃśat /",
  "XXvabhdicu:5372": "vicikitsā aṣṭau /",
  "XXvabhdicu:5373": "(Jaini_300)",
  "XXvabhdicu:5374": "dṛṣṭiyogācchīlavrataṃ niṣkṛṣya dṛṣṭyupādānaṃ triśad dravyāṇi /",
  "XXvabhdicu:5375": "śīlavratopādānaṃ ṣaḍdravyāṇi /",
  "XXvabhdicu:5376": "kasmātpunaretad dṛṣṭibhyo niṣkṛṣṭam ?",
  "XXvabhdicu:5377": "'kumārgādisamāśrayāt /",
  "XXvabhdicu:5378": "'; mārgapratidvandvabhūtaṃ hyetadubhayapakṣavipralabhbhakaṃ ca /",
  "XXvabhdicu:5379": "gṛhiṇo 'pi hyanena vipralabdhāḥ anaśanādibhiḥ svargamārgasaṃjñayā /",
  "XXvabhdicu:5380": "pravrajitā apīṣṭaviṣayavivarjane śuddhipratyāgamanāditi /",
  "XXvabhdicu:5381": "'śeṣāstraidhātukāḥ /",
  "XXvabhdicu:5382": "'; dṛṣṭayo dṛṣṭyupādānam /",
  "XXvabhdicu:5383": "traidhātukāśca śīlavrataparāmarśāḥ parāmarśopādānam /",
  "XXvabhdicu:5384": "kāmāsravastu ekadhātukaḥ /",
  "XXvabhdicu:5385": "bhavāsravastu dvidhātukaḥ /",
  "XXvabhdicu:5386": "tasmādeva tat 'antyam';",
  "XXvabhdicu:5387": "dvayaṃ sārvadhātukameva /",
  "XXvabhdicu:5388": "'ātmabhāvapravṛttitaḥ /",
  "XXvabhdicu:5389": "'; ātmabhāvālambanapravṛttaṃ khalvetaditi /",
  "XXvabhdicu:5390": "te khalvete anuśayāḥ",
  "XXvabhdicu:5391": "saṃyojanādibhiḥ śabdairdarśitāḥ pañcadhā punaḥ // Abhidh-d_363 //",
  "XXvabhdicu:5392": "saṃyojanabandhanānuśayopakleśaparyavasthānabhedena pañcadhā bhittvoktāḥ /",
  "XXvabhdicu:5393": "nava saṃyojanānyasminnīrṣyāmātsaryameva ca /",
  "XXvabhdicu:5394": "dravyāmarṣaṇasāmānyād dṛśaḥ saṃyojanadvayam // Abhidh-d_364 //",
  "XXvabhdicu:5395": "śeṣāṇyanuśayāḥ pañca",
  "XXvabhdicu:5396": "nava khalu sayojanāni sūtra uktāni- anunayapratighamānāvidyādṛṣṭiparāmarśavicikitserṣyāmātsaryasaṃyojanāni /",
  "XXvabhdicu:5397": "(Jaini_301)",
  "XXvabhdicu:5398": "tatrānunayasaṃyojanaṃ traidhātuko rāgaḥ /",
  "XXvabhdicu:5399": "evamanyāni yathāyogaṃ vaktavyāni /",
  "XXvabhdicu:5400": "dṛṣṭisaṃyojanaṃ tisro dṛṣṭayaḥ parāmarśasaṃyojanaṃ dve dṛṣṭī /",
  "XXvabhdicu:5401": "kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃyojanaṃ pṛthaguktam ?",
  "XXvabhdicu:5402": "dve punardṛṣṭī parāmarśasaṃyojanaṃ pṛthagiti ?",
  "XXvabhdicu:5403": "taducyate- 'dravyāmarṣaṇasāmānyād dṛśaḥ saṃyojanadvayam /",
  "XXvabhdicu:5404": "'; aṣṭādaśadravyāṇi khalu tisro dṛṣṭayaḥ /",
  "XXvabhdicu:5405": "aṣṭādaśaiva dve parāmarśadṛṣṭī /",
  "XXvabhdicu:5406": "dvayośca nāmasāmānyam /",
  "XXvabhdicu:5407": "tasmādetad dvayamekaṃ saṃyojanamuktamiti /",
  "XXvabhdicu:5408": "punarapyanyatra bhagavānsaṃyojanam",
  "XXvabhdicu:5409": "pañcadhā pañcadhā punaḥ /",
  "XXvabhdicu:5410": "jagādāvarabhāgīyamūrdhvabhāgīyameva ca // Abhidh-d_365 //",
  "XXvabhdicu:5411": "(Jaini_302)",
  "XXvabhdicu:5412": "ādyantye dve dṛśau kāṅkṣākāmacchando dvireva yaḥ /",
  "XXvabhdicu:5413": "tatra pañca saṃyojanānyavarabhāgīyāni /",
  "XXvabhdicu:5414": "tadyathā- satkāyadṛṣṭiḥ śīlavrataparāmarśo vicikitsā kāmacchando vyāpāda iti /",
  "XXvabhdicu:5415": "ete hi kāmadhātuhitatvādavarabhāgīyā ityucyante /",
  "XXvabhdicu:5416": "avarā hi kāmadhātūretāni ca tadanuguṇāni / yasmāt",
  "XXvabhdicu:5417": "dvābhyāṃ kāmānatikrāntiḥ punarānayanaṃ tribhiḥ // Abhidh-d_366 //",
  "XXvabhdicu:5418": "kāmacchandavyāpādābhyāṃ kāmadhātuṃ nātikrāmati /",
  "XXvabhdicu:5419": "satkāyadṛṣṭyādibhistribhiratikrānto 'pi punarāvartate dauvārikānucarasādharmyāt /",
  "XXvabhdicu:5420": "anye punarāhuḥ- tribhiḥ sattvāvaratāṃ nātikrāmati pṛthagjanatvam,",
  "XXvabhdicu:5421": "dvābhyāṃ dhātvavaratāṃ kāmadhātumiti /",
  "XXvabhdicu:5422": "yadā khalu strotaāpannasya paryādāya trisaṃyojanaprahāṇe ṣaṭ kleśāḥ prahīṇāḥ kimarthaṃ tisro dṛṣṭīrapahāya trayamevāha satkāyadṛṣṭiṃ śīlavrataparāmarśaṃ vicikitsāṃ ca ? taducyate-",
  "XXvabhdicu:5423": "(Jaini_303)",
  "XXvabhdicu:5424": "dvyekadṛggheyakāryokterdṛṣṭiheyamukhagrahāt /",
  "XXvabhdicu:5425": "sarvadṛggheyabhāktve 'pi trayametadudāhṛtam // Abhidh-d_367 //",
  "XXvabhdicu:5426": "pravartakagrahaṇe khalu pravartyamapi gahītaṃ bhavati pradīpālokavat /",
  "XXvabhdicu:5427": "tatra satkāyadṛṣṭyā tatpravartitāntagrāhadṛṣṭirgṛhītā /",
  "XXvabhdicu:5428": "śīlavrataparāmarśeṇa dṛṣṭiparāmarśaḥ pravartitaḥ /",
  "XXvabhdicu:5429": "vicikitsayā mithyādṛṣṭiḥ pravartitā /",
  "XXvabhdicu:5430": "ato hetugrahaṇātkāryagrahaṇaṃ veditavyam /",
  "XXvabhdicu:5431": "athavā trividhā kleśāḥ- ekaprakārāḥ,",
  "XXvabhdicu:5432": "dviprakārāḥ,",
  "XXvabhdicu:5433": "catuṣprakārāśca /",
  "XXvabhdicu:5434": "tatra satkāyadṛṣṭyā ekaprakārā gṛhītāḥ /",
  "XXvabhdicu:5435": "śīlavrataparāmarśena dviprakārāḥ /",
  "XXvabhdicu:5436": "vicikitsayā catuṣprakārāḥ gṛhītā bhavantīti //",
  "XXvabhdicu:5437": "vayaṃ brūmaḥ-",
  "XXvabhdicu:5438": "sarvānarthanidānatvānmārgapratyarthibhāvataḥ /",
  "XXvabhdicu:5439": "tathyohāvidhuratvācca trisaṃyojanadeśanā // Abhidh-d_368 //",
  "XXvabhdicu:5440": "satkāyadṛṣṭiḥ khalu sarvānarthamalānāṃ kleśasya ca bhavatrayasya ca mūlam /",
  "XXvabhdicu:5441": "atastayotkhātayā sarvānarthavṛkṣasyotsādanaṃ bhavati /",
  "XXvabhdicu:5442": "mārgasya ca sadbhūtasya pratyarthibhūtaḥ kumārgāvalambī śīlavrataparāmarśaḥ /",
  "XXvabhdicu:5443": "tena prahīṇena sanmārgeṇa mokṣapurapraveśo bhavati /",
  "XXvabhdicu:5444": "samyagdṛṣṭyādimārgapratipattipratibandhabhūtā ca vicikitsā /",
  "XXvabhdicu:5445": "(Jaini_304) tayā prahīṇayā samyagdṛṣṭisaṃkalpapuraḥsaro mārgo nirvibandhaḥ pravartate /",
  "XXvabhdicu:5446": "ityaṣṭāśītyanuśayaprahāṇe 'pi sati trayāṇāmeva grahaṇam /",
  "XXvabhdicu:5447": "vaibhāṣāḥ punaḥ paśyanti- mokṣāntarāyāḥ trayodbhāvanāḥ /",
  "XXvabhdicu:5448": "yathā khalu trayo 'ntarāyā mārgagamane bhavantyagantukāmatānyamārgagrahaṇaṃ mārgabahutvasaṃdehācca mārgagamanāpratipattiḥ /",
  "XXvabhdicu:5449": "evaṃ mokṣagamane trayo 'ntarāyā bhavanti /",
  "XXvabhdicu:5450": "satkāyadṛṣṭyā mokṣāduttrāsaṃ gatasyāgantukāmatā bhavati /",
  "XXvabhdicu:5451": "śīlavrataparāmarśenānyamārgagrahaṇāt mārgavibhrāntiḥ /",
  "XXvabhdicu:5452": "vicikitsā mārgasaṃśaye sati mārgāpratipattirityeṣāṃ mokṣagamanāntarāyāṇāṃ prahāṇaṃ strotaāpannasya dyotayadbhagavānkleśatrayasyaiva grahaṇamakārṣīditi //",
  "XXvabhdicu:5453": "yathā ca pañcavidhamavarabhāgīyaṃ saṃyojanamuktavāṃstathā pañcordhvabhāgīyānisaṃyojanānyākhyātavān sūtre /",
  "XXvabhdicu:5454": "dvau rūpārūpajau rāgau mānamohoddhavāstrayaḥ /",
  "XXvabhdicu:5455": "pañca khalurdhvabhāgīyāni saṃyojanāni /",
  "XXvabhdicu:5456": "tadyathā- rūparāgaḥ,",
  "XXvabhdicu:5457": "ārūpyarāgaḥ,",
  "XXvabhdicu:5458": "auddhatyam,",
  "XXvabhdicu:5459": "māno 'vidyā ca /",
  "XXvabhdicu:5460": "eṣāmaprahīṇānāṃ ūrdhvadhātudvayaṃ nātikrāmanti sattvāḥ /",
  "XXvabhdicu:5461": "samāptaḥ saṃyojanādhikāraḥ /",
  "XXvabhdicu:5462": "bandhanānīdānīmucyante /",
  "XXvabhdicu:5463": "trīṇi bandhanāni /",
  "XXvabhdicu:5464": "rāgo bandhanaṃ dveṣo moho (Jaini_305) bandhanam /",
  "XXvabhdicu:5465": "ebhistraidhātukāḥ sattvāḥ saṃsāracārake baddhāḥ yathāyogam /",
  "XXvabhdicu:5466": "kasmātpunaretāni bandhanānītyuktāni ? taducyate-",
  "XXvabhdicu:5467": "trivedanānuśāyitvād dṛḍhatvādbandhanatrayam // Abhidh-d_369 //",
  "XXvabhdicu:5468": "trivedanāvaśātkhalu bandhanatrayamuktam /",
  "XXvabhdicu:5469": "tatra sukhāyāṃ vedanāyāṃ rāgo 'nuśerate /",
  "XXvabhdicu:5470": "duḥkhāyāṃ dveṣaḥ /",
  "XXvabhdicu:5471": "aduḥkhāsukhāyāṃ mohaḥ /",
  "XXvabhdicu:5472": "ete ca trayo mūlakleśāḥ ṣaḍvijñānabhaumāḥ pañcaprakārāḥ /",
  "XXvabhdicu:5473": "tasmādete dṛḍhatvād bandhanaśabdenoktāḥ //",
  "XXvabhdicu:5474": "punaranye bhagavatā sūtre-",
  "XXvabhdicu:5475": "dvipakṣagranthanād granthāścatvāraḥ samudāhṛtāḥ /",
  "XXvabhdicu:5476": "abhidhyākhyāstathā dveṣaḥ parāmarśadvayaṃ tathā // Abhidh-d_370 //",
  "XXvabhdicu:5477": "tatra gṛhī abhidhyayā viṣayeṣu grathitastadvyāghātakartṛṣu vivādamārabhamāno dveṣeṇānubadhyate /",
  "XXvabhdicu:5478": "pravrajitaḥ śīlavrataparāmarśagrathitastadapavādaśravaṇādidameva satyamiti satyābhiniveśaparāmarśena dṛṣṭiparāmarśākhyena badhyate /",
  "XXvabhdicu:5479": "iti catvāro bhavanti //",
  "XXvabhdicu:5480": "uktāḥ kleśāḥ /",
  "XXvabhdicu:5481": "(Jaini_306)",
  "XXvabhdicu:5482": "upakleśāstu vijñeyāḥ saṃrambhādyā yathoditāḥ /",
  "XXvabhdicu:5483": "sarve vā caitasāḥ kliṣṭāḥ saṃskāraskandhasaṃjñitāḥ // Abhidh-d_371 //",
  "XXvabhdicu:5484": "ye tāvatkhalu kleśā upakleśā api te cittopakleśanāt /",
  "XXvabhdicu:5485": "iha tu paryavasthānakleśamalasaṃgṛhītāḥ kṣudrakavastukoddiṣṭā veditavyāḥ /",
  "XXvabhdicu:5486": "ye 'pi cānye caitasikāḥ saṃskāraskandhasaṃgṛhītāḥ te 'pyupakleśā ityākhyāyante //",
  "XXvabhdicu:5487": "ke punaste kleśamalāḥ kāni vā paryavasthānāni ?",
  "XXvabhdicu:5488": "tatra tāvat-",
  "XXvabhdicu:5489": "mūlakleśamalāstvanye ṣaḍupakleśasaṃjñitāḥ /",
  "XXvabhdicu:5490": "ta ime ucyante-",
  "XXvabhdicu:5491": "śāṭhyopanāhapradāśamāyāmadaviheṭhanāḥ // Abhidh-d_372 //",
  "XXvabhdicu:5492": "(Jaini_307)",
  "XXvabhdicu:5493": "tatra cittakauṭilyaṃ śāṭhyaṃ cittasyānṛjutā vakrībhāvaḥ /",
  "XXvabhdicu:5494": "upanāhaḥ pratighaniṣyando vairānubandhakṛdrandhrāvadhānatā /",
  "XXvabhdicu:5495": "santoṣyamānasyāpyadharmadṛḍhagrāhitā pradāśaḥ /",
  "XXvabhdicu:5496": "parābhisandhānāya mithyopadarśanakārī paravañcanāmāyā /",
  "XXvabhdicu:5497": "cittasmayo madaḥ /",
  "XXvabhdicu:5498": "saturūpakulabalabhogayauvanārogyaparijanasaṃpattisaṃrāgajaḥ pramādāspadaṃ vividhendriyavibhramotpādajanakaḥ /",
  "XXvabhdicu:5499": "sattvavyāpādo vihiṃsā viheṭhanetyarthāntaram /",
  "XXvabhdicu:5500": "uktāḥ ṣaṭ kleśamalāḥ //",
  "XXvabhdicu:5501": "(Jaini_308)",
  "XXvabhdicu:5502": "daśa paryavasthānānyucyante /",
  "XXvabhdicu:5503": "mrarkṣyerṣyāhryanapatrāpyastyānamiddhoddhavakrudhaḥ /",
  "XXvabhdicu:5504": "mātsaryaṃ kukṛtatvaṃ ca daśadhā paryavasthitiḥ // Abhidh-d_373 //",
  "XXvabhdicu:5505": "ete hyanubandhādārḍhyānnānuśayāḥ /",
  "XXvabhdicu:5506": "na hyeṣāmanubandhadārḍhyamastyanuśayāstu dṛḍhānubandhāḥ /",
  "XXvabhdicu:5507": "tasmādetāni kālāntaramātraṃ cittaparyavasthāpanāt paryavasthānānītyucyante /",
  "XXvabhdicu:5508": "avadyaṃ chādayataḥ cittāpalepo mrakṣaḥ,",
  "XXvabhdicu:5509": "cittaṃ mrakṣayatīti mrakṣaḥ /",
  "XXvabhdicu:5510": "parasampattyamarṣaṇamīrṣyā /",
  "XXvabhdicu:5511": "akāryaṃ kurvataḥ svātmānamavekṣyālajjanāhrīḥ /",
  "XXvabhdicu:5512": "(Jaini_309) paramapekṣyālajjanānapatrāpyam /",
  "XXvabhdicu:5513": "kāyākarmaṇyatā styānaṃ tandrīparyāyavacanam /",
  "XXvabhdicu:5514": "kāyacittākarmaṇyatā middhaṃ cittābhisaṃkṣepaḥ svapnākhyaḥ,",
  "XXvabhdicu:5515": "sa tu kliṣṭa eva paryavasthānam /",
  "XXvabhdicu:5516": "cittāvyupaśāntirauddhatyam /",
  "XXvabhdicu:5517": "parāpakāranimittodbhavo 'parityāgayogena caṇḍībhāvaḥ krodhaḥ /",
  "XXvabhdicu:5518": "svavastunyāgraho mātsaryam,",
  "XXvabhdicu:5519": "matto mā saredetaditi niruktiḥ /",
  "XXvabhdicu:5520": "kukṛtabhāvaḥ kaukṛtyam /",
  "XXvabhdicu:5521": "ityenāni daśa paryavasthānāni //",
  "XXvabhdicu:5522": "athaiṣāmupakleśamalaparyavasthānānāṃ kaḥ kasya rāgādermūlakleśasya niṣyandaḥ ?",
  "XXvabhdicu:5523": "tadidamārabhyate //",
  "XXvabhdicu:5524": "ebhyo 'nunayaniṣyandā āhrīkyauddhatatādayaḥ /",
  "XXvabhdicu:5525": "ime khalūpakleśāḥ rāganiṣyandāḥ /",
  "XXvabhdicu:5526": "yaduta- ahrīkyauddhatyamadamātsaryakuhanālapanānaimittikatānaiṣpeśikatā lābhena lābhasya niścikīrṣatā pāpecchatā mahecchatecchasvitā kāmajñātijanapadavitarkapāpamitratādayaḥ /",
  "XXvabhdicu:5527": "(Jaini_310)",
  "XXvabhdicu:5528": "tatrāhrīkyānapatrāpyamadā vyākhyātalakṣaṇāḥ /",
  "XXvabhdicu:5529": "lābhasatkārayaśolobhādabhūtaguṇadarśanārthamīryāpathavikalpakṛccaittaviśeṣaḥ kuhanā /",
  "XXvabhdicu:5530": "lābhādyarthameva guṇapriyālapanakṛllapanā /",
  "XXvabhdicu:5531": "upakaraṇārthitvanimittadarśanakṛccaittaviśeṣo naimittakatā /",
  "XXvabhdicu:5532": "paraguṇavaddoṣavacananiṣpeṣaṇakṛdeva caitasiko naiṣpeṣikatā /",
  "XXvabhdicu:5533": "labdhalābhakhyāpanenānyalābhaniścakīrṣaṇatā lābhena lābhasya niścikīrṣatā /",
  "XXvabhdicu:5534": "parairabhūtaguṇasambhāvanecchā pāpecchatā /",
  "XXvabhdicu:5535": "lābhasatkāraparivāraprārthanā mahecchatā /",
  "XXvabhdicu:5536": "lobhātparairbhūtaguṇasambhāvanecchā icchasvitā /",
  "XXvabhdicu:5537": "kāmarāgapratisaṃyukto vitarkaḥ kāmavitarkaḥ /",
  "XXvabhdicu:5538": "jñātisnehaparītasya tadāvāhavivāhakṛṣivaṇigrājasevādīnāṃ gṛhasandhāraṇamupajīvanopāyānāṃ rājataskarādibhayapraśamanopāyānāṃ ca vitarkāṇāṃ vitarkaḥ jñātivitarkaḥ /",
  "XXvabhdicu:5539": "paryāptajīvitopakaraṇāparituṣṭasya lokamitratā,",
  "XXvabhdicu:5540_0": "chandarāgāpahṛtacetasasteṣāṃ janapadānāṃ bhūmiramaṇīyatāsubhikṣakṣematāpracuragorasekṣuvikāragodhūmaśālyādīnāṃ",
  "XXvabhdicu:5540_1": "vitarkaṇājjanapadavitarkaḥ śīladṛṣṭyācāravipannānāṃ ratikṛtā saṃsevā pāpamitratā /",
  "XXvabhdicu:5541": "mrakṣānapatrapāstyānamiddhādyā mohasaṃbhavāḥ // Abhidh-d_374 //",
  "XXvabhdicu:5542": "tatra 'mrakṣānapatrapāstyānamiddhāḥ'; /",
  "XXvabhdicu:5543": "'ādi'grahaṇāllayaḥ,",
  "XXvabhdicu:5544": "amanasikārodanādaratā,",
  "XXvabhdicu:5545": "daurvacasyaṃ tandrī bhaktāsamatetyevamādayaḥ /",
  "XXvabhdicu:5546": "tatra layonāma doṣaguṇatyāgārjanaṃ prati ātmaparibhavajaścittasaṃkocaḥ /",
  "XXvabhdicu:5547": "kuśalāsamanvāhāra audāsīnyayogeṇāmanasikāraḥ /",
  "XXvabhdicu:5548": "guṇeṣu guṇavatsu cābahumānavṛttiranādaratā /",
  "XXvabhdicu:5549": "(Jaini_311) dharmānuśāstṛṣu sāsūyitapratimantrakṛddaurvacasyam /",
  "XXvabhdicu:5550": "jṛmbhikodgamādakṣivartmastambhanidrāspadaḥ caittaviśeṣaḥ styānākhyā tandrī /",
  "XXvabhdicu:5551": "kuśalapakṣānukūlabhojanasamatāprativedhaścetaso bhaktāsamatā //",
  "XXvabhdicu:5552": "kaukṛtyaṃ vicikitsotthaṃ krodhādyā dveṣasambhavāḥ /",
  "XXvabhdicu:5553": "kaukṛtyaṃ khalu yathoktalakṣaṇaṃ vicikitsāsamutthitam /",
  "XXvabhdicu:5554": "krodhādyā dveṣaniṣyandāḥ /",
  "XXvabhdicu:5555": "'ādi'śabdādīrṣyākṣāntyupanāhapradāśasaṃrambhādayaḥ /",
  "XXvabhdicu:5556": "tatrerṣyā pūrvoktalakṣaṇā /",
  "XXvabhdicu:5557": "sahyāsahiṣṇutākṣāntiḥ /",
  "XXvabhdicu:5558": "randhrāvadhānānivṛttirupanāhaḥ /",
  "XXvabhdicu:5559": "saṃtoṣamānasyāpyadṛḍhagrāhitā pradāśaḥ /",
  "XXvabhdicu:5560": "parānvimardiṣataḥ pāṇipādauṣṭhakapolaśarīrakampayonirbhrāntamanasaḥ kṣobhaḥ saṃrambhaḥ /",
  "XXvabhdicu:5561": "nimittamātreṇa sātatyaviheṭhanakṛcchṛṅgī /",
  "XXvabhdicu:5562": "nistanato 'bhīkṣṇavivādakṛtyaṃ stambhanatā /",
  "XXvabhdicu:5563": "kāmyānviṣayānanusmarato rativiparītamanasaḥ pravṛttiraratiḥ /",
  "XXvabhdicu:5564": "cittāpaiśalyamanārjavatā /",
  "XXvabhdicu:5565": "vyāpādārtha prayukto vitarko vyāpādavitarkaḥ /",
  "XXvabhdicu:5566": "vihiṃsāsaṃprayukto vitarkaḥ vihiṃsāvitarkaḥ /",
  "XXvabhdicu:5567": "pramādastambhamārdva(?)",
  "XXvabhdicu:5568": "kṣya māyāśāṭhyavijṛmbhikāḥ // Abhidh-d_375 //",
  "XXvabhdicu:5569": "kāyaduṣṭhūlatādyāśca jñeyā vyāmiśrasambhavāḥ /",
  "XXvabhdicu:5570": "tatra doṣapravaṇasya guṇānabhisaṃmukhyaṃ pramādaḥ /",
  "XXvabhdicu:5571": "pūjārheṣvasaṃnatiḥ stambhaḥ /",
  "XXvabhdicu:5572": "parānurodhātpāpānuvṛttikṛccaitto mārdvakṣyam(?) /",
  "XXvabhdicu:5573": "parābhisandhānāya mithyopadarśanakṛccaitto māyā /",
  "XXvabhdicu:5574": "cittakauṭilyaṃ śāṭhyam /",
  "XXvabhdicu:5575": "kleśasamutthitaḥ kāyasyānamanavinamanakṛccaitto vijambhikā /",
  "XXvabhdicu:5576": "kleśakṛtā vividhālambanasaṃjñā nānātvasaṃjñāḥ /",
  "XXvabhdicu:5577": "ativīryabhaktāsamatānirjātakāyavaiṣamyābādhaḥ kāyadauṣṭhulyam /",
  "XXvabhdicu:5578": "kalyāṇamitrāṇāṃ guṇeṣvananuśikṣā asabhāgānuvartanatā /",
  "XXvabhdicu:5579": "kleśasamutthā parasampadvitarkaṇā,",
  "XXvabhdicu:5580": "parodayapratisaṃyukto vitarkaḥ /",
  "XXvabhdicu:5581": "ityevamādayo vyāmiśrasamutthitā draṣṭavyāḥ /",
  "XXvabhdicu:5582": "pradāśo dṛkparāmarśaniṣyandaḥ śaṭhatā dṛśaḥ // Abhidh-d_376 //",
  "XXvabhdicu:5583": "pūrvoktalakṣaṇaḥ pradāśaḥ parāmarśaniṣyandaḥ /",
  "XXvabhdicu:5584": "śāṭhyaṃ dṛṣṭisamutthitamiti //",
  "XXvabhdicu:5585": "atha kaḥ kleśaḥ kayā vedanayā saṃprayujyate ?",
  "XXvabhdicu:5586": "tadidamārabhyate-",
  "XXvabhdicu:5587": "(Jaini_312)",
  "XXvabhdicu:5588": "saumanasyena rāgasya saṃprayogaḥ sukhena ca /",
  "XXvabhdicu:5589": "rāgaḥ khalu sukhasaumanasyābhyāṃ saṃprayuktaḥ /",
  "XXvabhdicu:5590": "dveṣasya daurmanasyena duḥkhena ca nigadyate // Abhidh-d_377 //",
  "XXvabhdicu:5591": "saṃyoga iti vartate /",
  "XXvabhdicu:5592": "pratighaḥ khalu duḥkhadaurmanasyābhyāṃ saṃprayuktaḥ //",
  "XXvabhdicu:5593": "sarvairmohasya",
  "XXvabhdicu:5594": "mohasya tu pañcabhirapīndriyaiḥ saṃprayogaḥ /",
  "XXvabhdicu:5595": "vittibhyāṃ caitasībhyāmasaddṛśaḥ /",
  "XXvabhdicu:5596": "mithyādṛṣṭirhi daurmanasyasaumanasyābhyāṃ saṃprayujyate,",
  "XXvabhdicu:5597": "pāpakarmaṇāṃ puṇyakarmaṇāṃ ca yathākramam /",
  "XXvabhdicu:5598": "kāṅkṣā ca daurmanasyena",
  "XXvabhdicu:5599": "sāṃśayito hi niścayākāṅkṣī daurmanasyena saṃbadhyate /",
  "XXvabhdicu:5600": "śeṣāṇāṃ sumanastayā // Abhidh-d_378 //",
  "XXvabhdicu:5601": "śeṣāstvanuśayāḥ- catasro dṛṣṭayaḥ, mānaśca /",
  "XXvabhdicu:5602": "harṣākāravṛttitvātsaumanasyena saṃprayuktāḥ //",
  "XXvabhdicu:5603": "upekṣayā tu sarveṣām",
  "XXvabhdicu:5604": "sarve 'pyaviśeṣeṇānuśayā upekṣayā saṃprayujyante /",
  "XXvabhdicu:5605": "pravāhacchedakāle khalu kleśānāmavaśyamupekṣā saṃmukhībhavati /",
  "XXvabhdicu:5606": "kāmāptānāmayaṃ vidhiḥ /",
  "XXvabhdicu:5607": "(Jaini_313)",
  "XXvabhdicu:5608": "kāmāvacarāṇāṃ khalvanuśayānāmeṣa vidhiḥ draṣṭavyaḥ /",
  "XXvabhdicu:5609": "ito 'nyadhātujānāṃ tu pratibhūmyantaraṃ svakaiḥ // Abhidh-d_379 //",
  "XXvabhdicu:5610": "yasyāṃ yasyāṃ bhūmau yāvantīndriyāṇi santi tatrāpi cāturvijñānakāyikāścāturvijñānakāyikairmanobhūmikā manobhūmikaireva yathāsaṃbhavam //",
  "XXvabhdicu:5611": "uktāḥ kleśānāmindriyasaṃprayogaḥ /",
  "XXvabhdicu:5612": "upakleśānāmucyate-",
  "XXvabhdicu:5613": "īrṣyayā daurmanasyena kaukṛtyasya tathā krudhaḥ /",
  "XXvabhdicu:5614": "pradaṣṭeścopanaddheśca vihiṃsāyāstathaiva ca // Abhidh-d_380 //",
  "XXvabhdicu:5615": "daurmanasyena khalvīrṣyākaukṛtyakrodhapradāśopanāhavihiṃsāḥ saṃprayujyante //",
  "XXvabhdicu:5616": "mātsaryaṃ daurmanasyena saumanasyena kasyacit /",
  "XXvabhdicu:5617": "prārthyamāno hyaprayacchan parasya jahrīyamāno durmanāyate /",
  "XXvabhdicu:5618": "kecitpunaḥ vyācakṣate- saumanasyena saṃprayujyate lobhānvayatvena harṣākāravartitvāt /",
  "XXvabhdicu:5619": "dvābhyāṃ māyā tathā śāṭhyaṃ mrakṣo middhaṃ tathaiva ca // Abhidh-d_381 //",
  "XXvabhdicu:5620": "daurmanasyasaumanasyābhyāṃ māyāśāṭhyamiddhāni saṃprayujyante /",
  "XXvabhdicu:5621": "kadāciddhi sumanāḥ paraṃ vañcayate /",
  "XXvabhdicu:5622": "kadāciddurmanāḥ /",
  "XXvabhdicu:5623": "evaṃ yāvatsvapīti //",
  "XXvabhdicu:5624": "madastu sumanaḥskandhasukhābhyāṃ saṃprayujyate /",
  "XXvabhdicu:5625": "tṛtīye dhyāne sukhenādhastātsaumanasyenordhvaṃ copekṣayā /",
  "XXvabhdicu:5626": "'tu'śabdasya viśeṣaṇatvādayaṃ viśeṣo labhyate /",
  "XXvabhdicu:5627": "āhrīkyamanapatrāpyaṃ styānauddhatye ca pañcabhiḥ // Abhidh-d_382 //",
  "XXvabhdicu:5628": "(Jaini_314)",
  "XXvabhdicu:5629": "pañcabhirapīndriyaiḥ āhrīkyānapatrāpyastyānauddhatyāni saṃprayujyante /",
  "XXvabhdicu:5630": "eṣāṃ caturṇāṃ paryavasthānānāmakuśalamahābhūmikatvāt kleśamahābhaumikatvācca //",
  "XXvabhdicu:5631": "idamidānīṃ vaktavyam /",
  "XXvabhdicu:5632": "ka eṣāṃ kiṃ prahātavyaḥ ?",
  "XXvabhdicu:5633": "yāni tāvaddaśa paryavasthānāni tebhyaḥ-",
  "XXvabhdicu:5634": "āhrīkyamanapatrāpyaṃ styānamiddhaṃ tathoddhavaḥ // Abhidh-d_383 //",
  "XXvabhdicu:5635": "..........abhidharmadīpe vibhāṣāprabhāyāṃ vṛttau pañcamādhyāyasya tṛtīyaḥ pādaḥ //",
  "XXvabhdicu:5636": "..........pañcamodhyāyaḥ samāptaḥ //",
  "XXvabhdicu:5637": "(Jaini_315)",
  "XXvabhdicu:5638": "ṣaṣṭho 'dhyāyaḥ",
  "XXvabhdicu:5639": "prathamaḥ pādaḥ.....",
  "XXvabhdicu:5640": "..............rvaudārikam /",
  "XXvabhdicu:5641": "atastutpūrvam /",
  "XXvabhdicu:5642": "tato vedanāsmṛtyupasthānaṃ dvābhyāṃ sthūlataraṃ vedanāskandhavat /",
  "XXvabhdicu:5643": "tataḥ cittasmṛtyupasthānaṃ rūpādiprativijñaptisvābhāvyātsulakṣam /",
  "XXvabhdicu:5644": "dharmāstu saṃjñācetanādyā saṃprayuktāḥ,",
  "XXvabhdicu:5645": "prāptyādayaḥ viprayuktāḥ,",
  "XXvabhdicu:5646": "saṃskṛtāśca paramasūkṣmāstasmādante dharmasmṛtyupasthānam /",
  "XXvabhdicu:5647": "ata evotpattikramopi tathaiva /",
  "XXvabhdicu:5648": "(Jaini_316)",
  "XXvabhdicu:5649": "prāyeṇa hi sattvāḥ rūpādyupabhogaratatvāt mokṣavimukhā bhavanti vedanābhinanditvāt,",
  "XXvabhdicu:5650": "sā cābhinandanā cittasyādāntatvāt /",
  "XXvabhdicu:5651": "taccādāntatvaṃ rāgādibhiḥ /",
  "XXvabhdicu:5652": "śraddhādibhiśca dāntatvaṃ bhavati /",
  "XXvabhdicu:5653": "catuṣṭvamapi caturviparyāsapratipakṣatvāt /",
  "XXvabhdicu:5654": "aśucau śucisaṃjñāviparyāsapratipakṣo hi kāyaparīkṣā /",
  "XXvabhdicu:5655": "duḥkhe sukhasaṃjñāviparyāsapratipakṣo vedanāparīkṣā /",
  "XXvabhdicu:5656": "anitye nityasaṃjñāviparyāsapratipakṣaścittaparīkṣā,",
  "XXvabhdicu:5657": "cittasya laghuparivartitvāt /",
  "XXvabhdicu:5658": "anātmanyātmasaṃjñāviparyāsapratipakṣo dharmaparīkṣā /",
  "XXvabhdicu:5659": "dharmasmṛtyupasthānasya vaicitryādekātmasaṃjñāviparyāso nivartate /",
  "XXvabhdicu:5660": "'ādi'śabdāccaturāhārapañcaskandhapratipakṣatvādyathāyogam //",
  "XXvabhdicu:5661": "sa tadānīṃ yogācāraḥ",
  "XXvabhdicu:5662": "samastālambināntyena tānvettyadhruvatādibhiḥ /",
  "XXvabhdicu:5663": "sambhinnālambanaṃ hi dharmasmṛtyupasthānaṃ tricatuṣpañcaskandhālambanatvāt /",
  "XXvabhdicu:5664": "(Jaini_317) pañcaskandhālambanameva tu sāmānyālambanamiti nirdiśyate /",
  "XXvabhdicu:5665": "tena tu catvāryapi smṛtyupasthānānyabhisamasyānityato duḥkhataḥ śūnyato 'nātmataśceti caturbhirākāraiḥ pratyavekṣate /",
  "XXvabhdicu:5666": "tataḥ punaryogī kāyaṃ paramāṇusaṃghātakṣaṇasantānabhedena prabhidya paramāṇuśaḥ kṣaṇaśaśca nirīkṣate /",
  "XXvabhdicu:5667": "kalalādīnāṃ vā bījādyaśucyaṅgāni pṛthaṅmiśrībhūtāni ca yogī rūpāṇi nimitteṣu paśyati /",
  "XXvabhdicu:5668": "tadūrdhvaṃ tasyānityatvādibhiḥ sāmānyalakṣaṇena yathāyogaṃ sarvadharmakajātīyatvādhimokṣe satyahaṃkāramamakāraviṣkambhanaprahāṇaṃ bhavati /",
  "XXvabhdicu:5669": "tanprahāṇādrāgādayopi doṣāḥ śrutacintāmayābhyāṃ jñānābhyāṃ viṣkambhyante /",
  "XXvabhdicu:5670": "katamena punaratra smṛtyupasthānena kleśātyantakṣayo bhavati ? brūmaḥ /",
  "XXvabhdicu:5671": "kleśātyantakṣayo 'ntyena saṃbhinnālambanena vā // Abhidh-d_384 //",
  "XXvabhdicu:5672": "(Jaini_318)",
  "XXvabhdicu:5673": "saṃsargasmṛtyupasthānena khalu 'saṃbhinnālambanena atyantakleśaprahāṇaṃ kriyate /",
  "XXvabhdicu:5674": "'vā'; śabdo vikalpārthaḥ //",
  "XXvabhdicu:5675": "yasmāt-",
  "XXvabhdicu:5676": "asaṃbhinnārtha viṣayaṃ trayametad dvidheṣyate /",
  "XXvabhdicu:5677": "sāsravānāsravabhedāt /",
  "XXvabhdicu:5678": "tataḥ punaḥ skandhānanityādinā",
  "XXvabhdicu:5679": "tasyaivaṃ paśyataḥ sākṣādudayavyayadarśanam // Abhidh-d_385 //",
  "XXvabhdicu:5680": "skandheṣu jāyate paścāccakrabhramarikādivat /",
  "XXvabhdicu:5681": "(Jaini_319)",
  "XXvabhdicu:5682": "eṣā ca smṛtyupasthānakuśalamūlaniṣṭhā /",
  "XXvabhdicu:5683": "tasya khalvanityākāramabhyasyataḥ sarvasaṃskāreṣu pratikṣaṇamudayavyayadarśanamutpadyate,",
  "XXvabhdicu:5684": "'cakrabhramarikādivadi'ti /",
  "XXvabhdicu:5685": "sa pratītyasamutpādaṃ skandhānāṃ pratyavekṣate // Abhidh-d_386 //",
  "XXvabhdicu:5686": "tasya pratikṣaṇaṃ utpādavyayaṃ paśyataḥ evaṃ bhavati- kathaṃ caite saṃskārāḥ santānena pravartante nocchidyante /",
  "XXvabhdicu:5687": "sa pratītyasamutpādaṃ paśyati traiyadhvikānāṃ saṃskārāṇāṃ hetuphalasambandhaniyamāvasthitānām /",
  "XXvabhdicu:5688": "tataḥ punaḥ pratītyasamutpādam //",
  "XXvabhdicu:5689": "satyeṣu pātayitvataṃ tadā kaścitparīkṣate /",
  "XXvabhdicu:5690": "tadanityatvaduḥkhatve samavetya tataḥ punaḥ // Abhidh-d_387 //",
  "XXvabhdicu:5691": "ekaikamaṅgaṃ satyeṣu pātayitvānityato duḥkhataśca pratyavekṣya",
  "XXvabhdicu:5692": "akartṛkānnirīhāṃśca pratyayādhīnasaṃbhavān /",
  "XXvabhdicu:5693": "dṛṣṭvā sarveṣvanātmeti tattvākāraṃ niṣevate // Abhidh-d_388 //",
  "XXvabhdicu:5694": "tatra svatantrakartṛvirahitvācchūnyānpaśyati svavaśena vinā sahakāribhiḥ pratyayaiḥ kriyākaraṇāt,",
  "XXvabhdicu:5695": "parādhīnajanmatvāccānātmānaṃ paśyati 'dṛṣṭvā sarveṣvanātmeti tattvākāraṃ niṣevate'; //",
  "XXvabhdicu:5696": "tadabhyasyataḥ",
  "XXvabhdicu:5697": "anadhiṣṭhātṛkatvaṃ ca pāratantryaṃ ca paśyataḥ /",
  "XXvabhdicu:5698": "na hyatra kaścitpuruṣo vā parameṣṭhī veśvaraḥ svatantraścaikaśca vidyate,",
  "XXvabhdicu:5699": "paratantrajanmaprasarā eva sarvasaṃskārāḥ svasāmānyalakṣaṇādhiṣṭhitasvabhāvāḥ,",
  "XXvabhdicu:5700": "iti parīkṣyamāṇasya",
  "XXvabhdicu:5701": "sarvadharmeṣu nairātmye sthirā buddhiḥ pravartate // Abhidh-d_389 //",
  "XXvabhdicu:5702": "yathoktam-",
  "XXvabhdicu:5703": "“sarvadharmā anātmānaḥ paśyati prajñayā yadā /",
  "XXvabhdicu:5704": "tadā nirvidyate duḥkhādeṣa mārgo viśuddhaye // “",
  "XXvabhdicu:5705": "(Jaini_320)",
  "XXvabhdicu:5706": "atha kasmādiha śūnyākāro na deśitaḥ ? taducyate-",
  "XXvabhdicu:5707": "svabhāvenāviśūnyatvād dharmamudrā udāhṛtā /",
  "XXvabhdicu:5708": "taduktyā ca taduktatvācchūnyākāro na deśitaḥ // Abhidh-d_390 //",
  "XXvabhdicu:5709": "na khalu saṃskārāḥ svabhāvena śūnyāḥ pṛthivyaptejovāyuprabhṛtīnāṃ kāṭhinyādilakṣaṇasya dhṛtyādikriyāyāśca pratyakṣatvāt /",
  "XXvabhdicu:5710": "rāgādīnāṃ doṣāṇāṃ śraddhādīnāṃ ca guṇānāṃ cittamālyaśuddhikaraṇasāmarthyāt /",
  "XXvabhdicu:5711": "teṣāṃ ca sāmarthyaṃ yathā dravyāṇāṃ harītakīcitrakadantīprabhṛtīnāṃ rasavīryavipākaprabhāvādidarśanāta sasvabhāvaprabhāvāḥ sarvadharmāḥ dharmamudrāyāśca 'śūnyākāro'; noktaḥ /",
  "XXvabhdicu:5712": "tasmādihāpi nocyate /",
  "XXvabhdicu:5713": "athavātaduktyā ca tadukteḥ /",
  "XXvabhdicu:5714": "'; anātmākāroktyā ca śūnyatāpyuktā bhavati //",
  "XXvabhdicu:5715": "tadevaṃ nairātmye sthiramatiḥ",
  "XXvabhdicu:5716": "gotradvārasamūhādīn dhātvādīnāṃ yathāyatham /",
  "XXvabhdicu:5717": "svasādhāraṇacihnābhyāṃ sadatopaparīkṣate // Abhidh-d_391 //",
  "XXvabhdicu:5718": "dhātvāyatanaskandheṣu svasāmānyalakṣaṇaparicchinneṣu",
  "XXvabhdicu:5719": "pratiskandhaṃ tatastasya svābhāvyādiṣu tattvataḥ /",
  "XXvabhdicu:5720": "krameṇa jāyate paścātkauśalaṃ sthānasaptake // Abhidh-d_392 //",
  "XXvabhdicu:5721": "“rūpaṃ yathābhūtaṃ prajānāti rūpasamudayaṃ rūpanirodhaṃ rūpanirodhagāminīṃ pratipadaṃ rūpasyāsvādaṃ rūpasyādīnavaṃ rūpasya niḥsaraṇamevaṃ yāvadvijñānasya /",
  "XXvabhdicu:5722": "” uktaṃ hi bhagavatā- 'saptasthāne kuśalo bhikṣuḥ trividhārthopaparīkṣī kṣipramevāsravakṣayaṃ karoti” iti //",
  "XXvabhdicu:5723": "abhidharmadīpe vibhāṣāprabhāyāṃ vṛttau ṣaṣṭhasyādhyāyasya prathamaḥ pādaḥ //",
  "XXvabhdicu:5724": "(Jaini_321)",
  "XXvabhdicu:5725": "ṣaṣṭhādhyāye",
  "XXvabhdicu:5726": "dvitīyapādaḥ /",
  "XXvabhdicu:5727": "tasyedānīṃ yoginaḥ smṛtyupasthānādiṣu kuśalamūleṣu dṛṣṭapūrvaṃ jñeyaṃ satyākāravyavasthānenānucitaśrutacintāmayākārasamudācāranyāyena",
  "XXvabhdicu:5728": "nirmathnataḥ krameṇāsya duḥkhasatyabhavāraṇim /",
  "XXvabhdicu:5729": "śraddhāvīryasahāyasya tattvajñānānalārthinaḥ // Abhidh-d_393 //",
  "XXvabhdicu:5730": "ākārapatitaṃ jñānaṃ tataḥ śamaniyāmakam /",
  "XXvabhdicu:5731": "bhāvanāmayamūṣmākhyaṃ jāyate sānuvartakam // Abhidh-d_394 //",
  "XXvabhdicu:5732": "tatkhalūṣmagataṃ prakarṣitatvāt ṣoḍaśākāram,",
  "XXvabhdicu:5733": "pratisatyaṃ caturākāratvāt,",
  "XXvabhdicu:5734": "sāmānyaṃ dharmasmṛtyupasthānaṃ bhaviṣyasyāryamārgāgnernimittabhūtaṃ dhūmāgnivat /",
  "XXvabhdicu:5735": "tasmiṃśca labdhe śamaḥ pratyāsannībhavati /",
  "XXvabhdicu:5736": "atastat 'śamaniyāmakaṃ bhāvanāmayam'; iti /",
  "XXvabhdicu:5737": "dhyānasaṃvarāśritasamādhibalena dṛḍhībhāvāccittaṃ bhāvayati campakapuṣpatilatailavaditi /",
  "XXvabhdicu:5738": "'sānuvartakaṃ';",
  "XXvabhdicu:5739": "ca pañcaskandhasvabhāvaṃ nairātmyabuddhiparitoṣāccānuskandhaśaḥ prasāda utpadyate- skandhamātrakamevedaṃ satkāyadṛṣṭervastubhūtaṃ nātrātmāstyātmīyaṃ vā //",
  "XXvabhdicu:5740": "tatastathaiva mūrdhāno mithyādṛṣṭyupaghātinaḥ /",
  "XXvabhdicu:5741": "ūṣmabhyo 'dhikasāmarthyādratnaśraddhāvivardhinaḥ // Abhidh-d_395 //",
  "XXvabhdicu:5742": "tadūrdhvaṃ tato mūrdhānastathaiva ṣoḍaśākārāḥ /",
  "XXvabhdicu:5743": "teṣāṃ punarayaṃ viśeṣaḥ /",
  "XXvabhdicu:5744": "(Jaini_322) mithyādṛṣṭiśaktyupaghātitvam,",
  "XXvabhdicu:5745": "tadupaghātāt kuśalamūlāni na samucchindanti /",
  "XXvabhdicu:5746": "ūṣmabhyo 'dhiko viśeṣaḥ ratnatrayaśraddhāvivardhinaśca /",
  "XXvabhdicu:5747": "teṣu khalvadhimātreṇa buddhādiṣu ratneṣu triṣvākārataḥ prasādo 'bhivardhate,",
  "XXvabhdicu:5748": "na skandhaśaḥ,",
  "XXvabhdicu:5749": "prāgevoṣmagateṣu tadbuddhiparitoṣāt / mūrdhasū..............",
  "XXvabhdicu:5750": "(Jaini_323)",
  "XXvabhdicu:5751": "........netvasminnubhayatrāpi paścimā // Abhidh-d_396 //",
  "XXvabhdicu:5752": "vinyāse vivardhane caiva dharmasmṛtyupasthānaṃ pratyutpannaṃ tadeva cānāgataṃ bhāvyate //",
  "XXvabhdicu:5753": "bhāvyate skandhadṛktvādau na tannirvāṇadarśinaḥ /",
  "XXvabhdicu:5754": "na khalu skandhoparamadarśinaḥ skandhamatirbhāvyate /",
  "XXvabhdicu:5755": "ākārāṃstulyajātīyān sarvatrātra tu nirdiśet // Abhidh-d_397 //",
  "XXvabhdicu:5756": "yādṛśāḥ pratyutpannāstādṛśā evānāgatā bhāvyante //",
  "XXvabhdicu:5757": "draṣṭavyānyatarā tābhyaḥ pratyutpannā vivardhane /",
  "XXvabhdicu:5758": "catasṛbhyastvanyatamā pratyutpannā vivardhane // Abhidh-d_398 //",
  "XXvabhdicu:5759": "(Jaini_324)",
  "XXvabhdicu:5760": "anāgatāstu bhāvyante catasro 'pyatra niścayāt /",
  "XXvabhdicu:5761": "mokṣe 'ntye saṃmukhībhūtāḥ samagrāḥ khalvanāgatāḥ // Abhidh-d_399 //",
  "XXvabhdicu:5762": "nirodhe tu pratyutpannaṃ dharmasmṛtyupasthānaṃ catvāri tvanāgatāni bhāvyante //",
  "XXvabhdicu:5763": "ākārāḥ khalu sarvepi bhāvyante gotralābhataḥ /",
  "XXvabhdicu:5764": "gotrāṇi khalu labdhāni nirodhasatyato 'tra ṣoḍaśāpyākārā bhāvyante /",
  "XXvabhdicu:5765": "gotralābhe tu vijñeyā sabhāgākārabhāvanā // Abhidh-d_400 //",
  "XXvabhdicu:5766": "prathamayoḥ satyayoḥ gotrāṇi ālambanāni /",
  "XXvabhdicu:5767": "tenātra na visabhāgākārabhāvanā //",
  "XXvabhdicu:5768": "sarvatrākiraṇe mūrdhno nirodhākiraṇaidhane /",
  "XXvabhdicu:5769": "dharmākhyāḥ saṃmukhībhūtāścatasraḥ khalvanāgatāḥ // Abhidh-d_401 //",
  "XXvabhdicu:5770": "mūrdhākāravinyāse 'nirodhākiraṇaidhane';",
  "XXvabhdicu:5771": "ca dharmasmṛtyupasthānaṃ pratyutpannam,",
  "XXvabhdicu:5772": "catvāryanāgatāni bhāvyante //",
  "XXvabhdicu:5773": "ākārāḥ sakalāstatra bhāvyante gotralābhataḥ /",
  "XXvabhdicu:5774": "sarvābhyo 'nyatarotpannāḥ satyatrayavivardhane // Abhidh-d_402 //",
  "XXvabhdicu:5775": "(Jaini_325)",
  "XXvabhdicu:5776": "anāgatāścatasrastu bhāvyante tatra niścayāt /",
  "XXvabhdicu:5777": "ākārāḥ sakalā jñeyāḥ kṣāntivinyasane śṛṇu // Abhidh-d_403 //",
  "XXvabhdicu:5778": "sarvatrāntyāḥ samutpannāścatasraḥ khalvanāgatāḥ /",
  "XXvabhdicu:5779": "ākārāḥ sakalāstatra bhāvyante cāpyanāgatāḥ // Abhidh-d_404 //",
  "XXvabhdicu:5780": "pratyutpannāgryadharmeṣu dharmākhyā smṛtyupasthitiḥ /",
  "XXvabhdicu:5781": "anāgatāstu bhāvyante catastrasteṣu niścayāt // Abhidh-d_405 //",
  "XXvabhdicu:5782": "ākārāḥ khaluḥ catvāro dṛṅmārgasadṛśatvataḥ /",
  "XXvabhdicu:5783": "yathoṣmakiraṇe tadvad draṣṭavyaṃ dṛṣṭivartmani // Abhidh-d_406 //",
  "XXvabhdicu:5784": "antyāṃ mārgānvayajñāne pratyutpannāṃ vinirdiśet /",
  "XXvabhdicu:5785": "catasro 'nāgatāstadvat ṣoḍaśākārabhāvanāḥ // Abhidh-d_407 //",
  "XXvabhdicu:5786": "tadūrdhvamapi cāryasya sarvāpūrvaguṇodaye /",
  "XXvabhdicu:5787": "śrutacintāmayaṃ hitvā sūkṣmasūkṣmaṃ vyapohya ca // Abhidh-d_408 //",
  "XXvabhdicu:5788": "evaṃ tāvadāryasya smṛtyupasthānabhāvanā draṣṭavyā //",
  "XXvabhdicu:5789": "bālasyārambhamārge tu caturbhūmivinirjayaiḥ /",
  "XXvabhdicu:5790": "bhūtāmanyatarāṃ tābhyaścatasraḥ khalvanāgatāḥ // Abhidh-d_409 //",
  "XXvabhdicu:5791": "ānantaryapathe muktāvantyāṃ sarvāstvanāgatāḥ /",
  "XXvabhdicu:5792": "antye dhyāne prayogādimārgeṣvaṣṭāsu pūrvavat // Abhidh-d_410 //",
  "XXvabhdicu:5793": "(Jaini_326)",
  "XXvabhdicu:5794": "tisrastu navame vidyāt maulabhūmipraveśataḥ /",
  "XXvabhdicu:5795": "sāmantakaprayoge tu catasro 'ntyāthavā bhavet // Abhidh-d_411 //",
  "XXvabhdicu:5796": "divyākṣiśrutyabhijñāyāṃ vimokṣādau tathaiva ca /",
  "XXvabhdicu:5797": "prathamāṃ saṃmukhībhūtāṃ catasraḥ khalvanāgatāḥ // Abhidh-d_412 //",
  "XXvabhdicu:5798": "paracitte tṛtīyā tu catasraścāpyanāgatāḥ /",
  "XXvabhdicu:5799": "prāṅnivāsāpramāṇānāmantyāṃ sarvāstvanāgatāḥ // Abhidh-d_413 //",
  "XXvabhdicu:5800": "ārūpyāṇāṃ vimokṣāṇāṃ tisṛbhyo 'nyatamāṃ vadet /",
  "XXvabhdicu:5801": "saṃmukhe nāma jātāstu tisra eva vinirdiśet // Abhidh-d_414 //",
  "XXvabhdicu:5802": "ārūpyakṛtsnayostvantyāṃ pratyupannāmudāharet /",
  "XXvabhdicu:5803": "tisraḥ khalvasamutpannāḥ kathayanniyamena tu // Abhidh-d_415 //",
  "XXvabhdicu:5804": "āryasya khalu vairāgyaprayoge kṣepaṇe pi ca /",
  "XXvabhdicu:5805": "sarvebhyo 'nyatarābhūtāścatasraścāpyanāgatāḥ // Abhidh-d_416 //",
  "XXvabhdicu:5806": "ānantaryapathe muktāvantyāḥ sarvāstvanāgatāḥ /",
  "XXvabhdicu:5807": "ṛdhyādau tu guṇāḥ sarvamanāryasyaiva nirdiśet // Abhidh-d_417 //",
  "XXvabhdicu:5808": "antyapūrvanivāsādau ca dharmapratisaṃvidi /",
  "XXvabhdicu:5809": "tathāparasamādhyādāvaraṇāyāṃ tathaiva ca // Abhidh-d_418 //",
  "XXvabhdicu:5810": "ārūpyākhyavimokṣādau saṃjñāsūkṣmodaye tathā /",
  "XXvabhdicu:5811": "sarvābhyo 'nyatarābhūtāścatasraḥ khalvanāgatāḥ // Abhidh-d_419 //",
  "XXvabhdicu:5812": "brūyāttu sūkṣmasūkṣme 'ntyāṃ bhūtāṃ tisrastvanāgatāḥ /",
  "XXvabhdicu:5813": "samāseneyamākhyātā smṛtyupasthānabhāvanā // Abhidh-d_420 //",
  "XXvabhdicu:5814": "nirvedhabhāgīyānadhikṛtya",
  "XXvabhdicu:5815": "etannirvedhabhāgīyaṃ caturdhā bhāvanāmayam /",
  "XXvabhdicu:5816": "(Jaini_327)",
  "XXvabhdicu:5817": "paramārthadakṣiṇīyabhikṣusaṅghapraveśadvārabhūtatvāt bhāvanāmayaṃ na śrutamayaṃ cintāmayam /",
  "XXvabhdicu:5818": "kutaḥ punarupapattiprātilambhikaṃ bhaviṣyatītyetacca sandhāya (Jaini_328)",
  "XXvabhdicu:5819": "bhagavatoktam- “cyutau batemau mohapuruṣāvasmāddharmavinayādyatra nāmānayoḥ mohapuruṣayorūṣmagatamapi nāsti” iti /",
  "XXvabhdicu:5820": "taccaitatsarvam",
  "XXvabhdicu:5821": "ṣaḍbhaumaṃ ṣoḍaśākāraṃ pañcaskandhā vināptibhiḥ // Abhidh-d_421 //",
  "XXvabhdicu:5822": "'ṣaḍbhaumaṃ';",
  "XXvabhdicu:5823": "darśanamārgavato,",
  "XXvabhdicu:5824": "'ṣoḍaśākāraṃ';",
  "XXvabhdicu:5825": "darśanamārgavat sānuparivartakaṃ /",
  "XXvabhdicu:5826": "'pañcaskandhaṃ vināptibhiḥ /",
  "XXvabhdicu:5827": "'; prāptayaḥ khalu noṣmāgatādisvabhāvāḥ /",
  "XXvabhdicu:5828": "tatsvābhāvye (Jaini_329)",
  "XXvabhdicu:5829": "hi tāsāmāryasyoṣmagatādisaṃmukhībhāvaḥ syāt /",
  "XXvabhdicu:5830": "na ceṣyate /",
  "XXvabhdicu:5831": "satyadarśanasamaṅgino dṛṣṭasatyasya vā satyadarśanaprayogasaṃmukhībhāve prayojanābhāvāditi /",
  "XXvabhdicu:5832": "āha / ke punaste ṣoḍaśākārāḥ yeṣāṃ bhāvanayā strotaāpanno bhavati ? taducyate /",
  "XXvabhdicu:5833": "caturbhirākārairanityaduḥkhaśūnyānātmākāraiḥ duḥkhaṃ parīkṣate /",
  "XXvabhdicu:5834": "tatra bodhisattvādṛte tṛṣṇācaritaḥ prāyo 'nityākāreṇa,",
  "XXvabhdicu:5835": "kausīdyādhiko duḥkhākāreṇa,",
  "XXvabhdicu:5836": "ātmīyadṛṣṭicaritaḥ śūnyākāreṇa,",
  "XXvabhdicu:5837": "ātmadṛṣṭicarito 'nātmākāreṇa /",
  "XXvabhdicu:5838": "hetusamudayaprabhavapratyayataḥ samudayam /",
  "XXvabhdicu:5839": "hetutaḥ ahetudṛṣṭicaritaḥ /",
  "XXvabhdicu:5840": "samudayataḥ ekakāraṇadṛṣṭicaritaḥ prabhavato nityakāraṇadṛṣṭicaritaḥ /",
  "XXvabhdicu:5841": "pratyayato 'buddhipūrvakṛtadṛṣṭicaritaḥ /",
  "XXvabhdicu:5842": "nirodhaśāntapraṇītaniḥsaraṇato nirodham /",
  "XXvabhdicu:5843": "ebhiścaturbhirnirodhaḥ /",
  "XXvabhdicu:5844": "nāsti mokṣa ityevaṃ dṛṣṭicarito nirodhataḥ śarīrādimata ityevaṃ caritaḥ śāntataḥ /",
  "XXvabhdicu:5845": "viṣayasukhacaritaḥ praṇītataḥ /",
  "XXvabhdicu:5846": "dhyānādisukhacarito niḥsaraṇataḥ /",
  "XXvabhdicu:5847": "mārganyāyapratipannairyāṇikato mārgam /",
  "XXvabhdicu:5848": "ebhiścaturbhirmārgaḥ /",
  "XXvabhdicu:5849": "nāsti mokṣamārga ityevaṃ dṛṣṭicarito mārgataḥ /",
  "XXvabhdicu:5850": "kaṣṭatapobhirityevaṃ dṛṣṭicarito nyāyataḥ /",
  "XXvabhdicu:5851": "laukikavairāgyamārgacaritaḥ pratipattitaḥ /",
  "XXvabhdicu:5852": "asakṛllaukikamārgaparihāṇiko nairyāṇikataḥ /",
  "XXvabhdicu:5853": "ityevamādite(ke?)",
  "XXvabhdicu:5854": "samaye vyabhicaraṇakāle tvekopi sarvaiḥ (Jaini_330) parīkṣate /",
  "XXvabhdicu:5855": "rogagaṇḍaśalyāghātākārādibhirna tu tairatyantaprahāṇamityataḥ ṣoḍaśaivāryākārā ityucyante /",
  "XXvabhdicu:5856": "purastāccaitacchlokānugatamevopadarśayiṣyāmi //",
  "XXvabhdicu:5857": "nirvedhabhāgīyebhyaḥ punaḥ",
  "XXvabhdicu:5858": "paścāttu khalunirvedha āryamārgāhvayastataḥ /",
  "XXvabhdicu:5859": "sa yasmānniścito vedhastasmānnirvedha ucyate // Abhidh-d_422 //",
  "XXvabhdicu:5860": "(Jaini_331)",
  "XXvabhdicu:5861": "iti prāgāviṣkṛtametat //",
  "XXvabhdicu:5862": "dharmajñānarucirduḥkhe nirmalaṃ dharmadarśanam /",
  "XXvabhdicu:5863": "tatastatraivāvadhṛtiḥ dharmajñānamanantaram // Abhidh-d_423 //",
  "XXvabhdicu:5864": "laukikebhyaḥ khalvagradharmebhyo nirāsravā lokottarā dharmamātrekṣaṇadṛṣṭirutpadyate /",
  "XXvabhdicu:5865": "(Jaini_332) sūtra uktam “laukikāgradharmānantaraṃ samaṃ niyāmamavakrāmati (Jaini_333)",
  "XXvabhdicu:5866": "yadavakrāntau pṛthagjanabhūmiṃ samatikrāmati” iti /",
  "XXvabhdicu:5867": "tadanantaraṃ duḥkhe dharmajñānaṃ (Jaini_334)",
  "XXvabhdicu:5868": "niścayātmakam /",
  "XXvabhdicu:5869": "kṣāntyā vā saṃyogaprāptiṃ chinatti jñānena visaṃyogaprāptimāvahatīti (Jaini_335) viśeṣaḥ /",
  "XXvabhdicu:5870": "evaṃ triṣvapi satyeṣu tathaivānvayadhīrdvidhā /",
  "XXvabhdicu:5871": "dvābhyāṃ dharmajñānakṣāntidharmajñānekṣaṇābhyāṃ samanantaraṃ rūpārūpyāvacare duḥkhe 'nvayajñānakṣāntyanvayajñānekṣaṇamutpadyate /",
  "XXvabhdicu:5872": "evaṃ triṣvapi satyeṣu draṣṭavyam / atra punaḥ",
  "XXvabhdicu:5873": "(Jaini_336)",
  "XXvabhdicu:5874": "anantyāstatra dṛṅmārgāḥ jñeyāḥ pañcadaśakṣaṇāḥ // Abhidh-d_424 //",
  "XXvabhdicu:5875": "antyakṣaṇaṃ muktvā pañcadaśasvabhāvo darśanamārgaḥ yastvasau sthāpitaḥ sa khalu",
  "XXvabhdicu:5876": "(Jaini_337)",
  "XXvabhdicu:5877": "kṣaṇo 'ntyo bhāvanāmārgāt phalameṣo 'rthasiddhitaḥ // Abhidh-d_425 //",
  "XXvabhdicu:5878": "yogācāryasya khalvabhi...............",
  "XXvabhdicu:5879": "................... strotāśceti pañcabhavanti //",
  "XXvabhdicu:5880": "(Jaini_338)",
  "XXvabhdicu:5881": "atra punarya eṣa pañcamaḥ sa khalu",
  "XXvabhdicu:5882": "(Jaini_339)",
  "XXvabhdicu:5883": "dhyānāni vyavakīryātaḥ pañcamastvakaniṣṭhagaḥ /",
  "XXvabhdicu:5884": "śuddhāvāsopapattiḥ khalu dhyānavyavakiraṇaphalā /",
  "XXvabhdicu:5885": "caturdhārūpyagāmyanyo dṛṣṭanirvāyako 'paraḥ // Abhidh-d_426 //",
  "XXvabhdicu:5886": "ūrdhvagasyānāgāminaḥ pañcadhā bheda uktaḥ /",
  "XXvabhdicu:5887": "ārūpyagāmī tu caturdhā nirdiśyate pūrvoktebhyaḥ antarāparinirvāyiṇamapāsya /",
  "XXvabhdicu:5888": "ityete ṣaḍ bhavanti /",
  "XXvabhdicu:5889": "dṛṣṭadharmanirvāyakaḥ saptama ihaiva janmani yaḥ parinirvāti //",
  "XXvabhdicu:5890": "punastridhā tridhā kṛtvā trīnato rūpagā nava /",
  "XXvabhdicu:5891": "ete khalu rūpopagāḥ pañcānāgāminastrayo bhavanti /",
  "XXvabhdicu:5892": "antaropapadyaparinirvāyiṇamū(nnū ?)",
  "XXvabhdicu:5893": "rdhvastrotāśca /",
  "XXvabhdicu:5894": "(Jaini_340) dvitīyādyā hi trayo 'nāgāminaḥ sarva evopapadya parinirvāyiṇo bhavanti /",
  "XXvabhdicu:5895": "anupapannānāṃ parinirvāṇāt /",
  "XXvabhdicu:5896": "teṣāṃ pratyekaṃ tridhā bhedānnavānāgāmino bhavanti /",
  "XXvabhdicu:5897": "kathamiti ? antarāparinirvāyiṇastāvadutpatata evādūraṃ gatvopapattyāsannībhūtasya ca parinirvāṇabhedāt /",
  "XXvabhdicu:5898": "upapadyaparinirvāyiṇaḥ upapadya sābhisaṃskārānabhisaṃskārabhedādūrdhvastrotasaḥ plutādibhedāt /",
  "XXvabhdicu:5899": "tadviśeṣaḥ punarjñeyaḥ karmakleśākṣabhedataḥ // Abhidh-d_427 //",
  "XXvabhdicu:5900": "teṣāṃ punastrayāṇāṃ navānāṃ vā anāgāmināṃ karmakleśendriyabhedādyathāyogaṃ viśeṣo boddhavyaḥ /",
  "XXvabhdicu:5901": "trayāṇāṃ tāvatkarmataḥ,",
  "XXvabhdicu:5902": "abhinirvṛtyupapattyaparaparyāyavedanīyakarmopacitatvāt /",
  "XXvabhdicu:5903": "kleśataḥ mṛdumadhyādhimātrakleśasamudācārāt /",
  "XXvabhdicu:5904": "indriyato 'dhimātramadhyamṛdvindriyabhedāt //",
  "XXvabhdicu:5905": "yadi tarhi kleśendriyabhedānnavānāgāmino bhavanti,",
  "XXvabhdicu:5906": "kathaṃ sūtre sapta satpuruṣagatayo deśitāḥ ?",
  "XXvabhdicu:5907": "tadapadiśyate-",
  "XXvabhdicu:5908": "(Jaini_341)",
  "XXvabhdicu:5909": "ṣaḍdhordhvastrotasā sārdhaṃ saptadhā sadgatirmatā /",
  "XXvabhdicu:5910": "dvau khalvatrānāgāminau tridhā tridhā bhittvā ṣaḍdhā vyavasthāpitau /",
  "XXvabhdicu:5911": "(Jaini_342) tṛtīyastūrdhvastrotānākulīkaraṇārthamabhedenaivoktaḥ /",
  "XXvabhdicu:5912": "iti saptadhā deśitā satpuruṣagatiḥ /",
  "XXvabhdicu:5913": "(Jaini_343)",
  "XXvabhdicu:5914": "kasmāt punaḥ strotaāpannasakṛdāgāminoḥ satpuruṣagatirna deśitā satpuruṣasūtroddeśe lakṣaṇepi sati taducyate-",
  "XXvabhdicu:5915": "sati vṛtteranairyāṇāduktaiṣāmeva sadgatiḥ // Abhidh-d_428 //",
  "XXvabhdicu:5916": "yasmādanāgāminaḥ satyeva vṛttirbhavati nāsatī /",
  "XXvabhdicu:5917": "itarayostu kuśalākuśale vṛttiḥ /",
  "XXvabhdicu:5918": "yasmāccānāgāmī yato gatastatra na punarāgacchati,",
  "XXvabhdicu:5919": "tau tu gatāgatī kurvāte tasmāttasyaiva sā gatirdeśitā netarayoriti //",
  "XXvabhdicu:5920": "kiṃ punaḥ parāvṛttajanmāpyanāgāmī satpuruṣagatau vyavasthāpitaḥ ?",
  "XXvabhdicu:5921": "netyāha / yasmāt-",
  "XXvabhdicu:5922": "parāvṛttabhavo hyāryo neha dhātvantaropagaḥ /",
  "XXvabhdicu:5923": "rūpadhātau hi parāvṛttajanmanaḥ āryasya dhātvantaragamane 'sti saṃbhavaḥ /",
  "XXvabhdicu:5924": "kāmadhātau tu parāvṛttajanmāryo na dhātvantaraṃ gacchati tatraiva janmani parinirvāṇāt /",
  "XXvabhdicu:5925": "(Jaini_344)",
  "XXvabhdicu:5926": "yaścaiṣa kāmadhātau parivṛttajanmārya uktaḥ",
  "XXvabhdicu:5927": "eṣa cordhvagatiścaiva nākṣamaṃ cārahānibhāk // Abhidh-d_429 //",
  "XXvabhdicu:5928": "ūrdhvadhātūpapannaḥ ūrdhvagatirārya ityapi kṛtaṃ dvayorapyanayornāstīndriyasaṃcāro na parihāṇiḥ /",
  "XXvabhdicu:5929": "janmāntaraparivāsenāryamārgasya santatau dṛḍhataraniveśāt,",
  "XXvabhdicu:5930": "āśrayaviśeṣalābhādāryasya janmāntare rūpārūpyapraveśendriyasaṃcāraparihāṇayo na santi //",
  "XXvabhdicu:5931": "atha yaduktaṃ dhyānavyavakiraṇāditi tatra katamaddhyānamādau vyavakīryate ?",
  "XXvabhdicu:5932": "antyakāmīryate pūrvaṃ siddhirdvikṣaṇamiśraṇāt /",
  "XXvabhdicu:5933": "caturthe hi praśrabdhisukhotkaṭaḥ samādhiḥ sarvakarmaṇyo yatastatsaṃmukhībhāvāt,",
  "XXvabhdicu:5934": "āśrayasyopacaye satyāmṛtābhivṛddhiḥ yena śaknoti dhyānāni vyavakaritum /",
  "XXvabhdicu:5935": "kathaṃ punardhyānāni vyakīryante ?",
  "XXvabhdicu:5936": "ādau tāvadanāsravaṃ pravāhayuktaṃ caturthaṃ dhyānaṃ samāpadyate /",
  "XXvabhdicu:5937": "tasmādvyutthāya tadeva sāsravaṃ pravāhayuktaṃ samāpadyate /",
  "XXvabhdicu:5938": "(Jaini_345) punaśca tadutthitaḥ anāsravaṃ tathaiva sa tān pravāhānhrasitvā yāvatkṣaṇa dvaye tiṣṭhatītyeṣa prayogaḥ /",
  "XXvabhdicu:5939": "siddhistu kṣaṇadvayamisraṇāt /",
  "XXvabhdicu:5940": "yadā tu śaknotyekenāsravakṣaṇānantaramekaṃ laukikaṃ saṃmukhīkartum,",
  "XXvabhdicu:5941": "ekalaukikakṣaṇāntaraṃ caikamanāsravamayatnena,",
  "XXvabhdicu:5942": "evamanāsravābhyāṃ sāsravasya miśrīkaraṇānniṣpannā bhavati dhyānavyavakiraṇā /",
  "XXvabhdicu:5943": "kimarthaṃ punardhyānavyavakiraṇam ? taducyate-",
  "XXvabhdicu:5944": "udbhavārthaṃ sukhārthaṃ ca kleśāśaṅkārthameva ca // Abhidh-d_430 //",
  "XXvabhdicu:5945": "tribhiḥ kāraṇairdhyānāni vyavakīryante /",
  "XXvabhdicu:5946": "upapattyarthaṃ sukhavihārārthaṃ kleśaparihāṇibhīrutayā ca /",
  "XXvabhdicu:5947": "tatra dṛṣṭiprāptaḥ upapattyabhilāṣasamāpattipriyatābhyām /",
  "XXvabhdicu:5948": "śraddhādhimuktastu pūrvābhyāṃ ca kāraṇābhyāṃ kleśabhīrūtayā ca /",
  "XXvabhdicu:5949": "(Jaini_346) asamayavimukto 'pyarhan dṛṣṭadharmasukhavihārārtham /",
  "XXvabhdicu:5950": "samayavimuktaśca kleśabhīrutayā ceti //",
  "XXvabhdicu:5951": "yaccaitadvyavakiraṇamuktam,",
  "XXvabhdicu:5952": "tatpāñcavidhyataḥ pañca śuddhāvāsabhuvaḥ smṛtāḥ /",
  "XXvabhdicu:5953": "taddhi caturthadhyānavyavakiraṇaṃ pañcaprakāraṃ mṛdumadhyādhimātratara madhimātratamabhedāt /",
  "XXvabhdicu:5954": "ato hetupāñcavidhyāt phalamapi pañcavidhaṃ bhavati /",
  "XXvabhdicu:5955": "etāḥ punaḥ śuddhāvāsabhūmayaḥ",
  "XXvabhdicu:5956": "na jātu dṛṣṭapūrvāstāḥ sarvairapi pṛthagjanaiḥ // Abhidh-d_431 //",
  "XXvabhdicu:5957": "(Jaini_347)",
  "XXvabhdicu:5958": "bhavāgramupādāya brahmalokamindralokaṃ yāvadavīcimupādāya sarvabālapṛthagjanairadṛṣṭapūrvamanyatra śuddhāvāsebhya iti /",
  "XXvabhdicu:5959": "abhidharmapradīpe vibhāṣāprabhāyāṃ vṛttau ṣaṣṭhasyādhyāyasya dvitīyaḥ pādaḥ //",
  "XXvabhdicu:5960": "(Jaini_348)",
  "XXvabhdicu:5961": "ṣaṣṭhādhyāye",
  "XXvabhdicu:5962": "tṛtīyapādaḥ /",
  "XXvabhdicu:5963": "yo nirodhasamāpattimaśnute kāyasākṣyasau /",
  "XXvabhdicu:5964": "yaḥ khalu nirodhasamāpattilābhyanāgāmī sa kāyasākṣītyucyate /",
  "XXvabhdicu:5965": "(Jaini_349) nirvāṇasadṛśasya dharmasya kāyena sākṣātkaraṇāt /",
  "XXvabhdicu:5966": "sa khalu dharmaḥ kāyāśrayeṇopajāyate /",
  "XXvabhdicu:5967": "tatprāptilābhādapi nirodhalābhītyucyate /",
  "XXvabhdicu:5968": "bhavāgrāṣṭāṃśahā yāvadarhattvapratipannakaḥ // Abhidh-d_432 //",
  "XXvabhdicu:5969": "prathamadhyānavairāgyādekaprakāramārabhya yāvadbhavāgrāṣṭaprakāraprahāṇādarhattvapratipannakodraṣṭavyaḥ //",
  "XXvabhdicu:5970": "yaścānantaryamārge 'ntye vajraupamyāhvayesthitaḥ /",
  "XXvabhdicu:5971": "(Jaini_350)",
  "XXvabhdicu:5972": "navamasyāpi bhāvāgrikasya prakārasya prahāṇāyānantaryamārge 'ntye 'ntyaphalapratipannakaḥ evāvagantavyaḥ /",
  "XXvabhdicu:5973": "tatphalārthaṃ kṣayajñānaṃ tadekālambanaṃ na vā // Abhidh-d_433 //",
  "XXvabhdicu:5974": "tasya vajropamasya samādherbalādutthitaṃ tadbalotthamantyavimuktimārgākhyaṃ tena sahaikālambanaṃ bhavati na vā /",
  "XXvabhdicu:5975": "kṣayajñānasya catuḥsatyālambanatvāt //",
  "XXvabhdicu:5976": "tadavāpteraśaikṣo 'sāvarhaṃstrailokyasatkṛtaḥ /",
  "XXvabhdicu:5977": "sarvakleśavisaṃyuktaḥ śikṣātritayapāragaḥ // Abhidh-d_434 //",
  "XXvabhdicu:5978": "sa khalu trayāṇāmāsravāṇāṃ niravaśeṣaprahāṇāttisṛṇāṃ ca śikṣāṇāṃ pāragamanāt sabrahmakasyāpi lokasya pūjāmarhatītyarhannirucyate //",
  "XXvabhdicu:5979": "(Jaini_351)",
  "XXvabhdicu:5980": "eṣāṃ punastrayāṇāṃ mārgāṇāṃ katamaḥ sāsravo katamo nirāsravaḥ ? taducyate-",
  "XXvabhdicu:5981": "bhāvanākhyo dvidhā mārgaḥ samalāmalabhedataḥ /",
  "XXvabhdicu:5982": "darśanākhyastu vijñeyaḥ sarvasyaiva nirāsravaḥ // Abhidh-d_435 //",
  "XXvabhdicu:5983": "ānupūrvikayadbhūyovītarāgāvītāvītarāgiṇām /",
  "XXvabhdicu:5984": "aśaikṣākhyopi boddhavyo nityamevāmalīmasaḥ // Abhidh-d_436 //",
  "XXvabhdicu:5985": "katamatpunaḥ katamāṃ bhūmimatyeti ?",
  "XXvabhdicu:5986": "tadapadiśyate-",
  "XXvabhdicu:5987": "bhavāgraṃ nirmalo 'tyeti........ // Abhidh-d_437 //",
  "XXvabhdicu:5988": "(Jaini_352)",
  "XXvabhdicu:5989": "..........tatra tāvadaśaikṣasya catvāri dhyānāni trīṇyārūpyāṇyanāgamyadhyānāntaraṃ ca /",
  "XXvabhdicu:5990": "śaikṣasya tu ṣaḍārūpyatrayaṃ hitvā /",
  "XXvabhdicu:5991": "kiṃ punaratra kāraṇam ?",
  "XXvabhdicu:5992": "saviśeṣaṃ yatastyaktvā phalaṃ paramupāśnute /",
  "XXvabhdicu:5993": "iha khalu yaḥ phalaviśiṣṭamārgasthaḥ indriyāṇi saṃcarati saphalaṃ phalaviśiṣṭaṃ ca mṛdvindriyamārgaṃ tyaktvā tīkṣṇendriyamārgasaṃgṛhītaṃ phalamātrameva pratilabhate /",
  "XXvabhdicu:5994": "yaścāśaikṣaḥ ārūpyabhūmiṃ niḥśrityendriyāṇi saṃcarati niyatamanāgāmiphalaviśeṣamārgasthasya na cāstyanāgāmiphalamārūpyabhūmisaṃgṛhītam /",
  "XXvabhdicu:5995": "ityetat kāraṇam /",
  "XXvabhdicu:5996": "yaduktaṃ bhagavatā- “kleśān prahāyeha hi yastu pañcāhāryadharmā paripūrṇaśaikṣaḥ” iti /",
  "XXvabhdicu:5997": "kiyatā paripūrṇaśaikṣo bhavati ?",
  "XXvabhdicu:5998": "(Jaini_353)",
  "XXvabhdicu:5999": "śaikṣasya tribhirakṣādyairdvābhyāṃ saṃpūrṇaṃtārhataḥ // Abhidh-d_438 //",
  "XXvabhdicu:6000": "śaikṣasya khalu tribhiḥ kāraṇaiḥ paripūrṇatā bhavati /",
  "XXvabhdicu:6001": "samāpattīndriyaphalaiḥ /",
  "XXvabhdicu:6002": "tadyathā dṛṣṭiprāptasya kāmasākṣiṇaḥ anyataravaikalyāttu na paripūrṇatā syātprāgeva sarvavaikalyāt /",
  "XXvabhdicu:6003": "tadyathā kāmāvītarāgasya śraddhādhimuktasyaivaṃ tāvacchaikṣasya /",
  "XXvabhdicu:6004": "aśaikṣasya dvābhyāmindriyasamāpattibhyām /",
  "XXvabhdicu:6005": "tadyathobhayabhāgavimuktasya asamayavimuktasyeti //",
  "XXvabhdicu:6006": "abhidharmadīpe vibhāṣāprabhāyāṃ vṛttau ṣaṣṭhasyādhyāyasya tṛtīyaḥ pādaḥ //",
  "XXvabhdicu:6007": "(Jaini_354)",
  "XXvabhdicu:6008": "ṣaṣṭhādhyāye",
  "XXvabhdicu:6009": "caturthapādaḥ /",
  "XXvabhdicu:6010": "laukikalokottaradarśanabhāvanāśaikṣāśaikṣamārgabhedenānekavidho mārga uktaḥ / sa tu",
  "XXvabhdicu:6011": "vijñātavyaḥ samāsena punamārgaścaturvidhaḥ /",
  "XXvabhdicu:6012": "ānantaryavimuktyākhyau prārambhotkarṣalakṣaṇau // Abhidh-d_439 //",
  "XXvabhdicu:6013": "tatra prayogamārgaḥ kuśalamūlaphalasyārambha ityarthaḥ /",
  "XXvabhdicu:6014": "tasyānantaramānantaryamārgaḥ yena kleśāñjahāti /",
  "XXvabhdicu:6015": "vimuktimārgo yaḥ tatpraheyāvaraṇavimukte (Jaini_355)",
  "XXvabhdicu:6016": "santāne visaṃyogaprāptisahāyotpadyate /",
  "XXvabhdicu:6017": "viśeṣamārgo yastadūrdhvamanyakuśalamūlaprāptyarthamutkarṣagamanalakṣaṇaḥ //",
  "XXvabhdicu:6018": "punarmārgo bhagavatā mokṣapurapratipādanāt pratipacchabdenoktaḥ “catasraḥ pratipadaḥ /",
  "XXvabhdicu:6019": "asti pratipatsukhā dhandhābhijñā /",
  "XXvabhdicu:6020": "asti sukhā kṣiprābhijñā /",
  "XXvabhdicu:6021": "asti duḥkhā dhandhābhijñā /",
  "XXvabhdicu:6022": "asti duḥkhā kṣiprābhijñā /",
  "XXvabhdicu:6023": "” tāsāṃ punarindriyato bhūmitaśca vyavasthānaṃ tadidaṃ pradarśyate-",
  "XXvabhdicu:6024": "tīkṣṇendriyasya mauleṣu dhyāneṣu pratipatsukhā /",
  "XXvabhdicu:6025": "kṣiprābhijñālpabuddhestu dhandhānyatra viparyayāt // Abhidh-d_440 //",
  "XXvabhdicu:6026": "mauleṣu khalu caturṣu dhyāneṣu yo mārgaḥ sā sukhāpratipat /",
  "XXvabhdicu:6027": "sā ca tīkṣṇendriyasya kṣiprābhijñā tatrāyatnavāhitvāt /",
  "XXvabhdicu:6028": "nairyāṇavatsukhā tatrāyatnavāhitvāt śamathavidarśanayoḥ sāmyāt /",
  "XXvabhdicu:6029": "tatraiva sā mṛdvindriyasya dhandhābhijñā /",
  "XXvabhdicu:6030": "anyāsu tu pañcasu bhūmiṣvanāgamyadhyānāntarikārūpyatrayasaṃgṛhītāsvanaṅgaparigṛhītatvāt /",
  "XXvabhdicu:6031": "śamathavidarśanānyūnatvāt anāgamyadhyānāntarikayorārūpyatraye (Jaini_356)",
  "XXvabhdicu:6032": "cānāsravo mārgaḥ tīkṣṇendriyasya pratipat,",
  "XXvabhdicu:6033": "duḥkhā kṣiprābhijñā /",
  "XXvabhdicu:6034": "mṛdvindriyasya duḥkhā dhandhābhijñā /",
  "XXvabhdicu:6035": "kathaṃ punarāryamārgo duḥkho bhavati ?",
  "XXvabhdicu:6036": "nāsau duḥkhātmakaḥ na duḥkhasaṃprayuktaḥ ?",
  "XXvabhdicu:6037": "naiṣa doṣaḥ /",
  "XXvabhdicu:6038": "yatnavāhitvābhisandhervivakṣitatvāt //",
  "XXvabhdicu:6039": "punarapyeṣa mārgo bodhipakṣyaśabdenocyate “saptatriṃśadbodhipakṣyā dharmāḥ /",
  "XXvabhdicu:6040": "(Jaini_357) catvāri smṛtyupasthānāni catvāri samyakprahāṇāni catvāro ṛddhipādāḥ pañcendriyāṇi pañca balāni saptabodhyaṅgānyaṣṭāṅgo mārgaḥ” iti /",
  "XXvabhdicu:6041": "kā punariyaṃ bodhiḥ ?",
  "XXvabhdicu:6042": "kṣayajñānaṃ matā bodhistathānutpādadhīrapi /",
  "XXvabhdicu:6043": "daśa caikaśca tatpakṣyāḥ saptatriṃśattu nāmataḥ // Abhidh-d_441 //",
  "XXvabhdicu:6044": "sā punareṣā bodhiḥ kṣayānutpādajñānarūpāsatī pudgalabhedena tridhā bhidyate /",
  "XXvabhdicu:6045": "(Jaini_358) tisro bodhayaḥ /",
  "XXvabhdicu:6046": "buddhapratyekabuddhaśrāvakabodhayaḥ /",
  "XXvabhdicu:6047": "uttamanirvāṇāṅgabhūtā taddhi tisṛṇāmapi bodhīnāṃ puruṣakāraphalaṃ tatprādhānyatvāt /",
  "XXvabhdicu:6048": "mṛdumadhyādhimātrāḥ saptatriṃśadbodhipakṣyā dharmāḥ mṛdumadhyādhimātrabhedabhinnā mahāyānam /",
  "XXvabhdicu:6049": "mṛdumadhyādhimātrabhedabhinnaṃ buddhapratyekabuddhaśrāvakayāna mityucyate /",
  "XXvabhdicu:6050": "tasyāḥ punastriprakārāyā bodheranukūladharmāḥ smṛtyupasthānādayaḥ 'saptatriṃśannāmataḥ'; /",
  "XXvabhdicu:6051": "dravyatastvekādaśa /",
  "XXvabhdicu:6052": "śraddhādīni pañca balāni prītiprasrabdhyupekṣāsamyaksaṃkalpavākkarmāntāśca ṣaḍiti /",
  "XXvabhdicu:6053": "ata idamucyate-",
  "XXvabhdicu:6054": "sopekṣāprītisaṃkalpaṃ śraddhādīndriyapañcakam /",
  "XXvabhdicu:6055": "saprasrabdhirdvirūpotthaṃ nāmabhedastvapekṣayā // Abhidh-d_442 //",
  "XXvabhdicu:6056": "balānyatrendriyāṇyeva prajñaiva smṛtyupasthitiḥ /",
  "XXvabhdicu:6057": "vīryaṃ samyakpradhānākhyaṃ ṛddhipādā manasthitiḥ // Abhidh-d_443 //",
  "XXvabhdicu:6058": "kathaṃ punarekaṃ vīryaṃ caturdhā nirdiśyate ?",
  "XXvabhdicu:6059": "tadapadiśte-",
  "XXvabhdicu:6060": "doṣahāṇamanutpādaṃ guṇotpādaṃ vivardhanam /",
  "XXvabhdicu:6061": "sakṛtkaroti yattaddhi sa prahāṇacatuṣṭayam // Abhidh-d_444 //",
  "XXvabhdicu:6062": "utpannānāṃ rāgādīnāṃ khalu doṣāṇāṃ prahāṇāyānutpannānāṃ cānutpādāya yadvīryam,",
  "XXvabhdicu:6063": "guṇānāṃ ca smṛtyupasthānardhipādādīnāmanutpannānāmutpādāya,",
  "XXvabhdicu:6064": "utpannānāṃ ca sthitaye yadvīryaṃ,",
  "XXvabhdicu:6065": "tatprayojananiṣpattibhedāccatvāri samyakprahāṇāni bhavanti //",
  "XXvabhdicu:6066": "(Jaini_359)",
  "XXvabhdicu:6067": "chandavyāyāmamīmāṃsā cittākṛṣṭāḥ samādhayaḥ /",
  "XXvabhdicu:6068": "ṛddhipādāstu catvāro guṇasampattiyonayaḥ // Abhidh-d_445 //",
  "XXvabhdicu:6069": "chandamadhipatiṃ kṛtvā yo niṣpadyate samādhiḥ sa chandasamādhiḥ /",
  "XXvabhdicu:6070": "kuśalamūlacchandamūlakatvāt samādhyādiguṇaniṣpatteḥ,",
  "XXvabhdicu:6071": "tasmādasau chandasamādhirityucyate /",
  "XXvabhdicu:6072": "tatprabhavāḥ sarvā guṇardhayaḥ /",
  "XXvabhdicu:6073": "evaṃ vīryaṃ cittaṃ mīmāṃsāmadhipatiṃ kṛtvā niṣpannaḥ samādhiḥ sa eṣa cchandavīryacittamīmāṃsāsamādhiścaturvidhaḥ /",
  "XXvabhdicu:6074": "prahāṇasaṃskāraiḥ cchandavīryasmṛtibuddhiśraddhāprasrabdhicetanopekṣābhiḥ pratyekaṃ samanvāgataḥ sarvaguṇasamṛddhiniṣpādako bhavati chandavīryacittamīmāṃsāparigrahaḥ sāmarthyāt /",
  "XXvabhdicu:6075": "kuśaladharmacchande hyasati kutastat prāptyārambhaḥ ?",
  "XXvabhdicu:6076": "ārabdhepi ca vīrye yadi na tatpraguṇameva cittaṃ bhavati na kāryābhiniṣpattirbhavati /",
  "XXvabhdicu:6077": "yathāraṇīmabhinirmathyāpyantarāyavyuparamo bhavati punaḥ śaityamāpadyate tadvaditi /",
  "XXvabhdicu:6078": "vīryānuvṛttaye cittamadhipatimiṣyate /",
  "XXvabhdicu:6079": "tatpravaṇepi citte yadi sūkṣmān samādhyupakleśānnopalakṣya parivarjayati yadi samādhyanuguṇān,",
  "XXvabhdicu:6080": "guṇāṃstu sāmānyalakṣaṇaśaktikriyānuttamārthāṅgabhūtānupalakṣya,",
  "XXvabhdicu:6081": "prajñayā nopacinoti tasyānyāyārabdhavīrye trayamapyetanna prayojananiṣpattaye bhavati /",
  "XXvabhdicu:6082": "evaṃ chandavīryaśraddhāsmṛtibuddhiprasrabdhicetanopekṣākhyānāmaṣṭāṇāṃ prahāṇasaṃskārāṇāṃ samādhiparigrahasāmarthyaṃ yathāyogamavagantavyam //",
  "XXvabhdicu:6083": "proktaṃ bodhitrayeśitvācchraddhādīndriyapañcakam /",
  "XXvabhdicu:6084": "kathitaṃ balaśabdena tadevānabhibhūtitaḥ // Abhidh-d_446 //",
  "XXvabhdicu:6085": "śraddhāvīryasmṛtisamādhiprajñārūpāṇi khalu pañcendriyāṇi bodhipakṣyeṣu vyavasthāpyante /",
  "XXvabhdicu:6086": "bodhitrayādhigame śraddhādīnāṃ pañcānāmaiśvaryādhikyāt,",
  "XXvabhdicu:6087": "sarvabhūmīṣūpalabdheśca /",
  "XXvabhdicu:6088": "eteṣāṃ cādhimātramadhyamṛdutaratamaviśeṣādarhatprabhṛtīnāṃ vyavasthānaṃ bhavati /",
  "XXvabhdicu:6089": "tānyeva bodhipakṣyeṣvindriyāṇyuktāni,",
  "XXvabhdicu:6090": "na cakṣurādīnyājñātavatendriyaparyavasānāni /",
  "XXvabhdicu:6091": "eṣāmevaiśvaryarddhiliṅgatvāt /",
  "XXvabhdicu:6092": "ihendrāḥ dvividhāḥ /",
  "XXvabhdicu:6093": "citteśvarāśca dhaneśvarāaścetyataḥ indraliṅgamindriyamitikṛtvendriyāṇi /",
  "XXvabhdicu:6094": "(Jaini_360) yathā pṛthivīśvarāṇāṃ paṭṭādīni liṅgāni bhavanti yaiḥ pṛthivīśvaroyamiti prajñāyate /",
  "XXvabhdicu:6095": "yathā ca pṛthivīśvarāḥ vibhūṣaṇopabhogaiḥ parijñāyante tathā citteśvarāṇāmāryadhanasamṛddhānāṃ ca śraddhādīni viṣkambhitaprahīṇavipakṣāṇi nirmalāni liṅgāni bhavanti /",
  "XXvabhdicu:6096": "tatra tāvacchraddhāyāḥ svalakṣaṇaṃ buddhadharmasaṅghān sambhāvayataścittaṃ prasādamupayāti sadbhūtaguṇayogādapetadoṣatvācca,",
  "XXvabhdicu:6097": "taddharmeṣu ca prasādātmakamevārthitvamutpadyate /",
  "XXvabhdicu:6098": "pratītyasamutpādādīnāṃ vā yathābhūtapratyavekṣaṇāt karmaphalādiṣu tatra saṃbhāvanā bhavati /",
  "XXvabhdicu:6099": "tathā ca saṃbhāvayato yaścetasaḥ prasādaḥ sā śraddhā nāma dharmaścittena saṃprayuktaḥ /",
  "XXvabhdicu:6100": "yathādarśādau dharmasamūhe,",
  "XXvabhdicu:6101": "dharmāntaramādarśaprasādādayaḥ,",
  "XXvabhdicu:6102": "evamarūpiṇi cittādidharmasamudayā dharmāntaraṃ śraddhādayaḥ,",
  "XXvabhdicu:6103": "cittasyāśrayabhāvāt prādhānyāt santānānuvṛtteśca cittavyapadeśaḥ /",
  "XXvabhdicu:6104": "vīryaṃ nāma cetasobhyutsāhalakṣaṇaṃ prayojane vārthiśakyatāṃ saṃbhāvya vividhamīryata iti vīryam /",
  "XXvabhdicu:6105": "smṛtīndriyaṃ nāma kāyādiṣu prajñayopalakṣiteṣu yā khalvaviparītābhilapanā pratyabhijñānam,",
  "XXvabhdicu:6106": "yenāvadhārite viṣayasaṃmoṣaścetasi na bhavati sa khalvasaṃmoṣaḥ smṛtīndriyam /",
  "XXvabhdicu:6107": "cetasa ekāgralakṣaṇaṃ samādhīndriyam /",
  "XXvabhdicu:6108": "viṣayagrāhiviṣayiṇo dharmāstadekālambanaṃ cittamekāgramityucyate /",
  "XXvabhdicu:6109": "vicitraviṣayapradyute hyanavasthite cetasi tattvāvadhāraṇaṃ na bhavati /",
  "XXvabhdicu:6110_0": "yathā khalu vidrutajavanāśvārūḍhaḥ puruṣaḥ pratimukhamāgacchatāṃ dṛṣṭapūrvāṇāmapi",
  "XXvabhdicu:6110_1": "manuṣyādīnāṃ na śaknoti vyaktimupalakṣayitumevamanekaviṣayapradrute laghuparivartini",
  "XXvabhdicu:6110_2": "citte na kāyādiviṣayatattvopalakṣaṇā bhavati /",
  "XXvabhdicu:6111": "yadā tu susārathineva samādhinaikasmin viṣaye ciraṃ cittamādhāryate tadā dharmatattvamupalakṣayati /",
  "XXvabhdicu:6112": "tasmāt kuḍya iva raṅgasya śleṣaḥ samādhirālambane cittasyādhāraḥ /",
  "XXvabhdicu:6113": "prajñendrisaṃ yat svasāmānyalakṣaṇamupalakṣayati /",
  "XXvabhdicu:6114": "yacca kāyadīnāṃ tattvamabhimukhavadavasthitaṃ prāptamiva ślaṣṭamiva pṛṣṭha iva ca lakṣayati sopalakṣaṇāt (Jaini_361)",
  "XXvabhdicu:6115": "prajñendriyam /",
  "XXvabhdicu:6116": "yadyapi sarvacitteṣu yathāviṣaye pratyupalakṣaṇā vidyate na tu sā yathārthapravṛtteti na sendriyam /",
  "XXvabhdicu:6117": "etānyevendriyāṇi śraddhādīni yasmādyoginaḥ kleśasaṃgrāmāvatīrṇasya kleśānīkavijaye pradhānāṅgabhūtāni rājña iva hastyādayastasmādbalānītyucyante /",
  "XXvabhdicu:6118": "bodhanārthena nirdiṣṭaṃ śāstrā bodhyaṅgasaptakam /",
  "XXvabhdicu:6119": "pratītyā paramārthena prajñetyantamanugrahāt // Abhidh-d_447 //",
  "XXvabhdicu:6120": "samānepi bodhipākṣikatve viśeṣeṇaite saptadharmā bodhyaṅgāni bhavanti /",
  "XXvabhdicu:6121": "bhāvanāmārge khalveteṣāṃ prādhānyaṃ dṛṣṭasatyasthānata eva /",
  "XXvabhdicu:6122": "dharmopalakṣaṇopalakṣitasvarūpādiṣu guṇadoṣeṣu smṛtipramoṣadoṣāpanayanārthamādau smṛtisaṃbodhyaṅgamuktam /",
  "XXvabhdicu:6123": "hlādaḥ prasrabdhiḥ /",
  "XXvabhdicu:6124": "rāgajādiparidāhaprataptacittaśarīrasya grīṣmārkaprataptasyeva śītodakahradāvagāhanādanāsravajñānasaṃmukhībhāvā dyat kāyacittaprahlādaḥ sa dharmaḥ prasrabdhiḥ /",
  "XXvabhdicu:6125": "upekṣā nāma rāgadveṣapakṣapātavipakṣeṇa yathābhūtajñeyamavekṣamānasya yaccittasamatānyatarapakṣābhisaṃskāravipakṣo nirvāṇāśayā sopekṣā bodhyaṅgamityucyate /",
  "XXvabhdicu:6126": "atra punaḥ prītyādīni trīṇyapi kṛtāvaśeṣāṇi catvāri pūrvameva vyākhyātāni /",
  "XXvabhdicu:6127": "teṣāṃ punaḥ saptānāṃ buddhirdharmapravicayalakṣaṇā bodhiśca bodhyaṅgaṃ ca /",
  "XXvabhdicu:6128": "jñānaṃ hi bodhiḥ jñānaṃ ca prajñā śeṣāṇyaṅgānyeva //",
  "XXvabhdicu:6129": "teṣāmapi ca",
  "XXvabhdicu:6130": "prītiprasrabdhyupekṣāṇāmuktāddhetostadaṅgatā /",
  "XXvabhdicu:6131": "nirāmiṣaprītiprasrabdhyupekṣābhiḥ prīṇitendriyagrāmaḥ sukhamanudvigno bodhimadhigacchati /",
  "XXvabhdicu:6132": "(Jaini_362) yāni caiṣāṃ lakṣaṇanirdeśakāraṇānyuktāni tataśca bodhyaṅgatvamiti /",
  "XXvabhdicu:6133": "saṃkalpādeścatuṣkasya patho jñeyānukūlyataḥ // Abhidh-d_448 //",
  "XXvabhdicu:6134": "aṅgateti vartate /",
  "XXvabhdicu:6135": "samyaksaṃkalpasamyagvākkarmāntājīvānāṃ samyagdṛṣṭisamyagvyāyāmasamyaksmṛtisamyaksamādhīnāmiva mārgānukūlyādaṅgatvam //",
  "XXvabhdicu:6136": "ayaṃ punarāryamārgasatattvapiṇḍārthaḥ-",
  "XXvabhdicu:6137": "vidyāprabhaḥ ślakṣṇavikalpabhūmiḥ śīlānuyātraḥ smṛtivīryamitraḥ /",
  "XXvabhdicu:6138": "samādhisarvādhisukhopabhogo mārgo vimuktidvayadhiṣṇyago 'yam // Abhidh-d_449 //",
  "XXvabhdicu:6139": "prādhānyaṃ saptavargasya prārambhoṣmagatādiṣu /",
  "XXvabhdicu:6140": "atra punaḥ",
  "XXvabhdicu:6141": "yathākramaṃ viboddhavyaṃ bhāvanādṛṣṭimārgayoḥ // Abhidh-d_450 //",
  "XXvabhdicu:6142": "tatra smṛtyupasthānānyādikarmikāvasthāprabhāvitāni kāyādisvabhāvopalakṣaṇāt /",
  "XXvabhdicu:6143": "samyakprahāṇānyūṣmagateṣu /",
  "XXvabhdicu:6144": "tatra saṃsāranirvāṇayorādīnavānuśaṃsadarśane balavadvīryāśrayaṇāt saṃsārapāramuttarati /",
  "XXvabhdicu:6145": "mūrdhāvasthāyāmṛddhipādāḥ prabhāvyante teṣu samādhibalalābhāccittanigrahe sati parihāṇyabhāvānna kadācid guṇadhanadaridro bhavati /",
  "XXvabhdicu:6146": "indriyāṇi kṣāntiṣvapāyātyantanivṛttau tadādhipatyāt /",
  "XXvabhdicu:6147": "balānyagradharmeṣu kleśānavamardanīyatvāt /",
  "XXvabhdicu:6148": "bodhyaṅgānāṃ bhāvanāmārge prādhānyaṃ vāsīdaṇḍopamayā mārgabhāvanayā niravaśeṣakleśaprahāṇāt /",
  "XXvabhdicu:6149": "navaprakāratayā vā malaprahāṇe sati bodherāsannībhāvāt /",
  "XXvabhdicu:6150": "darśanamārge mārgāṅgāni darśanaheyakleśaprahāṇārthamāśu traidhātukātikramaṇotpādāt /",
  "XXvabhdicu:6151": "ānupūrvīvyatikramastu deśanānukūlyāt //",
  "XXvabhdicu:6152": "atha kasmāccaitasikadharmadharmibhūtaṃ cittaṃ bodhipakṣyeṣu na vyavasthāpitam ? (Jaini_363)",
  "XXvabhdicu:6153": "saṃjñācetanāmanaskāracchandādhimokṣādayaśca dharmā bodhipakṣyeṣu na vyavasthāpyante ?",
  "XXvabhdicu:6154": "tadidamanuvarṇyate-",
  "XXvabhdicu:6155": "na cittaṃ rājakalpatvād guṇadoṣānuvartanāt /",
  "XXvabhdicu:6156": "rājasthānīyaṃ khalu cittaṃ tadbodhipakṣyairdharmairviśodhya mokṣasukhamupalabhyate /",
  "XXvabhdicu:6157": "yathaiva ca guṇānuvarti cittaṃ tathaiva doṣānuvarti /",
  "XXvabhdicu:6158": "yathoktam- “cittasaṃkleśātsattvā saṃkliṣyante /",
  "XXvabhdicu:6159": "cittavyavadānahetośca viśuddhyante /",
  "XXvabhdicu:6160": "” tasya rāgādayaḥ saṃkleśakarāḥ,",
  "XXvabhdicu:6161": "śraddhādayo vyavadānādhāyinastasmāccittaṃ na vyavasthāpitam /",
  "XXvabhdicu:6162": "vyavahārānukūlyatvāt saṃjñā hyeteṣu neṣyate // Abhidh-d_451 //",
  "XXvabhdicu:6163": "prāyo hi vyavahārānupatitā saṃjñā bodhipakṣyāstvekāntena paramārthapakṣabhajamānāḥ //",
  "XXvabhdicu:6164": "vipākaphalanimnatvānmārgokteśca na cetanā /",
  "XXvabhdicu:6165": "cetanā khalviṣṭāniṣṭavipākanirvartanatvāt mārgaśabdenābhidhānācca nocyate /",
  "XXvabhdicu:6166": "nāprādhānyānmanaskāro vidyāvidyāpravartanāt // Abhidh-d_452 //",
  "XXvabhdicu:6167": "manaskāropi samyagdṛṣṭeraṅgabhūtatvādapradhānaṃ vidyāvidyāpravartanācca //",
  "XXvabhdicu:6168": "kriyārambhapradhānatvānna cchando vīryabṛṃhaṇāt /",
  "XXvabhdicu:6169": "chandaḥ khalu kartukāmatārūpaḥ kriyārambhaḥ prabhāvyate /",
  "XXvabhdicu:6170": "vīrya cānubṛṃhayati /",
  "XXvabhdicu:6171": "tadvīryaṃ bodhipratilambhakartavyatāparisamāpterūrdhvaṃ yāvadanuvartate /",
  "XXvabhdicu:6172": "nādhimokṣaḥ samāropānna sparśo daurvibhāvyataḥ // Abhidh-d_453 //",
  "XXvabhdicu:6173": "prāyeṇa khalvadhimokṣo 'dhimuktamanaskāreṣu vartate /",
  "XXvabhdicu:6174": "sparśopi trisannipātamātravipratipatterduravadhāravṛttiḥ /",
  "XXvabhdicu:6175": "tasmānnoktaḥ //",
  "XXvabhdicu:6176": "nāryavaṃśa hryapatrāpyā aviśāradavṛttitaḥ /",
  "XXvabhdicu:6177": "(Jaini_364)",
  "XXvabhdicu:6178": "catvāraḥ khalvāryavaṃśāḥ hryapatrāpye ca /",
  "XXvabhdicu:6179": "navapravrajitabhikṣuvadaviśāradavṛttitvānna bodhipakṣyāḥ /",
  "XXvabhdicu:6180": "nāpramādaḥ parāṅgatvānnāvihiṃsāviheṭhanāt // Abhidh-d_454 //",
  "XXvabhdicu:6181": "vīryabhāṇḍāgārikaḥ khalvapramādaḥ /",
  "XXvabhdicu:6182": "avihiṃsā ca viheṭhanāmātrapratipakṣatvānnoktā //",
  "XXvabhdicu:6183": "sattvādhiṣṭhānavṛttitvānna maitrīkaruṇādayaḥ /",
  "XXvabhdicu:6184": "dharmādhiṣṭhānāḥ khalu bodhipakṣyāḥ maitryādayastvekāntena sattvādhiṣṭhānāḥ /",
  "XXvabhdicu:6185": "mārgāṅgākṣaikadeśatvānnāpyavetyaprasattayaḥ // Abhidh-d_455 //",
  "XXvabhdicu:6186": "avetyaprasādāḥ khalu mārgāṅgaikadeśasvabhāvatvādakṣaikadeśarūpatvācca na punarbodhipakṣyeṣūktāḥ /",
  "XXvabhdicu:6187": "nādveṣaḥ śubhamūlebhyaḥ sattvagocarabhāvataḥ /",
  "XXvabhdicu:6188": "sattvādhiṣṭhānapravṛtto hi adveṣaḥ /",
  "XXvabhdicu:6189": "tasmānna bodhipakṣyaḥ /",
  "XXvabhdicu:6190": "audāsīnyānna nirvāṇaṃ daviṣṭhyānna paradhvaniḥ // Abhidh-d_456 //",
  "XXvabhdicu:6191": "niṣkriyaṃ khalu nirvāṇaṃ kriyāvantastu bodhipakṣyā dharmāḥ /",
  "XXvabhdicu:6192": "parato ghoṣaḥ khalvapi bodhipakṣyāṅgabhāvo bodherbahiraṅgabhāvādviprakṛṣyate /",
  "XXvabhdicu:6193": "tasmāt saptatriṃśadeva dharmā bodhipakṣyāḥ //",
  "XXvabhdicu:6194": "kati punarbodhipakṣyāḥ sāsravāḥ katyanāsravāḥ ?",
  "XXvabhdicu:6195": "tadidaṃ pradarśyate-",
  "XXvabhdicu:6196": "bodhyaṅgānyarajaskāni bodhernediṣṭabhāvataḥ /",
  "XXvabhdicu:6197": "tadanyānyavabodhyāni samalānyamalānyapi // Abhidh-d_457 //",
  "XXvabhdicu:6198": "bodhyaṅgāni khalu bodherāsannatamatvādekāntānāsravāṇi /",
  "XXvabhdicu:6199": "tadanye tu sāsravānāsravāḥ sarve hi kuśalā dharmā āryamārgāvāhakā nirvāṇāśayāśca /",
  "XXvabhdicu:6200": "bodhitrayasaṃnikṛṣṭaviprakṛṣṭāṅgabhāvā bodhipakṣyā ityucyante /",
  "XXvabhdicu:6201": "uktaṃ hi bhagavatā- (Jaini_365)",
  "XXvabhdicu:6202": "“adhigato me paurāṇo mārgaḥ” iti vacanāt /",
  "XXvabhdicu:6203": "śāstre tu bodhyaṅgopari ye paṭhyante samyagdṛṣṭyādayo dharmāste 'nāsravā iti //",
  "XXvabhdicu:6204": "kasyāṃ punarbhūmau kiyanto bodhipakṣyā vidyante ?",
  "XXvabhdicu:6205": "ādye dhyāne 'khilā maule 'nāgamye prītyapākṛtāḥ /",
  "XXvabhdicu:6206": "dvitīye 'pyapasaṃkalpā dvayoścāsmāt dvayādṛte // Abhidh-d_458 //",
  "XXvabhdicu:6207": "śīlāṅgebhyaśca tābhyāṃ ca draṣṭavyā triṣvarūpiṣu /",
  "XXvabhdicu:6208": "bodhyaṅgebhyaśca sarvebhyo kāme bodhyaṅgavarjitāḥ // Abhidh-d_459 //",
  "XXvabhdicu:6209": "tatra tāvanmaule dhyāne sarvepi saptatriṃśadbodhipakṣyā vidyante /",
  "XXvabhdicu:6210": "anāgamye tu prītivarjitāḥ /",
  "XXvabhdicu:6211": "tatra prīterabhāvāt /",
  "XXvabhdicu:6212": "vītarāgāvītarāgasādhāraṇaiṣā bhūmiriti nāsti prītiḥ /",
  "XXvabhdicu:6213": "dvitīye tu dhyāne saṃkalpavarjitāḥ sarve vidyante /",
  "XXvabhdicu:6214": "tṛtīyacaturthayostu dhyānayoḥ saṃkalpaprītivarjyāḥ pañcatriṃśat /",
  "XXvabhdicu:6215": "'ca'śabdād dhyānāntarepi pañcatriṃśat saṃkalpaprītivarjitāḥ /",
  "XXvabhdicu:6216": "triṣvārūpyeṣu samyagvākkarmāntājīvaistribhiḥ prītisaṃkalpābhyāṃ ca /",
  "XXvabhdicu:6217": "bhavāgrepi śīlāṅgatrayaprītisaṃkalpabodhyaṅgavarjitāḥ pañcaviṃśatiḥ /",
  "XXvabhdicu:6218": "kāmadhātāvapi bodhyaṅgavarjitāstriṃśadvidyanta iti /",
  "XXvabhdicu:6219": "ye punaranāstravāṇyeva mārgāṅgānīcchanti teṣāṃ tairapi varjitāḥ śeṣā bodhipakṣyā vidyanta iti / gatametat //",
  "XXvabhdicu:6220": "idaṃ tu vaktavyam /",
  "XXvabhdicu:6221": "bodhipākṣikādhikāre-",
  "XXvabhdicu:6222": "yastatprathamatāḥ proktāścatasrastatra kovidaiḥ /",
  "XXvabhdicu:6223": "nyāmāvakrāntivairāgyaphalāptyakṣavivṛddhiṣu // Abhidh-d_460 //",
  "XXvabhdicu:6224": "(Jaini_366)",
  "XXvabhdicu:6225": "nyāmāvakrāntitatprathamatā,",
  "XXvabhdicu:6226": "vairāgyatatprathamatā,",
  "XXvabhdicu:6227": "phalaprāptitatprathamatā,",
  "XXvabhdicu:6228": "irndriyāntaravivṛddhitatprathamatā tāsu khalvetāsu catasṛṣu tatprathamatāsu-",
  "XXvabhdicu:6229": "aṣṭānāṃ nīrajaskānāṃ mārgāṅgānāṃ yathāyatham /",
  "XXvabhdicu:6230": "tāsvekasyādhvasu jñeyau lābhālābhau navāśrayau // Abhidh-d_461 //",
  "XXvabhdicu:6231": "bodhipakṣyabhāvanāprayuktasyāvetyaprasādapratilambho 'vaśyambhāvītyato vaktavyaṃ kasmin satye dṛśyamāne kasyāvetyaprasādasya lābhaḥ ?",
  "XXvabhdicu:6232": "tadidaṃ nirdiśyate-",
  "XXvabhdicu:6233": "trisatyādhigame lābhaḥ śīladharmaprasādayoḥ /",
  "XXvabhdicu:6234": "mārgasatyekṣaṇe buddhasaṅghagocarayorapi // Abhidh-d_462 //",
  "XXvabhdicu:6235": "duḥkhasatyamabhisamāgacchannāryakāntāni ca śīlāni pratilabhate dharme cāvetyaprasādaḥ /",
  "XXvabhdicu:6236": "katarasmin dharme ?",
  "XXvabhdicu:6237": "tasminneva duḥkhasatye /",
  "XXvabhdicu:6238": "dharmamātramidaṃ sarvaṃ dvādaśāyatanamātramityarthaḥ /",
  "XXvabhdicu:6239": "nātra kaścidekaḥ sarvabhedānvayī jātidravyākhyo dharmī vidyate /",
  "XXvabhdicu:6240": "na cātra santi puruṣajīvapugdalā bhūtakoṭayaḥ śaśaviṣāṇakalpā nirātmāna iti /",
  "XXvabhdicu:6241": "evaṃ samudayamabhisamāgacchato dvayoreva lābhaḥ /",
  "XXvabhdicu:6242": "tadvinnirodhaṃ samāgacchato draṣṭavyam /",
  "XXvabhdicu:6243": "mārgasatyekṣaṇe tu buddhe bhagavati prasādo labhyate tatsaṅghe ca /",
  "XXvabhdicu:6244": "sadbhūtamārgākhyāyī bhagavānmārgajño mārgadeśikaḥ /",
  "XXvabhdicu:6245": "yepi ca taṃ mārgaṃ pratipannāḥ śrāvakāḥ śaikṣāśaikṣāḥ puruṣavṛṣabhāḥ ye ca saptasaddharmādipradīpaprakāśitabuddhyāśayasā(?)",
  "XXvabhdicu:6246": "ca bodhisattvasiṃhāḥ darśanamārgaguhādhyāsinaḥ teṣu ca prasādo bhavati dvyākāraśraddhāsvarūpaḥ /",
  "XXvabhdicu:6247": "so 'yaṃ vistareṇocyate //",
  "XXvabhdicu:6248": "bauddhātsaṅghādṛte mārgādyā śraddhā satyagocarā /",
  "XXvabhdicu:6249": "dharmāvetyaprasādosau saṃpratītyaprabhāvataḥ // Abhidh-d_463 //",
  "XXvabhdicu:6250": "sa punardharmo nirvāṇaṃ bodhisattvasantānikaśca mārgaḥ //",
  "XXvabhdicu:6251": "kaḥ punareṣa buddhaḥ ko vā tatprasāda ityapadiśyate-",
  "XXvabhdicu:6252": "(Jaini_367)",
  "XXvabhdicu:6253": "mohanidrātamonāśāddhīnetronmīlanāt svayam /",
  "XXvabhdicu:6254": "buddho yastadguṇe śraddhā prasādaḥ sa jine mataḥ // Abhidh-d_464 //",
  "XXvabhdicu:6255": "dviprakāro hi buddhaśabdasyārtho mukhyo gauṇaśca /",
  "XXvabhdicu:6256": "tatrādyo buddhakārakā buddhasyāśaikṣā dharmāḥ /",
  "XXvabhdicu:6257": "gauṇastu tadādhārepi śarīre tatphalabhūteṣu cāṣṭādaśasvāveṇikeṣu buddhaguṇeṣu buddhaśabdasādhutvaṃ pūrvameva pradarśitam //",
  "XXvabhdicu:6258": "śaikṣāśaikṣaguṇāḍhyānāṃ pudgalānāṃ ya ākaraḥ /",
  "XXvabhdicu:6259": "tadguṇālambanā śraddhā prasādaḥ saṅkhagocaraḥ // Abhidh-d_465 //",
  "XXvabhdicu:6260": "uktaṃ hi sūtre- “kati bhadanta loke dakṣiṇīyāḥ ?",
  "XXvabhdicu:6261": "dvau gṛhapate śaikṣā aśaikṣāśca /",
  "XXvabhdicu:6262": "tatrāṣṭādaśa śaikṣāḥ nava śaikṣāḥ /",
  "XXvabhdicu:6263": "” iti vistaraḥ //",
  "XXvabhdicu:6264": "śīlānāṃ yattu vaimalyaṃ tatprasādastathaiva tu /",
  "XXvabhdicu:6265": "kati punareṣāṃ dravyataḥ kati nāmataḥ ?",
  "XXvabhdicu:6266": "dravyato dvayamevaitannāmatastu catuṣṭayam // Abhidh-d_466 //",
  "XXvabhdicu:6267": "śraddhā ratnatrayālambanabhedena tridhā bhitvāryakāntāni ca śīlānyekadhā kṛtvā tatrāpi vaimalyaprasādoktiḥ /",
  "XXvabhdicu:6268": "yaddhi nirmalaṃ tat prasannamityucyate //",
  "XXvabhdicu:6269": "idamidānīṃ vācyam /",
  "XXvabhdicu:6270": "atha kasmātsamanvāgatopi śaikṣaḥ samyagjñānena samyagvimuktyā cāṣṭābhiraṅgaiḥ samanvāgataḥ śaikṣaḥ prātipada ityuktaṃ daśabhirarhan kṣīṇāsrava iti ? taducyate-",
  "XXvabhdicu:6271": "śaikṣasya bandhaśeṣatvādvimuktirnāṅgamiṣyate /",
  "XXvabhdicu:6272": "(Jaini_368)",
  "XXvabhdicu:6273": "śaikṣasya vidyamānāpi anākāritvānnāṅgamucyate /",
  "XXvabhdicu:6274": "satyāmapi hi tasyāṃ kleśabandhanabaddhaḥ śaikṣo na ca vimokṣo yujyate /",
  "XXvabhdicu:6275": "kā punariyaṃ vimuktiḥ katidhā ca ?",
  "XXvabhdicu:6276": "tadapadiśyate-",
  "XXvabhdicu:6277": "mokṣādhimokṣarūpatvānnityānityatvato dvidhā // Abhidh-d_467 //",
  "XXvabhdicu:6278": "svarūpabhedādapi dvidhā prakārabhedādapīti /",
  "XXvabhdicu:6279": "svabhāvabhedāt mokṣādhimokṣasvabhāvā /",
  "XXvabhdicu:6280": "prakārabhedopi kṣarākṣarabhedāt,",
  "XXvabhdicu:6281": "sāmayikī kāntākopyabhedādvā rāgavirāgāvidyāvirāgabhedācca //",
  "XXvabhdicu:6282": "(Jaini_369)",
  "XXvabhdicu:6283": "atha samyagjñānaṃ katamattaducyate-",
  "XXvabhdicu:6284": "pūrvoktaiva hi yā bodhiḥ sā samyagjñānamucyate /",
  "XXvabhdicu:6285": "kṣayānutpādajñāne bodhirityuktam /",
  "XXvabhdicu:6286": "te eva samyagjñānaṃ veditavyam /",
  "XXvabhdicu:6287": "katarat punaścittaṃ vimucyate ?",
  "XXvabhdicu:6288": "kiṃ jātaniruddhamathājātaniruddhamatha jātameva ?",
  "XXvabhdicu:6289": "mucyate 'nāgataṃ cittamaśaikṣaṃ kleśarodhataḥ // Abhidh-d_468 //",
  "XXvabhdicu:6290": "kaścit khalvāha- anāgataṃ khalu cittamutpādyamānaṃ vimucyate 'dhvavimuktyā sarvameva tvanāgataṃ vimucyate /",
  "XXvabhdicu:6291": "kleśāvaraṇāt santānavimuktyā /",
  "XXvabhdicu:6292": "tatpunaraśaikṣameva kleśopakleśaprāptivibandhāpagamāt /",
  "XXvabhdicu:6293_0": "yadapi tadrūpārūpyapratisaṃyuktaṃ karmopapattiphalaṃ tadapyarhattvaprāptivibandhakaraṃ",
  "XXvabhdicu:6293_1": "tacca sarvaṃ vajropamena prahīyata ityāvaraṇavigamāt sarvamevānāgatamaśaikṣaṃ cittaṃ vimucyate //",
  "XXvabhdicu:6294": "dharmā eva tu paramārthataḥ śikṣante / yasmāt-",
  "XXvabhdicu:6295": "(Jaini_370)",
  "XXvabhdicu:6296": "dharmavyāpārato loke dharmyapi vyāpṛto mataḥ /",
  "XXvabhdicu:6297": "auṣṇyākhyasya dharmasyendhanādidahanavyāpāre satyagnerapi dharmiṇo vyāpāra ucyate /",
  "XXvabhdicu:6298": "agninā kāṣṭhaṃ dagdhamityagnidahanavyāpāre ca devadattena dagdhosmītyupacaryate /",
  "XXvabhdicu:6299": "tathā dharmāṇāṃ kleśaprahāṇaśikṣaṇe sati tatsambandhāpekṣayā bhikṣuraśaikṣa ityucyate /",
  "XXvabhdicu:6300": "mārgastūpāttakāritro nirasyati tadāvṛtim // Abhidh-d_469 //",
  "XXvabhdicu:6301": "'tu'śabdānnirudhyamāna evetyarthaḥ,",
  "XXvabhdicu:6302": "vartamānasya hi kriyābandhāt sāmarthyopapatteḥ /",
  "XXvabhdicu:6303": "atha yeyamasaṃskṛtā vimuktiḥ ye ca trayo dhātavaḥ prahāṇadhātvādayaḥ,",
  "XXvabhdicu:6304": "te tataḥ kimanye 'thānanye ? brūmaḥ-",
  "XXvabhdicu:6305": "vimuktiḥ śāśvatī yaiva sā virāgādayastrayaḥ /",
  "XXvabhdicu:6306": "ākhyātā dhātavaḥ sūtre tridhā bhedo hyapekṣayā // Abhidh-d_470 //",
  "XXvabhdicu:6307": "prajñaptiviśeṣāpekṣayā khalveṣāṃ traividhyamuktam / katham ?",
  "XXvabhdicu:6308": "virāgo rāganirmokṣaḥ prahāṇākhyo 'nyasaṃkṣayaḥ /",
  "XXvabhdicu:6309": "nirodhadhāturanyasya sopādānasya vastunaḥ // Abhidh-d_471 //",
  "XXvabhdicu:6310": "rāgaprahāṇaṃ khalu virāgadhāturityucyate /",
  "XXvabhdicu:6311": "tadanyeṣāṃ kleśopakleśānāṃ prahāṇadhātuḥ /",
  "XXvabhdicu:6312": "tadanyasya sopādānasya vastunaḥ nirodho nirodhadhāturākhyāyate //",
  "XXvabhdicu:6313": "yena vastunā nirvidyate virajyate 'pi tena vastunā ?",
  "XXvabhdicu:6314": "catuṣkoṭikaḥ praśnaḥ / katham ?",
  "XXvabhdicu:6315": "(Jaini_371)",
  "XXvabhdicu:6316": "duḥkhahetvavalambinyā yogī nirvidyate dhiyā /",
  "XXvabhdicu:6317": "virajyate tu saṃraktastataḥ koṭicatuṣṭayī // Abhidh-d_472 //",
  "XXvabhdicu:6318": "duḥkhasamudayakṣāntibhiḥ tajjñānaiśca nirvidyate, nānyaiḥ /",
  "XXvabhdicu:6319": "virajyate tu yaḥ saṃraktaḥ sa ca sarvairapi duḥkhasamudayanirodhamārgakṣāntijñānairvirajyate yaiḥ kleśān prajahāti /",
  "XXvabhdicu:6320": "evaṃ catuṣkoṭiko bhavati /",
  "XXvabhdicu:6321_0": "tatra virvidyata evaṃ kāmavītarāgo niyāmamavakrāman duḥkhasamudayadharmakṣāntibhyāṃ",
  "XXvabhdicu:6321_1": "taddharmajñānābhyāṃ ca pūrvaprahīṇatvānna kṣāntibhyāṃ jahātyapratipakṣatvānna jñānābhyāmato na virajyate /",
  "XXvabhdicu:6322": "bhāvanāmārgepi prayogavimuktiviśeṣāt mārgasaṃgṛhītābhyāṃ duḥkhasamudayajñānābhyāṃ na virajyate vimuktatvānnirviddhavastvālambanatvāttu nirvidyate /",
  "XXvabhdicu:6323": "dvitīyā koṭiḥ- virajyate evāvītarāgaḥ kāmebhyo niyāmamavakrāmannirodhamārgadharmānvayakṣāntibhiḥ bhāvanāmārge ca nirodhamārgajñānaistraidhātukādvairāgyaṃ gacchanna nirvidyate /",
  "XXvabhdicu:6324": "prāmodyavastvālambanatvādubhayam /",
  "XXvabhdicu:6325": "vītarāgaḥ kāmebhyo niyāmamavakrāman duḥkhasamudayadharmānvayakṣāntibhirbhāvanāmārge ca duḥkhasamudayajñānaistraidhātukādvairāgyaṃ gacchan /",
  "XXvabhdicu:6326": "nobhayam- kāmavītarāgo niyāmamavakrāmannirodhamārgadharmajñānakṣāntibhyāṃ taddharmajñānābhyāṃ ca bhāvanāmārge cānantaryamārgetarābhyāṃ nirodhamārgadharmajñānābhyām //",
  "XXvabhdicu:6327": "ya ete trayo dhātavastā eva tisraḥ saṃjñāḥ prahāṇavirāganirodhasaṃjñāḥ /",
  "XXvabhdicu:6328": "vistareṇa tu",
  "XXvabhdicu:6329": "saṃjñā anityasaṃjñādyā daśa tābhyo 'śubhādayaḥ /",
  "XXvabhdicu:6330": "tisro mārgavidhirmārgaścatastro 'ntyāstrayī phalam // Abhidh-d_473 //",
  "XXvabhdicu:6331": "(Jaini_372)",
  "XXvabhdicu:6332": "aśubhasaṃjñā maraṇasaṃjñā sarvaloke 'nabhiratisaṃjñā /",
  "XXvabhdicu:6333": "mārgaprayogastisṛbhirābhiruktaḥ /",
  "XXvabhdicu:6334": "catasṛbhiśca mārgo 'nityaduḥkhaśūnyānātmasaṃjñābhiḥ /",
  "XXvabhdicu:6335": "prahāṇavirāganirodhasaṃjñābhiḥ phalamākhyātamiti //",
  "XXvabhdicu:6336": "kati punarāsāṃ sāsravāḥ katyanāsravāḥ ?",
  "XXvabhdicu:6337": "tritayyaśubhasaṃjñādyā jñeyā tatkhalu sāsravāḥ /",
  "XXvabhdicu:6338": "samalā nirmalāstvanyā bodhyā nava bhuvo 'malāḥ // Abhidh-d_474 //",
  "XXvabhdicu:6339": "aśubhā maraṇasarvalokānabhiratisaṃjñāstisraḥ samalāḥ /",
  "XXvabhdicu:6340": "śeṣāstu sāsravānāsravāḥ,",
  "XXvabhdicu:6341": "navabhūmikā anāsravā avaboddhavyāḥ //",
  "XXvabhdicu:6342": "bhūmiṣvekādaśasvantyā dhyānādyāsūpalakṣayet /",
  "XXvabhdicu:6343": "caturthī pañcamī ṣaṣṭhī vidyāt saptasu bhūmiṣu // Abhidh-d_475 //",
  "XXvabhdicu:6344": "abhidharmadīpe vibhāṣāprabhāṇaṃ vṛttau ṣaṣṭhasyādhyāyasya caturthaḥ pādaḥ //",
  "XXvabhdicu:6345": "samāptaśca ṣaṣṭho 'dhyāyaḥ //",
  "XXvabhdicu:6346": "(Jaini_373)",
  "XXvabhdicu:6347": "saptamo 'dhyāyaḥ",
  "XXvabhdicu:6348": "prathamaḥ pādaḥ /",
  "XXvabhdicu:6349": "atrāha / bhagavatoktastriskandho 'yaṃ mārgaḥ /",
  "XXvabhdicu:6350": "tatra śīlaskandhaḥ karmādhyāye vistareṇa vyākhyātaḥ /",
  "XXvabhdicu:6351": "samādhiskandho 'ṣṭame 'vyāye vyākhyāyiṣyate /",
  "XXvabhdicu:6352": "prajñāskandha idānīṃ vyākhyātavyaḥ /",
  "XXvabhdicu:6353": "so 'yamārabhya-",
  "XXvabhdicu:6354": "loko 'yaṃ tattvasaṃmugdho jñeyatattve pramuhyati /",
  "XXvabhdicu:6355": "tāni jñānāni vakṣyāmi svarūpādiprapañcataḥ // Abhidh-d_476 //",
  "XXvabhdicu:6356": "kāni punastāni kiyanti veti ? taducyate-",
  "XXvabhdicu:6357": "jātidravye nirākṛtya pratipakṣādyapekṣayā /",
  "XXvabhdicu:6358": "tadbhedo daśadhā prokto dharmajñānādināmabhiḥ // Abhidh-d_477 //",
  "XXvabhdicu:6359": "jātyāśrayaṇe khalvekatraprasaṅgo dravyāśrayaṇe hyānantyaṃ taccāśakyaṃ vaktum /",
  "XXvabhdicu:6360": "tasmādubhayametadupekṣya yayāpekṣyayā daśa bhavanti yacca teṣāṃ svalakṣaṇaṃ sāmānyalakṣaṇaṃ ca tatsarvaṃ vistareṇa vakṣyāmaḥ //",
  "XXvabhdicu:6361": "tatra tāvat-",
  "XXvabhdicu:6362": "dharmānvayaviśeṣye dve duḥkhādyaiśca catuṣṭayam /",
  "XXvabhdicu:6363": "dve saṃvṛtyanyacittābhyāṃ kṣayeṇājanmanā dvayam // Abhidh-d_478 //",
  "XXvabhdicu:6364": "(Jaini_374)",
  "XXvabhdicu:6365": "dharmānvayajñāne khalu dharmānvayābhyāmeva viśeṣyete /",
  "XXvabhdicu:6366": "duḥkhādīni tu catvāri svaviṣayaireva caturbhirāryasatyaiḥ viśeṣyante /",
  "XXvabhdicu:6367": "saṃvṛtyā paracittena ca saṃvṛtiparacittajñāne viśeṣyete /",
  "XXvabhdicu:6368": "kṣayeṇāpunarutpattyā ca kṣayānutpādajñānadvayaṃ viśiṣyate /",
  "XXvabhdicu:6369": "athavā",
  "XXvabhdicu:6370": "pratipakṣaprayogābhyāṃ svabhāvākāragocaraiḥ /",
  "XXvabhdicu:6371": "tadvyavasthā niboddhavyā kṛtyenopacayena vā // Abhidh-d_479 //",
  "XXvabhdicu:6372": "tatra kāmadhātuvipakṣapratipakṣo dharmajñānam /",
  "XXvabhdicu:6373": "rūpārūpyāvacaravipakṣapratipakṣo 'nvayajñānam /",
  "XXvabhdicu:6374": "prayogataḥ paracittajñānaṃ cittaṃ jñāsyāmīti tatprayogāt /",
  "XXvabhdicu:6375": "svabhāvataḥ saṃvṛtijñānaṃ pipīlikādiṣvapi tadbhāvāt /",
  "XXvabhdicu:6376": "satyākārairgocaraiścatvāri (Jaini_375) jñānāni /",
  "XXvabhdicu:6377": "kṛtyataḥ kṣayajñānaṃ kṛtyaparisamāpteḥ /",
  "XXvabhdicu:6378": "hetūpacayato 'nutpādajñānaṃ sarvairanāsravairjñānaistatsabhāgahetūpacayāt //",
  "XXvabhdicu:6379": "dhātusatyārthacitteṣu jātidhvaṃsāprajanmanoḥ /",
  "XXvabhdicu:6380": "saṃmohasya nivṛttyarthaṃ tadbhedo daśadhaiva vā // Abhidh-d_480 //",
  "XXvabhdicu:6381": "tatra dhātusaṃmoho dvābhyāṃ dharmānvayajñānābhyāṃ nivartyate /",
  "XXvabhdicu:6382": "satyasaṃmohaścaturbhiḥ duḥkhajñānādibhiḥ /",
  "XXvabhdicu:6383": "arthasaṃmohaḥ saṃvṛtijñānena /",
  "XXvabhdicu:6384": "cittasaṃmohaḥ paracittajñānena /",
  "XXvabhdicu:6385": "jātisaṃmohaḥ kṣayajñānena /",
  "XXvabhdicu:6386": "punarutpattisaṃmoho 'nutpādajñāneneti daśaiva jñānāni bhagavānavocat /",
  "XXvabhdicu:6387": "nātibhūyāṃsi nālpīyāṃsīti //",
  "XXvabhdicu:6388": "atra punaḥ",
  "XXvabhdicu:6389": "parijñātādyavagamaḥ duḥkhādau kṣayadhī phalam // Abhidh-d_481 //",
  "XXvabhdicu:6390": "“dukhaṃ parijñātaṃ samudayo me prahīṇaḥ,................",
  "XXvabhdicu:6391": "..............miti vādavipakṣeṇa vā anārambhiṇāṃ saṃsāreṇaiva śuddhiriti vādavipakṣeṇa pratipadākāraḥ /",
  "XXvabhdicu:6392": "laukikavairāgyamārgamārasaṃjñāvipakṣeṇa vā anātyantikavairāgyagamanavipralambhāt sarvatrābahumānavipakṣeṇa nairyāṇikākāraḥ //",
  "XXvabhdicu:6393": "athākāro nāma ka eṣa dharmaḥ /",
  "XXvabhdicu:6394": "kiṃ vā tenākāryata iti ?",
  "XXvabhdicu:6395": "tadubhayaṃ nirdiśyate-",
  "XXvabhdicu:6396": "dhīrākāraḥ sadākāryaṃ sākārāstvavalambinaḥ // Abhidh-d_482 //",
  "XXvabhdicu:6397": "(Jaini_376)",
  "XXvabhdicu:6398": "prajñā khalvākāra ityucyate /",
  "XXvabhdicu:6399": "na tarhi prajñā sākārā bhavati dvayoḥ prajñayoḥ yaugapadyābhāvāt /",
  "XXvabhdicu:6400": "tataśca na sarve caitasikāḥ sākārāḥ prāpnuvanti /",
  "XXvabhdicu:6401": "na khalu brū maḥ prajñāsaṃprayogātsākārā vaikākārā vā /",
  "XXvabhdicu:6402": "kiṃ tarhi ? svavṛttibhirākaraṇādālambanagrahaṇādityarthaḥ /",
  "XXvabhdicu:6403": "kiṃ punastadākāryam ?",
  "XXvabhdicu:6404": "sadākāryam /",
  "XXvabhdicu:6405": "yatkiñcid dravyataḥ prajñaptito vā vidyate tadākāryate /",
  "XXvabhdicu:6406": "cittacaittāstu sākārāḥ viṣayagrāhiṇa ityarthaḥ //",
  "XXvabhdicu:6407": "kiṃ punarjñānaṃ kati smṛtyupasthānāni ?",
  "XXvabhdicu:6408": "paricittamatistrīṇi dharmasaṃjñaṃ nirodhadhīḥ /",
  "XXvabhdicu:6409": "catvāri smṛtyupasthānānyato 'nyajjñānamiṣyate // Abhidh-d_483 //",
  "XXvabhdicu:6410": "paracittajñānaṃ khalu trīṇi vedanācittadharmākhyāni /",
  "XXvabhdicu:6411": "nirodhajñānaṃ dharmasmṛtyupasthānam /",
  "XXvabhdicu:6412": "paracittanirodhajñānābhyāmanyāni jñānāni catvāri smṛtyupasthānāni //",
  "XXvabhdicu:6413": "atha katamasya jñānasya kati jñānānyālambanam ?",
  "XXvabhdicu:6414": "mārgadharmānvayajñānagocaro navaśo dhiyaḥ // Abhidh-d_484 //",
  "XXvabhdicu:6415": "(Jaini_377)",
  "XXvabhdicu:6416": "mārgadharmānvayajñānānāṃ pratyekaṃ navajñānānyālambanam /",
  "XXvabhdicu:6417": "mārgajñānasya tāvatsaṃvṛtijñānaṃ hitvā /",
  "XXvabhdicu:6418": "dharmajñānasyānvayajñānam /",
  "XXvabhdicu:6419": "anvayajñānasya dharmajñānam /",
  "XXvabhdicu:6420": "duḥkhahetudhiyordve dve",
  "XXvabhdicu:6421": "duḥkhasamudayajñānayoḥ saṃvṛtijñānaṃ sāsravaṃ ca paracittajñānamālambanam /",
  "XXvabhdicu:6422": "caturṇāṃ daśa",
  "XXvabhdicu:6423": "saṃvṛtiparacittakṣayānutpādajñānānāṃ sarvāṇyeva daśajñānānyālambanam /",
  "XXvabhdicu:6424": "nāparam //",
  "XXvabhdicu:6425": "nirodhajñānaṃ khalu naiva jñānālambanam //",
  "XXvabhdicu:6426": "punarapi daśadharmān sthāpayitvā kasya jñānasya kati dharmā viṣaya iti vācyam /",
  "XXvabhdicu:6427": "katham ? taducyate-",
  "XXvabhdicu:6428": "pañcadharmāstridhātvāptān mārgarūpān sanātanān /",
  "XXvabhdicu:6429": "vyutpattyarthaṃ dvidhā kṛtvā darśayejjñānagocaram // Abhidh-d_485 //",
  "XXvabhdicu:6430": "traidhātukān dharmān pratyekaṃ dvidhā kṛtvā saṃprayuktā viprayuktāśca,",
  "XXvabhdicu:6431": "apratisaṃyuktāṃśca dvidhā kṛtvā saṃyuktaviprayuktabhedenaiva,",
  "XXvabhdicu:6432": "asaṃskṛtamapi dvidhākṛtvā kuśalāvyākṛtabhedenaivaṃ kṛtvā daśa bhavanti /",
  "XXvabhdicu:6433": "tatra tāvatsaṃvṛtijñānasya sarva eva daśadharmā viṣayaḥ /",
  "XXvabhdicu:6434": "dharmajñānasya pañca (Jaini_378)",
  "XXvabhdicu:6435": "kāmapratisaṃyuktānāsravāḥ saṃprayuktaviprayuktākuśalaṃ cāsaṃskṛtam /",
  "XXvabhdicu:6436": "anvayajñānasya sapta rūpārūpyapratisaṃyuktānāsravāḥ saṃprayuktaviprayuktakuśalaṃ cāsaṃskṛtam /",
  "XXvabhdicu:6437": "paracittajñānasya trayaḥ kāmarūpapratisaṃyuktānāsravāsaṃprayuktā eva /",
  "XXvabhdicu:6438": "duḥkhasamudayajñānayoḥ ṣaṭkāmarūpārūpyapratisaṃyuktāsaṃprayuktaviprayuktāḥ /",
  "XXvabhdicu:6439": "nirodhajñānasyaiko 'saṃskṛtameva kuśalam /",
  "XXvabhdicu:6440": "mārgajñānasya dvāvanāsravaḥ saṃprayukto viprayuktaśca /",
  "XXvabhdicu:6441": "kṣayānutpādajñānayornava dharmā viṣayo 'saṃskṛtamavyākṛtaṃ muktvā //",
  "XXvabhdicu:6442": "idamidānīṃ vaktavyam /",
  "XXvabhdicu:6443": "kaḥ katibhirjñānaiḥ samanvāgataḥ ?",
  "XXvabhdicu:6444": "sarvastāvatpṛthagjanaḥ saṃvṛtijñānenaiva /",
  "XXvabhdicu:6445": "ayaṃ tu niyamaḥ-",
  "XXvabhdicu:6446": "dṛṅmārge prathame jñāne tribhirjñānaiḥ samanvitaḥ /",
  "XXvabhdicu:6447": "dvitīyakṣaṇe tribhiḥ saṃvṛtijñānaduḥkhajñānadharmajñānaiḥ /",
  "XXvabhdicu:6448": "caturṣvekaikavṛddhyordhvaṃ virakto 'nyamano dhiyā // Abhidh-d_486 //",
  "XXvabhdicu:6449": "ataḥ paraṃ caturṣu cittakṣaṇeṣvekaikaṃ jñānaṃ vardhate /",
  "XXvabhdicu:6450": "tadyathā duḥkhe 'nvayajñāne 'nvayajñānaṃ vardhate /",
  "XXvabhdicu:6451": "samudayadharmajñāne samudayajñānam /",
  "XXvabhdicu:6452": "nirodhadharmajñāne nirodhadharmajñānam /",
  "XXvabhdicu:6453": "mārgadharmajñāne mārgadharmajñānaṃ vardhate /",
  "XXvabhdicu:6454": "samudayanirodhamārgānvayajñāneṣu kṣāntiṣu ca nāstyapūrvajñānavṛddhiḥ /",
  "XXvabhdicu:6455": "sarvatra tu vītarāgasya paracittajñānaṃ vardhata iti vācyam //",
  "XXvabhdicu:6456": "abhidharmadīpe vibhāṣāprabhāyāṃ vṛttau saptamasyādhyāyasya prathamaḥ pādaḥ //",
  "XXvabhdicu:6457": "(Jaini_379)",
  "XXvabhdicu:6458": "saptamādhyāye",
  "XXvabhdicu:6459": "dvitīyapādaḥ /",
  "XXvabhdicu:6460": "idamidānīṃ vaktavyam /",
  "XXvabhdicu:6461": "kasyāṃ bhūmau kasyāṃ vāvasthāyāṃ kasya vā pudgalasya kati jñānāni bhāvyante ?",
  "XXvabhdicu:6462": "tadārabhyate-",
  "XXvabhdicu:6463": "tridhyānakāmavairāgye paścime muktivartmani /",
  "XXvabhdicu:6464": "mauladhyānaprayoge ca jñeyānāgatabhāvanā // Abhidh-d_487 //",
  "XXvabhdicu:6465": "bālasya smṛtyupasthānadhyānādyutpādane tathā /",
  "XXvabhdicu:6466": "prayogamuktimārgeṣu saṃvṛtyānyamanodhiyaḥ // Abhidh-d_488 //",
  "XXvabhdicu:6467_0": "bālasya khalvādyadhyānatrayavairāgye paścime vimuktimārge mauladhyānaprayogamārge",
  "XXvabhdicu:6467_1": "ca smṛtyupasthānādikuśalamūlotpādane ca prayogavimuktimārge ca saṃvṛtijñānasya paracittajñānasya",
  "XXvabhdicu:6467_2": "cānāgatabhāvanā veditavyā //",
  "XXvabhdicu:6468": "āryasya tu",
  "XXvabhdicu:6469": "kṣāntijñānāni bhāvyante svajātīyāni dṛkpathe /",
  "XXvabhdicu:6470": "darśanamārge khalu yadyeva saṃmukhībhūtaṃ bhavati kṣāntirvā jñānaṃ vā tajjātīyamevānāgataṃ bhāvyate /",
  "XXvabhdicu:6471": "nānyajātīyamanyaviṣayaṃ vā pṛthakkāryatvāt /",
  "XXvabhdicu:6472": "sāṃvṛtaṃ cānvayajñāne duḥkhahetusamāhvaye // Abhidh-d_489 //",
  "XXvabhdicu:6473": "saṃvṛtijñānaṃ khalu darśanamārge triṣu citteṣu duḥkhasamudayanirodhānvayajñānākhyeṣu bhāvyate /",
  "XXvabhdicu:6474": "na dharmajñāneṣu,",
  "XXvabhdicu:6475": "akṛtārthatvādālambanākāraparijayo hi nādyāpi parisamāptaḥ //",
  "XXvabhdicu:6476": "kasmātpunaḥ saṃvṛtijñāna tatra bhāvanāṃ gacchati ? taducyate-",
  "XXvabhdicu:6477": "samānapratipakṣatvātteṣu mārgāyitatvataḥ /",
  "XXvabhdicu:6478": "(Jaini_380)",
  "XXvabhdicu:6479": "yathaivānvayakṣāntijñānāni trīṇi tatprahātavyakleśapratipakṣaḥ,",
  "XXvabhdicu:6480": "tathā tānyapi saṃvṛtijñānāni pratipakṣaḥ /",
  "XXvabhdicu:6481": "tairapi tatra mārgāyitaṃ nirvedhabhāgīyāvasthāyām /",
  "XXvabhdicu:6482": "ato 'bhisamayātyākhyaṃ tattrisatyāntalābhataḥ // Abhidh-d_490 //",
  "XXvabhdicu:6483": "ata eva tadābhisamayāntikaṃ saṃvṛtijñānamityākhyāyate /",
  "XXvabhdicu:6484": "dharmajñāneṣu khalu tadbhāvanāyāmabhisamayamadhyāni syuriti /",
  "XXvabhdicu:6485": "taccaitadanutpattidharmakamapi saddharmatayā cintyate /",
  "XXvabhdicu:6486": "kasmātpunastadanutpattidharmakameva ?",
  "XXvabhdicu:6487": "śraddhādharmānusāryāśrayeṇa tadutpattipratibaddhatvāt /",
  "XXvabhdicu:6488": "darśanamārge ca saṃmukhībhūte tannotpannam /",
  "XXvabhdicu:6489": "tasmādanutpattikadharmameva bhāvanāṃ gacchati /",
  "XXvabhdicu:6490": "tatpunaretatsaptabhūmikaṃ kāmāvacaraṃ darśanamārgasamānabhūmikaṃ ca /",
  "XXvabhdicu:6491": "uktā darśanamārgabhāvanā //",
  "XXvabhdicu:6492": "(Jaini_381)",
  "XXvabhdicu:6493": "bhāvanāmārge vaktavyā /",
  "XXvabhdicu:6494": "mārgākhye tvanvayajñāne ṣaḍ bhāvyante 'tha sapta vā /",
  "XXvabhdicu:6495": "ṣoḍaśetu vartamānānvayajñānacitte bhāvanāvartmanyavītarāgasya ṣaḍ bhāvyante /",
  "XXvabhdicu:6496": "saṃvṛtiparacittakṣayānutpādajñānāni hitvā /",
  "XXvabhdicu:6497": "vītarāgasya tu saptānāgatāni bhāvyante paracittajñānaṃ vardhayitvā /",
  "XXvabhdicu:6498": "ānantaryapathe corddhvaṃ bhāvyate nānyacittadhīḥ // Abhidh-d_491 //",
  "XXvabhdicu:6499": "sarāgasyāpi bhāvanāmārge tasmāt ṣoḍaśātkṣaṇādūrdhvaṃ yāvatkāme vīta rāgo bhavati tāvatsarveṣu prayogānantaryavimuktiviśeṣamārgeṣu sapta jñānāni bhāvyante /",
  "XXvabhdicu:6500": "anyatra paracitakṣayānutpādajñānebhyaḥ //",
  "XXvabhdicu:6501": "prahāṇamuktimārgeṣu vināntyāyā vimuktitaḥ /",
  "XXvabhdicu:6502": "bhavāgrapratipakṣatvātsaṃvṛtasya na bhāvanā // Abhidh-d_492 //",
  "XXvabhdicu:6503": "dhyānacatuṣṭvārūpyatrayavairāgye pañcasvabhijñāsu,",
  "XXvabhdicu:6504": "akopyāprativedhe ca vyavakīrṇabhāvite ca dhyāne /",
  "XXvabhdicu:6505": "śaikṣasya sarveṣvānantaryavimuktimārgeṣu saptaiva jñānāni ............. /",
  "XXvabhdicu:6506": "........abhidharmadīpe vibhāṣāprabhāyāṃ vṛttau saptamasyādhyāyasya dvitīyapādaḥ samāptaḥ //",
  "XXvabhdicu:6507": "(Jaini_382)",
  "XXvabhdicu:6508": "saptamādhyāye",
  "XXvabhdicu:6509": "tṛtīyapādaḥ /.....",
  "XXvabhdicu:6510": ".........sthānavastuhetuvipākaprativistarairboddhavyam /",
  "XXvabhdicu:6511": "tatrātītānāgate pratyutpanne ca tadākṣeptākṣepavaicitryaṃ pratikarmasamādānaṃ (Jaini_383) bhavati /",
  "XXvabhdicu:6512": "kiciddhi sahasā pratyayavaśātkriyate /",
  "XXvabhdicu:6513": "kiñcid dṛṣṭacetasā /",
  "XXvabhdicu:6514": "kiñcitpunaḥ samādāya kriyate tena karmaṇā mayā jīvitavyamiti /",
  "XXvabhdicu:6515": "tathā dharmo 'yamadharmo veti samādāyāsamādāya karoti /",
  "XXvabhdicu:6516": "sthānādipravibhāgataśca gāmbhīryaṃ boddhavyam /",
  "XXvabhdicu:6517": "tatra sthānamāyatyutpattyāyattānāmavakāśakāraṇāt /",
  "XXvabhdicu:6518": "heturapi yena hetunā kriyate /",
  "XXvabhdicu:6519": "yathoktam- “vastu sthānādhikaraṇamucyate /",
  "XXvabhdicu:6520": "sādhikaraṇaṃ vastu sthānam /",
  "XXvabhdicu:6521": "tadyathā prāṇivadhakarmaṇaḥ svabhāvaḥ /",
  "XXvabhdicu:6522": "sa ca prāṇī yasya cārthe vadhyate yayā pratyayasāmagryā sarvametadvastu sambhavati /",
  "XXvabhdicu:6523": "kutaḥ ? sthānahetuvipākānāṃ pṛthagukteḥ /",
  "XXvabhdicu:6524": "yasya khalvetat sthānaṃ yaccāsya sthānaṃ kriyate yasya tatkarma hetuḥ,",
  "XXvabhdicu:6525": "yaddhetukaṃ ca tat,",
  "XXvabhdicu:6526": "ayaṃ cāsya karmaṇo vipāko 'yamanyasya” iti /",
  "XXvabhdicu:6527": "tadetadaṣṭajñānasvabhāvaṃ nirodhamārgajñāne hitvā //",
  "XXvabhdicu:6528": "dhyānādīnāṃ svabhāvādāvavyāghātavisāri yat /",
  "XXvabhdicu:6529": "dhyānādijñānasaṃjñaṃ tannavajñānamayaṃ balam // Abhidh-d_493 //",
  "XXvabhdicu:6530": "(Jaini_384)",
  "XXvabhdicu:6531_0": "dhyānavimokṣasamādhisamāpatti jñānabalaṃ khalu yatsaṃkleśavyavadānavyavasthānaviśuddhiṣu",
  "XXvabhdicu:6531_1": "nivṛttipakṣe dhyānānāṃ vimokṣāṇāṃ samādhīnāṃ samāpattīnāṃ ca saṃkleśavyavadānavyavasthānaviśuddhiṣu yadbalamavyāhatam /",
  "XXvabhdicu:6532": "tatra saṃkleśādicatuṣṭayaṃ hānaviśeṣasthitinirvedhabhāgīyaṃ sāsvādaśuddhakānāsravādibhedāt /",
  "XXvabhdicu:6533": "tadetaddhyānavimokṣasamādhisamāpattijñānabalaṃ navajñānātmakaṃ boddhavyam //",
  "XXvabhdicu:6534": "yatsattvākṣamṛdutvādau paricchede pravartate /",
  "XXvabhdicu:6535": "akṣottamāvarajñānabalaṃ tannavadhīmayam // Abhidh-d_494 //",
  "XXvabhdicu:6536": "indriyaparāparajñānabalam yatsarvasattvānāṃ śreyaḥprāptiśaktitraividhye jñānamavyāhataṃ tadindriyaparāparajñānabalaṃ navajñānātmakaṃ nirodhajñānaṃ hitvā //",
  "XXvabhdicu:6537": "yatsattvādhirucitraidhe hīnādau sampravartate /",
  "XXvabhdicu:6538": "nānādhimuktidhīsaṃjñe balaṃ tacca navātmakam // Abhidh-d_495 //",
  "XXvabhdicu:6539": "yatkhalu sarvasattvānāṃ hīnamadhyamottamādhimuktiṣvavyāhataṃ jñānaṃ tacca nānādhimuktijñānabalaṃ navajñānātmakameva nirodhajñānaṃ hitvā //",
  "XXvabhdicu:6540": "yannānādhātvapekṣākhyaṃ sattvārthāya pravartate /",
  "XXvabhdicu:6541": "navajñānamayaṃ tadvattannānādhātudhībalam // Abhidh-d_496 //",
  "XXvabhdicu:6542": "(Jaini_385)",
  "XXvabhdicu:6543": "te punaḥ pūrvābhyāsavāsanādhātavaḥ pūrvajanmasu guṇadoṣavidyāśilpakarmābhyāsebhyo yā vāsanāstāḥ khalviha dhātavo viśeṣeṇa boddhavyāḥ /",
  "XXvabhdicu:6544": "gotrārthenāvasthānāṃ ta evāśayā ityavagantavyāḥ,",
  "XXvabhdicu:6545": "tadvaśāccaratītyucyate /",
  "XXvabhdicu:6546": "uktaṃ ca bhagavatā- “dhātuśaḥ sattvāḥ saṃsyandante” iti //",
  "XXvabhdicu:6547": "gatidharmāryabhedaṃ yadvetti pratyayabhedataḥ /",
  "XXvabhdicu:6548": "taddhiyo daśa sarvatragāminīpratipadbalam // Abhidh-d_497 //",
  "XXvabhdicu:6549": "yatkhalu sattvopapattinirvartakeṣu tatkṣayakareṣu ca dharmeṣu jñānamavyāhataṃ tatsarvatragāminīpratipajjñānabalam /",
  "XXvabhdicu:6550": "bhavyaviśeṣauṣadhavad draṣṭavyam /",
  "XXvabhdicu:6551_0": "mokṣabhavyānāṃ nānādhātūnāṃ sattvānāmanekadhātūnāṃ sarvakleśaprahāṇāyauṣadhaviśeṣavatsāmānyapratipakṣaviśeṣapratipakṣaṃ",
  "XXvabhdicu:6551_1": "ca sarvatra jānīte gatihetuṃ cānena dhāturekasantāne yo yadgatacittastadvaśena tadavataraṇabhavyo",
  "XXvabhdicu:6551_2": "'bhavyaśca bhavati tatsarvaṃ yathāvatpratijānātīti sarvākārajñatāpyuktā bhavati /",
  "XXvabhdicu:6552": "tadetat saphalamārgaprahāṇāddaśajñānātmakaṃ bhavati /",
  "XXvabhdicu:6553": "kecittu kevalamārgagrahaṇānnavajñānātmakam //",
  "XXvabhdicu:6554": "(Jaini_386)",
  "XXvabhdicu:6555": "yat svānyātītajanmekṣisaṃvṛtijñānasaṃjñakam /",
  "XXvabhdicu:6556": "prāgjātyānusmṛtijñānabalaṃ tatsaphalaṃ matam // Abhidh-d_498 //",
  "XXvabhdicu:6557_0": "svaparasantā nikānāmatītajanmaparamparāṇāṃ vicitrasukhaduḥkheṣu prāṇiṣvayamamuṣyakarmaṇo",
  "XXvabhdicu:6557_1": "vipāko 'yamamuṣyasvapnanimittadhyāyimanasikāracihnārthāvadhāraṇavadanekavidhasambandhāvabodhavaśitvamasya sūcitaṃ bhavati /",
  "XXvabhdicu:6558": "yathā khalu bhavyārthasūcakān svapnānanekaśo dṛṣṭvā tāṃścārthānabhiniṣpannān prāyaśaḥ sadṛśānapekṣya niścayo bhavati tadvaditi /",
  "XXvabhdicu:6559": "yathā ca dhyāyināṃ manasikāreṣu dharmacihnānyutpadyante taiśca suvyakto dharmaparicchedo bhavati /",
  "XXvabhdicu:6560": "tadvatsarvadharmeṣu mudrā bhagavato viditā /",
  "XXvabhdicu:6561": "kiṃ punastatkarma vipākasambandhamudrāsviti ?",
  "XXvabhdicu:6562": "tadetadbalaṃ saṃvṛtijñānātmakameva //",
  "XXvabhdicu:6563": "sattvānāṃ cyutisambhūtyorjñānamanyādhvavṛtti yat /",
  "XXvabhdicu:6564": "taccyutyutpattibuddhyākhyaṃ balaṃ pūrvavaducyate // Abhidh-d_499 //",
  "XXvabhdicu:6565": "divyacakṣurāśrayācca jñānātkarmaphalavaicitryacaritāvataraṇajñānaparapratyayo bhavati /",
  "XXvabhdicu:6566": "pratyutpannaviṣayamapyevam /",
  "XXvabhdicu:6567": "taddivyacakṣurāśrayajñānaṃ saha praṇidhijñānenāparānte prabhāvyate /",
  "XXvabhdicu:6568": "tadetatsaṃvṛtijñānātmakameva //",
  "XXvabhdicu:6569": "āsravakṣayadhīsaṃjñaṃ ṣaḍjñānānyathavā daśa /",
  "XXvabhdicu:6570": "ata idānīṃ bhagavato vineyakāryaṃ kimavaśiṣṭam ?",
  "XXvabhdicu:6571": "āsravakṣayaḥ /",
  "XXvabhdicu:6572": "tasminyajjñānaṃ yasya yadā yairavataraṇadeśanāvidhibhirakṛcchreṇa saṃpadyate tadbhagavān sarvākāramanena jñānena vetti nānyaḥ kaścit /",
  "XXvabhdicu:6573": "ato 'syaiva tadbalaṃ nānyasya /",
  "XXvabhdicu:6574": "tatpunaretat ṣaḍjñānasvabhāvaṃ daśātmakaṃ vā /",
  "XXvabhdicu:6575": "yadyāsravakṣaye jñānam,",
  "XXvabhdicu:6576": "ṣaḍbhavanti /",
  "XXvabhdicu:6577": "(Jaini_387) paracittaduḥkhasamudayamārgajñānāni hitvā /",
  "XXvabhdicu:6578": "atha sopāye kṣaye jñānaṃ darśanaṃ bhavati,",
  "XXvabhdicu:6579": "daśajñānāni bhavanti /",
  "XXvabhdicu:6580": "ukto daśabalasvabhāvaḥ /",
  "XXvabhdicu:6581": "ākāraniyamo vaktavyaḥ /",
  "XXvabhdicu:6582": "so 'yamucyate-",
  "XXvabhdicu:6583": "ṣoḍaśākāramatrādyamanyaiścāpyuttaraṃ bhuvā // Abhidh-d_500 //",
  "XXvabhdicu:6584": "saptamaṃ ṣoḍaśākāramavibhaktākṛtidvayam /",
  "XXvabhdicu:6585": "aṣṭākāraṃ dvitīyaṃ tu navajñānamayaṃ tu yat // Abhidh-d_501 //",
  "XXvabhdicu:6586": "tathāgatabalaṃ proktaṃ tajjñeyaṃ dvādaśākṛti /",
  "XXvabhdicu:6587": "sthānāsthānajñānabalaṃ ṣoḍaśabhirākāraiḥ pravartate /",
  "XXvabhdicu:6588": "anyaiśca tannirmuktairāsravakṣayajñānabalamapi yadi sopāyaṃ kṣayaṃ vivakṣati tadapi ṣoḍaśākāram /",
  "XXvabhdicu:6589": "atha kṣayamātraṃ tat,",
  "XXvabhdicu:6590": "ṣaḍjñānamayairākāraiḥ sarvatragāminīṃ pratipajjñānabalaṃ saptamaṃ tadapi tathaiva ṣoḍaśākāram /",
  "XXvabhdicu:6591": "dvayaṃ tu pūrvenivāsānusmṛticyutyupapattijñānabalamavibhaktākārabalam /",
  "XXvabhdicu:6592": "dvitīyaṃ tu karmavipākajñānabalamaṣṭākāram /",
  "XXvabhdicu:6593": "yattu samādhisamāpattijñānabalaṃ tasya navajñānasvabhāvaṃ taireva dvādaśabhirākāraiḥ pravartate /",
  "XXvabhdicu:6594": "anyadyannoktaṃ tadabhyūhyam /",
  "XXvabhdicu:6595": "kiṃ punaḥ kiṃ gocaram ?",
  "XXvabhdicu:6596": "sarvagocaramatrādyamantyaṃ śāntyavalambi vā // Abhidh-d_502 //",
  "XXvabhdicu:6597": "sarvaviṣayaṃ sthānāsthānabalam /",
  "XXvabhdicu:6598": "āsravakṣayajñānabalaṃ nirvāṇaviṣayaṃ vā catuḥsatyaviṣayaṃ vā //",
  "XXvabhdicu:6599": "(Jaini_388)",
  "XXvabhdicu:6600": "dvidhā hetubhavālambaṃ saptamaṃ satyagocaram /",
  "XXvabhdicu:6601": "karmavipākajñānabalaṃ bhavaviṣayam /",
  "XXvabhdicu:6602": "sarvatragāminī pratipatjñānabalaṃ catuḥsatyālambanam /",
  "XXvabhdicu:6603": "atītādyaddhi dhātvarthamaṣṭamaṃ samudāhṛtam // Abhidh-d_503 //",
  "XXvabhdicu:6604": "pūrvenivāsānusmṛtijñānabalaṃ 'atītādyaddhi';",
  "XXvabhdicu:6605": "dhātugocaram //",
  "XXvabhdicu:6606": "navamaṃ khalu rūpārthaṃ saṃskṛtālambyate param /",
  "XXvabhdicu:6607": "cyutyupapattijñānabalaṃ rūpāyatanaviṣayam anyadyadavaśiṣṭaṃ tatsaṃskṛtadharmagocaraṃ draṣṭavyam /",
  "XXvabhdicu:6608": "atra punaḥ",
  "XXvabhdicu:6609": "dvyapekṣo balaśabdo 'yaṃ balaṃ tvapratighātataḥ // Abhidh-d_504 //",
  "XXvabhdicu:6610": "parābhibhavāpekṣaśca sarvāpratighātitvena ca /",
  "XXvabhdicu:6611": "yatkhalu apratihatasāmathya tadbalamityucyate /",
  "XXvabhdicu:6612": "mānasaṃ balaṃ daśavidhaṃ bhagavato vyākhyātam //",
  "XXvabhdicu:6613": "kāyikamapyabhidhīyate-",
  "XXvabhdicu:6614": "sandhau sandhau ca buddhasya kāyenārāyaṇaṃ balam /",
  "XXvabhdicu:6615": "(Jaini_389)",
  "XXvabhdicu:6616": "spraṣṭavyamadhikaṃ tattu daśa hastyādisaptakāt // Abhidh-d_505 //",
  "XXvabhdicu:6617": "nārāyaṇaṃ nāma balamucyate /",
  "XXvabhdicu:6618": "tacca bhagavato marmaṇi marmaṇi vidyate /",
  "XXvabhdicu:6619": "nāgagranthiśaṅkalāśaṅkusandhayaśca yathākramaṃ buddhapratyekabuddhacakravartinaḥ /",
  "XXvabhdicu:6620": "kiṃ pramāṇaṃ punastannārāyaṇaṃ balam ?",
  "XXvabhdicu:6621": "yatkhalu daśānāmitarahastīnāṃ balaṃ tadekasya gandhahastinaḥ /",
  "XXvabhdicu:6622": "evaṃ daśottaravṛttyā mahānagnapraskandivarāṅgacānūranārāyaṇānāṃ vācyam /",
  "XXvabhdicu:6623": "airāvaṇasahasrasyetyanye /",
  "XXvabhdicu:6624_0": "sa hi devodyānayātrāsamaye trayastriṃśacchirasamātmānamabhinirmāyātyadbhutavicitrodyānāyāyamānāni",
  "XXvabhdicu:6624_1": "tāvantyeva devakulānyanekasahasraparivārāṇi bhūrjapatravadādāya gacchaḥyeṣa balasamudayastasya /",
  "XXvabhdicu:6625": "evaṃ tu varṇayanti mānasabalavadanantaṃ kāyikamapi balaṃ buddhānāṃ bhagavatāmiti /",
  "XXvabhdicu:6626": "tatpunaḥ kāyikaṃ balaṃ spṛṣṭavyāyatanasaṃgṛhītam /",
  "XXvabhdicu:6627": "gurutvena balasaṃgraho laghutvena daurbalyasyeti varṇayanti /",
  "XXvabhdicu:6628": "svaparārthāntasamprāptervaiśāradyacatuṣṭayam /",
  "XXvabhdicu:6629": "ādyantabalarūpe dve dve karma pratipaddhiyoḥ // Abhidh-d_506 //",
  "XXvabhdicu:6630": "(Jaini_390)",
  "XXvabhdicu:6631": "sūtra uktam- “samyaksambuddhasya vata me sata ime dharmāstvayānabhisambuddhāḥ” iti vistaraḥ /",
  "XXvabhdicu:6632": "atra hi prathamadvitīyābhyāṃ svārthasampadbhagavatodbhāvitā /",
  "XXvabhdicu:6633": "pūrveṇa jñānasampat /",
  "XXvabhdicu:6634": "dvitīyena prahāṇasampat /",
  "XXvabhdicu:6635": "dvābhyāmanyābhyāṃ parārthasampadā darśitā vyavadānasaṃklelodbhāvanāt /",
  "XXvabhdicu:6636": "kataratpunarvaiśāradyaṃ kati jñānātmakam ? taducyate /",
  "XXvabhdicu:6637": "sthānāsthānabalarūpamādyam /",
  "XXvabhdicu:6638": "āsravakṣayajñānarūpaṃ dvitīyam /",
  "XXvabhdicu:6639": "karmasvakajñānabalaṃ tṛtīyam /",
  "XXvabhdicu:6640": "sarvatragāminīpratipatjñānabalaṃ caturthaṃ vaiśāradyam /",
  "XXvabhdicu:6641": "tadyāvajjñānasvabhāvānyetāni valāni tāvatsvabhāvāni yathākramaṃ catvāri vaiśāradyāni boddhavyāni /",
  "XXvabhdicu:6642": "sūtra uktam- “trīṇīmāni smṛtyupasthānāni yānyāryaḥ sevate” iti vistaraḥ /",
  "XXvabhdicu:6643": "teṣāṃ punaridaṃ lakṣaṇam-",
  "XXvabhdicu:6644": "(Jaini_391)",
  "XXvabhdicu:6645": "śrotṛsampattrayāpekṣā trividhā smṛtyupasthitiḥ /",
  "XXvabhdicu:6646": "saṃsmārāhitasāmarthyasaṃprajanyasvalakṣaṇā // Abhidh-d_507 //",
  "XXvabhdicu:6647": "śuśrūṣakāśuśrūṣakādibhedādvineyānāṃ traividhyena vyavasthānam /",
  "XXvabhdicu:6648": "śuśrūṣakādivargatrayābhisandheḥ /",
  "XXvabhdicu:6649": "svabhāvaḥ punaḥ smṛtiviśiṣṭasaṃprajanyatrayasvabhāvāni trīṇi smṛtyupasthānāni /",
  "XXvabhdicu:6650": "smṛtiviśiṣṭasaṃprajanyato hi bhagavataḥ śuśrūṣamāṇāśuśraṣamāṇatadubhayayukteṣu vineyasamūheṣu nānando bhavatyāghāto vā //",
  "XXvabhdicu:6651": "mahākaruṇā punaḥ",
  "XXvabhdicu:6652": "saṃvṛtijñānarūpatvāddīrghakālānusārataḥ /",
  "XXvabhdicu:6653": "sarvatra samavṛttyāderbaddhasyaiva mahākṛpā // Abhidh-d_508 //",
  "XXvabhdicu:6654": "yadā śrāvakasyāpi karūṇā vidyate pratyekabuddhasyāpi kasmād buddhasyaiva mahākṛpetyucyate ?",
  "XXvabhdicu:6655_0": "yasmādiyaṃ saṃvṛtijñānasvabhāvā śrāvakādīnāmadveṣasvabhāvā buddhasya ca dīrghakālānugatā",
  "XXvabhdicu:6655_1": "sūkṣmānugatā sarvasattvasamagrahapravṛttā sarvatrānugatā ca dvātriṃśanmahāpuruṣalakṣaṇavidyotitaśarīrādhyāsinī",
  "XXvabhdicu:6655_2": "daśabalaparigṛhītā ca /",
  "XXvabhdicu:6656": "tasmād buddhasyaiva bhagavato mahākṛpetyucyate /",
  "XXvabhdicu:6657": "uktā asādhāraṇaguṇāḥ //",
  "XXvabhdicu:6658": "(Jaini_392)",
  "XXvabhdicu:6659": "śrāvakasādhāraṇā ucyante-",
  "XXvabhdicu:6660": "araṇā praṇidhijñānaṃ catasraḥ pratisaṃvidaḥ /",
  "XXvabhdicu:6661": "arhatsāntānikā hyete pañca tu prāntakoṭikāḥ // Abhidh-d_509 //",
  "XXvabhdicu:6662": "itarairapi sāmānyā apramādādayo guṇāḥ /",
  "XXvabhdicu:6663": "eṣāṃ yathopadiṣṭānāṃ śṛṇu vakṣyāmi lakṣaṇam // Abhidh-d_510 //",
  "XXvabhdicu:6664": "tatra tāvat /",
  "XXvabhdicu:6665": "araṇā saṃvṛtijñānaṃ nṛjāntyadhyānaniśrayāt /",
  "XXvabhdicu:6666": "āryasantānikā jātā savastukamalekṣiṇī // Abhidh-d_511 //",
  "XXvabhdicu:6667_0": "iha kaścidarhannakopyadharmā sarvakleśaprahāṇātparamāmṛtasukhamanubhavatyevaṃ cittamutpādayati-",
  "XXvabhdicu:6667_1": "kathaṃ nāma pare 'pi ime santānālambanād kleśān notpādayeyuḥ kathañca tamaniṣṭaphalaṃ nānubhaveyuḥ /",
  "XXvabhdicu:6668": "caturthaṃ dhyānaṃ vivṛddhikāṣṭhāgataṃ samāpadya tathā karoti yathāsya cāravihāragatasya santāne na kaścitkleśamutpādayati /",
  "XXvabhdicu:6669": "praṇidhijñānamapyevaṃ sarvadharmāvalambi tu /",
  "XXvabhdicu:6670": "akopyadharmaṇo khyāte tathaiva pratisaṃvidaḥ // Abhidh-d_512 //",
  "XXvabhdicu:6671": "praṇidhijñānamapi saṃvṛtijñānasvabhāvaṃ prāntakoṭika caturthadhyānalābhāt,",
  "XXvabhdicu:6672": "arhadyadyatpraṇidhatte tattajjānīte praṇidhijñānasya sarvadharmālambanatvāt //",
  "XXvabhdicu:6673": "(Jaini_393)",
  "XXvabhdicu:6674": "pratisaṃvidaḥ khalvapi",
  "XXvabhdicu:6675": "vivakṣitārthasambandhināmasaṃmohabhedinī /",
  "XXvabhdicu:6676": "ādyānyā tadabhivyaṅgyā jñeyā jñānavicāriṇī // Abhidh-d_513 //",
  "XXvabhdicu:6677": "tṛtīyā śabdasaṃskārā jñānasaṃmohaghātinī /",
  "XXvabhdicu:6678": "turīyā tu prabandhoktirdhyānādyutpādanonmukhī // Abhidh-d_514 //",
  "XXvabhdicu:6679": "tatra dvādaśāṅgapravacanasaṃgṛhīteṣu vakṣyamāṇārthasambandhiṣu vivakṣiteṣu nāmakāyādiṣu yadavivartyaṃ jñānaṃ sā dharmapratisaṃvit /",
  "XXvabhdicu:6680": "tadavadyotyeṣu paurūṣeyāpauruṣeyasambandheṣu parārthasaṃvṛtyartharāśiṣu yadavivartyaṃ jñānaṃ sārthapratisaṃvit /",
  "XXvabhdicu:6681": "nāmakāyādivācaka eva vākchabdeṣvarūpadravyaliṅgasaṃkhyāsādhanakriyākālapuruṣo pagrahasambandhini yadavivartyaṃ jñānaṃ sā niruktipratisaṃvit /",
  "XXvabhdicu:6682": "dharmārthaniruktiṣu dhyānavimokṣasamādhisamāpattivaśitvasaṃprakhyāne yadavivartyaṃ jñānaṃ sā pratibhānapratisaṃvit /",
  "XXvabhdicu:6683": "(Jaini_394)",
  "XXvabhdicu:6684": "ta ete ṣaḍguṇāḥ prāntakoṭikamityucyante //",
  "XXvabhdicu:6685": "kā kati bhūmikāḥ punarāsāṃ pratisaṃvidāṃ kā vā kati jñānamayī ?",
  "XXvabhdicu:6686": "tadavadyotyate-",
  "XXvabhdicu:6687": "arthākhyā khalu sarvatra ṣaḍjñānānyathavā nava /",
  "XXvabhdicu:6688": "arthapratisaṃvit sarvāsu bhūmiṣu kāmadhātau yāvadbhavāgre navajñānasvabhāvā nirodhajñānaṃ varjayitvā ṣaḍjñānāni nirvāṇasyaiva paramārthatvāt,",
  "XXvabhdicu:6689": "paracittaduḥkhasamudayamārgajñānāni varjayitvā /",
  "XXvabhdicu:6690": "pratibhānāhvayāpyevaṃ daśajñānamayī tvasau // Abhidh-d_515 //",
  "XXvabhdicu:6691": "pratibhānapratisaṃvidapi sarvāsu bhūmiṣu daśajñānamayī /",
  "XXvabhdicu:6692": "tatra",
  "XXvabhdicu:6693": "kāme dhyāneṣu dharmākhyā tadanyā tvādyakāmayoḥ /",
  "XXvabhdicu:6694": "dharmapratisaṃvit kāmadhātau caturṣu dhyāneṣu niruktipratisaṃvit kāmadhātau prathame ca dhyāne /",
  "XXvabhdicu:6695": "saṃvṛtijñānamayyau tu dve ete pratisaṃvidau // Abhidh-d_516 //",
  "XXvabhdicu:6696": "ubhe apyete saṃvṛtijñānasvabhāve dharmaniruktipratisaṃvidāviti //",
  "XXvabhdicu:6697": "abhidharmadīpe vibhāṣāprabhāyāṃ vṛttau saptamasyādhyāyasya tṛtīyaḥ pādaḥ samāptaḥ //",
  "XXvabhdicu:6698": "(Jaini_395)",
  "XXvabhdicu:6699": "saptamādhyāye",
  "XXvabhdicu:6700": "caturthapādaḥ /",
  "XXvabhdicu:6701": "pṛthagjanasādhāraṇāḥ idānīmabhijñādayo guṇā vaktavyāḥ /",
  "XXvabhdicu:6702": "ta ima ucyante-",
  "XXvabhdicu:6703": "ṛddhau śrotre 'nyacitte prāgbhāve cyutyudaye kṣaye /",
  "XXvabhdicu:6704": "jñānasākṣātkriyābhijñā ṣaḍvā dhīḥ muktivartmani // Abhidh-d_517 //",
  "XXvabhdicu:6705": "jñānasākṣātkriyā khalu vimuktimārgasaṃgṛhītābhijñetyucyate /",
  "XXvabhdicu:6706": "keṣāṃ punarguṇānāṃ jñānasākṣātkriyā ?",
  "XXvabhdicu:6707": "tadapadiśyate /",
  "XXvabhdicu:6708": "ṛddhipādadivyaśrotracetaḥ- paryāyapūrvenivāsānusmṛticyutyupapādāsravakṣayajñānānāṃ yā jñānasākṣātkriyā sābhijñā /",
  "XXvabhdicu:6709": "abhijānātītyabhijñāyate vā tayeti abhijñā /",
  "XXvabhdicu:6710": "kasmātpunarvimuktimārga evābhijñā śrāmaṇyaphalavat na ānantaryamārgasvabhāvāḥ ?",
  "XXvabhdicu:6711": "paracittajñānasyānantaryamārgapratiṣedhādarhataścāsravakṣayānantaryamārgatyāge kasyacinnirabhijñatvaprasaṃgāt //",
  "XXvabhdicu:6712": "āsāṃ punaḥ",
  "XXvabhdicu:6713": "(Jaini_396)",
  "XXvabhdicu:6714": "catasraḥ saṃvṛtijñānaṃ pañca jñānāni cittadhīḥ /",
  "XXvabhdicu:6715": "sarvāsravakṣayābhijñā ṣaḍjñānānyathavā daśa // Abhidh-d_518 //",
  "XXvabhdicu:6716": "cetaḥparyāyāsravakṣayābhijñe hitvā /",
  "XXvabhdicu:6717": "cetaḥparyāyābhijñā pañcajñānāni dharmānvayamārgasaṃvṛtiparacittajñānāni /",
  "XXvabhdicu:6718": "āsravakṣayajñānasākṣātkriyābhijñā ṣaḍjñānāni daśa vā paracittaduḥkhasamudayamārgajñānāni hitvāathavā daśe'ti //",
  "XXvabhdicu:6719": "ṣaṣṭhī sarvatra pañcānyā maulīṣu dhyānabhūmiṣu /",
  "XXvabhdicu:6720": "āsravakṣayajñānasākṣātkriyā sarvāsu bhūmiṣu /",
  "XXvabhdicu:6721": "śeṣā maulīṣu catasṛṣu dhyānabhūṣviti /",
  "XXvabhdicu:6722": "yatnavairāgyato labhyāḥ svabhūmyadharagocarāḥ // Abhidh-d_519 //",
  "XXvabhdicu:6723": "sarvāḥ abhijñāḥ yatnato labhyante vairāgyataśca /",
  "XXvabhdicu:6724": "tatrānucitā yatnataḥ /",
  "XXvabhdicu:6725": "ucitā vairāgyataḥ /",
  "XXvabhdicu:6726": "janmāntarābhyastāḥ khalvabhijñā vairāgyato labhyante /",
  "XXvabhdicu:6727": "vaiśeṣikyo yatnataḥ /",
  "XXvabhdicu:6728": "'svabhūmyadharagocarā'ścaitāḥ /",
  "XXvabhdicu:6729": "ṛddhyā svabhūmiṃ gacchatyadharāṃ ca bhūmim /",
  "XXvabhdicu:6730": "nirmitanirmāṇamapyevam /",
  "XXvabhdicu:6731": "divyaśrotrābhijñayāpi svabhūmikamadhobhūmikaṃ ca śabdaṃ śṛṇoti /",
  "XXvabhdicu:6732": "evaṃ paracittajñānaṃ pūrvenivāsānusmṛtijñānaṃ ca /",
  "XXvabhdicu:6733": "cyutyupapādābhijñayā ca svādhobhūmiviṣayaṃ rūpaṃ jānāti //",
  "XXvabhdicu:6734": "katamā punarāsāṃ kati smṛtyupasthānāni ?",
  "XXvabhdicu:6735": "smṛtyupasthitayastistraścetaḥparyāyadhīrmatā /",
  "XXvabhdicu:6736": "ṛddhiśrotrākṣyabhijñāsnu prathamā smṛtyupasthitiḥ // Abhidh-d_520 //",
  "XXvabhdicu:6737": "paracittābhijñā trīṇi smṛtyupasthānāni kāyasmṛtyupasthānaṃ hitvā /",
  "XXvabhdicu:6738": "cittacaittālambanā khalveṣā /",
  "XXvabhdicu:6739": "ṛddhiśrotracakṣurabhijñāḥ kāyasmṛtyupasthānaṃ rūpālambanatvāt /",
  "XXvabhdicu:6740": "ṛddhiḥ khalu caturbāhyāyatanālambanā /",
  "XXvabhdicu:6741": "divyaśrotracakṣuṣī yathākramaṃ śabdarūpāyatanālambane /",
  "XXvabhdicu:6742": "(Jaini_397)",
  "XXvabhdicu:6743": "kuśalādibhedena tu",
  "XXvabhdicu:6744": "divyamavyākṛtaṃ śrotraṃ netraṃ cānyā śubhā matāḥ /",
  "XXvabhdicu:6745": "divyaśrotracakṣuṣī kilāvyākṛte /",
  "XXvabhdicu:6746": "tacca na /",
  "XXvabhdicu:6747": "abhijñānāṃ vimuktimārgasvabhāvyāccakṣuḥśrotravijñānayoścāvikalpatvādvimuktijñānānutpattiḥ /",
  "XXvabhdicu:6748": "caturṣu dhyāneṣu tu asti prajñāviśeṣaḥ svabhūmikabhūtaphalo yatsaṃmukhībhāvātsvabhūmikaphalameva cakṣuḥśrotraṃ saṃmukhībhāvaṃ gacchati /",
  "XXvabhdicu:6749": "yattaccakṣuḥśrotravijñānayorāśrayī bhavati tasmānna tadvijñāne saṃprayuktā prajñābhijñeti /",
  "XXvabhdicu:6750": "kathaṃ punaretayorabhijñāśabdaḥ ? taducyate-",
  "XXvabhdicu:6751": "abhijñāphalatābhijñā manovijñānaprajñayā // Abhidh-d_521 //",
  "XXvabhdicu:6752": "abhijñāphalamatrābhijñāśabdenoktam /",
  "XXvabhdicu:6753": "manovijñānasaṃprayuktayā tu prajñayābhijānātīti /",
  "XXvabhdicu:6754": "saivābhijñā nirūpakatvāt /",
  "XXvabhdicu:6755": "kati punarāsāṃ vidyā ?",
  "XXvabhdicu:6756": "tisro vidyā matāstryadhvasaṃmohādivyudastaye /",
  "XXvabhdicu:6757": "ekā svabhāvato 'śaikṣī dve tvaśaikṣāśrayodayāt // Abhidh-d_522 //",
  "XXvabhdicu:6758": "pūrvanivāsacyutyupapādāsravakṣayajñānatatsākṣātkriyāstisraḥ khalvaśaikṣyo vidyā ucyante /",
  "XXvabhdicu:6759": "kasmādetā eva ?",
  "XXvabhdicu:6760": "eta eva tisro vidyāḥ yasmādābhiravidyātrayaṃ vinivartate /",
  "XXvabhdicu:6761": "pūrvenivāsābhijñājñayāpūrvāntasaṃmohaḥ nivartate /",
  "XXvabhdicu:6762": "cyutyupapādābhijñayā tvaparāntasaṃmoho nivartate /",
  "XXvabhdicu:6763": "āsravakṣayābhijñayā madhyādhvasaṃmohaḥ /",
  "XXvabhdicu:6764": "(Jaini_398)",
  "XXvabhdicu:6765": "yadyapi ca tisro 'pyaśaikṣāstathāpi 'ekā svabhāvato 'śaikṣī dve tvaśaikṣāśrayodayāt'; /",
  "XXvabhdicu:6766": "antyā vāśaikṣī svabhāvataḥ santānataśca /",
  "XXvabhdicu:6767": "ādye dve tvaśaikṣasantānādaśaikṣāvityucyante /",
  "XXvabhdicu:6768": "kati punarāsāṃ prātihāryāṇi ?",
  "XXvabhdicu:6769": "ṛddhicittakṣayābhijñā pratihāryatrayaṃ smṛtam /",
  "XXvabhdicu:6770": "harato dve kuśāstṛbhyo mārebhyo harate param // Abhidh-d_523 //",
  "XXvabhdicu:6771": "ṛddhyādeśanāprātihārye khalu kuśāstṛbhyaḥ kapilolūkākṣapādādibhyo vineyajanacittamapahṛtya buddhe bhagavati paramārthaśāstari saṃniyojayataḥ /",
  "XXvabhdicu:6772": "anuśāsanāpratihāryaṃ mārebhyo 'pahṛtya sarvajñaṃ mārgadeśike pravare pratiṣṭhāpayati //",
  "XXvabhdicu:6773": "kā punariyamṛddhiḥ ?",
  "XXvabhdicu:6774": "samādhī ṛddhirityuktā phalamaiśvaryaṣṭadhā /",
  "XXvabhdicu:6775": "dvidhaitadgatinirmāṇe trividhā gatiriṣyate // Abhidh-d_524 //",
  "XXvabhdicu:6776": "(Jaini_399)",
  "XXvabhdicu:6777": "ṛddhiḥ khalu samādhirūpā tatphalatvāttu prātihāryamṛddhiratyuktaṃ sūtre /",
  "XXvabhdicu:6778": "aṅgaparigṛhīte samādhau sati sarvametatprātihārya mṛddhyati /",
  "XXvabhdicu:6779": "tasmātsamādhireva ṛddhiḥ /",
  "XXvabhdicu:6780": "tasyāḥ phalamaṣṭaguṇamaiśvaryamaṇimādi /",
  "XXvabhdicu:6781": "(Jaini_400)",
  "XXvabhdicu:6782": "yacca sūtre 'padiṣṭamekānekayathecchitarūpāvasthānādistatpunaretamṛddhiphalaṃ dvividhaṃ gatiśca nirmāṇaṃ ca /",
  "XXvabhdicu:6783": "gatirapi trividhā / tatra",
  "XXvabhdicu:6784": "manomayī gatiḥ śāsturicchāmātrapravṛttitaḥ /",
  "XXvabhdicu:6785": "adhimokṣakṛtānyeṣāṃ tato dehābhivāhinī // Abhidh-d_525 //",
  "XXvabhdicu:6786": "manojavāḥkhalu ṛddhirbuddhasyaiva /",
  "XXvabhdicu:6787": "manasa iva javastasyāḥ /",
  "XXvabhdicu:6788_0": "yāvatā kālena cakṣurvijñānaṃ nīlaṃ pratipadyate yāvatā kālena bhagavāñccharīreṇa",
  "XXvabhdicu:6788_1": "sarvalokāntarāṇi vyāpnotyanantarddhiśarīrā hi buddhā bhagabanto 'nābhogena yathecchitābhiprāyasiddheḥ",
  "XXvabhdicu:6788_2": "bhagavato buddhasya /",
  "XXvabhdicu:6789": "śrāvakādīnāṃ punaḥ śarīravāhinī gatirbhavati yathā devānāṃ pakṣiṇāṃ vā /",
  "XXvabhdicu:6790": "ādhimokṣikī ca dūramapyāsannamadhimucyāstagamanaṃ saṃpadyate /",
  "XXvabhdicu:6791": "bāhuprasāraṇamātreṇa sumerumūrddhani prādurbhavati /",
  "XXvabhdicu:6792": "vyākhyātaṃ samādhiphalam //",
  "XXvabhdicu:6793": "gamanaṃ nirmāṇamidānīṃ vaktavm /",
  "XXvabhdicu:6794": "taddvividhaṃ kāmāvacaraṃ rūpāvacaraṃ ca /",
  "XXvabhdicu:6795": "tatra tāvat-",
  "XXvabhdicu:6796": "rūpagandharasasparśāḥ kāme nirmāṇamiṣyate /",
  "XXvabhdicu:6797": "rūpasparśau matau rūpe sveśarīre 'tha vā bahiḥ // Abhidh-d_526 //",
  "XXvabhdicu:6798": "kāmāvacaraṃ khalu bāhyamāyatanacatuṣṭayaṃ nirmīyate /",
  "XXvabhdicu:6799": "nānyadīśvarakartṛtvavādābhyupagamaprasaṃgāt /",
  "XXvabhdicu:6800": "rūpāvacaraṃ tvāyatanadvayaṃ tatra gandharasābhāvāt /",
  "XXvabhdicu:6801": "tatpunaretat svaśarīre paraśarīre ca draṣṭavyam /",
  "XXvabhdicu:6802": "etaccaturvidhaṃ nirmāṇaṃ kāmadhātāvevaṃ rūpadhātau draṣṭavyam /",
  "XXvabhdicu:6803": "ityaṣṭavidhaṃ nirmāṇam /",
  "XXvabhdicu:6804": "kiṃ khalu nirmāṇamabhijñayā nirmīyate ? kiṃ tarhi ?",
  "XXvabhdicu:6805": "(Jaini_401)",
  "XXvabhdicu:6806": "abhijñāphalacittena tattāni tu caturdaśa /",
  "XXvabhdicu:6807": "ādyadhyānaphalaṃ dve tairūrdhvabhūmyekavṛddhitaḥ // Abhidh-d_527 //",
  "XXvabhdicu:6808": "prathamadhyānaphale khalu nirmāṇacitte kāmāvacaraṃ prathamadhyānabhūmikaṃ ca,",
  "XXvabhdicu:6809": "dvitīyadhyānaphalāni trīṇi,",
  "XXvabhdicu:6810": "tṛtīyadhyānaphalāni catvāri,",
  "XXvabhdicu:6811": "caturthadhyānaphalāni pañca //",
  "XXvabhdicu:6812": "kathaṃ punarnirmāṇacittāni labhyante ?",
  "XXvabhdicu:6813": "tallābho dhyānavat jñeyaḥ",
  "XXvabhdicu:6814": "yathā khalu dhyānāni vairāgyata upapattitaḥ prayogataśca labhyante tathā nirmāṇacittāni /",
  "XXvabhdicu:6815": "kathaṃ punastadutpadyate ?",
  "XXvabhdicu:6816": "śuddhakācca svataśca tat /",
  "XXvabhdicu:6817": "śuddhakād dhyānādanantaraṃ nirmāṇacittamutpādyate nirmāṇacittādeva vā nānyataḥ /",
  "XXvabhdicu:6818": "tataḥ khalvapi nirmāṇacittādanantaraṃ śuddhakadhyānaṃ nirmāṇacittaṃ cotpadyate nānyat /",
  "XXvabhdicu:6819": "sarvasya ca nirmitasya",
  "XXvabhdicu:6820": "svabhūmenaiva nirmāṇamadhareṇāpi bhāṣaṇam // Abhidh-d_528 //",
  "XXvabhdicu:6821": "na khalvanyabhūmikaṃ nirmāṇamanyabhūmikena nirmāṇacittena nirmīyate /",
  "XXvabhdicu:6822": "bhāṣaṇaṃ tu svabhaumenādharabhaumena ca /",
  "XXvabhdicu:6823": "kāmadhātuprathamadhyānabhūmiko hi nirmitaḥ svabhūmikenaiva cittena bhāṣate /",
  "XXvabhdicu:6824": "ūrdhvabhūmikāstu prathamadhyānabhūmikena,",
  "XXvabhdicu:6825": "tatraiva vijñaptisamutthāpakacittasadbhāvāt //",
  "XXvabhdicu:6826": "kiṃ punarnirmitanirmātroḥ krameṇa vāgbhāṣaṇaṃ bhavatyatha yugapat ? taducyate-",
  "XXvabhdicu:6827": "nirmātraiva sahaiteṣāṃ bhāṣaṇaṃ sugatādṛte /",
  "XXvabhdicu:6828": "(Jaini_402)",
  "XXvabhdicu:6829": "uktaṃ hi",
  "XXvabhdicu:6830": "“ekasya bhāṣamāṇasya sarve bhāṣanti nirmitāḥ /",
  "XXvabhdicu:6831": "ekasya tūṣṇīṃ bhūtasya sarve tūṣṇīṃ bhavanti te // “",
  "XXvabhdicu:6832": "bhagavatastu icchātaḥ pūrvaṃ paścādyugapadvā nirmitā bhāṣante /",
  "XXvabhdicu:6833": "teṣāṃ punaḥ",
  "XXvabhdicu:6834": "ekasya bruvataḥ sarve nirmitā bruvate samam // Abhidh-d_529 //",
  "XXvabhdicu:6835": "adhiṣṭhāya tu nirmāṇaṃ bhāṣante 'nyena cetasā /",
  "XXvabhdicu:6836": "'adhiṣṭhāya tu nirmāṇaṃ';",
  "XXvabhdicu:6837": "saṃsthāpyetyarthaḥ /",
  "XXvabhdicu:6838": "anyena cetasā vijñaptisamutpādakākhyena vācaṃ pravartayatītyato 'pi nāsti nirmāṇāntardhāno doṣaḥ /",
  "XXvabhdicu:6839": "tatpunaretadadhiṣṭhānaṃ na kevalaṃ jīvata eva / kiṃ tarhi ?",
  "XXvabhdicu:6840": "adhiṣṭhānaṃ mṛtasyāpi sthirasyaiva tu vastunaḥ // Abhidh-d_530 //",
  "XXvabhdicu:6841": "āryamahākāśyapādhiṣṭhānena tadasthiśaṃkalāpasthānaśravaṇāt sthirasyāsthilakṣaṇasya na māṃsarudhirādīnāmasti //",
  "XXvabhdicu:6842": "kiṃ punarekacittenaikaṃ nirmitaṃ nirmiṇotyatha bahūn ?",
  "XXvabhdicu:6843": "ajayyekamanekena jayiṇastadviparyayaḥ /",
  "XXvabhdicu:6844": "ādyābhinirhārairbahubhirnirmāṇacittairekaṃ sopādānaṃ ca nirmitaṃ nirmiṇoti /",
  "XXvabhdicu:6845": "(Jaini_403) rjitāyāṃ tvabhijñāyāṃ nirmāturicchayā bahūnapyekacittena nirūpādānamapi ca nirmiṇoti /",
  "XXvabhdicu:6846": "tatputaretannirmāṇacittaṃ dvividhaṃ bhāvanāmayamupapattiprātilambhikañca / tatra",
  "XXvabhdicu:6847": "avyākṛtamabhijñotthaṃ upapattya tvayaṃ tridhā // Abhidh-d_531 //",
  "XXvabhdicu:6848": "yatkhalu bhāvanāphalaṃ nirmāṇacittaṃ tadavyākṛtaṃ bhavati /",
  "XXvabhdicu:6849": "upapattiprātilambhikaṃ tu kuśalādinā triprakāram /",
  "XXvabhdicu:6850": "tadupapattiphalaṃ daśātiśayayuktam /",
  "XXvabhdicu:6851": "arhatāṃ daśadhā tvetadaiśvaryamupapadyate /",
  "XXvabhdicu:6852": "sarvāsravakṣayajñānavimuktidvayayogataḥ // Abhidh-d_532 //",
  "XXvabhdicu:6853": "yadetatadaṇimādiśaikṣāntaṃ daśavidhamaiśvaryasukhaṃ tadatiśayayuktamarhatāmevopapadyate //",
  "XXvabhdicu:6854": "yadi tarhi trayāṇāmarhatāmetadaiśvaryaṃ samānamasti kastarhi viśeṣaḥ śāstṛśiṣyayoḥ ?",
  "XXvabhdicu:6855": "tatredamupadiśyate-",
  "XXvabhdicu:6856": "aiśvaryapi samānesminyathokte śāstṛśiṣyayoḥ /",
  "XXvabhdicu:6857": "antaraṃ sumahacchāsturyattatpūrvamudāhṛtam // Abhidh-d_533 //",
  "XXvabhdicu:6858": "daśabalādyāveṇikabuddhaguṇacintāyāṃ catuṣpratyayatā nadyuttaraṇe gandhahastya śvaśaśakadṛṣṭāntaiśca viśeṣāntaraṃ boddhavyamiti //",
  "XXvabhdicu:6859": "abhidharmapradīpe vibhāṣāprabhāyāṃ vṛttau saptamasyādhyāyasya caturthaḥ pādaḥ //",
  "XXvabhdicu:6860": "samāptaśca jñānavibhāgo nāma saptamo 'dhyāyaḥ //",
  "XXvabhdicu:6861": "(Jaini_404)",
  "XXvabhdicu:6862": "aṣṭamo 'dhyāyaḥ /",
  "XXvabhdicu:6863": "prathamaḥ pādaḥ /",
  "XXvabhdicu:6864": "vyākhyātā hi vistaraśo vidarśanā /",
  "XXvabhdicu:6865": "śamatha idānīṃ vaktavyaḥ /",
  "XXvabhdicu:6866": "sa khalveṣa śamathaścaturthadhyānārūpyasaṃgṛhītaḥ / tatra tu",
  "XXvabhdicu:6867": "sāṅgā cittasthitirdhyānaṃ taccaturdhāṅgabhedataḥ /",
  "XXvabhdicu:6868": "śamathaḥ khalu sāṅgā kuśalā cittaikāgratā dhyānamityucyate /",
  "XXvabhdicu:6869": "yasya khalu dharmasyāṅgaparigṛhītato(syo ?)",
  "XXvabhdicu:6870": "drekāt cittacaittānyālambanāntaraṃ na pratipadyante sa dharmaścaitasikaḥ samādhirityākhyāyate /",
  "XXvabhdicu:6871": "tadaṅgabhedena caturvidhamiti vakṣyāmaḥ /",
  "XXvabhdicu:6872": "tasyāṃ punaścittasthitau",
  "XXvabhdicu:6873": "dhyānoktirāñjasī tatra bhāktī tatsahabhūṣvapi // Abhidh-d_534 //",
  "XXvabhdicu:6874": "(Jaini_405)",
  "XXvabhdicu:6875": "samādhisvabhāvaṃ khalu paramārthena dhyānam /",
  "XXvabhdicu:6876": "saparivāraṃ tu gṛhyamāṇaṃ pañcaskandhasbabhāvam /",
  "XXvabhdicu:6877": "bhaktikalpanayā tatsahabhūṣvapi dharmeṣu tācchabdyam //",
  "XXvabhdicu:6878": "saṃkṣepādiyamākhyātā dhyānajātiścaturvidhā /",
  "XXvabhdicu:6879": "prathamaṃ dhyānaṃ dvitīyaṃ tṛtīyaṃ caturthamiti /",
  "XXvabhdicu:6880": "dravyabhedānahaṃ tasyāḥ pravakṣyāmi yathāgamam // Abhidh-d_535 //",
  "XXvabhdicu:6881": "dravyabhedastu dhyānajāteścaturvidhāyāḥ samāpattijāteśca tāvatyā eva samāsena vakṣyāmi //",
  "XXvabhdicu:6882": "tatra tāvat /",
  "XXvabhdicu:6883": "sahārūpyacatuṣṭvena samāpattirmatāṣṭadhā /",
  "XXvabhdicu:6884": "catuḥ pañceṣu skandheṣu taduktervargavṛttitaḥ // Abhidh-d_536 //",
  "XXvabhdicu:6885": "pañcaskandheṣu vargībhūteṣu dhyānasamāpattiḥ prajñāpyate /",
  "XXvabhdicu:6886": "catuḥpañceṣvārūpyasamāpattiriti //",
  "XXvabhdicu:6887": "bhedena tu samāpattidravyāṇi daśa sapta ca /",
  "XXvabhdicu:6888": "sāmantakaiḥ sahāṣṭābhirdhyānāntarikayāpi ca // Abhidh-d_537 //",
  "XXvabhdicu:6889": "aṣṭānāṃ khalu samāpattibhūmīnāmaṣṭānāmeva sāmantakadravyāṇāṃ tatpraveśopāyabhūtāni dhyānāntarikā ca prathamadhyānasaṃgṛhītā /",
  "XXvabhdicu:6890": "etāni khalu saptadaśa yathāsthaulyaṃ bhidyamānāni saptadaśa bhavantītyata āha-",
  "XXvabhdicu:6891": "tadbhedāḥ khalvime 'nyepi vakṣyante śāstracoditāḥ /",
  "XXvabhdicu:6892": "(Jaini_406)",
  "XXvabhdicu:6893": "anye 'pi khalu samāpattibhedāstadantargatā eva sūtrābhidharmoditā vakṣyante /",
  "XXvabhdicu:6894": "buddhabuddhestu te sarve tattvenāyānti gocaram // Abhidh-d_538 //",
  "XXvabhdicu:6895": "bhagavāneba hi sarvaprathamadhyānasamāpattyādibhedeṣu,",
  "XXvabhdicu:6896": "anantasvabhāvaprabhāvakriyāphaleṣvaparokṣabuddhivṛttiriti //",
  "XXvabhdicu:6897": "ta ete dhyānārūpyāstriprakārāḥ katham ?",
  "XXvabhdicu:6898": "tadārabhyate-",
  "XXvabhdicu:6899": "tridhā dhyānāni maulāni sāsvādādiprabhedataḥ /",
  "XXvabhdicu:6900": "tathaiva traya ārūpyā bhavāgraṃ tu dvidhā matam // Abhidh-d_539 //",
  "XXvabhdicu:6901": "tatra maulāni tāvad dhyānāni traividhyānyāsvādanāsaṃprayuktaśuddhakānāsravabhedāt /",
  "XXvabhdicu:6902": "evaṃ trayo maulā ārūpyāḥ /",
  "XXvabhdicu:6903": "bhavāgraṃ tu nāstyanāsravam /",
  "XXvabhdicu:6904": "kāmadhātorbhavāgrasya ca bhavamūlatvāt //",
  "XXvabhdicu:6905": "sāmantāni dvidhā sapta prathamaṃ tu tridhā matam /",
  "XXvabhdicu:6906": "dhyānāntaraṃ tridhā tadvadakliṣṭaṃ tvadharāśrayam // Abhidh-d_540 //",
  "XXvabhdicu:6907": "prathamadhyānasāmantaṃ hitvānyāni sapta sāmantāni dviprakārāṇyanyatrānāsravāt /",
  "XXvabhdicu:6908": "prathamadhyānasāmantakaṃ tu triprakāram /",
  "XXvabhdicu:6909": "kecittu āsvādanāsaṃprayuktaṃ necchanti /",
  "XXvabhdicu:6910": "tadvad dhyānāntarikā tridheti vartate /",
  "XXvabhdicu:6911": "yattatrākliṣṭaṃ tadadharāśrayaṃ dravyamiti //",
  "XXvabhdicu:6912": "kiṃ punareṣāmāsvādanādisaṃprayuktānāṃ trayāṇāṃ lakṣaṇam ? ucyate-",
  "XXvabhdicu:6913": "āsvādavatsatṛṣṇaṃ yacchaddhakaṃ laukikaṃ matam /",
  "XXvabhdicu:6914": "ado(dho?)dhvastaṃ tadāsvādyamatilokamanāsravam // Abhidh-d_541 //",
  "XXvabhdicu:6915": "(Jaini_407)",
  "XXvabhdicu:6916": "yatkhalu satṛṣṇaṃ tadāsvādanāsaṃprayuktamityucyate /",
  "XXvabhdicu:6917": "tṛṣṇāyā āsvādaparyāyatvāt /",
  "XXvabhdicu:6918": "yattu na saṃprayuktaṃ tadapi tṛṣṇāsahagatatvādāsvādavadityucyate tṛṣṇayaikaphalatvāt /",
  "XXvabhdicu:6919": "yattu sāsravaṃ kuśalaṃ samāpattidravyaṃ tacchuddhakamākhyāyate /",
  "XXvabhdicu:6920": "kleśamalāsaṃparkādalobhādiśukladharmayogācca /",
  "XXvabhdicu:6921": "tadetacchuddhakaṃ tasyāsvādanāsaṃprayuktasyāsvādyam /",
  "XXvabhdicu:6922": "tena hi tatsamanantarātītamāsvādyate /",
  "XXvabhdicu:6923": "yenāsvādayati tamāpanno yadāsvādayati tasmādvyutthitaḥ /",
  "XXvabhdicu:6924": "anyonyasaṃsargāddhi tṛṣṇāsamādhyornnāmanirvṛtiḥ /",
  "XXvabhdicu:6925": "tṛṣṇāvaśātsamādherāsvāda nāma,",
  "XXvabhdicu:6926": "samādhivaśāttṛṣṇāyāḥ dhyāna nāma,",
  "XXvabhdicu:6927": "anyathā vipratiṣiddhaṃ syāt /",
  "XXvabhdicu:6928": "na hi kaścittṛṣṇāṃ samāpadyate,",
  "XXvabhdicu:6929": "na ca samādhināsvādayatoti /",
  "XXvabhdicu:6930": "lokottaraṃ tu samāpattidravyamanāsravamityucyate //",
  "XXvabhdicu:6931": "āsāṃ punaḥ samāpattīnāṃ dhyānānyevāṅgavarti nārūpyāḥ /",
  "XXvabhdicu:6932": "kati punaḥ kasya dhyānasyāṅgāni ?",
  "XXvabhdicu:6933": "tadidaṃ prastūyate-",
  "XXvabhdicu:6934": "aṅgānyādye śubhe pañca vitarkaścittasūkṣmatā /",
  "XXvabhdicu:6935": "prītiḥ sukhaṃ samādhānaṃ kliṣṭaṃ sukhavivarjitam // Abhidh-d_542 //",
  "XXvabhdicu:6936": "prathame tāvacchubhe dhyāne pañcāṅgāni vitarkavicāraprītisaukhyasamādhayaḥ /",
  "XXvabhdicu:6937": "kliṣṭe catvāri sukhaṃ hitvā //",
  "XXvabhdicu:6938": "sādhyātmasaprasādāstu sukhaprītisamādhayaḥ /",
  "XXvabhdicu:6939": "dvitīye 'ṅgāni catvāri kliṣṭe śraddhā sukhādṛte // Abhidh-d_543 //",
  "XXvabhdicu:6940": "(Jaini_408)",
  "XXvabhdicu:6941": "dvitīye kuśale dhyāne catvāryaṅgāni /",
  "XXvabhdicu:6942": "ādhyātmasaṃprasādaḥ prītiḥ sukhaṃ cittaikāgratā ca kliṣṭe dve śraddhā sukhaṃ hitvā //",
  "XXvabhdicu:6943": "tṛtīye pañcame prajñā smṛtyupekṣā sukhaṃ sthitiḥ /",
  "XXvabhdicu:6944": "kliṣṭe tvaṅgadvayaṃ jñeyaṃ samādhirvedanāsukham // Abhidh-d_544 //",
  "XXvabhdicu:6945": "tṛtīye śubhe dhyāne upekṣā smṛtiḥ saṃprajñānaṃ sukhaṃ samādhiśca /",
  "XXvabhdicu:6946": "kliṣṭe tu dve 'samādhirvedanāsukham'; //",
  "XXvabhdicu:6947": "antye catvāryupekṣe dve samādhiḥ smṛtireva ca /",
  "XXvabhdicu:6948": "kliṣṭe dhyāne caturthe tu dve aṅge vedanā sthitiḥ // Abhidh-d_545 //",
  "XXvabhdicu:6949": "caturthe khalu dhyāne śubhe catvāryaṅgāni /",
  "XXvabhdicu:6950": "aduḥkhāsukhāvedanā upekṣā ca smṛtipariśuddhiḥ samādhiśca /",
  "XXvabhdicu:6951": "kliṣṭe tu dve vedanā sthitiśca //",
  "XXvabhdicu:6952": "kati punareṣāṃ dravyato bhavanti kati nāmataḥ ?",
  "XXvabhdicu:6953": "dravyātmanā daśaikaṃ ca nāmnā tvaṣṭau daśaiva ca /",
  "XXvabhdicu:6954": "aṅgānyetāni kathyante catuṣkoṭirataḥ smṛtaḥ // Abhidh-d_546 //",
  "XXvabhdicu:6955": "dravyataḥ khalvekādaśa bhavanti /",
  "XXvabhdicu:6956": "prathame dhyānāṅgāni pañca /",
  "XXvabhdicu:6957": "dvitīye 'dhyātmasaṃprasādo vardhate /",
  "XXvabhdicu:6958": "tṛtīye samādhivarjyāni vardhante /",
  "XXvabhdicu:6959": "caturthe tvaduḥkhāsukhāvedaneti /",
  "XXvabhdicu:6960": "nanu ca yat tṛtīye dhyāne sukhamuktaṃ tathā prathamadvitīyayoḥ..........",
  "XXvabhdicu:6961": "(Jaini_409)",
  "XXvabhdicu:6962": "abhidharmadīpe vibhāṣāprabhāyāṃ vṛttau aṣṭamasyādhyāyasya prathamaḥ pādaḥ samāptaḥ //",
  "XXvabhdicu:6963": "(Jaini_410)",
  "XXvabhdicu:6964": "aṣṭamādhyāye",
  "XXvabhdicu:6965": "dvitīyapādaḥ /",
  "XXvabhdicu:6966": "śamathasya ca /",
  "XXvabhdicu:6967": "dhyānasāmantakārūpyeṣvaṅgānāmavyavasthitiḥ // Abhidh-d_547 //",
  "XXvabhdicu:6968": "dhyānasāmantakeṣu khalu vidarśanodṛktā śamatho nyūnaḥ /",
  "XXvabhdicu:6969": "ārūpyeṣu sarvatra śamatho 'dhikavṛttirvipaśyanā nyūnatarā /",
  "XXvabhdicu:6970": "vipaśya paśyato saṃjñāyāmiti vacanādaṅginyapi paścāduddeśo bhavati /",
  "XXvabhdicu:6971": "tataḥ siddhaṃ vipaśyanāḥ //",
  "XXvabhdicu:6972": "yadā khalu catvāryapi dhyānāni vipākaṃ prati neñjante kasmāccaturthamevānejyamucyate ?",
  "XXvabhdicu:6973": "tatrāpadiśyate-",
  "XXvabhdicu:6974": "vitarkacāravidhvaṃsātpraśvāsāśvāsasaṃkṣayāt /",
  "XXvabhdicu:6975": "upekṣāveditābhāvādantyamānejyamucyate // Abhidh-d_548 //",
  "XXvabhdicu:6976": "trīṇi khalvapi dhyānāni señjitānyuktāni bhagavatā vitarkādyapakṣālayogāt /",
  "XXvabhdicu:6977": "vitarkavicārāśvāsapraśvāsau sukhaduḥkhasaumanasyadaurmanasyānītyaṣṭāpakṣālāḥ /",
  "XXvabhdicu:6978": "taiścaturthaṃ dhyānamakampyamityuktamabhidharme /",
  "XXvabhdicu:6979": "vitarkavicāraprītisukhairakampanīyatvādānejyaṃ caturthamuktaṃ sūtre /",
  "XXvabhdicu:6980": "ābhiprāyikaḥ sūtranirdeśo lākṣaṇikastvabhidharme /",
  "XXvabhdicu:6981": "tathāhi “sukhaduḥkhayoḥ prahāṇātsaumanasyadaurmanasyayoścāstaṅgamāccaturthaṃ dhyānamupasampadya viharati” ityuktam /",
  "XXvabhdicu:6982": "abhidharme vitarkavicāraprītisukhānyeveñjitam //",
  "XXvabhdicu:6983": "(Jaini_411)",
  "XXvabhdicu:6984": "idamidānīṃ vaktavyam /",
  "XXvabhdicu:6985": "iha dhyānasamāpattiṣu prathamadvitīyayordhyānayoḥ saumanasyamuktaṃ prītivacanāt /",
  "XXvabhdicu:6986": "prītirhi saumanasyam /",
  "XXvabhdicu:6987": "tṛtīye sukhaṃ caturthe upekṣā /",
  "XXvabhdicu:6988": "tatkiṃmupapattidhyāneṣvapyeṣa eva vedanāniyamaḥ ?",
  "XXvabhdicu:6989": "netyucyate / kiṃ tarhi ?",
  "XXvabhdicu:6990": "ādye prītisukhopekṣā dvitīye tu sukhādṛte /",
  "XXvabhdicu:6991": "sukhopekṣe tṛtīye 'ntye upekṣaiva vidiṣyate // Abhidh-d_549 //",
  "XXvabhdicu:6992": "prathamadhyānopapattau khalu tisro vedanāḥ /",
  "XXvabhdicu:6993": "sukhaṃ trivijñānakāyikaṃ,",
  "XXvabhdicu:6994": "saumanasyaṃ manobhaumamupekṣā caturvijñānakāyikī /",
  "XXvabhdicu:6995": "dviṃtīyadhyānopapattau dve vedane saumanasyopekṣe manobhūmike /",
  "XXvabhdicu:6996": "nātra sukhamasti pañcavijñānakāyābhāvāt /",
  "XXvabhdicu:6997": "tṛtīyadhyānopapattau dve vedane manobhūmike /",
  "XXvabhdicu:6998": "caturthadhyānopapattāvupekṣaiva vedanā vidyata iti //",
  "XXvabhdicu:6999": "nanu ca dvitīyādiṣu dhyāneṣu rūpaśabdaspraṣṭavyānāmupalabdhayaḥ santi vijñaptisamutthāpakaṃ ca cittam /",
  "XXvabhdicu:7000": "tatkathaṃ tatra trivijñānakāyikā vedanā nāstītyucyate,",
  "XXvabhdicu:7001": "vitarkavicārau ceti ?",
  "XXvabhdicu:7002": "naiṣa doṣaḥ /",
  "XXvabhdicu:7003": "svabhūmikapratiṣedhāt /",
  "XXvabhdicu:7004": "kutastena tarhi rūpādayo vijñāyante ka yavijñaptiścotthāpyate ?",
  "XXvabhdicu:7005": "tadapadiśyate-",
  "XXvabhdicu:7006": "dṛkchrotrakāyavijñānaṃ vijñaptijanakaṃ tathā /",
  "XXvabhdicu:7007": "yadbhūmāvavicārāyāmādyādavyākṛtaṃ tu tat // Abhidh-d_550 //",
  "XXvabhdicu:7008_0": "dvitīyadhyānopapannāḥ khalu rūpaśabdaspraṣṭavyānyupalipsavo jigamiṣavo prathamadhyānabhūmikāni",
  "XXvabhdicu:7008_1": "cakṣuvijñānādīni trīṇi vijñānāni vijñaptisamutthāpakaṃ ca saṃmukhīkṛtya nirmāṇacittavadupalabhante spandante ceti /",
  "XXvabhdicu:7009": "tatpunaḥ prathamadhyānabhūmikaṃ cittamavyākṛtameva saṃmukhīkurvanti na kuśalaṃ nyūnenābahumānatvānna kliṣṭaṃ vītarāgatvāt /",
  "XXvabhdicu:7010": "tadyathā kaścidīśvaro daridramitragṛhaṃ gataḥ /",
  "XXvabhdicu:7011": "tenāsau suhṛdā sarvasvapradānenopanimantrito mitracittānuvartanayā hīnotkṛṣṭaṃ vastu hitvā yatkiñcid gṛhṇīte tadvaditi /",
  "XXvabhdicu:7012": "vyākhyātasvarūpāṇi dhyānāni //",
  "XXvabhdicu:7013": "(Jaini_412)",
  "XXvabhdicu:7014": "ārūpyāḥ vaktavyāḥ /",
  "XXvabhdicu:7015": "tadārabhyate-",
  "XXvabhdicu:7016": "khanimittodgrahākṛṣṭaḥ proktānantamanaskṛtiḥ /",
  "XXvabhdicu:7017": "visarvarūpa ārūpya ākāśānantyasaṃjñakaḥ // Abhidh-d_551 //",
  "XXvabhdicu:7018": "anantākāśanimittodgrahaḥ tatsaṃjñāpravṛttinimittaṃ paścāttu catuḥskandhālambanāstadanyatamālambanā anyadharmālambanā vā manaskārāḥ saṃmukhībhāvaṃ gacchanti /",
  "XXvabhdicu:7019": "uktaṃ hi bhagavatā- “sarvvaśo rupasaṃjñānāṃ samatikramātpratidhasaṃjñānāmastagamānnānātvasaṃjñānāmamanasikārādanantamākāśamānantyayāyatanamupasampadya viharati” iti /",
  "XXvabhdicu:7020": "kaḥ punarāsāṃ tisṛṇāṃ rūpādisaṃjñānāṃ viśeṣaḥ ?",
  "XXvabhdicu:7021": "prapañcarūpasaṃjñābhiratra viśeṣo boddhavyaḥ /",
  "XXvabhdicu:7022": "tadasmādāgamādvividhādyā rūpārūpyaskandhāḥ saṃgṛhītāḥ /",
  "XXvabhdicu:7023": "tatra samāpattilakṣaṇā cittānuparivartinā śīlena viyutā śeṣenopapatti lakṣaṇāt /",
  "XXvabhdicu:7024": "ta eta ārūpyāḥ prathamārūpyasāmantakaṃ hitvā vibhūtarūpasaṃjñā bhavanti /",
  "XXvabhdicu:7025": "prathamasāmantakaṃ tu caturthadhyānāvidūṣitavṛttitvādgāḍhabandha miti /",
  "XXvabhdicu:7026": "atastadekaṃ na vibhūtarūpasaṃjñākhyaṃ labhate /",
  "XXvabhdicu:7027": "kathaṃ punarnirdhāryate nārūpyeṣu rūpamastīti ?",
  "XXvabhdicu:7028": "āgamādyuktitaśca /",
  "XXvabhdicu:7029": "(Jaini_413) āgamastāvat- “sarvaśo rūpasaṃjñānāṃ samatikramāt” ityāviṣkṛtamidam /",
  "XXvabhdicu:7030": "anyadāptavacanam- “arūpiṇaḥ santi sattvāḥ” iti /",
  "XXvabhdicu:7031": "īṣadrūpatvādarūpiṇonudarā kanyāvaditi cet /",
  "XXvabhdicu:7032": "na /",
  "XXvabhdicu:7033": "sarvaśa ityapadeśāt,",
  "XXvabhdicu:7034": "niḥsaraṇokteśca /",
  "XXvabhdicu:7035": "uktaṃ hi “rūpāṇāṃ niḥsaraṇamārūpyāḥ” iti /",
  "XXvabhdicu:7036": "yathā hi “yat kiñcidabhisaṃskṛtamabhisaṃviditaṃ nirodhastasya niḥsaraṇam /",
  "XXvabhdicu:7037": "” nirodhe khalu sarvasaṃskṛtaviyogo 'myupagamyate /",
  "XXvabhdicu:7038": "na hi mūrtivigrahalakṣaṇo mokṣaḥ tatpravṛttinirodhitvāt /",
  "XXvabhdicu:7039": "yuktirapi / rūpāśrayādīnyavadhūya svodvegamukhena tadāśrayāddasyūpadrutatadviyuktadeśāśrayavat /",
  "XXvabhdicu:7040": "uktastarhyārūpyebhyo rūpiṣūpapadyamānānāṃ rūpamutpadyate hetupratyayādhipatipratyayabalāt,",
  "XXvabhdicu:7041": "nāmarūpasyānyonyahetutvācca /",
  "XXvabhdicu:7042": "tatra sabhāgavipākahetvoreva tayorapyastitvāt kāraṇatvaṃ rūpapratyayena ca vijñānotpattidarśanāt,",
  "XXvabhdicu:7043": "cittaviśeṣotpādāt mahābhūtendriyaprasādādirūpotpattidarśanāccānyonyahetutvasiddhiḥ //",
  "XXvabhdicu:7044": "(Jaini_414)",
  "XXvabhdicu:7045": "uktaḥ prayogaprathamārupyaḥ /",
  "XXvabhdicu:7046": "dvitīyo 'pyucyate-",
  "XXvabhdicu:7047": "tadvaccittavibhutvekṣī vijñānānantyalakṣaṇaḥ /",
  "XXvabhdicu:7048": "ākāśānantyasaṃjñādveṣī tadālambanānantyavijñānādhimokṣābhimukhabuddhiranantaṃ vijñānānantyāyatanamupasampadya viharati /",
  "XXvabhdicu:7049": "atrāpi paścāccatuḥskandhālambanāstadanyataskandhālambanā śāśvatadharmālambanāśca manaskārāḥ saṃmukhībhavanti /",
  "XXvabhdicu:7050": "tadvikṣiptasaṃjñakaḥ",
  "XXvabhdicu:7051": "vijñānānantyadveṣī ca akiñcanyāhvayaḥ punaḥ // Abhidh-d_552 //",
  "XXvabhdicu:7052": "sa khalu yogī vijñānānantyasaṃjñādveṣī tatrākiñcanasaṃjñitvādākiñcanyāyatanamupasampadya viharati /",
  "XXvabhdicu:7053": "athavā nāsti kiñciṃdupekṣāprayoganiṣpattirākiñcanyāyatanamityucyate /",
  "XXvabhdicu:7054": "anantākāraudārikadarśano hi tadviveke saṃjñāvimokṣaḥ pravartate /",
  "XXvabhdicu:7055": "ata evākiñcanyāyatanaṃ paramopekṣetyucyate /",
  "XXvabhdicu:7056": "yasmāttatrānantākārānabhisaṃcetanā cetaso 'nābhogatā saṃtiṣṭhate //",
  "XXvabhdicu:7057": "tadvittūcchedaśaṅkī ca na saṃjñāsaṃjñasaṃjñakaḥ /",
  "XXvabhdicu:7058_0": "sa khalu saṃkṣiptāmapi vibhutvasaṃjñāṃ saṃjñāśalya iti kṛtvā tāmalpāmapi vispaṣṭaparicchinnarūpāṃ",
  "XXvabhdicu:7058_1": "saṃjñāmutsṛjyocchedaśaṅkī ca vispaṣṭarūpāṃ satīṃ naivasaṃjñaṃ nāsaṃjñamupasampadyate /",
  "XXvabhdicu:7059": "ato naivasaṃjñānāsaṃjñāyatanaṃ samāpadyate /",
  "XXvabhdicu:7060": "na saṃjñāveditanirodhaṃ nāpi vispaṣṭāṃ pūrvasamāpattisaṃjñām /",
  "XXvabhdicu:7061": "sarvaiṣu cārūpyeṣu",
  "XXvabhdicu:7062": "ādau tathā prayuktatvāt tatsaṃjñā vyapadiśyate // Abhidh-d_553 //",
  "XXvabhdicu:7063": "na tu tanmātrasaṃjñā evārūpyā ityāviṣkṛtametatpūrvameveti /",
  "XXvabhdicu:7064": "vyākhyātāni maulānyaṣṭau samāpattidravyāṇi //",
  "XXvabhdicu:7065": "(Jaini_415)",
  "XXvabhdicu:7066": "sāmantakānāṃ punarādidhyānasāmantakasyānāgamyākhyasya kiṃ rūpam ?",
  "XXvabhdicu:7067": "tadapadiśyate-",
  "XXvabhdicu:7068": "savitarkavicāraṃ yatsāpekṣaṃ sānuvartakam /",
  "XXvabhdicu:7069": "cittamāryetarākāraṃ tadānāgamyamucyate // Abhidh-d_554 //",
  "XXvabhdicu:7070": "yatkhalu prathamamauladhyānapraveśopāyacittaṃ savitarkaṃ savicāramupekṣāvedanāsaṃprayuktaṃ sānuparivartakaṃ...............",
  "XXvabhdicu:7071": "......abhidharmadīpe vibhāṣāprabhāyāṃ vṛttau aṣṭamasyādhyāyasya dvitīyapādaḥ // .......",
  "XXvabhdicu:7072": "(Jaini_416)",
  "XXvabhdicu:7073": "aṣṭamādhyāye",
  "XXvabhdicu:7074": "tṛtīyapādaḥ / ......",
  "XXvabhdicu:7075": "..........vyutkrāntakasamāpattiṃ,",
  "XXvabhdicu:7076": "samāpadyante tadapadiśyate-",
  "XXvabhdicu:7077": "catvāro dhyāyinaḥ proktāścaturdhyānavidarśanāt /",
  "XXvabhdicu:7078": "sampadvipattisaṃjñāyā hānapakṣyādivedinaḥ // Abhidh-d_555 //",
  "XXvabhdicu:7079": "catvāro hi dhyāyino bhagavatoktāḥ /",
  "XXvabhdicu:7080": "“teṣāmekaḥ samāpattau vipattisaṃjñī,",
  "XXvabhdicu:7081": "dvitīyo vipattau sampattisaṃjñī,",
  "XXvabhdicu:7082": "tṛtīyaḥ sampattau sampattisaṃjñī,",
  "XXvabhdicu:7083": "caturtho vipattau vipattisaṃjñī” iti /",
  "XXvabhdicu:7084": "ete hānasthitiviśeṣotkarṣadhyānabhedadarśanayogāt catvāro bhavanti //",
  "XXvabhdicu:7085": "kaḥ punarayaṃ dhyātā kāni vā dhyānadhyeyadhyānaphalāni ?",
  "XXvabhdicu:7086": "tadāviṣkriyate-",
  "XXvabhdicu:7087": "dhyātā proktastathā dhyeyaṃ dhyānaṃ dhyānaphalaṃ tathā /",
  "XXvabhdicu:7088": "sarvametaccatuṣṭayaṃ pūrvameva vistareṇābhihitam /",
  "XXvabhdicu:7089": "bhavatastu",
  "XXvabhdicu:7090": "asiddheruktadoṣatvānnāstyātmādicatuṣṭayam // Abhidh-d_556 //",
  "XXvabhdicu:7091": "na hi tavaitaccatuṣṭayaṃ siddham aupaniṣadasāṃkhyavaiśeṣikādiparikalpitapramātṛpramāṇaprameyapramāṇaphalāni pūrvamevoktadoṣāṇi //",
  "XXvabhdicu:7092": "(Jaini_417)",
  "XXvabhdicu:7093": "kiṃ punaḥ karmānuṣṭhānānmokṣo bhavati,",
  "XXvabhdicu:7094": "āhosvijjñānānuṣṭhānāditi ?",
  "XXvabhdicu:7095": "tatra brūmaḥ-",
  "XXvabhdicu:7096": "karmānuṣṭhānato mokṣo jñānānuṣṭhānatastathā /",
  "XXvabhdicu:7097": "vyāpāre sati sadbhāvādyāthātmyāvagamepi ca // Abhidh-d_557 //",
  "XXvabhdicu:7098": "trīṇi khalu karmāṇi /",
  "XXvabhdicu:7099": "dānaśīlabhāvanākhyānyanuṣṭhāya daśa ca jñānāni dharmasvasāmānyalakṣaṇasaṃmohapratipakṣabhūtānyanuṣṭhāya paraṃ brahma prāpnoti nānyatheti /",
  "XXvabhdicu:7100": "tadetadāviṣkriyate-",
  "XXvabhdicu:7101": "karma tvatra dvidhā jñeyaṃ puṇyāpuṇyakriyākriye /",
  "XXvabhdicu:7102": "tatra khalu",
  "XXvabhdicu:7103": "puṇyakriyā tridhā proktā viratistadvidhoditā // Abhidh-d_558 //",
  "XXvabhdicu:7104": "karmādicintāyām //",
  "XXvabhdicu:7105": "jñānaṃ tu naiṣṭhikaṃ jñeyaṃ yathāpūvaṃmudāhṛtam /",
  "XXvabhdicu:7106": "ato 'nyadbhajate yastu khalīnaṃ carvayatyasau // Abhidh-d_559 //",
  "XXvabhdicu:7107": "yastu manyate paśvādyālaṃbhanādibhiḥ karmabhiḥ bhoktṛbhogyāntaraparijñānādibhiśca mokṣo bhavati sa vaktavyaḥ 'khalīnaṃ carvayati /'; yasmāt",
  "XXvabhdicu:7108": "parapīḍāpravṛttatvādvadhalobhānṛtādayaḥ /",
  "XXvabhdicu:7109": "apāyahetavo jñeyāḥ śreyodvāravibandhinaḥ // Abhidh-d_560 //",
  "XXvabhdicu:7110": "hiṃsānṛtalobhādayo hi doṣāḥ kugatigamanahetavo na svargāpavargagamanopāyāḥ /",
  "XXvabhdicu:7111": "śāstracoditā hiṃsā nādharma iti cet /",
  "XXvabhdicu:7112": "na /",
  "XXvabhdicu:7113": "śāstralakṣaṇāparijñānāt /",
  "XXvabhdicu:7114": "katham ? yasmāt",
  "XXvabhdicu:7115": "yuktārthacodanād duḥkhatrāṇāddoṣānuśāsanāt /",
  "XXvabhdicu:7116": "śāstramityucyate 'to 'nyajjñeyaṃ vātikabhāṣitam // Abhidh-d_561 //",
  "XXvabhdicu:7117": "yatkhalu pramāṇatrayaviruddhārthaṃ vākyam,",
  "XXvabhdicu:7118": "yacca pāpakebhyaḥ karmebhyaḥ kugatigamanahetubhyo nivāraṇena trāyate,",
  "XXvabhdicu:7119": "yacca rāgadveṣamohānanuśāsti tadvākyaṃ (Jaini_418)",
  "XXvabhdicu:7120": "śāstramityucyate /",
  "XXvabhdicu:7121": "nānyaditi /",
  "XXvabhdicu:7122": "tasmādanyadanāptavacanam /",
  "XXvabhdicu:7123": "na /",
  "XXvabhdicu:7124": "vedamantrāṇāṃ viṣopaśamanasāmarthyadarśanāt /",
  "XXvabhdicu:7125": "pratyakṣaṃ hi pramāṇaṃ balīyastatpūrvake ca dve pramāṇe trayīdharmābhihite pramāṇamiti /",
  "XXvabhdicu:7126": "tatredaṃ pratyucyate-",
  "XXvabhdicu:7127": "pārasīkādimantrāṇāṃ viṣotsadabalaṃ kvacit /",
  "XXvabhdicu:7128": "dṛśyate na tu sarvasminnariṣṭādyanivartanāt // Abhidh-d_562 //",
  "XXvabhdicu:7129": "dṛṣṭaṃ hi sāmarthyaṃ pārasīkaśabarakāpālikādimantrāṇāmapi na tu tairmantraiḥ pāpanāśo 'bhyupagabhyate bhavadbhiḥ,",
  "XXvabhdicu:7130": "na ca sarvasya viṣamaṃ praśamayanti;",
  "XXvabhdicu:7131": "tadgatāriṣṭādinā maraṇadarśanāt /",
  "XXvabhdicu:7132": "yadi ca śāstracoditā hiṃsā mantrasāmarthyāddharmāṅgaṃ sampadyate kasmānna mantrasāmarthyādeva paśuṃ ghātayati ?",
  "XXvabhdicu:7133": "kiṃ śastrapātanagalāmreḍakādyupakramānuṣṭhānena ?",
  "XXvabhdicu:7134": "mantrasāmarthyādeva ca piṣṭakṛtapuroḍāśānāṃ svargagamanahetorapūrvasyābhivyaktirbhavatvalaṃ paśvādivadheneti /",
  "XXvabhdicu:7135": "dṛṣṭaṃ ca mantrāṇāṃ viṣopaśamane sāmarthyaṃ na tu vināhārapānādibhiḥ kṣuttṛṣṇapraśamanādiṣu /",
  "XXvabhdicu:7136": "evaṃ mantrāṇāṃ viṣopaśamane sāmarthyaṃ bhavatu /",
  "XXvabhdicu:7137": "mā bhūtpāpavināśana iti /",
  "XXvabhdicu:7138": "yadapyucyate bhavadbhiḥ /",
  "XXvabhdicu:7139": "vaitānakarmānuṣṭhātāro brāhmaṇā eva mokṣavartmanyadhikriyante netare varṇā iti tadapi ḍimbhābhihitameva satāṃ pratibhāti / yasmāt /",
  "XXvabhdicu:7140": "rāgādyairdūṣyate cittaṃ śraddhādyaiśca viśudhyate /",
  "XXvabhdicu:7141": "viprasyāpi yatastasmād guṇavāneva mucyate // Abhidh-d_563 //",
  "XXvabhdicu:7142": "tadyathauṣadhaṃ viśuddhakoṣṭhasyaivārogyaṃ janayati nolbanavātādidoṣasya /",
  "XXvabhdicu:7143": "tasmādbhavyajātīyaḥ śraddhādiguṇaparibhāvitātmā kumbhakāro 'pi mokṣavartmanyadhikriyate /",
  "XXvabhdicu:7144": "na caturvedo rāgadveṣamohādidoṣorarīkṛtacittabhūmiriti /",
  "XXvabhdicu:7145": "alamatiprasaṅgena prakṛtameva prastūyatām /",
  "XXvabhdicu:7146": "tadidamārabhyate-",
  "XXvabhdicu:7147": "śuddhaṃ caturvidhaṃ hānabhāgīyādi yathākramam /",
  "XXvabhdicu:7148": "nyūnatulyabalotkṛṣṭanirmalānuguṇaṃ hi tat // Abhidh-d_564 //",
  "XXvabhdicu:7149": "caturvidhaṃ khalu śuddhakaṃ hānabhāgīyaṃ sthitibhāgīyaṃ viśeṣabhāgīyaṃ nirvedhabhāgīyam evamārupyamanyatra bhavāgrāt /",
  "XXvabhdicu:7150": "taddhi trividhaṃ viśeṣabhāgīyaṃ hitvā //",
  "XXvabhdicu:7151": "kiṃ punareṣāṃ lakṣaṇam ?",
  "XXvabhdicu:7152": "(Jaini_419)",
  "XXvabhdicu:7153": "kleśasvoparimasthānanīrajaskānuvarti vā /",
  "XXvabhdicu:7154": "yathākramaṃ khalu kleśotpattyanuguṇaṃ hānabhāgīyaṃ,",
  "XXvabhdicu:7155": "svabhūmyanuguṇaṃ sthitibhāgīyamūrdhvabhūmyanuguṇaṃ viśeṣabhāgīyamanāsravānuguṇaṃ nirvedhabhāgīyam /",
  "XXvabhdicu:7156": "tasmādanāsravamutpadyate /",
  "XXvabhdicu:7157": "athaiṣāṃ caturṇāṃ kati kasmādanantaramutpadyante ?",
  "XXvabhdicu:7158": "dve trīṇi trīṇi ca dve vā hānapakṣyādyanantaram // Abhidh-d_565 //",
  "XXvabhdicu:7159": "hānabhāgīyasya khalvanantaraṃ dve utpadyete hānasthitibhāgīye /",
  "XXvabhdicu:7160": "sthitibhāgīyasya trīṇyanyatra nirvedhabhāgīyāt /",
  "XXvabhdicu:7161": "viśeṣabhāgīyasyāpi trīṇyanyatra hānabhāgīyāt /",
  "XXvabhdicu:7162": "nirvedhabhāgīyānantaraṃ tadevaikamiti //",
  "XXvabhdicu:7163": "vyutkrāntakasamāpattirarhato 'kopyadharmaṇaḥ /",
  "XXvabhdicu:7164": "sa khalveṣārhato 'kopyadharmaṇa eva niṣkleśatvātsamādhivaśitvācca /",
  "XXvabhdicu:7165": "dṛṣṭiprāptasya yadyapi tīkṣṇendriyatvātsamādhau vaśitvaṃ na tu niṣkleśā santatiḥ /",
  "XXvabhdicu:7166": "samayavimukto yadyapi niṣkleśo na tvasya samādhau vaśitvamiti /",
  "XXvabhdicu:7167": "kathaṃ punariyamutpādyate ?",
  "XXvabhdicu:7168": "tatprayogo dvidhā bhūmirgatvāgamyajigīṣayā // Abhidh-d_566 //",
  "XXvabhdicu:7169": "dharmabhūmyutkrameṇāṣṭau śuddhakākhyādanāsravam /",
  "XXvabhdicu:7170": "śuddhakācca tṛtīyaṃ svaṃ niṣṭhā śuddhācca nirmalam // Abhidh-d_567 //",
  "XXvabhdicu:7171": "'gatve'tyanulomamaṣṭau bhūmīḥ samāpadya /",
  "XXvabhdicu:7172": "'āgamye'ti pratilome samāpadya /",
  "XXvabhdicu:7173": "'dvidhe'ti sāsravānāsravā /",
  "XXvabhdicu:7174": "'jigīṣaye'ti jayaṃ cikīrṣandharmabhūmyutkrameṇa jetukāmaḥ /",
  "XXvabhdicu:7175": "śuddhakādanāsravaṃ 'śuddhakācca tṛtīyaṃ svaṃ /",
  "XXvabhdicu:7176": "'; 'niṣṭhā'; tu śuddhādanāsravam /",
  "XXvabhdicu:7177": "sa khalvevaṃ vijityānāsravāśca sapta paścātsāsravā prathamāddhyānātsāsravaṃ tṛtīyaṃ samāpadyate /",
  "XXvabhdicu:7178": "tasmādākāśānantyāyatanaṃ tasmādākiñcanyāyatanamevaṃ punaḥ pratilomaṃ nirjityānāsravā apyekavilaṅghitā anulomaṃ pratilomaṃ ca samāpadyate /",
  "XXvabhdicu:7179": "eṣa prayogo vyutkrāntasamāpatteḥ /",
  "XXvabhdicu:7180": "(Jaini_420)",
  "XXvabhdicu:7181": "yadā tu prathamāḥ sāsravāḥ tṛtīyamanāsravaṃ dhyānaṃ samāpadyate tasmātsāsravamākāśānantyāyatanaṃ tasmādanāsravākiñcanyāyatanamevaṃ punaḥ pratilomam /",
  "XXvabhdicu:7182": "tadā visabhāgatṛtīyadravyagamanādabhiniṣpannā bhavati /",
  "XXvabhdicu:7183": "ativiprakṛṣṭatvānna caturthaṃ samāpadyate /",
  "XXvabhdicu:7184": "tāṃ ca triṣu dvīpeṣu samāpadyate //",
  "XXvabhdicu:7185": "svordhvā evopajanyante dhyānārūpyabhavaḥ śubhāḥ /",
  "XXvabhdicu:7186": "bhavāgrasthastvagatyādau nirmalāmavalambate // Abhidh-d_568 //",
  "XXvabhdicu:7187": "bhavāgraṃ bhavāgre ca saṃmukhīkriyate /",
  "XXvabhdicu:7188": "adhaśca yāvatkāmadhātorevaṃ śeṣāṇi svasyāṃ ca bhūmāvadhaśceti /",
  "XXvabhdicu:7189": "ūrdhvo papanno nādharāṃ samāpattiṃ saṃmukhīkaroti vaiyarthyāt /",
  "XXvabhdicu:7190": "na hi tatrānāsravo mārgo 'sti saṃsāramūlatvāt /",
  "XXvabhdicu:7191": "na ca vinānāsraveṇa mārgeṇa tatratyāḥ kleśā hantuṃ śakyante /",
  "XXvabhdicu:7192": "caitanyarūpaṃ puruṣamālambya tadvairāgyamiti cet /",
  "XXvabhdicu:7193": "na /",
  "XXvabhdicu:7194": "yuṣmatpuruṣasya kriyāvattve sattvānekatvaikatvopapatteḥ saṃsargidharmitvopapatteḥ buddhivaditi vijñānajñānopalabdhe ca..............................................ti //",
  "XXvabhdicu:7195": "kasya punardhyānasya prāptyā kataradbhāvyate ?",
  "XXvabhdicu:7196": "tadanukramyate-",
  "XXvabhdicu:7197": "bālādyadhyānasaṃprāptau laukikasyaiva bhāvanā /",
  "XXvabhdicu:7198": "yadā khala pṛthagjanaḥ prathamaṃ dhyānaṃ labhate tadāsyānāgataṃ laukikameva bhāvyate /",
  "XXvabhdicu:7199": "ūṣmādivarjye cālabdhe dhyānāntarasamudbhave // Abhidh-d_569 //",
  "XXvabhdicu:7200": "(Jaini_421)",
  "XXvabhdicu:7201": "caramabhavikasyoṣmādivarjite '.....................gikasvā(?)nucitam /",
  "XXvabhdicu:7202": "tatra dhyānāntare prathamaṃ sāsravameva bhāvyate /",
  "XXvabhdicu:7203": "ucite tu vairāgyalabdhatvānna bhāvyate /",
  "XXvabhdicu:7204": "ūṣmagatādiṣu tu na bhāvyate /",
  "XXvabhdicu:7205": "tānyeva dhyānāntarasaṃgṛhītāni bhāvyante prathamaṃ nānāgamyam //",
  "XXvabhdicu:7206": "vītarāgasya cālabdhe pūrvasāmantake tathā /",
  "XXvabhdicu:7207": "vītarāgasyānāgamye 'pyalabdhe 'nucite prathamaṃ bhāvyate......................a nāgamyasaṃgṛhītāni bhāvyante na prathamāryamārgasādṛśyāt /",
  "XXvabhdicu:7208": "viraktasya tu pūrvasya nirmalasyaiva bhāvanā // Abhidh-d_570 //",
  "XXvabhdicu:7209": "vītarāgasya tvāryasya prathamasyānāsravasyaiva bhāvanānyāme vā 'bhisamayāntikakṣaṇavarjyeṣu anāsravameva bhāvyate /",
  "XXvabhdicu:7210": "śaikṣasya ca dvābhyāṃ kṣaṇābhyāmakṣavivardhane bhavāgre ca saptadaśasu .................. /",
  "XXvabhdicu:7211": "evaṃ navaprakāratayākopyaprativedhe tatpṛṣṭhe ca yatkiñcidbhāvanāmayaṃ saṃmukhīkarotyalabdhaṃ tatrānāsravameva prathamaṃ bhāvyate nobhayabhāvanocyate //",
  "XXvabhdicu:7212": "nyāmamārgānvayajñāne śaikṣasyākṣavivardhane /",
  "XXvabhdicu:7213": "ānantaryāhvaye mārge dṛṅmārge dvādaśakṣaṇāḥ // Abhidh-d_571 //",
  "XXvabhdicu:7214": "bhavāgrasya ca vairāgye kṣayajñānavivarjite /",
  "XXvabhdicu:7215": "ākopyā ................................ // Abhidh-d_572 //",
  "XXvabhdicu:7216": "āryasya kāmavairāgye carame muktivartmani /",
  "XXvabhdicu:7217": "jñānatraye trayākhye ca nyāme 'nāgamyavarjite // Abhidh-d_573 //",
  "XXvabhdicu:7218": "śaikṣasya rāgiṇaḥ pūrvatribhūmīndriyavardhane /",
  "XXvabhdicu:7219": "prayogamuktimārgeṣu kāmādyadhyānajasya ca // Abhidh-d_574 //",
  "XXvabhdicu:7220": "dvividhārhatvasaṃprāptau muktivartmani paścime /",
  "XXvabhdicu:7221": "viraktānāṃ ca śaikṣāṇāmavyagrānyatribhūjaye // Abhidh-d_575 //",
  "XXvabhdicu:7222": "bhāvanā dvividhasyāpi",
  "XXvabhdicu:7223": "........................su sāsravānāsravasyāpi prathamasya dhyānasya bhāvanā bhavatīti /",
  "XXvabhdicu:7224": "nobhayasya tu bhāvanām /",
  "XXvabhdicu:7225": "(Jaini_422)",
  "XXvabhdicu:7226": "anāgamyāśraye nyāma tadbhāgīyodbhavādiṣu // Abhidh-d_576 //",
  "XXvabhdicu:7227": "yadyanāgamyaṃ niḥśrito niyāmamavakrāmati,",
  "XXvabhdicu:7228": "tasyānāgamyameva bhāvyate na tu prathamaṃ dhyānaṃ kiñcidapi bhāvyate /",
  "XXvabhdicu:7229": "yadā khalvapyanāgamyānirvedhabhāgīyānyutpādayati................bhāvanayā bhāvyate na tu prathamaṃ dhyānaṃ darśanamārgasādṛśyādityāviṣkṛtametaditi //",
  "XXvabhdicu:7230": "dvitīyādiṣvanenaiva vidhinābhyuhya yuktitaḥ /",
  "XXvabhdicu:7231": "abhidharmanayajñāne jñeyānāgatabhāvanā // Abhidh-d_577 //",
  "XXvabhdicu:7232": "dvitīyādiṣu khalvadhidhyāneṣvanayaiva prathamadhyānānāgatābhāvanānītyā tatra yuktimanusaratā yathātantrama............ /",
  "XXvabhdicu:7233": "dhyānaṃ kasya kimālambanamityata idamanukramyate /",
  "XXvabhdicu:7234": "sāsvādaḥ svabhavālambaḥ śubhaṃ dhyānaṃ samantadṛk /",
  "XXvabhdicu:7235": "ārupyāḥ kuśalā maulā nādholokāvalambinaḥ // Abhidh-d_578 //",
  "XXvabhdicu:7236": "āsvādanāsraṃprayuktaḥ svabhūmikaṃ bhavamālambate sāsravaṃ vastvityarthaḥ /",
  "XXvabhdicu:7237": "nādharāṃbhūmimālambate vītarāgatvānnottarāṃ tṛṣṇāparicchinnatvāt /",
  "XXvabhdicu:7238": "nānāsravaṃ kuśalatvaprasaṅgāt /",
  "XXvabhdicu:7239": "kuśalaṃ tu dhyānaṃ śuddhakamanāsravaṃ vā sarvālambanaṃ yatkiñcidasti saṃskṛtamasaṃskṛtaṃ vā /",
  "XXvabhdicu:7240": "maulānāṃ tu kuśalārūpyāṇāmadhobhūmikaṃ ca sāsravaṃ vastu nālambanam /",
  "XXvabhdicu:7241": "svabhūmyordhvabhūmyālambanatvāt /",
  "XXvabhdicu:7242": "anāsravaṃ tvālambanam /",
  "XXvabhdicu:7243": "sarvānvayajñānapakṣo na dharmajñānapakṣo nādhobhūminirodhaḥ /",
  "XXvabhdicu:7244": "sāmantakānantaryamārgāṇāṃ tvadharābhūmirālambanam //",
  "XXvabhdicu:7245": "eṣāñca punastrividhānāṃ dhyānārūpyāṇām",
  "XXvabhdicu:7246": "dhyānārūpyaiḥ prahīyante nirmalairmānaso malāḥ /",
  "XXvabhdicu:7247": "adhobhūmestu labhyante sāmantairapi śuddhakaiḥ // Abhidh-d_579 //",
  "XXvabhdicu:7248": "anāsraveṇaiva dhyānārūpyeṇa kleśāḥ prahīyante na kuśalena /",
  "XXvabhdicu:7249": "kuta eva kliṣṭena ?",
  "XXvabhdicu:7250": "vītarāgavannādhaḥ prahīyante tasyaiva tadapratipakṣatvāt,",
  "XXvabhdicu:7251": "na svabhūmau (Jaini_423)",
  "XXvabhdicu:7252": "viśiṣṭarataratvānnorddhvamiti /",
  "XXvabhdicu:7253": "dhyānārūpyasāmantakena śuddhakenāpi kleśāḥ prahīyante 'dhobhūmipratipakṣatvāt //",
  "XXvabhdicu:7254": "punaśca / sarvaṃ samādhiṃ saṃkalayya trayaḥ samādhaya uktāḥ sūtre-",
  "XXvabhdicu:7255": "savitarkavicārādyāstrayaḥ proktāḥ samādhayaḥ /",
  "XXvabhdicu:7256": "dhyānāntare sa cārodhaḥ sadvayo 'nyatra nirdvayaḥ // Abhidh-d_580 //",
  "XXvabhdicu:7257": "“savitarkaḥ savicāraḥ samādhiḥ avitarko vicāramātro 'vitarko 'vicāraḥ” iti /",
  "XXvabhdicu:7258": "tatra dhyānāntaraṃ tāvadavitarko vicāramātraḥ /",
  "XXvabhdicu:7259": "satatodhaḥ savitarkaḥ savicāraḥ samāviḥ /",
  "XXvabhdicu:7260": "paratastvavitarko 'vicāraśca //",
  "XXvabhdicu:7261": "punaḥ",
  "XXvabhdicu:7262": "sāsravānāsravaścānya ekādaśabhuvastrayaḥ /",
  "XXvabhdicu:7263": "āryākāramatidyotāḥ śūnyatādyaḥ samādhayaḥ // Abhidh-d_581 //",
  "XXvabhdicu:7264": "śūnyatābhidheyaḥ samādhirapraṇihita animittaśca tṛtīyaḥ //",
  "XXvabhdicu:7265": "(Jaini_424)",
  "XXvabhdicu:7266": "katamaiḥ punareta āryākārāḥ..........................vat ṣoḍaśabhirākārairityatastrayo 'pyanityatādiṣoḍaśākāramatidyotāḥ(?) /",
  "XXvabhdicu:7267": "pratyekaṃ tu",
  "XXvabhdicu:7268": "daśāpraṇihitākārāḥ śūnyatāyā dvayaṃ matam /",
  "XXvabhdicu:7269": "animitto 'mṛtākāraiścaturbhiḥ saṃpravartate // Abhidh-d_582 //",
  "XXvabhdicu:7270": "apraṇihitaḥ khalu samādhiranityaduḥkhākārābhyāṃ saṃprayuktaścaturbhiḥ samudayākāraiścaturbhiśca mārgākāraiḥ..............................tānātmākārābhyāṃ saṃprayuktaḥ /",
  "XXvabhdicu:7271": "animittaḥ samādhirnirodhākāraiścaturbhirnirodhākārādibhiḥ saṃprayuktaḥ //",
  "XXvabhdicu:7272": "vimukterdviprakārāyāḥ prāptaye nirmalāḥ punaḥ /",
  "XXvabhdicu:7273": "vimokṣasu(mu ?)",
  "XXvabhdicu:7274": "khaśabdena ta evāviṣkṛtāstrayaḥ // Abhidh-d_583 //",
  "XXvabhdicu:7275": "rāgavirāgāccetovimuktiravidyāvirāgāt prajñāvimuktiḥ /",
  "XXvabhdicu:7276": "tasya vimuktidvayasya.................āviṣkṛtāni /",
  "XXvabhdicu:7277": "tatra śūnyatāyāḥ saṃprayuktaḥ samādhiḥ śūnyatāsamādhiḥ /",
  "XXvabhdicu:7278": "na praṇidhatte bhavamityapraṇihitaḥ /",
  "XXvabhdicu:7279": "daśanimittāpagamādanimittaṃ tadālambanasamādhiranimittaḥ // punaḥ",
  "XXvabhdicu:7280": "trayo 'parasamādhyākhyā śūnyatāśūnyatādayaḥ /",
  "XXvabhdicu:7281": "teṣāṃ trayāṇāṃ samādhīnāmutsargopāyapradarśanārthaṃ śūnyatāśūnyatādayaḥ trayaḥ samādhayo 'bhidharmebhihitāḥ /",
  "XXvabhdicu:7282": "(Jaini_425)",
  "XXvabhdicu:7283": "dvayamālambate 'śaikṣaṃ śūnyato 'nityatastathā // Abhidh-d_584 //",
  "XXvabhdicu:7284": "kṣayamapratisaṃkhyākhyamantyo gṛhṇāti śāntataḥ /",
  "XXvabhdicu:7285": "śūnyatādyālambanatvāttannāma aśaikṣaṃ samādhiṃ dvāvaparasamādhī ālambete /",
  "XXvabhdicu:7286": "śūnyatāśūnyatā aśaikṣaṃ śūnyatāsamādhimālambate śūnyākāreṇa /",
  "XXvabhdicu:7287": "apraṇihitāpraṇihito 'pyaśaikṣamapraṇihitam anityākāreṇa /",
  "XXvabhdicu:7288": "na duḥkhato na hetvādito 'nāsravasya atallakṣaṇatvāt /",
  "XXvabhdicu:7289": "na mārgākārairdūṣaṇīyatvāt /",
  "XXvabhdicu:7290": "animittānimittatvāt samādhiraśaikṣasyānimittasyāpratisaṃkhyānirodhamālambate /",
  "XXvabhdicu:7291": "śāntākāreṇānāsravasya pratisaṃkhyānirodhābhāvāt /",
  "XXvabhdicu:7292": "na nirodhapraṇītaniḥsaraṇākārairanityatānirodhasādhāraṇatvādavyākṛtatvādavisaṃyogācca /",
  "XXvabhdicu:7293": "te punarete samādhayaḥ",
  "XXvabhdicu:7294": "ekādaśabhuvaḥ sarve sāsravā nṛṣvakopinaḥ // Abhidh-d_585 //",
  "XXvabhdicu:7295": "tatra sāsravā āryamārgadveṣitvānmanuṣyeṣūtpādyante /",
  "XXvabhdicu:7296": "akopyasyārhataḥ ekādaśabhuvaśca saptasāmantakāni hitvānyāsvekādaśasu bhūmiṣu kāmadhātvanāgamyadhyānāntaradhyānārūpyeṣu /",
  "XXvabhdicu:7297": "punaḥ",
  "XXvabhdicu:7298": "samādhibhāvanādhyānaṃ sukhāya prathamaṃ śubham /",
  "XXvabhdicu:7299": "darśanāyākṣyabhijñoktā prajñābhedāya yātnikāḥ // Abhidh-d_586 //",
  "XXvabhdicu:7300": "“catasraḥ khalu samādhibhāvanāḥ /",
  "XXvabhdicu:7301": "asti samādhibhāvanā āsevitā bhāvitā bahulīkṛtā dṛṣṭadharmavihārāya saṃvartate” iti vistaraḥ /",
  "XXvabhdicu:7302": "kuśalaṃ khalu (Jaini_426)",
  "XXvabhdicu:7303": "prathamaṃ dhyānaṃ śuddhakamanāsravaṃ vā dṛṣṭadharmasukhavihārāya samādhibhāvanā /",
  "XXvabhdicu:7304": "tadadhikatvāt anyānyapi jñeyāni /",
  "XXvabhdicu:7305": "nāvaśyaṃ samparāyasukhavihārāya,",
  "XXvabhdicu:7306": "parihīṇordhvopapannaḥ parinirvitatadabhāvāt /",
  "XXvabhdicu:7307": "divyacakṣurabhijñādarśanāya samādhibhāvanā /",
  "XXvabhdicu:7308": "prayogajāḥ khalu sarve guṇāstraidhātukānāsravāḥ prajñāprabhedāya samādhibhāvanāḥ //",
  "XXvabhdicu:7309": "yo 'ntyo vajropame dhyāne sarvakleśakṣayāya sā /",
  "XXvabhdicu:7310": "yaścaturthe dhyāne vajropamaḥ samādhiḥ sa āsravakṣayāya samādhibhāvanā /",
  "XXvabhdicu:7311": "sūtraṃ caitatsamākhyātaṃ buddhenātmopanāyikam // Abhidh-d_587 //",
  "XXvabhdicu:7312": "ataścaturthameva dhyānamuktamiti //",
  "XXvabhdicu:7313": "abhidharmapradīpe vibhāṣāprabhāyāṃ vṛttau aṣṭamasyādhyāyasya tṛtīyaḥ pādaḥ samāptaḥ //",
  "XXvabhdicu:7314": "(Jaini_427)",
  "XXvabhdicu:7315": "aṣṭamādhyāye",
  "XXvabhdicu:7316": "caturthapādaḥ /",
  "XXvabhdicu:7317": "nirdiṣṭāḥ samādhayaḥ /",
  "XXvabhdicu:7318": "ataḥ paraṃ samādhisanniśritā guṇā nirdiśyante /",
  "XXvabhdicu:7319": "apramāṇāki catvāri maitrī karuṇā muditopekṣā ca /",
  "XXvabhdicu:7320": "apramāṇāḥ, sattvādhiṣṭhānapravṛtterapramāṇapuṇyanirvartakatvādaprameyeṣu phalahetutvācca /",
  "XXvabhdicu:7321": "athāpramāṇānāṃ kaḥ svabhāvaḥ ?",
  "XXvabhdicu:7322": "caturṇāmapramāṇānāṃ maitryadveṣastathā kṛpā /",
  "XXvabhdicu:7323": "muditā prītirekeṣāmupekṣālobha iṣyate // Abhidh-d_588 //",
  "XXvabhdicu:7324": "adveṣasvabhāvā maitrī /",
  "XXvabhdicu:7325": "tathā karuṇā adveṣasvabhāvā /",
  "XXvabhdicu:7326": "kastarhyetayorapramāṇayorviśeṣaḥ ?",
  "XXvabhdicu:7327": "ubhayoradveṣātmakatve 'pi maitrī sattvāparityāgavartino dveṣasya pratipakṣo harṣākārapravṛttā ca /",
  "XXvabhdicu:7328": "karuṇā tāḍanapīḍanābhiprāyavartino dveṣasya pratipakṣo dainyākārapravṛttā ca /",
  "XXvabhdicu:7329": "ityasti viśeṣaḥ /",
  "XXvabhdicu:7330": "“somanasyasvabhāvāmuditā” iti paurāṇāḥ /",
  "XXvabhdicu:7331": "upekṣāpyalobhātmakaiva /",
  "XXvabhdicu:7332": "eṣo 'pramāṇānāṃ svabhāvaḥ /",
  "XXvabhdicu:7333": "kasmāccatvāryeva na nyūnānyadhikāni vā ?",
  "XXvabhdicu:7334": "(Jaini_428)",
  "XXvabhdicu:7335": "vyāpādasya vihiṃsāyā aratestṛḍdviṣastathā /",
  "XXvabhdicu:7336": "pratipakṣo 'yamākhyāto damanārthaṃ svacetasaḥ // Abhidh-d_589 //",
  "XXvabhdicu:7337": "sūtra uktam- “maitrī āsevitā bhāvitā bahulīkṛtā vyāpādaprahāṇāya saṃvartate /",
  "XXvabhdicu:7338": "karuṇā vihiṃsāprahāṇāya /",
  "XXvabhdicu:7339": "aratiprahāṇāya muditā kāmarāgavyāpādaprahāṇāyopekṣā // “",
  "XXvabhdicu:7340": "vṛttiḥ punardraṣṭavyā-",
  "XXvabhdicu:7341": "sukhādhāne sukhā maitrī duḥkhanāśonmukhī kṛpā /",
  "XXvabhdicu:7342": "muditā modanānimnā sattvā ebhyeva paścimā // Abhidh-d_590 //",
  "XXvabhdicu:7343": "draṣṭavyā vṛttireteṣāṃ",
  "XXvabhdicu:7344": "ākārastu punaḥ kathaṃ pratipattavya iti /",
  "XXvabhdicu:7345": "tadapadiśyate-",
  "XXvabhdicu:7346": "ākāraiḥ sukhitādi bhiḥ /",
  "XXvabhdicu:7347": "sukhitā vata santu sattvā iti manasi kurvan maitrīṃ samāpadyate /",
  "XXvabhdicu:7348": "duḥkhitā vata sattvā iti karuṇām /",
  "XXvabhdicu:7349": "modantāṃ vata sattvā iti muditām /",
  "XXvabhdicu:7350": "sattvā ityeva manasi kurvannupekṣāṃ samāpadyate mādhyasthyāt /",
  "XXvabhdicu:7351": "ebhyastvanyatamenāpi brahmasāyujyamaśnute // Abhidh-d_591 //",
  "XXvabhdicu:7352": "(Jaini_429)",
  "XXvabhdicu:7353": "ebhyo 'pramāṇebhya ekenāpi bhāvitena brahmatvaṃ pratilabhyata iti //",
  "XXvabhdicu:7354": "kimālambanā apramāṇāḥ,",
  "XXvabhdicu:7355": "kati bhūmikā vetyapadiśyate-",
  "XXvabhdicu:7356": "nṛṣu kāmāvalambīni dhyānayormuditāhvayoḥ /",
  "XXvabhdicu:7357": "ṣaḍbhaumāni tadanyāni kecidicchanti saptasu // Abhidh-d_592 //",
  "XXvabhdicu:7358": "maitrīkaruṇāmuditāstrayaḥ kāmāvacarasattvālambanāḥ /",
  "XXvabhdicu:7359": "upekṣā aniyatā iti /",
  "XXvabhdicu:7360": "yeṣāṃ tāvadbhāvanāmayānyetāni muditā ca saumanasyendriyaṃ teṣāṃ prathamadvitīyayordhyānayormuditā /",
  "XXvabhdicu:7361": "nordhvaṃ saumanasyendriyābhāvāt /",
  "XXvabhdicu:7362": "anyāni trīṇyapramāṇāni ṣaṭsu bhūmiṣvanāgamye dhyānāntare caturṣu dhyāneṣu /",
  "XXvabhdicu:7363": "kecit punaḥ cintāmayānyapyetāni pramodyaṃ ca prīterdharmāntaraṃ iti teṣāṃ saptabhūmikā /",
  "XXvabhdicu:7364": "prāmodyasya vedanādvayasaṃyogitvāt /",
  "XXvabhdicu:7365": "uktānyapramāṇāni //",
  "XXvabhdicu:7366": "atha kati vimokṣāḥ /",
  "XXvabhdicu:7367": "vimokṣāḥ kathitā aṣṭau teṣāṃ dvāvaśubhātmakau /",
  "XXvabhdicu:7368": "(Jaini_430)",
  "XXvabhdicu:7369": "tāvādyadhyānayorantye tṛtīyo 'lobhalakṣaṇaḥ // Abhidh-d_593 //",
  "XXvabhdicu:7370": "rūpī rūpāṇi paśyatīti prathamo vimokṣaḥ /",
  "XXvabhdicu:7371": "ādhyātmamarūpasaṃjñī bahirdhā rūpāṇi paśyatīti dvitīyo vimokṣaḥ /",
  "XXvabhdicu:7372": "śubhaṃ vimokṣaṃ kāyeṇa sākṣātkṛtvopasampadya viharatīti tṛtīyaḥ /",
  "XXvabhdicu:7373": "teṣāṃ dvāvaśubhasvabhāvau prathamau tadākāratvād bhūmitaśca tau sasāmantakayoḥ prathamadvitīyayordhyānayordhyānāntare ca /",
  "XXvabhdicu:7374": "sasāmantake caturthe dhyāne śubho vimokṣaḥ /",
  "XXvabhdicu:7375": "ca cālobhasvabhāva eva na tvaśubhātmakaḥ,",
  "XXvabhdicu:7376": "tacchubhākārapravṛttatvāt /",
  "XXvabhdicu:7377": "saparivārāstvete pañcaskandhasvabhāvāḥ //",
  "XXvabhdicu:7378": "catvāraḥ kuśalārūpā vimokṣākhyā samāhitāḥ /",
  "XXvabhdicu:7379": "nirodhākhyasamāpattirvimokṣaḥ kathito 'ṣṭamaḥ // Abhidh-d_594 //",
  "XXvabhdicu:7380": "catvāro 'nye vimokṣāḥ samāhitāḥ kuśalā evārūpyāḥ draṣṭavyāḥ /",
  "XXvabhdicu:7381": "saṃjñāveditanirodhastvaṣṭamo vimokṣaḥ /",
  "XXvabhdicu:7382": "vaimukhyārtho hi vimokṣārthaḥ,",
  "XXvabhdicu:7383": "nirodhasamāpattiḥ;",
  "XXvabhdicu:7384": "sarvasālambanapravṛttivaimukhyāt //",
  "XXvabhdicu:7385": "tasyāstu saṃmukhībhāvaḥ sūkṣmasūkṣmādanantaram /",
  "XXvabhdicu:7386": "trividhaṃ hi bhāvāgrikaṃ cittaṃ saṃjñāsūkṣmasūkṣmākhyabhedāt /",
  "XXvabhdicu:7387": "etadyathākramamaudārikam /",
  "XXvabhdicu:7388": "(Jaini_431) ataḥ sūkṣmasūkṣmākhyaṃ bhavāgrānantaraṃ tāṃ samāpattiṃ samāpadyante /",
  "XXvabhdicu:7389": "tathā samāpannānāṃ tu",
  "XXvabhdicu:7390": "vyutthānacittamapyasyāḥ svaṃ śuddhaṃ nirmalaṃ tvadhaḥ // Abhidh-d_595 //",
  "XXvabhdicu:7391": "sāsravānāsravatvāt /",
  "XXvabhdicu:7392": "tadvyutthānacittasya sāsraveṇa cedvyuttiṣṭhate bhāvāgrikeṇa /",
  "XXvabhdicu:7393": "anāsraveṇa cedākiñcanyāyatanabhūmikena //",
  "XXvabhdicu:7394": "athaiva vimokṣāḥ kiṃ viṣayāḥ ?",
  "XXvabhdicu:7395": "kāmāvacaradṛśyārthā vimokṣāḥ prathamāstrayaḥ /",
  "XXvabhdicu:7396": "kāmāvacaraṃ rūpāvacarameṣāmālambanaṃ yathāyogamaśubhataḥ śubhataśca /",
  "XXvabhdicu:7397": "anye tvanvayadhīpakṣasvordhvaduḥkhādyavekṣiṇāḥ // Abhidh-d_596 //",
  "XXvabhdicu:7398": "ārūpyavimokṣāṇāṃ svabhūmyūrdhvabhūmikaṃ duḥkhamālambanaṃ taddhetunirodhau ca /",
  "XXvabhdicu:7399": "sarvacānvayajñānapakṣyo mārga ūrdhvādharabhūmisaṃgṛhītaḥ,",
  "XXvabhdicu:7400": "apratisaṃkhyānirodhaśca /",
  "XXvabhdicu:7401": "uktā vimokṣāḥ //",
  "XXvabhdicu:7402": "sūtre 'bhibhavasaṃjñākhyaṃ proktamāyatanāṣṭakam /",
  "XXvabhdicu:7403": "vimokṣādhikavṛttyetaccittaiśvaryapradarśakam // Abhidh-d_597 //",
  "XXvabhdicu:7404": "sūtre bhagavatā aṣṭau abhibhavāyatanānyākhyātāni “adhyātmaṃ rūpasaṃjñī (Jaini_432)",
  "XXvabhdicu:7405": "bahirdhā rūpāṇi paśyati suvarṇadurvarṇāni khalu rūpāṇi abhibhūya jānāti,",
  "XXvabhdicu:7406": "abhibhūya paśyati,",
  "XXvabhdicu:7407": "evaṃ saṃjñī ca bhavatīdaṃ prathamamabhibhvāyatanam /",
  "XXvabhdicu:7408": "adhyātmaṃ rūpasaṃjñī bahirdhā rūpāṇi paśyatyapramāṇāni suvarṇadurvarṇānīti vistaro yāvadidaṃ dvitīyamabhibhvāyatanam /",
  "XXvabhdicu:7409": "evamadhyātmamarūpasaṃjñī bahī rūpāṇi paśyati parīttānyapramāṇāni ceti catvāri /",
  "XXvabhdicu:7410": "adhyātmamarūpasaṃjñyeva ca bahirdhā rūpāṇi paśyati nīlapītalauhitāvadāta.......“...............",
  "XXvabhdicu:7411": "........... abhidharmadīpe vibhāṣāprabhāyāṃ vṛttau aṣṭamasyādhyāyasya caturthaḥ pādaḥ samāptaḥ //",
  "XXvabhdicu:7412": "aṣṭamo 'dhyāyaḥ samāptaḥ //",
  "XXvabhdicu:7413": "abhidharmadīpe vibhāṣāprabhāvṛttiḥ samāptā //"
}