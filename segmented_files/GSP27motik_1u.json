{
    "GSP27motik_1u:0": "1. Prakaraṇa: Vairāgya",
    "GSP27motik_1u:1": "oṃ",
    "GSP27motik_1u:2": "svātantryākhyaguṇeritena satataṃ saṅkṣobhyamāṇān nijād icchāmandarakeṇa sārabharitād rūpād alolāt sadā /",
    "GSP27motik_1u:3": "svāntaḥsthaṃ svamayaṃ svabhinnasadṛśaṃ tattvāliratnoccayam bodhāhvaḥ pratibhāsayan parasarinnātho jayaty adbhutaḥ // *1 //",
    "GSP27motik_1u:4": "śuddhaṃ sphāṭikadarpaṇena sadṛśaṃ nityaṃ svaśaktyutthitair acchatvāt svamayīkṛtam bahuvidhair bāhyāntaraiḥ svair malaiḥ /",
    "GSP27motik_1u:5": "śaktyaitān api sarvadātmani layīkurvāṇam ādyaṃ śivam bodhāhvam praṇato 'smi devam anaghaṃ ṣaṭkośadāvānalam // *2 //",
    "GSP27motik_1u:6": "bodhābodhavibhedabhāsanaparam bodhānvitair bodhitam bodhābodhavihīnamūrtim amalam bodhaikasāraṃ vibhum /",
    "GSP27motik_1u:7": "bodhābodhavibhedagopanakaraṃ svasmiṃs tu tasyāpy anu bodhaṃ taṃ śaraṇaṃ śrayāmi satataṃ sadbodhasamprāptaye // *3 //",
    "GSP27motik_1u:8": "svacchatvāśrayamātṛbhāvabhajanād vaiḍūryanāmārhatām āsādyānv avatāranāmakalanām etyācchameyāspadām /",
    "GSP27motik_1u:9": "tattvaṃ svam prakaṭaṃ vidhāya ca tataḥ svam bhāvam evāgato yas tasmai satataṃ svabhāvagurave nairguṇyadhāmne namaḥ // *4 //",
    "GSP27motik_1u:10": "acchācchasvavimarśane 'pi kuśalo vaiḍūryanāmnāśrito yāto 'to 'nv avatārabhāvam amalaṃ tattvopadeśecchayā /",
    "GSP27motik_1u:11": "śiṣyāṇām upadiśya tattvam atha yaḥ svaṃ rūpam evāgatas tasmai śrīnidhaye prakāśagurave sadbodhadātre namaḥ // *5 //",
    "GSP27motik_1u:12": "dehādristhamanodrumotthakalanāśākhālisandhyantarād draṣṭuṃ jāḍyaharaṃ vimarśavibhavād unmeṣarūpaṃ ravim /",
    "GSP27motik_1u:13": "lagnā ye satataṃ tadekamayatām paśyanta ātmany atho saṃsāre 'pi ca tatprakāśavaśato bhāte 'stu tebhyo namaḥ // *6 //",
    "GSP27motik_1u:14_0": "apūrvaṃ sāmarthyaṃ kim api hṛdayāgocara idam paricchedātītaṃ jayati laghumukhyam bhagavataḥ / vivṛttyākhye karmaṇy atimahati",
    "GSP27motik_1u:14_1": "vākpatyaviṣaye yadāviṣṭo 'muṣminn api bhajati mūko 'py adhikṛtim // *7 //",
    "GSP27motik_1u:15": "svataḥsiddhāl labdham paramagahanaṃ yat svajanakād rahasyaṃ saṅkṣepān niratiśayam ābhyantaram alam /",
    "GSP27motik_1u:16": "tad etat sarveṣu prakaṭayitum evātra vihito mayāsāv udyogo na nijadhiṣaṇākhyāpanadhiyā // *8 //",
    "GSP27motik_1u:17": "svabhāvenaivāndhāḥ katicid apare roṣatamasā pareṣāṃ nāpekṣā bhavati ca nijālokavibhavāt /",
    "GSP27motik_1u:18": "ato vyākhyādīpe 'prakaṭa iva nātrāsty adhikṛto bhaved vā ko 'pīti bhramata iha yatnas tu racitaḥ // *9 //",
    "GSP27motik_1u:19": "avatārakaṇṭhaputraḥ pautro vaiḍūryakaṇṭhapādānām /",
    "GSP27motik_1u:20": "bhāskarakaṇṭho racayati vidvatkaṇṭhe vibhūṣaṇaṃ vyākhyām // *10 //",
    "GSP27motik_1u:21": "śaktyādīnām abhāve me pravṛttasya pade pade /",
    "GSP27motik_1u:22": "skhalitāni bhaviṣyanti santu santo 'valambanam // *11 //",
    "GSP27motik_1u:23": "nutvā gaṇeśaṃ vibudheśavandyaṃ vāgdevatāṃ ca pratibhāsvarūpām /",
    "GSP27motik_1u:24": "gurūṃs tathā kaulanarottamādīn karomi ṭīkāṃ śrutipātrapeyām // *12 //",
    "GSP27motik_1u:25": "gurūṇāṃ caraṇau smṛtvā kṛtvā svātmārcanaṃ svataḥ /",
    "GSP27motik_1u:26": "mokṣopāyābhidhe granthe vyākhyāṃ kurve samāsataḥ // *13 //",
    "GSP27motik_1u:27_0": "iha khalu kaścin mahāpuruṣaḥ śrīvālmīkinibaddhaśrīmahārāmāyaṇākhyasāgarādikāṇḍasthaśrīrāmajñānotpādakaśrīvasiṣṭhopadeśaratnaiḥ",
    "GSP27motik_1u:27_1": "svayam āsāditasamyagjñānākhyaprakāśaḥ athānyān prati dayayā prakaṭīkaraṇārtham proktasāgarāt tāny uddhartukāmas taduddhṛtinirvighnasamāptigamanāya",
    "GSP27motik_1u:27_2": "paradevatāsvarūpam paramātmānaṃ stauti",
    "GSP27motik_1u:28": "divi bhūmau tathākāśe bahir antaś ca me vibhuḥ / yo 'vabhāty avabhāsātmā tasmai viśvātmane namaḥ //MU_1,1.1//",
    "GSP27motik_1u:29_0": "tasmai prasiddhāya / viśvātmane sarvasāratvena sthitatvāt sarveṣām ātmabhūtāyārthāt paramātmane namaḥ / aparimitāyāṃ tatsattāyām",
    "GSP27motik_1u:29_1": "parimitasvasattānyagbhāvarūpaḥ prahvībhāvaḥ astu / tatsattāyām eva svasattāṃ līnām bhāvayāmīti yāvat / tasmai kasmai / avabhāsātmā",
    "GSP27motik_1u:29_2": "bāhyāntarālokagatanānāvidhabāhyāntarapadārthavṛndaviṣayajñānasārabhūtaḥ / yaḥ viśvātmā / avabhāti pratyakṣam eva sphurati /",
    "GSP27motik_1u:29_3": "yataḥ pratyakṣaṃ sphurantaḥ nānābhāsāḥ vicāraviṣayīkṛtāḥ santaḥ anirvācyatāsvarūpāyām paramātmatāyām eva viśrāmyanti / tataḥ",
    "GSP27motik_1u:29_4": "nānāvabhāsāvabhāsena paramātmaivāvabhātīti bhāvaḥ / yaḥ kathambhūtaḥ / vibhuḥ vyāpakaḥ / kutra / me parimitapramātṛtāsādanena",
    "GSP27motik_1u:29_5": "cinmātrarūpāparimitapramātṛbhāvāc cyutasyāta eva paricchinnavācakāsmacchabdavācyatāṃ gatasya parimitapramātuḥ / bahiḥ bāhye /",
    "GSP27motik_1u:29_6": "ahantāviṣayatām anīte pradeśe iti yāvat / punaḥ kutra / antaś ca ahantāviṣayatāṃ nīte pradeśe ca / bahiḥ kiṃrūpe / divi samastasurādhārabhūtasvargalokarūpe /",
    "GSP27motik_1u:29_7": "tathā bhūmau samastanarādinānāvidhabhūtādhārabhūtabhūlokarūpe / tathā tadvat / ākāśe śūnyamātrādhārabhūtākāśalokasvarūpe /",
    "GSP27motik_1u:29_8": "etena caturdaśabhuvanānāṃ grahaṇaṃ jñeyaṃ / antaś ca kiṃrūpe / divi dyotanamātrasvarūpasvapnāvasthārūpe / bhūmau sthūlatvasādṛśyāj",
    "GSP27motik_1u:29_9": "jāgradavasthārūpe / tathā tadvat / ākāśe śūnyamātrādhāratvasādṛśyāt suṣuptyavasthāsvarūpe / atra ca paramātmanaḥ vyāpakatvaṃ",
    "GSP27motik_1u:29_10": "śaktiprādhānyenopādānatayā sthitatvāt svaprādhānyena sākṣitayā sthitatvāc ceti dvividhaṃ jñeyam / evam abhīṣṭasamu-citadevatānamaskāralakṣaṇam",
    "GSP27motik_1u:29_11": "maṅgalaṃ kṛtvā uddhariṣyamāṇasyāsya granthasyādhikāryādyanubandhacatuṣṭayaṃ vaktukāmaḥ sa evoddhṛtikāraḥ abhidheyasambandhaprayojanāny",
    "GSP27motik_1u:29_12": "arthāt sūcayan adhikārinirūpaṇaṃ sākṣātkaroti //MT_1,1.1 //",
    "GSP27motik_1u:30": "aham baddho vimuktaḥ syām iti yasyāsti niścayaḥ / nātyantatajjño nātajjñaḥ so 'smiñ śāstre 'dhikāravān //MU_1,1.2//",
    "GSP27motik_1u:31_0": "śrībhagavatkṛpākaṭākṣapātrībhūtasya yasya puruṣasya / ahamparimitapramātṛrūpaḥ aham baddhaḥ svātmabhāvena niścitadehopayogibhogajālāsaktacittaḥ /",
    "GSP27motik_1u:31_1": "asmi katham iti śeṣaḥ / proktajālānāsaktacittaḥ kathaṃ syām bhave-yam / iti evam / niścayaḥ manasi satatam anusandhānaṃ /",
    "GSP27motik_1u:31_2": "syāt / saḥ puruṣaḥ / asminn uddhariṣyamāṇe mokṣopāyākhye granthe / adhikāravān syāt / tasyaivedaṃ śāstraṃ vicāraṇīyam ity",
    "GSP27motik_1u:31_3": "arthaḥ / saḥ kathambhūtaḥ / nātyantaṃ tajjñaḥ nātyantatajjñaḥ / muktikāmatvena samyagjñānarahita 4ity arthaḥ / samyagjñānī",
    "GSP27motik_1u:31_4": "hi muktim api na kāṅkṣati / kāṅkṣāmātrasyaiva bandhatvāt / punaḥ kathambhūtaḥ / nātajjñaḥ / bhogākāṅkṣāyāḥ muktatvāt / atajjño",
    "GSP27motik_1u:31_5": "hi bhogākāṅkṣāṃ tyaktuṃ na śaknoti / atyantatajjñe kṛtakṛtyatvāt asmiñ śāstre anadhikāraḥ / atajjñe tu ayogyatayeti vibhāgaḥ /",
    "GSP27motik_1u:31_6": "atra paramātmatattvaikyam abhidheyam / pade pade tasyaivābhidhānāt svaviṣayajñānadvāreṇa mokṣākhyaparamaprayojanasādhakatvāc",
    "GSP27motik_1u:31_7": "ca / sarvaśāstreṣv abhidheyasyaiva paramaprayojanasādhakatvadarśanāt / tadviṣayaṃ samyagjñānam avāntaraprayojanam / anyathā",
    "GSP27motik_1u:31_8": "tatkāṅkṣiṇaḥ amūrkhasyāvāntarādhikāritvaṃ na syāt / paramaprayojaṇam muktir / anyathā tatkāṅkṣiṇaḥ mumukṣoḥ paramādhikāritvaṃ",
    "GSP27motik_1u:31_9": "na syāt / śāstrāvāntaraprayojanayoḥ abhidheyaparamaprayojanayoś ca sādhyasādhanabhāvaḥ sambandhaḥ / adhikārī tu svakaṇṭhenaivokta",
    "GSP27motik_1u:31_10": "iti sarvaṃ svastham //MT_1,1.2 //",
    "GSP27motik_1u:32": "evam adhikāryādi nirūpya śāstroddhāram ārabhate",
    "GSP27motik_1u:33": "vālmīkir uvāca",
    "GSP27motik_1u:34": "iti / vālmīkiḥ vālmīkināmā ṛṣiḥ / uvāca uktavān / śrīrāmam prati iti śeṣaḥ / kim uvācety āśaṅkāyām āha",
    "GSP27motik_1u:35": "kathopāyān vicāryādau mokṣopāyān imān atha /",
    "GSP27motik_1u:36": "yo vicārayati prājño na sa bhūyo 'bhijāyate //MT_1,1.3//",
    "GSP27motik_1u:37_0": "kathārūpā upāyāḥ kathopāyāḥ / tān / kathānām api samyagjñānam prati pravartakatvenopāyatvaṃ jñeyam / imān vakṣyamāṇān / nanu",
    "GSP27motik_1u:37_1": "śrīvālmīkiḥ śrīrāmavṛttāntamayaṃ śrīmahārāmāyaṇaṃ śrīrāmam praty eva katham uvācānyasyaiva hy anyavṛttāntakathanam ucitam",
    "GSP27motik_1u:37_2": "iti cet / satyam / adyakalpe bhavaḥ śrīvālmīkir adyakalpe bhavaṃ śrīrāmam prati purātanakalpaśrīvālmīkikṛtam purātanaśrīrāmavṛttāntamayaṃ",
    "GSP27motik_1u:37_3": "śrīmahārāmāyaṇam uvāceti kecid atra samādadhate / kim asmākaṃ vyākhyāmātrapravṛttānām etadyuktatvāyuktatvacintanena / asti",
    "GSP27motik_1u:37_4": "cātra kim api nigūḍham bījam api pauruṣam ādeyam ityādivakṣyamāṇaślokasūcitam / tac ca pratibhāvatāṃ svayam eva gamyam /",
    "GSP27motik_1u:37_5": "anyeṣāṃ tatkathanam ayuktam / ity alaṃ rahasyodghāṭanena //MT_1,1.3 //",
    "GSP27motik_1u:38": "asmin rāmāyaṇe rāma kathopāyān mahāphalān / etāṃs tu prathamaṃ kṛtvā purāham arimardana //MU_1,1.4//",
    "GSP27motik_1u:39": "śiṣyāyāsmai vinītāya bharadvājāya dhīmate / ekāgro dattavān ramyān maṇīn abdhir ivārthine //MU_1,1.5//",
    "GSP27motik_1u:40_0": "rāmety āmantraṇam / rāmasyaiva pratipādyatvāt / etān tvayā asmin samaya eva dṛṣṭān / ādau kṛtvā sampādya / asmai agre sthitāya /",
    "GSP27motik_1u:40_1": "ekāgraḥ etasya vinayena etasmiṃl lagnacittaḥ / yugalakam //MT_1,1.4-5 //",
    "GSP27motik_1u:41": "tata ete kathopāyā bharadvājena dhīmatā / kasmiṃścin merugahane brahmaṇo 'gra udāhṛtāḥ //MU_1,1.6//",
    "GSP27motik_1u:42": "udāhṛtāḥ kathitāḥ //MT_1,1.6//",
    "GSP27motik_1u:43": "athāsya tuṣṭo bhagavān brahmā lokapitāmahaḥ / varam putra gṛhāṇeti samuvāca mahāśayaḥ //MU_1,1.7//",
    "GSP27motik_1u:44": "spaṣṭam //MT_1,1.7//",
    "GSP27motik_1u:45": "bharadvājaḥ kathayati",
    "GSP27motik_1u:46": "bhagavan bhūtabhavyeśa varo 'yam me 'dya rocate / yeneyaṃ janatā duḥkān mucyate tad udāhara //MU_1,1.8//",
    "GSP27motik_1u:47": "bhūtabhavyeśātītānāgatayor īśātītānāgatajñeti yāvat / udāhara kathaya //MT_1,1.8//",
    "GSP27motik_1u:48": "bharadvājavākyaṃ śrutvā śrībrahmā kathayati",
    "GSP27motik_1u:49": "guruṃ vālmīkim atrāśu prārthayasva prayatnataḥ / tenedaṃ yat samārabdhaṃ rāmāyaṇam aninditam //MU_1,1.9//",
    "GSP27motik_1u:50": "tasmiñ jñāte naro mohāt samagrāt santariṣyati / setunevāmbudheḥ pāram apāraguṇaśālinā //MU_1,1.10//",
    "GSP27motik_1u:51": "yugalakam / pāram iti pūrvārdhenāpi yojyam / ambudher iti pañcamī brahmavākyam upasaṃharati //MT_1,1.9-10//",
    "GSP27motik_1u:52": "ity uktvā sa bharadvājam parameṣṭhī mamāśramam / abhyāgamat samaṃ tena bharadvājena bhūtakṛt //MU_1,1.11//",
    "GSP27motik_1u:53": "parame cinmātrākhye uttame pade tiṣṭhati śuddhamanorūpatvād iti parameṣṭhī //MT_1,1.11//",
    "GSP27motik_1u:54": "tūrṇaṃ sampūjito devaḥ so 'rghyapādyādinā mayā / avocan mām mahāsattvaḥ sarvabhūtahite rataḥ //MU_1,1.12// [BhG V 25d]",
    "GSP27motik_1u:55": "spaṣṭam //MT_1,1.12//",
    "GSP27motik_1u:56": "brahmā kathayati",
    "GSP27motik_1u:57": "rāmasvabhāvakathanād asmād varamune tvayā / nodyogaḥ samparityājya ā samāpter aninditāt //MU_1,1.13//",
    "GSP27motik_1u:58": "ā samāpteḥ samāptiparyantam //MT_1,1.13//",
    "GSP27motik_1u:59": "nanu kimartham udyogaṃ na tyajāmīty / atrāha",
    "GSP27motik_1u:60": "jñātenānena loko 'yam asmāt saṃsārasaṅkaṭāt / samuttariṣyati kṣipram potenevātha sāgarāt //MU_1,1.14//",
    "GSP27motik_1u:61": "athaśabdaḥ pādapūraṇārthaḥ //MT_1,1.14//",
    "GSP27motik_1u:62": "vaktuṃ tavaitam evārtham aham āgatavān ayam / kuru lokahitārthaṃ tvaṃ śāstram ity uktavān ajaḥ //MU_1,1.15//",
    "GSP27motik_1u:63": "spaṣṭam / brahmaṇo vākyam upasaṃharati ity uktavān iti //MT_1,1.15//",
    "GSP27motik_1u:64": "rāma puṇyāśramāt tasmāt kṣaṇād antardhim āgataḥ / muhūrtād udyataḥ proccais taraṅga iva vāriṇaḥ //MU_1,1.16//",
    "GSP27motik_1u:65": "puṇyāśramāt pavitrāt madāśramāt / tasmāt tasmin samaye gṛhītāt / munayo",
    "GSP27motik_1u:66": "hi navīnāni navīnāny āśramāṇi gṛhṇanti / brahmā ka iva / taraṅga iva / yathā vāriṇaḥ udyataḥ pūrvam utthitaḥ taraṅgaḥ / muhūrtād antardhim āgacchati tathety arthaḥ //MT_1,1.16//",
    "GSP27motik_1u:67": "tasmin prayāte bhagavaty ahaṃ vismayam āgataḥ / punas tatra bharadvājam apṛcchaṃ svacchayā dhiyā //MU_1,1.17//",
    "GSP27motik_1u:68": "bharadvājaṃ kathambhūtam / upalakṣitaṃ kayā / svacchayā dhiyā / anyathā pṛcchanam ayuktam eva syād iti bhāvaḥ //MT_1,1.17//",
    "GSP27motik_1u:69": "kim apṛccha ity / atrāha",
    "GSP27motik_1u:70": "kim etad brahmaṇā proktam bharadvāja vadāśu me / ity uktena punaḥ proktam bharadvājena me 'nagha //MU_1,1.18//",
    "GSP27motik_1u:71": "anagha he doṣarahita rāma //MT_1,1.18//",
    "GSP27motik_1u:72": "bharadvājaḥ kathayati",
    "GSP27motik_1u:73": "etad uktam bhagavatā yathā rāmāyaṇaṃ kuru / sarvalokahitāyāśu saṃsārārṇavapotakam //MU_1,1.19//",
    "GSP27motik_1u:74": "etatpadākāṅkṣām pūrayati yatheti //MT_1,1.19//",
    "GSP27motik_1u:75": "nanu tatas tava kim ity / atrāha",
    "GSP27motik_1u:76": "mahyaṃ ca bhagavan brūhi kathaṃ saṃsārasaṅkaṭe / rāmo vyavahṛto 'py asmin bharataś ca mahāmanāḥ //MU_1,1.20//",
    "GSP27motik_1u:77": "vyavahṛtaḥ vyavahāraṃ kṛtavān / apiśabdaḥ asambhāvanādyotakaḥ saṃsārasaṅkaṭe ity anena sambadhyate //MT_1,1.20//",
    "GSP27motik_1u:78": "śatrughno lakṣmaṇaś cāpi sītā cāpi yaśasvinī / rāmānuyāyinas te vā mantriputrā mahādhiyaḥ //MU_1,1.21//",
    "GSP27motik_1u:79": "spaṣṭam //MT_1,1.21//",
    "GSP27motik_1u:80": "nirduḥkhatāṃ yathaite tu prāptās tad brūhi me sphuṭam / tathaivāhaṃ tariṣyāmi tato janatayā saha //MU_1,1.22//",
    "GSP27motik_1u:81": "ete rāmādayaḥ //MT_1,1.22//",
    "GSP27motik_1u:82": "śrīvālmīkiḥ śrīrāmam prati kathayati",
    "GSP27motik_1u:83": "bharadvājena rājendra yadety ukto 'smi sādaram / tadā kartuṃ vibhor ājñām ahaṃ vaktum pravṛttavān //MU_1,1.23//",
    "GSP27motik_1u:84": "asmi aham / iti pūrvoktaprakāreṇa / uktaḥ kathitaḥ / vibhoḥ brahmaṇaḥ //MT_1,1.23//",
    "GSP27motik_1u:85": "pravṛttim eva sphuṭayati",
    "GSP27motik_1u:86": "śṛṇu vatsa bharadvāja yathāpṛṣṭaṃ vadāmi te / śrutena yena sammoham alaṃ dūre kariṣyasi //MU_1,1.24//",
    "GSP27motik_1u:87": "alam atiśayena / śṛṇv iti pratijñāṃ sampādayitum prastāvaṃ karoti //MT_1,1.24//",
    "GSP27motik_1u:88": "tathā vyavahara prājña yathā vyavahṛtaḥ sukhī / sarvāsaṃsaktayā buddhyā rāmo rājīvalocanaḥ //MU_1,1.25//",
    "GSP27motik_1u:89": "sarvāsaṃsaktayā samastaphalāsaṅgarahitayā //MT_1,1.25//",
    "GSP27motik_1u:90": "na kevalaṃ rāma eva kiṃ tv anye 'pīty abhiprāyeṇa kathayati",
    "GSP27motik_1u:91": "lakṣmaṇo bharataś caiva śatrughnaś ca mahāmanāḥ /",
    "GSP27motik_1u:92": "kausalyā ca sumitrā ca sītā daśarathas tathā //MT_1,1.26//",
    "GSP27motik_1u:93": "spaṣṭam //MT_1,1.26//",
    "GSP27motik_1u:94": "kṛtāsthaś cāvirodhaś ca bodhapāram upāgataḥ / vasiṣṭho vāmadevaś ca mantriṇo 'ṣṭau tathetare //MU_1,1.27//",
    "GSP27motik_1u:95": "kṛtāstha iti nāma avirodha iti ca / aṣṭau mantriṇaḥ aṣṭāv amātyās / tathetare anye 'py aṣṭau mantriṇaḥ / tena ṣoḍaśa mantriṇa iti paramārthaḥ //MT_1,1.27//",
    "GSP27motik_1u:96": "itara ity asyārthaṃ sphuṭaṃ kathayati",
    "GSP27motik_1u:97": "ghṛṣṭir vikunto bhāmaś ca satyavardhana eva ca / vibhīṣaṇaḥ suṣeṇaś ca hanumān indrajit tathā //MU_1,1.28//",
    "GSP27motik_1u:98": "spaṣṭam //MT_1,1.28//",
    "GSP27motik_1u:99": "ete 'ṣṭāviṃśatiḥ proktāḥ samanīrāgacetasaḥ / jīvanmuktā mahātmāno yathāprāptānuvartinaḥ //MU_1,1.29//",
    "GSP27motik_1u:100": "yathāprāptānuvartinaḥ / na tu svaprayatnaniṣṭhā iti yāvat //MT_1,1.29//",
    "GSP27motik_1u:101": "ebhir yathā hṛtaṃ dattaṃ gṛhītam uṣitaṃ smṛtam / tathā ced vartase putra mukta evāsi saṅkaṭāt //MU_1,1.30//",
    "GSP27motik_1u:102": "ebhiḥ rāmādibhiḥ //MT_1,1.30//",
    "GSP27motik_1u:103": "bharadvājasya praśnāvasaradānārthaṃ sargāntaślokena tāvat svavākyam upasaṃharati",
    "GSP27motik_1u:104": "apārasaṃsārasamudrapātī labdhvā parāṃ yuktim udārasattvaḥ / na śokam āyāti na dainyam eti gatajvaras tiṣṭhati nityatṛptaḥ //MU_1,1.31//",
    "GSP27motik_1u:105_0": "apāraḥ yaḥ saṃsārasamudraḥ / tatra pātī patanaśīlaḥ / udārasattvaḥ utkṛṣṭadhairyayuktaḥ puruṣaḥ / parām utkṛṣṭāṃ / yuktiṃ",
    "GSP27motik_1u:105_1": "dṛśyātyantābhāvajñānalakṣaṇāṃ vakṣyamāṇāṃ yuktiṃ / prāpya / śokam apekṣālakṣaṇaṃ śokaṃ / nāyāti / tathā dainyam dīnatvam /",
    "GSP27motik_1u:105_2": "atṛptim iti yāvat / naiti / pratyuta gatajvaraḥ apekṣāsvarūpajvararahitaḥ / ata eva nityatṛptaḥ tiṣṭhatīti śivam //MT_1,1.31 //",
    "GSP27motik_1u:106": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe prathamaḥ sargaḥ // 1,1 //",
    "GSP27motik_1u:107": "bharadvājaḥ pṛcchati",
    "GSP27motik_1u:108": "jīvanmuktasthitim brahman kṛtvā rāghavam āditaḥ / kramāt kathaya me nityam bhaviṣyāmi sukhī yathā //MU_1,2.1//",
    "GSP27motik_1u:109_0": "brahman śrīvālmīke / tvaṃ / jīvanmuktasthitiṃ jīvanmuktamaryādāṃ / rāghavaṃ śrīrāmam / āditaḥ kṛtvā / me kathaya śrīrāmavṛttāntadvāreṇa",
    "GSP27motik_1u:109_1": "kathayeti bhāvaḥ / nanu kimarthaṃ kathayāmīty / atrāha / bhaviṣyāmīti / ahaṃ yathā yena jīvanmuktasthitikathanena / nityasukhī",
    "GSP27motik_1u:109_2": "jīvanmuktyākhyamahāsukhayukto / bhaviṣyāmi //MT_1,2.1 //",
    "GSP27motik_1u:110": "śrīvālmīkiḥ śrīrāmavṛttāntaśravaṇādhikāritvasampādanārthaṃ tāvat sāmānyenopadeśaṃ karoti",
    "GSP27motik_1u:111": "bhramasya jāgatasyāsya jātasyākāśavarṇavat / apunaḥsmaraṇam manye sādho vismaraṇaṃ varam //MU_1,2.2//",
    "GSP27motik_1u:112_0": "he sādho / aham asya puraḥ sphurataḥ / jāgatasya jagatsambandhinaḥ / tadviṣayasyeti yāvat / tathā ākāśavarṇavat ākāśanīlimavat /",
    "GSP27motik_1u:112_1": "jātasya prādurbhūtasya / mithyābhātasyeti yāvat / bhramasya jagattvajñānarūpasya mithyājñānasya / apunaḥsmaraṇam punaḥsmṛtiviṣayabhāvānayanam /",
    "GSP27motik_1u:112_2": "upekṣām iti yāvat / varam utkṛṣṭaṃ / vismaraṇam vismṛtiṃ / manye / upekṣā evātra yuktā / na vismṛtiḥ / tasyāḥ jāḍyavyāptatvād",
    "GSP27motik_1u:112_3": "iti bhāvaḥ //MT_1,2.2 //",
    "GSP27motik_1u:113": "nanu tad apunaḥsmaraṇaṃ kenopāyena bhaviṣyatīty / atrāha",
    "GSP27motik_1u:114": "dṛśyātyantābhāvabodhaṃ vinā tan nānubhūyate / kadācit kenacin nāma sa bodho 'nviṣyatām ataḥ //MU_1,2.3//",
    "GSP27motik_1u:115": "nāma niścaye / kenacit puruṣeṇa / tad apunaḥsmaraṇaṃ / dṛśyasya",
    "GSP27motik_1u:116": "ajñānasughanākārā ghanāhaṅkāraśālinī / punar janmakarī proktā malinā vāsanā budhaiḥ //MU_1,2.12//",
    "GSP27motik_1u:117_0": "paṇḍitaiḥ vāsanā malinā uktā / kathambhūtā / ajñānasughanākārā / ajñānena cinmātrājñānena / sughanaḥ ākāraḥ yasyāḥ / sā /",
    "GSP27motik_1u:117_1": "cinmātrājñānenaiva hi vāsanā ghanībhavanti / anyathā śuddhacinmātraikyena vāsanā kiṃviṣayā syāt / punaḥ kathambhūtā / ghanaḥ",
    "GSP27motik_1u:117_2": "acchinnaḥ / yaḥ ahaṅkāraḥ dehādiviṣayaḥ ahambhāvaḥ / tena śālinī / vāsanāvaśenaiva hi dehādiniṣṭhaḥ ahaṅkāro ghanībhavati /",
    "GSP27motik_1u:117_3": "punaḥ kathambhūtā / punaḥ janmakarī punar api bhavakarī / padārthabhāvena vyaktībhāvāt //MT_1,2.12 //",
    "GSP27motik_1u:118": "śuddhāyāḥ svarūpaṃ kathayati",
    "GSP27motik_1u:119": "punarjanmāṅkuratyaktā sthitā sambhṛṣṭabījavat / dehāntaṃ dhriyate jñātajñeyā śuddheti socyate //MU_1,2.13//",
    "GSP27motik_1u:120_0": "paṇḍitaiḥ sā vāsanā / śuddheti kathyate / sā kā / yā dehāntaṃ dehasthitiparyantam eva / na tu tadanantaram api / dhriyate",
    "GSP27motik_1u:120_1": "avatiṣṭhate / yā kathambhūtā / punarjanmākhyenāṅkureṇa tyaktā / yataḥ sambhṛṣṭabījavat bharjitabījavat / sthitā / yathā sambhṛṣṭam",
    "GSP27motik_1u:120_2": "bījam ākāramātreṇa tiṣṭhati / aṅkurasamarthaṃ na bhavati / tathā śuddhā vāsanāpy ākāramātreṇaiva tiṣṭhati / janmāṅkurotpādanasamarthā",
    "GSP27motik_1u:120_3": "na bhavatīty arthaḥ / punaḥ kathambhūtā / jñātaṃ jñeyam avaśyajñeyatvena sthitam paramātmatattvam / yayā hetubhūtayā / tādṛśī /",
    "GSP27motik_1u:120_4": "śāstravicārādirūpayā śuddhayā vāsanayaiva hi paramātmatattvaṃ jñāyate //MT_1,2.13 //",
    "GSP27motik_1u:121": "śuddhāyā āśrayaviśeṣaṃ kathayati",
    "GSP27motik_1u:122": "apunarjanmakaraṇī jīvanmukteṣu dehiṣu / vāsanā vidyate śuddhā dehe cakra iva bhramaḥ //MU_1,2.14//",
    "GSP27motik_1u:123_0": "jīvanmukteṣu dehiṣu jīveṣu / apunarjanmakaraṇī punarjanmākārikā / śuddhā vāsanā dehe vidyate / na tu citte / kā iva / bhramaḥ",
    "GSP27motik_1u:123_1": "iva / yathā bhramaḥ cākrākāreṇa bhramaṇaṃ / cakre vidyate / tathety arthaḥ / jīvanmuktānāṃ vāsanā phalādyanusandhānānutpādikā",
    "GSP27motik_1u:123_2": "evāstīti bhāvaḥ //MT_1,2.14 //",
    "GSP27motik_1u:124": "jīvanmuktalakṣaṇaṃ kathayati",
    "GSP27motik_1u:125": "ye śuddhavāsanā bhūyo na janmānarthabhājanam / jñātajñeyās ta ucyante jīvanmuktā mahādhiyaḥ //MU_1,2.15//",
    "GSP27motik_1u:126": "śuddhā vāsanā yeṣāṃ / te / tādṛśāḥ //MT_1,2.15//",
    "GSP27motik_1u:127": "sāmānyenopadeśaṃ kṛtvā śrīrāmavṛttāntam ārabhate",
    "GSP27motik_1u:128": "jīvanmuktapadam prāpto yathā rāmo mahāmatiḥ / tat te 'ham sampravakṣyāmi jarāmaraṇaśāntaye //MU_1,2.16//",
    "GSP27motik_1u:129_0": "nanu kimarthaṃ śrīrāmajīvanmuktiprāptiṃ kathayasīty / atrāha jareti / śrīrāmajīvanmuktipadaprāptiśravaṇena hi tavāpi tadvyavahārānusāreṇa",
    "GSP27motik_1u:129_1": "jarādiśāntir bhavatīti bhāvaḥ //MT_1,2.16 //",
    "GSP27motik_1u:130": "nanu bahūpadeśakāṅkṣiṇo mama kiṃ rāmakramamātrakathanenety / atrāha",
    "GSP27motik_1u:131": "bharadvāja mahābuddhe rāmakramam imaṃ śubham / śṛṇu vakṣyāmi tenaiva sarvaṃ jñāsyasi sarvathā //MU_1,2.17//",
    "GSP27motik_1u:132": "sarvathety anena tataḥ kāpy ākāṅkṣā tava na syād iti bhāvaḥ //MT_1,2.17//",
    "GSP27motik_1u:133": "tad eva kathayati",
    "GSP27motik_1u:134": "vidyāgṛhād viniṣkramya rāmo rājīvalocanaḥ / divasāny anayad gehe līlābhir akutobhayaḥ //MU_1,2.18//",
    "GSP27motik_1u:135": "divasāni / na tu māsān / avidyamānaṃ kuto 'pi bhayaṃ yasya saḥ akutobhayaḥ / nirbhaya ity arthaḥ //MT_1,2.18//",
    "GSP27motik_1u:136": "atha gacchati kāle 'tra pālayaty avaniṃ nṛpe / prajāsu vītaśokāsu sthitāsu vigatajvaram //MU_1,2.19//",
    "GSP27motik_1u:137": "tīrthamunyāśramaśreṇīṃ draṣṭum utkaṇṭhitam manaḥ / rāmasyābhūd bhṛśaṃ tatra kadācid guṇaśālinaḥ //MU_1,2.20//",
    "GSP27motik_1u:138": "spaṣṭam / yugmam //MT_1,2.19-20//",
    "GSP27motik_1u:139": "rāghavaś cintayitvaivam upetya caraṇau pituḥ / haṃsaḥ padmāv iva navau jagrāha navakesarau //MU_1,2.21//",
    "GSP27motik_1u:140": "pādavandanaṃ cakārety arthaḥ //MT_1,2.21//",
    "GSP27motik_1u:141": "śrīrāmaḥ pitaram prati kathayati",
    "GSP27motik_1u:142": "tīrthāni devasadmāni vanāny āyatanāni ca / draṣṭum utkaṇṭhitaṃ tāta mamedaṃ hi bhṛśam manaḥ //MU_1,2.22//",
    "GSP27motik_1u:143": "hi niścaye //MT_1,2.22//",
    "GSP27motik_1u:144": "tad etām arthanām pūrvāṃ saphalīkartum arhasi / na so 'sti bhuvane tāta tvayā yo 'rthī vimānitaḥ //MU_1,2.23//",
    "GSP27motik_1u:145": "mayādya tāvat tava kāpi prārthanā na kṛteti pūrvām ity asyābhiprāyaḥ //MT_1,2.23//",
    "GSP27motik_1u:146": "śrīrāmaprārthanām upasaṃharati",
    "GSP27motik_1u:147": "iti samprārthito rājā vasiṣṭhena samaṃ tadā / vicāryāmuñcad evainaṃ rāmam prathamam arthinam //MU_1,2.24//",
    "GSP27motik_1u:148": "vicāryaiva / na tu vicāram akṛtvā / prathamam arthinaṃ tatpūrvam arthibhūtam //MT_1,2.24//",
    "GSP27motik_1u:149": "śubhe nakṣatradivase bhrātṛbhyāṃ saha rāghavaḥ / maṅgalālaṅkṛtavapuḥ kṛtasvastyayano dvijaiḥ //MU_1,2.25//",
    "GSP27motik_1u:150": "vasiṣṭhaprahitair vipraiḥ śāstratajjñaiḥ samanvitaḥ / snigdhaiḥ katipayair eva rājaputravaraiḥ saha //MU_1,2.26//",
    "GSP27motik_1u:151": "ambābhir vihitāśīrbhir āliṅgyāliṅgya bhūṣitaḥ / niragāt sa gṛhāt tasmāt tīrthayātrārtham udyataḥ //MU_1,2.27//",
    "GSP27motik_1u:152": "āliṅgyāliṅgyety anena snehātiśayo dyotyate / niragāt niryayau //MT_1,2.25-27//",
    "GSP27motik_1u:153": "nirgataḥ svapurāt paurais tūryaghoṣeṇa vardhitaḥ / pīyamānaḥ purandhrīṇāṃ netrair bhṛṅgaughabhaṅguraiḥ //MU_1,2.28//",
    "GSP27motik_1u:154": "grāmīṇalalanālokahastapadmāpavarjitaiḥ / lājavarṣair vikīrṇātmā himair iva himācalaḥ //MU_1,2.29//",
    "GSP27motik_1u:155": "āvarjayan vipragaṇān pariśṛṇvan prajāśiṣaḥ / ālokayan digantāṃś ca paricakrāma jaṅgale //MU_1,2.30//",
    "GSP27motik_1u:156": "paricakrāma pādacāreṇa gatavān / tīrthayātrāyāṃ hi pādacāreṇa gamanam puṇyāvaham //MT_1,2.28-30//",
    "GSP27motik_1u:157": "athārabhya svakāt tasmāt kramāt kosalamaṇḍalāt / snānadānatapodhyānapūrvakaṃ sa dadarśa ha //MU_1,2.31//",
    "GSP27motik_1u:158": "haśabdaḥ nipātaḥ //MT_1,2.31//",
    "GSP27motik_1u:159": "kiṃ dadarśeti karmāpekṣāyām āha",
    "GSP27motik_1u:160": "nadīs tīrthāni puṇyāni vanāny āyatanāni ca / jaṅgalāni vanānteṣu taṭāny abdhimahībhṛtām //MU_1,2.32//",
    "GSP27motik_1u:161": "vanānteṣu sthitāni jaṅgalāni sajalāḥ deśāḥ //MT_1,2.32//",
    "GSP27motik_1u:162": "mandākinīm indunibhāṃ kālindīṃ cotpalāmalām / sarasvatīṃ śatadruṃ ca candrabhāgām irāvatīm //MU_1,2.33//",
    "GSP27motik_1u:163": "spaṣṭam //MT_1,2.33//",
    "GSP27motik_1u:164": "veṇāṃ ca kṛṣṇaveṇāṃ ca nirvindhyāṃ sarayūṃ tathā / carmaṇvatīṃ vitastāṃ ca vipāśām bāhudām api //MU_1,2.34//",
    "GSP27motik_1u:165": "spaṣṭam //MT_1,2.34//",
    "GSP27motik_1u:166": "prayāgaṃ naimiṣaṃ caiva dharmāraṇyaṃ gayāṃ tathā / vārāṇasīṃ śrīgiriṃ ca kedāram puṣkaraṃ tathā //MU_1,2.35//",
    "GSP27motik_1u:167": "spaṣṭam //MT_1,2.35//",
    "GSP27motik_1u:168": "mānasaṃ ca kramasaras tathaivottaramānasam / vaḍavām maḍavāṃ caiva tīrthavṛndaṃ sasodaram //MU_1,2.36//",
    "GSP27motik_1u:169": "tīrthavṛndaṃ kathambhūtaṃ / sasodaraṃ sodarākhyatīrthasahitam //MT_1,2.36//",
    "GSP27motik_1u:170": "agnitīrtham mahātīrtham indradyumnasaras tathā / sarāṃsi sarasīś caiva tathā vāpīhradāvalīm //MU_1,2.37//",
    "GSP27motik_1u:171": "spaṣṭam //MT_1,2.37//",
    "GSP27motik_1u:172": "svāminaṃ kārttikeyaṃ ca sāligrāmahariṃ tathā / sthānāni ca catuṣṣaṣṭiṃ harasya girijāpateḥ //MU_1,2.38//",
    "GSP27motik_1u:173": "spaṣṭam //MT_1,2.38//",
    "GSP27motik_1u:174": "nānāścaryavicitrāṇi caturabdhitaṭāni ca / vindyakandarakuñjāṃś ca kulaśailasthalāni ca //MU_1,2.39//",
    "GSP27motik_1u:175": "spaṣṭam //MT_1,2.39//",
    "GSP27motik_1u:176": "rājarṣīṇāṃ ca mahatām brahmarṣīṇāṃ tathaiva ca / devānām brāhmaṇānāṃ ca pāvanān āśramāñ śubhān //MU_1,2.40//",
    "GSP27motik_1u:177": "spaṣṭam //MT_1,2.40//",
    "GSP27motik_1u:178": "bhūyo bhūyaḥ sa babhrāma bhrātṛbhyāṃ saha mānadaḥ / caturṣv api diganteṣu sarvān eva mahītaṭān //MU_1,2.41//",
    "GSP27motik_1u:179": "spaṣṭam //MT_1,2.41//",
    "GSP27motik_1u:180": "sargāntaślokena tīrthayātrābhramaṇam upasaṃharati",
    "GSP27motik_1u:181": "amarakinnaramānavamānitaḥ samavalokya mahīm akhilām imām / upayayau svagṛhaṃ raghunandano vihṛtadik śivalokam iveśvaraḥ //MU_1,2.42//",
    "GSP27motik_1u:182": "īśvaraḥ kathambhūtaḥ / vihṛtadik vihṛtāḥ vihāraviṣayīkṛtāḥ diśaḥ yena / tādṛśaḥ / iti śivam //MT_1,2.42//",
    "GSP27motik_1u:183": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvitīyaḥ sargaḥ // 1,2 //",
    "GSP27motik_1u:184": "śrīrāmasya gṛhapraveśaṃ kathayati",
    "GSP27motik_1u:185": "lājapuṣpāñjalivrātair vikīrṇaḥ pauravāsibhiḥ / sa viveśa gṛhaṃ śrīmāñ jayanto viṣṭapaṃ yathā //MU_1,3.1//",
    "GSP27motik_1u:186": "vikīrṇaḥ bharitaḥ / jayantaḥ indraputraḥ //MT_1,3.1//",
    "GSP27motik_1u:187": "praṇanāmātha pitaraṃ vasiṣṭham mātṛbāndhavān / brāhmaṇān guruvṛddhāṃś ca rāghavaḥ prathamāgataḥ //MU_1,3.2//",
    "GSP27motik_1u:188": "spaṣṭam //MT_1,3.2//",
    "GSP27motik_1u:189": "suhṛdbhir mātṛbhiś caiva pitrā dvijagaṇena ca / muhur āliṅganācārai rāghavo na mamau tadā //MU_1,3.3//",
    "GSP27motik_1u:190": "rāghavas tadā suhṛdādibhiḥ sahakṛtaiḥ āliṅganācāraiḥ āliṅganarūpaiḥ lokācāraiḥ / na mamau mahānandayukto jāta iti bhāvaḥ //MT_1,3.3//",
    "GSP27motik_1u:191": "tasmin dṛḍhair dāśarathau priyaprakathanair mithaḥ / jughūrṇur madhurair āśā mṛduvaṃśasvanair iva //MU_1,3.4//",
    "GSP27motik_1u:192_0": "tasmin dāśarathau mithaḥ priyaprakathanaiḥ śrīrāmaviṣayaiḥ anyo'nyam priyakathanaiḥ / śrīrāmo gṛham prāpta ity evaṃrūpaiḥ",
    "GSP27motik_1u:192_1": "parasparam priyakathanair iti yāvat / āśāḥ diśaḥ / jughūrṇuḥ ghūrṇim prāpuḥ / maṅgalavācibhūkampotthānād iyam uktiḥ / priyaprakathanaiḥ",
    "GSP27motik_1u:192_2": "kathambhūtaiḥ / dṛḍhais tathā madhuraiḥ karṇasukhaiḥ / priyaprakathanaiḥ kair iva / mṛduvaṃśasvanair iva / yathā taiḥ puruṣāḥ",
    "GSP27motik_1u:192_3": "ghūrṇanti / tathety arthaḥ //MT_1,3.4 //",
    "GSP27motik_1u:193": "bahūny āsa dināny atra rāmāgamanam utsavaḥ / mahānande janān muñcan kelikolāhalākulaḥ //MU_1,3.5//",
    "GSP27motik_1u:194_0": "atra daśarathapure / rāmāgamanam utsavaḥ āsa abhūt / kiyantaṃ kālaṃ / bahūni dināni / bahudinaparyantam ity arthaḥ / utsavaḥ",
    "GSP27motik_1u:194_1": "kiṃ kurvan / janān mahānande muñcan / āseti prayoga ārṣaḥ //MT_1,3.5 //",
    "GSP27motik_1u:195": "uvāsa sa sukhaṃ gehe tataḥ prabhṛti rāghavaḥ / varṇayan vividhācārān deśācārān itas tataḥ //MU_1,3.6//",
    "GSP27motik_1u:196": "itas tataḥ yatra tatra //MT_1,3.6//",
    "GSP27motik_1u:197": "prātar utthāya rāmo 'sau kṛtvā sandhyāṃ yathāvidhi / sabhāsaṃsthaṃ dadarśendrasamaṃ svapitaraṃ tadā //MU_1,3.7//",
    "GSP27motik_1u:198": "spaṣṭam //MT_1,3.7//",
    "GSP27motik_1u:199": "kathābhiḥ suvicitrābhiḥ sa vasiṣṭhādibhiḥ saha / sthitvā dinacaturbhāgaṃ jñānagarbhābhir ādṛtaḥ //MU_1,3.8//",
    "GSP27motik_1u:200": "jagāma pitranujñāto mahatyā senayāvṛtaḥ / varāhamahiṣākīrṇaṃ vanam ākheṭakecchayā //MU_1,3.9//",
    "GSP27motik_1u:201": "ākheṭecchayā mṛgayākāṅkṣayā //MT_1,3.8-9//",
    "GSP27motik_1u:202": "tata āgatya sadane kṛtvā snānādikaṃ kramāt / samitrabāndhavo bhuktvā nināya sasuhṛn niśām //MU_1,3.10//",
    "GSP27motik_1u:203": "spaṣṭam //MT_1,3.10//",
    "GSP27motik_1u:204": "evaṃrūpam ācāram asau naikasminn eva dine kṛtavān api tu sarvadaivety abhiprāyeṇa kathayati",
    "GSP27motik_1u:205": "evamprāyadinācāro bhrātṛbhyāṃ saha rāghavaḥ / āgatya tīrthayātrāyāḥ samuvāsa pitur gṛhe //MU_1,3.11//",
    "GSP27motik_1u:206": "spaṣṭam //MT_1,3.11//",
    "GSP27motik_1u:207": "sargāntaślokenaitad upasaṃharati",
    "GSP27motik_1u:208": "nṛpatisaṃvyavahāramanojñayā sujanacetasi candrikayā tathā / parinināya dināni sa ceṣṭayā śrutasudhārasapeśalayānaghaḥ //MU_1,3.12//",
    "GSP27motik_1u:209_0": "saḥ anaghaḥ doṣarahitaḥ śrīrāmaḥ / evaṃvidhayā ceṣṭayā dināni parinināya laṅghitavān / kiṃvidhayā / nṛpativyavahāreṇa prajāvicārādinā",
    "GSP27motik_1u:209_1": "rājavyavahāreṇa / manojñayā hṛdyayā / tathā sujanacetasi satpuruṣamanasi / candrikayā sujanahṛdayāhlādikayeti yāvat / tathā",
    "GSP27motik_1u:209_2": "śrute śravaṇe / sudhārasavat peśalayā / dṛṣṭatve tu kiṃ vācyam iti bhāvaḥ / iti śivam //MT_1,3.12 //",
    "GSP27motik_1u:210": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe tṛtīyaḥ sargaḥ // 1,3 //",
    "GSP27motik_1u:211": "athonaṣoḍaśe varṣe vartamāne raghūdvahe / rāmānuyāyini tathā śatrughne lakṣmaṇe 'pi ca //MU_1,4.1//",
    "GSP27motik_1u:212": "bharate saṃsthite nityam mātāmahagṛhe sukham / pālayaty avaniṃ rājñi yathāvad akhilām imām //MU_1,4.2//",
    "GSP27motik_1u:213": "janyatrārthaṃ ca putrāṇām pratyahaṃ saha mantribhiḥ / kṛtamantre mahāprājñe tajjñe daśarathe nṛpe //MU_1,4.3//",
    "GSP27motik_1u:214": "kṛtāyāṃ tīrthayātrāyāṃ rāmo nijagṛhasthitaḥ / jagāmānudinaṃ kārśyaṃ śaradīvāmalaṃ saraḥ //MU_1,4.4//",
    "GSP27motik_1u:215": "tathā ūnaṣoḍaśavarṣe satīty arthaḥ / janyatrārthaṃ vivāhārtham / kārśyaṃ kṣīṇatām //MT_1,4.1-4//",
    "GSP27motik_1u:216": "kārśyam eva kathayati",
    "GSP27motik_1u:217": "kramād asya viśālākṣam pāṇḍutām mukham ādadhe / pākaphulladalaṃ śuklaṃ sālimālam ivāmbujam //MU_1,4.5//",
    "GSP27motik_1u:218": "kṛśatāyāṃ hi mukhasya pāṇḍimā jāyate //MT_1,4.5//",
    "GSP27motik_1u:219": "kapolatalasaṃlīnapāṇiḥ padmāsanasthitaḥ / cintāparavaśas tūṣṇīm avyāpāro babhūva saḥ //MU_1,4.6//",
    "GSP27motik_1u:220": "saḥ śrīrāmaḥ //MT_1,4.6//",
    "GSP27motik_1u:221": "kṛśāṅgaś cintayā yuktaḥ khedī paramadurmanāḥ / novāca kasyacit kiñcil lipikarmārpitopamaḥ //MU_1,4.7//",
    "GSP27motik_1u:222": "spaṣṭam //MT_1,4.7//",
    "GSP27motik_1u:223": "khedāt parijanenāsau prārthyamānaḥ punaḥ punaḥ / cakārāhnikam ācāram parimlānamukhāmbujaḥ //MU_1,4.8//",
    "GSP27motik_1u:224": "spaṣṭam //MT_1,4.8//",
    "GSP27motik_1u:225": "evam muniviśiṣṭaṃ taṃ rāmaṃ guṇagaṇākaram / ālokya bhrātarāv asya tām evāyayatur daśām //MU_1,4.9//",
    "GSP27motik_1u:226": "muniviśiṣṭam utkṛṣṭam muniṃ / vairāgyavattvāt / asya tām eva daśāṃ rāmasambandhinīṃ kārśyādirūpām evāvasthām //MT_1,4.9//",
    "GSP27motik_1u:227": "tathā teṣu tanūjeṣu khedavatsu kṛśeṣu ca / sapatnīko mahīpālaś cintāvivaśatāṃ yayau //MU_1,4.10//",
    "GSP27motik_1u:228": "spaṣṭam //MT_1,4.10//",
    "GSP27motik_1u:229": "kā te putra ghanā cintety evaṃ rāmam punaḥ punaḥ / apṛcchat snigdhayā vācā na cākathayad asya saḥ //MU_1,4.11//",
    "GSP27motik_1u:230": "saḥ rāmaḥ / asya pituḥ //MT_1,4.11//",
    "GSP27motik_1u:231": "na kiñcit tāta me duḥkam ity uktvā pitur aṅkagaḥ / rāmo rājīvapatrākṣas tūṣṇīm eva sma tiṣṭhati //MU_1,4.12//",
    "GSP27motik_1u:232": "spaṣṭam //MT_1,4.12//",
    "GSP27motik_1u:233": "tato daśaratho rājā rāmaḥ kiṃ khedavān iti / apṛcchat sarvakāryajñaṃ vasiṣṭhaṃ vadatāṃ varam //MU_1,4.13//",
    "GSP27motik_1u:234": "sarvakāryajñaṃ sarveṣu kāryeṣu nipuṇam / anyathā pṛcchanam ayuktam eva syād iti bhāvaḥ //MT_1,4.13//",
    "GSP27motik_1u:235": "asty atra kāraṇaṃ śrīman mā rājan duḥkham astu te / ity uktaś cintayā yukto vasiṣṭhamuninā nṛpaḥ //MU_1,4.14//",
    "GSP27motik_1u:236": "śrīmat jñānākhyaphalakāritvāt / kāraṇaṃ vairāgyākhyaṃ kiñcid / asmin samaye vaktum ayuktam iti bhāvaḥ //MT_1,4.14//",
    "GSP27motik_1u:237": "upasaṃhṛtam api vasiṣṭhavākyaṃ sargāntaślokena punaḥ kathayati",
    "GSP27motik_1u:238": "kopaṃ viṣādakalanāṃ vitataṃ ca harṣaṃ",
    "GSP27motik_1u:239": "nālpena kāraṇavaśena vahanti santaḥ /",
    "GSP27motik_1u:240": "sargeṇa saṃhatijavena vinā jagatyām",
    "GSP27motik_1u:241": "bhūtāni bhūpa na mahānti vikārayanti //MT_1,4.15//",
    "GSP27motik_1u:242_0": "santaḥ sādhavaḥ / alpena stokena / kāraṇavaśena vitataṃ kopaṃ vitatāṃ viṣādakalanāṃ vitataṃ harṣaṃ ca / na vahanti na dhārayanti /",
    "GSP27motik_1u:242_1": "alpeneti viśeṣaṇasya kāraṇety anenārthikaḥ sambandhaḥ / atra vyatirekeṇa dṛṣṭāntam āha sargeṇeti / he bhūpa / mahānti bhūtāni",
    "GSP27motik_1u:242_2": "mahābhūtāni / jagatyāṃ jagati / sargeṇa vinā mahāsṛṣṭiṃ vinā / tathā saṃhatijavena vinā saṃhārākhyavegena vinā / na vikārayanti",
    "GSP27motik_1u:242_3": "kāryotpattyākhyavikārayuktāni tathā nāśākhyavikārayuktāni ca na bhavanti / tat karoti tad ācaṣṭe iti ṇic / vikāravantīti",
    "GSP27motik_1u:242_4": "vā pāṭhaḥ / sthityavasthāyām avāntarasargasaṃhatirūpeṇālpena kāraṇena na bhavantīti bhāvaḥ / iti śivam //MT_1,4.15 //",
    "GSP27motik_1u:243": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe caturthaḥ sargaḥ // 1,4 //",
    "GSP27motik_1u:244": "śrīvālmīkir bharadvājam prati kathayati",
    "GSP27motik_1u:245": "ity ukte munināthena sandehavati pārthive / khedavaty āsthite maunaṃ kañcit kālam pratīkṣiṇi //MU_1,5.1//",
    "GSP27motik_1u:246": "parikhinnāsu sarvāsu rājñīṣu nṛpasadmasu / sthitāsu sāvadhānāsu rāmaceṣṭāsu sarvataḥ //MU_1,5.2//",
    "GSP27motik_1u:247": "etasminn eva kāle tu viśvāmitra iti śrutaḥ / maharṣir āgamad draṣṭuṃ tam ayodhyāṃ narādhipam //MU_1,5.3//",
    "GSP27motik_1u:248": "āgamat āgacchati sma //MT_1,5.1-3//",
    "GSP27motik_1u:249": "nanu kimartham asau āgata ity / atrāha",
    "GSP27motik_1u:250": "tasya yajño 'tha rakṣobhis tadā vilulupe kila / māyāvīryabalonmattair dharmakāmasya dhīmataḥ //MU_1,5.4//",
    "GSP27motik_1u:251": "rakṣārthaṃ tasya yajñasya draṣṭum aicchat sa pārthivam / na hi śakto hy avighnena tam āptuṃ sa muniḥ kratum //MU_1,5.5//",
    "GSP27motik_1u:252": "nanu kimarthaṃ taṃ rakṣārthaṃ draṣṭum aicchad ity / atrāha na hīti //MT_1,5.4-5//",
    "GSP27motik_1u:253": "tatas teṣāṃ vināśārtham udyatas tapasāṃ nidhiḥ / viśvāmitro mahātejā ayodhyām abhyayāt purīm //MU_1,5.6// [Rām I 17, 23]",
    "GSP27motik_1u:254": "abhyayāt abhigacchati sma //MT_1,5.6//",
    "GSP27motik_1u:255": "sa rājño darśanākāṅkṣī dvārādhyakṣān uvāca ha / śīghram ākhyāta mām prāptaṃ kauśikaṃ gādhinaḥ sutam //MU_1,5.7// [Rām I 17, 24]",
    "GSP27motik_1u:256": "haśabdaḥ nipātaḥ / kim uvāceti karmāpekṣāyām uttarārdhaṃ karmatvena kathayati śīghram iti / ākhyāta kathayata / yūyam iti śeṣaḥ / gādhinaḥ gādhirājasya //MT_1,5.7//",
    "GSP27motik_1u:257": "tasya tad vacanaṃ śrutvā dvāḥsthā rājagṛhaṃ yayuḥ / sambhrāntamanasaḥ sarve tena vākyena coditāḥ //MU_1,5.8// [Rām I 17, 25]",
    "GSP27motik_1u:258": "tena vākyena viśvāmitroktena vākyena //MT_1,5.8//",
    "GSP27motik_1u:259": "te gatvā rājabhavanaṃ viśvāmitram ṛṣiṃ tataḥ / prāptam āvedayām āsuḥ pratīhārapatiṃ tadā //MU_1,5.9// [Rām I 17, 26]",
    "GSP27motik_1u:260": "pratīhārapatiṃ dvāsthādhikāriṇam //MT_1,5.9//",
    "GSP27motik_1u:261": "athāsthānagatam bhūpaṃ rājamaṇḍalam āsthitam / samupetya tvarāyukto yāṣṭīko 'sau vyajijñapat //MU_1,5.10//",
    "GSP27motik_1u:262": "asau yāṣṭīkaḥ pratīhārapatiḥ //MT_1,5.10//",
    "GSP27motik_1u:263": "kiṃ vyajijñapad ity / atrāha",
    "GSP27motik_1u:264": "deva dvāri mahātejā bālabhāskarasannibhaḥ / jvālāruṇajaṭājūṭaḥ pumāñ śrīmān avasthitaḥ //MU_1,5.11//",
    "GSP27motik_1u:265": "spaṣṭam //MT_1,5.11//",
    "GSP27motik_1u:266": "sa cāmarapatākāḍhyaṃ sāśvebhapuruṣāyudham / kṛtavāṃs tam pradeśaṃ yas tejobhiḥ kīrṇakāñcanam //MU_1,5.12//",
    "GSP27motik_1u:267": "spaṣṭam //MT_1,5.12//",
    "GSP27motik_1u:268": "vakty asmān āśu yāṣṭīkā nivedayata rājani / viśvāmitro muniḥ prāpta ity anuddhatayā girā // MU_1,5.13//asau puruṣaḥ asmān anuddhatayā gireti vaktīti sambandhaḥ /",
    "GSP27motik_1u:269": "yāṣṭīkā ity āmantraṇam / yūyam ity adhyāhāryam //MT_1,5.13//",
    "GSP27motik_1u:270": "iti yāṣṭīkavacanam ākarṇya nṛpasattamaḥ / sa samantrī sasāmantaḥ prottasthe hemaviṣṭarāt //MU_1,5.14//",
    "GSP27motik_1u:271": "hemaviṣṭarāt suvarṇapīṭhāt //MT_1,5.14//",
    "GSP27motik_1u:272": "padātir eva mahatāṃ rājñāṃ vṛndena pālitaḥ / vasiṣṭhavāmadevābhyāṃ saha sāmantasaṃstutaḥ //MU_1,5.15//",
    "GSP27motik_1u:273": "spaṣṭam //MT_1,5.15//",
    "GSP27motik_1u:274": "jagāma tatra yatrāsau viśvāmitro mahāmuniḥ / dadarśa muniśārdūlaṃ dvārabhūmāv adhiṣṭhitam //MU_1,5.16//",
    "GSP27motik_1u:275": "spaṣṭam //MT_1,5.16//",
    "GSP27motik_1u:276": "kīdṛśaṃ dadarśety apekṣāyām āha",
    "GSP27motik_1u:277": "kenāpi kāraṇenorvītalam arkam ivāgatam / brāhmeṇa tejasākrāntaṃ kṣātreṇa ca mahaujasā //MU_1,5.17//",
    "GSP27motik_1u:278": "spaṣṭam //MT_1,5.17//",
    "GSP27motik_1u:279": "jarājaraḍhayā nityaṃ tapaḥprasararūkṣayā / jaṭāvallyā vṛtaskandhaṃ sasandhyābhram ivācalam //MU_1,5.18//",
    "GSP27motik_1u:280": "spaṣṭam //MT_1,5.18//",
    "GSP27motik_1u:281": "upaśāntaṃ ca kāntaṃ ca dīptam apratighaṃ tathā / nibhṛtaṃ corjitākāraṃ dadhānam bhāsvaraṃ vapuḥ //MU_1,5.19//",
    "GSP27motik_1u:282": "apratigham apratighātākāram / nibhṛtaṃ komalaṃ //MT_1,5.19//",
    "GSP27motik_1u:283": "peśalenātibhīmena prasannenākulena ca / gambhīreṇātipūrṇena tejasā rañjitaprajam //MU_1,5.20//",
    "GSP27motik_1u:284": "spaṣṭam //MT_1,5.20//",
    "GSP27motik_1u:285": "anantajīvitadaśāsakhīm ekām aninditām / dhārayantaṃ kare ślakṣṇāṃ vīṇām amlānamānasam //MU_1,5.21//",
    "GSP27motik_1u:286": "ślakṣṇām peśalām //MT_1,5.21//",
    "GSP27motik_1u:287": "karuṇākrāntacetastvāt prasannamadhurekṣitaiḥ / īkṣaṇair amṛteneva saṃsiñcantam imāḥ prajāḥ //MU_1,5.22//",
    "GSP27motik_1u:288": "spaṣṭam //MT_1,5.22//",
    "GSP27motik_1u:289": "sitāsitatatāpāṅgaṃ dhavalapronnatabhruvam / ānandaṃ ca bhayaṃ cāntaḥ prayacchantam avekṣituḥ //MU_1,5.23//",
    "GSP27motik_1u:290": "avekṣituḥ paśyataḥ / atipeśalatvāt ānandadānaṃ / satejaskatvāt bhayadānam //MT_1,5.23//",
    "GSP27motik_1u:291": "munim ālokya bhūpālo dūrād evānatākṛtiḥ / praṇanāma galanmaulimaṇimālitabhūtalam //MU_1,5.24//",
    "GSP27motik_1u:292": "galad ityādi kriyāviśeṣaṇam //MT_1,5.24//",
    "GSP27motik_1u:293": "munir apy avaner īśam bhāsvān iva śatakratum / tatrābhivādayāṃ cakre madhurodārayā girā //MU_1,5.25//",
    "GSP27motik_1u:294": "spaṣṭam //MT_1,5.25//",
    "GSP27motik_1u:295": "tato vasiṣṭhapramukhāḥ sarva eva dvijātayaḥ / svāgatādikrameṇainam pūjayām āsur ādṛtāḥ //MU_1,5.26//",
    "GSP27motik_1u:296": "enaṃ viśvāmitram //MT_1,5.26//",
    "GSP27motik_1u:297": "daśarathaḥ kathayati",
    "GSP27motik_1u:298": "aśaṅkitopanītena bhāsvatā darśanena te / sādho svanugṛhītāḥ smo raviṇevāmbujākarāḥ //MU_1,5.27//",
    "GSP27motik_1u:299": "aśaṅkitam śaṅkarāhitam / upanītena prāptena //MT_1,5.27//",
    "GSP27motik_1u:300": "yad anādi yad akṣubdhaṃ yad apāyavivarjitam / tad ānandasukham prāptā adya tvaddarśanān mune //MU_1,5.28//",
    "GSP27motik_1u:301": "tvaddarśanena vayam brahmānandam prāptā iti bhāvaḥ //MT_1,5.28//",
    "GSP27motik_1u:302": "adya vartāmahe nūnaṃ dharmyāṇāṃ dhuri dharmataḥ / bhavadāgamanasyeme yad vayaṃ lakṣyatāṃ gatāḥ //MU_1,5.29//",
    "GSP27motik_1u:303": "vartāmahe tiṣṭhāmaḥ / lakṣyatām āśrayatvam / viṣayatvam iti yāvat //MT_1,5.29//",
    "GSP27motik_1u:304": "evam prakathayanto 'tra rājāno 'tha maharṣayaḥ / āsaneṣu sabhāsthānam āsthāya samupāviśan //MU_1,5.30//",
    "GSP27motik_1u:305": "samupāviśan upaviṣṭāḥ //MT_1,5.30//",
    "GSP27motik_1u:306": "sa dṛṣṭvā jvalitaṃ lakṣmyā bhītas tam ṛṣim āgatam / prahṛṣṭavadano rājā svayam arghyaṃ nyavedayat //MU_1,5.31// [Rām I 17, 28]",
    "GSP27motik_1u:307": "nyavedayad arpitavān //MT_1,5.31//",
    "GSP27motik_1u:308": "sa rājñaḥ pratigṛhyārghyaṃ śāstradṛṣṭena karmaṇā / pradakṣiṇam prakurvantaṃ rājānam paryapūjayat //MU_1,5.32// [Rām I 17, 29ab (*539cd)]",
    "GSP27motik_1u:309": "spaṣṭam //MT_1,5.32//",
    "GSP27motik_1u:310": "sa rājñā pūjitas tena prahṛṣṭavadanas tadā / kuśalaṃ cāvyayaṃ caiva paryapṛcchan narādhipam //MU_1,5.33// [Rām I 17, 29cd]",
    "GSP27motik_1u:311": "spaṣṭam //MT_1,5.33//",
    "GSP27motik_1u:312": "vasiṣṭhena samāgamya prahasya munipuṅgavaḥ / yathārhaṃ cārcayitvainam papracchānāmayaṃ tataḥ //MU_1,5.34// [Rām I 17, 30ab (*541ab)]",
    "GSP27motik_1u:313": "spaṣṭam //MT_1,5.34//",
    "GSP27motik_1u:314": "kṣaṇaṃ yathārham anyo'nyam pūjayitvā sametya ca / te sarve hṛṣṭamanaso mahārājaniveśane //MU_1,5.35// [Rām I 17, 31ab (*541cd)]",
    "GSP27motik_1u:315": "spaṣṭam //MT_1,5.35//",
    "GSP27motik_1u:316": "yathocitāsanagatā mithaḥ saṃvṛddhatejasaḥ / paraspareṇa papracchuḥ sarve 'nāmayam ādarāt //MU_1,5.36//",
    "GSP27motik_1u:317": "spaṣṭam //MT_1,5.36//",
    "GSP27motik_1u:318": "upaviṣṭāya tasmai sa viśvāmitrāya dhīmate / pādyam arghyaṃ ca gāś caiva bhūyo bhūyo nyavedayat //MU_1,5.37// [Rām I *542ab;ef]",
    "GSP27motik_1u:319": "spaṣṭam //MT_1,5.37//",
    "GSP27motik_1u:320": "arcayitvā ca vidhivad viśvāmitram abhāṣata / prāñjaliḥ prayato vākyam idam prītamanā nṛpaḥ //MU_1,5.38// [Rām I *542g-j]",
    "GSP27motik_1u:321": "spaṣṭam //MT_1,5.38//",
    "GSP27motik_1u:322": "yathāmṛtasya samprāptir yathā varṣam avarṣake / [Rām I 17, 33ab]",
    "GSP27motik_1u:323": "yathāndhasyekṣaṇaprāptir bhavadāgamanaṃ tathā //MT_1,5.39//",
    "GSP27motik_1u:324": "spaṣṭam //MT_1,5.39//",
    "GSP27motik_1u:325": "yatheṣṭadhanasamparkaḥ putrajanmāprajāvataḥ / [Rām I 17, 33cd]",
    "GSP27motik_1u:326": "svapnadṛṣṭārthalābhaś ca bhavadāgamanaṃ tathā //MT_1,5.40// [Rām I *545c]",
    "GSP27motik_1u:327": "spaṣṭam //MT_1,5.40//",
    "GSP27motik_1u:328": "yathepsitena saṃyoga iṣṭasyāgamanaṃ yathā / [Rām I *544]",
    "GSP27motik_1u:329": "praṇaṣṭasya yathā lābho bhavadāgamanaṃ tathā //MT_1,5.41// [Rām I 17, 33e]",
    "GSP27motik_1u:330": "spaṣṭam //MT_1,5.41//",
    "GSP27motik_1u:331": "yathā harṣo nabhogatyā mṛtasya punar āgamāt / tathā tvadāgamād brahman svāgataṃ te mahāmune //MU_1,5.42// [Rām I 17, 33f-h (*545d)]",
    "GSP27motik_1u:332": "mṛtasya punar āgamād / ity atra yatheti śeṣaḥ / he mahāmune / te svāgatam astu //MT_1,5.42//",
    "GSP27motik_1u:333": "brahmalokanivāso hi kasya na prītim āvahet / mune tavāgamas tadvat satyam eva bravīmi te //MU_1,5.43// [Rām I *545ef;*546]",
    "GSP27motik_1u:334": "spaṣṭam //MT_1,5.43//",
    "GSP27motik_1u:335": "kaś ca te paramaḥ kāmaḥ kiṃ ca te karavāṇy aham / pātrabhūto 'si me vipra prāptaḥ paramadhārmikaḥ //MU_1,5.44// [Rām I 17, 34a-d]",
    "GSP27motik_1u:336": "he vipra / asi tvaṃ / me pātrabhūtaḥ prāptaḥ //MT_1,5.44//",
    "GSP27motik_1u:337": "pūrvaṃ rājarṣiśabdena tapasā dyotitaprajaḥ / brahmarṣitvam anu prāptaḥ pūjyo 'si bhagavan mama //MU_1,5.45// [Rām I 17, 35]",
    "GSP27motik_1u:338": "he bhagavan / pūrvaṃ rājarṣiśabdenaiva pūjyaḥ / anu paścāt / tapasā dyotitaprajaḥ san / brahmarṣitvam prāptaḥ tvam / mama pūjyaḥ asi //MT_1,5.45//",
    "GSP27motik_1u:339": "gaṅgājalābhiṣekeṇa yathā prītir bhaven mama / tathā tvaddarśanāt prītir antaḥ śītayatīva mām //MU_1,5.46// [Rām I *551a-c]",
    "GSP27motik_1u:340": "antaḥ manasi //MT_1,5.46//",
    "GSP27motik_1u:341": "vigatecchābhayakrodho vītarāgo nirāmayaḥ / idam atyadbhutam brahman yad bhavān mām upāgataḥ //MU_1,5.47//",
    "GSP27motik_1u:342": "mām upāgamānarham iti bhāvaḥ //MT_1,5.47//",
    "GSP27motik_1u:343": "śubhakṣetragataṃ cāham ātmānam apakalmaṣam / [Rām I 17, 36c]",
    "GSP27motik_1u:344": "candrabimba ivonmagnaṃ vedmi vedyavidāṃ vara //MT_1,5.48//",
    "GSP27motik_1u:345": "unmagnam uditam //MT_1,5.48//",
    "GSP27motik_1u:346": "sākṣād iva brahmaṇo me tavābhyāgamanam matam / pūto 'smy anugṛhīto 'smi tavābhyāgamanān mune //MU_1,5.49// [Rām I *555]",
    "GSP27motik_1u:347": "spaṣṭam //MT_1,5.49//",
    "GSP27motik_1u:348": "tvadāgamanapuṇyena sādho yad anurañjitam / adya me saphalaṃ janma jīvitaṃ tat sujīvitam //MU_1,5.50// [Rām I 17, 34ef]",
    "GSP27motik_1u:349_0": "tvadāgamanāt utpannena puṇyena / me janma me jīvitaṃ ca / yat anurañjitam svoparaktaṃ kṛtaṃ / tat tato hetoḥ / me janma saphalam",
    "GSP27motik_1u:349_1": "bhavati / me jīvitaṃ sujīvitam bhavati //MT_1,5.50 //",
    "GSP27motik_1u:350": "tvām ihābhyāgataṃ dṛṣṭvā pratipūjya praṇamya ca / [Rām I *552]",
    "GSP27motik_1u:351": "ātmany eva namāmy antar dṛṣṭendur jaladhir yathā //MT_1,5.51//",
    "GSP27motik_1u:352": "spaṣṭam //MT_1,5.51//",
    "GSP27motik_1u:353": "yat kāryaṃ yena cārthena prāpto 'si munipuṅgava / kṛtam ity eva tad viddhi mānyo 'si hi bhṛśam mama //MU_1,5.52// [Rām I *557]",
    "GSP27motik_1u:354": "spaṣṭam //MT_1,5.52//",
    "GSP27motik_1u:355": "svakāryeṇa vimarśaṃ tvaṃ kartum arhasi kauśika / bhagavan nāsty adeyaṃ hi tvayi yat pratipadyate //MU_1,5.53// [Rām I 17, 38ab (*558)]",
    "GSP27motik_1u:356_0": "he kauśika / tvaṃ / svakāryeṇa saha vimarśaṃ kartum arhasi kim mama kāryam astīti vicāraṃ kartum arhasīti bhāvaḥ / nanu kimartham",
    "GSP27motik_1u:356_1": "ahaṃ svakāryeṇa saha vimarśaṃ karomīty / atrāha bhagavann iti / hi yasmāt / he bhagavan / tvayi yat pratipadyate upayujyate /",
    "GSP27motik_1u:356_2": "tat adeyaṃ nāsti / tad dadāmy evety arthaḥ //MT_1,5.53 //",
    "GSP27motik_1u:357": "kāryasya ca vicāraṃ tvaṃ kartum arhasi dharmataḥ / kartā cāham aśeṣaṃ te daivatam paramam bhavān //MU_1,5.54// [Rām I 17, 38]",
    "GSP27motik_1u:358": "spaṣṭam //MT_1,5.54//",
    "GSP27motik_1u:359": "sargāntaślokena daśarathavinayoktyā muner harṣagamanaṃ kathayati",
    "GSP27motik_1u:360": "idam atimadhuraṃ niśamya vākyaṃ śrutisukham arthavidā vinītam uktam / prathitaguṇavaśād guṇair viśiṣṭaṃ munivṛṣabhaḥ paramaṃ jagāma harṣam //MU_1,5.55// [Rām I 17, 39]",
    "GSP27motik_1u:361_0": "atimadhuram utkṛṣṭamadhurākhyaguṇaviśiṣṭaṃ / śrutisukhaṃ karṇasukham / arthavidā paramārthajñena daśarathena / vinītaṃ savinayaṃ",
    "GSP27motik_1u:361_1": "yathā bhavati tathoktaṃ kathitaṃ / tathā prathitāḥ ye guṇāḥ vākyaguṇās / tadvaśāt guṇaiḥ viśiṣṭam / prathitaguṇaviśiṣṭam",
    "GSP27motik_1u:361_2": "iti yāvat / īdṛśaṃ vākyaṃ niśamya saḥ munivṛṣabhaḥ muniśreṣṭhaḥ kauśikaḥ / paramaṃ harṣaṃ jagāma / dātṛvinayena hi arthino",
    "GSP27motik_1u:361_3": "mahān harṣo jāyate / iti śivam //MT_1,5.55 //",
    "GSP27motik_1u:362": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe pañcamaḥ sargaḥ // 1,5 //",
    "GSP27motik_1u:363": "tac chrutvā rājasiṃhasya vākyam adbhutavistaram / hṛṣṭaromā mahātejā viśvāmitro 'bhyabhāṣata //MU_1,6.1// [Rām I 18, 1]",
    "GSP27motik_1u:364": "spaṣṭam //MT_1,6.1//",
    "GSP27motik_1u:365": "sadṛśaṃ rājaśārdūla tavaivaitan mahītale / mahāvaṃśaprasūtasya vasiṣṭhavaśavartinaḥ //MU_1,6.2// [Rām I 18, 2]",
    "GSP27motik_1u:366": "tavaiva na tv anyasyety arthaḥ //MT_1,6.2//",
    "GSP27motik_1u:367": "yat tu me hṛdgataṃ vākyaṃ tasya kāryavinirṇayam / kuru tvaṃ rājaśārdūla dharmaṃ samanupālaya //MU_1,6.3// [Rām I 18, 3]",
    "GSP27motik_1u:368_0": "tuśabdaḥ vākyavācyasya kāryasyātikaṣṭaṃ sampādanīyatāṃ dyotayati / tasya kāryanirṇayam hṛdgatavākyavācyakāryanirṇayam ity",
    "GSP27motik_1u:368_1": "arthaḥ / nanu kimarthaṃ karomīty / atrāha dharmam iti / tavānena dharmapālanam bhaviṣyatīti bhāvaḥ //MT_1,6.3 //",
    "GSP27motik_1u:369": "hṛdgataṃ vākyam prakaṭīkaroti",
    "GSP27motik_1u:370": "ahaṃ niyamam ātiṣṭhe siddhyartham puruṣarṣabha / tasya vighnakarā ghorā rākṣasā mama saṃsthitāḥ //MU_1,6.4// [Rām I 18, 4]",
    "GSP27motik_1u:371": "ātiṣṭhe āśrayāmi //MT_1,6.4//",
    "GSP27motik_1u:372": "yadā yadā tu yajñena yaje 'haṃ vibudhavrajam / tadā tadā me yajñaṃ taṃ vinighnanti niśācarāḥ //MU_1,6.5//",
    "GSP27motik_1u:373": "yaje pūjayāmi //MT_1,6.5//",
    "GSP27motik_1u:374": "bahuśo vihite tasmin mama rākṣasanāyakāḥ / akiraṃs te mahīṃ yāge māṃsena rudhireṇa ca //MU_1,6.6// [Rām I 18, 5 (*562)]",
    "GSP27motik_1u:375": "spaṣṭam //MT_1,6.6//",
    "GSP27motik_1u:376": "avadhūte tathābhūte tasmin yāgakadambake / kṛtaśramo nirutsāhas tasmād deśād apāgamam //MU_1,6.7// [Rām I 18, 6]",
    "GSP27motik_1u:377": "apāgamam apagataḥ //MT_1,6.7//",
    "GSP27motik_1u:378": "na ca me krodham utsraṣṭum buddhir bhavati pārthiva / tathābhūtaṃ hi tat karma na śāpas tasya vidyate //MU_1,6.8// [Rām I 18, 7]",
    "GSP27motik_1u:379": "śāpadānena sa yajñaḥ naśyatīti bhāvaḥ //MT_1,6.8//",
    "GSP27motik_1u:380": "īdṛśī ca kṣamā rājan mama tasmin mahākratau / tvatprasādād avighnena prāpayeyam mahāphalam //MU_1,6.9//",
    "GSP27motik_1u:381": "he rājan / ataḥ mama tasmin mahākratau īdṛśī kṣamā bhavati / ataḥ aham mahāphalam taṃ kratuṃ / tvatprasādāt prāpayeyam prāpnuyām / prāpayeyam iti svārthe ṇic ārṣaḥ //MT_1,6.9//",
    "GSP27motik_1u:382": "trātum arhasi mām ārtaṃ śaraṇārthinam āgatam / arthināṃ yan nirāśatvaṃ satām abhibhavo hi saḥ //MU_1,6.10//",
    "GSP27motik_1u:383": "spaṣṭam //MT_1,6.10//",
    "GSP27motik_1u:384": "nanu kena prakāreṇāhaṃ tvattrāṇaṃ karomīty / atrāha",
    "GSP27motik_1u:385": "tavāsti tanayaḥ śrīmān dṛptaśārdūlavikramaḥ / mahendrasadṛśo vīro rāmo rakṣovidāraṇaḥ //MU_1,6.11//",
    "GSP27motik_1u:386": "spaṣṭam //MT_1,6.11//",
    "GSP27motik_1u:387": "nanu tataḥ kim ity / atrāha",
    "GSP27motik_1u:388": "tam putraṃ rājaśārdūla rāmaṃ satyaparākramam / kākapakṣadharaṃ śūraṃ jyeṣṭham me dātum arhasi //MU_1,6.12// [Rām I 18, 8]",
    "GSP27motik_1u:389": "tenaiva rakṣāparaparyāyaṃ trāṇam me bhaviṣyatīti bhāvaḥ //MT_1,6.12//",
    "GSP27motik_1u:390": "nanu kathaṃ śiśurūpo 'sau rākṣasebhyas tava makhaṃ rakṣiṣyatīty / atrāha",
    "GSP27motik_1u:391": "śakto hy eṣa mayā gupto divyena svena tejasā / rākṣasā ye 'pakartāras teṣām mūrdhavinigrahe //MU_1,6.13// [Rām I 18, 9]",
    "GSP27motik_1u:392": "spaṣṭam //MT_1,6.13//",
    "GSP27motik_1u:393": "śreyaś cāsmin kariṣyāmi bahurūpam anantakam / trayāṇām api lokānāṃ yena pūjyo bhaviṣyati //MU_1,6.14// [Rām I 18, 10]",
    "GSP27motik_1u:394": "spaṣṭam //MT_1,6.14//",
    "GSP27motik_1u:395": "nanu katham asau tādṛśānāṃ rākṣasānām puraḥ sthātuṃ śaknotīty / atrāha",
    "GSP27motik_1u:396": "na ca tena samāsādya sthātuṃ śaktā niśācarāḥ / [Rām I 18, 11ab]",
    "GSP27motik_1u:397": "kruddhaṃ kesariṇaṃ dṛṣṭvā raṇe vana ivaiṇakāḥ //MT_1,6.15//",
    "GSP27motik_1u:398": "tena iti dvitīyāsthāne tṛtīyā ārṣī //MT_1,6.15//",
    "GSP27motik_1u:399": "teṣāṃ ca nānyaḥ kākutsthād yoddhum utsahate pumān / [Rām I 18, 11cd]",
    "GSP27motik_1u:400": "ṛte kesariṇaḥ kruddhān mattānāṃ kariṇām iva //MT_1,6.16//",
    "GSP27motik_1u:401": "spaṣṭam //MT_1,6.16//",
    "GSP27motik_1u:402": "vīryotsiktā hi te pāpāḥ kālakūṭopamā raṇe / [Rām I 18, 12ab]",
    "GSP27motik_1u:403": "kharadūṣaṇayor bhṛtyāḥ kṛtāntāḥ kupitā iva //MT_1,6.17//",
    "GSP27motik_1u:404": "spaṣṭam //MT_1,6.17//",
    "GSP27motik_1u:405": "rāmasya rājaśārdūla sahiṣyante na sāyakān / [Rām I 18, 12cd]",
    "GSP27motik_1u:406": "anāratāgatā dhārā jaladasyeva pāṃsavaḥ //MT_1,6.18//",
    "GSP27motik_1u:407": "spaṣṭam //MT_1,6.18//",
    "GSP27motik_1u:408": "na ca putragataṃ snehaṃ kartum arhasi pārthiva / [Rām I 18, 13ab]",
    "GSP27motik_1u:409": "na tad asti jagaty asmin yan na deyam mahātmanaḥ //MT_1,6.19//",
    "GSP27motik_1u:410": "spaṣṭam //MT_1,6.19//",
    "GSP27motik_1u:411": "hanta nūnaṃ vijānāmi hatāṃs tān viddhi rākṣasān / [Rām I 18, 13cd]",
    "GSP27motik_1u:412": "na hy asmadādayaḥ prājñāḥ sandigdhe sampravṛttayaḥ //MT_1,6.20//",
    "GSP27motik_1u:413_0": "hanta harṣe / nūnaṃ niścaye / ahaṃ tān rākṣasān hatān jānāmi / tvam api viddhi / nanu katham ahaṃ tvatkathanamātreṇa jānāmīty /",
    "GSP27motik_1u:413_1": "atrāha na hīti / saṃ samyak / pravṛttiḥ / yeṣāṃ / te tādṛśāḥ //MT_1,6.20 //",
    "GSP27motik_1u:414": "ahaṃ vedmi mahātmānaṃ rāmaṃ rājīvalocanam / vasiṣṭhaś ca mahātejā ye cānye dīrghadarśinaḥ //MU_1,6.21// [Rām I 18, 14]",
    "GSP27motik_1u:415": "spaṣṭam //MT_1,6.21//",
    "GSP27motik_1u:416": "yadi dharmo mahattvaṃ ca yaśas te manasi sthitam / tan mahyaṃ svam abhipretam ātmajaṃ dātum arhasi //MU_1,6.22// [Rām I 18, 15]",
    "GSP27motik_1u:417": "manasi sthitaṃ kāṅkṣitam / abhipretam proktaṃ kāryārtham iṣṭam //MT_1,6.22//",
    "GSP27motik_1u:418": "daśarātraś ca me yajño yasmin rāmeṇa rākṣasāḥ / [Rām I 18, 17cd]",
    "GSP27motik_1u:419": "hantavyā vighnakartāro mama yajñasya vairiṇaḥ //MT_1,6.23//",
    "GSP27motik_1u:420": "spaṣṭam //MT_1,6.23//",
    "GSP27motik_1u:421": "atrābhyanujñāṃ kākutstha dadatām tava mantriṇaḥ / vasiṣṭhapramukhāḥ sarve tena rāmaṃ visarjaya //MU_1,6.24// [Rām I 18, 16]",
    "GSP27motik_1u:422": "spaṣṭam //MT_1,6.24//",
    "GSP27motik_1u:423": "nātyeti kālaḥ kālajña yathāyam mama rāghava / tathā kuruṣva bhadraṃ te mā ca śoke manaḥ kṛthāḥ //MU_1,6.25// [Rām I 18, 18]",
    "GSP27motik_1u:424": "atyeti gacchati //MT_1,6.25//",
    "GSP27motik_1u:425": "kāryam aṇv api kāle tu kṛtam ety upakāratām / mahad apy upakāreṇa riktatām ety akālataḥ //MU_1,6.26//",
    "GSP27motik_1u:426": "akālataḥ akāle //MT_1,6.26//",
    "GSP27motik_1u:427": "ity evam uktvā dharmātmā dharmārthasahitaṃ vacaḥ / virarāma mahātejā viśvāmitro munīśvaraḥ //MU_1,6.27// [Rām I 18, 19]",
    "GSP27motik_1u:428": "spaṣṭam //MT_1,6.27//",
    "GSP27motik_1u:429": "sargāntaślokena daśarathatūṣṇīmbhāvaṃ kathayati",
    "GSP27motik_1u:430": "śrutvā vaco munivarasya mahāprabhāvas tūṣṇīm atiṣṭhad upapannam idaṃ sa vaktum / no yuktiyuktakathanena vinaiti toṣaṃ dhīmān apūritamano'bhimataś ca lokaḥ //MU_1,6.28//",
    "GSP27motik_1u:431_0": "mahāprabhāvo mahānubhāvayuktaḥ / sa daśarathaḥ / munivarasya viśvāmitrasya / vacaḥ śrutvā tūṣṇīm atiṣṭḥat / no kiñcid apy",
    "GSP27motik_1u:431_1": "uktavān ity arthaḥ / idaṃ tūṣṇīm āsanam / upapannaṃ yuktam / bhavati / yataḥ dhīmān buddhiyuktaḥ / yuktiyuktakathanena vinā",
    "GSP27motik_1u:431_2": "vaktuṃ kathayituṃ toṣaṃ naiti / na kathayatīty arthaḥ / lokaś ca lokas tu / apūritamano'bhilaṣitaḥ vaktuṃ toṣaṃ naiti / ataḥ",
    "GSP27motik_1u:431_3": "yuktirahitaṃ viśvāmitrasya vākyaṃ śrutvā daśarathaḥ tuṣṇīm abhūd iti bhāvaḥ / iti śivam //MT_1,6.28 //",
    "GSP27motik_1u:432": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ṣaṣṭhaḥ sargaḥ // 1,6 //",
    "GSP27motik_1u:433": "tac chrutvā rājaśārdūlo viśvāmitrasya bhāṣitam / muhūrtam āsīn niśceṣṭaḥ sadainyaṃ caivam abravīt //MU_1,7.1// [Rām I 19, 1]",
    "GSP27motik_1u:434": "spaṣṭam //MT_1,7.1//",
    "GSP27motik_1u:435": "ūnaṣoḍaśavarṣo 'yaṃ rāmo rājīvalocanaḥ / na yuddhayogyatām asya paśyāmi saha rākṣasaiḥ //MU_1,7.2// [Rām I 19, 2]",
    "GSP27motik_1u:436": "spaṣṭam //MT_1,7.2//",
    "GSP27motik_1u:437": "iyam akṣauhiṇī pūrṇā yasyāḥ patir aham prabho / tayā parivṛto yuddhaṃ dāsyāmi piśitāśinām //MU_1,7.3// [Rām I 19, 3]",
    "GSP27motik_1u:438": "piśitāśināṃ rākṣasānām //MT_1,7.3//",
    "GSP27motik_1u:439": "ime hi śūrā vikrāntā bhṛtyā astraviśāradāḥ / [Rām I 19, 4ab]",
    "GSP27motik_1u:440": "ahaṃ caiṣāṃ dhanuṣpāṇir goptā samaramūrdhani //MT_1,7.4//",
    "GSP27motik_1u:441": "[Rām I 19, 5ab]",
    "GSP27motik_1u:442": "spaṣṭam //MT_1,7.4//",
    "GSP27motik_1u:443": "ebhiḥ saha tavārīṇām mahendramahatām api / dadāmi yuddham mattānāṃ kariṇām iva kesarī //MU_1,7.5//",
    "GSP27motik_1u:444": "hi yasmād / ete bhṛtyā bhavanti / aham caiṣāṃ samaramūrdhani goptāsmi / ataḥ aham ebhiḥ saha tavārīṇāṃ yuddhaṃ dadāmīti sambandhaḥ //MT_1,7.5//",
    "GSP27motik_1u:445": "bālo rāmas tv anīkeṣu na jānāti balābalam / [Rām I 19, 7ab]",
    "GSP27motik_1u:446": "antaḥpurād ṛte dṛṣṭā nānenānyā raṇāvaniḥ //MT_1,7.6//",
    "GSP27motik_1u:447": "spaṣṭam //MT_1,7.6//",
    "GSP27motik_1u:448": "na cāstraiḥ paramair yukto na ca yuddhaviśāradaḥ / na bhaṭabhrūkuṭīnāṃ ca tajjñaḥ samaramūrdhasu //MU_1,7.7//",
    "GSP27motik_1u:449": "eṣa iti śeṣaḥ //MT_1,7.7//",
    "GSP27motik_1u:450": "kevalam puṣpaṣaṇḍeṣu nagaropavaneṣu ca / udyānavanakuñjeṣu sadaiva pariśīlitaḥ //MU_1,7.8//",
    "GSP27motik_1u:451": "spaṣṭam //MT_1,7.8//",
    "GSP27motik_1u:452": "vihartum eṣa jānāti saha rājakumārakaiḥ / kīrṇapuṣpopakārāsu svakāsv ajirabhūmiṣu //MU_1,7.9//",
    "GSP27motik_1u:453": "spaṣṭam //MT_1,7.9//",
    "GSP27motik_1u:454": "adya tv atitarām brahman mama bhāgyaviparyayāt / himenevāhataḥ padmas sampanno haritaḥ kṛśaḥ //MU_1,7.10//",
    "GSP27motik_1u:455": "haritaḥ pāṇḍuḥ //MT_1,7.10//",
    "GSP27motik_1u:456": "nāttum annāni śaknoti na vihartuṃ gṛhāvanau / antaḥkhedaparītātmā tūṣṇīṃ tiṣṭhati kevalam //MU_1,7.11//",
    "GSP27motik_1u:457": "attum bhakṣitum //MT_1,7.11//",
    "GSP27motik_1u:458": "sadāraḥ sahabhṛtyo 'haṃ tatkṛte munināyaka / śaradīva payovāho nūnaṃ niḥsahatāṃ gataḥ //MU_1,7.12//",
    "GSP27motik_1u:459": "niḥsahatām utkṛśatāṃ / soḍhum aśaktatvam //MT_1,7.12//",
    "GSP27motik_1u:460": "īdṛśo 'sau suto bāla ādhinā vivaśīkṛtaḥ / kathaṃ dadāmi taṃ tubhyaṃ yoddhuṃ saha niśācaraiḥ //MU_1,7.13//",
    "GSP27motik_1u:461": "spaṣṭam //MT_1,7.13//",
    "GSP27motik_1u:462": "api bālāṅganāsaṅgād api sādho sudhārasāt / rājyād api sukhāyaiṣa putrasneho mahāmate //MU_1,7.14//",
    "GSP27motik_1u:463": "spaṣṭam //MT_1,7.14//",
    "GSP27motik_1u:464": "ye durantā mahārambhās triṣu lokeṣu khedadāḥ / putrasnehena santo 'pi kurvate te na saṃśrayam //MU_1,7.15//",
    "GSP27motik_1u:465": "santaḥ api sthitā api / saṃśrayaṃ sthitiṃ / putrasnehena te vismṛtiṃ gacchantīti bhāvaḥ //MT_1,7.15//",
    "GSP27motik_1u:466": "asavo 'tha dhanaṃ dārās tyajyante mānavaiḥ sukham / na putrā muniśārdūla svabhāvo hy eṣa jantuṣu //MU_1,7.16//",
    "GSP27motik_1u:467": "spaṣṭam //MT_1,7.16//",
    "GSP27motik_1u:468": "rākṣasāḥ krūrakarmāṇaḥ kūṭayuddhaviśāradāḥ / [Rām I 19, 7ef]",
    "GSP27motik_1u:469": "rāmas tān yodhayatv ittham uktir evātiduḥsahā //MT_1,7.17//",
    "GSP27motik_1u:470": "kūṭayuddhaṃ chalayuddham / uktir eveti anuṣṭhānasya kā katheti bhā-vaḥ //MT_1,7.17//",
    "GSP27motik_1u:471": "viprayukto hi rāmeṇa muhūrtam api notsahe / jīvituṃ jīvitākāṅkṣī na rāmaṃ netum arhasi //MU_1,7.18// [Rām I 19, 8]",
    "GSP27motik_1u:472": "notsahe samartho na bhavāmi / jīvituṃ jīvanakriyākartṛtām anubhavitum / jīvitākāṅkṣī mama jīvitākāṅkṣīty arthaḥ //MT_1,7.18//",
    "GSP27motik_1u:473": "navavarṣasahasrāṇi mama yātāni kauśika / duḥkhenotpāditās tv ete catvāraḥ putrakā mayā //MU_1,7.19// [Rām I 19, 10]",
    "GSP27motik_1u:474": "anukampitāḥ putrāḥ putrakāḥ //MT_1,7.19//",
    "GSP27motik_1u:475": "pradhānabhūtas teṣv eṣu rāmaḥ kamalalocanaḥ / taṃ vinā te trayo 'py anye dhārayanti na jīvitam //MU_1,7.20//",
    "GSP27motik_1u:476": "spaṣṭam //MT_1,7.20//",
    "GSP27motik_1u:477": "sa eva rāmo bhavatā nīyate rākṣasān prati / yadi tat putrahīnaṃ tvam mṛtam evāśu viddhi mām //MU_1,7.21//",
    "GSP27motik_1u:478": "spaṣṭam //MT_1,7.21//",
    "GSP27motik_1u:479": "caturṇām ātmajānāṃ hi prītir atra hi me parā / jyeṣṭhaṃ dharmamayaṃ tasmān na rāmaṃ netum arhasi //MU_1,7.22// [Rām I 19, 11]",
    "GSP27motik_1u:480": "nirdhāraṇe ṣaṣṭhī //MT_1,7.22//",
    "GSP27motik_1u:481": "niśācarabalaṃ hantum mune yadi tavepsitam / caturaṅgasamāyuktaṃ mayā saha balaṃ naya //MU_1,7.23//",
    "GSP27motik_1u:482": "spaṣṭam //MT_1,7.23//",
    "GSP27motik_1u:483": "kiṃvīryā rākṣasās te tu kasya putrāḥ kathaṃ ca te / kiyatpramāṇāḥ ke caite iti varṇaya me sphuṭam //MU_1,7.24// [Rām I 19, 12]",
    "GSP27motik_1u:484": "spaṣṭam //MT_1,7.24//",
    "GSP27motik_1u:485": "kathaṃ tena prahartavyaṃ teṣāṃ rāmeṇa rākṣasām / / māmakair vā balair brahman mayā vā kūṭayodhinām //MU_1,7.25// [Rām I 19, 13]",
    "GSP27motik_1u:486": "rāmasyāgre sthitatvābhāvāt tenety uktam //MT_1,7.25//",
    "GSP27motik_1u:487": "sarvam me śaṃsa bhagavan yathā teṣām mayā raṇe / sthātavyaṃ duṣṭasattvānāṃ vīryotsiktā hi rākṣasāḥ //MU_1,7.26// [Rām I 19, 14]",
    "GSP27motik_1u:488": "spaṣṭam //MT_1,7.26//",
    "GSP27motik_1u:489": "śrūyate hi mahāvīro rāvaṇo nāma rākṣasaḥ / sākṣād vaiśravaṇabhrātā putro viśravaso muneḥ //MU_1,7.27// [Rām I 19, 17]",
    "GSP27motik_1u:490": "spaṣṭam //MT_1,7.27//",
    "GSP27motik_1u:491": "astu saḥ / tataḥ kim ity / atrāha",
    "GSP27motik_1u:492": "sa cet tava makhe vighnaṃ karoti kila durmatiḥ / tat saṅgrāme na śaktāḥ 'smo vayaṃ tasya durātmanaḥ //MU_1,7.28// [Rām I 19, 19cd]",
    "GSP27motik_1u:493": "tat tadā //MT_1,7.28//",
    "GSP27motik_1u:494": "nanu katham asau tādṛgvīryaḥ astīty / atrāha",
    "GSP27motik_1u:495": "kāle kāle pṛthag brahman bhūrivīryavibhūtayaḥ / / bhūteṣv abhyudayaṃ yānti pralīyante ca kālataḥ //MU_1,7.29//",
    "GSP27motik_1u:496": "bhūrivīryavibhūtayaḥ mahadvīryasampadyuktāḥ / bhūteṣv iti nirdhāraṇe sap-tamī //MT_1,7.29//",
    "GSP27motik_1u:497": "adyāsmiṃs te vayaṃ kāle rāvaṇādiṣu śatruṣu / na samarthāḥ puraḥ sthātuṃ niyater eṣa niścayaḥ //MU_1,7.30//",
    "GSP27motik_1u:498": "spaṣṭam //MT_1,7.30//",
    "GSP27motik_1u:499": "tasmāt prasādaṃ dharmajña kuru tvaṃ mama putrake / mama caivālpabhāgyasya bhavān hy asamadaivatam //MU_1,7.31// [Rām I 19, 20]",
    "GSP27motik_1u:500": "alpabhāgyasyeti / anyathā tvaṃ rāmaṃ na yācitavān iti bhāvaḥ //MT_1,7.31//",
    "GSP27motik_1u:501": "devadānavagandharvā yakṣaplavagapannagāḥ / na śaktā rāvaṇaṃ yoddhuṃ kiṃ punaḥ puruṣā yudhi //MU_1,7.32//",
    "GSP27motik_1u:502": "spaṣṭam //MT_1,7.32//",
    "GSP27motik_1u:503": "mahāvīryavatāṃ vīryam ādatte sa sudhābhujām / tena sārdhaṃ na śaktā smas saṃyuge tasya vāvarāḥ //MU_1,7.33// [Rām I 19, 22a-d]",
    "GSP27motik_1u:504": "ādatte gṛhṇāti / pratibadhnātīti yāvat / mahāvīryān sudhābhujo 'py asau vīryarahitān karotīti bhāvaḥ / avarās tadapekṣayā nīcāḥ / vāśabdaḥ pādapūraṇārthaḥ //MT_1,7.33//",
    "GSP27motik_1u:505": "nanu rāmasya sajjanatvenaivāvaśyaṃ jayaḥ syād ity / atrāha",
    "GSP27motik_1u:506": "ayam anyatamaḥ kālaḥ pelavīkṛtasajjanaḥ / rāghavo 'pi gato dainyaṃ yatra vārdhakajarjaraḥ //MU_1,7.34//",
    "GSP27motik_1u:507": "apiśabdaḥ rāghavasya mahāsajjanatvaṃ dyotayati / vārdhakeneva jarjaraḥ vārdhakajarjaraḥ //MT_1,7.34//",
    "GSP27motik_1u:508": "atha vā lavaṇam brahman yajñaghnaṃ tam madhoḥ sutam / kathaya tvaṃ suraprakhya kveva mokṣyāmi putrakam //MU_1,7.35//",
    "GSP27motik_1u:509_0": "atha vā madhoḥ sutaṃ taṃ prasiddhaṃ / yajñaghnaṃ lavaṇaṃ yoddhuṃ na śaktāḥ smaḥ iti vyavahitādhyāhṛtaiḥ saha sambandhaḥ /",
    "GSP27motik_1u:509_1": "lavaṇo 'pi cet tava yajñavighnakārī asti tam api yoddhuṃ na śaktāḥ sma iti bhāvaḥ / he suraprakhya / tvaṃ kathaya / ahaṃ",
    "GSP27motik_1u:509_2": "putrakaṃ kveva kutreva / mokṣyāmi / na mokṣyāmīti bhāvaḥ //MT_1,7.35 //",
    "GSP27motik_1u:510": "atha necchasi ced brahmaṃs tad vidheyo 'ham eva te / anyathā tu na paśyāmi śāśvataṃ jayam ātmanaḥ //MU_1,7.36//",
    "GSP27motik_1u:511_0": "atha pakṣāntare / tvam putrāmokṣaṇaṃ cet yadi / necchasi / tad ahaṃ te tava / vidheyaḥ āyattaḥ / evāsmi / tadā aham evāgacchāmīty",
    "GSP27motik_1u:511_1": "arthaḥ / anyathā sahajavicāre kriyamāṇe / aham ātmanaḥ śāśvataṃ jayaṃ na paśyāmi / na jānāmīty arthaḥ //MT_1,7.36 //",
    "GSP27motik_1u:512": "sargāntaślokena daśarathavacanam upasaṃharati",
    "GSP27motik_1u:513": "ity uktvā mṛduvacanam bhayākulo 'sāv ālole munimatasaṃśaye nimagnaḥ / nājñāsīt kaṇam api niścayaṃ mahātmā prodvīcāv iva jaladhau samuhyamānaḥ //MU_1,7.37//",
    "GSP27motik_1u:514_0": "munimatasya saṃśaye 'nuṣṭhānānanuṣṭhānarūpe sandehe / magnaḥ / ata eva bhayākulaḥ / mahātmā asau daśarathaḥ / ity evaṃ /",
    "GSP27motik_1u:514_1": "mṛduvacanaṃ komalavacanam / uktvā / kaṇam api stokam api / niścayaṃ na ajñāsīt na jñātavān / asau kathambhūtaḥ iva / prodvīcau",
    "GSP27motik_1u:514_2": "jaladhau samuhyamāna iva / jaladhau samuhyamāno 'pi kutra gacchāmīti niścayaṃ na jānātīti śivam //MT_1,7.37 //",
    "GSP27motik_1u:515": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe saptamaḥ sargaḥ // 1,7 //",
    "GSP27motik_1u:516": "tac chrutvā vacanaṃ tasya snehaparyākulākṣaram / samanyuḥ kauśiko vākyam pratyuvāca mahīpatim //MU_1,8.1// [Rām I 20, 1]",
    "GSP27motik_1u:517": "tasya daśarathasya //MT_1,8.1//",
    "GSP27motik_1u:518": "viśvāmitraḥ kathayati",
    "GSP27motik_1u:519": "kariṣyāmīti saṃśrutya pratijñāṃ hātum icchasi / [Rām I 20, 2ab]",
    "GSP27motik_1u:520": "sattvavān kesarī bhūtvā mṛgatām abhivāñchasi //MT_1,8.2//",
    "GSP27motik_1u:521": "spaṣṭam //MT_1,8.2//",
    "GSP27motik_1u:522": "rāghavānām ayukto 'yaṃ kulasyāsya viparyayaḥ / [Rām I 20, 2cd]",
    "GSP27motik_1u:523": "na kadācana jāyante śītāṃśau kṛṣṇaraśmayaḥ //MT_1,8.3//",
    "GSP27motik_1u:524": "nanu kathaṃ rāghavānāṃ kulasyāyaṃ viparyayaḥ ayukto bhavatīty / atra dṛṣṭāntam āha / na kadācaneti //MT_1,8.3//",
    "GSP27motik_1u:525": "yadi tvaṃ na kṣamo rājan gamiṣyāmi yathāgataḥ / hīnapratijñaḥ kākutstha sukhī bhava sabāndhavaḥ //MU_1,8.4// [Rām I 20, 3]",
    "GSP27motik_1u:526": "spaṣṭam //MT_1,8.4//",
    "GSP27motik_1u:527": "śrīvālmīkiḥ bharadvājam prati kathayati",
    "GSP27motik_1u:528": "tasmin kopaparīte 'tha viśvāmitre mahātmani / cacāla vasudhā kṛtsnā surāś ca bhayam āviśan //MU_1,8.5// [Rām I 20, 4]",
    "GSP27motik_1u:529": "spaṣṭam //MT_1,8.5//",
    "GSP27motik_1u:530": "krodhābhibhūtaṃ vijñāya jaganmitram mahāmunim / dhṛtimān suvrato dhīmān vasiṣṭho vākyam abravīt //MU_1,8.6// [Rām I 20, 5]",
    "GSP27motik_1u:531": "jaganmitraṃ viśvāmitram //MT_1,8.6//",
    "GSP27motik_1u:532": "śrīvasiṣṭhaḥ kathayati",
    "GSP27motik_1u:533": "ikṣvākūṇāṃ kule jātaḥ sākṣād dharma ivāparaḥ / [Rām I 20, 6ab]",
    "GSP27motik_1u:534": "bhavān daśarathaḥ śrīmāṃs trailokye guṇabhūṣitaḥ //MT_1,8.7//",
    "GSP27motik_1u:535": "spaṣṭam //MT_1,8.7//",
    "GSP27motik_1u:536": "nītimān suvrato bhūtvā na dharmaṃ hātum arhasi / [Rām I 20, 6cd]",
    "GSP27motik_1u:537": "munes tribhuvaneśasya vacanaṃ kartum arhasi //MT_1,8.8//",
    "GSP27motik_1u:538": "spaṣṭam / yugmam //MT_1,8.8//",
    "GSP27motik_1u:539": "triṣu lokeṣu vikhyāto dharmeṇa yaśasā yutaḥ / svadharmam pratipadyasva na dharmaṃ hātum arhasi //MU_1,8.9// [Rām I 20, 7]",
    "GSP27motik_1u:540": "pratipadyasva svīkuru //MT_1,8.9//",
    "GSP27motik_1u:541": "kariṣyāmīti saṃśrutya tat te rājann akurvataḥ / iṣṭāpūrtaḥ pated dharmas tasmād rāmaṃ visarjaya //MU_1,8.10// [Rām I 20, 8]",
    "GSP27motik_1u:542": "iṣṭāpūrtaḥ iṣṭāpūrtasvarūpaḥ / pratijñātākaraṇena hi sarvo dharmaḥ naśyati //MT_1,8.10//",
    "GSP27motik_1u:543": "guptam puruṣasiṃhena jvalanenāmṛtaṃ yathā / [Rām I 20, 9cd]",
    "GSP27motik_1u:544": "kṛtāstram akṛtāstraṃ vā nainaṃ drakṣyanti rākṣasāḥ //MT_1,8.11// [Rām I 20, 9ab]",
    "GSP27motik_1u:545": "kṛtāstraṃ śikṣitāstram //MT_1,8.11//",
    "GSP27motik_1u:546": "ikṣvākuvaṃśajāto 'pi svayaṃ daśaratho 'pi san / na pālayasi ced vākyaṃ ko 'paraḥ pālayiṣyati //MU_1,8.12//",
    "GSP27motik_1u:547": "spaṣṭam //MT_1,8.12//",
    "GSP27motik_1u:548": "yuṣmadādipraṇītena vyavahāreṇa jantavaḥ / maryādāṃ na vimuñcanti tāṃ na hātum ihārhasi //MU_1,8.13//",
    "GSP27motik_1u:549": "tām maryādām //MT_1,8.13//",
    "GSP27motik_1u:550": "eṣa vigrahavān dharma eṣa vīryavatāṃ varaḥ / eṣa buddhyādhiko loke tapasāṃ ca parāyaṇaḥ //MU_1,8.14// [Rām I 20, 10]",
    "GSP27motik_1u:551": "parāyaṇaḥ āśrayaḥ //MT_1,8.14//",
    "GSP27motik_1u:552": "eṣo 'straṃ vividhaṃ vetti trailokye sacarācare / naitad anyaḥ pumān vetti na ca vetsyati kaścana //MU_1,8.15// [Rām I 20, 11]",
    "GSP27motik_1u:553": "spaṣṭam //MT_1,8.15//",
    "GSP27motik_1u:554": "na ca devarṣayaḥ kecin nāmarā na ca rākṣasāḥ / na nāgayakṣagandharvā anena sadṛśā nṛpa //MU_1,8.16// [Rām I 20, 12]",
    "GSP27motik_1u:555": "spaṣṭam //MT_1,8.16//",
    "GSP27motik_1u:556": "astram asmai kṛśāśvena paraiḥ paramadurjayam / [Rām I 20, 13;599*]",
    "GSP27motik_1u:557": "kauśikāya purā dattaṃ yadā rājyaṃ samanvaśāt //MT_1,8.17// [Rām I 20, 13cd]",
    "GSP27motik_1u:558": "paraiḥ anyaiḥ / paramadurjayam atyantaṃ jetum aśakyaṃ / samanvaśāt sa-mapālayat //MT_1,8.17//",
    "GSP27motik_1u:559": "nanu kimarthaṃ kṛśāśvenāsmai astrāṇi dattānīty / atrāha",
    "GSP27motik_1u:560": "te hi putrāḥ kṛśāśvasya prajāpatisutopamāḥ / enam anvacaran vīrā dīptimanto mahaujasaḥ //MU_1,8.18// [Rām I 20, 14]",
    "GSP27motik_1u:561": "hi yasmāt / prajāpatisutopamās te prasiddhāḥ / kṛśāśvasya putrāḥ / enaṃ viśvāmitram / anvacaran anucaranti sma / ataḥ putrasnehena dattavān iti bhāvaḥ //MT_1,8.18//",
    "GSP27motik_1u:562": "te putrāḥ ke ity apekṣāyām āha",
    "GSP27motik_1u:563": "jayā ca suprabhā caiva dākṣāyaṇyau sumadhyame / tayos tu yāny apatyāni śatam paramadurjayam //MU_1,8.19//",
    "GSP27motik_1u:564_0": "jayā ca suprabhā caiveti ye / dākṣāyaṇyau dakṣasya strīrūpe apatye / sumadhyame striyau / āstām / tayoḥ yāni paramadurjayaṃ",
    "GSP27motik_1u:564_1": "śataṃ apatyāni āsan / atra ca pūrvaślokāpekṣayottaravākyagatatvād yacchabdasya tacchabdāpekṣā nāsti //MT_1,8.19 //",
    "GSP27motik_1u:565": "nanu kasyāḥ katy apatyāni āsann ity apekṣāyām āha",
    "GSP27motik_1u:566": "pañcāśataḥ sutāñ jajñe jayā labdhavarā purā / vadhāyāsurasainyānāṃ te 'kṣayāḥ kāmarūpiṇaḥ //MU_1,8.20// [Rām I 20, 16]",
    "GSP27motik_1u:567": "akṣayāḥ nāśarahitāḥ //MT_1,8.20//",
    "GSP27motik_1u:568": "suprabhā janayām āsa putrān pañcāśataḥ parān / saṅgharṣān nāma durdharṣān durākrośān balīyasaḥ //MU_1,8.21// [Rām I 20, 17]",
    "GSP27motik_1u:569": "durdharṣān parābhavitum aśakyān / durākrośān śatrubhiḥ samare āhvātum aśakyān //MT_1,8.21//",
    "GSP27motik_1u:570": "prāsaṅgikam upasaṃhṛtya prakṛtam anusarati",
    "GSP27motik_1u:571": "evaṃvīryo mahātejā viśvāmitro mahāmuniḥ / na rāmagamane buddhiṃ viklavāṃ kartum arhasi //MU_1,8.22// [Rām I 20, 19]",
    "GSP27motik_1u:572": "pūrvārdham uttarārdhasya hetutvena yojyam //MT_1,8.22//",
    "GSP27motik_1u:573": "sargāntaślokena śrīvasiṣṭho vākyaṃ samāpayati",
    "GSP27motik_1u:574": "asmin mahāsattvamaye munīndre sthite samīpe puruṣas tu sādhuḥ / prāpte 'pi mṛtyāv amaratvam eti mā dīnatāṃ gaccha yathā vimūḍhaḥ //MU_1,8.23//",
    "GSP27motik_1u:575": "yathā vimūḍhaḥ / mūḍhavad ity arthaḥ / iti śivam //MT_1,8.23//",
    "GSP27motik_1u:576": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe aṣṭamaḥ sargaḥ // 1,8 //",
    "GSP27motik_1u:577": "śrīvālmīkir bharadvājam prati kathayati",
    "GSP27motik_1u:578": "tathā vasiṣṭhe bruvati rājā daśarathaḥ sutam / samutsraṣṭumanā rāmam ājuhāva salakṣmaṇam //MU_1,9.1// [Rām I 21, 1]",
    "GSP27motik_1u:579": "samutsraṣṭumanāḥ dātumanāḥ //MT_1,9.1//",
    "GSP27motik_1u:580": "daśarathaḥ pratīhāram prati kathayati",
    "GSP27motik_1u:581": "pratīhāra mahābāhuṃ rāmam satyaparākramam / salakṣmaṇam avighnena munyarthaṃ śīghram ānaya //MU_1,9.2//",
    "GSP27motik_1u:582": "spaṣṭam //MT_1,9.2//",
    "GSP27motik_1u:583": "daśarathavākyam upasaṃharati",
    "GSP27motik_1u:584": "iti rājñā visṛṣṭo 'sau gatvāntaḥpuramandiram / muhūrtamātreṇāgatya samuvāca mahīpatim //MU_1,9.3//",
    "GSP27motik_1u:585": "spaṣṭam //MT_1,9.3//",
    "GSP27motik_1u:586": "pratīhāraḥ kathayati",
    "GSP27motik_1u:587": "deva dordalitāśeṣaripo rāmaḥ svamandire / vimanāḥ saṃsthito rātrau ṣaṭpadaḥ kamale yathā //MU_1,9.4//",
    "GSP27motik_1u:588": "spaṣṭam //MT_1,9.4//",
    "GSP27motik_1u:589": "āgacchāmi kṣaṇeneti vakti dhyāyati caikakaḥ / na kasyacic ca nikaṭe sthātum icchati khinnadhīḥ //MU_1,9.5//",
    "GSP27motik_1u:590": "spaṣṭam //MT_1,9.5//",
    "GSP27motik_1u:591": "ity ukte tena bhūpālas taṃ rāmānucaraṃ janam / sarvam āśvāsayām āsa papraccha ca yathākramam //MU_1,9.6//",
    "GSP27motik_1u:592": "spaṣṭam //MT_1,9.6//",
    "GSP27motik_1u:593": "rājapraśnam eva kathayati",
    "GSP27motik_1u:594": "kathaṃ kīdṛk sthito rāma iti pṛṣṭo mahībhṛtā / rāmabhṛtyajanaḥ khinno vākyam āha mahīpatim //MU_1,9.7//",
    "GSP27motik_1u:595": "spaṣṭam //MT_1,9.7//",
    "GSP27motik_1u:596": "dehayaṣṭim imāṃ deva dhārayanta ime vayam / khinnāḥ khedaparimlāne vibho rāme sute tava //MU_1,9.8//",
    "GSP27motik_1u:597": "he deva he rājan / dehayaṣṭiṃ dehalatāṃ / rāme rāmākhye / tava sute tava sutanimittaṃ / carmaṇi dvīpinaṃ hantītivat //MT_1,9.8//",
    "GSP27motik_1u:598": "rāmo rājīvapatrākṣo yataḥprabhṛti cāgataḥ / savipras tīrthayātrāyās tataḥprabhṛti durmanāḥ //MU_1,9.9//",
    "GSP27motik_1u:599": "spaṣṭam //MT_1,9.9//",
    "GSP27motik_1u:600": "yatnaprārthanayāsmākaṃ nijavyāpāram āhnikam / sāyam amlānavadanaḥ karoti na karoti vā //MU_1,9.10//",
    "GSP27motik_1u:601": "spaṣṭam //MT_1,9.10//",
    "GSP27motik_1u:602": "snānadevārcanācāraparyante parikhedavān / prārthito 'pi hi nā tṛpter aśnāty aśanam īśvaraḥ //MU_1,9.11//",
    "GSP27motik_1u:603": "ā tṛpteḥ tṛptiparyantam //MT_1,9.11//",
    "GSP27motik_1u:604": "lolāntaḥpuranārībhiḥ kṛtadolābhir aṅgane / na ca krīḍati līlābhir varādbhir iva cātakaḥ //MU_1,9.12//",
    "GSP27motik_1u:605": "varādbhiḥ sarojalaiḥ / cātakaḥ pakṣiviśeṣaḥ / sa hi varṣābindūn eva pibati //MT_1,9.12//",
    "GSP27motik_1u:606": "māṇikyamuktāsamprotā keyūrakaṭakāvalī / nānandayati taṃ rājan dyauḥ pātavivaśaṃ yathā //MU_1,9.13//",
    "GSP27motik_1u:607": "pātavivaśam patantam //MT_1,9.13//",
    "GSP27motik_1u:608": "krīḍadvadhūviloleṣu vahatkusumavāyuṣu / latāvalayageheṣu bhavaty ativiṣādavān //MU_1,9.14//",
    "GSP27motik_1u:609": "latāvalayageheṣu latāmaṇḍalayukteṣu gṛheṣu //MT_1,9.14//",
    "GSP27motik_1u:610": "yad ramyam ucitaṃ svādu peśalaṃ cittahāri vā / bāṣpapūrekṣaṇa iva tenaiva parikhidyate //MU_1,9.15//",
    "GSP27motik_1u:611": "spaṣṭam //MT_1,9.15//",
    "GSP27motik_1u:612": "kim imā duḥkhadāyinyaḥ prasphuranti purogatāḥ / iti nṛttavilāseṣu kāminīḥ parinindati //MU_1,9.16//",
    "GSP27motik_1u:613": "imāḥ etāḥ kāminyaḥ //MT_1,9.16//",
    "GSP27motik_1u:614": "bhojanaṃ śayanam pānaṃ vilāsaṃ snānam āsanam / unmattaveṣṭitam iva nābhinandati ninditam //MU_1,9.17//",
    "GSP27motik_1u:615": "ninditaṃ nindāviṣayīkṛtam //MT_1,9.17//",
    "GSP27motik_1u:616": "kiṃ sampadā kiṃ vipadā kiṃ gehena kim īhitaiḥ / sarvam evāsad ity uktvā tūṣṇīm eko 'vatiṣṭhate //MU_1,9.18//",
    "GSP27motik_1u:617": "spaṣṭam //MT_1,9.18//",
    "GSP27motik_1u:618": "nodeti parihāseṣu na bhogeṣu nimajjati / na ca tiṣṭhati kāryeṣu maunam evāvalambate //MU_1,9.19//",
    "GSP27motik_1u:619": "spaṣṭam //MT_1,9.19//",
    "GSP27motik_1u:620": "vilolālakavallaryo helāvalitalocanāḥ / nānandayanti taṃ nāryo mṛgyo vanataruṃ yathā //MU_1,9.20//",
    "GSP27motik_1u:621": "spaṣṭam //MT_1,9.20//",
    "GSP27motik_1u:622": "ekānteṣu diganteṣu tīreṣu vipineṣu ca / ratim āyāty araṇyeṣu vikrītavad ajantuṣu //MU_1,9.21//",
    "GSP27motik_1u:623": "vikrīto hi palāyanārthaṃ janturahite eva deśe ratim āyāti //MT_1,9.21//",
    "GSP27motik_1u:624": "vastrapānāśanādānaparāṅmukhatayā tayā / parivraḍdharmiṇāṃ rājan so 'nuyāti tapasvinām //MU_1,9.22//",
    "GSP27motik_1u:625": "tapasvinām anuyāti tapasvisambandhicaritam anukarotīty arthaḥ / na māṣāṇām aśnīyād itivat prayogaḥ //MT_1,9.22//",
    "GSP27motik_1u:626": "eka eva vasan deśe janaśūnye janeśvara / na hasaty ekayā buddhyā na gāyati na roditi //MU_1,9.23//",
    "GSP27motik_1u:627": "ekayā buddhyā sarvatyāgarūpayā matyā upalakṣitaḥ //MT_1,9.23//",
    "GSP27motik_1u:628": "punaḥ kiṃ karotīty apekṣāyām āha",
    "GSP27motik_1u:629": "baddhapadmāsanaḥ śūnyamanā vāmakarasthale / kapolatalam ādāya kevalam paritiṣṭhati //MU_1,9.24//",
    "GSP27motik_1u:630": "spaṣṭam //MT_1,9.24//",
    "GSP27motik_1u:631": "nābhimānam upādatte nāpi vāñchati rājatām / nodeti nāstam āyāti sukhaduḥkhānuvṛttiṣu //MU_1,9.25//",
    "GSP27motik_1u:632": "spaṣṭam //MT_1,9.25//",
    "GSP27motik_1u:633": "na vidmaḥ kim asau jātaḥ kiṃ karoti kim īhate / kiṃ dhyāyati kim āyāti kathaṃ kim anudhāvati //MU_1,9.26//",
    "GSP27motik_1u:634": "na vidma ity asya karmāpekṣāyām āha kim asau jātaḥ kimartham asau jātaḥ / jananaṃ hi bhogādisevanārtham iti bhāvaḥ //MT_1,9.26//",
    "GSP27motik_1u:635": "pratyahaṃ kṛśatāṃ yāti pratyahaṃ yāti pāṇḍutām / virāgam pratyahaṃ yāti śaradanta iva drumaḥ //MU_1,9.27//",
    "GSP27motik_1u:636": "spaṣṭam //MT_1,9.27//",
    "GSP27motik_1u:637": "anuyātau tam evaitau rājañ śatrughnalakṣmaṇau / tādṛśāv eva tasyaiva pratibimbāv iva sthitau //MU_1,9.28//",
    "GSP27motik_1u:638": "spaṣṭam //MT_1,9.28//",
    "GSP27motik_1u:639": "bhṛtyai rājabhir ambābhiḥ sa pṛṣṭo 'pi punaḥ punaḥ / uktvā na kiñcid eveti tūṣṇīm āste nirīhitaḥ //MU_1,9.29//",
    "GSP27motik_1u:640": "saḥ śrīrāmaḥ / nirīhitaḥ ceṣṭitarahitaḥ / itiśabdaḥ pādapūraṇārthaḥ śrīrāmottaravākyasvarūpanirdeśaparo vā jñeyaḥ //MT_1,9.29//",
    "GSP27motik_1u:641": "āpātamātrahṛdyeṣu mā bhogeṣu manaḥ kṛthāḥ / iti pārśvagatam bhavyam anuśāsti suhṛjjanam //MU_1,9.30//",
    "GSP27motik_1u:642": "bhavyam anuśāsanayogyam //MT_1,9.30//",
    "GSP27motik_1u:643": "nānāvibhavaramyāsu strīṣu goṣṭhīkathāsu ca / puraḥsthitam ivāsneho nāśam evānupaśyati //MU_1,9.31//",
    "GSP27motik_1u:644": "spaṣṭam //MT_1,9.31//",
    "GSP27motik_1u:645": "rītimādhuryasāyāsapadasaṃsthitivarjitaiḥ / ceṣṭitair eva kākalyā bhūyo bhūyaḥ pragāyati //MU_1,9.32//",
    "GSP27motik_1u:646": "saḥ rāmaḥ / rītimādhuryasāyāsapadasaṃsthitivarjitaiḥ ceṣṭitair eva kevalaiḥ abhinayair evopalakṣitayā kākalyā kalasūkṣmadhvaninā / gāyati //MT_1,9.32//",
    "GSP27motik_1u:647": "samrāḍ bhaveti pārśvasthaṃ vadantam anujīvinam / pralapantam ivonmattaṃ hasaty anyamanā muniḥ //MU_1,9.33//",
    "GSP27motik_1u:648": "spaṣṭam //MT_1,9.33//",
    "GSP27motik_1u:649": "na proktam ākarṇayati prekṣate na purogatam / karoty avajñāṃ sarvatra sumahaty api vastuni //MU_1,9.34//",
    "GSP27motik_1u:650": "spaṣṭam //MT_1,9.34//",
    "GSP27motik_1u:651": "apy ākāśasarojinyām apy ākāśamahāvane / ittham etat katham iti vismayo 'sya na jāyate //MU_1,9.35//",
    "GSP27motik_1u:652": "vismayasya svarūpaṃ darśayati ittham etat katham iti //MT_1,9.35//",
    "GSP27motik_1u:653": "kāntāmadhyagatasyāpi mano 'sya madaneṣavaḥ / na bhedayanti durbhedaṃ dhārā iva mahopalam //MU_1,9.36//",
    "GSP27motik_1u:654": "spaṣṭam //MT_1,9.36//",
    "GSP27motik_1u:655": "āpadām ekam āvāsam abhivāñchasi kiṃ dhanam / anuśāsyeti sarvasvam arthine samprayacchati //MU_1,9.37//",
    "GSP27motik_1u:656": "anuśāsya anuśāsanaṃ kṛtvā //MT_1,9.37//",
    "GSP27motik_1u:657": "iyam āpad iyaṃ saṃpad ity ayaṃ kalpanāmayaḥ / manasy abhyudito moha iti śokāt pragāyati //MU_1,9.38//",
    "GSP27motik_1u:658": "spaṣṭam //MT_1,9.38//",
    "GSP27motik_1u:659": "hā hato 'ham anātho 'ham ity ākrandaparo 'pi san / na jano yāti vairāgyaṃ citram ity eva vakty asau //MU_1,9.39//",
    "GSP27motik_1u:660": "ākrandaparasya vairāgyaṃ yuktam evety apiśabdena dyotyate //MT_1,9.39//",
    "GSP27motik_1u:661": "raghukānanasālena rāmeṇa ripughātinā / bhṛśam itthaṃ sthitenaiva vayaṃ khedam upāgatāḥ //MU_1,9.40//",
    "GSP27motik_1u:662": "spaṣṭam //MT_1,9.40//",
    "GSP27motik_1u:663": "na vidmaḥ kim mahābāho tasya tādṛśacetasaḥ / kurmaḥ kamalapatrākṣa gatir atra hi no bhavān //MU_1,9.41//",
    "GSP27motik_1u:664": "spaṣṭam //MT_1,9.41//",
    "GSP27motik_1u:665": "rājānam atha vā vipram upadeṣṭāram agragam / hasan paśum ivāvyagraḥ so 'vadhīrayati prabho //MU_1,9.42//",
    "GSP27motik_1u:666": "spaṣṭam //MT_1,9.42//",
    "GSP27motik_1u:667": "prapañco 'yam iha sphāraṃ jagannāma yad utthitam / naitad vastu na caivāham iti nirṇīya saṃsthitaḥ //MU_1,9.43//",
    "GSP27motik_1u:668_0": "yaḥ ayam prapañcaḥ utthitam idaṃ sphāraṃ jagannāma bhavati / etad vastu paramārthasat / na bhavati / evaśabdaḥ apiśabdasyārthe /",
    "GSP27motik_1u:668_1": "aham api vastu na ca bhavāmi / iti evaṃ / nirṇīyāsau rāmaḥ saṃsthitaḥ //MT_1,9.43 //",
    "GSP27motik_1u:669": "nārau nātmani no mitre na rājye na ca mātari / na saṃpadāpador nāntas tasyāsthā na vibhor bahiḥ //MU_1,9.44//",
    "GSP27motik_1u:670": "āsthā ratiḥ //MT_1,9.44//",
    "GSP27motik_1u:671": "nirastāstho nirāśo 'sau nirīho 'sau nirāspadaḥ / mohe na ca vimukto 'sau tena tapyāmahe vayam //MU_1,9.45//",
    "GSP27motik_1u:672": "spaṣṭam //MT_1,9.45//",
    "GSP27motik_1u:673": "kiṃ dhanena kim ambābhiḥ kiṃ rājyena kim īhayā / iti niścayavān antaḥ prāṇatyāgamanāḥ sthitaḥ //MU_1,9.46//",
    "GSP27motik_1u:674": "spaṣṭam //MT_1,9.46//",
    "GSP27motik_1u:675": "bhogeṣv āyuṣi rājye ca mitre pitari mātari / param udvegam āyātaś cātako 'vagrahe yathā //MU_1,9.47//",
    "GSP27motik_1u:676": "spaṣṭam //MT_1,9.47//",
    "GSP27motik_1u:677": "tasya tādṛksvabhāvasya samagravibhavānvitam / saṃsārajālam ābhogi prabho prativiṣāyate //MU_1,9.48//",
    "GSP27motik_1u:678": "prativiṣam ivācarate prativiṣāyate //MT_1,9.48//",
    "GSP27motik_1u:679": "tādṛśaḥ syān mahāsattvaḥ ka ivāsmin mahītale / prakṛte vyavahāre taṃ yo niveśayituṃ kṣamaḥ //MU_1,9.49//",
    "GSP27motik_1u:680": "spaṣṭam //MT_1,9.49//",
    "GSP27motik_1u:681": "iti no yeyam āyātā śākhāprasaraśālinī / āpat tām alam uddhartuṃ samudetu dayā parā //MU_1,9.50//",
    "GSP27motik_1u:682": "samudetu taveti śeṣaḥ //MT_1,9.50//",
    "GSP27motik_1u:683": "sargāntaślokena rāmabhṛtyavacanaṃ samāpayati",
    "GSP27motik_1u:684": "manasi moham apāsya mahāmanāḥ sakalam ārtimataḥ kila sādhutām / saphalatāṃ nayatīha tamo haran dinakaro bhuvi bhāskaratām iva //MU_1,9.51//",
    "GSP27motik_1u:685_0": "mahāmanāḥ puruṣaḥ / ārtimataḥ ārtiyuktasya puruṣasya / manasi sakalam moham ārtisvarūpaṃ samastam moham / apāsya dūrīkṛtya /",
    "GSP27motik_1u:685_1": "sādhutām svasmin sthitaṃ sādhubhāvaṃ / saphalatāṃ nayati / ka iva / dinakara iva / yathā dinakaraḥ bhuvi tamaḥ haran bhāskaratām",
    "GSP27motik_1u:685_2": "saphalatāṃ nayati / tathety arthaḥ / iti śivam //MT_1,9.51 //",
    "GSP27motik_1u:686": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe navamaḥ sargaḥ // 1,9 //",
    "GSP27motik_1u:687": "rāmabhṛtyavacanaṃ śrutvā viśvāmitraḥ kathayati",
    "GSP27motik_1u:688": "evaṃ cet tan mahāprājñam bhavanto raghunandanam / ihānayantu tvaritaṃ hariṇaṃ hariṇā iva //MU_1,10.1//",
    "GSP27motik_1u:689": "spaṣṭam //MT_1,10.1//",
    "GSP27motik_1u:690": "eṣa moho raghupater nāpadbhyo na ca rāgataḥ / vivekavairāgyakṛto bodha eṣa mahodayaḥ //MU_1,10.2//",
    "GSP27motik_1u:691": "mahān udayaḥ muktilakṣaṇaḥ yasmāt saḥ mahodayaḥ //MT_1,10.2//",
    "GSP27motik_1u:692": "ihāyātu kṣaṇād rāmas tad ihaiva vayaṃ kṣaṇāt / mohaṃ tasyāpaneṣyāmo maruto 'drer ghanaṃ yathā //MU_1,10.3//",
    "GSP27motik_1u:693": "vayaṃ ke iva / maruta iva / yathā marutaḥ vāyavaḥ / adreḥ ghanaṃ megham / apanayanti / tathety arthaḥ //MT_1,10.3//",
    "GSP27motik_1u:694": "etasmin mārjite yuktyā mohe ca raghunandanaḥ / viśrāntim eṣyati pade tasmin vayam ivottame //MU_1,10.4//",
    "GSP27motik_1u:695": "tasmin pade cinmātrākhye viśrāntisthāne //MT_1,10.4//",
    "GSP27motik_1u:696": "satyatām muditām prajñāṃ viśrāntiṃ ca sametya saḥ / pīnatāṃ varavarṇatvam pītāmṛta ivaiṣyati //MU_1,10.5//",
    "GSP27motik_1u:697": "spaṣṭam //MT_1,10.5//",
    "GSP27motik_1u:698": "nijāṃ ca prakṛtām eva vyavahāraparamparām / paripūrṇamanā mānya ācariṣyaty akhaṇḍitām //MU_1,10.6//",
    "GSP27motik_1u:699": "spaṣṭam //MT_1,10.6//",
    "GSP27motik_1u:700": "bhaviṣyati mahāsattvo jñātalokaparāvaraḥ / sukhaduḥkhadaśāhīnaḥ samaloṣṭāśmakāñcanaḥ //MU_1,10.7// [BhG VI 8d; XIV 24b]",
    "GSP27motik_1u:701": "jñāte samyak niścite / lokānām parāvare parāvācī / pāradvayam iti yāvat / yena / saḥ //MT_1,10.7//",
    "GSP27motik_1u:702": "viśvāmitravākyam upasaṃharati",
    "GSP27motik_1u:703": "ity ukte munināthena rājā sampūrṇamānasaḥ / prāhiṇod rāmam ānetum bhūyo dūtaparamparām //MU_1,10.8//",
    "GSP27motik_1u:704": "spaṣṭam //MT_1,10.8//",
    "GSP27motik_1u:705": "etāvatā ca kālena rāmo nijagṛhāsanāt / pituḥ sakāśam āgantum utthito 'rka ivācalāt //MU_1,10.9//",
    "GSP27motik_1u:706": "spaṣṭam //MT_1,10.9//",
    "GSP27motik_1u:707": "vṛtaḥ katipayair bhṛtyair bhrātṛbhyāṃ cājagāma ha / tat puṇyam pitur āsthānaṃ svargaṃ surapater iva //MU_1,10.10//",
    "GSP27motik_1u:708": "spaṣṭam //MT_1,10.10//",
    "GSP27motik_1u:709": "dūrād eva dadarśāsau rāmo daśarathaṃ tadā / vṛtaṃ rājasamūhena devaugheneva vāsavam //MU_1,10.11//",
    "GSP27motik_1u:710": "spaṣṭam //MT_1,10.11//",
    "GSP27motik_1u:711": "vasiṣṭhaviśvāmitrābhyāṃ sevitam pārśvayor dvayoḥ / sarvaśāstrārthatajjñena mantrivṛndena pālitam //MU_1,10.12//",
    "GSP27motik_1u:712": "spaṣṭam //MT_1,10.12//",
    "GSP27motik_1u:713": "cārucāmarahastābhiḥ kāntābhiḥ samupāsitam /",
    "GSP27motik_1u:714": "kakubbhir iva mūrtābhiḥ saṃsthitābhir yathocitam //MT_1,10.13//",
    "GSP27motik_1u:715": "kakubbhiḥ digbhiḥ //MT_1,10.13//",
    "GSP27motik_1u:716": "vasiṣṭhaviśvāmitrādyās tathā daśarathādayaḥ / dadṛśū rāghavaṃ dūrād upāyāntaṃ guhopamam //MU_1,10.14//",
    "GSP27motik_1u:717": "guhopamaṃ kumārasadṛśam //MT_1,10.14//",
    "GSP27motik_1u:718": "sattvāvaṣṭambhagarveṇa śaityeneva himālayam / śritaṃ sakalasevyena gambhīreṇa svareṇa ca //MU_1,10.15//",
    "GSP27motik_1u:719": "sattvasyāvaṣṭambhena hastāvalambena yaḥ garvaḥ / tena / pūrvasya ślokasya viśeṣaṇatvena yojyam //MT_1,10.15//",
    "GSP27motik_1u:720": "saumyaṃ samaśubhākāraṃ vinayodāram ūrjitam / kāntopaśāntavapuṣam parasyārthasya bhājanam //MU_1,10.16//",
    "GSP27motik_1u:721": "parasyārthasya mokṣasya //MT_1,10.16//",
    "GSP27motik_1u:722": "samudyadyauvanārambham udyogaśamaśobhitam / anudvignam anāyāsam pūrṇaprāyamanoratham //MU_1,10.17//",
    "GSP27motik_1u:723": "spaṣṭam //MT_1,10.17//",
    "GSP27motik_1u:724": "vicāritajagadyātram pavitraguṇagocaram / mahāsattvaikalobhena guṇair iva samāśritam //MU_1,10.18//",
    "GSP27motik_1u:725": "mahāsattvasya mahādhairyasya / yaḥ eko lobhaḥ / tatsaṅgalobhaḥ iti yāvat / tena //MT_1,10.18//",
    "GSP27motik_1u:726": "udārasāram āpūrṇam antaḥkaraṇakoṭaram / avikṣubhitayā vṛttyā darśayantam anuttamam //MU_1,10.19//",
    "GSP27motik_1u:727": "rāmam punaḥ kathambhūtam / īdṛśyā vṛttyā īdṛśam antaḥkaraṇaṃ darśayantam iti sambandhaḥ / āpūrṇam bhogān prati alaulyena samantāt pūrṇam //MT_1,10.19//",
    "GSP27motik_1u:728": "śrīrāmaviśeṣaṇāny upasaṃharati",
    "GSP27motik_1u:729": "evam guṇagaṇākīrṇo dūrād eva raghūdvahaḥ / parimeyasitācchācchasvahārāmbarapallavaḥ //MU_1,10.20//",
    "GSP27motik_1u:730": "praṇanāma calaccārucūḍāmaṇimarīcinā / śirasā vasudhākampalolamānācalaśriyā //MU_1,10.21//",
    "GSP27motik_1u:731_0": "parimeyāḥ parimitāḥ / sitāḥ acchācchāḥ svahārāmbarapallavāḥ yasya / saḥ tādṛśaḥ / śirasā kathambhūtena / vasudhāyāṃ yaḥ kampaḥ /",
    "GSP27motik_1u:731_1": "tena lolamānasyā-calasya śrīḥ yasya / tat / tādṛśena / yugmam //MT_1,10.20-21 //",
    "GSP27motik_1u:732": "kān praṇanāmety apekṣāyām āha",
    "GSP27motik_1u:733": "prathamam pitaram paścān munīn mānyaikam ānataḥ / tato viprāṃs tato bandhūṃs tato 'dhikaguṇān gurūn //MU_1,10.22//",
    "GSP27motik_1u:734": "pitaraṃ kathambhūtaṃ / mānyānām madhye ekam mānyaikam //MT_1,10.22//",
    "GSP27motik_1u:735": "jagrāha cātmanā dṛṣṭvā manāk svādugirā tathā / rājalokena vihitāṃ sa praṇāmaparasparām //MU_1,10.23//",
    "GSP27motik_1u:736": "spaṣṭam //MT_1,10.23//",
    "GSP27motik_1u:737": "vihitāśīr munibhyāṃ tu rāmaḥ saśamamānasaḥ / āsasāda pituḥ puṇyaṃ samīpaṃ surasundaraḥ //MU_1,10.24//",
    "GSP27motik_1u:738": "samīpaṃ nikaṭam //MT_1,10.24//",
    "GSP27motik_1u:739": "pādābhivandanarataṃ tam athāsau mahīpatiḥ / śirasy abhyāliliṅgāśu cucumba ca punaḥ punaḥ //MU_1,10.25//",
    "GSP27motik_1u:740": "śatrughnaṃ lakṣmaṇaṃ caiva tathaiva paravīrahā / āliliṅga ghanasnehaṃ rājahaṃso 'mbujaṃ yathā //MU_1,10.26//",
    "GSP27motik_1u:741": "spaṣṭam / yugmam //MT_1,10.25-26//",
    "GSP27motik_1u:742": "utsaṅge vatsa tiṣṭheti vadaty atha mahīpatau / bhūmau parijanāstīrṇe so 'ṃśuke 'tha nyavikṣata //MU_1,10.27//",
    "GSP27motik_1u:743": "nyavikṣata upāviśat / athaśabdadvayaṃ sambandhibhedenānantaryadvayavācakam //MT_1,10.27//",
    "GSP27motik_1u:744": "daśarathaḥ kathayati",
    "GSP27motik_1u:745": "putra prāptavivekas tvaṃ kalyāṇānāṃ ca bhājanam / janavaj jīrṇayā buddhyā khedāyātmā na dīyate //MU_1,10.28//",
    "GSP27motik_1u:746": "tvayā na dīyate na deya ity arthaḥ / khedāyeti sampradāne caturthī //MT_1,10.28//",
    "GSP27motik_1u:747": "vṛddhavipraguruproktaṃ tvādṛśenānutiṣṭhatā / padam āsādyate puṇyaṃ na moham anudhāvatā //MU_1,10.29//",
    "GSP27motik_1u:748": "spaṣṭam //MT_1,10.29//",
    "GSP27motik_1u:749": "tāvad evāpado dūre tiṣṭhanti paripelavāḥ / yāvad eva na mohasya prasaraḥ putra dīyate //MU_1,10.30//",
    "GSP27motik_1u:750": "spaṣṭam //MT_1,10.30//",
    "GSP27motik_1u:751": "śrīvasiṣṭhaḥ kathayati",
    "GSP27motik_1u:752": "rājaputra mahābāho śūras tvaṃ vijitās tvayā / durucchedā durārambhā apy amī viṣayārayaḥ //MU_1,10.31//",
    "GSP27motik_1u:753": "spaṣṭam //MT_1,10.31//",
    "GSP27motik_1u:754": "kim atajjña ivājñānāṃ yogye vā mohasāgare / vinimajjasi kallolagahane jāḍyaśālini //MU_1,10.32//",
    "GSP27motik_1u:755": "spaṣṭam //MT_1,10.32//",
    "GSP27motik_1u:756": "viśvāmitra āha",
    "GSP27motik_1u:757": "calannīlotpalavyūhasamalocana lolatām / brūhi cetaḥkṛtāṃ tyaktvā hetunā kena muhyasi //MU_1,10.33//",
    "GSP27motik_1u:758": "he calannīlotpalavyūhasamalocana tvaṃ / cetaḥkṛtāṃ lolatāṃ tyaktvā brūhi / karmāpekṣāyāṃ vākyaṃ karmatvena kathayati hetuneti / tvaṃ kimarthaṃ muhyasīty arthaḥ //MT_1,10.33//",
    "GSP27motik_1u:759": "kiṃniṣṭhāḥ kiyatā kena kiyantaḥ kāraṇena te / ādhayo nu vilumpanti mano geham ivākhavaḥ //MU_1,10.34//",
    "GSP27motik_1u:760_0": "te kiyantaḥ ādhayaḥ / kiṃniṣṭhāḥ kiṃviṣayāḥ santaḥ / kiyatā kena kāraṇena manaḥ nu vilumpanti / ke iva / ākhava iva / yathā",
    "GSP27motik_1u:760_1": "ākhavaḥ gehaṃ vilumpanti / tathety arthaḥ / nuśabdaḥ praśnadyotakaḥ //MT_1,10.34 //",
    "GSP27motik_1u:761": "manye nānucitānāṃ tvam ādhīnām padam uttamaḥ / āpatsu cāpto yo dhīro nirjitās tena cādhayaḥ //MU_1,10.35//",
    "GSP27motik_1u:762": "āptaḥ vicārakārī / na hy ucitasyānucitapadatvaṃ yuktam iti bhāvaḥ //MT_1,10.35//",
    "GSP27motik_1u:763": "yathābhimatam āśu tvam brūhi prāpsyasi cānagham / sarvam eva punar yena tava bhetsyanti nādhayaḥ //MU_1,10.36//",
    "GSP27motik_1u:764": "yena sarvaprāpaṇena //MT_1,10.36//",
    "GSP27motik_1u:765": "viśvāmitravākyaṃ sargāntaślokenopasaṃharati",
    "GSP27motik_1u:766": "ity uktam asya sa mune raghuvaṃśaketur ākarṇya vākyam ucitārthavilāsagarbham / tatyāja khedam abhigarjati vārivāhe barhī yathābhyanumitābhimatārthasiddhiḥ //MU_1,10.37//",
    "GSP27motik_1u:767": "abhyanumitā garjanahetukenānumānena jñātā / abhimatārthasya siddhiḥ yas-ya / sa / iti śivam //MT_1,10.37//",
    "GSP27motik_1u:768": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe daśamaḥ sargaḥ // 1,10 //",
    "GSP27motik_1u:769": "iti pṛṣṭo munīndreṇa samāśvāsya ca rāghavaḥ / uvāca vacanaṃ cāru dhīrapūrṇārthamantharam //MU_1,11.1//",
    "GSP27motik_1u:770": "dhīraṃ ca tat pūrṇārthena mantharaṃ nirbharaṃ ca dhīrapūrṇārthamantharam //MT_1,11.1//",
    "GSP27motik_1u:771": "itaḥ paraṃ vairāgyaprakaraṇārambhaḥ /",
    "GSP27motik_1u:772": "smṛtvā tattvam paramagahanaṃ svasvarūpākhyam ādyaṃ",
    "GSP27motik_1u:773": "spṛṣṭvā mūrdhnā gurucaraṇayor dhūlipuñjam prayatnāt *",
    "GSP27motik_1u:774": "kṛtvā devaṃ śaraṇam aniśaṃ vighnarājaṃ ca ṭīkā",
    "GSP27motik_1u:775": "vairāgyākhye prakaraṇavare tanyate bhāskareṇa ** 14 **",
    "GSP27motik_1u:776": "samāśvāsanaparaṃ śrīvasiṣṭhaśrīviśvāmitrayor vākyaṃ śrutvā śrīrāmo hṛdgataṃ vairāgyam prakaṭīkaroti",
    "GSP27motik_1u:777": "bhagavan bhavatā pṛṣṭo yathāvad adhunā kila / kathayāmy aham ajño 'pi ko laṅghayati sadvacaḥ //MU_1,11.2//",
    "GSP27motik_1u:778": "bhavateti kulaguruṃ vasiṣṭham praty uktiḥ / kimarthaṃ kathayasīty / atrāha ko laṅghayatīti //MT_1,11.2//",
    "GSP27motik_1u:779": "svayaṃ kṛtām pratijñāṃ sampādayati",
    "GSP27motik_1u:780": "ahaṃ tāvad ayaṃ jāto nije 'smin pitṛsadmani / krameṇa vṛddhiṃ samprāptaḥ prāptavidyaś ca saṃsthitaḥ //MU_1,11.3//",
    "GSP27motik_1u:781": "tāvacchabdo vipratipattyabhāvavācakaḥ //MT_1,11.3//",
    "GSP27motik_1u:782": "tataḥ sadācāraparo bhūtvāham munināyaka / vihṛtas tīrthayātrārtham urvīm ambudhimekhalām //MU_1,11.4//",
    "GSP27motik_1u:783": "spaṣṭam //MT_1,11.4//",
    "GSP27motik_1u:784": "etāvatātha kālena saṃsārāsthām imām mama / svaviveko jahārāntar oghas taṭalatām iva //MU_1,11.5//",
    "GSP27motik_1u:785": "svavivekaḥ ko 'ham iti vicāraḥ //MT_1,11.5//",
    "GSP27motik_1u:786": "vivekena parītātmā tenāhaṃ tad anu svayam / bhoganīrasayā buddhyā pravicāritavān idam //MU_1,11.6//",
    "GSP27motik_1u:787": "spaṣṭam //MT_1,11.6//",
    "GSP27motik_1u:788": "kiṃ tvayā pravicāritam ity / atrāha",
    "GSP27motik_1u:789": "kiṃ nāmedaṃ vata sukhaṃ yo 'yaṃ saṃsārasaṃsṛtiḥ / jāyate mṛtaye loko mriyate jananāya ca //MU_1,11.7//",
    "GSP27motik_1u:790_0": "vata kaṣṭe / idaṃ sukhaṃ kiṃ nāma bhavati / na bhavatīty arthaḥ / idaṃ kiṃ / saṃsāre saṃsṛtiḥ saṃsaraṇaṃ yasya / saḥ tādṛśaḥ /",
    "GSP27motik_1u:790_1": "yaḥ ayaṃ lokaḥ / mṛtaye yat jāyate / jananāya ca yan mriyate //MT_1,11.7 //",
    "GSP27motik_1u:791": "mṛtijananarūpasya saṃsaraṇasya duḥkhatvam uktvā tadāśrayabhūtānām bhāvānāṃ duḥkhayuktatvaṃ kathayati",
    "GSP27motik_1u:792": "svasthitāḥ sarva eveme sacarācaraceṣṭitāḥ / āpadām patayaḥ pāpā bhāvā vibhavabhūmayaḥ //MU_1,11.8//",
    "GSP27motik_1u:793_0": "sacarācaraceṣṭitāḥ calanasthitirūpakriyāyuktāḥ / sarve eveme 'nubhūyamānāḥ / bhāvāḥ sthāvarajaṅgamarūpāḥ padārthāḥ / āpadām",
    "GSP27motik_1u:793_1": "patayaḥ āpadyuktāḥ bhavanti / pūrvaślokoktajananamaraṇarūpaduḥkhāśrayatvād ity arthaḥ / bhāvāḥ kathambhūtāḥ / svasthitāḥ",
    "GSP27motik_1u:793_2": "svasmin sthitāḥ / na tu parasparaṃ sambandhayuktāḥ / punaḥ kathambhūtāḥ / vibhavabhūmayaḥ yathāsvaṃ śaktiyuktāḥ //MT_1,11.8 //",
    "GSP27motik_1u:794": "nanu katham bhāvāḥ svasthitāḥ bhavanti / parasparaṃ teṣāṃ nānāvidhasambandhadarśanād ity / atrāha",
    "GSP27motik_1u:795": "ayaḥśalākāsadṛśāḥ parasparam asaṅginaḥ / śliṣyante kevalam bhāvā manaḥkalpanayā svayā //MU_1,11.9//",
    "GSP27motik_1u:796": "ayam mama putrādiḥ ayam mama pitrādir iti manaḥkalpitena saṅkalpenaiva bhāvānām parasparaṃ sambandho 'sti / na tu paramārthata iti bhāvaḥ //MT_1,11.9//",
    "GSP27motik_1u:797": "nanu manasaḥ katham etāvatī śaktir astīty / atrāha",
    "GSP27motik_1u:798": "manaḥsamāyattam idaṃ jagad ābhogi dṛśyate / manaś cāsad ihābhāti kena smaḥ parimohitāḥ //MU_1,11.10//",
    "GSP27motik_1u:799": "ābhogi vistārayuktam / manasaḥ asattvam asatyabhūtapadārthānusandhānamātrarūpatvena jñeyam //MT_1,11.10//",
    "GSP27motik_1u:800": "asataiva vayaṃ kaṣṭaṃ vikrītā mūḍhabuddhayaḥ / mṛgatṛṣṇāmbhasā dūre vane mugdhamṛgā iva //MU_1,11.11//",
    "GSP27motik_1u:801": "asatā eva / na tu satyabhūtena / manaseti śeṣaḥ //MT_1,11.11//",
    "GSP27motik_1u:802": "na kenacic ca vikrītā vikrītā iva saṃsthitāḥ / vata mūḍhā vayaṃ sarve janānā api śambaram //MU_1,11.12//",
    "GSP27motik_1u:803": "śambaram māyām //MT_1,11.12//",
    "GSP27motik_1u:804": "kim eteṣu prapañceṣu bhogā nāma sudurbhagāḥ / mudhaiva hi vayam mohāt saṃsthitā baddhabhāvanāḥ //MU_1,11.13//",
    "GSP27motik_1u:805_0": "eteṣu prapañceṣu madhye / sudurbhagāḥ atiśayena durbhagatvākhyaguṇayuktāḥ / bhogā nāma kim bhavanti / āpātamātraramaṇīyatvāt",
    "GSP27motik_1u:805_1": "na kiñcid api bhavantīty arthaḥ / hiśabdaḥ ataḥśabdārthe / hi ataḥ / vayam eteṣu bhogeṣu / baddhabhāvanāḥ / mohāt mudhaiva",
    "GSP27motik_1u:805_2": "saṃsthitāḥ vyarthatvāt //MT_1,11.13 //",
    "GSP27motik_1u:806": "ajñāte bahukālena vyartha eva vayaṃ ghane / mohe nipatitā mugdhāḥ śvabhre mugdhamṛgā iva //MU_1,11.14//",
    "GSP27motik_1u:807": "mohe bhogabhāvanākhye mohe / bahukālena bahukālaṃ tāvat //MT_1,11.14//",
    "GSP27motik_1u:808": "kim me rājyena kim bhogaiḥ ko 'haṃ kim idam āgatam / yan mithyaivāstu tan mithyā kasya nāma kim āgatam //MU_1,11.15// [BhG I 32cd]",
    "GSP27motik_1u:809": "yat mithyā bhavati tat mithyaivāstu iti sambandhaḥ //MT_1,11.15//",
    "GSP27motik_1u:810": "avāntaram upasaṃhāraṃ karoti",
    "GSP27motik_1u:811": "evaṃ vimṛśato brahman sarveṣv eva tato mama / bhāveṣv aratir āyātā pathikasya maruṣv iva //MU_1,11.16//",
    "GSP27motik_1u:812": "spaṣṭam //MT_1,11.16//",
    "GSP27motik_1u:813": "svābhimatam āviṣkaroti",
    "GSP27motik_1u:814": "tad etad bhagavan brūhi kim idam parinaśyati / kim idaṃ jāyate bhūyaḥ kim idam parivardhate //MU_1,11.17//",
    "GSP27motik_1u:815": "kim iti katham ity asyārthe //MT_1,11.17//",
    "GSP27motik_1u:816": "jarāmaraṇam āpac ca jananaṃ sampadas tathā / āvirbhāvatirobhāvair vivartante punaḥ punaḥ //MU_1,11.18//",
    "GSP27motik_1u:817": "bhāveṣu iti śeṣaḥ / bhāvair iti itthambhāve tṛtīyā / vivartante rūpāntaraṃ gacchanti //MT_1,11.18//",
    "GSP27motik_1u:818": "bhāvais tair eva tair eva tucchair vayam ime kila / paśya jarjaratāṃ nītā vātair iva giridrumāḥ //MU_1,11.19//",
    "GSP27motik_1u:819": "spaṣṭam //MT_1,11.19//",
    "GSP27motik_1u:820": "acetanā iva janāḥ pavanaiḥ prāṇanāmabhiḥ / dhvanantaḥ saṃsthitā vyarthaṃ yathā kīcakaveṇavaḥ //MU_1,11.20//",
    "GSP27motik_1u:821": "kīcakaveṇavo hi vyarthaṃ dhvananti //MT_1,11.20//",
    "GSP27motik_1u:822": "śāmyatīdaṃ kathaṃ duḥkham iti tapto 'smi cintayā / jaraddruma ivogreṇa koṭarasthena vahninā //MU_1,11.21//",
    "GSP27motik_1u:823": "spaṣṭam //MT_1,11.21//",
    "GSP27motik_1u:824": "saṃsāraduḥkhapāṣāṇanīrandhrahṛdayo 'py aham / nijalokabhayād eva galadbāṣpair na rodimi //MU_1,11.22//",
    "GSP27motik_1u:825": "saṃsāraduḥkhāny eva pāṣāṇāḥ / taiḥ nīrandhraṃ hṛdayaṃ yasya / saḥ tādṛśaḥ //MT_1,11.22//",
    "GSP27motik_1u:826": "śūnyasanmukhavṛttīs tu śuṣkarodananīrasāḥ / viveka eva hṛtsaṃstho mamaikānteṣu paśyati //MU_1,11.23//",
    "GSP27motik_1u:827": "śūnyā vyarthāś ca tāḥ / sanmukhavṛttayaḥ sanmukhavyāpārāḥ tāḥ / ekānteṣu vivekaikapara evāsmīti bhāvaḥ //MT_1,11.23//",
    "GSP27motik_1u:828": "bhṛśam muhyāmi saṃsmṛtya bhāvābhāvamayīṃ sthitim / dāridryeṇeva subhago dūre saṃsāracintayā //MU_1,11.24//",
    "GSP27motik_1u:829": "sthitiṃ jagadākhyāṃ sthitim / ahaṃ ka iva / subhaga iva / yathā subhagaḥ dāridryeṇa muhyati / tathety arthaḥ / ataḥ saṃsāracintayā dūre / sā dūre bhavatv ity arthaḥ //MT_1,11.24//",
    "GSP27motik_1u:830": "evaṃ sāmānyena saṃsārapadārthānāṃ duḥkhadatām uktvā tad viśeṣeṣu pradhānabhūtāyāḥ śriyaḥ kathayati",
    "GSP27motik_1u:831": "mohayanti manovṛttiṃ khaṇḍayanti guṇānalam / duḥkhajālam prayacchanti vipralambhaparāḥ śriyaḥ //MU_1,11.25//",
    "GSP27motik_1u:832": "mohayanti avivekayuktatāṃ kurvanti / aiśvaryamadagrastā hi pūrvāparavicāraśūnyā eva bhavanti / vipralambhaparāḥ vañcanaparāḥ //MT_1,11.25//",
    "GSP27motik_1u:833": "evaṃ śriyaḥ duḥkhadatvam uktvā tat pradhānāvayavabhūtasya dhanasyāpi duḥkhadatvaṃ kathayati",
    "GSP27motik_1u:834": "cintānicayavakrāṇi nānandāya dhanāni me / samprasūtakalatrāṇi gṛhāṇy ugrāpadāṃ yathā //MU_1,11.26//",
    "GSP27motik_1u:835": "cintānicayenārjanādyartham prayuktena cintāsamūhena / vakrāṇi kuṭilāni / ugrāpadāṃ hi bahukalatrāṇi gṛhāṇi duḥkhāyaiva bhavanti //MT_1,11.26//",
    "GSP27motik_1u:836": "saṅgraheṇa svāsvāsthyaṃ kathayati",
    "GSP27motik_1u:837": "vividhadoṣadaśāparicintanaiḥ satatabhaṅgurakāraṇakalpitaiḥ / mama na nirvṛtim eti mano mune nigaḍitasya yathā vanahastinaḥ //MU_1,11.27//",
    "GSP27motik_1u:838": "vividhā yāḥ doṣadaśāḥ / tāsām paricintanaiḥ / kathambhūtaiḥ / satataṃ bhaṅgurāṇi yāni kāraṇāni bhogarūpāṇi kāraṇāni / taiḥ kalpitaiḥ svaviṣayatayā prakaṭīkṛtaiḥ //MT_1,11.27//",
    "GSP27motik_1u:839": "sarvadoṣamūlakāraṇabhūtān viṣayān sargāntaślokena nindati",
    "GSP27motik_1u:840_0": "khalāḥ kāle kāle niśi niśitamohaikamihikā gatāloke loke viṣayahaṭhacaurāḥ sucaturāḥ / pravṛttāḥ prodyuktā diśi diśi vivekaikaharaṇe",
    "GSP27motik_1u:840_1": "raṇe śaktās teṣāṃ vadata vibudhāḥ ke 'dya subhaṭāḥ //MU_1,11.28 //",
    "GSP27motik_1u:841_0": "khalāḥ atyantaduḥkhakāritvāt durjanasadṛśās / tathā sucaturāḥ aticāturyayuktāḥ / viṣayahaṭhacaurāḥ / niśi lakṣaṇayā avidyārūpāyāṃ",
    "GSP27motik_1u:841_1": "rātrau / niśitā tīkṣṇā yā mohaikamihikā / tayā gatāloke dūre gatavicārākhyaprakāśe / loke asmin saṃsāre / kāle kāle sarveṣu",
    "GSP27motik_1u:841_2": "kāleṣu / diśi diśi sarvāsu dikṣu / prodyuktāḥ prakṛṣṭodyogabhājaḥ / ata eva vivekasya samyagvicārasya / yad ekaṃ haraṇaṃ",
    "GSP27motik_1u:841_3": "kevalaṃ haraṇaṃ / tatra pravṛttāḥ bhavanti / he vibudhāḥ yūyaṃ / vadatādya asmin samaye / teṣāṃ viṣayahaṭhacaurāṇāṃ raṇe",
    "GSP27motik_1u:841_4": "ke subhaṭāḥ śaktāḥ bhavanti / na ke 'pīti bhāvaḥ / iti śivam //MT_1,11.28 //",
    "GSP27motik_1u:842": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekādaśaḥ sargaḥ // 1,11 //",
    "GSP27motik_1u:843": "samanantaram eva prakṛtāṃ śrīnindāṃ vistareṇa kathayati",
    "GSP27motik_1u:844": "iyam asmin vinodāya saṃsāre parikalpitā / śrīr mune parimohāya sāpi nūnam anarthadā //MU_1,12.1//",
    "GSP27motik_1u:845": "nūnaṃ niścayena / anarthadeti viśeṣaṇadvārahetuḥ //MT_1,12.1//",
    "GSP27motik_1u:846": "anarthadatvam evāsyāḥ kathayati",
    "GSP27motik_1u:847": "ullāsabahulān antaḥ kallolān akramākulān / jaḍān prasravati sphārān prāvṛṣīva taraṅgiṇī //MU_1,12.2//",
    "GSP27motik_1u:848_0": "iyaṃ śrīḥ ullāsabahulān ullāsapūrṇān / akramākulān kramollaṅghananirbha-rān / tathā jaḍān jāḍyadāyitvāt jaḍarūpān / kallolān",
    "GSP27motik_1u:848_1": "darpākhyān mahātaraṅgān / prasravati utpādayati / kā iva / taraṅgiṇīva / yathā taraṅgiṇī prāvṛṣi varṣākāle / uktaviśeṣaṇān",
    "GSP27motik_1u:848_2": "mahātaraṅgān prasravati / tathety arthaḥ //MT_1,12.2 //",
    "GSP27motik_1u:849": "cintāduhitaro bahvyo bhūridurlaliteritāḥ / cañcalāḥ prabhavanty asyās taraṅgāḥ sarito yathā //MU_1,12.3//",
    "GSP27motik_1u:850": "bhūrīṇi yāni durlalitāni durvilāsāḥ / tair īritāḥ cañcalitāḥ / utthāpitā iti yāvat //MT_1,12.3//",
    "GSP27motik_1u:851": "eṣā hi padam ekatra na nibadhnāti durbhagā / mugdhevāniyatācāram itaś cetaś ca dhāvati //MU_1,12.4//",
    "GSP27motik_1u:852": "hi niścaye / aniyatācāraṃ kāmacārata ity arthaḥ / kriyāviśeṣaṇam etat //MT_1,12.4//",
    "GSP27motik_1u:853": "janayantī paraṃ dāham parāmṛṣṭāṅgikā satī / vināśam eva dhatte 'ntar dīpalekheva kajjalam //MU_1,12.5//",
    "GSP27motik_1u:854": "spaṣṭam //MT_1,12.5//",
    "GSP27motik_1u:855": "guṇāguṇavicāreṇa vinaiva kila pārśvagam / rājaprakṛtivan mūḍhā durārūḍhāvalambate //MU_1,12.6//",
    "GSP27motik_1u:856": "rājaprakṛtivat rājasvabhāvavat / rājāpi hi guṇāguṇavicārarahitam eva pārśvagam avalambate //MT_1,12.6//",
    "GSP27motik_1u:857": "karmaṇā tena tenaiṣā vistāram upagacchati / doṣāśīviṣavegasya yat kṣīravisarāyate //MU_1,12.7//",
    "GSP27motik_1u:858": "kṣīrasya visaraḥ sekaḥ / sa ivācarate kṣīravisarāyate //MT_1,12.7//",
    "GSP27motik_1u:859": "tāvac chītamṛdusparśaḥ parasve ca jane janaḥ / vātyayeva himaṃ yāvac chriyā na paruṣīkṛtaḥ //MU_1,12.8//",
    "GSP27motik_1u:860": "śrīsparśe janaḥ svasmin pare ca mahākaṭhina eva bhavatīti piṇḍārthaḥ / vātyā hi himam paruṣīkarotīty upamānatvena gṛhītā //MT_1,12.8//",
    "GSP27motik_1u:861": "prājñāḥ śūrāḥ kṛtajñāś ca peśalā mṛdavaś ca ye / pāṃsumuṣṭyeva maṇayaḥ śriyā te malinīkṛtāḥ //MU_1,12.9//",
    "GSP27motik_1u:862": "spaṣṭam //MT_1,12.9//",
    "GSP27motik_1u:863": "na śrīḥ sukhāya bhagavan duḥkhāyaiva hi kalpate / guptaṃ vināśanaṃ dhatte mṛtiṃ viṣalatā yathā //MU_1,12.10//",
    "GSP27motik_1u:864": "spaṣṭam //MT_1,12.10//",
    "GSP27motik_1u:865": "śrīmān ajananindyaś ca śūraś cāpy avikatthanaḥ / samadṛṣṭiḥ prabhuś caiva durlabhāḥ puruṣās trayaḥ //MU_1,12.11//",
    "GSP27motik_1u:866": "śriyā spṛṣṭaḥ sāhaṅkāratvena jananindya eva bhavatīti bhāvaḥ //MT_1,12.11//",
    "GSP27motik_1u:867": "eṣā hi viṣamā duḥkhabhogināṃ gahanā guhā / ghanamohagajendrāṇāṃ vindhyaśailamahāṭavī //MU_1,12.12//",
    "GSP27motik_1u:868": "spaṣṭaṃ //MT_1,12.12//",
    "GSP27motik_1u:869": "punaḥ kīdṛśy astīty apekṣāyām āha",
    "GSP27motik_1u:870": "satkāryapadmarajanī duḥkhakairavacandrikā / saddṛṣṭidīpikāvātyā kallolaughataraṅgiṇī //MU_1,12.13//",
    "GSP27motik_1u:871": "kallolāḥ darparūpāḥ mahātaraṅgāḥ //MT_1,12.13//",
    "GSP27motik_1u:872": "sambhramābhrādipadavī viṣādaviṣavardhinī / kedārikā vikalpānāṃ khadā kubhayabhoginām //MU_1,12.14//",
    "GSP27motik_1u:873": "khadā guhā / kubhayāni eva bhoginaḥ sarpāḥ / teṣām //MT_1,12.14//",
    "GSP27motik_1u:874": "himaṃ vairāgyavallīnāṃ vikārolūkayāminī / rāhudaṃṣṭrā vivekendoḥ saujanyāmbhojacandrikā //MU_1,12.15//",
    "GSP27motik_1u:875": "spaṣṭam //MT_1,12.15//",
    "GSP27motik_1u:876": "indrāyudhavad ālolanānārāgamanoharā / lolā taḍid ivotpannadhvaṃsinī jaḍasaṃśrayā //MU_1,12.16//",
    "GSP27motik_1u:877": "spaṣṭam //MT_1,12.16//",
    "GSP27motik_1u:878": "capalā varjitā ratyā nakulī nakulīnajā / vipralambhanatātparyahetūgramṛgatṛṣṇikā //MU_1,12.17//",
    "GSP27motik_1u:879_0": "capalā cāpalyaguṇasahitā / ata eva ratyā varjitā kutrāpi ratim akurvatīty arthaḥ / tathā nakulī aticāpalatvena nakulastrīsarūpā /",
    "GSP27motik_1u:879_1": "tathā nakulīnajā duṣṭā / akulīnajo hi duṣṭo bhavati / tathā vipralambhane paravañcane / yat tātparyam / tasya hetuś cāsau",
    "GSP27motik_1u:879_2": "ugramṛgatṛṣṇikā kaṭhinamṛgatṛṣṇāsvarūpā //MT_1,12.17 //",
    "GSP27motik_1u:880": "laharīvaikarūpeṇa kṣaṇam padam akurvatī / calā dīpaśikhevāti durjñeyāgatigocarā //MU_1,12.18//",
    "GSP27motik_1u:881": "na gatau gamane gocarā agatigocarā / dīpaśikhāpi gatau agocarā eva bhavati //MT_1,12.18//",
    "GSP27motik_1u:882": "siṃhīva vigrahavyagrakarīndrakulapātinī / khaḍgadhāreva śiśirā tīkṣṇā tīkṣṇāśayāśrayā //MU_1,12.19//",
    "GSP27motik_1u:883_0": "vigrahavyagraṃ yuddhavyagraṃ / yat karīndrakulaṃ hastikulaṃ / tatra patatīti tādṛśī tatsādhyatvāt / siṃhī cedṛśī bhavati /",
    "GSP27motik_1u:883_1": "śiśirā āmukhe santāpaharitvāt / tīkṣṇāśayāḥ kaṭhinacintāḥ / āśrayaḥ yasyāḥ / sā //MT_1,12.19 //",
    "GSP27motik_1u:884": "nānayopahatārthinyā durādhiparipīnayā / paśyāmy abhavyayā lakṣmyā kiñcid duḥkhād ṛte sukham //MU_1,12.20//",
    "GSP27motik_1u:885": "upahatān ajñānabādhitān / arthate ālambanatvena kāṅkṣatīti tādṛśyā //MT_1,12.20//",
    "GSP27motik_1u:886": "dvāreṇotsāritā lakṣmīḥ punar eti tamo'riṇā / aho vata hṛtasthānā nirlajjā durjanāspadā //MU_1,12.21//",
    "GSP27motik_1u:887": "tamo'riṇā gehāntargatatamonivāraṇārthaṃ kalpitena kṣudradvāreṇa //MT_1,12.21//",
    "GSP27motik_1u:888": "sargāntaślokena śrīnindāṃ samāpayati",
    "GSP27motik_1u:889": "manoramā karṣati cittavṛttiṃ kadaryasādhyā kṣaṇabhaṅgurā ca / vyālāvalīgarbhanivṛttadehā śvabhrotthitā puṣpalateva lakṣmīḥ //MU_1,12.22//",
    "GSP27motik_1u:890": "kadaryasādhyā kukarmasādhyā / śrīpakṣe vyālāvalī duḥkhāvalī / iti śivam //MT_1,12.22//",
    "GSP27motik_1u:891": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvādaśaḥ sargaḥ // 1,12 //",
    "GSP27motik_1u:892": "evaṃ śrīnindāṃ kṛtvā jīvitanindāṃ karoti",
    "GSP27motik_1u:893": "āyuḥ pallavakoṇāgralambāmbukaṇabhaṅguram / unmattam iva santyajya yāty akāṇḍe śarīrakam //MU_1,13.1//",
    "GSP27motik_1u:894": "āyuḥ jīvitaṃ / yātīti sambandhaḥ / akāṇḍe asamaye / tatsammatirūpaṃ samayam ullaṅghyeti yāvat //MT_1,13.1//",
    "GSP27motik_1u:895": "viṣayāśīrviṣāsaṅgaparijarjaracetasām / aprauḍhātmavivekānām āyur āyāsakāraṇam //MU_1,13.2//",
    "GSP27motik_1u:896": "spaṣṭam //MT_1,13.2//",
    "GSP27motik_1u:897": "ye tu vijñātavijñeyā viśrāntā vitate pade / bhāvābhāvasamāśvastā āyus teṣāṃ sukhāyate //MU_1,13.3//",
    "GSP27motik_1u:898": "viśrāntā ātmatve niścitāḥ / vitate aparimite / bhāvābhāveṣu pravāhāgateṣu nāśotpādeṣu / samāśvastāḥ svabhāvād apracyutāḥ //MT_1,13.3//",
    "GSP27motik_1u:899": "vayam parimitākārapariniṣṭhitaniścayāḥ / saṃsārābhrataḍitpuñje mune nāyuṣi nirvṛtāḥ //MU_1,13.4//",
    "GSP27motik_1u:900_0": "parimitaḥ pārimityayuktaḥ / yaḥ ākāraḥ dehādirūpaḥ ākāraḥ / tatra pariniṣṭhitaḥ niṣṭhāṃ gataḥ / niścayaḥ ātmaniścayaḥ / yeṣāṃ /",
    "GSP27motik_1u:900_1": "te / nirvṛtir hi aparimitasvarūpaniṣṭhatvam iti bhāvaḥ //MT_1,13.4 //",
    "GSP27motik_1u:901": "yujyate veṣṭanaṃ vāyāv ākāśasya ca khaṇḍanam / grathanaṃ ca taraṅgāṇām āsthā nāyuṣi yujyate //MU_1,13.5//",
    "GSP27motik_1u:902": "āsthā dṛḍhatāviśvāsaḥ //MT_1,13.5//",
    "GSP27motik_1u:903": "pelavaṃ śaradīvābhram asneham iva dīpakam / taraṅgakam ivālolaṃ gatam evopalakṣyate //MU_1,13.6//",
    "GSP27motik_1u:904": "āyur iti śeṣaḥ / pelavaṃ laghu //MT_1,13.6//",
    "GSP27motik_1u:905": "taraṅgapratibimbenduṃ taḍitpuñjaṃ nabho'mbudam / grahītum āsthām badhnāmi na tv āyuṣi gatasthitau //MU_1,13.7//",
    "GSP27motik_1u:906": "spaṣṭam //MT_1,13.7//",
    "GSP27motik_1u:907": "aviśrāntamanāḥ śūnyam āyur ātatam īhate / duḥkhāyaiva vimūḍho 'ntar garbham aśvatarī yathā //MU_1,13.8//",
    "GSP27motik_1u:908": "aśvatarī kharastriyām aśvāj jātā vaḍavā / tasyā garbhaḥ kukṣipāṭanaṃ vinā na niryāti //MT_1,13.8//",
    "GSP27motik_1u:909": "saṃsārasaṃsṛtāv ambhaḥpheno 'smin sargasāgare / kāyavallyāṃ raso rājañ jīvitam me na rocate //MU_1,13.9//",
    "GSP27motik_1u:910": "sargasāgare kathambhūte / saṃsāre saṃsṛtiḥ saṃsaraṇaṃ / yasya / tādṛśe / ambhaḥphenaḥ ambhovikāraḥ phenaḥ / daśaratham prati iyam uktiḥ //MT_1,13.9//",
    "GSP27motik_1u:911": "prāpyaṃ samprāpyate yena bhūyo yena na śocyate / parāyā nirvṛteḥ sthānaṃ yat taj jīvitam ucyate //MU_1,13.10//",
    "GSP27motik_1u:912": "parāyā utkṛṣṭāyāḥ //MT_1,13.10//",
    "GSP27motik_1u:913": "taravo 'pi hi jīvanti jīvanti mṛgapakṣiṇaḥ / sa jīvati mano yasya mananena na jīvati //MU_1,13.11//",
    "GSP27motik_1u:914": "mananena bhogānusandhānena //MT_1,13.11//",
    "GSP27motik_1u:915": "jātās ta eva jagati jantavaḥ sādhujīvitāḥ / ye punar neha jāyante śeṣā jānīta gardabhāḥ //MU_1,13.12//",
    "GSP27motik_1u:916": "yūyaṃ jānīta / kim ity apekṣāyām āha / śeṣā iti / śeṣā gardabhāḥ bhavanti //MT_1,13.12//",
    "GSP27motik_1u:917": "bhāro 'vivekinaḥ śāstram bhāro jñānaṃ ca rāgiṇaḥ / aśāntaṃ ca mano bhāro bhāro 'nātmavido vapuḥ //MU_1,13.13//",
    "GSP27motik_1u:918": "avivekinaḥ vivekarahitasya / bhāratvaṃ ca śāstrādeḥ samyagjñānādyarthakriyākāritvābhāvena jñeyam //MT_1,13.13//",
    "GSP27motik_1u:919": "rūpam āyur mano buddhir ahaṅkāras tathehitam / bhāro bhāradharasyeva sarvaṃ duḥkhāya durdhiyaḥ //MU_1,13.14//",
    "GSP27motik_1u:920": "durdhiyaḥ buddhirahitasya / buddhirahito hi rūpādau samatayā pāravaśyaṃ yāti / tataś ca duḥkhe nimajjati //MT_1,13.14//",
    "GSP27motik_1u:921": "aviśrāntamanaḥpūrṇam āpadām paramāspadam / nīḍo rogavihaṅgānām āyur āyāsanaṃ dṛḍham //MU_1,13.15//",
    "GSP27motik_1u:922": "āyuḥ kathambhūtam / aviśrāntam paramapadaviśrāntirahitaṃ / yan manas / tena pūrṇam //MT_1,13.15//",
    "GSP27motik_1u:923": "pratyahaṃ khedam utsṛjya śanair alam anāratam / āśv eva janmanaḥ śvabhraṃ kālena vinikhanyate //MU_1,13.16//",
    "GSP27motik_1u:924": "kālanāśyatvaṃ hi āyuṣaḥ prasiddham //MT_1,13.16//",
    "GSP27motik_1u:925": "śarīrabilaviśrāntair viṣadāhapradāyibhiḥ / rogair nipīyate raudrair vyālair iva vanānilaḥ //MU_1,13.17//",
    "GSP27motik_1u:926": "āyur iti śeṣaḥ //MT_1,13.17//",
    "GSP27motik_1u:927": "prasuvānair avacchedaṃ tucchair antaravāsibhiḥ / duḥkhair ākṛṣyate krūrair ghuṇair iva jaraddrumaḥ //MU_1,13.18//",
    "GSP27motik_1u:928": "avacchedaṃ chedanam / prasuvānair utpādayadbhiḥ / ākṛṣyate svavaśaṃ nīyate //MT_1,13.18//",
    "GSP27motik_1u:929": "nūnaṃ nigiraṇāyāśu ghanagarvam anāratam / ākhur mārjārakeṇeva maraṇenāvalokyate //MU_1,13.19//",
    "GSP27motik_1u:930": "avalokyate kadā etat grase iti dṛśyate //MT_1,13.19//",
    "GSP27motik_1u:931": "garvādiguṇagarbhiṇyā śūnyayāśaktivaśyayā / annam mahāśaneneva jarasā parijīryate //MU_1,13.20//",
    "GSP27motik_1u:932": "aśaktivaśyayā aśaktigrastayā //MT_1,13.20//",
    "GSP27motik_1u:933": "dinaiḥ katipayair eva parijñāya gatādaram / durjanaḥ sajjaneneva yauvanenāvamucyate //MU_1,13.21//",
    "GSP27motik_1u:934": "spaṣṭam //MT_1,13.21//",
    "GSP27motik_1u:935": "vināśasuhṛdā nityaṃ jarāmaraṇabandhunā / rūpaṃ śiḍgavareṇeva kṛtāntenābhilaṣyate //MU_1,13.22//",
    "GSP27motik_1u:936": "spaṣṭam //MT_1,13.22//",
    "GSP27motik_1u:937": "sargāntaślokena jīvitanindāṃ samāpayati",
    "GSP27motik_1u:938": "sthiratayā sukhahāritayā tayā satatam ujjhitam uttama phalgu ca / jagati nāsti tathā guṇavarjitam maraṇamārjitam āyur idaṃ yathā //MU_1,13.23//",
    "GSP27motik_1u:939": "uttamety āmantraṇam / phalgu niḥsāram / maraṇena mārjitaṃ saṅkṣiptam / iti śivam //MT_1,13.23//",
    "GSP27motik_1u:940": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe trayodaśaḥ sargaḥ // 1,13 //",
    "GSP27motik_1u:941": "adhunāhaṅkāranindām prastauti",
    "GSP27motik_1u:942": "mudhaivābhyutthito mohān mudhaiva parivardhate / mithyāmayena bhīto 'smi durahaṅkāraśatruṇā //MU_1,14.1//",
    "GSP27motik_1u:943": "mithyāmayena mithyāsvarūpeṇa //MT_1,14.1//",
    "GSP27motik_1u:944": "ahaṅkāravaśād eva doṣakośaḥ kadarthanām / dadāti dīnadīnānāṃ saṃsāro vividhākṛtiḥ //MU_1,14.2//",
    "GSP27motik_1u:945": "kadarthanāṃ duḥkham //MT_1,14.2//",
    "GSP27motik_1u:946": "ahaṅkāravaśād āpad ahaṅkārād durādhayaḥ / ahaṅkāravaśād īhāpy ahaṅkāro mahāmayaḥ //MU_1,14.3//",
    "GSP27motik_1u:947": "īhā bhogārthaṃ ceṣṭā //MT_1,14.3//",
    "GSP27motik_1u:948": "tam ahaṅkāram āśritya paramaṃ ciravairiṇam / na bhuñje na pibāmy ambhaḥ kim u bhogān bhaje mune //MU_1,14.4//",
    "GSP27motik_1u:949": "spaṣṭam //MT_1,14.4//",
    "GSP27motik_1u:950": "saṃsārarajjur ādīrghā mama cetasi mohinī / tatāhaṅkāradoṣeṇa kirāteneva vāgurā //MU_1,14.5//",
    "GSP27motik_1u:951": "ahaṅkāradoṣeṇāhaṅkārākhyena doṣeṇa //MT_1,14.5//",
    "GSP27motik_1u:952": "yāni duḥkhāni dīrghāṇi viṣamāṇi mahānti ca / ahaṅkārāt prasūtāni tāny agāt khadirā iva //MU_1,14.6//",
    "GSP27motik_1u:953": "agāt parvatāt //MT_1,14.6//",
    "GSP27motik_1u:954": "śamendoḥ saiṃhikeyāsyaṃ guṇipadmamahāśanim / jñānameghaśaratkālam ahaṅkāraṃ tyajāmy aham //MU_1,14.7//",
    "GSP27motik_1u:955": "spaṣṭam //MT_1,14.7//",
    "GSP27motik_1u:956": "ahaṅkāratyāgam eva karoti",
    "GSP27motik_1u:957": "nāhaṃ rāmo na me vāñchā bhāveṣu na ca me manaḥ / śānta āsitum icchāmi svātmany eva jino yathā //MU_1,14.8//",
    "GSP27motik_1u:958": "dehasyaiva rāmatvāt / mama cinmātratvād iti bhāvaḥ / śāntaḥ ahaṅkārarahitaḥ //MT_1,14.8//",
    "GSP27motik_1u:959": "ahaṅkāravaśād yad yan mayā bhuktaṃ kṛtaṃ hṛtam / sarvaṃ tat tad avastv eva vastv ahaṅkārariktatā //MU_1,14.9//",
    "GSP27motik_1u:960": "ahaṅkārariktatā ahaṅkārarāhityam //MT_1,14.9//",
    "GSP27motik_1u:961": "aham ity asti ced brahmann aham āpadi duḥkhitaḥ / sampatsu sukhitas tasmād anahaṅkāritā dhanaḥ //MU_1,14.10//",
    "GSP27motik_1u:962_0": "dhanayuktasya eva hi āpatsu sampatsu ca duḥkhādisparśo na bhavatīti pūrvavākye bhāvaḥ / phalitam āha tasmād iti / tasmāt",
    "GSP27motik_1u:962_1": "tato hetoḥ / anahaṅkāritā dhanaḥ dhanam bhavati / dehātmatve niścitaḥ puruṣo hi dehārtham bhogajālam icchan bhogarāhityarūpāyām",
    "GSP27motik_1u:962_2": "āpadi duḥkhī bhavati / tatsampattirūpāyāṃ sampadi sukhī bhavati / cinmātrātmatve niścito 'haṃ na tādṛśo bhavāmīti bhāvaḥ //MT_1,14.10 //",
    "GSP27motik_1u:963": "ahaṅkāram parityājya mune śāntamanās tathā / avatiṣṭhe gatodvego bhogaughe 'bhaṅgurāspadam //MU_1,14.11//",
    "GSP27motik_1u:964": "avatiṣṭhe tiṣṭhāmi / ahaṅkāraṃ kathambhūtam / bhogaughe bhogasamūhe / abhaṅgurāspadam anaśvarapratiṣṭham //MT_1,14.11//",
    "GSP27motik_1u:965": "brahman yāvad ahaṅkāravāridaḥ pravijṛmbhate / tāvad vikāsam āyāti tṛṣṇākuṭajamañjarī //MU_1,14.12//",
    "GSP27motik_1u:966": "spaṣṭam //MT_1,14.12//",
    "GSP27motik_1u:967": "ahaṅkāraghane śānte tṛṣṇānavataḍillatā / śāntadīpaśikhāvṛttyā kvāpi yāsyati satvaram //MU_1,14.13//",
    "GSP27motik_1u:968": "spaṣṭam //MT_1,14.13//",
    "GSP27motik_1u:969": "ahaṅkāramahāvindhye manomattamataṅgajaḥ / visphūrjati ghanāsphoṭaiḥ stanitair iva vāridaḥ //MU_1,14.14//",
    "GSP27motik_1u:970": "visphūrjati vilasati / ghanāsphoṭaiḥ niviḍakarṇatālaiḥ //MT_1,14.14//",
    "GSP27motik_1u:971": "iha dehamahādaryāṃ ghanāhaṅkārakesarī / yo 'yam ullasati sphāraṃ tenedaṃ jagad ātatam //MU_1,14.15//",
    "GSP27motik_1u:972": "anahaṅkāritve hi sad api jagan nāsti apekṣāviṣayatvābhāvāt //MT_1,14.15//",
    "GSP27motik_1u:973": "tṛṣṇātantulavaprotā bahujanmaparamparā / ahaṅkārograśiḍgena kaṇṭhe muktāvalī kṛtā //MU_1,14.16//",
    "GSP27motik_1u:974": "śiḍgo hi tantuprotām muktāvalīṃ kaṇṭhe karoti //MT_1,14.16//",
    "GSP27motik_1u:975": "putradārakalatrāṇi tantram mantravivarjitam / prasāritam aneneha durahaṅkāravairiṇā //MU_1,14.17//",
    "GSP27motik_1u:976": "spaṣṭam //MT_1,14.17//",
    "GSP27motik_1u:977": "pramārjite 'ham ity asmin pade svayam akhidyatā / pramārjitā bhavanty eva sarvā eva durādhayaḥ //MU_1,14.18//",
    "GSP27motik_1u:978": "spaṣṭam //MT_1,14.18//",
    "GSP27motik_1u:979": "aham ity ambude śānte śanaiḥ suśamaśālini / manomananasammohamihikā kvāpi gacchati //MU_1,14.19//",
    "GSP27motik_1u:980": "manasaḥ yaḥ mananasammohaḥ mananarūpaḥ / sa eva mihikā nīhāraḥ //MT_1,14.19//",
    "GSP27motik_1u:981": "nirahaṅkāravṛtter me maurkhyāc chokena sīdataḥ / yat kiñcid ucitam brahmaṃs tad ākhyātum ihārhasi //MU_1,14.20//",
    "GSP27motik_1u:982": "prathamam ahaṅkāraṃ svayam eva tyajāmi / paścāt tvaduktaṃ karomīti bhāvaḥ //MT_1,14.20//",
    "GSP27motik_1u:983": "sargāntaślokenāhaṅkāranindāṃ samāpayati",
    "GSP27motik_1u:984": "sarvāpadāṃ nilayam adhruvam antarastham unmuktam uttamaguṇena na saṃśrayāmi / yatnād ahaṅkṛtipadam parito 'tiduḥkham śeṣeṇa māṃ samanuśādhi mahānubhāva //MU_1,14.21//",
    "GSP27motik_1u:985_0": "ahaṅkṛtipadam ahaṅkṛtyākhyaṃ sthānam / śeṣeṇeti ahaṅkārāśrayaṇaṃ tyaktvā yat kiñcit samājñāpayasi tat sampādayāmīti bhāvaḥ /",
    "GSP27motik_1u:985_1": "ahaṅkāraś ca idantāviṣayatvayogye dehe ahantāviṣayatvasañjananaṃ jñeyam / iti śivam //MT_1,14.21 //",
    "GSP27motik_1u:986": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe caturdaśaḥ sargaḥ // 1,14 //",
    "GSP27motik_1u:987": "evam ahaṅkāranindāṃ kṛtvā cittanindām prastauti",
    "GSP27motik_1u:988": "doṣair jarjaratāṃ yātaṃ satkāryād āryasevitāt / vātāttapiñchalavavac cetaś calati cañcalam //MU_1,15.1//",
    "GSP27motik_1u:989": "doṣaiḥ rāgādidoṣaiḥ / satkāryāt calati satkārye sthairyeṇa na tiṣṭhatīty arthaḥ //MT_1,15.1//",
    "GSP27motik_1u:990": "itaś cetaś ca suvyagraṃ vyartham evābhidhāvati / dūrād dūrataraṃ dīnaṃ grāme kauleyako yathā //MU_1,15.2//",
    "GSP27motik_1u:991": "kauleyakaḥ śvā //MT_1,15.2//",
    "GSP27motik_1u:992": "na prāpnoti kvacit kiñcit prāptair api mahādhanaiḥ / nāntaḥ sampūrṇatām eti karaṇḍaka ivāmbubhiḥ //MU_1,15.3//",
    "GSP27motik_1u:993": "kiñcit prāpto hi punaḥ kiñcid api na prārthayed iti bhāvaḥ //MT_1,15.3//",
    "GSP27motik_1u:994": "nityam eva manaḥ śūnyaṃ kadāśāvāgurāvṛtam / na manāṅ nirvṛtiṃ yāti mṛgo yūthād iva cyutaḥ //MU_1,15.4//",
    "GSP27motik_1u:995": "śūnyaṃ niḥsāram //MT_1,15.4//",
    "GSP27motik_1u:996": "taraṅgataralāṃ vṛttiṃ dadhad ālūnaśīrṇatām / parityajya kṣaṇam api na mano yāti nirvṛtim //MU_1,15.5//",
    "GSP27motik_1u:997": "ālūnaśīrṇatāṃ hastasparśāsahatvam / maticāñcalyam iti yāvat //MT_1,15.5//",
    "GSP27motik_1u:998": "mano mananavikṣubdhaṃ diśo daśa vidhāvati / mandarāhananodbhūtaṃ kṣīrārṇavapayo yathā //MU_1,15.6//",
    "GSP27motik_1u:999": "mananavikṣubdham bhogānusandhānakṣubdham //MT_1,15.6//",
    "GSP27motik_1u:1000": "kallolakalanāvartam māyāmakaramālitam / na niroddhuṃ samartho 'smi manomohamahārṇavam //MU_1,15.7//",
    "GSP27motik_1u:1001": "kallolarūpā yā kalanā saṅkalpaḥ / saivāvartaḥ yasya / tat / māyā viparyayajñānam //MT_1,15.7//",
    "GSP27motik_1u:1002": "bhogadūrvāṅkurākāṅkṣī śvabhrapātam acintayan / manohariṇako brahman dūraṃ viparidhāvati //MU_1,15.8//",
    "GSP27motik_1u:1003": "spaṣṭam //MT_1,15.8//",
    "GSP27motik_1u:1004": "na kadācana me cetas tām ālūnaviśīrṇatām / tyajaty ākulayā vṛttyā cañcalatvam ivārṇavaḥ //MU_1,15.9//",
    "GSP27motik_1u:1005": "ālūnaviśīrṇatāṃ hastasparśāsahatvaṃ / maticāñcalyam iti yāvat //MT_1,15.9//",
    "GSP27motik_1u:1006": "cetaś cañcalayā vṛttyā cintānicayacañcuram / dhṛtim badhnāti naikatra kesarī pañjare yathā //MU_1,15.10//",
    "GSP27motik_1u:1007": "cintānicayena cintāsamūhena / cañcuraṃ nirbharam //MT_1,15.10//",
    "GSP27motik_1u:1008": "mano moharathārūḍhaṃ śarīrāc chamatāsukham / haraty upagatodyogaṃ haṃsaḥ kṣīram ivāmbhasaḥ //MU_1,15.11//",
    "GSP27motik_1u:1009": "spaṣṭam //MT_1,15.11//",
    "GSP27motik_1u:1010": "analpakalpanātalpe nilīnāś cittavṛttayaḥ / munīndra na prabudhyante tena tapto 'ham ākulaḥ //MU_1,15.12//",
    "GSP27motik_1u:1011": "kalpanāgrastam eva sadāsanmano 'stīti bhāvaḥ //MT_1,15.12//",
    "GSP27motik_1u:1012": "kroḍīkṛtadṛḍhagranthitṛṣṇāsūtrombhitātmanā / vihago jālakeneva brahman baddho 'smi cetasā //MU_1,15.13//",
    "GSP27motik_1u:1013": "granthayo 'tra rāgādirūpā jñeyāḥ //MT_1,15.13//",
    "GSP27motik_1u:1014": "satatāmarṣadhūmena cintājvālābilena ca / vahnineva tṛṇaṃ śuṣkam mune dagdho 'smi cetasā //MU_1,15.14//",
    "GSP27motik_1u:1015": "satatam amarṣaḥ krodha eva / dhūmaḥ yasya / tādṛśena //MT_1,15.14//",
    "GSP27motik_1u:1016": "krūreṇa jaḍatāṃ yātas tṛṣṇābhāryānugāminā / śavaḥ kauleyakeneva brahman bhukto 'smi cetasā //MU_1,15.15//",
    "GSP27motik_1u:1017": "spaṣṭam //MT_1,15.15//",
    "GSP27motik_1u:1018": "taraṅgataralāsphālavṛttinā jaḍarūpiṇā / taṭavṛkṣa ivaughena brahman nīto 'smi cetasā //MU_1,15.16//",
    "GSP27motik_1u:1019": "taraṅgavat taralāsphālā atyantacañcalā / vṛttiḥ yasya / tādṛśena //MT_1,15.16//",
    "GSP27motik_1u:1020": "avāntaranipātāya śūnyenākramaṇāya ca / tṛṇaṃ caṇḍānileneva dūre nunno 'smi cetasā //MU_1,15.17//",
    "GSP27motik_1u:1021": "avāntareṣu bhogarūpeṣu paramaviśrāntirahiteṣu padeṣu / yaḥ nipātas / tasmai / ākramaṇāya ākramaṇārthaṃ / śūnyeneti manoviśeṣaṇam //MT_1,15.17//",
    "GSP27motik_1u:1022": "saṃsārajaladher asmān nityam uttaraṇonmukhaḥ / setuneva payaḥpūro rodhito 'smi kucetasā //MU_1,15.18//",
    "GSP27motik_1u:1023": "spaṣṭam //MT_1,15.18//",
    "GSP27motik_1u:1024": "pātālād gacchatā pṛṣṭham pṛṣṭhāt pātālagāminā / kūpakāṣṭhaṃ kudāmneva veṣṭito 'smi kucetasā //MU_1,15.19//",
    "GSP27motik_1u:1025": "spaṣṭam //MT_1,15.19//",
    "GSP27motik_1u:1026": "mithyaiva sphārarūpeṇa vicāraviśarāruṇā / bālo vetālakeneva gṛhīto 'smi svacetasā //MU_1,15.20//",
    "GSP27motik_1u:1027": "gṛhītaḥ svavaśīkṛtaḥ //MT_1,15.20//",
    "GSP27motik_1u:1028": "vahner uṣṇataraḥ śailād api kaṣṭatarakramaḥ / vajrād api dṛḍho brahman durnigrahamanograhaḥ //MU_1,15.21//",
    "GSP27motik_1u:1029": "kaṣṭataraḥ kramaḥ ullaṅghanaṃ yasya / saḥ kaṣṭatarakramaḥ / durnigrahaṃ duḥkhena nirgrahītuṃ śakyaṃ / yat manaḥ / tasya grahaḥ grahanaṃ / durnigrahamanograhaḥ //MT_1,15.21//",
    "GSP27motik_1u:1030": "cetaḥ patati kāryeṣu vihagaś cāmiṣeṣv iva / kṣaṇena viratiṃ yāti bālaḥ krīḍanakād iva //MU_1,15.22//",
    "GSP27motik_1u:1031": "spaṣṭam //MT_1,15.22//",
    "GSP27motik_1u:1032": "jaḍaprakṛtir ālolo vitatāvartavṛttimān / mano'bdhir īhitavyālo dūrān nayati tāta mām //MU_1,15.23//",
    "GSP27motik_1u:1033_0": "jaḍaprakṛtiḥ jaḍasvabhāvaḥ śītaprakṛtiś ca / vitatāvartā eva vṛttayaḥ yasya / saḥ / īhitāni kāṅkṣitāni eva vyālāḥ sarpāḥ /",
    "GSP27motik_1u:1033_1": "yasya / saḥ / ceṣṭāyuktasarpāś ca yasmin / saḥ / dūrān nayati nānāviṣayeṣu bhramayati //MT_1,15.23 //",
    "GSP27motik_1u:1034": "yadīdṛśam manas tavāsti tarhi tasya nigrahaṃ kurv ity / atrāha",
    "GSP27motik_1u:1035": "apy abdhipānān mahataḥ sumerūllaṅghanād api / api vahnyaśanāt sādho viṣamaś cittanigrahaḥ //MU_1,15.24//",
    "GSP27motik_1u:1036": "spaṣṭam //MT_1,15.24//",
    "GSP27motik_1u:1037": "nanu cittanigraho duḥsādhya eva bhavatu / kiṃ tena setsyatīty / atrāha",
    "GSP27motik_1u:1038": "cittaṃ kāraṇam arthānāṃ tasmin sati jagattrayam / tasmin kṣīṇe jagat kṣīṇaṃ tac cikitsyam prayatnataḥ //MU_1,15.25//",
    "GSP27motik_1u:1039": "spaṣṭam //MT_1,15.25//",
    "GSP27motik_1u:1040": "cittād imāni sukhaduḥkhaśatāni nūnam abhyāgatāny agavarād iva kānanāni / tasmin vivekavaśatas tanutām prayāte manye mune nipuṇam eva galanti tāni //MU_1,15.26//",
    "GSP27motik_1u:1041": "imāni anubhūyamānāni / agavarāt parvataśreṣṭhāt / nipuṇaṃ samyak //MT_1,15.26//",
    "GSP27motik_1u:1042": "sargāntaślokena cittanindāṃ samāpayati",
    "GSP27motik_1u:1043": "sakalaguṇajayāśā yatra baddhā mahadbhis tam arim iha vijetuṃ cittam abhyutthito 'ham / vigataratitayāntar nābhinandāmi lakṣmīṃ jaḍamalinaviśālām meghamālām ivenduḥ //MU_1,15.27//",
    "GSP27motik_1u:1044": "yatra yasmin manasi / abhyutthitaḥ udyogayukto jātaḥ / iti śivam //MT_1,15.27//",
    "GSP27motik_1u:1045": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe pañcadaśaḥ sargaḥ // 1,15 //",
    "GSP27motik_1u:1046": "evam manonindāṃ kṛtvā tṛṣṇānindām prastauti",
    "GSP27motik_1u:1047": "hārdāndhakāraśarvaryā tṛṣṇayeha durantayā / caranti cetanākāśe doṣakauśikapaṅktayaḥ //MU_1,16.1//",
    "GSP27motik_1u:1048": "cetanākāśe cittākāśe / doṣāḥ rāgādayaḥ / yuktaṃ ca śarvaryāṃ kauśikaca-raṇam //MT_1,16.1//",
    "GSP27motik_1u:1049": "antardāhapradāyinyā samūḍharasamārdavaḥ / paṅka ādityadīptyeva śoṣaṃ nīto 'smi cintayā //MU_1,16.2//",
    "GSP27motik_1u:1050": "samūḍhaṃ dhṛtaṃ / rasamārdavam āsvādakṛtaṃ jalakṛtaṃ ca mārdavaṃ ye-na / saḥ / cintā cātra tṛṣṇā eva jñeyā / tṛṣṇāyāḥ cintārūpatvānapāyāt / evam uttaratrāpi jñeyam //MT_1,16.2//",
    "GSP27motik_1u:1051": "mama cittamahāraṇye vyāmohatimirākule / śūnye tāṇḍavinī mattā bhṛśam āśā piśācikā //MU_1,16.3//",
    "GSP27motik_1u:1052": "āśā tṛṣṇā //MT_1,16.3//",
    "GSP27motik_1u:1053": "rajoracitanīhārā kāñcanāvacayojjvalā / nūnaṃ vikāsam āyāti cintā me 'śokamañjarī //MU_1,16.4//",
    "GSP27motik_1u:1054_0": "nūnaṃ niścaye / cintā aśokamañjarī me vikāsam āyāti / kathambhūtā / rajasā svayam utpāditena lobhena / racitaḥ nīhāraḥ jāḍyaṃ",
    "GSP27motik_1u:1054_1": "yayā / sā / rajasā parā-geṇa / racitaḥ utpāditaḥ / nīhāraḥ yayā seti ca / kāñcanāvacayena kāñcanasaṅgraheṇa / ujjvalā jvalantī /",
    "GSP27motik_1u:1054_2": "kāñcanāvacayavat ujjvalā ca //MT_1,16.4 //",
    "GSP27motik_1u:1055": "alam antar bhramāyaiṣā tṛṣṇā kavalitāśayā / āyātā vimalollāsam ūrmir ambunidhāv iva //MU_1,16.5//",
    "GSP27motik_1u:1056": "antar manasi / bhramāya mithyājñānāya //MT_1,16.5//",
    "GSP27motik_1u:1057": "uddāmakallolaravā dehādrau vahatīva me / taraṅgitatarākārā taratṛṣṇātaraṅgiṇī //MU_1,16.6//",
    "GSP27motik_1u:1058": "tarantī cāsau tṛṣṇātaraṅgiṇī taratṛṣṇātaraṅgiṇī //MT_1,16.6//",
    "GSP27motik_1u:1059": "vegaṃ saṃroddhum udito vātyayeva jarattṛṇam / nītaḥ kaluṣayā kvāpi dhiyāyaṃ cittacātakaḥ //MU_1,16.7//",
    "GSP27motik_1u:1060": "vegaṃ svakīyaṃ vegaṃ / dhiyā tṛṣṇāviṣṭayā buddhyā //MT_1,16.7//",
    "GSP27motik_1u:1061": "yāṃ yām aham adhītāsthām āśrayāmi guṇaśriyam / tāṃ tāṃ kṛntati me tṛṣṇā tantrīm iva kumūṣikā //MU_1,16.8//",
    "GSP27motik_1u:1062": "adhītāsthām śikṣitadārḍhyaṃ / dṛḍhām iti yāvat //MT_1,16.8//",
    "GSP27motik_1u:1063": "payasīva jaratparṇaṃ vāyāv iva jarattṛṇam / nabhasīva śaranmeghaś cintācakre bhramāmy aham //MU_1,16.9//",
    "GSP27motik_1u:1064": "cintācakre tṛṣṇācakre //MT_1,16.9//",
    "GSP27motik_1u:1065": "gantum āspadam ātmīyam asamarthadhiyo vayam / cintājāle vimuhyāmo jāle śakunayo yathā //MU_1,16.10//",
    "GSP27motik_1u:1066": "ātmīyam āspadam paramātmatattvākhyaṃ nijaṃ sthānam //MT_1,16.10//",
    "GSP27motik_1u:1067": "tṛṣṇābhidhānayā tāta dagdho 'smi jvālayā tathā / yathā dāhopaśamanam āśaṅke nāmṛtair api //MU_1,16.11//",
    "GSP27motik_1u:1068": "spaṣṭam //MT_1,16.11//",
    "GSP27motik_1u:1069": "dūraṃ dūram ito gatvā sametya ca punaḥ punaḥ / bhramaty āśu diganteṣu tṛṣṇonmattā turaṅgamī //MU_1,16.12//",
    "GSP27motik_1u:1070": "spaṣṭam //MT_1,16.12//",
    "GSP27motik_1u:1071": "jaḍasaṃsaṅgiṇī tṛṣṇā kṛtordhvādhogamāgamā / kṣubdhā granthimatī nityam araghaṭṭograrajjuvat //MU_1,16.13//",
    "GSP27motik_1u:1072": "granthimatī rāgādigranthiyuktā //MT_1,16.13//",
    "GSP27motik_1u:1073": "antar grathitayā dehe sambhramocchidyamānayā / rajjvevāśu balīvardas tṛṣṇayā vāhyate janaḥ //MU_1,16.14//",
    "GSP27motik_1u:1074": "dehe śarīre / sambhrameṇa na tu yuktyā / ucchidyamānayā nāśayitum ārabdhayā / vāhyate yatra tatra nīyate //MT_1,16.14//",
    "GSP27motik_1u:1075": "putradārakalatrāditṛṣṇayā nityakṛṣṇayā / khageṣv iva kirātyeha jālaṃ lokeṣu racyate //MU_1,16.15//",
    "GSP27motik_1u:1076": "putrādibhir eva hi lokaḥ saṃsāre bandham āpnoti //MT_1,16.15//",
    "GSP27motik_1u:1077": "bhāyayaty api dhīreham andhayaty api sekṣaṇam / khedayaty api sānandaṃ tṛṣṇā kṛṣṇeva śarvarī //MU_1,16.16//",
    "GSP27motik_1u:1078": "spaṣṭam //MT_1,16.16//",
    "GSP27motik_1u:1079": "kuṭilā komalasparśā viṣavaiṣamyaśaṃsinī / dahaty api manāk spṛṣṭā tṛṣṇā kṛṣṇeva bhoginī //MU_1,16.17//",
    "GSP27motik_1u:1080": "spaṣṭam //MT_1,16.17//",
    "GSP27motik_1u:1081": "bhinatti hṛdayam puṃsām māyāmayavidhāyinī / daurbhāgyadāyinī dīnā tṛṣṇā kṛṣṇeva rākṣasī //MU_1,16.18//",
    "GSP27motik_1u:1082": "māyā evāmayaḥ rogas / taṃ karotīti tādṛśī / daurbhāgyadāyinī vaivarṇyakāriṇī //MT_1,16.18//",
    "GSP27motik_1u:1083": "tandrātantrīgaṇaṃ kośe dadhānā pariveṣṭitam / nānande rājate brahmaṃs tṛṣṇājarjaravallakī //MU_1,16.19//",
    "GSP27motik_1u:1084": "tandrāḥ viṣayeṣv avasādāḥ / tā eva tantryas / tāsāṃ gaṇas / taṃ pariveṣṭitaṃ samyak baddhaṃ / ānande viśrāntyavasthārūpe ānande nāṭye ca //MT_1,16.19//",
    "GSP27motik_1u:1085": "nityam evātimalinā kaṭukonmādaśālinī / dīrghā tanvī ghanasnehā tṛṣṇāgahvaravallarī //MU_1,16.20//",
    "GSP27motik_1u:1086": "tṛṣṇā eva gahvaravallarī śvabhralatā //MT_1,16.20//",
    "GSP27motik_1u:1087": "anānandakarī śūnyā niṣphalātyartham unnatā / amaṅgalakarī krūrā tṛṣṇā kṣīṇeva mañjarī //MU_1,16.21//",
    "GSP27motik_1u:1088": "kṣīṇā mañjarī nissārā mañjarī //MT_1,16.21//",
    "GSP27motik_1u:1089": "anāvarjitacittāpi sarvam evānudhāvati / na cāpnoti phalaṃ kiñcit tṛṣṇā jīrṇeva kāminī //MU_1,16.22//",
    "GSP27motik_1u:1090": "anāvarjitacittā aramyatvād avaśīkṛtajanahṛdayā //MT_1,16.22//",
    "GSP27motik_1u:1091": "saṃsāranṛtte mahati nānārasasamākule / bhuvanābhogaraṅgeṣu tṛṣṇā jaraḍhanartakī //MU_1,16.23//",
    "GSP27motik_1u:1092": "nānārasāḥ sukhādirūpāḥ śṛṅgārādirūpāś ca //MT_1,16.23//",
    "GSP27motik_1u:1093": "jarā kusumitā rūḍhā pātotpātaphalāvaliḥ / saṃsārajaṅgale dīrghe tṛṣṇāviṣalatā tatā //MU_1,16.24//",
    "GSP27motik_1u:1094": "rūḍhā prarohaṃ gatā //MT_1,16.24//",
    "GSP27motik_1u:1095": "yan na śaknoti tatrāpi dhatte tāṇḍavitāṃ gatim / nṛtyaty ānandarahitaṃ tṛṣṇā jīrṇeva nartakī //MU_1,16.25//",
    "GSP27motik_1u:1096": "spaṣṭam //MT_1,16.25//",
    "GSP27motik_1u:1097": "bhṛśaṃ sphurati nīhāre śāmyaty āloka āgate / duḥkhaugheṣu padaṃ dhatte tṛṣṇācapalavarhiṇī //MU_1,16.26//",
    "GSP27motik_1u:1098": "nīhāre mohe / āloke jñāne //MT_1,16.26//",
    "GSP27motik_1u:1099": "jaḍakallolabahalā ciraṃ śūnyatarāntarā / kṣaṇam ullāsam āyāti tṛṣṇāprāvṛṭtaraṅgiṇī //MU_1,16.27//",
    "GSP27motik_1u:1100": "jaḍakallolaiḥ jāḍyarūpaiḥ kallolaiḥ jalakallolaiś ca //MT_1,16.27//",
    "GSP27motik_1u:1101": "naṣṭam utsṛjya tiṣṭhantaṃ vṛkṣād vṛkṣam ivā param / puruṣāt puruṣaṃ yāti tṛṣṇā loleva pakṣiṇī //MU_1,16.28//",
    "GSP27motik_1u:1102_0": "tṛṣṇā naṣṭam puruṣam utsṛjya puruṣāt tasmān naṣṭāt puruṣāt / param anyarūpaṃ / tiṣṭhantaṃ sthitiyuktam / puruṣam ā yāti /",
    "GSP27motik_1u:1102_1": "kā iva / pakṣiṇīva / yathā pakṣiṇī naṣṭaṃ vṛkṣam parityajya vṛkṣāt tasmāt naṣṭāt / aparam anyarūpaṃ / tiṣṭhantaṃ vṛkṣaṃ yāti /",
    "GSP27motik_1u:1102_2": "tathety arthaḥ //MT_1,16.28 //",
    "GSP27motik_1u:1103": "padaṃ karoty alaṅghye 'pi tṛptāpi phalam īhate / ciraṃ tiṣṭhati naikatra tṛṣṇācapalamarkaṭī //MU_1,16.29//",
    "GSP27motik_1u:1104": "spaṣṭam //MT_1,16.29//",
    "GSP27motik_1u:1105": "idaṃ kṛtvedam āyāti sarvam evāsamañjasam / anārataṃ ca yatate tṛṣṇā ceṣṭeva daivikī //MU_1,16.30//",
    "GSP27motik_1u:1106": "daivikī daivasambandhinī //MT_1,16.30//",
    "GSP27motik_1u:1107": "kṣaṇam āyāti pātālaṃ kṣaṇaṃ yāti nabhastalam / kṣaṇam bhramati dikkuñje tṛṣṇāhṛtpadmaṣaṭpadī //MU_1,16.31//",
    "GSP27motik_1u:1108": "spaṣṭam //MT_1,16.31//",
    "GSP27motik_1u:1109": "sarvasaṃsāradoṣāṇāṃ tṛṣṇaikā dīrghaduḥkhadā / antaḥpurastham api yā yojayaty atisaṅkaṭe //MU_1,16.32//",
    "GSP27motik_1u:1110": "doṣāṇām iti nirdhāraṇe ṣaṣṭhī / dīrghaduḥkhatvam evottarārdhena kathayati antaḥpurastham iti //MT_1,16.32//",
    "GSP27motik_1u:1111": "prayacchati paraṃ jāḍyam paramālokarodhinī / mohanīhāragahanā tṛṣṇājaladamālikā //MU_1,16.33//",
    "GSP27motik_1u:1112": "spaṣṭam //MT_1,16.33//",
    "GSP27motik_1u:1113": "sarveṣāṃ jantujālānāṃ saṃsāravyavahāriṇām / pariprotamanomālās tṛṣṇā bandhanarajjavaḥ //MU_1,16.34//",
    "GSP27motik_1u:1114": "spaṣṭam //MT_1,16.34//",
    "GSP27motik_1u:1115": "vicitravarṇā viguṇā dīrghā malinasaṃsthitiḥ / śūnyāśūnyāspadā tṛṣṇā śakrakārmukadharmiṇī //MU_1,16.35//",
    "GSP27motik_1u:1116": "malināspadatvaṃ śakrakārmukapakṣe meghāśrayatvena jñeyam //MT_1,16.35//",
    "GSP27motik_1u:1117": "aśanir guṇasasyānām phalitā śarad āpade / himaṃ sampatsarojinyās tamasāṃ dīrghayāminī //MU_1,16.36//",
    "GSP27motik_1u:1118": "tṛṣṇā kā / āpade āpadartham / phalitā śarat phalayuktā śarad / āpatpradety arthaḥ //MT_1,16.36//",
    "GSP27motik_1u:1119": "saṃsāranāṭakanaṭī kāyālayavihaṅgamī / mānasāraṇyahariṇī smarasaṅgītavallakī //MU_1,16.37//",
    "GSP27motik_1u:1120": "spaṣṭam //MT_1,16.37//",
    "GSP27motik_1u:1121": "vyavahārābdhilaharī mohamātaṅgaśṛṅkhalā / mārganyagrodhasubhagā duḥkhakairavacandrikā //MU_1,16.38//",
    "GSP27motik_1u:1122": "mārge nyagrodhacchāyāvat pariṇāmaduḥkhāvahety arthaḥ //MT_1,16.38//",
    "GSP27motik_1u:1123": "jarāmaraṇaduḥkhānām ekā ratnasamudgikā / ādhivyādhivilāsānāṃ nityamattā vilāsinī //MU_1,16.39//",
    "GSP27motik_1u:1124": "samudgikā peṭikā //MT_1,16.39//",
    "GSP27motik_1u:1125": "kṣaṇam ālokavimalā sāndhakāralavā kṣaṇam / vyomavīthīsamā tṛṣṇā nīhāragahanā kṣaṇam //MU_1,16.40//",
    "GSP27motik_1u:1126": "spaṣṭam //MT_1,16.40//",
    "GSP27motik_1u:1127": "gacchatūpaśamaṃ tṛṣṇā kāryavyāyāmaśāntaye / tamī ghanatamaḥkṛṣṇā yathā rakṣonivṛttaye //MU_1,16.41//",
    "GSP27motik_1u:1128": "kāryakṛtaḥ yaḥ vyāyāmaḥ / tasya śāntaye / tamī rātriḥ //MT_1,16.41//",
    "GSP27motik_1u:1129": "tāvan muhyaty ayaṃ loko mūko vilulitāśayaḥ / yāvad evānusandhatte tṛṣṇāviṣaviṣūcikām //MU_1,16.42//",
    "GSP27motik_1u:1130": "viṣaviṣūcikā viṣabhakṣaṇakṛto rogaviśeṣaḥ //MT_1,16.42//",
    "GSP27motik_1u:1131": "loko 'yam akhilaṃ duḥkhaṃ cintayojjhita ujjhati / cintāviṣūcikāmantraś cintātyāgo hi kathyate //MU_1,16.43//",
    "GSP27motik_1u:1132": "duḥkhaṃ cintāsvarūpaṃ duḥkhaṃ //MT_1,16.43//",
    "GSP27motik_1u:1133": "tṛṇapāṣāṇakāṣṭhādi sarvam āmiṣaśaṅkayā / ādadhānā sphuraty antas tṛṣṇā matsyī hrade yathā //MU_1,16.44//",
    "GSP27motik_1u:1134": "spaṣṭam //MT_1,16.44//",
    "GSP27motik_1u:1135": "rogārtir aṅgagā tṛṣṇā gambhīram api mānavam / uttānatāṃ nayaty āśu sūryāṃśava ivāmbujam //MU_1,16.45//",
    "GSP27motik_1u:1136": "uttānatām uttānapāṇitvaṃ / yācakabhāvam iti yāvat //MT_1,16.45//",
    "GSP27motik_1u:1137": "aho bata mahac citraṃ tṛṣṇām api mahādhiyaḥ / duśchedām api kṛntanti vivekenāmalāsinā //MU_1,16.46//",
    "GSP27motik_1u:1138": "spaṣṭam //MT_1,16.46//",
    "GSP27motik_1u:1139": "nāsidhārā na vajrāgnir na taptāyaḥkaṇārciṣaḥ / tathā tīkṣṇā yathā brahmaṃs tṛṣṇeyaṃ hṛdi saṃsthitā //MU_1,16.47//",
    "GSP27motik_1u:1140": "spaṣṭam //MT_1,16.47//",
    "GSP27motik_1u:1141": "kajjalāsitatīkṣṇāgrāḥ snehadīrghadaśāparāḥ / prakāśā dāhadasparśās tṛṣṇā dīpaśikhā iva //MU_1,16.48//",
    "GSP27motik_1u:1142": "kajjalāsitāś ca tāḥ tīkṣṇāgrāś ca / snehaḥ rāgaḥ tailaṃ ca / daśā avasthā vartiś ca //MT_1,16.48//",
    "GSP27motik_1u:1143": "api merūpamam prājñam api śūram api sthiram / tṛṇīkaroti tṛṣṇaikā nimeṣeṇa narottamam //MU_1,16.49//",
    "GSP27motik_1u:1144": "tṛṇīkaroti laghūkarotīty arthaḥ //MT_1,16.49//",
    "GSP27motik_1u:1145": "vistīrṇagahanā bhīmā ghanajālarajomayī / sāndhakārogranīhārā tṛṣṇā vindhyamahāṭavī //MU_1,16.50//",
    "GSP27motik_1u:1146_0": "vistīrṇā cāsau gahanā ca / vindhyamahāṭavīpakṣe vistīrṇāni gahanāni yasyāḥ / seti / ghanā cāsau bandhakatvāt jālarūpā ca /",
    "GSP27motik_1u:1146_1": "tādṛśī cāsau rajomayī ca rajoguṇamayī ca / meghajālena rajasā ca vyāptety aṭavīpakṣe / sāndhakārā ajñānāndhyayuktā / ugranīhārā",
    "GSP27motik_1u:1146_2": "kaṭhinamohayuktā //MT_1,16.50 //",
    "GSP27motik_1u:1147": "sargāntaślokena tṛṣṇānindāṃ samāpayati",
    "GSP27motik_1u:1148": "ekaiva sarvabhuvanāntaralabdhalakṣyā durlakṣatām upagataiva puraḥsthiteva / tṛṣṇā sthitā jagati cañcalavīcimāle kṣīrārṇavāmbupaṭale madhureva śaktiḥ //MU_1,16.51//",
    "GSP27motik_1u:1149": "durlakṣatām upagataivātyantāsattvād iti bhāvaḥ / madhurā śaktiḥ mādhuryākhyo guṇaḥ / iti śivam //MT_1,16.51//",
    "GSP27motik_1u:1150": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ṣoḍaśaḥ sargaḥ // 1,16 //",
    "GSP27motik_1u:1151": "evaṃ tṛṣṇānindāṃ kṛtvā śarīranindām prastauti",
    "GSP27motik_1u:1152": "ārdrāntratantrīgahano vikārī paritāpavān / dehaḥ sphurati saṃsāre so 'pi duḥkhāya kevalam //MU_1,17.1//",
    "GSP27motik_1u:1153": "ārdrā raktārdrāḥ / yāḥ antratantryaḥ / tābhiḥ gahanaḥ durgamaḥ / vikārī rogavān //MT_1,17.1//",
    "GSP27motik_1u:1154": "deham eva vistareṇa viśinaṣṭi",
    "GSP27motik_1u:1155": "ajño 'pi tajjñasadṛśo valitātmacamatkṛtiḥ / yuktyā bhavyo 'py abhavyo me na jaḍo nāpi cetanaḥ //MU_1,17.2//",
    "GSP27motik_1u:1156_0": "ajño 'pi pāṣāṇatulyatvenācetano 'pi / tajjñasadṛśaḥ pramātṛtvena bhāsamānatvāt / valiteti dehāhambhāvanayaiva paramātmacamatkāro",
    "GSP27motik_1u:1156_1": "vyavadhānaṃ yāti / yuktyā yogādirūpayā yuktyā / bhavyo 'pi śreṣṭho 'pi mokṣasādhanatvāt / me abhavyaḥ maddṛṣṭyābhavyaḥ //MT_1,17.2 //",
    "GSP27motik_1u:1157": "jaḍājaḍadṛśor madhye dolāyitadurāśayaḥ / na vivekī na mūḍhātmā moham eva prayacchati //MU_1,17.3//",
    "GSP27motik_1u:1158": "jaḍatve pāṣāṇavat ceṣṭāśrayo na syāt / ajaḍatve grāhyatāṃ na yāyād iti bhāvaḥ //MT_1,17.3//",
    "GSP27motik_1u:1159": "stokenānandām āyāti stokenāyāti khinnatām / nāsti dehasamaḥ śocyo nīco guṇabahiṣkṛtaḥ //MU_1,17.4//",
    "GSP27motik_1u:1160": "nīco hi stokenānandam āyāti khinnatāṃ cāyāti //MT_1,17.4//",
    "GSP27motik_1u:1161": "āgamāpāyinā nityaṃ dantakesaraśālinā / vikāsismitapuṣpeṇa pratikṣaṇam alaṅkṛtaḥ //MU_1,17.5//",
    "GSP27motik_1u:1162": "spaṣṭam //MT_1,17.5//",
    "GSP27motik_1u:1163": "bhujaśākhaughanamito dvijānustambhasusthitaḥ / locanālivanākrāntaḥ śiraḥpīṭhabṛhatphalaḥ //MU_1,17.6//",
    "GSP27motik_1u:1164": "spaṣṭam //MT_1,17.6//",
    "GSP27motik_1u:1165": "sravadasrurasasrotā hastapādasupallavaḥ / gulphavān kāryasaṅghātavihaṅgamatatāspadam //MU_1,17.7//",
    "GSP27motik_1u:1166": "kāryasaṅghātavihaṅgamānām tataṃ vistīrṇam / āspadam //MT_1,17.7//",
    "GSP27motik_1u:1167": "sacchāyo dehavṛkṣo 'yaṃ jīvapānthagaṇāspadam / kasyātmīyaḥ kasya para āsthānāsthe kilātra ke //MU_1,17.8//",
    "GSP27motik_1u:1168": "āsthānāsthe iti upekṣā evātra yukteti bhāvaḥ //MT_1,17.8//",
    "GSP27motik_1u:1169": "bhārasantāraṇārthena gṛhītāyām punaḥ punaḥ / nāvi dehalatāyāṃ ca kasya syād ātmabhāvanā //MU_1,17.9//",
    "GSP27motik_1u:1170": "dehapakṣe bhārasantāraṇārthena saṃsārabhārasamāptaye / dehaṃ vinā hi saṃsāro naśyati //MT_1,17.9//",
    "GSP27motik_1u:1171": "dehanāmni vane śūnye bahugartasamākule / tanūruhāsaṅkhyatarau viśvāsaṃ ko 'dhigacchati //MU_1,17.10//",
    "GSP27motik_1u:1172": "gartāḥ atra viṣayāḥ //MT_1,17.10//",
    "GSP27motik_1u:1173": "carmasnāyvasthivalite śarīrapaṭahe dṛḍhe / mārjāravad ahaṃ nāntas tiṣṭhāmy aviratadhvanau //MU_1,17.11//",
    "GSP27motik_1u:1174": "snāyavaḥ sūkṣmanāḍyaḥ paṭahāntare / mārjāro hi tatra na tiṣṭhati //MT_1,17.11//",
    "GSP27motik_1u:1175": "saṃsārāraṇyasaṃrūḍho vilasaccittamarkaṭaḥ / cintāmañjarikākāro dīrghaduḥkhaghuṇakṣataḥ //MU_1,17.12//",
    "GSP27motik_1u:1176": "tṛṣṇābhujaṅgamīdehaḥ kopakākakṛtālayaḥ / smitapuṣpo drumaḥ śrīmāñ śubhāśubhamahāphalaḥ //MU_1,17.13//",
    "GSP27motik_1u:1177": "suskandho dorlatājālo hastastabakasundaraḥ / pavanaspanditāśeṣasvāṅgāvayavapallavaḥ //MU_1,17.14//",
    "GSP27motik_1u:1178": "sarvendriyakhagādhāraḥ sujānuḥ sutvag unnataḥ / sarasacchāyayā yuktaḥ kāmapānthaniṣevitaḥ //MU_1,17.15//",
    "GSP27motik_1u:1179": "mūrdhni sañjanitādīrghaśiroruhatṛṇāvaliḥ / ahaṅkārajaradgṛddhakulāyasuṣirodaraḥ //MU_1,17.16//",
    "GSP27motik_1u:1180": "ucchinnavāsanājālamūlatvād durbalākṛtiḥ / vyāyāmaviramaḥ kāyavṛkṣo 'yaṃ na sukhāya me //MU_1,17.17//",
    "GSP27motik_1u:1181_0": "ahaṅkāra eva gṛddhaḥ / tasya kulāyabhūtaṃ yat suṣiraṃ vivaraṃ / tat udare yasya / tat tādṛśaṃ / durbalākṛtiḥ śithilākṛtiḥ /",
    "GSP27motik_1u:1181_1": "vāsanayā ahambhāvena gṛhīta eva hi dehaḥ dṛḍhākṛtiḥ bhavati / vyāyāmena āghātena / viramaḥ nāśo yasya / tādṛśaḥ / kulakam //MT_1,17.12-17 //",
    "GSP27motik_1u:1182": "kalevaram ahaṅkāragṛhasthasya mahāgṛham / luṭhatv abhyetu vā sthairyaṃ kim anena mune hi me //MU_1,17.18//",
    "GSP27motik_1u:1183": "na hi paragṛhasya luṭhane sthairye vā sukhaduḥkhe yukte iti bhāvaḥ //MT_1,17.18//",
    "GSP27motik_1u:1184": "paṅktibaddhendriyapaśuṃ valgattṛṣṇāgṛhāṅganam / rajorañjitasarvāṅgaṃ neṣṭaṃ dehagṛham mama //MU_1,17.19//",
    "GSP27motik_1u:1185": "anena dehasya grāmīṇagṛhasadṛśatvam uktam //MT_1,17.19//",
    "GSP27motik_1u:1186": "kāṣṭhāsthikāṣṭhasaṅghaṭṭaparisaṅkaṭakoṭaram / antradāmabhir ābaddhaṃ neṣṭaṃ dehagṛham mama //MU_1,17.20//",
    "GSP27motik_1u:1187_0": "kāṣṭha iti kāṣṭharūpam asthikāṣṭhaṃ / tasya yaḥ saṅghaṭṭaḥ niḥsandhibandham avasthānaṃ / tena parisaṅkaṭaṃ paritaḥ sambādhaṃ /",
    "GSP27motik_1u:1187_1": "koṭaraṃ yasya / tādṛśam / antradāmabhir antrarajjubhiḥ //MT_1,17.20 //",
    "GSP27motik_1u:1188": "prasṛtasnāyutantrīkaṃ raktāmbukṛtakardamam / jarāmakkoladhavalaṃ neṣṭaṃ dehagṛham mama //MU_1,17.21//",
    "GSP27motik_1u:1189": "spaṣṭam //MT_1,17.21//",
    "GSP27motik_1u:1190": "citrakṛtyabhṛtānantaceṣṭāvaṣṭabdhasaṃsthiti / mithyāmohamahāsthūṇaṃ neṣṭaṃ dehagṛham mama //MU_1,17.22//",
    "GSP27motik_1u:1191_0": "citrakṛtyeṣu nānāvidhakāryeṣu / bhṛtāḥ dhāritāḥ / yāḥ anantaceṣṭāḥ / tābhir avaṣṭabdhā bharitā / saṃsthitiḥ yasya / tat /",
    "GSP27motik_1u:1191_1": "gṛhapakṣe citrakṛtyāni ālekhyāni / mithyāmohaḥ mithyājñānam eva mahāsthūṇā yasya / tat tādṛśaṃ / mithyājñānenaiva hi deho",
    "GSP27motik_1u:1191_2": "dhāryate //MT_1,17.22 //",
    "GSP27motik_1u:1192": "duḥkhārbhakakṛtākrandaṃ sukhaśayyāmanoharam / durīhādagdhadāsīkaṃ neṣṭaṃ dehagṛham mama //MU_1,17.23//",
    "GSP27motik_1u:1193": "sukhāny eva śayyāḥ / tābhiḥ manoharam / durīhāḥ kutsitāḥ kāṅkṣā eva dagdhadāsyaḥ hatadāsyaḥ yasya //MT_1,17.23//",
    "GSP27motik_1u:1194": "malāḍhyaviṣayivyūhabhāṇḍopaskarasaṅkaṭam / ajñānakṣāravalitaṃ neṣṭaṃ dehagṛham mama //MU_1,17.24//",
    "GSP27motik_1u:1195": "viṣayīṇi indriyāṇi / kṣāram bhasma //MT_1,17.24//",
    "GSP27motik_1u:1196": "gulphagulguluviśrāntajānūccastambhamastakam / dīrghadordārusudṛḍhaṃ neṣṭaṃ dehagṛham mama //MU_1,17.25//",
    "GSP27motik_1u:1197": "gulguluḥ stambhādhārabhūtā śilā //MT_1,17.25//",
    "GSP27motik_1u:1198": "prakaṭākṣagavākṣāntaḥ krīḍatprajñāgṛhāṅganam / cintāduhitṛkam brahman neṣṭaṃ dehagṛham mama //MU_1,17.26//",
    "GSP27motik_1u:1199": "spaṣṭam //MT_1,17.26//",
    "GSP27motik_1u:1200": "mūrdhajacchādanacchannakarṇaśrīcandraśālikam / ādīrghāṅguliniryūhaṃ neṣṭaṃ dehagṛham mama //MU_1,17.27//",
    "GSP27motik_1u:1201": "channā āvṛtā / candraśālikā śirogṛham / niryūhaḥ bahirgatadāru //MT_1,17.27//",
    "GSP27motik_1u:1202": "sarvāṅgakuḍyasañjātaghanaromayavāṅkuram / saṃśūnyapīṭhapiṭhiraṃ neṣṭaṃ dehagṛham mama //MU_1,17.28//",
    "GSP27motik_1u:1203": "pīṭhapiṭhiram madhyadeśaḥ //MT_1,17.28//",
    "GSP27motik_1u:1204": "nakhorṇanābhanilayaiḥ śāram āraṇitāntaram / bhāṅkārakāripavanaṃ neṣṭaṃ dehagṛham mama //MU_1,17.29//",
    "GSP27motik_1u:1205": "nilayāḥ ālayāḥ / śāraṃ śavalam //MT_1,17.29//",
    "GSP27motik_1u:1206": "praveśanirgamavyagravātavegam anāratam / vitatākṣagavākṣaṃ ca neṣṭaṃ dehagṛham mama //MU_1,17.30//",
    "GSP27motik_1u:1207": "vātaḥ prāṇavātaḥ //MT_1,17.30//",
    "GSP27motik_1u:1208": "jihvāmarkaṭikākrāntavadanadvārabhīṣaṇam / dṛṣṭadantāsthiśakalaṃ neṣṭaṃ dehagṛham mama //MU_1,17.31//",
    "GSP27motik_1u:1209": "spaṣṭam //MT_1,17.31//",
    "GSP27motik_1u:1210": "tvaksudhālepamasṛṇaṃ yantrasañcāracañcalam / manomandākhunotkhātaṃ neṣṭaṃ dehagṛham mama //MU_1,17.32//",
    "GSP27motik_1u:1211": "yantravad yaḥ sañcāraḥ / tena cañcalam //MT_1,17.32//",
    "GSP27motik_1u:1212": "smitadīpaprabhābhāsi kṣaṇam ānandasundaram / kṣaṇaṃ vyāptam prabhāpūrair neṣṭaṃ dehagṛham mama //MU_1,17.33//",
    "GSP27motik_1u:1213": "spaṣṭam //MT_1,17.33//",
    "GSP27motik_1u:1214": "samastarogāyatanaṃ valīpalitapattanam / sarvādhisāraṅgavanaṃ neṣṭam mama kalevaram //MU_1,17.34//",
    "GSP27motik_1u:1215": "sarvādhaya eva sārangāḥ / teṣāṃ vanam //MT_1,17.34//",
    "GSP27motik_1u:1216": "akṣarkṣakṣobhaviṣamā śūnyā niḥsārakoṭarā / tamogahanahṛtkuñjā neṣṭā dehāṭavī mama //MU_1,17.35//",
    "GSP27motik_1u:1217": "akṣāṇi eva ṛkṣās / teṣāṃ yaḥ kṣobhaḥ / tena viṣamā / tamaḥ ajñānam andhakāraṃ ca //MT_1,17.35//",
    "GSP27motik_1u:1218": "dehālayaṃ dhārayituṃ na śakto 'smi munīśvara / paṅkamagnaṃ samuddhartuṃ gajam alpabalo yathā //MU_1,17.36//",
    "GSP27motik_1u:1219": "dehālayaṃ dehākhyaṃ gṛham //MT_1,17.36//",
    "GSP27motik_1u:1220": "kiṃ śriyā kiṃ ca kāyena kim mānena kim īhayā / dinaiḥ katipayair eva kālaḥ sarvaṃ nikṛntati //MU_1,17.37//",
    "GSP27motik_1u:1221": "spaṣṭam //MT_1,17.37//",
    "GSP27motik_1u:1222": "raktamāṃsamayasyāsya sabāhyābhyantaram mune / nāśaikadharmiṇo brūhi keva kāyasya ramyatā //MU_1,17.38//",
    "GSP27motik_1u:1223": "nāśasya ekaḥ dharmī nāśaikadharmī / tasya //MT_1,17.38//",
    "GSP27motik_1u:1224": "maraṇāvasare kāyā jīvaṃ nānusaranti ye / teṣu tāta kṛtaghneṣu kevāsthā vata dhīmataḥ //MU_1,17.39//",
    "GSP27motik_1u:1225": "spaṣṭam //MT_1,17.39//",
    "GSP27motik_1u:1226": "mattebhakarṇāgracalaḥ kāyo lambāmbubhaṅguraḥ / na santyajati māṃ yāvat tāvad enaṃ tyajāmy aham //MU_1,17.40//",
    "GSP27motik_1u:1227": "ahantāviṣayatvenāgrahaṇād iti bhāvaḥ //MT_1,17.40//",
    "GSP27motik_1u:1228": "pavanaspandataralaḥ pelavaḥ kāyapallavaḥ / jarjaras tanuvṛttaś ca neṣṭo 'yaṃ kaṭunīrasaḥ //MU_1,17.41//",
    "GSP27motik_1u:1229": "tanuś cāsau vṛttaś ca tanuvṛttaḥ //MT_1,17.41//",
    "GSP27motik_1u:1230": "bhuktvā pītvā ciraṃ kālam bālapallavapelavam / tanutām ety ayatnena vināśam anudhāvati //MU_1,17.42//",
    "GSP27motik_1u:1231": "ādau tanutām eti / tato 'yatnena vināśam anudhāvati //MT_1,17.42//",
    "GSP27motik_1u:1232": "tāny eva sukhaduḥkhāni bhāvābhāvamayāny asau / bhūyo 'py anubhavan kāyaḥ prākṛto hi na lajjate //MU_1,17.43//",
    "GSP27motik_1u:1233": "spaṣṭam //MT_1,17.43//",
    "GSP27motik_1u:1234": "suciram prabhutāṃ kṛtvā saṃsevya vibhavaśriyam / nocchrāyam eti na sthairyaṃ kāyaḥ kim iti pālyate //MU_1,17.44//",
    "GSP27motik_1u:1235": "kim iti kimarthaṃ / pālyate rakṣyate //MT_1,17.44//",
    "GSP27motik_1u:1236": "jarākāle jarām eti mṛtyukāle tathā mṛtim / samam eva viśeṣajña kāyo bhogidaridrayoḥ //MU_1,17.45//",
    "GSP27motik_1u:1237_0": "he viśeṣajña / bhogidaridrayoḥ kāyaḥ samam eva nirviśeṣam eva / jarākāle jarām eti / tathā mṛtikāle mṛtim eti / ataḥ śarīrabhogasādhanārthaṃ",
    "GSP27motik_1u:1237_1": "yatno vyartha eveti bhāvaḥ //MT_1,17.45 //",
    "GSP27motik_1u:1238": "saṃsārāmbhodhijaṭhare tṛṣṇākuharakāntare / suptas tiṣṭhati mukteho mūko 'yaṃ kāyakacchapaḥ //MU_1,17.46//",
    "GSP27motik_1u:1239": "kacchapaḥ kūrmaḥ / kuharakaṃ randhram //MT_1,17.46//",
    "GSP27motik_1u:1240": "dahanaikārthayogyāni kāyakāṣṭhāni bhūriśaḥ / saṃsārābdhāv ivohyante kañcit teṣu naraṃ viduḥ //MU_1,17.47//",
    "GSP27motik_1u:1241": "dahanākhyo yaḥ ekaḥ arthaḥ prayojanaṃ / tatra yogyāni / kañcit jñātajñeyajīvāśrayam ity arthaḥ / teṣu iti nirdhāraṇe saptamī / anye paśava iva iti bhāvaḥ //MT_1,17.47//",
    "GSP27motik_1u:1242": "dīrghadaurātmyacalayā nipātaphalayānayā / na dehalatayā kāryaṃ kiñcid asti vivekinaḥ //MU_1,17.48//",
    "GSP27motik_1u:1243": "nipātaphalayā nāśaphalayā / vivekinaḥ ātmavicārayuktasya //MT_1,17.48//",
    "GSP27motik_1u:1244": "majjan kardamakośeṣu jhagity evaṃ jarāṃ gataḥ / na jñāyate yāty acirāt kva kathaṃ dehadarduraḥ //MU_1,17.49//",
    "GSP27motik_1u:1245": "deha eva darduraḥ bhekaḥ //MT_1,17.49//",
    "GSP27motik_1u:1246": "niḥsārasakalārambhāḥ kāyāś capalavāyavaḥ / rajomārgeṇa gacchanto dṛśyante neha kenacit //MU_1,17.50//",
    "GSP27motik_1u:1247": "rajomārgeṇa lobhamārgeṇa dhūlimargeṇa ca //MT_1,17.50//",
    "GSP27motik_1u:1248": "vāyor dīpasya manaso gacchato jñāyate gatiḥ / āgacchataś ca bhagavan na śarīraśarasya naḥ //MU_1,17.51//",
    "GSP27motik_1u:1249": "naḥ asmatsambandhina ity arthaḥ //MT_1,17.51//",
    "GSP27motik_1u:1250": "baddhāśā ye śarīreṣu baddhāśā ye jagatsthitau / tān mohamadironmattān dhig dhig astu punaḥ punaḥ //MU_1,17.52//",
    "GSP27motik_1u:1251": "spaṣṭam //MT_1,17.52//",
    "GSP27motik_1u:1252": "nāhaṃ dehasya no deho mama nāyam ahaṃ tathā / iti viśrāntacittā ye te mune puruṣottamāḥ //MU_1,17.53//",
    "GSP27motik_1u:1253": "ahaṃ tathā tadvat / ayaṃ deho / nāsmi //MT_1,17.53//",
    "GSP27motik_1u:1254": "mānāvamānabahulā bahulābhamanoramāḥ / śarīramātrabaddhāsthaṃ ghnanti doṣadṛśo naram //MU_1,17.54//",
    "GSP27motik_1u:1255": "doṣadṛśaḥ rāgādirūpāḥ / bahulābhamanoramatvam āmukhe jñeyam //MT_1,17.54//",
    "GSP27motik_1u:1256": "śarīrasaṅgaśāyinyā piśācyā peśalāṅgayā / ahaṅkāracamatkṛtyā chalena cchalitā vayam //MU_1,17.55//",
    "GSP27motik_1u:1257": "śarīrotsaṅgeti vā pāṭhaḥ //MT_1,17.55//",
    "GSP27motik_1u:1258": "prajñā varākī sarvaiva kāyabaddhāsthayānayā / mithyājñānakurākṣasyā chalitā kaṣṭam ekikā //MU_1,17.56//",
    "GSP27motik_1u:1259": "rākṣasī hi ekakam eva cchalayati //MT_1,17.56//",
    "GSP27motik_1u:1260": "na kiñcid api yasyāsti satyaṃ tena hatātmanā / citraṃ dagdhaśarīreṇa janatā vipralabhyate //MU_1,17.57//",
    "GSP27motik_1u:1261": "kiñcid api vipralambhakaraṇaṃ kim api vastu / vipralabhyate vañcyate //MT_1,17.57//",
    "GSP27motik_1u:1262": "dinaiḥ katipayair eva nirjharāmbukaṇo yathā / pataty ayam ayatnena jarjaraḥ kāyapallavaḥ //MU_1,17.58//",
    "GSP27motik_1u:1263": "spaṣṭam //MT_1,17.58//",
    "GSP27motik_1u:1264": "kāyo 'yam acirāpāyo budbudo 'mbunidhāv iva / vyarthaṃ kāryaparāvarte parisphurati niṣphalaḥ //MU_1,17.59//",
    "GSP27motik_1u:1265": "kāryaparāvarte saṃsāre //MT_1,17.59//",
    "GSP27motik_1u:1266": "mithyājñānavikāre 'smin svapnasambhramapattane / kāye sphuṭatarāpāye kṣaṇam āsthā na me dvija //MU_1,17.60//",
    "GSP27motik_1u:1267": "svapnasambhramapattane svapnasambhramadṛṣṭapattanatulye ity arthaḥ //MT_1,17.60//",
    "GSP27motik_1u:1268": "taḍitsu śaradabhreṣu gandharvanagareṣu ca / sthairyaṃ yena vinirṇītaṃ sa viśvasiti vigrahe //MU_1,17.61//",
    "GSP27motik_1u:1269": "viśvasiti viśvāsaṃ karoti //MT_1,17.61//",
    "GSP27motik_1u:1270": "sargāntaślokena śarīranindāṃ samāpayati",
    "GSP27motik_1u:1271": "satatabhaṅgurakāryaparamparā- vijayi jātajayaṃ śaṭhavṛttiṣu / sakaladoṣam idaṃ kukalevaraṃ tṛṇam ivāham upojjhya sukhaṃ sthitaḥ //MU_1,17.62//",
    "GSP27motik_1u:1272_0": "satatabhaṅgurāḥ yāḥ kāryaparamparāḥ / tāsu vijayaḥ asyāstīti tādṛśaṃ / bhaṅgurakāryaparamparāsādhanam iti yāvat / ata eva",
    "GSP27motik_1u:1272_1": "śaṭhavṛttiṣu kutsitavyāpāreṣu / jātajayam / iti śivam //MT_1,17.62 //",
    "GSP27motik_1u:1273": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe saptadaśaḥ sargaḥ // 1,17 //",
    "GSP27motik_1u:1274": "evaṃ śarīranindāṃ kṛtvā tatprathamāvasthārūpasya bālyasya nindām prastauti",
    "GSP27motik_1u:1275": "labdhvāpi taralākāre kāryabhārataraṅgiṇi / saṃsārasāgare janma bālyaṃ duḥkāya kevalam //MU_1,18.1//",
    "GSP27motik_1u:1276": "spaṣṭam //MT_1,18.1//",
    "GSP27motik_1u:1277": "tatkṛtaṃ duḥkham eva vistareṇa kathayati",
    "GSP27motik_1u:1278": "aśaktir āpadas tṛṣṇā mūkatā mūḍhabuddhitā / gṛdhnutā lolatā dainyaṃ sarvam bālye pravartate //MU_1,18.2//",
    "GSP27motik_1u:1279": "spaṣṭam //MT_1,18.2//",
    "GSP27motik_1u:1280": "roṣarodanaraudrīṣu dainyajarjaritāsu ca /",
    "GSP27motik_1u:1281": "daśāsu bandhanam bālyam ālānaṃ kariṇīṣv iva //MT_1,18.3//",
    "GSP27motik_1u:1282": "daśāsv iti vaiṣayike ādhāre saptamī / badhyate asminn iti bandhanam //MT_1,18.3//",
    "GSP27motik_1u:1283": "na mṛtau na jarāroge na cāpadi na yauvane / tāś cintā na nikṛntanti hṛdayaṃ śaiśaveṣu yāḥ //MU_1,18.4//",
    "GSP27motik_1u:1284": "jarā eva rogaḥ jarārogas / tasmin //MT_1,18.4//",
    "GSP27motik_1u:1285": "tiryagjātisamārambhaḥ sarvair evāvadhīritaḥ / lolo bālajanācāro maraṇād api duḥkhadaḥ //MU_1,18.5//",
    "GSP27motik_1u:1286": "tiryagjātivat samārambhaḥ yasya / saḥ / paśujātitulyasamārambha ity arthaḥ //MT_1,18.5//",
    "GSP27motik_1u:1287": "pratibimbaṃ ghanājñānāṃ nānāsaṅkalpapelavam / bālyam ālūnasaṃśīrṇamanaḥ kasya sukhāvaham //MU_1,18.6//",
    "GSP27motik_1u:1288": "bālyaṃ kathambhūtam / ālūnasaṃśīrṇam atyantacañcalaṃ / manaḥ yasmin / tat tādṛśam / ghanājñānām atyantajaḍānāṃ / pratibimbaṃ dṛṣṭāntaḥ //MT_1,18.6//",
    "GSP27motik_1u:1289": "jaḍaśyāmalayājasraṃ jātabhītyā pade pade / yad bhayaṃ śaiśave buddhyā kasyām āpadi tad bhavet //MU_1,18.7//",
    "GSP27motik_1u:1290": "buddhyā bhayaṃ buddhikṛtam bhayaṃ / na kasyām apīti bhavaḥ //MT_1,18.7//",
    "GSP27motik_1u:1291": "līlāsu durvilāseṣu durīhāsu durāśaye / paramam moham ādatte bālo balavadāpadam //MU_1,18.8//",
    "GSP27motik_1u:1292": "durāśaye kutsite citte / mohaṃ kathambhūtam balavatī āpad yasmāt / tat tādṛśam //MT_1,18.8//",
    "GSP27motik_1u:1293": "vikalpakalilārambhaṃ durvilāsaṃ durāspadam / śaiśavaṃ śāsanāyaiva puruṣasya na śāntaye //MU_1,18.9//",
    "GSP27motik_1u:1294": "śāsanāya māraṇāya / śāntaye sukhāya //MT_1,18.9//",
    "GSP27motik_1u:1295": "ye doṣā ye durācārā duṣkramā ye durādhayaḥ / te sarve saṃsthitā bālye durgarta iva kauśikāḥ //MU_1,18.10//",
    "GSP27motik_1u:1296": "kauśikāḥ ghūkāḥ //MT_1,18.10//",
    "GSP27motik_1u:1297": "bālyaṃ ramyam iti vyarthabuddhayaḥ kathayanti ye / tān mūrkhapuruṣān brahman dhig astu hatacetasaḥ //MU_1,18.11//",
    "GSP27motik_1u:1298": "spaṣṭam //MT_1,18.11//",
    "GSP27motik_1u:1299": "yatra lolākṛti manaḥ parisphurati vṛttiṣu / trailokyarājyam api tat kathaṃ vahati tuṣṭaye //MU_1,18.12//",
    "GSP27motik_1u:1300": "trailokyarājyam api trailokyarājyarūpam api / vahati prabhavati //MT_1,18.12//",
    "GSP27motik_1u:1301": "sarveṣām eva sattvānāṃ sarvāvasthāsu caiva hi / manaś cañcalatām eti bālye daśaguṇaṃ mune //MU_1,18.13//",
    "GSP27motik_1u:1302": "tuśabdo 'dhyāhāryaḥ / he mune / bālye tu manaḥ daśaguṇaṃ cañcalatām eti //MT_1,18.13//",
    "GSP27motik_1u:1303": "manaḥ prakṛtyaiva calam bālyaṃ ca calatāvaram / tayoḥ saṃśliṣṭayoḥ tāta kenaivāntaḥ kucāpale //MU_1,18.14//",
    "GSP27motik_1u:1304_0": "calatāyāṃ varam pradhānam / bahucalam ity arthaḥ / he tāta / tayoḥ manobālatayoḥ / saṃśliṣṭayoḥ satyoḥ / kucāpale kenaiva",
    "GSP27motik_1u:1304_1": "prakāreṇāntaḥ avasānaṃ syāt / na kenāpīty arthaḥ //MT_1,18.14 //",
    "GSP27motik_1u:1305": "strīlocanais taḍitpuñjair jvālāmālais taraṅgakaiḥ / cāpalaṃ śikṣitam brahmañ śaiśavān manaso 'tha vā //MU_1,18.15//",
    "GSP27motik_1u:1306": "strīlocanādibhyo 'pi śaiśavaṃ calam iti bhāvaḥ //MT_1,18.15//",
    "GSP27motik_1u:1307": "śaiśavaṃ ca manaś caiva sarvāsv eva hi vṛttiṣu / bhrātarāv iva lakṣyete satatam bhaṅgurasthitī //MU_1,18.16//",
    "GSP27motik_1u:1308": "bhaṅgurasthitī calasthitī //MT_1,18.16//",
    "GSP27motik_1u:1309": "sarvāṇi duṣṭabhūtāni sarve doṣā durāśayāḥ / bālyam evopajīvanti śrīmantam iva mānavāḥ //MU_1,18.17//",
    "GSP27motik_1u:1310": "durāśayāḥ kaṭhināḥ / upajīvanti apekṣante //MT_1,18.17//",
    "GSP27motik_1u:1311": "navaṃ navam prītikaraṃ na śiśuḥ pratyahaṃ yadi / prāpnoti tad asau yāti viṣavegasya mūrchanām //MU_1,18.18//",
    "GSP27motik_1u:1312": "navaṃ navaṃ navīnaṃ navīnaṃ vastu //MT_1,18.18//",
    "GSP27motik_1u:1313": "stokena vaśam āyāti stokenaiti vikāritām / amedhya eva ramate bālaḥ kauleyako yathā //MU_1,18.19//",
    "GSP27motik_1u:1314": "spaṣṭam //MT_1,18.19//",
    "GSP27motik_1u:1315": "ajasram bāṣpavadanaḥ kardamāntar jaḍāśayaḥ / varṣokṣitasya taptasya sthalasya sadṛśaḥ śiśuḥ //MU_1,18.20//",
    "GSP27motik_1u:1316": "kardamāntaḥ kardamamadhye / jaḍaḥ āśayaḥ yasya / saḥ tādṛśaḥ / varṣokṣitaṃ taptasthalam apīdṛśam eva bhavati //MT_1,18.20//",
    "GSP27motik_1u:1317": "bhayāhāraparaṃ dīnaṃ yathādṛṣṭābhilāṣi ca / lolabuddhiḥ vapur dhatte bālo duḥkhāya kevalam //MU_1,18.21//",
    "GSP27motik_1u:1318": "spaṣṭam //MT_1,18.21//",
    "GSP27motik_1u:1319": "svasaṅkalpābhilaṣitān bhāvān aprāpya taptadhīḥ / duḥkham ety abalo bālo vinikṛtta ivāśaye //MU_1,18.22//",
    "GSP27motik_1u:1320": "spaṣṭam //MT_1,18.22//",
    "GSP27motik_1u:1321": "durīhālabdhalakṣyāṇi bahupakṣolvaṇāni ca / bālasya yāni duḥkhāni mune tāni na kasyacit //MU_1,18.23//",
    "GSP27motik_1u:1322": "durīhābhis tatkartṛkābhiḥ duśceṣṭābhiḥ / labdhaṃ lakṣyam āspadaṃ yaiḥ / tāni / bahuḥ yaḥ pakṣaḥ svavargaḥ / tena ulvaṇāni kaṭhināni / śarāṇām atropamānatvaṃ vyaṅgyam //MT_1,18.23//",
    "GSP27motik_1u:1323": "bālo balavatāśvena manorathavilāsinā / manasā tapyate nityaṃ grīṣmeṇeva vanasthalam //MU_1,18.24//",
    "GSP27motik_1u:1324": "aśvenety / atrāśv eveti pāṭhaḥ //MT_1,18.24//",
    "GSP27motik_1u:1325": "vidyāgṛhagato bālaḥ parām eti kadarthanām / ālāna iva nāgendro viṣavaiṣamyabhīṣaṇam //MU_1,18.25//",
    "GSP27motik_1u:1326": "spaṣṭam //MT_1,18.25//",
    "GSP27motik_1u:1327": "nānāmanorathamayī mithyākalpitakalpanā / duḥkhāyātyantadīrghāya bālatā pelavāśayā //MU_1,18.26//",
    "GSP27motik_1u:1328": "pelavaḥ jaḍaḥ / āśayaḥ yasyāṃ / sā tādṛśī //MT_1,18.26//",
    "GSP27motik_1u:1329": "sambhṛṣṭaṃ tuhinam bhoktum indum ādātum ambarāt / vāñchyate yena maurkhyeṇa tat sukhāya katham bhavet //MU_1,18.27//",
    "GSP27motik_1u:1330": "sambhṛṣṭam bharjitam //MT_1,18.27//",
    "GSP27motik_1u:1331": "antaściter aśaktasya śītātapanivāraṇe / ko viśeṣo mahābuddhe bālasyorvīruhasya ca //MU_1,18.28//",
    "GSP27motik_1u:1332": "antaściteḥ na tu vikasitaciteḥ / citiḥ śītātapajñānam //MT_1,18.28//",
    "GSP27motik_1u:1333": "uḍḍīnam abhivāñchanti pakṣābhyāṃ kṣutparāyaṇāḥ / bhayāhāraparā nityam bālā vihagadharmiṇaḥ //MU_1,18.29//",
    "GSP27motik_1u:1334": "bhayāhārayoḥ parāḥ bhayāhāraparāḥ //MT_1,18.29//",
    "GSP27motik_1u:1335": "śaiśave guruto bhītir mātṛtaḥ pitṛtas tathā / janato jyeṣṭhabālāc ca śaiśavam bhayamandiram //MU_1,18.30//",
    "GSP27motik_1u:1336": "jyeṣṭhabālo hi kaniṣṭhabālam parābhavatīti jyeṣṭhabālāc cety uktam //MT_1,18.30//",
    "GSP27motik_1u:1337": "sargāntaślokena bālyanindāṃ samāpayati",
    "GSP27motik_1u:1338": "sakaladoṣadaśāvihatāśayaṃ śaraṇam apy avivekavilāsinaḥ / iha na kasyacid eva mahāmune bhavati bālyam alam parituṣṭidam //MU_1,18.31//",
    "GSP27motik_1u:1339": "aviveka eva vilāsī / tasya śaraṇaṃ gṛham / avivekāspadam ity arthaḥ / apiśabdaḥ pādapūraṇārthaḥ / iti śivam //MT_1,18.31//",
    "GSP27motik_1u:1340": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe 'ṣṭādaśaḥ sargaḥ // 1,18 //",
    "GSP27motik_1u:1341": "evam bālyanindāṃ kṛtvā kramaprāptāṃ yauvananindām prastauti",
    "GSP27motik_1u:1342": "bālyānartham atha tyaktvā pumān abhihatāśayaḥ / ārohati nipātāya yauvanaṃ śvabhrasambhramam //MU_1,19.1//",
    "GSP27motik_1u:1343": "śvabhravat sambhramo yasmiṃs tādṛśam / pātaś cātra jarāgamanarūpaḥ jñeyaḥ //MT_1,19.1//",
    "GSP27motik_1u:1344": "tatratyaṃ nipātaṃ vistareṇa kathayati",
    "GSP27motik_1u:1345": "tatrānantavilāsasya lolasya svasya cetasaḥ / vṛttīr anusaran yāti duḥkhād duḥkhāntaraṃ jaḍaḥ //MU_1,19.2//",
    "GSP27motik_1u:1346": "jaḍaḥ na tu jñānī //MT_1,19.2//",
    "GSP27motik_1u:1347": "svacittabilasaṃsthena nānāsambhramakāriṇā / balāt kāmapiśācena vivaśaḥ paribhūyate //MU_1,19.3//",
    "GSP27motik_1u:1348": "pūrvaślokasthaṃ tatreti padam atrāpy anuvartanīyam //MT_1,19.3//",
    "GSP27motik_1u:1349": "cintānāṃ lolavṛttīnāṃ lalanānām ivābhitaḥ / arpayaty avaśaś ceto jvālānām ātmajo yathā //MU_1,19.4//",
    "GSP27motik_1u:1350_0": "cintānāṃ kuṭumbabharaṇādiviṣayāṇāṃ / yauvane puruṣaḥ yathā lalanānāṃ cetaḥ arpayati tathā cintānām apīti piṇḍārthaḥ / ko",
    "GSP27motik_1u:1350_1": "yathātmajo bālaḥ yathā / yathā saḥ jvālānāṃ cetaḥ arpayati / tathety arthaḥ //MT_1,19.4 //",
    "GSP27motik_1u:1351": "te te doṣā durārambhās tatra taṃ tādṛśāśayam / taruṇam pravilumpanti dṛśyās te naiva ye mune //MU_1,19.5//",
    "GSP27motik_1u:1352_0": "taruṇaṃ yauvanāviṣṭam puruṣam / pravilumpanti viśrānteḥ cyāvayanti / te te ke / he mune / te tava / ye doṣāḥ dṛśyāḥ naiva",
    "GSP27motik_1u:1352_1": "bhavanti / tebhyo niṣkrāntatvād iti bhāvaḥ / atha vā ye doṣāḥ te naiva nānyena dṛśyāḥ bhavantīti yojyam //MT_1,19.5 //",
    "GSP27motik_1u:1353": "mahānarakabījena santatabhramadāyinā / yauvanena na ye naṣṭā naṣṭā nānyena te janāḥ //MU_1,19.6//",
    "GSP27motik_1u:1354": "spaṣṭam //MT_1,19.6//",
    "GSP27motik_1u:1355": "nānārasamayī cintāvṛttāntanicayombhitā / bhīmā yauvanabhūr yena tīrṇā dhīraḥ sa ucyate //MU_1,19.7//",
    "GSP27motik_1u:1356": "spaṣṭam //MT_1,19.7//",
    "GSP27motik_1u:1357": "nimeṣabhāsurākāram ālolaghanagarjitam / vidyutprakāśam aniśaṃ yauvanam me na rocate //MU_1,19.8//",
    "GSP27motik_1u:1358": "spaṣṭam //MT_1,19.8//",
    "GSP27motik_1u:1359": "vividhāvartabahulam paṅkalagnaṃ jaḍāśayam / taraṅgabhaṅguram bhīmaṃ yauvanam me na rocate //MU_1,19.9//",
    "GSP27motik_1u:1360": "āvartāḥ kāmavegāḥ / paṅkalagnam pāpagrastam / jaḍaḥ āśayaḥ yasmiṃs / tādṛśam //MT_1,19.9//",
    "GSP27motik_1u:1361": "sarvasyāgresaram puṃsaḥ kṣaṇamātramanoharam / gandharvanagaraprakhyaṃ yauvanam me na rocate //MU_1,19.10//",
    "GSP27motik_1u:1362": "sarvasya puṃsa iti jātau ekavacanam / agresaram avyabhicārīty arthaḥ //MT_1,19.10//",
    "GSP27motik_1u:1363": "iṣuprapātamātraṃ hi sukhadaṃ duḥkhabhāsuram / dāhadoṣapradaṃ nityaṃ yauvanam me na rocate //MU_1,19.11//",
    "GSP27motik_1u:1364": "iṣuprapātamātraṃ kṣanamātram ity arthaḥ //MT_1,19.11//",
    "GSP27motik_1u:1365": "madhuraṃ svādu tiktaṃ ca dūṣaṇaṃ doṣabhūṣaṇam / surākallolasadṛśaṃ yauvanam me na rocate //MU_1,19.12//",
    "GSP27motik_1u:1366": "madhuram āpāte / tiktam pariṇāme //MT_1,19.12//",
    "GSP27motik_1u:1367": "asatyaṃ satyasaṅkāśam acirād vipralambhadam / svapnāṅganāsaṅgasamaṃ yauvanam me na rocate //MU_1,19.13//",
    "GSP27motik_1u:1368": "spaṣṭam //MT_1,19.13//",
    "GSP27motik_1u:1369": "kṣaṇaprakāśataralam mithyāracitacakrikam / alātacakrapratimaṃ yauvanam me na rocate //MU_1,19.14//",
    "GSP27motik_1u:1370": "spaṣṭam //MT_1,19.14//",
    "GSP27motik_1u:1371": "mṛdusphāratarodāram antaḥśūnyaṃ kṣaṇāt kṣatam / śaradambudasaṅkāśaṃ yauvanam me na rocate //MU_1,19.15//",
    "GSP27motik_1u:1372": "spaṣṭam //MT_1,19.15//",
    "GSP27motik_1u:1373": "āpātamātraramaṇaṃ sadbhāvarahitāntaram / veśyāstrīsaṅgamaprakhyaṃ yauvanam me na rocate //MU_1,19.16//",
    "GSP27motik_1u:1374": "sadbhāvaḥ sattvaṃ snehaś ca //MT_1,19.16//",
    "GSP27motik_1u:1375": "ye kecana durārambhās te sarve sarvaduḥkhadāḥ / tāruṇye sannidhiṃ yānti mahotpātā iva kṣaye //MU_1,19.17//",
    "GSP27motik_1u:1376": "spaṣṭam //MT_1,19.17//",
    "GSP27motik_1u:1377": "hārdāndhakārakāriṇyā bhairavākāravān api / yauvanākārayāminyā bibheti bhagavān api //MU_1,19.18//",
    "GSP27motik_1u:1378": "hārdaṃ hṛtsambandhi / andhakāraṃ karotīti tādṛśyā / bhagavān śrīmahādevaḥ / anyeṣāṃ tu kā kathety apiśabdābhiprāyaḥ //MT_1,19.18//",
    "GSP27motik_1u:1379": "suvismṛtaśubhācāram buddhivaidhuryadāyinam / dadāty atitarām eṣa bhramaṃ yauvanavibhramaḥ //MU_1,19.19//",
    "GSP27motik_1u:1380": "suvismṛtaḥ śubhācāraḥ yasmiṃs / tam //MT_1,19.19//",
    "GSP27motik_1u:1381": "kāntāviyogajātena hṛdi durdharṣavahninā / yauvane dahyate jantus tarur dāvāgninā yathā //MU_1,19.20//",
    "GSP27motik_1u:1382": "durdharṣavahninā durnivāryeṇa kāmāgninā //MT_1,19.20//",
    "GSP27motik_1u:1383": "vistīrṇāpi prasannāpi pāvany api hi yauvane / matiḥ kaluṣatām eti prāvṛṣīva taraṅgiṇī //MU_1,19.21//",
    "GSP27motik_1u:1384": "spaṣṭam //MT_1,19.21//",
    "GSP27motik_1u:1385": "śakyate ghanakallolabhīmā rodhayituṃ nadī / na tu tāruṇyataralā tṛṣṇātaralitāntarā //MU_1,19.22//",
    "GSP27motik_1u:1386": "tāruṇyataralety anena yauvananindaiveyaṃ jñātavyā //MT_1,19.22//",
    "GSP27motik_1u:1387": "sā kāntā tau stanau pīnau te vilāsās tad ānanam / tāruṇya iti cintābhir yāti jarjaratāṃ janaḥ //MU_1,19.23//",
    "GSP27motik_1u:1388": "tāruṇye yauvane //MT_1,19.23//",
    "GSP27motik_1u:1389": "tarattaralatṛṣṇārtaṃ yuvānam iha sādhavaḥ / pūjayanti na tucchehaṃ jarattṛṇalavaṃ yathā //MU_1,19.24//",
    "GSP27motik_1u:1390": "tarantī cañcalatāṃ gacchantī / yā taralā tṛṣṇā / tayā ārtaṃ dīnaṃ //MT_1,19.24//",
    "GSP27motik_1u:1391": "nāśāyaiva madāndhasya doṣamauktikadhāriṇaḥ / abhimānamahebhasya nityālānaṃ hi yauvanam //MU_1,19.25//",
    "GSP27motik_1u:1392": "doṣāḥ rāgādayaḥ / abhimāna evāhaṅkāra eva mahebhas / tasya //MT_1,19.25//",
    "GSP27motik_1u:1393": "manovipulamūlānāṃ doṣāśīviṣadhāriṇām / roṣarodanavṛkṣāṇāṃ yauvanaṃ navakānanam //MU_1,19.26//",
    "GSP27motik_1u:1394": "roṣeṇa yāni rodanāni / tāny eva vṛkṣās / teṣām //MT_1,19.26//",
    "GSP27motik_1u:1395": "rasakesarasambādhaṃ kuvikalpadalākulam / duścintācañcarīkāṇām puṣkaraṃ viddhi yauvanam //MU_1,19.27//",
    "GSP27motik_1u:1396_0": "tvaṃ yauvanaṃ / duścintāḥ eva bhogaviṣayāḥ kucintā eva / cañcarīkāḥ bhramarāḥ / teṣām puṣkaram ādhārabhūtam padmaṃ / viddhi",
    "GSP27motik_1u:1396_1": "jānīhi / kathambhūtam / rasāḥ viṣayāsvādā eva / kesarāḥ kiñjalkās / taiḥ sambādhaṃ saṅkaṭaṃ / tathā kuvikalpāḥ kutsitāḥ vikalpā",
    "GSP27motik_1u:1396_2": "eva dalāni / taiḥ ākulaṃ nirbharitam //MT_1,19.27 //",
    "GSP27motik_1u:1397": "kṛtākṛtakupakṣāṇāṃ hṛtsarastīracāriṇām / ādhivyādhivihaṅgānām ālayo navayauvanam //MU_1,19.28//",
    "GSP27motik_1u:1398": "kṛtākṛtau vihitāvihitau eva / kupakṣau yeṣāṃ / tādṛśānām / vihitasyāpi dharmākhyaśuddhāśuddhivyutthāpakatvena kṛtākṛtety uktam //MT_1,19.28//",
    "GSP27motik_1u:1399": "jaḍānāṃ gatasaṅkhyānāṃ kallolānāṃ vilāsinām / anapekṣitamaryādo vāridhiḥ pūrṇayauvanam //MU_1,19.29//",
    "GSP27motik_1u:1400": "anapekṣitamaryādaḥ maryādarahita ity arthaḥ //MT_1,19.29//",
    "GSP27motik_1u:1401": "sarveṣāṃ guṇaparṇānām apanetuṃ rajastataḥ / apanetuṃ sthito dakṣo viṣamo yauvanānilaḥ //MU_1,19.30//",
    "GSP27motik_1u:1402": "apanetuṃ sthitaḥ sarvāpanayanaśīlaḥ / rajasā rajoguṇena dhūlyā ca / tataḥ vyāptaḥ / viṣamaḥ yauvanānilaḥ sarveṣāṃ guṇaparṇānām apanetuṃ dūrīkartuṃ / dakṣaḥ bhavati //MT_1,19.30//",
    "GSP27motik_1u:1403": "nayanti pāṇḍutāṃ vaktram ākulāvakarotkaṭāḥ / ārohanti parāṃ koṭiṃ rūkṣā yauvanapāṃsavaḥ //MU_1,19.31//",
    "GSP27motik_1u:1404": "ākulaḥ cañcalaḥ / yaḥ avakaraḥ saṅkaraḥ / marjanīsaṅkṣiptaṃ raja iti yāvat / tadvat utkaṭāḥ udbhaṭāḥ //MT_1,19.31//",
    "GSP27motik_1u:1405": "udbodhayati doṣālīṃ nikṛntati guṇāvalim / narāṇāṃ yauvanollāso vilāso duṣkṛtaśriyāḥ //MU_1,19.32//",
    "GSP27motik_1u:1406": "spaṣṭam //MT_1,19.32//",
    "GSP27motik_1u:1407": "śarīrapaṅkajarajaś cañcalām matiṣaṭpadīm / nibadhya mohayaty eṣa naraṃ yauvanacandramāḥ //MU_1,19.33//",
    "GSP27motik_1u:1408": "yauvanavaśenaiva puruṣaḥ śarīrāsakto bhavatīti bhāvaḥ //MT_1,19.33//",
    "GSP27motik_1u:1409": "śarīraṣaṇḍakodbhūtā ramyā yauvanavallarī / lagnam eva manobhṛṅgam madayaty unnatiṃ gatā //MU_1,19.34//",
    "GSP27motik_1u:1410": "spaṣṭam //MT_1,19.34//",
    "GSP27motik_1u:1411": "śarīramarutāpotthāṃ yuvatām mṛgatṛṣṇikām / manomṛgāḥ pradhāvantaḥ patanti viṣamāṭavīm //MU_1,19.35//",
    "GSP27motik_1u:1412": "śarīram eva maruḥ / tatra tāpotthāṃ śarīramarutāpotthāṃ / viṣamāṭavīṃ strītyādiviṣayarūpaṃ viṣamāraṇyam //MT_1,19.35//",
    "GSP27motik_1u:1413": "śarīraśarvarījyotsnā cittakesariṇaḥ saṭā / laharī jīvitāmbhodher yuvatā me na rocate //MU_1,19.36//",
    "GSP27motik_1u:1414": "spaṣṭam //MT_1,19.36//",
    "GSP27motik_1u:1415": "dināni katicid yeyam phalitā dehajaṅgale / yuvatāśarad asyāṃ hi na samāśvāsam arhatha //MU_1,19.37//",
    "GSP27motik_1u:1416": "phalitā kāntābhogādiphalayuktā //MT_1,19.37//",
    "GSP27motik_1u:1417": "jhagity eṣa prayāty eva śarīrād yuvatākhagaḥ / kṣaṇenaivālpabhāgyasya hastāc cintāmaṇir yathā //MU_1,19.38//",
    "GSP27motik_1u:1418": "spaṣṭam //MT_1,19.38//",
    "GSP27motik_1u:1419": "yadā yadā parāṃ koṭim abhyārohati yauvanam / valganti sarasāḥ kāmās tadā nāśāya kevalam //MU_1,19.39//",
    "GSP27motik_1u:1420": "sarasāḥ viṣayarasapūrṇāḥ / kāmāḥ abhilāṣāḥ //MT_1,19.39//",
    "GSP27motik_1u:1421": "tāvad eva vivalganti rāgadveṣapiśācikāḥ / nāstam eti samastaiṣā yāvad yauvanayāminī //MU_1,19.40//",
    "GSP27motik_1u:1422": "spaṣṭam //MT_1,19.40//",
    "GSP27motik_1u:1423": "nānādhikārabahale varāke kṣaṇanāśini / kārunyaṃ kuru tāruṇye mriyamāṇe sute yathā //MU_1,19.41//",
    "GSP27motik_1u:1424": "spaṣṭam //MT_1,19.41//",
    "GSP27motik_1u:1425": "harṣam āyāti yo mohāt puruṣaḥ kṣaṇabhaṅginā / yauvanena mahāmugdhaḥ sa vai naramṛgaḥ smṛtaḥ //MU_1,19.42//",
    "GSP27motik_1u:1426": "spaṣṭam //MT_1,19.42//",
    "GSP27motik_1u:1427": "mānamohamadonmattaṃ yauvanaṃ yo 'bhilaṣyati / acireṇa sudurbuddhiḥ paścāttāpena yujyate //MU_1,19.43//",
    "GSP27motik_1u:1428": "paścāttāpena tannāśakṛtena ity arthaḥ //MT_1,19.43//",
    "GSP27motik_1u:1429": "te dharmyās te mahātmānas ta eva puruṣā bhuvi / ye sukhena samuttīrṇāḥ sādho yauvanasaṅkaṭāt //MU_1,19.44//",
    "GSP27motik_1u:1430": "spaṣṭam //MT_1,19.44//",
    "GSP27motik_1u:1431": "sukhena tīryate 'mbhodhir utkṛṣṭamakarākaraḥ / na kallolavanollāsi sadoṣaṃ hatayauvanam //MU_1,19.45//",
    "GSP27motik_1u:1432": "spaṣṭam //MT_1,19.45//",
    "GSP27motik_1u:1433": "sargāntaślokena yauvananindāṃ samāpayati",
    "GSP27motik_1u:1434": "vinayabhūṣitam āryajanāspadaṃ karuṇayojjvalam āvalitaṃ guṇaiḥ / iha hi durlabham aṅga suyauvanaṃ jagati kānanam ambaragaṃ yathā //MU_1,19.46//",
    "GSP27motik_1u:1435": "etādṛśaṃ yauvanam praśastam eveti bhāvaḥ / iti śivam //MT_1,19.46//",
    "GSP27motik_1u:1436": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekonaviṃśaḥ sargaḥ // 1,19 //",
    "GSP27motik_1u:1437": "evaṃ yauvananindāṃ sampādya tatprasaṅgena strīnindām prastauti",
    "GSP27motik_1u:1438": "māṃsaputtalikāyāś ca yantralolāṅgapañjare / snāyvasthigranthiśālinyāḥ striyāḥ kim iva śobhanam //MU_1,20.1//",
    "GSP27motik_1u:1439": "puttalikāyāḥ putrikāyāḥ / yantravat lolaṃ yat aṅgapañjaraṃ / tasmin / putrikāpi yantrasthā bhavati / na hi kiñcid api striyāḥ śobhanam iti bhāvaḥ //MT_1,20.1//",
    "GSP27motik_1u:1440": "tvaṅmāṃsaraktabāṣpāsru pṛthak kṛtvā vilocanam / samālokaya ramyaṃ cet kim mudhā parimuhyasi //MU_1,20.2//",
    "GSP27motik_1u:1441": "sarvāṅgānām upalakṣaṇam etat //MT_1,20.2//",
    "GSP27motik_1u:1442": "itaḥ keśā ito raktam itīyam pramadātanuḥ / kim etayā ninditayā karotu vipulāśayaḥ //MU_1,20.3//",
    "GSP27motik_1u:1443": "vipulāśayasyātra ratir na yukteti bhāvaḥ //MT_1,20.3//",
    "GSP27motik_1u:1444": "vāsovilepanair yāni lālitāni punaḥ punaḥ / tāny aṅgāny avalumpanti kravyādāḥ sarvadehinām //MU_1,20.4//",
    "GSP27motik_1u:1445": "ataḥ strīṇām api kravyādā avalumpantīti bhāvaḥ //MT_1,20.4//",
    "GSP27motik_1u:1446": "meroḥ śṛṅgataṭollāsigaṅgājalarayopamā / dṛṣṭā yasmin stane muktā hārasyollāsaśālinaḥ //MU_1,20.5//",
    "GSP27motik_1u:1447": "śmaśāneṣu diganteṣu sa eva lalanāstanaḥ / śvabhir āsvādyate kāle laghupiṇḍa ivāndhasaḥ //MU_1,20.6//",
    "GSP27motik_1u:1448": "spaṣṭam / yugmam //MT_1,20.5-6//",
    "GSP27motik_1u:1449": "raktamāṃsādidigdhāni karabhasya yathā vane / tathaivāṅgāni kāminyās tat praty api hi ko grahaḥ //MU_1,20.7//",
    "GSP27motik_1u:1450": "spaṣṭam //MT_1,20.7//",
    "GSP27motik_1u:1451": "āpātaramaṇīyatvaṃ kalpyate kevalaṃ striyāḥ / manye tad api nāsty atra mune mohaikakāraṇe //MU_1,20.8//",
    "GSP27motik_1u:1452": "atra strīśarīre //MT_1,20.8//",
    "GSP27motik_1u:1453": "vipulollāsadāyinyā madonmathanapūrvakam / ko viśeṣo vikāriṇyā madirāyā iha striyāḥ //MU_1,20.9//",
    "GSP27motik_1u:1454": "madirāyā iti pañcamī //MT_1,20.9//",
    "GSP27motik_1u:1455": "lalanālānasaṃlīnā mune mānavadantinaḥ / prabodhaṃ nādhigacchanti dīrghair api śamāṅkuśaiḥ //MU_1,20.10//",
    "GSP27motik_1u:1456": "spaṣṭam //MT_1,20.10//",
    "GSP27motik_1u:1457": "keśakajjaladhāriṇyas tīkṣṇāḥ prakṛtitaḥ sadā / duṣkṛtāgniśikhā nāryo dahanti tṛṇavan naram //MU_1,20.11//",
    "GSP27motik_1u:1458": "spaṣṭam //MT_1,20.11//",
    "GSP27motik_1u:1459": "te vandyās te mahātmānas ta eva puruṣā bhuvi / ye sukhena samuttīrṇāḥ sādho yauvatasaṅkaṭāt //MU_1,20.12//",
    "GSP27motik_1u:1460": "yauvatasaṅkaṭāt strīsamūhākhyāt //MT_1,20.12//",
    "GSP27motik_1u:1461": "jvalatām atidūre 'pi sarasā api nīrasam / striyo hi narakāgnīnāṃ dāru cāru ca dāruṇam //MU_1,20.13//",
    "GSP27motik_1u:1462": "sarasā api striyaḥ nīrasaṃ dāru bhavantīti virodhābhāsaḥ //MT_1,20.13//",
    "GSP27motik_1u:1463": "kīrṇāndhakārakavarī tarattārakalocanā / pūrṇendubimbavadanā kumudotkarahāsinī //MU_1,20.14//",
    "GSP27motik_1u:1464": "līlāvilolapuruṣā kāryasaṃhārakāriṇī / paraṃ vimohanam buddheḥ kāminī dīrghayāminī //MU_1,20.15//",
    "GSP27motik_1u:1465": "spaṣṭam //MT_1,20.14-15//",
    "GSP27motik_1u:1466": "puṣpābhirāmamadhurā karapallavalāsinī / bhramarabhrūvilāsāḍhyā stabakastanadhāriṇī //MU_1,20.16//",
    "GSP27motik_1u:1467": "puṣpakesaragaurāṅgī naramāraṇatatparā / dadāty uttamavaivaśyaṃ kāntā viṣamahālatā //MU_1,20.17//",
    "GSP27motik_1u:1468": "spaṣṭam //MT_1,20.16-17//",
    "GSP27motik_1u:1469": "sītkārocchvāsamātreṇa bhujaṅgadalanotkayā / kāntayoddhriyate jantuḥ kariṇyevorago bilāt //MU_1,20.18//",
    "GSP27motik_1u:1470": "bhujaṅgāḥ viṭāḥ sarpāś ca / uddhriyate ākṛṣyate //MT_1,20.18//",
    "GSP27motik_1u:1471": "kāmanāmnā kirātena vikīrṇā mugdhacetasām / nāryo naravihaṅgānām aṅgabandhanavāgurāḥ //MU_1,20.19//",
    "GSP27motik_1u:1472": "spaṣṭam //MT_1,20.19//",
    "GSP27motik_1u:1473": "lalanāvipulālāne manomattamataṅgajaḥ / ratiśṛṅkhalayā brahman baddhas tiṣṭhati mūkavat //MU_1,20.20//",
    "GSP27motik_1u:1474": "spaṣṭam //MT_1,20.20//",
    "GSP27motik_1u:1475": "janmapalvalamatsyānāṃ karmakoṭaravāriṇām / puṃsāṃ durvāsanārajjur nārī baḍiśapiṇḍikā //MU_1,20.21//",
    "GSP27motik_1u:1476": "baḍiśe hi matsyagrahaṇārtham annādipiṇḍikā sthāpyate //MT_1,20.21//",
    "GSP27motik_1u:1477": "mandureva turaṅgānām ālānam iva dantinām / puṃsām abjam ivālīnām bandhanaṃ vāmalocanāḥ //MU_1,20.22//",
    "GSP27motik_1u:1478": "spaṣṭam //MT_1,20.22//",
    "GSP27motik_1u:1479": "nānārasamayī citrā bhogabhūmir iyam mune / striyam āśritya saṃyātā parām iha hi saṃsthitim //MU_1,20.23//",
    "GSP27motik_1u:1480": "spaṣṭam //MT_1,20.23//",
    "GSP27motik_1u:1481": "sarveṣāṃ doṣaratnānāṃ susamudgikayānayā / duḥkhaśṛṅkhalayā nityam alam astu mama striyā //MU_1,20.24//",
    "GSP27motik_1u:1482": "alam astu dūre bhavatu //MT_1,20.24//",
    "GSP27motik_1u:1483": "kiṃ stanena kim akṣṇā vā kiṃ nitambena kim bhruvā / māṃsamātraikasāreṇa karomy aham avastunā //MU_1,20.25//",
    "GSP27motik_1u:1484": "spaṣṭam //MT_1,20.25//",
    "GSP27motik_1u:1485": "ito māṃsam ito raktam ito 'sthīni ca vāsaraiḥ / brahman katipayair eva yāti strī viśarārutām //MU_1,20.26//",
    "GSP27motik_1u:1486": "itiśabda adhyāhāryaḥ //MT_1,20.26//",
    "GSP27motik_1u:1487": "yās tā niṣparuṣais tūlair lālitāḥ patibhiḥ striyaḥ / tā mune pravibhaktāṅgyaḥ svapanti pitṛbhūmiṣu //MU_1,20.27//",
    "GSP27motik_1u:1488": "niṣparuṣaiḥ komalaiḥ / tūlaiḥ tūlavikāraiḥ śayanīyaiḥ / pitṛbhūmiṣu śmaśāneṣu //MT_1,20.27//",
    "GSP27motik_1u:1489": "yasmin ghananavasneham mukhe pattrāṅkuraśriyaḥ / kāntena racitā brahmañ śīryate tat tu jaṅgale //MU_1,20.28//",
    "GSP27motik_1u:1490": "ghanaḥ navaḥ snehaḥ yatra / tat / kriyāviśeṣaṇam etat //MT_1,20.28//",
    "GSP27motik_1u:1491": "keśāḥ śmaśānavṛkṣeṣu yānti cāmaraleśatām / asthīny uḍuvad ābhānti dinair avanimaṇḍale //MU_1,20.29//",
    "GSP27motik_1u:1492": "dinaiḥ svalpakālenety arthaḥ //MT_1,20.29//",
    "GSP27motik_1u:1493": "pibanti pāṃsavo raktaṃ kravyādāś cāpy anekaśaḥ / carmānalaśikhā bhuṅkte khaṃ yānti prāṇavāyavaḥ //MU_1,20.30//",
    "GSP27motik_1u:1494": "ity eṣā lalanāṅgānām acireṇaiva bhāvinī / sthitir mayā vaḥ kathitā kim bhrāntim anudhāvatha //MU_1,20.31//",
    "GSP27motik_1u:1495": "spaṣṭam //MT_1,20.30-31//",
    "GSP27motik_1u:1496": "bhūtapañcakasaṅghaṭṭasaṃsthānaṃ lalanābhidham / rasād abhivahatv etat kathaṃ nāma dhiyānvitaḥ //MU_1,20.32//",
    "GSP27motik_1u:1497": "bhūtapañcakasya yaḥ saṅghaṭṭaḥ / tasya saṃsthānaṃ racanāviśeṣaḥ / rasād abhilāṣāt / abhivahatu anuyātu //MT_1,20.32//",
    "GSP27motik_1u:1498": "śākhāvitānagahanā kaṭvamlaphalaśālinī / pratānottālatām eti cintā kāntānusāriṇī //MU_1,20.33//",
    "GSP27motik_1u:1499": "vitānaṃ samūhaḥ / pratānair upaśākhābhir / yā uttālatā udbhaṭatā / tām / kāntānusāriṇī kāntāviṣayā / kāntānusāriṇī cintā atyantaṃ ghanībhavatīti bhāvaḥ //MT_1,20.33//",
    "GSP27motik_1u:1500": "śocyatām paramām eti taruṇas taruṇīrataḥ / nibaddhaḥ kariṇīlobhād vindhyakhāte yathā dvipaḥ //MU_1,20.34//",
    "GSP27motik_1u:1501": "spaṣṭam //MT_1,20.34//",
    "GSP27motik_1u:1502": "yasya strī tasya bhogecchā niḥstrīkasya na bhogabhūḥ / striyaṃ tyaktvā jagat tyaktaṃ jagat tyaktvā sukhī bhavet //MU_1,20.35//",
    "GSP27motik_1u:1503": "bhogeṣu stryādirūpeṣu / bhogabhūḥ bhogecchā //MT_1,20.35//",
    "GSP27motik_1u:1504": "sargāntaślokena strīnindāṃ samāpayati",
    "GSP27motik_1u:1505": "āpātamātramadhureṣu duruttareṣu bhogeṣu nāham alipakṣatipelaveṣu / brahman rame maraṇarogajarādibhītyā śāmyāmy aham param upaimi vanam prayatnāt //MU_1,20.36//",
    "GSP27motik_1u:1506": "spaṣṭam / iti śivam //MT_1,20.36//",
    "GSP27motik_1u:1507": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe viṃśaḥ sargaḥ // 1,20 //",
    "GSP27motik_1u:1508": "evaṃ prasaṅgāyātāṃ strīnindāṃ kṛtvā prakaraṇaprāptaṃ jarānindām prastauti",
    "GSP27motik_1u:1509": "aparyāptaṃ hi bālatvam bālyam pibati yauvanam / yauvanaṃ ca jarā paścāt paśya karkaśatām mithaḥ //MU_1,21.1//",
    "GSP27motik_1u:1510": "pibati grasate //MT_1,21.1//",
    "GSP27motik_1u:1511": "himāśanir ivāmbhojaṃ vātyeva śaradambudam / dehaṃ jarā jarayati sarit tīrataruṃ yathā //MU_1,21.2//",
    "GSP27motik_1u:1512": "jarayati jīrṇatāṃ nayati //MT_1,21.2//",
    "GSP27motik_1u:1513": "śithilādīrghasarvāṅgaṃ jarājīrṇakalevaram / samam paśyanti kāminyaḥ puruṣaṃ karabhaṃ tathā //MU_1,21.3//",
    "GSP27motik_1u:1514": "tathāśabdaḥ samuccaye //MT_1,21.3//",
    "GSP27motik_1u:1515": "śvāsāyāsakadarthinyā gṛhīte jarasā jane / palāyya gacchati prajñā sapatnyeva hatāṅganā //MU_1,21.4//",
    "GSP27motik_1u:1516": "śvāsāyāsaiḥ kadarthayatīti tādṛśyā //MT_1,21.4//",
    "GSP27motik_1u:1517": "dāsāḥ putrāḥ striyaś caiva bāndhavāḥ suhṛdas tathā / hasanty unmattakam iva naraṃ vārdhakakampitam //MU_1,21.5//",
    "GSP27motik_1u:1518": "spaṣṭam //MT_1,21.5//",
    "GSP27motik_1u:1519": "duṣprajñaṃ jaraḍhaṃ dīnaṃ hīnaṃ guṇaparākramaiḥ / gṛdhro vṛkṣam ivādīrghaṃ gardho hy abhyeti vṛddhatām //MU_1,21.6//",
    "GSP27motik_1u:1520": "dainyadoṣamayī dīrghā hṛdi dāhapradāyinī / sarvāpadām ekasakhī vardhate vārdhake spṛhā //MU_1,21.7//",
    "GSP27motik_1u:1521": "ādīrghaṃ samantād dīrgham / gardhaḥ lobhaḥ / abhyeti āśrayati / vṛddhatām vārdhakam / yugmam //MT_1,21.6-7//",
    "GSP27motik_1u:1522": "kartavyaṃ kim mayā kaṣṭam paratrety atidāruṇam / apratīkārayogyaṃ hi vārdhake vardhate bhayam //MU_1,21.8//",
    "GSP27motik_1u:1523": "spaṣṭam //MT_1,21.8//",
    "GSP27motik_1u:1524": "ko 'haṃ varākaḥ kim iva karomi katham eva vā / tiṣṭhāmi maunam eveti dīnatodeti vārdhake //MU_1,21.9//",
    "GSP27motik_1u:1525": "spaṣṭam //MT_1,21.9//",
    "GSP27motik_1u:1526": "gardho 'bhyudeti sollāsam upabhoktuṃ na śakyate / hṛdayaṃ dahyate nūnaṃ śaktidausthyena vārdhake //MU_1,21.10//",
    "GSP27motik_1u:1527": "gardhaḥ upabhogalobhaḥ / sollāsam iti kriyāviśeṣaṇam //MT_1,21.10//",
    "GSP27motik_1u:1528": "jarājīrṇabakī yāvat kāsakreṅkārakāriṇī / rauti rogoragākīrṇā kāyadrumaśiraḥsthitā //MU_1,21.11//",
    "GSP27motik_1u:1529": "tāvad āgata evāśu kuto 'pi paridṛśyate / ghanāndhatimirākāṅkṣī mune maraṇakauśikaḥ //MU_1,21.12//",
    "GSP27motik_1u:1530": "kāsaḥ rogaviśeṣaḥ //MT_1,21.11-12//",
    "GSP27motik_1u:1531": "sāyaṃsandhyāprajātaiva tamaḥ samanudhāvati / jarā vapuṣi dṛṣṭaiva mṛtiṃ samanudhāvati //MU_1,21.13//",
    "GSP27motik_1u:1532": "spaṣṭam //MT_1,21.13//",
    "GSP27motik_1u:1533": "jarākusumitaṃ dehadrumaṃ dṛṣṭvaiva dūrataḥ / mṛtibhṛṅgī drutam brahman narasyāyāti sūtsukā //MU_1,21.14//",
    "GSP27motik_1u:1534": "suṣṭhu utsukā sūtsukā //MT_1,21.14//",
    "GSP27motik_1u:1535": "śūnyaṃ nagaram ābhāti bhāti cchinnalato drumaḥ / bhāty anāvṛṣṭimān deśo na jarājarjaraṃ vapuḥ //MU_1,21.15//",
    "GSP27motik_1u:1536": "śūnyanagarādibhyo 'pi aśubham eva vṛddhatvam iti bhāvaḥ //MT_1,21.15//",
    "GSP27motik_1u:1537": "kṣaṇān nigiraṇāyaiva kāsakvaṇitakāriṇī / gṛdhrīvāmiṣam ādatte tarasaiva naraṃ jarā //MU_1,21.16//",
    "GSP27motik_1u:1538": "spaṣṭam //MT_1,21.16//",
    "GSP27motik_1u:1539": "dṛṣṭvaiva sūtsukevāśu pragṛhya śirasi kṣaṇāt / pralunāti jarā dehaṃ kumārī kairavaṃ yathā //MU_1,21.17//",
    "GSP27motik_1u:1540": "spaṣṭam //MT_1,21.17//",
    "GSP27motik_1u:1541": "sītkārakāriṇī pāṃsuparuṣā parijarjaram / śarīraṃ śātayaty eṣā vātyeva tarupallavam //MU_1,21.18//",
    "GSP27motik_1u:1542": "eṣā jarā / jarāgṛhītaḥ vātagṛhītaś ca puruṣaḥ sītkāraṃ karoti //MT_1,21.18//",
    "GSP27motik_1u:1543": "jarasopahato deho dhatte jarjaratāṃ gataḥ / tuṣāranikarākīrṇaparimlānāmbujaśriyam //MU_1,21.19//",
    "GSP27motik_1u:1544": "spaṣṭam //MT_1,21.19//",
    "GSP27motik_1u:1545": "jarājyotsnoditaiveyaṃ śiraḥśikharipṛṣṭhataḥ / vikāsayati saṃrabdhavātāṃ kāsakumudvatīm //MU_1,21.20//",
    "GSP27motik_1u:1546": "saṃrabdhaḥ ārabdhaḥ / vātaḥ vātarogaḥ yayā / sā / tām //MT_1,21.20//",
    "GSP27motik_1u:1547": "paripakvaṃ samālokya jarākṣāravidhūsaram / śiraḥkuṣmāṇḍakam bhuṅkte puṃsaḥ kālaḥ kileśvaraḥ //MU_1,21.21//",
    "GSP27motik_1u:1548": "śira eva kuṣmāṇḍakam phalaviśeṣaḥ //MT_1,21.21//",
    "GSP27motik_1u:1549": "jarājahnusutodyuktā mūlāny asya nikṛntati / śarīratīravṛkṣasya calasyāyūṃṣi satvaram //MU_1,21.22//",
    "GSP27motik_1u:1550": "udyuktā pravṛttā / āyūṃṣi mūlāni āyurākhyāni mūlāni //MT_1,21.22//",
    "GSP27motik_1u:1551": "jarāmārjārikā bhuktayauvanākhutayendhitā / param ullāsam āyāti śarīrāmiṣagardhinī //MU_1,21.23//",
    "GSP27motik_1u:1552": "spaṣṭam //MT_1,21.23//",
    "GSP27motik_1u:1553": "kācid asti jagaty asmin nāmaṅgalakarī tathā / yathā jarākrośakarī dehajaṅgalajambukī //MU_1,21.24//",
    "GSP27motik_1u:1554": "spaṣṭam //MT_1,21.24//",
    "GSP27motik_1u:1555": "kāsaśvāsasasītkārā duḥkhadhūmatamomayī / jarājvālā jvalaty eṣā yayāsau dagdha eva hi //MU_1,21.25//",
    "GSP27motik_1u:1556": "asau vṛddhaḥ //MT_1,21.25//",
    "GSP27motik_1u:1557": "jarasā vakratām eti śuklāvayavapallavā / tāta tanvī tanur nṝṇāṃ latā puṣpānatā yathā //MU_1,21.26//",
    "GSP27motik_1u:1558": "spaṣṭam //MT_1,21.26//",
    "GSP27motik_1u:1559": "jarākarpūradhavalaṃ dehakarpūrapādapam / mune maraṇamātaṅgo nūnam uddharati kṣaṇāt //MU_1,21.27//",
    "GSP27motik_1u:1560": "spaṣṭam //MT_1,21.27//",
    "GSP27motik_1u:1561": "maraṇasya mune rājño jarādhavalacāmarā / āgacchato 'gre niryāti svādhivyādhipatākinī //MU_1,21.28//",
    "GSP27motik_1u:1562": "spaṣṭam //MT_1,21.28//",
    "GSP27motik_1u:1563": "na jitāḥ śatrubhiḥ saṅkhye ye niṣpiṣṭādrikoṭayaḥ / te jarājīrṇarākṣasyā paśyāśu vijitā mune //MU_1,21.29//",
    "GSP27motik_1u:1564": "spaṣṭam //MT_1,21.29//",
    "GSP27motik_1u:1565": "jarātuṣāradhavale śarīrasadanāntare / śaknuvanty akṣaśiśavaḥ spandituṃ na manāg api //MU_1,21.30//",
    "GSP27motik_1u:1566": "akṣaśiśavaḥ indriyabālakāḥ //MT_1,21.30//",
    "GSP27motik_1u:1567": "saṃsārasaṃsṛter asyā gandhakuṭyāḥ śirogatā / dehayaṣṭyā jarānāmnī cāmaraśrīr virājate //MU_1,21.31//",
    "GSP27motik_1u:1568": "gandhakuṭyāḥ śirasi cāmaraṃ sthāpyate / ghaṭakuṭyā iti vā pāṭhaḥ //MT_1,21.31//",
    "GSP27motik_1u:1569": "jarācandrodayasite śarīranagare sthite / kṣaṇād vikāsam āyāti mune maraṇakairavam //MU_1,21.32//",
    "GSP27motik_1u:1570": "spaṣṭam //MT_1,21.32//",
    "GSP27motik_1u:1571": "jarāsudhālepasite śarīrāntaḥpurāntare / aśaktir ādhir ārtiś ca tiṣṭhanti sukham aṅganāḥ //MU_1,21.33//",
    "GSP27motik_1u:1572": "spaṣṭam //MT_1,21.33//",
    "GSP27motik_1u:1573": "abhāvāgre sarā yatra jarā jayati jantuṣu / kas tatreha samāśvāso mama mandamater mune //MU_1,21.34//",
    "GSP27motik_1u:1574": "abhāvasya maraṇasyāgre sarā //MT_1,21.34//",
    "GSP27motik_1u:1575": "sargāntaślokena jarānindāṃ samāpayati",
    "GSP27motik_1u:1576": "kiṃ tena durjīvitadurgraheṇa jarāṃ gatenāpi hi jīvyate yat / jarā jagatyām ajitā narāṇāṃ sarvaiṣaṇās tāta tiraskaroti //MU_1,21.35//",
    "GSP27motik_1u:1577_0": "tena prasiddhena / durjīvitadurgraheṇa kutsitajīvitākhyena duṣṭagraheṇa / jarāgatenāpi satā kiṃ jīvyate kimarthaṃ jīvyate /",
    "GSP27motik_1u:1577_1": "vyarthaṃ jīvyate iti yāvat / hi niścaye / he tāta / yad yasmāt kāraṇāt / jagatyāṃ jagati / ajitā jarā narāṇāṃ sarvaiṣaṇāḥ",
    "GSP27motik_1u:1577_2": "samastāḥ ceṣṭāḥ / tiraskaroti nayati / iti śivam //MT_1,21.35 //",
    "GSP27motik_1u:1578": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekaviṃśaḥ sargaḥ // 1,21 //",
    "GSP27motik_1u:1579": "evaṃ jarānindāṃ kṛtvā kālanindām prastauti",
    "GSP27motik_1u:1580": "vikalpakalpanānalpakalpitair alpabuddhibhiḥ / bhedair uddharatāṃ nītaḥ saṃsārakuhakabhramaḥ //MU_1,22.1//",
    "GSP27motik_1u:1581": "bhedaiḥ kathambhūtaiḥ / vikalpakalpanābhiḥ analpam atyantaṃ / kalpitaiḥ / asatyabhūtair ity arthaḥ / saṃsāra eva kuhakabhramaḥ mithyābhramaḥ //MT_1,22.1//",
    "GSP27motik_1u:1582": "satāṃ katham ivāstheha jāyate jālapañjare / bālā evāttum icchanti phalam makurabimbitam //MU_1,22.2//",
    "GSP27motik_1u:1583": "iha jālapañjare indrajālapañjararūpe saṃsāre ity arthaḥ / bhāmetivat prayogaḥ / attum bhakṣitum //MT_1,22.2//",
    "GSP27motik_1u:1584": "ihāpi vidyate yaiṣā pelavā sukhabhāvanā / ākhus tantum ivāśeṣaṃ kālas tām api kṛntati //MU_1,22.3//",
    "GSP27motik_1u:1585": "aśeṣam iti kriyāviśeṣaṇam / tāṃ sukhabhāvanām //MT_1,22.3//",
    "GSP27motik_1u:1586": "na tad astīha yad ayaṃ kālas sakalaghasmaraḥ / grasate na jagajjātam mahābdhim iva vāḍavaḥ //MU_1,22.4//",
    "GSP27motik_1u:1587": "spaṣṭam //MT_1,22.4//",
    "GSP27motik_1u:1588": "samastasāmānyatayā bhīmaḥ kālo maheśvaraḥ / dṛśyasattām imāṃ sarvāṃ kavalīkartum udyataḥ //MU_1,22.5//",
    "GSP27motik_1u:1589": "spaṣṭam //MT_1,22.5//",
    "GSP27motik_1u:1590": "mahatām api no devaḥ pratipālayati kṣaṇāt / kālaḥ kavalitānantaviśvo viśvātmatāṃ gataḥ //MU_1,22.6//",
    "GSP27motik_1u:1591": "no pratipālayati na pratīkṣate / viśvātmatāṃ vyāpakatāṃ //MT_1,22.6//",
    "GSP27motik_1u:1592": "yugavatsarakalpākhyaiḥ kiñcit prakaṭatāṃ gataḥ / rūpair alakṣyarūpātmā sarvam ākramya tiṣṭhati //MU_1,22.7//",
    "GSP27motik_1u:1593": "sūryavārādivaśena jñātair iti śeṣaḥ //MT_1,22.7//",
    "GSP27motik_1u:1594": "ye ramyā ye śubhārambhāḥ sumeruguravo 'pi ye / kālena vinigīrṇās te karabheṇeva pallavāḥ //MU_1,22.8//",
    "GSP27motik_1u:1595": "spaṣṭam //MT_1,22.8//",
    "GSP27motik_1u:1596": "nirdayaḥ kaṭhinaḥ krūraḥ karkaśaḥ kṛpaṇo 'dhamaḥ / na tad asti yad adyāpi na kālo nigiraty ayam //MU_1,22.9//",
    "GSP27motik_1u:1597": "paunaruktyaprayogaḥ krodhāveśabāhulyaṃ sūcayati //MT_1,22.9//",
    "GSP27motik_1u:1598": "kālaḥ kavalanaikāntamatir atti girīn api / anantair api bhogaughair nāyaṃ tṛpto mahāśanaḥ //MU_1,22.10//",
    "GSP27motik_1u:1599": "mahāśanaḥ bahvāśī //MT_1,22.10//",
    "GSP27motik_1u:1600": "haraty ayaṃ nāśayati karoty atti nihanti ca / kālaḥ saṃsāranṛtye hi nānārūpair yathā naṭaḥ //MU_1,22.11//",
    "GSP27motik_1u:1601": "spaṣṭam //MT_1,22.11//",
    "GSP27motik_1u:1602": "bhinatti pravibhāgastho bhūtabījāny anāratam / jagaty asattayā cañcvā dāḍimāni yathā śukaḥ //MU_1,22.12//",
    "GSP27motik_1u:1603": "pravibhāge tiṣṭhatīti tādṛśaḥ / pravibhāgakārīty arthaḥ //MT_1,22.12//",
    "GSP27motik_1u:1604": "śubhāśubhaviṣāṇāgravilūnajanapallavaḥ / sphūrjati sphītajanatājīvarājīvinīgajaḥ //MU_1,22.13//",
    "GSP27motik_1u:1605": "sphītā sphāratvaṃ gatā / jīvarājīvinī jīvayuktā padminī //MT_1,22.13//",
    "GSP27motik_1u:1606": "viriñcamajjabrahmāṇḍabṛhadvilvaphaladrumam / brahmakānanam ābhogi param āvṛtya tiṣṭhati //MU_1,22.14//",
    "GSP27motik_1u:1607": "brahmāṇḍe hi viriñca eva sārabhūto bhavatīti viriñcamajjety uktaṃ / āvṛtya ācchādya / etena brahmaṇy api kālasparśa uktaḥ //MT_1,22.14//",
    "GSP27motik_1u:1608": "yāminībhramarīpūrṇā racayan dinamañjarīḥ / varṣakalpakalāvallīr na kadācana khidyate //MU_1,22.15//",
    "GSP27motik_1u:1609": "kāla iti śeṣaḥ / kālaḥ kiṃ kurvan / varṣakalpakalāvallī racayann iti yojyam //MT_1,22.15//",
    "GSP27motik_1u:1610": "bhidyate nāvabhagno 'pi dagdho 'pi hi na dahyate / dṛśyate nātidṛśyo 'pi dhūrtacūḍāmaṇir mune //MU_1,22.16//",
    "GSP27motik_1u:1611": "atidṛśyatvaṃ kālasya ṛtuguṇādidarśanena jñeyam / na dṛśyate ākārābhāvāt / dhūrto 'pi evaṃvidho bhavatīti dhūrtacūḍāmaṇir ity uktam //MT_1,22.16//",
    "GSP27motik_1u:1612": "ekenaiva nimeṣeṇa kiñcid utthāpayaty alam / kiñcid vināśayaty uccair manorājyavad ātataḥ //MU_1,22.17//",
    "GSP27motik_1u:1613": "spaṣṭam //MT_1,22.17//",
    "GSP27motik_1u:1614": "durvilāsavilāsinyā ceṣṭayā paripuṣṭayā / darvyeva sūpakṛt sūpaṃ janam āvartayan sthitaḥ //MU_1,22.18//",
    "GSP27motik_1u:1615": "āvartayan bhramayan //MT_1,22.18//",
    "GSP27motik_1u:1616": "tṛṇam pāṃsum mahendraṃ ca sumerum parṇam arṇavam / ātmasphāratayā sarvam ātmasātkartum udyataḥ //MU_1,22.19//",
    "GSP27motik_1u:1617": "ātmanaḥ yā sphāratā vyāpakatā / tayā / ātmasātkartum svādhīnaṃ kartum //MT_1,22.19//",
    "GSP27motik_1u:1618": "krauryam atraiva paryāptaṃ lubdhatātraiva saṃsthitā / sarvaṃ daurbhāgyam atraiva sarvam atraiva cāpalam //MU_1,22.20//",
    "GSP27motik_1u:1619": "atraiva asmin kāle eva / paryāptam pūrṇam //MT_1,22.20//",
    "GSP27motik_1u:1620": "prerayaṃl līlayārkendū krīḍatīha nabhastale / nikṣiptavīṭāyugalo nije bāla ivāṅgane //MU_1,22.21//",
    "GSP27motik_1u:1621": "vīṭā kandukaṃ //MT_1,22.21//",
    "GSP27motik_1u:1622": "sarvabhūtāsthimālābhir āpādavalitākṛtiḥ / vilasaty eṣa kalpānte kālaḥ kalpitakalpanaḥ //MU_1,22.22//",
    "GSP27motik_1u:1623": "kalpitāḥ kalpanāḥ jagadrūpāḥ kalpanāḥ / yena / saḥ //MT_1,22.22//",
    "GSP27motik_1u:1624": "asyoḍḍāmaranṛttasya kalpānte 'ṅgavinirgataiḥ / prasphuraty ambare merur bhūrjatvag iva vāyubhiḥ //MU_1,22.23//",
    "GSP27motik_1u:1625": "sphurati ākāśe bhramati //MT_1,22.23//",
    "GSP27motik_1u:1626": "rudro bhūtvā bhavaty eṣa mahendro 'tha pitāmahaḥ / śukro vaiśravaṇaś cāpi punar eva na kiñcana //MU_1,22.24//",
    "GSP27motik_1u:1627": "spaṣṭam //MT_1,22.24//",
    "GSP27motik_1u:1628": "dhatte 'jasrotthitadhvastān sargān amitabhāsurān / anyān anyān apy ananyān vīcīn abdhir ivātmani //MU_1,22.25//",
    "GSP27motik_1u:1629": "ajasram utthitāṃś ca tān dhvastāṃś ca sargān sṛṣṭīn / anyān anyān iti vīpsā / apiśabdaḥ ananyān ity anena sambadhyate //MT_1,22.25//",
    "GSP27motik_1u:1630": "mahākalpābhidhānebhyo vṛkṣebhyaḥ pariśātayan / devāsuragaṇān pakvān phalabhārān avasthitaḥ //MU_1,22.26//",
    "GSP27motik_1u:1631": "pariśātayan chedayan //MT_1,22.26//",
    "GSP27motik_1u:1632": "ālolabhūtamaṣakaghuṅghumānām prapātinām / brahmāṇḍoḍumbaraughānām bṛhatpādapatāṃ gataḥ //MU_1,22.27//",
    "GSP27motik_1u:1633": "ghuṅghumeti śabdānukaraṇam / uḍumbaraḥ phalaviśeṣaḥ / tatra hi maṣakāḥ bāhulyena tiṣṭhanti //MT_1,22.27//",
    "GSP27motik_1u:1634": "sattāmātrakumudvatyā cijjyotsnāpariphullayā / vapur vinodayaty eṣaḥ kriyāpriyatamānvitaḥ //MU_1,22.28//",
    "GSP27motik_1u:1635_0": "kriyāpriyatamānvitaḥ saḥ kālaḥ / cid eva prakāśarūpatvāt jyotsnā / tayā pariphullayā prakaṭībhūtayā / sattāmātrakumudvatyā /",
    "GSP27motik_1u:1635_1": "vapuḥ ātmānaṃ / vinodayati sadāsattayā kriyayā yuto bhavatīti //MT_1,22.28 //",
    "GSP27motik_1u:1636": "anantāpāyaparyantam baddhapīṭhaṃ nijaṃ vapuḥ / mahāśailavad uttuṅgam avalambya vyavasthitaḥ //MU_1,22.29//",
    "GSP27motik_1u:1637": "anantāpāyaparyantam antāpāyaparyantarahitaṃ / nāśarahitam ity arthaḥ //MT_1,22.29//",
    "GSP27motik_1u:1638": "kvacic chyāmatamaḥśyāmaṃ kvacit kāntiyutaṃ tatam / dvayenāpi kramād riktaṃ svabhāvam bhāvayan sthitaḥ //MU_1,22.30//",
    "GSP27motik_1u:1639": "śyāmaṃ yat tamaḥ / tena śyāmaṃ / [svabhāvam bhāvayan] svarūpaṃ sampādayann iti yāvat / etena rātridivase sandhyā ceti trayam uktam //MT_1,22.30//",
    "GSP27motik_1u:1640": "saṃlīnāsaṅkhyasaṃsārasārayā svātmasattayā / gurvīva bhāraghanayā nibaddhapadatāṃ gataḥ //MU_1,22.31//",
    "GSP27motik_1u:1641": "saṃlīnaḥ asaṅkhyasaṃsārāṇāṃ sāro yasyāṃ / sā / tayā / gurvī hi nibaddhapadatāṃ gacchati iti gurvīty uktam //MT_1,22.31//",
    "GSP27motik_1u:1642": "na khidyate na mriyate na tiṣṭhati na gacchati / nāstam eti na codeti mahākalpaśatair api //MU_1,22.32//",
    "GSP27motik_1u:1643": "spaṣṭam //MT_1,22.32//",
    "GSP27motik_1u:1644": "kevalaṃ jagadārambhalīlayā ghanahelayā / yāpayaty ātmanātmānam anahaṅkāram ānatam //MU_1,22.33//",
    "GSP27motik_1u:1645": "ghanā helā yasyāṃ / tādṛśyā / yāpayati samāpayati / ahaṅkārābhave hi kālo naśyati / svanāśakrīḍām api svayam eva karotīti bhāvaḥ //MT_1,22.33//",
    "GSP27motik_1u:1646": "yāminīpaṅkakalilāṃ dinakokanadāvalīm / kriyābhramarikām mandaṃ saraḥsu āropayan sthitaḥ //MU_1,22.34//",
    "GSP27motik_1u:1647": "saraḥsu arthāt bhuvanarūpeṣu / āropayan kalpayan / sūryarūpeṇeti śeṣaḥ //MT_1,22.34//",
    "GSP27motik_1u:1648": "gṛhītvā bhīṣaṇaḥ kṛṣṇāṃ rajanīṃ jīrṇamārjanīm / ālokakanakakṣodam āharaty abhito 'vanim //MU_1,22.35//",
    "GSP27motik_1u:1649": "āharati sammārjayati / rātriṃ vidhāya prakāśam upasaṃharatīti bhāvaḥ //MT_1,22.35//",
    "GSP27motik_1u:1650": "sañcārayan kriyāṅgulyā koṇakeṣv arkadīpikām / jagatsadmani kāruṇyāt kva kim astīti vīkṣate //MU_1,22.36//",
    "GSP27motik_1u:1651": "koṇakeṣu dikkoṇeṣu / anyo 'pi hi dīpikām prajvālya sadmani kva kim astīti paśyati //MT_1,22.36//",
    "GSP27motik_1u:1652": "prekṣyāhāni nimeṣeṇa sūryākṣṇā pākavanty alam / lokapālaphalāny atti jagajjīrṇavanād ayam //MU_1,22.37//",
    "GSP27motik_1u:1653": "sūryākṣṇā sūryākhyena cakṣuṣā / ahāni prekṣya kañcit kālam pratīkṣyety arthaḥ //MT_1,22.37//",
    "GSP27motik_1u:1654": "jagajjīrṇakuṭīkīrṇān arpayaty ugrakoṭare / krameṇa guṇavallokamaṇīn mṛtyusamudgake //MU_1,22.38//",
    "GSP27motik_1u:1655": "jagajjīrṇakuṭyāṃ kīrṇān vikṣiptān / anyo 'pi hi kuṭyāṃ vikṣiptān maṇīn samudgake 'rpayati //MT_1,22.38//",
    "GSP27motik_1u:1656": "guṇair āpūryate yaiva lokaratnāvalī bhṛśam / bhūṣārtham iva tām aṅge kṛtvā bhūyo nikṛntati //MU_1,22.39//",
    "GSP27motik_1u:1657": "anyo 'pi rājādiḥ ratnāvalīm aṅge kṛtvā līlayā kṛntati //MT_1,22.39//",
    "GSP27motik_1u:1658": "dinahaṃsānusṛtayā niśendīvaramālayā / tārākesarayājasraṃ capalo valayaty alam //MU_1,22.40//",
    "GSP27motik_1u:1659": "valayati āvṛttaṃ sampādayati / bhuvanam iti śeṣaḥ //MT_1,22.40//",
    "GSP27motik_1u:1660": "śailorṇadyudharāśṛṅgajagadūrṇāyusaunikaḥ / pratyaham pibati prekṣya tārāraktakaṇān api //MU_1,22.41//",
    "GSP27motik_1u:1661_0": "śailā eva ūrṇā yasya / tat / tādṛśaṃ / dyudhare dyāvāpṛthivyau eva śṛṅge yasya / tat / tādṛśaṃ ca / īdṛśaṃ ca yat jagat tad",
    "GSP27motik_1u:1661_1": "eva ūrṇāyuḥ meṣaḥ / tasya saunikaḥ hiṃsakaḥ //MT_1,22.41 //",
    "GSP27motik_1u:1662": "tāruṇyanalinīsoma āyurmātaṅgakesarī / na tad asti na yasyāyaṃ tucchātucchasya taskaraḥ //MU_1,22.42//",
    "GSP27motik_1u:1663": "spaṣṭam //MT_1,22.42//",
    "GSP27motik_1u:1664": "kalpakelivilāsena piṣṭapātitajantunā / nyagbhāvodbhavahāsena ramate svātmanātmani //MU_1,22.43//",
    "GSP27motik_1u:1665": "piṣṭāḥ cūrṇīkṛtāḥ / ata eva pātitāḥ jantavo yena / saḥ / tādṛśena / kāla iti śeṣaḥ / tṛtīyāntatrayaṃ svātmanety asya viśeṣaṇatvena yojyam //MT_1,22.43//",
    "GSP27motik_1u:1666": "kartā bhoktātha saṃhartā smartā sarvam padaṃ gataḥ / sarvam eva karotīdaṃ na karoti ca kiñcana //MU_1,22.44//",
    "GSP27motik_1u:1667": "nakiñcidrūpatvāt na kiñcit karaṇaṃ jñeyam //MT_1,22.44//",
    "GSP27motik_1u:1668": "sargāntaślokena kālanindāṃ samāpayati",
    "GSP27motik_1u:1669": "sakalam apy akalākalitāntaraṃ subhagadurbhagarūpadharaṃ vapuḥ / prakaṭayan sahasaiva ca gopayan vilasatīha hi kālabalaṃ nṛṣu //MU_1,22.45//",
    "GSP27motik_1u:1670": "sakalatvākalatvādikaṃ viṣayavibhāgena jñeyaṃ / prakaṭayan gopayan ity atra sarvanāmasthānābhāve 'pi numāgama ārṣaḥ / iti śivam //MT_1,22.45//",
    "GSP27motik_1u:1671": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvāviṃśaḥ sargaḥ // 1,22 //",
    "GSP27motik_1u:1672": "evaṃ kālanindāṃ kṛtvā kālavilāsaṃ kathayati",
    "GSP27motik_1u:1673": "asyoḍḍāmaralīlasya dūrāstasakalāpadaḥ / saṃsāre rājaputrasya kālasyākalitaujasaḥ //MU_1,23.1//",
    "GSP27motik_1u:1674": "asminn ācarato dīnair mugdhair bhūtamṛgavrajaiḥ / ākheṭakaṃ jarjarite jagajjaṅgalajālake //MU_1,23.2//",
    "GSP27motik_1u:1675": "ekadeśollasaccāruvaḍavānalapaṅkajā / krīḍāpuṣkariṇī ramyā kalpakālamahārṇavaḥ //MU_1,23.3//",
    "GSP27motik_1u:1676": "spaṣṭam //MT_1,23.1-3//",
    "GSP27motik_1u:1677": "kaṭutiktāmlabhūtāḍhyaiḥ sadadhikṣīrasāgaraiḥ / tair eva taiḥ paryuṣitair jagadbhiḥ kālyavartanam //MU_1,23.4//",
    "GSP27motik_1u:1678_0": "kaṭutiktāmlāḥ atyantatāmasikatāmasikarājasikāḥ / kaṭvādirasaviśeṣayuktāś ca ye bhūtāḥ carācarāḥ bhūtāḥ siddhadravyāṇi ca /",
    "GSP27motik_1u:1678_1": "taiḥ āḍhyaiḥ yuktaiḥ / paredyuḥ uṣitaiḥ paryuṣitaiḥ / na tu navair ity arthaḥ / kālyavartanam prābhātikabhojanaṃ / asyeti",
    "GSP27motik_1u:1678_2": "sargādyaślokasthaṃ sarvatra yojyam //MT_1,23.4 //",
    "GSP27motik_1u:1679": "caṇḍī caturasañcārā sarvamātṛgaṇānvitā / saṃsāravanavinyastanaraiṇākarṣaṇī vṛkī //MU_1,23.5//",
    "GSP27motik_1u:1680": "asya kālasya caṇḍīti nāmadheyā śaktiḥ / vṛkī bhavatīti sambandhaḥ / mātṛgaṇaḥ prasiddhaḥ / rājaputro 'pi ākheṭakārthaṃ vṛkīm pālayati //MT_1,23.5//",
    "GSP27motik_1u:1681": "pṛthvī karatale pṛthvī pānapātrī rasānvitā / kamalotpalakalhāralolajālakamālitā //MU_1,23.6//",
    "GSP27motik_1u:1682": "pṛthvī vistīrṇā //MT_1,23.6//",
    "GSP27motik_1u:1683": "virāvī vikaṭāsphālo nṛsiṃho bhujapañjare / saṭāvikaṭapīnāṃsaḥ kāntaḥ krīḍāśakuntakaḥ //MU_1,23.7//",
    "GSP27motik_1u:1684": "nṛsiṃhaḥ narasiṃhaḥ / rājaputrasyāpi vilāsārtham pañjare siṃho bhavati //MT_1,23.7//",
    "GSP27motik_1u:1685": "alābuvīṇāmadhuraḥ śaradvyomāmalacchaviḥ / devaḥ kila mahākālo līlākokilabālakaḥ //MU_1,23.8//",
    "GSP27motik_1u:1686": "mahākālaḥ saṃhārādhikārī devaviśeṣaḥ //MT_1,23.8//",
    "GSP27motik_1u:1687": "ajasrasphūrjitākāro vāntaduḥkhaśarāśaniḥ / abhāvanāmakodaṇḍaḥ parisphurati sarvataḥ //MU_1,23.9//",
    "GSP27motik_1u:1688": "vāntāḥ udgīrṇāḥ / duḥkhāny eva śarāśanayaḥ / yena / saḥ / abhāvanāmā cāsau kodaṇḍaḥ abhāvanāmakodaṇḍaḥ //MT_1,23.9//",
    "GSP27motik_1u:1689": "sargāntaślokena kālavilāsavarṇanaṃ samāpayati",
    "GSP27motik_1u:1690": "anuttamasphuritavilāsavardhito bhraman haran parivilasan vidārayan / jarajjagaj jaraḍhavilolamarkaṭaḥ parisphuradvapur iha kāla īhate //MU_1,23.10//",
    "GSP27motik_1u:1691": "īhate nānāvidhāḥ ceṣṭāḥ karoti / iti śivam //MT_1,23.10//",
    "GSP27motik_1u:1692": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe trayoviṃśaḥ sargaḥ // 1,23 //",
    "GSP27motik_1u:1693": "evaṃ kālavilāsam uktvā daivavilāsam prastauti",
    "GSP27motik_1u:1694": "atraiva durvilāsānāṃ cūḍāmaṇir ivāparaḥ / karoty astīti lokena daivaṃ kālaś ca kathyate //MU_1,24.1//",
    "GSP27motik_1u:1695": "karoti iti kriyākathanam / astīti sattākathanaṃ / kālo 'tra kṛtānto 'bhipretaḥ / tasyaiva daivaparyāyatvāt //MT_1,24.1//",
    "GSP27motik_1u:1696": "kriyāmātrād ṛte yasya svaparispandarūpiṇaḥ / nānyad ālakṣyate rūpaṃ karmaṇo na samīhitam //MU_1,24.2//",
    "GSP27motik_1u:1697": "teneyam akhilā bhūtasantatir nityapelavā / tāpena himamāleva nītā vidhuratām bhṛśam //MU_1,24.3//",
    "GSP27motik_1u:1698_0": "yasya daivasya / kriyāmātraṃ vinā / na rūpam ālakṣyate / nāpi karmaṇaḥ samīhitaṃ karmālambanaṃ kāṅkṣitam / ālakṣyate / kimartham /",
    "GSP27motik_1u:1698_1": "ayaṃ kiñcit karotīti teneyam bhūtasantatir vidhuratāṃ nītā //MT_1,24.2-3 //",
    "GSP27motik_1u:1699": "yad idaṃ dṛśyate kiñcij jagadābhogimaṇḍalam / tat tasya nartanāgāram ihāsāv abhinṛtyati //MU_1,24.4//",
    "GSP27motik_1u:1700": "tasya daivasya //MT_1,24.4//",
    "GSP27motik_1u:1701": "asya nāmāntarakathanābhiprāyeṇāha",
    "GSP27motik_1u:1702": "tṛtīyaṃ ca kṛtānteti nāma bibhrat sudāruṇam / kāpālikavapur mattaṃ daivaṃ jagati nṛtyati //MU_1,24.5//",
    "GSP27motik_1u:1703": "kāpālikavapuḥ kāpālikatulyaḥ //MT_1,24.5//",
    "GSP27motik_1u:1704": "asyaiva sarvādhāratvaṃ kathayati",
    "GSP27motik_1u:1705": "nṛtyato hi kṛtāntasya nitāntam avirāgiṇaḥ / nityaṃ niyatikāntāyā mune paramakāminaḥ //MU_1,24.6//",
    "GSP27motik_1u:1706": "śeṣaḥ śaśikalāśubhro gaṅgāvāhaś ca tau tridhā / upavīte avītābhe ubhe saṃsāravakṣasi //MU_1,24.7//",
    "GSP27motik_1u:1707": "tau kau / śeṣaḥ gaṅgāvāhaś ca / avītābhe śobhāyukte / saṃsāra eva vakṣas / tatra //MT_1,24.6-7//",
    "GSP27motik_1u:1708": "candrārkamaṇḍale hemakaṭake karamūlayoḥ / līlāsarasijaṃ haste brāhmam brahmāṇḍakarṇikam //MU_1,24.8//",
    "GSP27motik_1u:1709": "brāhmam brahmaṇaḥ āsanabhūtam padmam / brahmāṇḍasya karṇikam karnikābhūtaṃ / tanmadhyavartitvāt //MT_1,24.8//",
    "GSP27motik_1u:1710": "tārābinducitaṃ lolapuṣkarāvartapallavam / ekārṇavapayodhautam ekam ambaram ambaram //MU_1,24.9//",
    "GSP27motik_1u:1711": "ambaram ākāśam / ambaraṃ vastram //MT_1,24.9//",
    "GSP27motik_1u:1712": "evaṃrūpasya tasyāgre niyatir nityakāminī / anastamitasaṃrambham ārambhaiḥ parinṛtyati //MU_1,24.10//",
    "GSP27motik_1u:1713": "ārambhaiḥ yamaniyamarūpaiḥ / nartakasya samīpe hi nartakī api nṛtyati //MT_1,24.10//",
    "GSP27motik_1u:1714": "tasyā nartanalolāyā jaganmaṇḍapakoṭare / aruddhaspandarūpāyā āgamāpāyacañcure //MU_1,24.11//",
    "GSP27motik_1u:1715": "cārubhūṣaṇam aṅgeṣu devalokāntarāvalī / āpātālaṃ nabho lambaṃ kavarīmaṇḍalam bṛhat //MU_1,24.12//",
    "GSP27motik_1u:1716_0": "devānām yāni lokāntarāṇi / teṣām āvalī aṅgeṣu cārubhūṣaṇam bhavati / nabhaḥ kathambhūtam / āpātālam pātālaṃ tāvat / lambaṃ",
    "GSP27motik_1u:1716_1": "vyāpakaṃ / nṛtyantyāś ca kavarī lambā bhavati //MT_1,24.11-12 //",
    "GSP27motik_1u:1717": "narakālī ca mañjīramālā kalakalākulā / protā duṣkṛtasūtreṇa pātālacaraṇe calā //MU_1,24.13//",
    "GSP27motik_1u:1718": "mañjīramālā kiṅkiṇīmālā //MT_1,24.13//",
    "GSP27motik_1u:1719": "kastūrikātilakakaṃ kriyāsakhyopakalpitam / citritaṃ citraguptena yāme vadanapaṭṭake //MU_1,24.14//",
    "GSP27motik_1u:1720_0": "yāme yamasambandhini / vadanapaṭṭake mukhapaṭṭake / 'rthāt yamaśāsanapaṭṭarūpake mukhe / citraguptena citritaṃ citraguptakartṛkaṃ",
    "GSP27motik_1u:1720_1": "citritaṃ / citraguptalikhitā lipir iti yāvat / kastūrikātilakam bhavati / kathambhūtaṃ / kriyāsakhyā kriyāśaktirūpayā sakhyā /",
    "GSP27motik_1u:1720_2": "upakalpitam citraguptam āviśya racitam / sakhī hi sakhyās tilakaṃ karoti //MT_1,24.14 //",
    "GSP27motik_1u:1721": "kālīrūpam upasthāya kalpānteṣu kriyākulam / nṛtyaty eṣā punar devī sphuṭacchailaghanāravam //MU_1,24.15//",
    "GSP27motik_1u:1722": "kālī kālaśaktiḥ / tasyā rūpam upasthāya āśritya / pūrvavṛttāpekṣayā punar iti prayogaḥ //MT_1,24.15//",
    "GSP27motik_1u:1723": "paścātpralambavibhrāntakaumārarathabarhibhiḥ / netratrayabṛhadrandhrabhūribhāṅkārabhīṣaṇaiḥ //MU_1,24.16//",
    "GSP27motik_1u:1724": "lambalolaśaraccandravitīrṇaharamūrdhajaiḥ / uccaraccārumandāragaurīkavaricāmaraiḥ //MU_1,24.17//",
    "GSP27motik_1u:1725": "uttāṇḍavācalākārabhairavādaratumbakaiḥ / raṇatsahasrarandhrendradehabhikṣākapālakaiḥ //MU_1,24.18//",
    "GSP27motik_1u:1726": "śuṣkā śarīrakhaṭvāṅgabhaṅgair āpūritāmbaram / bhāyayaty ātmanātmānam api kṛṣṇair ghanāsitam //MU_1,24.19//",
    "GSP27motik_1u:1727_0": "kulakam / śuṣkā śoṣaṇadharmayuktā / prakṛtatvāt iyaṃ niyatiḥ / ātmanā ghanāsitam atyantakṛṣṇam / ātmānam api bhāyayati bhayāviṣṭaṃ",
    "GSP27motik_1u:1727_1": "karoti / anyeṣāṃ tu kā katheti bhāvaḥ / ātmānam kathambhūtam / śarīrasya ye khaṭvāṅgabhaṅgāḥ arthāt khaṭvāṅgabhaṅgarūpāḥ",
    "GSP27motik_1u:1727_2": "avayavāḥ / taiḥ āpūritāmbaram / śarīrakhaṭvāṅgaiḥ kathambhūtaiḥ / paścād ityādi / paścātpralambaḥ ata eva vibhrāntaḥ bhraman /",
    "GSP27motik_1u:1727_3": "kaumāraḥ kumārasambandhī / rathabarhī yeṣāṃ / taiḥ / bhāṅkārāḥ vātakṛtāḥ jñeyāḥ / lambaś cāsau lolaś ca yaḥ śaraccandras /",
    "GSP27motik_1u:1727_4": "tena vitīrṇāḥ dattāḥ / kṛtā iti yāvat / haravat mūrdhajāḥ yeṣāṃ / taiḥ / yathā harasya keśāḥ candrakalayā bhāsitāḥ bhavanti /",
    "GSP27motik_1u:1727_5": "tathāsyāḥ pūrṇena śaraccandreṇeti bhāvaḥ / uccaraccārumandārā vilasaccārumandārā / yā gaurīkavarī / sā eva cāmaraṃ yeṣāṃ /",
    "GSP27motik_1u:1727_6": "taiḥ / uttāṇḍavaḥ cāsau acalākāraḥ / bhairavaḥ mahābhairavaḥ / sa evādaratumbakaḥ ādaraviṣayaḥ vādyabhāṇḍaviśeṣaḥ yeṣāṃ /",
    "GSP27motik_1u:1727_7": "taiḥ / raṇanti sahasrarandhrāṇi netrarūpāṇi randhrasahasrāṇi yasya / tādṛśaḥ yaḥ indradehaḥ / sa eva bhikṣākapālakaṃ yeṣāṃ /",
    "GSP27motik_1u:1727_8": "taiḥ / tathā kṛṣṇaiḥ / idaṃ ca sthūladṛṣṭyartham bāhyadhyānam uktam / sūkṣmadṛṣṭīn prati tu bhaṅgyā kumārādiṣv api niyatisparśaḥ",
    "GSP27motik_1u:1727_9": "uktaḥ //MT_1,24.16-19 //",
    "GSP27motik_1u:1728": "viśvarūpaśiraścakracārupuṣkaramālayā / tāṇḍaveṣu vivalgantī mahākalpeṣu rājate //MU_1,24.20//",
    "GSP27motik_1u:1729": "viśvarūpasya virājo / yat śiraścakraṃ / tad eva cārupuṣkaramālā / tayā //MT_1,24.20//",
    "GSP27motik_1u:1730": "pramattapuṣkarāvartaḍamarūḍḍāmarāravaiḥ / tasyāḥ kila palāyante kalpānte tumburādayaḥ //MU_1,24.21//",
    "GSP27motik_1u:1731": "ḍamaravaḥ vādyabhāṇḍaviśeṣāḥ / uḍḍāmarāḥ udbhaṭāḥ / tumbureti gandharvanāma //MT_1,24.21//",
    "GSP27motik_1u:1732": "nṛtyato 'nte kṛtāntasya candramaṇḍalahāsinaḥ / tārakācandrakācāruvyomapiñchāvacūlinaḥ //MU_1,24.22//",
    "GSP27motik_1u:1733": "ekasmiñ śravaṇe dīrghā himavān asti mudrikā / apare 'pi mahāmeruḥ kāntā kāñcanakarṇikā //MU_1,24.23//",
    "GSP27motik_1u:1734_0": "ante kalpānte / candramaṇḍalam eva hāsaḥ / tadyuktasya / candrakāṇi [...] / tābhiḥ cāru yat / vyomaiva piñchaṃ / tad avacūlaṃ",
    "GSP27motik_1u:1734_1": "śirobhūṣaṇaṃ yasya / tādṛśasya / mudrikā śvetaḥ karṇābharaṇaviśeṣaḥ //MT_1,24.22-23 //",
    "GSP27motik_1u:1735": "atraiva kuṇḍale lole candrārkau gaṇḍamaṇḍale / lokālokācalaśreṇī sarvataḥ kaṭimekhalā //MU_1,24.24//",
    "GSP27motik_1u:1736": "gaṇḍamaṇḍale gaṇḍabhittau / kaṭisthā mekhalā kaṭimekhalā //MT_1,24.24//",
    "GSP27motik_1u:1737": "itaś cetaś ca gacchantī vidyudvalayavarṇikā / anilāndolitā bhāti nīradāṃśukapaṭṭikā //MU_1,24.25//",
    "GSP27motik_1u:1738": "vidyudvalaya eva varṇikā bhūṣaṇaviśeṣaḥ yasyās / tādṛśī vidyudvalayavarṇikā //MT_1,24.25//",
    "GSP27motik_1u:1739": "musulaiḥ paṭṭisaiḥ śūlaiḥ prāsais tomaramudgaraiḥ / tīkṣṇaiḥ kṣīṇajagadvrātakṛtāntair iva sambhṛtaiḥ //MU_1,24.26//",
    "GSP27motik_1u:1740": "saṃsārabandhanādīrghe pāśe kālakaracyute / śeṣabhogamahāsūtre protair mālāsya śobhate //MU_1,24.27//",
    "GSP27motik_1u:1741": "saṃsārabandhanārtham / ā samantād / dīrghe / asya samanantaroktasya / daivāparaparyāyasya kṛtāntasya //MT_1,24.26-27//",
    "GSP27motik_1u:1742": "jīvollasanmakarikāratnatejobhir ujjvalā / saptābdhikaṅkaṇaśreṇī bhujayor asya bhūṣaṇam //MU_1,24.28//",
    "GSP27motik_1u:1743": "jīvena ullasantaḥ / sajīvā iti yāvat / makarāḥ yāsāṃ / tāḥ / kaṅkaṇeṣv api makarikāḥ bhavanti / kiṃ tu nirjīvāḥ //MT_1,24.28//",
    "GSP27motik_1u:1744": "vyavahāramahāvartā sukhaduḥkhaparamparā / rajaḥpūrṇā tamaḥśyāmā romālī tasya rājate //MU_1,24.29//",
    "GSP27motik_1u:1745_0": "vyavahārāṇām mahāvartāḥ punaḥ punar āgamanāni yasyāṃ / sā / tādṛśī sukhaduḥkhaparamparā tasya romālī rājate / kathambhūtā /",
    "GSP27motik_1u:1745_1": "rajaḥpūrṇā rajoguṇabharitā / tathā tamaḥśyāmā tamoguṇamalinā / romālī api āvartayuktā rajaḥpūrṇā tamaḥśyāmā ca bhavati //MT_1,24.29 //",
    "GSP27motik_1u:1746": "evamprāyāṃ sa kalpānte kṛtāntas tāṇḍavodbhaṭām / upasaṃhṛtya nṛtyehāṃ sṛṣṭyā saha maheśvaraḥ //MU_1,24.30//",
    "GSP27motik_1u:1747": "punar hāsyamayīṃ nṛttalīlāṃ sarvasvarūpiṇīm / tanotīmāṃ jarāduḥkhaśokābhinayabhūṣitām //MU_1,24.31//",
    "GSP27motik_1u:1748": "sṛṣṭyā saha niyatyā saha / punaḥ sargārambhe / imāṃ jagadrūpām //MT_1,24.30-31//",
    "GSP27motik_1u:1749": "sargāntaślokenaitat samāpayati",
    "GSP27motik_1u:1750": "bhūyaḥ karoti bhuvanāni vanāntarāṇi lokāntarāṇi janajālakakalpanāṃ ca / ācāracārukalanāṃ ca calācalāṃ ca paṅkād yathārbhakajano racanām akhinnaḥ //MU_1,24.32//",
    "GSP27motik_1u:1751": "calācalām atyantacalām / iti śivam //MT_1,24.32//",
    "GSP27motik_1u:1752": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe caturviṃśaḥ sargaḥ // 1,24 //",
    "GSP27motik_1u:1753": "evaṃ daivavilāsam uktvā phalitam āha",
    "GSP27motik_1u:1754": "vṛtte 'sminn eva caiteṣāṃ kālādīnām mahāmune / saṃsāranāmni kaivāsthā mādṛśānām bhavatv iha //MU_1,25.1//",
    "GSP27motik_1u:1755": "ata iti śeṣaḥ / vṛtte carite / ādiśabdena daivādīnāṃ grahaṇam //MT_1,25.1//",
    "GSP27motik_1u:1756": "vikrītā iva tiṣṭhāma etair daivādibhir vayam / dhūrtaiḥ prapañcacaturair mugdhā vanamṛgā iva //MU_1,25.2//",
    "GSP27motik_1u:1757": "spaṣṭam //MT_1,25.2//",
    "GSP27motik_1u:1758": "eṣo 'nāryasamācāraḥ kālaḥ kavalanonmukhaḥ / jagaty avirataṃ lokam pātayaty āpadarṇave //MU_1,25.3//",
    "GSP27motik_1u:1759": "spaṣṭam //MT_1,25.3//",
    "GSP27motik_1u:1760": "dahaty ante durāśābhir daivo dāruṇaceṣṭayā / lokam puṣpanikāśābhir jvālābhir dahano yathā //MU_1,25.4//",
    "GSP27motik_1u:1761": "spaṣṭam //MT_1,25.4//",
    "GSP27motik_1u:1762": "dhṛtiṃ vidhurayaty ekāmayadārūpavallabhā / strītvāt svabhāvacapalā niyatir niyamonmukhī //MU_1,25.5//",
    "GSP27motik_1u:1763": "āmayadā rogadāyinī / na rūpeṇa vallabhā arūpavallabhā //MT_1,25.5//",
    "GSP27motik_1u:1764": "grasate 'viratam bhūtajālaṃ sarpa ivānilam / kṛtāntaḥ karkaśācāro jarāṃ nītvā jagadvapuḥ //MU_1,25.6//",
    "GSP27motik_1u:1765": "jagad eva vapuḥ yasya / tādṛśaḥ //MT_1,25.6//",
    "GSP27motik_1u:1766": "yamanirghṛṇarājendro nārtaṃ nāmānukampate / sarvabhūtadayācāro jano durlabhatāṃ gataḥ //MU_1,25.7//",
    "GSP27motik_1u:1767": "ārtaṃ dīnam //MT_1,25.7//",
    "GSP27motik_1u:1768": "sarvā eva mune phalguvibhavā bhūtajātayaḥ / duḥkhāyaiva durantāya dāruṇā lobhabhūmayaḥ //MU_1,25.8//",
    "GSP27motik_1u:1769": "phalguvibhavāḥ nissāravibhavayuktāḥ //MT_1,25.8//",
    "GSP27motik_1u:1770": "āyur atyantataralam mṛtyur ekas tu niṣṭhuraḥ / tāruṇyaṃ cātitaralam bālyaṃ jaḍatayā hṛtam //MU_1,25.9//",
    "GSP27motik_1u:1771": "spaṣṭam //MT_1,25.9//",
    "GSP27motik_1u:1772": "kalākalaṅkito loko bandhavo bhavabandhanam / bhogā bhavamahārogās tṛṣṇā ca mṛgatṛṣṇikā //MU_1,25.10//",
    "GSP27motik_1u:1773": "kalābhiḥ paravañcanākhyābhiḥ kalābhiḥ / kalaṅkitaḥ //MT_1,25.10//",
    "GSP27motik_1u:1774": "śatravaś cendriyāṇy eva satyaṃ yātam asatyatām / praharaty ātmanaivātmā mana eva manoripuḥ //MU_1,25.11//",
    "GSP27motik_1u:1775": "ātmā / ātmanā svayam / praharaty ātmānaṃ / durvikalpair iti śeṣaḥ / mana eva aśuddhamanaḥ eva / na tv anyaḥ / manoripuḥ śuddhasya manaso ripuḥ bhavati //MT_1,25.11//",
    "GSP27motik_1u:1776": "ahaṅkāraḥ kalaṅkāya buddhayaḥ paripelavāḥ / kriyā duṣphaladāyinyo līlāḥ strīniṣṭhatāṃ gatāḥ //MU_1,25.12//",
    "GSP27motik_1u:1777": "paripelavā atīkṣṇāḥ //MT_1,25.12//",
    "GSP27motik_1u:1778": "vāñchāviṣayaśālinyaḥ sacamatkṛtayaḥ kṛtāḥ / nāryo doṣapatākinyo rasā nīrasatāṃ gatāḥ //MU_1,25.13//",
    "GSP27motik_1u:1779_0": "vāñchāviṣayāś ca tāḥ śālinyaś ca āpātaramaṇīyāś ca / tādṛśyaḥ nāryaḥ / sacamatkṛtayaḥ camatkārayuktāḥ / kṛtāḥ kalpitāḥ /",
    "GSP27motik_1u:1779_1": "bhāvitā iti yāvat / kīdṛśyaḥ nāryaḥ / doṣapatākinyaḥ / rāgādidoṣamayatvāt rāgādidoṣapatākinyaḥ / rasāḥ śāstrādiviṣayāḥ abhilāṣāḥ /",
    "GSP27motik_1u:1779_2": "nīrasatāṃ śuṣkatāṃ gatāḥ //MT_1,25.13 //",
    "GSP27motik_1u:1780": "vastv avastutayā cāttaṃ dattaṃ cittam ahaṅkṛtau / abhāvarodhitā bhāvā bhavānto nādhigamyate //MU_1,25.14//",
    "GSP27motik_1u:1781_0": "asmābhiḥ / vastu satyaṃ vastu / avastutayā deho 'ham ity evaṃrūpeṇa avastubhāvenāttaṃ gṛhītaṃ / tathā cittam ahaṅkṛtau dattam",
    "GSP27motik_1u:1781_1": "ahaṅkāragrastaṃ kṛtam ity arthaḥ / bhāvāḥ abhāvarodhitāḥ nāśagṛhītāḥ / na jñātā iti śeṣaḥ / ataḥ bhavāntaḥ nādhigamyate na",
    "GSP27motik_1u:1781_2": "prāpyate //MT_1,25.14 //",
    "GSP27motik_1u:1782": "tapyate kevalaṃ sādho matir ākulitāntarā / rāgorago vilasati virāgaṃ nopagacchati //MU_1,25.15//",
    "GSP27motik_1u:1783": "virāgaṃ rāgābhāvaḥ / nopagacchati nāgacchati //MT_1,25.15//",
    "GSP27motik_1u:1784": "rajoguṇahatā dṛṣṭis tamaḥ samparivardhate / na cādhigamyate sattvaṃ tattvam atyantadūrataḥ //MU_1,25.16//",
    "GSP27motik_1u:1785": "tattvam paramārthaḥ //MT_1,25.16//",
    "GSP27motik_1u:1786": "sthitir asthiratāṃ yātā mṛtir āgamanonmukhī / dhṛtir vaidhuryam āyāti ratir nityam avastuni //MU_1,25.17//",
    "GSP27motik_1u:1787": "avastuni avastubhūte dehādau //MT_1,25.17//",
    "GSP27motik_1u:1788": "matir māndyena malinā pātaikaparamaṃ vapuḥ / jvalatīva jarā dehe pravisphūrjati duṣkṛtam //MU_1,25.18//",
    "GSP27motik_1u:1789": "māndyena jāḍyena //MT_1,25.18//",
    "GSP27motik_1u:1790": "yatnenāyāti yuvatā dūre sajjanasaṅgatiḥ / gatir na vidyate kācit kvacin nodeti satyatā //MU_1,25.19//",
    "GSP27motik_1u:1791": "yuvatā lakṣaṇayā stryāsaktiḥ //MT_1,25.19//",
    "GSP27motik_1u:1792": "mano vimuhyatīvāntar muditā dūrato gatā / nojjvalā karuṇodeti dūrād āyāti nīcatā //MU_1,25.20//",
    "GSP27motik_1u:1793": "spaṣṭam //MT_1,25.20//",
    "GSP27motik_1u:1794": "dhīratādhīratām eti pātotpātaparo janaḥ / sulabho durjanāśleṣo durlabhaḥ sādhusaṅgamaḥ //MU_1,25.21//",
    "GSP27motik_1u:1795": "dhīratā adhīratām eti naśyatīty arthaḥ //MT_1,25.21//",
    "GSP27motik_1u:1796": "āgamāpāyino bhāvā bhāvanā bhavabandhanī / nīyate kevalaṃ kvāpi nityam bhūtaparamparā //MU_1,25.22//",
    "GSP27motik_1u:1797": "nīyate / kāleneti śeṣaḥ //MT_1,25.22//",
    "GSP27motik_1u:1798": "diśo 'pi hi na dṛśyante deśo 'py avyapadeśabhāk / śailā api hi śīryante kaivāsthā mādṛśe jane //MU_1,25.23//",
    "GSP27motik_1u:1799_0": "deśaḥ avyapadeśabhāk deśeti vyapadeśaṃ na bhajatīti tādṛk syāt / deśasyāpi deśeti nāma kālena na syād ity arthaḥ / yatredṛśānām",
    "GSP27motik_1u:1799_1": "īdṛśā daśā bhaviṣyanti tatra mādṛśe jane kā eva āsthā ko viśvāsaḥ syād iti bhāvaḥ //MT_1,25.23 //",
    "GSP27motik_1u:1800": "dravanty api samudrāś ca śīryante tārakā api / siddhā api na sidhyanti kaivāsthā mādṛśe jane //MU_1,25.24//",
    "GSP27motik_1u:1801": "spaṣṭam //MT_1,25.24//",
    "GSP27motik_1u:1802": "adyate 'sattayāpi dyaur bhuvanaṃ cāpi bhajyate / dharāpi yāti vaidhuryaṃ kaivāsthā mādṛśe jane //MU_1,25.25//",
    "GSP27motik_1u:1803": "asattayā nāśena / dyaur api adyate grasyate //MT_1,25.25//",
    "GSP27motik_1u:1804": "dānavā api dīryanti dhruvo 'py adhruvajīvitaḥ / amarā api māryante kaivāsthā mādṛśe jane //MU_1,25.26//",
    "GSP27motik_1u:1805": "māryante / kāleneti śeṣaḥ //MT_1,25.26//",
    "GSP27motik_1u:1806": "śakro 'py ākramyate śakrair yamo 'pi hi niyamyate / vāyor apy asty avāyuṣṭvaṃ kaivāsthā mādṛśe jane //MU_1,25.27//",
    "GSP27motik_1u:1807": "śakraiḥ navīnaiḥ śakraiḥ //MT_1,25.27//",
    "GSP27motik_1u:1808": "somo 'pi vyomatām eti mārtāṇḍo 'py eti khaṇḍanam / rugṇatām agnir apy eti kaivāsthā mādṛśe jane //MU_1,25.28//",
    "GSP27motik_1u:1809": "vyomatām / nāśam ity arthaḥ //MT_1,25.28//",
    "GSP27motik_1u:1810": "parameṣṭhy apy aniṣṭhāvān harate harim apy ajaḥ / bhavo 'py abhavatāṃ yāti kaivāsthā mādṛśe jane //MU_1,25.29//",
    "GSP27motik_1u:1811": "bhavo 'py śrīmahādevo 'pi / abhavatām amahādevabhāvam //MT_1,25.29//",
    "GSP27motik_1u:1812": "kālaḥ śakalatām eti niyatiś cāpi nīyate / kham apy ālīyate 'nante kaivāsthā mādṛśe jane //MU_1,25.30//",
    "GSP27motik_1u:1813": "anante antarahite kasmiṃścid vastuni //MT_1,25.30//",
    "GSP27motik_1u:1814": "aśravyāvācyadurdarśatantreṇājñātamūrtinā / bhuvanāni viḍambyante kenāpi bhramadāyinā //MU_1,25.31//",
    "GSP27motik_1u:1815": "aśravyaṃ tathā avācyaṃ tathā durdarśaṃ tantraṃ vañcanopāyaḥ / yasya / tādṛśena / kenāpīti anirvācyenety arthaḥ //MT_1,25.31//",
    "GSP27motik_1u:1816": "ahaṅkārakalām etya sarvatrāntaravāsinā / na so 'sti triṣu lokeṣu yas teneha na badhyate //MU_1,25.32//",
    "GSP27motik_1u:1817": "dehādau ātmabhāvaḥ ahaṅkāraḥ / tena kenāpīty arthaḥ //MT_1,25.32//",
    "GSP27motik_1u:1818": "śilāśailakaṭapreṣu sāśvasūto divākaraḥ / vanapāṣāṇavan nityam avaśaḥ paridolyate //MU_1,25.33//",
    "GSP27motik_1u:1819": "śilāyuktāḥ śailāḥ śilāśailāḥ / teṣāṃ kaṭaprāḥ samūhāḥ / teṣu paridolyate dolanaṃ kāryate //MT_1,25.33//",
    "GSP27motik_1u:1820": "dharāgolakam antaḥsthasurāsuragaṇāspadam / veṣṭyate dhiṣṇyacakreṇa pakvākṣoṭam iva tvacā //MU_1,25.34//",
    "GSP27motik_1u:1821": "dharāgolakam bhūgolaṃ / veṣṭyate veṣṭanayuktaṃ kriyate / dhiṣṇyacakreṇeti karaṇe tṛtīyā //MT_1,25.34//",
    "GSP27motik_1u:1822": "divi devā bhuvi narāḥ pātāle 'surabhoginaḥ / kalpitāḥ kalpamātreṇa nīyante jarjarāṃ daśām //MU_1,25.35//",
    "GSP27motik_1u:1823": "asurabhoginaḥ daityasarpāḥ / kalpamātreṇa kalpamātraparimāṇena //MT_1,25.35//",
    "GSP27motik_1u:1824": "kāmaś ca jagatīśānaraṇalabdhaparākramaḥ / akrameṇaiva vikrānto lokam ākramya valgati //MU_1,25.36//",
    "GSP27motik_1u:1825": "īśānena yaḥ raṇaḥ / tena labdhaḥ parākramaḥ / yena / tādṛśaḥ //MT_1,25.36//",
    "GSP27motik_1u:1826": "vasanto mattamātaṅgo madaiḥ kusumavarṣanaḥ / āmoditakakupcakraś ceto nayati vakratām //MU_1,25.37//",
    "GSP27motik_1u:1827": "madaiḥ madavāribhiḥ / vakratāṃ kāmakalāvidagdhatvam / kāmaprasaṅgeneha vasantābhidhānam //MT_1,25.37//",
    "GSP27motik_1u:1828": "anuraktāṅganālokalocanālokitākṛti / spaṣṭīkartum manaḥ śakto na viveko mahān api //MU_1,25.38//",
    "GSP27motik_1u:1829_0": "mahān api vivekaḥ manaḥ spaṣṭīkartuṃ śuddhīkartuṃ / śakto na bhavati / manaḥ kathambhūtaṃ / anurakto yaḥ aṅganālokaḥ / tasya",
    "GSP27motik_1u:1829_1": "yat locanālokitam dṛṣṭipātas / tadvad ākṛtiḥ yasya / tādṛśam / atyantacalam ity arthaḥ //MT_1,25.38 //",
    "GSP27motik_1u:1830": "paropakārakāriṇyā parārtyā paritaptayā / buddha eva sukhī manye svārthaśītalayā dhiyā //MU_1,25.39//",
    "GSP27motik_1u:1831": "buddhaḥ jñānī / svārthe svaprayojane / śītalayā / na svārthanimittam paritaptayeti yāvat //MT_1,25.39//",
    "GSP27motik_1u:1832": "utpannadhvaṃsinaḥ kālavaḍavānalapātinaḥ / saṅkhyātuṃ kena śakyante kallolā jīvitāmbudheḥ //MU_1,25.40//",
    "GSP27motik_1u:1833": "jīvitāmbudheḥ kallolāḥ jīvā ity arthaḥ //MT_1,25.40//",
    "GSP27motik_1u:1834": "sarva eva narā mohād durāśāpāśapātinaḥ / doṣagulmakasāraṅgā nigīrṇā janmajaṅgale //MU_1,25.41//",
    "GSP27motik_1u:1835": "doṣagulmakasāraṅgāḥ doṣapriyā ity arthaḥ / mṛgo gulmapriyo bhavati / nigīrṇāḥ grastāḥ / moheneti śeṣaḥ / sāraṅgā api pāśapātinaḥ jaṅgale kirātena grastā bhavanti //MT_1,25.41//",
    "GSP27motik_1u:1836": "saṅkṣīyate jagati janmaparamparāsu lokasya tair iha kukarmabhir āyur etat / ākāśapādapalatākṛtapāśakalpaṃ yeṣām phalaṃ na hi vicāravido 'pi vidmaḥ //MU_1,25.42//",
    "GSP27motik_1u:1837": "ākāśapādapalatākṛtapāśakalpam asad ity arthaḥ / iha karma kurvantīti bhāvaḥ //MT_1,25.42//",
    "GSP27motik_1u:1838": "sargāntaślokenaitat samāpayati",
    "GSP27motik_1u:1839": "adyotsavo 'yam ṛtur eṣa tatheha yātrā te bāndhavāḥ sukham idaṃ sa viśeṣabhogaḥ / itthaṃ mudhaiva kalayan svavikalpajālam ālolapelavamatir galatīha lokaḥ //MU_1,25.43//",
    "GSP27motik_1u:1840": "ālolapelavamatir aticañcalasvalpabuddhir ity arthaḥ / svavikalpajālam ity anena utsavādīnām atyantāsattvam uktam / iti śivam //MT_1,25.43//",
    "GSP27motik_1u:1841": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe pañcaviṃśaḥ sargaḥ // 1,25 //",
    "GSP27motik_1u:1842": "punar api saṃsāradurvilasitam eva kathayati",
    "GSP27motik_1u:1843": "anyac ca tātātitarām aramye manorame veha jagatsvarūpe / na kiñcid apy eti tad arthajātaṃ yenātiviśrāntim upaiti cetaḥ //MU_1,26.1//",
    "GSP27motik_1u:1844_0": "aham bravīmīti śeṣaḥ / he tātāham anyac ca bravīmi / kim bravīṣīty apekṣāyām āhātitarām iti / manorame vā manorame iva /",
    "GSP27motik_1u:1844_1": "arthajātam padārthasamūhaḥ / atyantaviśrāntau hi satyām anyārthaviṣayākāṅkṣā na punar udbhaved iti bhāvaḥ //MT_1,26.1 //",
    "GSP27motik_1u:1845": "bālye gate kalpitakelilole vayomṛge dāradarīṣu kīrṇe / śarīrake jarjaratām prayāte vidūyate kevalam eva lokaḥ //MU_1,26.2//",
    "GSP27motik_1u:1846": "vayomṛge yauvanākhye mṛge / jarjaratāṃ vṛddhatvaṃ / vidūyate santapyate //MT_1,26.2//",
    "GSP27motik_1u:1847": "jarātuṣārābhihatāṃ śarīra- sarojinīṃ dūratare vihāya / kṣaṇād gate jīvitacañcarīke janasya saṃsārasaro viśuṣkam //MU_1,26.3//",
    "GSP27motik_1u:1848": "vihāya tyaktvā / jīvitacañcarīke jīvitākhye bhramare //MT_1,26.3//",
    "GSP27motik_1u:1849": "yadā yadā pākam upaiti nūnaṃ tadā tadeyaṃ navam ātanoti / jarābharānalpanavaprasūnaṃ vijarjarā kāyalatā narāṇām //MU_1,26.4//",
    "GSP27motik_1u:1850": "nūnaṃ niścaye / navam iti kriyāviśeṣaṇam / tena na paunaruktyam / āścaryaṃ ca pākaṃ gatāyāḥ latāyāḥ navaprasūnasya navam ātananam //MT_1,26.4//",
    "GSP27motik_1u:1851": "tṛṣṇānadī sāratarapravāha- grastākhilānantapadārthajātā / taṭasthasantoṣasuvṛkṣamūla- nikāṣadakṣā vahatīha loke //MU_1,26.5//",
    "GSP27motik_1u:1852": "spaṣṭam //MT_1,26.5//",
    "GSP27motik_1u:1853": "śarīranauś carmanibaddhabandhā bhavāmbudhāv ālulitā bhramantī / pravroḍyate pañcabhir indriyākhyair adho vahantī makarair adhīnā //MU_1,26.6//",
    "GSP27motik_1u:1854": "pañcabhir indriyākhyaiḥ makaraiḥ śarīranauḥ pravroḍyate magnā sampādyate iti sambandhaḥ / ālulitaṃ samantāc cañcalam //MT_1,26.6//",
    "GSP27motik_1u:1855": "tṛṣṇālatākānanacāriṇo 'mī śākhāśataṃ kāmamahīruheṣu / paribhramantaḥ kṣapayanti kāmam manomṛgā no phalam āpnuvanti //MU_1,26.7//",
    "GSP27motik_1u:1856_0": "kāmaṃ niścaye / tṛṣṇālatānāṃ yat kānanam / tatra carantīti tādṛśās / tathā paribhramantaḥ paribhramaṇaśīlāḥ / amī manomṛgāḥ /",
    "GSP27motik_1u:1856_1": "kāmamahīruheṣu kānanagateṣu paramakāmākhyavṛkṣeṣu / gatam śākhāśataṃ / arthāt avāntarakāmarūpaṃ śākhāśataṃ / kṣapayanti cālayanti /",
    "GSP27motik_1u:1856_2": "svaviṣayaṃ kurvantīti yāvat / tathāpi phalaṃ no āpnuvanti //MT_1,26.7 //",
    "GSP27motik_1u:1857": "kṛcchreṣu dūrāstaviṣādamohāḥ svāmyeṣv anutsiktamanoḥbhirāmāḥ / sudurlabhāḥ samprati sundarībhir anāhatāntaḥkaraṇā mahāntaḥ //MU_1,26.8//",
    "GSP27motik_1u:1858": "kṛcchreṣu āpatsu / svāmyeṣu sampatsu / anutsiktaṃ darparahitaṃ sat / manaḥ / tenābhirāmāḥ //MT_1,26.8//",
    "GSP27motik_1u:1859": "taranti mātaṅgaghaṭātaraṅgaṃ raṇāmbudhiṃ ye mayi te na śūrāḥ / śūrās ta eveha manastaraṅgaṃ ye svendriyāmbhodhim imaṃ taranti //MU_1,26.9//",
    "GSP27motik_1u:1860": "spaṣṭam //MT_1,26.9//",
    "GSP27motik_1u:1861": "akliṣṭaparyantaphalābhirāmā na dṛśyate kasyacid eva kācit / kriyā durāśāhatacittavṛtter yām etya viśrāntim upaiti lokaḥ //MU_1,26.10//",
    "GSP27motik_1u:1862": "spaṣṭam //MT_1,26.10//",
    "GSP27motik_1u:1863": "kīrtyā jagad dikkuharam pratāpaiḥ śriyā gṛhaṃ sattvabalena lakṣmīm / ye pūrayanty akṣatadhairyabandhā na te jagatyāṃ sulabhā mahāntaḥ //MU_1,26.11//",
    "GSP27motik_1u:1864": "spaṣṭam //MT_1,26.11//",
    "GSP27motik_1u:1865": "apy antarasthaṃ giriśailabhitter vajrālayābhyantarasaṃsthitaṃ vā / sarvaṃ samāyānti samiddhavegāḥ sarvāḥ śriyaḥ santatam āpadaś ca //MU_1,26.12//",
    "GSP27motik_1u:1866": "śilānām iyaṃ śailā / sā cāsau bhittiḥ śailabhittiḥ / gireḥ śailabhittiḥ giriśailabhittis / tasyāḥ //MT_1,26.12//",
    "GSP27motik_1u:1867": "putrāś ca dārāś ca dhanaṃ ca buddhyā prakalpyate tāta rasāyanaṃ ca / sarvaṃ tu tan nāma karoty athānte yatrātiramyā viṣamūrchanaiva //MU_1,26.13//",
    "GSP27motik_1u:1868": "prakalpyate kalpanayā bhāvyate / rasāyanam / amṛtam iva / caśabda ivārthaḥ / ante pariṇāme //MT_1,26.13//",
    "GSP27motik_1u:1869": "viṣādayukto viṣamām avasthām upāgataḥ kāyavayo'vasāne / bhāvān smaran svān abhidharmariktāñ jano jarāvān abhidahyate 'ntaḥ //MU_1,26.14//",
    "GSP27motik_1u:1870": "kāyavayo'vasāne vṛddhatve / bhāvān abhilāṣān / abhitaḥ dharmeṇa riktān abhidharmariktān / antaḥ manasi //MT_1,26.14//",
    "GSP27motik_1u:1871": "kāmārthadharmāptikṛśāntarābhiḥ kriyābhir ādau divasāni nītvā / cetaś caladbarhiṇapiñchalolaṃ viśrāntim āgacchatu kena puṃsām //MU_1,26.15//",
    "GSP27motik_1u:1872": "kāmārthadharmāṇāṃ yā āptiḥ / tayā kṛśāntarābhiḥ niḥsārābhiḥ / mokṣārthaṃ na kaścit kriyāṃ karotīti bhāvaḥ //MT_1,26.15//",
    "GSP27motik_1u:1873": "purogatair apy anavāptarūpais taraṅgiṇītuṅgataraṅgakalpaiḥ / kriyāphalaiḥ daivavaśād upetair viḍambyate bhinnarucir hi lokaḥ //MU_1,26.16//",
    "GSP27motik_1u:1874": "hi niścaye / viḍambyate vañcyate / kriyāphalānāṃ ca anavāptarūpatvaṃ kṣaṇanaśvaratvena jñeyam //MT_1,26.16//",
    "GSP27motik_1u:1875": "imāny amūnīti vibhāvitāni kāryāṇy aparyantamanoramāṇi / janasya jāyājanarañjanena jaṭājarāntaṃ jarayanti cetaḥ //MU_1,26.17//",
    "GSP27motik_1u:1876": "jāyājanarañjaneneti hetau tṛtīyā / jaṭānāṃ yā jarā / tadantam //MT_1,26.17//",
    "GSP27motik_1u:1877": "parṇāni śīrṇāni yathā tarūṇāṃ sametya janmāśu layam prayānti / tathaiva lokāḥ svavivekahīnāḥ sametya gacchanti kuto 'py ahobhiḥ //MU_1,26.18//",
    "GSP27motik_1u:1878": "svavivekahīnāḥ ātmavicārarahitāḥ //MT_1,26.18//",
    "GSP27motik_1u:1879": "itas tato dūrataraṃ vihṛtya praviśya gehaṃ divasāvasāne / vivekilokāśrayisādhukarma- rikte 'hni yāte ka upaiti nidrām //MU_1,26.19//",
    "GSP27motik_1u:1880": "spaṣṭam //MT_1,26.19//",
    "GSP27motik_1u:1881": "vidrāvite śatrujane samaste samāgatāyām abhitaś ca lakṣmyām / sevyanta etāni sukhāni yāvat tāvat samāyāti kuto 'pi mṛtyuḥ //MU_1,26.20//",
    "GSP27motik_1u:1882": "spaṣṭam //MT_1,26.20//",
    "GSP27motik_1u:1883": "kuto 'pi saṃvardhitatuccharūpair bhāvair amībhiḥ kṣaṇadṛṣṭanaṣṭaiḥ / vilobhyamānā janatā jagatyāṃ na vetty upāyātam aho na yātam //MU_1,26.21//",
    "GSP27motik_1u:1884": "kuto 'pi anirvācyāt kasmāccid vastunaḥ / bhāvaiḥ padārthaiḥ / upāyātam bhāvaviṣayajanma / yātam bhāvaviṣayasaraṇam //MT_1,26.21//",
    "GSP27motik_1u:1885": "yiyāsubhiḥ kālamukhaṃ kriyante janaiḍakais te hatakarmabandhāḥ / ye pīnatām eva balād upetya śarīrabandhe nanu te bhavanti //MU_1,26.22//",
    "GSP27motik_1u:1886_0": "janaiḍakaiḥ janākhyaiḥ meṣaiḥ / te hatakarmabandhāḥ kutsitakarmaprapañcāḥ / kriyante / te ke / ye pratisvaṃ sthitāḥ ye balād",
    "GSP27motik_1u:1886_1": "haṭhena / pīnatām eva na tu kṣīnatām / etya āgatya / te tava / śarīrabandhe śarīrabandhārthaṃ / nanu bhavanti niścayena bhavantīty",
    "GSP27motik_1u:1886_2": "arthaḥ / karmavaśād eva hi puruṣaḥ dehabandham prāpnoti //MT_1,26.22 //",
    "GSP27motik_1u:1887": "ajasram āgacchati satvareyam anārataṃ gacchati satvaraiva / kuto 'pi lolā janatā jagatyāṃ taraṅgamālā kṣaṇabhaṅgureva //MU_1,26.23//",
    "GSP27motik_1u:1888": "janatā janasamūhaḥ //MT_1,26.23//",
    "GSP27motik_1u:1889": "prāṇāpahāraikaparā narāṇām mano manohāritayā haranti / raktacchadāḥ ṣaṭpadacañcalākṣyo viṣadrumālolalatāḥ striyaś ca //MU_1,26.24//",
    "GSP27motik_1u:1890": "haranti svavaśīkurvanti mohayanti ca / raktacchadāḥ raktapattrāḥ raktādharāś ca / lolalatāḥ lolaśākhāḥ / lakṣaṇayā lolabhujāś ca //MT_1,26.24//",
    "GSP27motik_1u:1891": "ito 'nyataś copagatā mudhaiva samānasaṅketanibandhabhāvā / yātrāsamāsaṅgasamā narāṇāṃ kalatramitravyavahāramāyā //MU_1,26.25//",
    "GSP27motik_1u:1892_0": "saṅketaḥ gantavyo deśaḥ / yathā yātrāyām mārge janā anyo'nyaṃ rātrau militvā prabhāte samānaṃ gantavyaṃ deśaṃ gacchanti /",
    "GSP27motik_1u:1892_1": "tathā saṃsāre 'pi putrādibhiḥ militvā mṛtvā paralokākhyaṃ deśaṃ gacchanti / atas teṣu bhāvabandhanaṃ na yuktam iti bhāvaḥ //MT_1,26.25 //",
    "GSP27motik_1u:1893": "pradīpaśāntiṣv iva bhuktabhūri- daśāsv atisnehanibandhanīṣu / saṃsāramāyāsu calācalāsu na jñāyate tattvam atāttvikīṣu //MU_1,26.26//",
    "GSP27motik_1u:1894": "atisnehaḥ rāgādhikyaṃ tailādhikyaṃ ca / sa nibandhanaṃ kāraṇaṃ yāsāṃ / tāḥ / tādṛśīṣu calācalāsu aticañcalāsu / atāttvikīṣu asatyāsu //MT_1,26.26//",
    "GSP27motik_1u:1895": "saṃsārasaṃrambhakucakrikeyam prāvṛṭpayobudbudabhaṅgurāpi / asāvadhānasya janasya buddhau cirasthirapratyayam ātanoti //MU_1,26.27//",
    "GSP27motik_1u:1896": "atyantam bhramyamāṇā cakrikāpi asāvadhānasya janasya buddhau sthiratāpratyayam ādadhāti / atyantavairāgyāviṣṭatvāt kuśabdaprayogaḥ //MT_1,26.27//",
    "GSP27motik_1u:1897": "śobhojjvalā dainyavaśād vinaṣṭā guṇāḥ sthitāḥ samprati jarjaratve / āśvāsanā dūrataram prayātā janasya hemanta ivāmbujasya //MU_1,26.28//",
    "GSP27motik_1u:1898": "jarjaratve nāśaunmukhye / janasyāśvāsanā janakartṛkam āśvāsanam //MT_1,26.28//",
    "GSP27motik_1u:1899": "punaḥ punar daivavaśād upetya svadehabhāreṇa kṛtāpakāraḥ / vilūyate yatra taruḥ kuṭhārair āśvāsane tatra hi kaḥ prasaṅgaḥ //MU_1,26.29//",
    "GSP27motik_1u:1900_0": "yatra daivavaśāt punaḥ punaḥ upetya upāgatya / svadehabhāreṇa śākhopaśākhabhāreṇa / kṛtaḥ apakāro yasya / saḥ taruḥ kuṭhāraiḥ",
    "GSP27motik_1u:1900_1": "janena lūyate / hi niścaye / tatra tasmin saṃsāre / āśvāsane kaḥ prasaṅgaḥ kā yuktatā bhavati / upetyety asya kṛtety anena",
    "GSP27motik_1u:1900_2": "sahaikakartṛtvam bṛhadbhayāya eva bhavatīti bhāvaḥ //MT_1,26.29 //",
    "GSP27motik_1u:1901": "manoramasyāpy atidoṣavṛtter antar vighātāya samutthitasya / viṣadrumasyeva janasya saṅgād āsādyate samprati mūrcchanaiva //MU_1,26.30//",
    "GSP27motik_1u:1902": "atiśayena doṣe vṛttir yasya / saḥ / tasya //MT_1,26.30//",
    "GSP27motik_1u:1903": "kās tā dṛśo yāsu na santi doṣāḥ kās tā diśo yāsu na duḥkhadāhaḥ / kās tāḥ prajā yāsu na bhaṅguratvaṃ kās tāḥ kriyā yāsu na nāma māyā //MU_1,26.31//",
    "GSP27motik_1u:1904": "māyā kapaṭaḥ //MT_1,26.31//",
    "GSP27motik_1u:1905": "kalpābhidhānakṣaṇajīvino 'pi kalpaughasaṅkhyākalane viriñcāḥ / ataḥ kalāśālini kālajāle laghutvadīrghatvadhiyo 'py asatyāḥ //MU_1,26.32//",
    "GSP27motik_1u:1906_0": "kalpaughānāṃ kalane gaṇane / kriyamāṇe iti śeṣaḥ / kriyamāṇe sati viriñcā api brahmāṇaḥ api / kalpābhidhānakṣaṇajīvinaḥ bhavanti /",
    "GSP27motik_1u:1906_1": "phalitam āhāta iti / kalāḥ kalpādirūpāḥ / tābhih śālini //MT_1,26.32 //",
    "GSP27motik_1u:1907": "sarvatra pāṣāṇamayā mahīdhrā mṛdā mahī dārubhir eva vṛkṣāḥ / māṃsair janāḥ pauruṣabaddhabhāvā nāpūrvam astīha vikārahīnam //MU_1,26.33//",
    "GSP27motik_1u:1908": "pauruṣe puruṣakāre / baddhāḥ bhāvāḥ yeṣāṃ / te //MT_1,26.33//",
    "GSP27motik_1u:1909": "ālokyate cetanayānuviddhaḥ payonibaddho 'ṇucayo nabhaḥsthaḥ / pṛthagvibhāgena padārthalakṣmyā etaj jagan netarad asti kiñcit //MU_1,26.34//",
    "GSP27motik_1u:1910_0": "cetanayā anuviddhaḥ vyāptaḥ / nabhaḥsthaḥ payonibaddhaḥ jalāvaṣṭabdhaḥ / aṇucayaḥ paramāṇusamūhaḥ / padārthalakṣmyāḥ pṛthagvibhāgena",
    "GSP27motik_1u:1910_1": "padārthalakṣmīsambandhinā pṛthak vibhāgena / ālokyate / uktaviśeṣaṇāḥ paramāṇava eva nānārthabhāvena dṛśyante iti yāvat /",
    "GSP27motik_1u:1910_2": "etaj jagad asti / itarat anyat / kiñcij jagan nāsti / padārthanānābhāvasyaiva jagattvāt / ataś cātra kiṃ ramyatvaṃ kiṃ vāramyatvam",
    "GSP27motik_1u:1910_3": "iti bhāvaḥ //MT_1,26.34 //",
    "GSP27motik_1u:1911": "camatkṛtiś ceha manasviloke cetaścamatkārakarī narāṇām / svapne 'pi sādho viṣayaṃ kadācit keṣāñcid apy eti na citrarūpā //MU_1,26.35//",
    "GSP27motik_1u:1912": "iha saṃsāre / manasviloke iti nirdhāraṇe / teṣām api manasvinām madhye saṃsāre cittānandakarī keṣām api camatkṛtir nāstīti piṇḍārthaḥ //MT_1,26.35//",
    "GSP27motik_1u:1913": "adyāpayāte tv api kalpanāyā ākāśavallīphalavanmahattve / udeti nālobhalavāhatānām udāravṛttāntamayī kathaiva //MU_1,26.36//",
    "GSP27motik_1u:1914_0": "adyāsmin vairāgyasamaye / kalpanāyāḥ saṃsārakalpanāyāḥ / udāravṛttāntamayī kathā adhyātmaśāstrakathā / alobhalavāhatānāṃ",
    "GSP27motik_1u:1914_1": "lobharahitānām asmākam ity arthaḥ / etadanubhave tu kā kathety evaśabdābhiprāyaḥ //MT_1,26.36 //",
    "GSP27motik_1u:1915": "ādātum icchan padam uttamānāṃ svacetasaivopahato 'dya lokaḥ / pataty aśaṅkam paśur adrikūṭād ānīlavallīdalavāñchayeva //MU_1,26.37//",
    "GSP27motik_1u:1916": "spaṣṭam //MT_1,26.37//",
    "GSP27motik_1u:1917": "avāntaranyastanirarthakāṃsa- cchāyālatāpattraphalaprasūnāḥ / śarīra eva kṣatasampadaś ca śvabhradrumā adyatanā narāś ca //MU_1,26.38//",
    "GSP27motik_1u:1918_0": "śvabhradrumāḥ kathambhūtāḥ / avāntare na tu viśrāntisthāne / nyastāni sthāpitāni / nirarthakāni anyeṣām upayogitvābhāvena",
    "GSP27motik_1u:1918_1": "arthaśūnyāni / aṃsacchāyālatāpattraphalaprasūnāni yaiḥ / te / adyatanāḥ narāḥ kathambhūtāḥ / śarīre eva svaśarīrārtham eva /",
    "GSP27motik_1u:1918_2": "na tu paropakārārthaṃ / kṣatasampadaḥ / aṃsaśabdo 'tra lakṣaṇayā drumaskandavācakaḥ / anyat svayam abhyūham //MT_1,26.38 //",
    "GSP27motik_1u:1919": "kvacij janā mārdavasundareṣu kvacit karāleṣu ca sañcaranti / daśāntarāleṣu nirantareṣu vanāntaṣaṇḍeṣv iva kṛṣṇaśārāḥ //MU_1,26.39//",
    "GSP27motik_1u:1920": "daśāntarāleṣu daśāmadhyeṣu //MT_1,26.39//",
    "GSP27motik_1u:1921": "dhātur navāni divasam prati bhīṣaṇāni ramyāṇi cāvalulitākhilamānavāni / kāryāṇi kaṣṭaphalapākahatodayāni vismāpayanti na śaṭhasya manāṃsi keṣām //MU_1,26.40//",
    "GSP27motik_1u:1922": "dhātuḥ daivasya / divasam prati pratidivasaṃ / avalulitāḥ cāñcalyaṃ nītāḥ / akhilāḥ mānavāḥ yaiḥ / tāni / śaṭhasyeti dhātāram prati kopātiśayaṃ sūcayati //MT_1,26.40//",
    "GSP27motik_1u:1923": "sargāntaślokenaitat samāpayati",
    "GSP27motik_1u:1924_0": "janaḥ kāmāsakto vividhakukalāvedanaparaḥ samaḥ svapne 'py asmiñ jagati sulabho nādya sujanaḥ / kriyā duḥkhāsaṅgād vidhuravidhurā",
    "GSP27motik_1u:1924_1": "nūnam akhilā na jāne netavyā katham iva daśā jīvitamayī //MU_1,26.41 //",
    "GSP27motik_1u:1925": "kāmāsaktaḥ svapnayojanamātraparaḥ / āvedanam prakaṭīkaraṇam / iti śivam //MT_1,26.41//",
    "GSP27motik_1u:1926": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ṣaḍviṃśaḥ sargaḥ // 1,26 //",
    "GSP27motik_1u:1927": "evaṃ jagato nityatām uktvātha tadviparyāsaṃ kathayati",
    "GSP27motik_1u:1928": "yac cedaṃ dṛśyate kiñcij jagat sthāvarajaṅgamam / tat sarvam asthiram brahman svapnasaṅgamasannibham //MU_1,27.1//",
    "GSP27motik_1u:1929": "spaṣṭam //MT_1,27.1//",
    "GSP27motik_1u:1930": "asthiratvam eva vistarataḥ kathayati",
    "GSP27motik_1u:1931": "śuṣkasāgarasaṅkāśo nikhāto yo 'dya dṛśyate / sa prātar abhrasaṃvīto nagaḥ sampadyate mune //MU_1,27.2//",
    "GSP27motik_1u:1932": "nikhātaḥ gartaḥ //MT_1,27.2//",
    "GSP27motik_1u:1933": "yo vanavyūhavistīrṇo vilīḍhagagano 'calaḥ / dinair eva sa yāty urvīsamatāṃ kūpatāṃ ca vā //MU_1,27.3//",
    "GSP27motik_1u:1934": "vilīḍhagaganaḥ vyāptākāśaḥ //MT_1,27.3//",
    "GSP27motik_1u:1935": "yad aṅgam adya saṃvītaṃ kauśeyasragvilepanaiḥ / digambaraṃ tad eva śvo dūre viśaritāvaṭe //MU_1,27.4//",
    "GSP27motik_1u:1936": "śvo dine / viśaritā viśīrṇo bhavitā //MT_1,27.4//",
    "GSP27motik_1u:1937": "yatrādya nagaraṃ dṛṣṭaṃ vicitrācāracañcalam / tatraivodeti divasaiḥ saṃśūnyāraṇyadhanvatā //MU_1,27.5//",
    "GSP27motik_1u:1938": "dhanvā maruḥ //MT_1,27.5//",
    "GSP27motik_1u:1939": "yaḥ pumān adya tejasvī maṇḍalāny adhitiṣṭhati / sa bhasmakūṭatāṃ rājan divasair adhigacchati //MU_1,27.6//",
    "GSP27motik_1u:1940": "maṇḍalāni deśān / bhasmakūṭatām bhasmacayabhāvam //MT_1,27.6//",
    "GSP27motik_1u:1941": "araṇyānī mahābhīmā yā nabhomaṇḍalopamā / patākācchāditākāśā saiva sampadyate purī //MU_1,27.7//",
    "GSP27motik_1u:1942": "spaṣṭam//MT_1,27.7//",
    "GSP27motik_1u:1943": "yā latāvalitā bhīmā bhāty adya vipināvalī / divasair eva sā yāti mune marumahīpadam //MU_1,27.8//",
    "GSP27motik_1u:1944": "marumahīpadam marumahībhāvam //MT_1,27.8//",
    "GSP27motik_1u:1945": "salilaṃ sthalatāṃ yāti sthalī bhavati vāribhūḥ / viparyasyati sarvaṃ hi sakāṣṭhāmbutṛṇaṃ jagat //MU_1,27.9//",
    "GSP27motik_1u:1946": "viparyasyati viparyāsaṃ yāti //MT_1,27.9//",
    "GSP27motik_1u:1947": "anityaṃ yauvanam bālyaṃ śarīraṃ dravyasañcayāḥ / bhāvād bhāvāntaraṃ yānti taraṅgavad anāratam //MU_1,27.10//",
    "GSP27motik_1u:1948": "bhāvāt ekasmāt svarūpāt / bhāvāntaram anyat svarūpam //MT_1,27.10//",
    "GSP27motik_1u:1949": "vātāttadīpakaśikhālolaṃ jagati jīvitam / taḍitsphuraṇasaṅkāśā padārthaśrīr jagattraye //MU_1,27.11//",
    "GSP27motik_1u:1950": "vātāttā vātagṛhītā //MT_1,27.11//",
    "GSP27motik_1u:1951": "viparyāsam iyaṃ yāti bhūribhūtaparamparā / bījarāśir ivājasram prathamānaḥ punaḥ punaḥ //MU_1,27.12//",
    "GSP27motik_1u:1952": "prathamānaḥ upyamānaḥ //MT_1,27.12//",
    "GSP27motik_1u:1953": "manaḥpavanaparyastabhūribhūtarajaḥpaṭā / pātotpātaparāvartavarābhinayabhūṣitā //MU_1,27.13//",
    "GSP27motik_1u:1954": "ālakṣyate sthitir iyaṃ jāgatī janitabhramā / nṛttāveśavivṛtteva saṃsārārabhaṭīnaṭī //MU_1,27.14//",
    "GSP27motik_1u:1955_0": "manaḥpavanena paryastāḥ īritāḥ / ye bhūribhūtās / te eva rajaḥpaṭaḥ rajovṛtaḥ paṭaḥ / yasyāḥ / sā / parāvartaḥ punarāvṛttirūpo",
    "GSP27motik_1u:1955_1": "bhramaḥ / jāgatī sthitiḥ jagadrūpā sthitiḥ / nṛtte ya āveśaḥ / tatra vivṛttā pravṛttā / saṃsāre saṃsārākhye raṅge / yā ārabhaṭī /",
    "GSP27motik_1u:1955_2": "tasyāḥ naṭī / ārabhaṭī raudrarasavṛttiviśeṣaḥ //MT_1,27.13-14 //",
    "GSP27motik_1u:1956": "gandharvanagarākāraviparyāsavidhāyinī / apāṅgabhaṅgurodāravyavahāramanoramā //MU_1,27.15//",
    "GSP27motik_1u:1957": "taḍittaralam ālokam ātanvānā punaḥ punaḥ / saṃsārarañjanā brahman nṛttamatteva rājate //MU_1,27.16//",
    "GSP27motik_1u:1958_0": "saṃsārasya rañjanā rāgaḥ / nṛttamatteva rājate / kathambhūtā / gandharvanagarākāraḥ yaḥ viparyāsaḥ / taṃ vidadhātīti tādṛśī /",
    "GSP27motik_1u:1958_1": "tathāpāṅgavat bhaṅguraḥ / apāṅgeṣu ca bhaṅguraḥ / yaḥ udāravyavahāraḥ / tena manoramā / tathā taḍittaralam aticañcalam /",
    "GSP27motik_1u:1958_2": "ālokaṃ svaviṣayaṃ jñānaṃ svaśarīraprakāśanaṃ ca / punaḥ punaḥ ātanvānā //MT_1,27.15-16 //",
    "GSP27motik_1u:1959": "divasās te mahāntas te saṃpadas tāḥ kriyāś ca tāḥ / sarvaṃ smṛtipadaṃ yātaṃ yāmo vayam api kṣaṇāt //MU_1,27.17//",
    "GSP27motik_1u:1960": "te divasā iti sambandhaḥ / tacchabdena pūrvānubhūtānāṃ divasānāṃ smaraṇam //MT_1,27.17//",
    "GSP27motik_1u:1961": "pratyahaṃ kṣayam āyāti pratyahaṃ jāyate punaḥ / adyāpi hatarūpāyā nānto 'syā dagdhasaṃsṛteḥ //MU_1,27.18//",
    "GSP27motik_1u:1962": "spaṣṭam //MT_1,27.18//",
    "GSP27motik_1u:1963": "tiryaktvam puruṣā yānti tiryañco naratām api / devāś cādevatāṃ caite kim eveha vibho sthiram //MU_1,27.19//",
    "GSP27motik_1u:1964": "tiryagādīnām puruṣatvādigamanaṃ svabhāvadvāreṇa jñeyam atha vā janmadvāreṇa //MT_1,27.19//",
    "GSP27motik_1u:1965": "racayan raśmijālena rātryahāni punaḥ punaḥ / ativāhya raviḥ kāyaṃ vināśāvadhim īkṣate //MU_1,27.20//",
    "GSP27motik_1u:1966": "ativāhya pravartayitvā //MT_1,27.20//",
    "GSP27motik_1u:1967": "brahmā viṣṇuś ca rudraś ca sarvā vā bhūtajātayaḥ / nāśam evānudhāvanti salilānīva vāḍavam //MU_1,27.21//",
    "GSP27motik_1u:1968": "spaṣṭam //MT_1,27.21//",
    "GSP27motik_1u:1969": "dyauḥ kṣamā vāyur ākāśam parvatāḥ sarito diśaḥ / vināśavāḍavasyaitat sarvaṃ saṃśuṣkam indhanam //MU_1,27.22//",
    "GSP27motik_1u:1970": "sudāhyatvasūcakaṃ saṃśuṣkam iti //MT_1,27.22//",
    "GSP27motik_1u:1971": "dhanāni bandhavo bhṛtyā mitrāṇi vibhavāś ca ye / vināśabhayabhītasya sarvaṃ nīrasatāṃ gatam //MU_1,27.23//",
    "GSP27motik_1u:1972": "mameti śeṣaḥ //MT_1,27.23//",
    "GSP27motik_1u:1973": "svadante tāvad evaite bhāvā jagati dhīmataḥ / yāvat smṛtipathaṃ yāti na vināśakurākṣasaḥ //MU_1,27.24//",
    "GSP27motik_1u:1974": "spaṣṭam //MT_1,27.24//",
    "GSP27motik_1u:1975": "kṣaṇam aiśvaryam āyāti kṣaṇam eti daridratā / kṣaṇaṃ vigatarogatvaṃ kṣaṇam āgatarogatā //MU_1,27.25//",
    "GSP27motik_1u:1976": "spaṣṭam //MT_1,27.25//",
    "GSP27motik_1u:1977": "pratikṣaṇaṃ viparyāsadāyinā mahatāmunā / jagadbhrameṇa ke nāma dhīmanto 'pi na mohitāḥ //MU_1,27.26//",
    "GSP27motik_1u:1978": "spaṣṭam //MT_1,27.26//",
    "GSP27motik_1u:1979": "tamaḥpaṅkasamālabdhaṃ kṣaṇam ākāśamaṇḍalam / kṣaṇaṃ kanakaniḥṣyandakomalālokasundaram //MU_1,27.27//",
    "GSP27motik_1u:1980": "kṣaṇaṃ jaladanīlābjamālāvalitakoṭaram / kṣaṇam uḍḍāmararavaṃ kṣaṇam mūkam avasthitam //MU_1,27.28//",
    "GSP27motik_1u:1981": "kṣaṇaṃ tārāvilasitaṃ kṣaṇam arkeṇa bhūṣitam / kṣaṇam indukṛtāhlādaṃ kṣaṇaṃ sarvabahiṣkṛtam //MU_1,27.29//",
    "GSP27motik_1u:1982": "āgamāpāyaparayā sthityā saṃsthitanāśayā / na bibhetīha saṃsāre dhīro 'pi ka ivānayā //MU_1,27.30//",
    "GSP27motik_1u:1983": "sthityā jagatsthityā / adhīrasya tu kā katheti bhāvaḥ //MT_1,27.27-30//",
    "GSP27motik_1u:1984": "āpadaḥ kṣaṇam āyānti kṣaṇam āyānti sampadaḥ / kṣaṇaṃ janmātha maraṇam mune kim iva na kṣaṇam //MU_1,27.31//",
    "GSP27motik_1u:1985": "sarvaṃ kṣaṇe eveti bhāvaḥ //MT_1,27.31//",
    "GSP27motik_1u:1986": "prāg āsīd anya eveha tātas tv anyetaro dinaiḥ / apy ekarūpam bhagavan kiñcid asti na susthitam //MU_1,27.32//",
    "GSP27motik_1u:1987": "tātaḥ daśarathaḥ / anyasmāt itaraḥ anyetaraḥ //MT_1,27.32//",
    "GSP27motik_1u:1988": "ghaṭasya paṭatā dṛṣṭā paṭasyāpi ghaṭasthitiḥ / na tad asti na yad dṛṣṭaṃ viparyasyati saṃsṛtau //MU_1,27.33//",
    "GSP27motik_1u:1989": "dṛṣṭeti kālāntare mṛttvādidvāreṇa viparyasyati viparyāsaṃ gacchati //MT_1,27.33//",
    "GSP27motik_1u:1990": "aśūreṇa hataḥ śūra ekenāpi śataṃ hatam / prākṛtāḥ prabhutāṃ yātāḥ sarvam āvartate jagat //MU_1,27.34//",
    "GSP27motik_1u:1991": "āvartate parivṛttim bhajate //MT_1,27.34//",
    "GSP27motik_1u:1992": "janateyaṃ viparyāsam ajasram anugacchati / jaḍaspandaparāmarśāt taraṅgānām ivāvalī //MU_1,27.35//",
    "GSP27motik_1u:1993": "janatā janasamūhaḥ / jaḍaḥ yaḥ spandaḥ / tena parāmarśāt sparśāt / jāḍyād iti yāvat / jalaspande yaḥ parāmarśaḥ / tasmād iti ca //MT_1,27.35//",
    "GSP27motik_1u:1994": "bālyam adya dinair eva yauvanaśrīs tato jarā / dehe 'pi naikarūpatvaṃ kāsthā bāhyeṣu vastuṣu //MU_1,27.36//",
    "GSP27motik_1u:1995": "spaṣṭam //MT_1,27.36//",
    "GSP27motik_1u:1996": "kṣaṇam ānanditām eti kṣaṇam eti viṣāditām / kṣaṇam saumyatvam āyāti sarvasmin naṭavan manaḥ //MU_1,27.37//",
    "GSP27motik_1u:1997": "sarvasmin sarveṣu prāṇiṣu //MT_1,27.37//",
    "GSP27motik_1u:1998": "itaś cānyad itaś cānyad itaś cānyad ayaṃ vidhiḥ / racayan vastu nāyāti khedaṃ līlāsv ivārbhakaḥ //MU_1,27.38//",
    "GSP27motik_1u:1999": "spaṣṭam //MT_1,27.38//",
    "GSP27motik_1u:2000": "cinoty unmādayaty atti nihanty āhanti cātmasāt / jagajjātam idaṃ dhātā pātotpātaśatair iha //MU_1,27.39//",
    "GSP27motik_1u:2001": "cinoti vardhayati / unmādayati unmādayuktaṃ karoti / atti bhakṣayati / nihanti nāśayati / ātmasāt svādhīnaṃ karoti / āhanti samantān nāśayati //MT_1,27.39//",
    "GSP27motik_1u:2002": "kṣaṇenānyad dinenānyat prātar anyad itas tataḥ / racayan vañcanādakṣo vidhir dṛṣṭo na kenacit //MU_1,27.40//",
    "GSP27motik_1u:2003": "na dṛṣṭaḥ indriyāviṣayatvāt //MT_1,27.40//",
    "GSP27motik_1u:2004": "yad adya tat tu na prātar yat prātas tat tu nādya ca / yad anyadā tu tan nādya sarvam āvartatetarām //MU_1,27.41//",
    "GSP27motik_1u:2005": "spaṣṭam //MT_1,27.41//",
    "GSP27motik_1u:2006": "santatānīha duḥkhāni sukhāni viralāni ca / satataṃ rātryahānīva vivartante naram prati //MU_1,27.42//",
    "GSP27motik_1u:2007": "santatāni avicchinnāni / naram prati pratipuruṣam //MT_1,27.42//",
    "GSP27motik_1u:2008": "āvirbhāvatirobhāvabhāgino bhavabhāvinaḥ / janasya sthiratāṃ yānti nāpado na ca sampadaḥ //MU_1,27.43//",
    "GSP27motik_1u:2009": "āvirbhāvatirobhāvau bhajatīti tādṛśasya / bhave saṃsāre / bhāvaḥ prādurbhāvaḥ asyāstīti tādṛśasya //MT_1,27.43//",
    "GSP27motik_1u:2010": "padāt padam ayam pāpaḥ sarvam āpadi pātayan / helāvivalitāśeṣaḥ khalaḥ kālalavaḥ sthitaḥ //MU_1,27.44//",
    "GSP27motik_1u:2011": "gacchann iti śeṣaḥ / helayā na tu yatnena / vivalitaṃ rūpāntaraṃ nītam / aśeṣam / yena / saḥ //MT_1,27.44//",
    "GSP27motik_1u:2012": "sargāntaślokenaitat samāpayati",
    "GSP27motik_1u:2013": "samaviṣamadaśāvipākabhinnās tribhuvanabhūtaparamparāphalaughāḥ / samayapavanapātitāḥ patanti pratidinam ātatasaṃsṛtidrumebhyaḥ //MU_1,27.45//",
    "GSP27motik_1u:2014": "samaviṣamadaśānāṃ yaḥ vipākaḥ pariṇāmaḥ / tena bhinnāḥ / tadyuktā iti yāvad / iti śivam //MT_1,27.45//",
    "GSP27motik_1u:2015": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe saptaviṃśaḥ sargaḥ // 1,27 //",
    "GSP27motik_1u:2016": "evaṃ jagadviparyāsam uktvā tatkṛtāṃ viraktatām pratipādayati",
    "GSP27motik_1u:2017": "iti medhopadāvāgnidagdhe mahati cetasi / prasphuranti na bhogāśā mṛgatṛṣṇāḥ sarassv iva //MU_1,28.1//",
    "GSP27motik_1u:2018": "iti medhā eva upadāvāgni davāgnisamīpaṃ / tena dagdhe //MT_1,28.1//",
    "GSP27motik_1u:2019": "pratyahaṃ cātikaṭutām eti saṃsārasaṃsthitiḥ / kālapākavaśollāsirasā nimbalatā yathā //MU_1,28.2//",
    "GSP27motik_1u:2020": "kālena yaḥ pākaḥ / tasya vaśena ullāsī rasaḥ / yasyāḥ / sā //MT_1,28.2//",
    "GSP27motik_1u:2021": "vṛddhim āyāti daurjanyaṃ saujanyaṃ yāti tānavam / karañjakarkaśe rājan pratyahaṃ janacetasi //MU_1,28.3//",
    "GSP27motik_1u:2022": "rājann iti daśaratham prati kathanaṃ / karañjavat kaṇṭakavat / karkaśe / ato janasaṅgān mama viratiḥ jāteti bhāvaḥ / evam uttaratrāpi bhāvayojanā kāryā //MT_1,28.3//",
    "GSP27motik_1u:2023": "bhajyate bhuvi maryādā jhagity eva diśam prati / śuṣkeva māṣaśimikā ṭāṅkārakaṭhināravam //MU_1,28.4//",
    "GSP27motik_1u:2024": "spaṣṭam //MT_1,28.4//",
    "GSP27motik_1u:2025": "rājyebhyo bhogapūgebhyaś cintāvanto mahīśvarāḥ / nirastacintākalikā varam ekāntaśīlatā //MU_1,28.5//",
    "GSP27motik_1u:2026": "rājyebhyaḥ rājyārthaṃ / phalitam āha nirasteti / ata ity adhyāhāryam //MT_1,28.5//",
    "GSP27motik_1u:2027": "nānandāya mamodyānaṃ na sukhāya mama śriyaḥ / na harṣāya mamārthāśā śāmyāmi manasā saha //MU_1,28.6//",
    "GSP27motik_1u:2028": "śāmyāmi nakiñcidbhāvanārūpāṃ śāntiṃ gacchāmi //MT_1,28.6//",
    "GSP27motik_1u:2029": "anityaś cāsukho lokas tṛṣṇā tāta durutsahā / cāpalopahataṃ cetaḥ kathaṃ yāsyāmi nirvṛtim //MU_1,28.7//",
    "GSP27motik_1u:2030": "spaṣṭam //MT_1,28.7//",
    "GSP27motik_1u:2031": "nābhinandāmi maraṇaṃ nābhinandāmi jīvitam / yathā tiṣṭhāmi tiṣṭhāmi tathaiva vigatajvaram //MU_1,28.8//",
    "GSP27motik_1u:2032": "anena ca jīvanmuktapadaprāptiḥ sūcitā / yathāsthitatvaṃ hi jīvanmuktiṃ vinā na sambhavati //MT_1,28.8//",
    "GSP27motik_1u:2033": "kim me rājyena kim bhogaiḥ kim arthena kim īhitaiḥ / ahaṅkāravaśād etat sa eva galito mama //MU_1,28.9//",
    "GSP27motik_1u:2034": "ahaṅkārābhāve hi nakiñcidrūpaḥ puruṣaḥ kiṃ rājyādibhiḥ karoti //MT_1,28.9//",
    "GSP27motik_1u:2035": "janmāvalivaratrāyām indriyagranthayo dṛḍhāḥ / ye lagnās tadvimokṣārthaṃ ye yatante ta uttamāḥ //MU_1,28.10//",
    "GSP27motik_1u:2036": "tadvimokṣārtham indriyagranthīnāṃ vimokṣārtham //MT_1,28.10//",
    "GSP27motik_1u:2037": "dalitam māninīlokair mano makaraketunā / komalaṃ khuraniṣpeṣaiḥ kamalaṃ kariṇā yathā //MU_1,28.11//",
    "GSP27motik_1u:2038": "māninīlokair iti karaṇe tṛtīyā / makaraketuneti kartari //MT_1,28.11//",
    "GSP27motik_1u:2039": "adya cet svasthayā buddhyā munīndra na cikitsyate / bhūyaś cittacikitsāyāṃ kaḥ kilāvasaraḥ kutaḥ //MU_1,28.12//",
    "GSP27motik_1u:2040": "adya sakalasāmagryānvite samaye / svasthayā sāmagrīcintāhīnayā //MT_1,28.12//",
    "GSP27motik_1u:2041": "nanu viṣayasevanaṃ tyaktvā kimarthaṃ cikitsāparo bhavatīty / atrāha",
    "GSP27motik_1u:2042": "viṣaṃ viṣayavaiṣamyaṃ na viṣaṃ viṣam ucyate / janmāntaraghnā viṣayā ekadehaharaṃ viṣam //MU_1,28.13//",
    "GSP27motik_1u:2043": "viṣayakṛtaṃ vaiṣamyam viṣayavaiṣamyam / janmāntare ghnanti janmāntaraghnāḥ vāsanārūpeṇa sthitatvāt //MT_1,28.13//",
    "GSP27motik_1u:2044": "te eva tvāṃ kathaṃ tyajantīty / atrāha",
    "GSP27motik_1u:2045": "na sukhāni na duḥkhāni na mitrāṇi na bandhavaḥ / na jīvitaṃ na maraṇam bandhāya jñasya cetasaḥ //MU_1,28.14//",
    "GSP27motik_1u:2046": "bandhāya rāgadveṣarūpabandhārtham / jñasya vivekayuktasya //MT_1,28.14//",
    "GSP27motik_1u:2047": "nanu tava jñatvam kuto 'stīty apekṣāyāṃ jñatvakaraṇam eva prārthayate",
    "GSP27motik_1u:2048": "tad bhavāmi yathā brahman pūrvāparavidāṃ vara / vītaśokabhayāyāso jñas tathopadiśāśu me //MU_1,28.15//",
    "GSP27motik_1u:2049": "spaṣṭam //MT_1,28.15//",
    "GSP27motik_1u:2050": "vāsanājālavalitā duḥkhakaṇṭakasaṅkaṭā / nipātotpātabahalā bhīmarūpājñatāṭavī //MU_1,28.16//",
    "GSP27motik_1u:2051": "spaṣṭam //MT_1,28.16//",
    "GSP27motik_1u:2052": "krakacograviniṣpeṣaṃ soḍhuṃ śakto 'smy aham mune / saṃsāravyavahārotthaṃ nāśāviṣamavaiśasam //MU_1,28.17//",
    "GSP27motik_1u:2053": "āśayā kṛtaṃ viṣamaṃ kaṭhinaṃ / vaiśasaṃ hiṃsanam / āśāviṣamavaiśasam //MT_1,28.17//",
    "GSP27motik_1u:2054": "idaṃ nāstīdam astīti vyavahārijanabhramaḥ / dhunotīdaṃ calaṃ ceto rajorāśim ivānilaḥ //MU_1,28.18//",
    "GSP27motik_1u:2055": "dhunoti kampayati //MT_1,28.18//",
    "GSP27motik_1u:2056": "tṛṣṇātantulavaprotajīvasañcayamauktikam / cidacchāṅgatayā nityam prakaṭaṃ cittanāyakam //MU_1,28.19//",
    "GSP27motik_1u:2057": "saṃsārahāram aratiḥ kālavyālavibhūṣaṇam / troṭayāmy aham akrūrāṃ vāgurām iva kesarī //MU_1,28.20//",
    "GSP27motik_1u:2058_0": "cid eva accham aṅgaṃ svarūpaṃ / yasya / saḥ / tasya bhāvaḥ tattā / tayā / cinmayatvenety arthaḥ / prakaṭaṃ vedyatāṃ gataṃ /",
    "GSP27motik_1u:2058_1": "anyathā hy acinmayatvād vedyaṃ kathaṃ syāt / cidaviruddhasya cidviṣayībhūtasyaiva vedyatvayogāt / hāro 'pi prakaṭo viśado",
    "GSP27motik_1u:2058_2": "bhavati / cittam eva nāyakaḥ utpādakaḥ madhyamaṇiś ca yasya / taṃ / akrūrāṃ komalām //MT_1,28.19-20 //",
    "GSP27motik_1u:2059": "nīhāraṃ hṛdayāṭavyām manastimiram āśu me / kenacij jñānadīpena bhinddhi tattvavidāṃ vara //MU_1,28.21//",
    "GSP27motik_1u:2060": "hṛdayaṃ hṛtkamalam eva aṭavī araṇyaṃ / tatra nīhāraṃ / kenacit mayā vaktum aśakyenety arthaḥ //MT_1,28.21//",
    "GSP27motik_1u:2061": "vidyanta eveha na te mahātman durādhayo na kṣayam āpnuvanti / ye saṅgamenottamamānasānāṃ niśātamāṃsīva niśākareṇa //MU_1,28.22//",
    "GSP27motik_1u:2062": "he mahātman / iha loke / te durādhayo na vidyante ye uttamānāṃ saṅgamena kṣayaṃ nāpnuvanti uttamamānasasaṅgamena durādhayo naśyantīti bhavaḥ //MT_1,28.22//",
    "GSP27motik_1u:2063": "sargāntaślokenaitat samāpayati",
    "GSP27motik_1u:2064_0": "āyur vāyuvighaṭṭitābjapaṭalīlambāmbuvad bhaṅguram bhogā meghavitānamadhyavilasatsaudāminīcañcalāḥ / lolo yauvanalālanājalarayaś",
    "GSP27motik_1u:2064_1": "cety ākalayya drutam mudraivādridṛḍhārpitā nanu mayā citte ciraṃ śāntaye //MU_1,28.23 //",
    "GSP27motik_1u:2065": "vitānaṃ samūhaḥ / lālanā vilāsaḥ / mudrā maunaṃ / viṣayāvedanam iti yāvat / kathambhūtā / adrivat parvatavat / dṛḍhā / iti śivam //MT_1,28.23//",
    "GSP27motik_1u:2066": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe aṣṭāviṃśaḥ sargaḥ // 1,28 //",
    "GSP27motik_1u:2067": "evaṃ viraktatām pratipādya vairāgyakṛtāvasthākathanam prastauti",
    "GSP27motik_1u:2068": "evam abhyutthitānarthasārthasaṅkaṭakoṭaram / jagad ālokya nirmagnam manomananakardame //MU_1,29.1//",
    "GSP27motik_1u:2069": "mano me bhramatīvedaṃ sambhramaś copajāyate / gātrāṇi parikampante pattrāṇīva jarattaroḥ //MU_1,29.2//",
    "GSP27motik_1u:2070_0": "abhyutthitaḥ abhyudayaṃ gataḥ / yaḥ anarthasārtha anarthasamūhaḥ / tena saṅkaṭaṃ sambādhaṃ / koṭaram madhyaṃ yasya / tat /",
    "GSP27motik_1u:2070_1": "manasaḥ yat mananam saṅkalpāparaparyāyo mananākhyo dharmaḥ / sa eva kardamaḥ / tasmin / sambhramaḥ āvegaḥ / gātrāṇi aṅgāni //MT_1,29.1-2 //",
    "GSP27motik_1u:2071": "anāptottamasantoṣacaryotsaṅgākulā matiḥ / śūnyāspadā bibhetīha bālevālpabaleśvarā //MU_1,29.3//",
    "GSP27motik_1u:2072_0": "anāptaḥ / uttamasantoṣasya caryāyāḥ kriyāyāḥ / utsaṅgaḥ aṅkaḥ / yayā / sā / tādṛśī cāsau / ata evākulā ca / bālāpi anāptapriyasakhyutsaṅgā",
    "GSP27motik_1u:2072_1": "ākulā bhavati / alpabalaḥ īśvaraḥ patir / yasyāḥ / sā / tādṛśī / alpabaleśvarā śūnyāspadā ca bālā hi sphuṭam eva bibheti //MT_1,29.3 //",
    "GSP27motik_1u:2073": "vikalpebhyo luṭhanty etāś cāntaḥkaraṇavṛttayaḥ / śvabhrebhya iva sāraṅgyas tucchālambaviḍambitāḥ //MU_1,29.4//",
    "GSP27motik_1u:2074_0": "vikalpebhyaḥ luṭhanti anyasmād vikalpād anyaṃ vikalpaṃ yāntīty arthaḥ / atha vā mohaṃ gacchantīti / antaḥkaraṇavṛttayaḥ kathambhūtāḥ /",
    "GSP27motik_1u:2074_1": "tucchāḥ āpātamātramadhuratvena niḥsārāḥ / ye ālaṃbāḥ viṣayās / tair viḍambitāḥ vañcitāḥ / svonmukhāḥ kṛtā iti yāvat //MT_1,29.4 //",
    "GSP27motik_1u:2075": "avivekāspadabhraṣṭāḥ kaṣṭe rūḍhā na satpade / andhakūpam ivāpannā varākāś cakṣurādayaḥ //MU_1,29.5//",
    "GSP27motik_1u:2076": "kaṣṭe viṣayākhye kaṭhine pade ity arthaḥ //MT_1,29.5//",
    "GSP27motik_1u:2077": "nāvasthitim upāyāti na ca yāti yathepsitam / cintā jīveśvarāyattā kāntevāpriyasadmani //MU_1,29.6//",
    "GSP27motik_1u:2078": "avasthitiṃ sthairyam / yathepsitaṃ svepsitam artham / jīva eva īśvaraḥ patiḥ / tasyāyattā vaśyā / na tu svādhīnā //MT_1,29.6//",
    "GSP27motik_1u:2079": "jarjarīkṛtya vastūni tyajantī bibhratī tathā / mārgaśīrṣāntavallīva dhṛtir vidhuratāṃ gatā //MU_1,29.7//",
    "GSP27motik_1u:2080": "jarjarīkṛtya nirvidya / bibhratī / navānīti śeṣaḥ / dhṛtiḥ lakṣaṇayā dhairyayuktā buddhiḥ //MT_1,29.7//",
    "GSP27motik_1u:2081": "apahastitasarvārtham anavasthitir āsthitā / gṛhītvotsṛjya cātmānam avasthitir avasthitā //MU_1,29.8//",
    "GSP27motik_1u:2082_0": "apahastitāḥ hastād atītāḥ / sarve arthāḥ yatra / tat / niṣprayojanam ity arthaḥ / anavasthitiḥ aratiḥ / āsthitā dṛḍhībhūtā /",
    "GSP27motik_1u:2082_1": "avasthitiḥ ratiḥ / ātmānaṃ gṛhītvā utsṛjya cāvasthitā śithilāsthitety arthaḥ //MT_1,29.8 //",
    "GSP27motik_1u:2083": "calitācalitenāntar avaṣṭambhena me matiḥ / daridrācchinavṛkṣasya mūleneva viḍambyate //MU_1,29.9//",
    "GSP27motik_1u:2084_0": "daridrair ācchinno mūladeśaṃ tāvac chinnaś cāsau vṛkṣas / tasya / mūlena kartrā / calitācalitena kṣaṇam acalitena / avaṣṭambhena",
    "GSP27motik_1u:2084_1": "dhairyeṇa / upalakṣitā me matiḥ karmabhūtā / viḍambyate 'nukriyate / mama matiḥ chinnavṛkṣamūlavad aṅkurajananāsamarthāstīti",
    "GSP27motik_1u:2084_2": "bhāvaḥ //MT_1,29.9 //",
    "GSP27motik_1u:2085": "cetaś cañcalam ābhogi bhuvanāntarvihāri ca / sambhramaṃ na jahātīdaṃ svavimānam ivāmaraḥ //MU_1,29.10//",
    "GSP27motik_1u:2086": "ābhogi vikalpākhyābhogayuktam //MT_1,29.10//",
    "GSP27motik_1u:2087": "ato 'tuccham anāyāsam anupādhi gatabhramam / kiṃ tat sthitipadaṃ sādhu yatra śaṅkā na vidyate //MU_1,29.11//",
    "GSP27motik_1u:2088": "sthiteḥ yogyam padaṃ sthitipadaṃ / śaṅkā nāśaśaṅkā //MT_1,29.11//",
    "GSP27motik_1u:2089": "sarvārambhasamārambhāḥ sujanā janakādayaḥ / vyavahāraparā eva katham uttamatāṃ gatāḥ //MU_1,29.12//",
    "GSP27motik_1u:2090": "sarvārambheṣu samārambhaḥ yeṣāṃ / te / sarvakāriṇa iti yāvat / sujanāḥ sajjanāḥ //MT_1,29.12//",
    "GSP27motik_1u:2091": "lagnenāpi kilāṅgeṣu bahunā bahumānada / kathaṃ saṃsārapaṅkena pumān iha na lipyate //MU_1,29.13//",
    "GSP27motik_1u:2092": "na lipyate svāveśenotpāditaiḥ sukhaduḥkhaiḥ pāpapuṇyaiḥ vā na gṛhyate //MT_1,29.13//",
    "GSP27motik_1u:2093": "kāṃ dṛṣṭiṃ samupāśritya bhavanto vītakalmaṣāḥ / mahānto vicarantīha jīvanmuktā mahāśayāḥ //MU_1,29.14//",
    "GSP27motik_1u:2094": "tāṃ mamāpi kathayeti bhāvaḥ //MT_1,29.14//",
    "GSP27motik_1u:2095": "lobhayanto bhayāyaiva viṣayābhogabhoginaḥ / bhaṅgurākāravibhavāḥ katham āyānti bhavyatām //MU_1,29.15//",
    "GSP27motik_1u:2096_0": "bhayāyaiva na tu sukhāya / viṣayāḥ bhogāḥ / bhogayuktāḥ bhoginaḥ bhogabhoginaḥ / puṣṭaśarīrayuktasarpasvarūpā ity arthaḥ /",
    "GSP27motik_1u:2096_1": "bhaṅgurākāraḥ naśvarasvabhāvaḥ / vibhavaḥ utpattisthānaṃ yeṣāṃ / tādṛśāḥ / bhavyatām rāgānutpādakatvena ramaṇīyatām //MT_1,29.15 //",
    "GSP27motik_1u:2097": "mohamātaṅgamṛditā kalaṅkakalitāntarā / param prasādam āyāti śemuṣīsarasī katham //MU_1,29.16//",
    "GSP27motik_1u:2098": "kalaṅko 'tra bhogānusandhānarūpo jñeyaḥ / śemuṣī buddhiḥ / sā eva sarasī //MT_1,29.16//",
    "GSP27motik_1u:2099": "saṃsāra eva nivasañ jano vyavaharann api / na bandhaṃ katham āyāti padmapattre payo yathā //MU_1,29.17//",
    "GSP27motik_1u:2100": "spaṣṭam //MT_1,29.17//",
    "GSP27motik_1u:2101": "ātmavat tṛṇavad vedaṃ sakalaṃ janayañ jagat / katham uttamatām eti manomanmatham aspṛśan //MU_1,29.18//",
    "GSP27motik_1u:2102": "janayan utpādayan / lakṣaṇayā jānan ity arthaḥ / mano hi jñānadvāreṇaiva sarvaṃ janayati / ubhayathāpi mokṣa eveti bhāvaḥ //MT_1,29.18//",
    "GSP27motik_1u:2103": "kam mahāpuruṣam pāram upayātam bhavodadheḥ / ācāreṇānusṛtyāyaṃ jano yāti na duṣkṛtam //MU_1,29.19//",
    "GSP27motik_1u:2104": "spaṣṭam //MT_1,29.19//",
    "GSP27motik_1u:2105": "kiṃ tad yad ucitaṃ śreyaḥ kiṃ tat syād ucitam phalam / vartitavyaṃ ca saṃsāre kathaṃ nāmāsamañjase //MU_1,29.20//",
    "GSP27motik_1u:2106": "asamañjase viṣame //MT_1,29.20//",
    "GSP27motik_1u:2107": "tat tvaṃ kathaya me kiñcid yenāsya jagataḥ prabho / vedmi pūrvāparāṃ dhātuś ceṣṭitasyāsamasthitim //MU_1,29.21//",
    "GSP27motik_1u:2108": "yena kathitena / pūrvāparām antadvayayuktāṃ / samagrām iti yāvat / asamasthitiṃ viṣamāṃ sthitiṃ / jagataḥ kathambhūtasya / dhātuś ceṣṭitasya brahmaceṣṭitarūpasya //MT_1,29.21//",
    "GSP27motik_1u:2109": "hṛdayākāśaśaśinaś cetaso malamārjanam / yathā me jāyatām brahmaṃs tathā nirvighnam ācara //MU_1,29.22//",
    "GSP27motik_1u:2110": "malamārjanam saṃśayākhyamalamārjanam //MT_1,29.22//",
    "GSP27motik_1u:2111": "kim iha syād upādeyaṃ kiṃ vā heyam athetarat / kathaṃ viśrāntim āyātu cetaś capalam adrivat //MU_1,29.23//",
    "GSP27motik_1u:2112": "atha itarad upekṣyaṃ kim asti //MT_1,29.23//",
    "GSP27motik_1u:2113": "kena pāvanamantreṇa duḥsaṃsṛtiviṣūcikā / śāmyatīyam anāyāsam āyāsaśatakāriṇī //MU_1,29.24//",
    "GSP27motik_1u:2114": "spaṣṭam //MT_1,29.24//",
    "GSP27motik_1u:2115": "kathaṃ śītalatām antar ānandatarumañjarīm / pūrṇacandra ivākṣīṇāṃ rākām āsādayāmy aham //MU_1,29.25//",
    "GSP27motik_1u:2116": "rākām pūrṇimām //MT_1,29.25//",
    "GSP27motik_1u:2117": "prāpyāntaḥpūrṇatām antar na śocāmi yathā punaḥ / santo bhavantas tattvajñās tathaivopadiśantu mām //MU_1,29.26//",
    "GSP27motik_1u:2118": "spaṣṭam //MT_1,29.26//",
    "GSP27motik_1u:2119": "sargāntaślokenaitat samāpayati",
    "GSP27motik_1u:2120": "anuttamānandapadapradhāna- viśrāntiriktaṃ hi mano mahātman / kadarthayantīha bhṛśaṃ vikalpāḥ śvāno vane deham ivālpajīvam //MU_1,29.27//",
    "GSP27motik_1u:2121": "kadarthayanti mathnanti / iti śivam //MT_1,29.27//",
    "GSP27motik_1u:2122": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekonatriṃśaḥ sargaḥ // 1,29 //",
    "GSP27motik_1u:2123": "evaṃ vairāgyakṛtām avasthām uktvopāyam praṣṭum prastāvaṃ karoti",
    "GSP27motik_1u:2124": "proccavṛkṣacalatpattralambāmbulavabhaṅgure / āyuṣīśānaśītāṃśukalāmṛduni dehake //MU_1,30.1//",
    "GSP27motik_1u:2125": "kedāraviraṭadbhekakaṇṭhatvakkoṇabhaṅgure / vāgurāvalaye jantoḥ suhṛtsvajanasaṅgame //MU_1,30.2//",
    "GSP27motik_1u:2126": "vāsanāvātavalitakadāśātaḍiti sphuṭe / mohaughamihikāmeghe ghanaṃ sphūrjati garjati //MU_1,30.3//",
    "GSP27motik_1u:2127": "nṛtyaty uttāṇḍavaṃ caṇḍe lole lobhakalāpini / suvikāsini sasphoṭam anarthakuṭajadrume //MU_1,30.4//",
    "GSP27motik_1u:2128": "krūre kṛtāntamārjāre sarvabhūtākhuhāriṇi / aśrutaspandasañcāre kuto 'py uparipātini //MU_1,30.5//",
    "GSP27motik_1u:2129": "ka upāyo gatiḥ kā vā kā cintā kaḥ samāśrayaḥ / keneyam aśubhodarkā na bhavej jīvitāṭavī //MU_1,30.6//",
    "GSP27motik_1u:2130_0": "īśānaśītāṃśukalā śrīmahādevaśiraḥsthā candrakalā / raṭataḥ bhekasya kaṇṭhatvak atyantabhaṅgurā bhavati / iti tasyā upamānatvena",
    "GSP27motik_1u:2130_1": "grahaṇam / mihikāmeghe nīhārayukte meghe / kathambhūte / vāsanāvātena valitā yā kadāśā / sā eva taḍit yasya / tādṛśe / sphuṭe",
    "GSP27motik_1u:2130_2": "prakaṭe / uttāṇḍavam udbhaṭaṃ / sasphoṭaṃ sphoṭanayuktaṃ / saśabdam ity arthaḥ / kṛtāntamārjāre kathambhūte / aśrutaspandaḥ",
    "GSP27motik_1u:2130_3": "sañcāro yasya / tādṛśe / aśubhodarkā aśubhottaraphalā / jīvitam evāṭavī vanam //MT_1,30.1-6 //",
    "GSP27motik_1u:2131": "na tad asti pṛthivyāṃ vā divi deveṣu vā kvacit / sudhiyas tuccham apy etad yan na yāti naramyatām //MU_1,30.7//",
    "GSP27motik_1u:2132": "naramyatām iti nasamāso 'yam / aramyatām ity arthaḥ / sarvatra sarvaṃ sudhiyaḥ aramyatām eva yātīti bhāvaḥ / apiśabdaḥ pādapūraṇārthaḥ //MT_1,30.7//",
    "GSP27motik_1u:2133": "ayaṃ hi dagdhasaṃsāro nīrandhrakalanākulaḥ / kathaṃ susvādutām eti nīraso mūrkhatāṃ vinā //MU_1,30.8//",
    "GSP27motik_1u:2134": "mūrkhatābhāve tu susvādutāṃ naitīti bhāvaḥ //MT_1,30.8//",
    "GSP27motik_1u:2135": "āśāprativiṣā kena kṣīrasnānena ramyatām / upaiti puṣpaśubhreṇa madhuneva suvallarī //MU_1,30.9//",
    "GSP27motik_1u:2136": "āśā eva prativiṣā tiktadravyaviśeṣaḥ / kena kiṃrūpeṇa //MT_1,30.9//",
    "GSP27motik_1u:2137": "apamṛṣṭamalodeti kṣālanenāmṛtadyutiḥ / manaścandramasaḥ kena tena kāmakalaṅkinaḥ //MU_1,30.10//",
    "GSP27motik_1u:2138": "apamṛṣṭaṃ naṣṭaṃ / malaṃ yasyāḥ / sā / tena keneti praśnaḥ / manaścandramasaḥ kathambhūtasya / kāma eva kalaṅkaḥ asyāstīti tādṛśasya //MT_1,30.10//",
    "GSP27motik_1u:2139": "dṛṣṭasaṃsāragatinā dṛṣṭādṛṣṭavināśinā / kena vā vyavahartavyaṃ saṃsāravanavīthiṣu //MU_1,30.11//",
    "GSP27motik_1u:2140_0": "dṛṣṭā saṃsāragatiḥ yena / saḥ / tādṛśena / tathā dṛṣṭādṛṣṭayoḥ vināśaḥ asyāstīti tādṛśena / padārthadharmādharmādyatītena",
    "GSP27motik_1u:2140_1": "jīvanmukteneti yāvat / kena kena prakāreṇa / saṃsāravanavīthiṣu vyavahartavyaṃ vyavahāraḥ kartavyaḥ //MT_1,30.11 //",
    "GSP27motik_1u:2141": "rāgadveṣamahārogā bhogapūrvātipūtayaḥ / kathaṃ jantor na bādhante saṃsārāraṇyacāriṇaḥ //MU_1,30.12//",
    "GSP27motik_1u:2142_0": "rāgadveṣā eva mahārogāḥ / te saṃsārāraṇyacāriṇo jantoḥ kathaṃ na bādhante / kathambhūtāḥ / bhogāḥ pūrvaṃ kāraṇaṃ yeṣāṃ /",
    "GSP27motik_1u:2142_1": "te / tādṛśāś ca te 'tipūtayaś cātiśayena pūtigandhāś ca / rāgādigataḥ pūtiḥ / arthād dharṣāmarṣau jñeyau / rogapakṣe tu prasiddhārtha",
    "GSP27motik_1u:2142_2": "eva //MT_1,30.12 //",
    "GSP27motik_1u:2143": "kathaṃ ca vīravairāgnau patatāpi na dahyate / pāvake pārateneva rasena rasaśālinā //MU_1,30.13//",
    "GSP27motik_1u:2144": "kṣatriyajātitvād iyam uktiḥ / pāratena rasena pāratākhyena rasena //MT_1,30.13//",
    "GSP27motik_1u:2145": "tarhi vyavahāram eva mā kurv ity / atrāha",
    "GSP27motik_1u:2146": "yasmāt kila jagaty asmin vyavahārakriyāṃ vinā / na sthitiḥ sambhavaty abdhau patitasyājalā yathā //MU_1,30.14//",
    "GSP27motik_1u:2147": "sthitiḥ avasthānam //MT_1,30.14//",
    "GSP27motik_1u:2148": "rāgadveṣavinirmuktā sukhaduḥkhavivarjitā / kṛśānor dāhahīneva śikhā nāstīha satkriyā //MU_1,30.15//",
    "GSP27motik_1u:2149": "spaṣṭam //MT_1,30.15//",
    "GSP27motik_1u:2150": "manomananamāninyāḥ satāpābhuvanatraye / kṣayayuktiṃ vinā nāsti brūta tām alam uttamāḥ //MU_1,30.16//",
    "GSP27motik_1u:2151_0": "satāpam ā samantād / bhuvanatrayaṃ / tasmin / manomananamāninyāḥ kṣayayuktiṃ vinā nāsti / tāpanivārakam iti śeṣaḥ / ataḥ",
    "GSP27motik_1u:2151_1": "he uttamāḥ / yūyaṃ tāṃ kṣayayuktiṃ / brūta kathayatety arthaḥ / ābhuvanatrayam ity atra āṅśabdo 'bhivyāpakatve samasyate /",
    "GSP27motik_1u:2151_2": "ānagaram itivat //MT_1,30.16 //",
    "GSP27motik_1u:2152": "vyavahāravato yuktyā duḥkhaṃ nāyāti me yayā / atha vāvyavahārasya brūta tāṃ gatim uttamāḥ //MU_1,30.17//",
    "GSP27motik_1u:2153": "avyavahārasya vyavahārarahitasya / gatiṃ yuktim //MT_1,30.17//",
    "GSP27motik_1u:2154": "tat kathaṃ kena vā kiṃ vā kṛtam uttamacetasā / pūrvaṃ yenaiti viśrāmam paramam pāvanam manaḥ //MU_1,30.18//",
    "GSP27motik_1u:2155": "kenottamacetasā pūrvaṃ tat kiṃ kṛtaṃ kathaṃ vā kṛtaṃ / tat kim mameti śeṣaḥ / yena mama manaḥ pāvanaṃ sat paramaṃ viśrāmam eti //MT_1,30.18//",
    "GSP27motik_1u:2156": "yathā jānāsi bhagavaṃs tathā mohanivṛttaye / brūhi me sādhavo yena yūyaṃ nirduḥkhatāṃ gatāḥ //MU_1,30.19//",
    "GSP27motik_1u:2157": "nanu katham ahaṃ vaktuṃ śaknomīty atrāha sādhava iti //MT_1,30.19//",
    "GSP27motik_1u:2158": "atha vā tādṛśī brahman yuktir yadi na vidyate / na yuktim mama vā kaścid vidyamānām api sphuṭam //MU_1,30.20//",
    "GSP27motik_1u:2159": "svayaṃ caiva na cāpnomi tāṃ viśrāntim anuttamām / tad ahaṃ tyaktasarveho nirahaṅkāratāṃ gataḥ //MU_1,30.21//",
    "GSP27motik_1u:2160": "na bhokṣye na pibāmy ambu nāham paridadhe 'mbaram / karomi nāhaṃ vyāpāraṃ snānadānāśanādikam //MU_1,30.22//",
    "GSP27motik_1u:2161_0": "he brahmann / atha vā yadi tādṛśī yuktir na vidyate / vidyamānām api yuktiṃ kaścin mama na / brūyād iti śeṣaḥ / svayaṃ ca",
    "GSP27motik_1u:2161_1": "tāṃ viśrāntiṃ yathātathālabdhayā yuktyā kṛtaṃ viśrāmam / atijāḍyān nāpnomi / tadāhaṃ nirahaṅkāratāṃ gato 'ta eva tyaktasarvehaḥ",
    "GSP27motik_1u:2161_2": "san / na bhokṣye / tilakam //MT_1,30.20-22 //",
    "GSP27motik_1u:2162": "na ca tiṣṭhāmi kāryeṣu sampatsv āpaddaśāsu ca / na kiñcid api vāñchāmi dehatyāgād ṛte mune //MU_1,30.23//",
    "GSP27motik_1u:2163": "spaṣṭam //MT_1,30.23//",
    "GSP27motik_1u:2164": "kevalaṃ vigatāśaṅko nirmamo gatamatsaraḥ / maunam eveha tiṣṭhāmi lipikarmasv ivārpitaḥ //MU_1,30.24//",
    "GSP27motik_1u:2165": "spaṣṭam //MT_1,30.24//",
    "GSP27motik_1u:2166": "atha krameṇa santyajya saśvāsocchvāsasaṃvidam / sanniveśaṃ tyajāmīmam anarthaṃ dehanāmakam //MU_1,30.25//",
    "GSP27motik_1u:2167": "śvāsaś cocchvāsaś ca / tau śvāsocchvāsau / tābhyāṃ saha vartate iti saśvāsocchvāsā / tādṛśī saṃvit / tāṃ / sanniveśaṃ saṃsthānam //MT_1,30.25//",
    "GSP27motik_1u:2168": "nanu samatāviṣayatvena svasambandhitayā sthitasya dehasya tyāgaḥ kathaṃ sidhyatīty / atrāha",
    "GSP27motik_1u:2169": "nāham asya na me dehaḥ śāmyāmy asnehadīpavat / sarvam eva parityajya tyajāmīdaṃ kalevaram //MU_1,30.26//",
    "GSP27motik_1u:2170": "spaṣṭam //MT_1,30.26//",
    "GSP27motik_1u:2171": "sargāntaślokena śrīrāmavākyam upasaṃharati",
    "GSP27motik_1u:2172": "ity uktavān amalaśītakarābhirāmo rāmo mahattaravivekavikāsicetāḥ / tūṣṇīm babhūva purato mahatāṃ ghanānāṃ kekāravaśramavaśād iva nīlakaṇṭhaḥ //MU_1,30.27//",
    "GSP27motik_1u:2173": "nīlakaṇṭhaḥ mayūraḥ / iti śivam //MT_1,30.27//",
    "GSP27motik_1u:2174": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe triṃśaḥ sargaḥ // 1,30 //",
    "GSP27motik_1u:2175": "śrīvālmīkiḥ śrībharadvājam prati kathayati",
    "GSP27motik_1u:2176": "vadaty evam manomohavinivṛttikaraṃ vacaḥ / rāme rājīvapattrākṣe tasmin rājakumārake //MU_1,31.1//",
    "GSP27motik_1u:2177": "sarve babhūvus tatrasthā vismayotphullalocanāḥ / dhṛtāmbarā deharuhair giraḥ śrotum ivodgataiḥ //MU_1,31.2//",
    "GSP27motik_1u:2178": "virāmavāsanāpāstasamastabhavavāsanāḥ / muhūrtam amṛtāmbhodhivīcīvilulitā iva //MU_1,31.3//",
    "GSP27motik_1u:2179_0": "deharuhaiḥ romabhiḥ / dhṛtāmbarāḥ dhṛtavastrāḥ / romakañcukānvitāḥ ity arthaḥ / deharuhaiḥ kathambhūtair iva / giraḥ śrīrāmagiraḥ",
    "GSP27motik_1u:2179_1": "śrotum udgataiḥ utthitair iva / virāmavāsanayā nivṛttivāsanayā / apāstāḥ tyaktāḥ / samastāḥ bhavavāsanāḥ yaiḥ / te vilulitāḥ",
    "GSP27motik_1u:2179_2": "cañcalīkṛtāḥ //MT_1,31.1-3 //",
    "GSP27motik_1u:2180": "tā giro rāmabhadrasya tasya citrārpitair iva / saṃśrutāḥ śṛṇukair antar ānandaparipīvaraiḥ //MU_1,31.4//",
    "GSP27motik_1u:2181": "śṛṇukaiḥ śrotṛbhiḥ //MT_1,31.4//",
    "GSP27motik_1u:2182": "śṛṇukān eva viśeṣeṇa kathayati",
    "GSP27motik_1u:2183": "vasiṣṭhaviśvāmitrādyair munibhiḥ saṃsadi sthitaiḥ / jayantaghṛṣṭipramukhair mantribhir mantrakovidaiḥ //MU_1,31.5//",
    "GSP27motik_1u:2184": "spaṣṭam //MT_1,31.5//",
    "GSP27motik_1u:2185": "nṛpair daśarathaprakhyaiḥ pauraiḥ pāraśavādibhiḥ / sāmantai rājaputraiś ca brāhmaṇair brahmavādibhiḥ //MU_1,31.6//",
    "GSP27motik_1u:2186": "spaṣṭam //MT_1,31.6//",
    "GSP27motik_1u:2187": "tathā bhṛtyair amātyaiś ca pañjarasthaiś ca pakṣibhiḥ / krīḍāmṛgair gataspandais turaṅgair gatacarvaṇaiḥ //MU_1,31.7//",
    "GSP27motik_1u:2188": "gatacarvaṇaiḥ tyaktabhojanaiḥ //MT_1,31.7//",
    "GSP27motik_1u:2189": "kausalyāpramukhaiś caiva nijavātāyanasthitaiḥ / saṃśāntabhūṣaṇārāvair aspandair vanitāgaṇaiḥ //MU_1,31.8//",
    "GSP27motik_1u:2190": "spaṣṭam //MT_1,31.8//",
    "GSP27motik_1u:2191": "udyānavallīnilayair viṭaṅkanilayair api / akṣubdhapakṣatatibhir vihagair viratāravaiḥ //MU_1,31.9//",
    "GSP27motik_1u:2192": "siddhair nabhaścaraiś caiva tathā gandharvakinnaraiḥ / nāradavyāsapulahapramukhair munipuṅgavaiḥ //MU_1,31.10//",
    "GSP27motik_1u:2193": "spaṣṭam //MT_1,31.9-10//",
    "GSP27motik_1u:2194": "anyaiś ca devadeveśavidyādharamahoragaiḥ / rāmasya tā vicitrārthā mahodārā giraḥ śrutāḥ //MU_1,31.11//",
    "GSP27motik_1u:2195": "spaṣṭam //MT_1,31.11//",
    "GSP27motik_1u:2196": "atha tūṣṇīṃ sthitavati rāme rājīvalocane / tasmin raghukulākāśaśaśāṅkasamasundare //MU_1,31.12//",
    "GSP27motik_1u:2197": "sādhuvādagirā sārdhaṃ siddhasārthasamīritā / vitānakasamā vyomnaḥ puṣpavṛṣṭiḥ papāta ha //MU_1,31.13//",
    "GSP27motik_1u:2198": "spaṣṭaṃ //MT_1,31.12-13//",
    "GSP27motik_1u:2199": "puṣpavṛṣṭiṃ viśinaṣṭi",
    "GSP27motik_1u:2200": "mandārakośaviśrāntabhramaradvandvanādinī / madirāmodasaundaryamuditonmadamānavā //MU_1,31.14//",
    "GSP27motik_1u:2201": "spaṣṭam //MT_1,31.14//",
    "GSP27motik_1u:2202": "vyomavātavinunneva tārakāṇām paramparā / patiteva dharāpīṭhaṃ svargastrīhasitacchaṭā //MU_1,31.15//",
    "GSP27motik_1u:2203": "spaṣṭam //MT_1,31.15//",
    "GSP27motik_1u:2204": "vṛṣṭiṣv ekaśaranmeghalavāvalir iva cyutā / haiyaṅgavīnapiṇḍānām īriteva paramparā //MU_1,31.16//",
    "GSP27motik_1u:2205": "vṛṣṭiṣu vṛṣṭyantaḥ //MT_1,31.16//",
    "GSP27motik_1u:2206": "himavṛṣṭir ivodārā muktāhāracayopamā / aindavīraśmimāleva kṣīrormīṇām ivātatiḥ //MU_1,31.17//",
    "GSP27motik_1u:2207": "spaṣṭam//MT_1,31.17//",
    "GSP27motik_1u:2208": "kiñjalkāmodavalitā bhramadbhṛṅgakadambakā / sītkāragāyadāmodamadhurāniladolitā //MU_1,31.18//",
    "GSP27motik_1u:2209": "sītkāreti śabdānukaraṇam //MT_1,31.18//",
    "GSP27motik_1u:2210": "prabhramatketakavyūhā prasaratkairavotkarā / prapatatkundavalayā valatkuvalayālayā //MU_1,31.19//",
    "GSP27motik_1u:2211": "spaṣṭam //MT_1,31.19//",
    "GSP27motik_1u:2212": "āpūritāṅganārāmagṛhacchādanacatvarā / udgrīvapuravāstavyavaranārīvilokitā //MU_1,31.20//",
    "GSP27motik_1u:2213": "aṅganāni cārāmāś ca gṛhacchādanāni ca catvarāṇi ca / tāni āpūritāni aṅganādīni yayā / sā / darśanotsuko hi udgrīvo bhavati //MT_1,31.20//",
    "GSP27motik_1u:2214": "nirabhrotpalasaṅkāśavyomavṛṣṭir anākulā / adṛṣṭapūrvā sarvasya janasya janitasmayā //MU_1,31.21//",
    "GSP27motik_1u:2215": "spaṣṭam //MT_1,31.21//",
    "GSP27motik_1u:2216": "adṛṣṭapūrvasiddhaughakarotkarasamīritā / sā muhūrtacaturbhāge puṣpavṛṣṭiḥ papāta ha //MU_1,31.22//",
    "GSP27motik_1u:2217": "ha iti nipātaḥ pādapūraṇārthaḥ //MT_1,31.22//",
    "GSP27motik_1u:2218": "āpūritasabhāloke śānte kusumavarṣaṇe / imān siddhagaṇālāpāñ śuśruvus te sabhāgatāḥ //MU_1,31.23//",
    "GSP27motik_1u:2219": "spaṣṭam //MT_1,31.23//",
    "GSP27motik_1u:2220": "siddhagira eva kathayati",
    "GSP27motik_1u:2221": "ākalpaṃ siddhasenāsu bhramadbhir abhito divam / apūrvam adya tv asmābhiḥ śrutaṃ śrutirasāyanam //MU_1,31.24//",
    "GSP27motik_1u:2222": "śrutau karṇe / rasāyanam amṛtam //MT_1,31.24//",
    "GSP27motik_1u:2223": "yad anena kilodāram uktaṃ raghukulendunā / vītarāgatayā tad dhi vākpater apy agocaram //MU_1,31.25//",
    "GSP27motik_1u:2224": "spaṣṭam //MT_1,31.25//",
    "GSP27motik_1u:2225": "aho vata mahat puṇyam adyāsmābhir idaṃ śrutam / vaco rāmamukhodbhūtam amṛtāhlādakaṃ dhiyaḥ //MU_1,31.26//",
    "GSP27motik_1u:2226": "spaṣṭam //MT_1,31.26//",
    "GSP27motik_1u:2227": "sargāntaślokaṃ kathayati",
    "GSP27motik_1u:2228": "upaśamāmṛtasundaram ādarād adhigatottamatāpadam eṣa yat / kathitavān ucitaṃ raghunandanaḥ sapadi tena vayam pratibodhitāḥ //MU_1,31.27//",
    "GSP27motik_1u:2229": "pratibodhitāḥ jñānayuktāḥ sampāditāḥ / iti śivam //MT_1,31.27//",
    "GSP27motik_1u:2230": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekatriṃśaḥ sargaḥ // 1,31 //",
    "GSP27motik_1u:2231": "siddhā eva parasparaṃ kathayanti",
    "GSP27motik_1u:2232": "pāvanasyāsya vacasaḥ proktasya raghuketunā / nirṇayaṃ śrotum ucitaṃ vakṣyamāṇam maharṣibhiḥ //MU_1,32.1//",
    "GSP27motik_1u:2233": "nāradavyāsapulahapramukhā munipuṅgavāḥ / āgacchatāśv avighnena sarva eva maharṣayaḥ //MU_1,32.2//",
    "GSP27motik_1u:2234": "patāmaḥ paritaḥ puṇyām etāṃ dāśarathīṃ sabhām / nīrandhrakanakāmbhojām padminīm iva ṣaṭpadāḥ //MU_1,32.3//",
    "GSP27motik_1u:2235": "spaṣṭam //MT_1,32.1-3//",
    "GSP27motik_1u:2236": "śrīvālmīkiḥ śrībharadvājam prati kathayati",
    "GSP27motik_1u:2237": "ity uktvā sā samastaiva vyomāvāsanivāsinī / tām papāta sabhāṃ tatra divyā muniparamparā //MU_1,32.4//",
    "GSP27motik_1u:2238": "vyomni yaḥ āvāsaḥ / tatra nivasatīti tādṛśī //MT_1,32.4//",
    "GSP27motik_1u:2239": "muniparamparāṃ viśinaṣṭi",
    "GSP27motik_1u:2240": "agrasthitamarutpṛṣṭharaṇadvīṇamunīśvarā / payaḥpīnaghanaśyāmavyāsamecakitāmbarā //MU_1,32.5//",
    "GSP27motik_1u:2241": "agre sthitāḥ marutaḥ yasyāṃ / sā / tādṛśī cāsau pṛṣṭhe ca raṇadvīṇāḥ munīśvarāḥ yasyāṃ / sā / tādṛśī //MT_1,32.5//",
    "GSP27motik_1u:2242": "bhṛgvaṅgiraḥpulastyādimunināyakamaṇḍitā / cyavanoddālakośīraśaralomādipālitā //MU_1,32.6//",
    "GSP27motik_1u:2243": "spaṣṭam //MT_1,32.6//",
    "GSP27motik_1u:2244": "parasparaparāmarśād duḥsaṃsthānamṛgājinā / lolākṣamālāvalayā sukamaṇḍaludhāriṇī //MU_1,32.7//",
    "GSP27motik_1u:2245": "parāmarśāt saṅghaṭṭāt //MT_1,32.7//",
    "GSP27motik_1u:2246": "tārāvalir ivānyonyakṛtaśobhātiśāyinī / kausumī vṛṣṭir anyeva dvitīyevārkamaṇḍalī //MU_1,32.8//",
    "GSP27motik_1u:2247": "spaṣṭam //MT_1,32.8//",
    "GSP27motik_1u:2248": "tārājāla ivāmbhodo vyāso hy atra vyarājata / tāraugha iva śītāṃśur nārado 'tra vyarājata //MU_1,32.9//",
    "GSP27motik_1u:2249": "spaṣṭam //MT_1,32.9//",
    "GSP27motik_1u:2250": "deveṣv iva svarādhīśaḥ pulastyo 'tra vyarājata / āditya iva devānām aṅgirāś ca vyarājata //MU_1,32.10//",
    "GSP27motik_1u:2251": "spaṣṭam //MT_1,32.10//",
    "GSP27motik_1u:2252": "athāsyāṃ siddhasenāyām patantyāṃ nabhaso rasāt / uttasthau munisampūrṇā tadā dāśarathī sabhā //MU_1,32.11//",
    "GSP27motik_1u:2253": "spaṣṭam //MT_1,32.11//",
    "GSP27motik_1u:2254": "miśrībhūtā virejus te nabhaścaramahīcarāḥ / parasparavṛtāṅgābhā bhāsayanto diśo daśa //MU_1,32.12//",
    "GSP27motik_1u:2255": "parasparaṃ vṛtā aṅgānām ābhā yaiḥ / te //MT_1,32.12//",
    "GSP27motik_1u:2256": "nabhaścaramahīcarān viśinaṣṭi",
    "GSP27motik_1u:2257": "veṇughaṇṭāvṛtakarā līlākamaladhāriṇaḥ / dūrvāṅkurākrāntaśikhāḥ sacuḍāmaṇimūrdhajāḥ //MU_1,32.13//",
    "GSP27motik_1u:2258": "spaṣṭam //MT_1,32.13//",
    "GSP27motik_1u:2259": "jaṭākaṭaprakapilā maulimālitamastakāḥ / prakoṣṭhagākṣavalayā māṇikyavalayānvitāḥ //MU_1,32.14//",
    "GSP27motik_1u:2260": "jaṭākaṭapreṇa jaṭāsamūhena / kapilāḥ //MT_1,32.14//",
    "GSP27motik_1u:2261": "cīravalkalasaṃvītāḥ srakkauśeyāvaluṇṭhitāḥ / vilolamekhalāpāśāś calanmuktākalāpinaḥ //MU_1,32.15//",
    "GSP27motik_1u:2262": "spaṣṭam //MT_1,32.15//",
    "GSP27motik_1u:2263": "vasiṣṭhaviśvāmitrau tān pūjayām āsatuḥ kṣaṇāt / arghyaiḥ pādyair vacobhiś ca nabhaścaramahāgaṇān //MU_1,32.16//",
    "GSP27motik_1u:2264": "spaṣṭam //MT_1,32.16//",
    "GSP27motik_1u:2265": "sarvācāreṇa siddhaugham pūjayām āsa bhūpatiḥ / siddhaugho bhūpatiṃ caiva kuśalapraśnavārtayā //MU_1,32.17//",
    "GSP27motik_1u:2266": "spaṣṭam //MT_1,32.17//",
    "GSP27motik_1u:2267": "tais taiḥ praṇayasaṃrambhair anyo'nyam prāptasatkriyāḥ / upāviśan viṣṭareṣu nabhaścaramahīcarāḥ //MU_1,32.18//",
    "GSP27motik_1u:2268": "praṇayasaṃrambhaiḥ snehasaṃrambhaiḥ //MT_1,32.18//",
    "GSP27motik_1u:2269": "vacobhiḥ puṣpavarṣeṇa sādhuvādena cābhitaḥ / rāmaṃ tam pūjayām āsuḥ puraḥ praṇatam āsthitam //MU_1,32.19//",
    "GSP27motik_1u:2270": "spaṣṭam //MT_1,32.19//",
    "GSP27motik_1u:2271": "āsāṃ cakre ca tatrāsau rājalakṣmyā virājitaḥ / viśvāmitro vasiṣṭhaś ca vāmadevaś ca mantriṇaḥ //MU_1,32.20//",
    "GSP27motik_1u:2272": "asau śrīrāmaḥ //MT_1,32.20//",
    "GSP27motik_1u:2273": "nārado devaputraś ca vyāsaś ca munipuṅgavaḥ / marīcir atha durvāsā munir āṅgirasas tathā //MU_1,32.21//",
    "GSP27motik_1u:2274": "spaṣṭam //MT_1,32.21//",
    "GSP27motik_1u:2275": "kratuḥ pulastyaḥ pulahaḥ śaralomā munīśvaraḥ / vātsyāyano bharadvājo vālmīkir munipuṅgavaḥ //MU_1,32.22//",
    "GSP27motik_1u:2276": "spaṣṭam //MT_1,32.22//",
    "GSP27motik_1u:2277": "uddālaka ṛcīkaś ca śaryātiś cyavanas tathā / ūṣmapāś ca ghṛtārciś ca śāluḍir vāluḍis tathā //MU_1,32.23//",
    "GSP27motik_1u:2278": "spaṣṭam //MT_1,32.23//",
    "GSP27motik_1u:2279": "ete cānye ca bahavo vedavedāṅgapāragāḥ / jñātajñeyā mahātmānaḥ saṃsthitās tatra nāyakāḥ //MU_1,32.24//",
    "GSP27motik_1u:2280": "nāyakāḥ śreṣṭhāḥ //MT_1,32.24//",
    "GSP27motik_1u:2281": "vasiṣṭhaviśvāmitrābhyāṃ saha te nāradādayaḥ / idam ūcur anūcānā rāmam ānamitānanam //MU_1,32.25//",
    "GSP27motik_1u:2282": "anūcānāḥ sāṅgavedajñāḥ //MT_1,32.25//",
    "GSP27motik_1u:2283": "aho vata kumāreṇa kalyāṇaguṇaśālinī / vāg uktā paramodāravirāgarasagarbhiṇī //MU_1,32.26//",
    "GSP27motik_1u:2284": "spaṣṭam //MT_1,32.26//",
    "GSP27motik_1u:2285": "pariniṣṭhitavākyārthasubodham ucitaṃ sphuṭam / udāram priyacaryārham avihvalam aviplutam //MU_1,32.27//",
    "GSP27motik_1u:2286": "abhivyaktapadaṃ caiva niṣṭhaṃ spaṣṭaṃ ca tuṣṭimat / karoti rāghavaproktaṃ vacaḥ kasya na vismayam //MU_1,32.28//",
    "GSP27motik_1u:2287_0": "pariniṣṭhitaḥ ākāṅkṣārahitaḥ / vākyārthaḥ yasmin / tat pariniṣṭhitavākyārthaṃ / tādṛśam ca tat subodhaṃ ca tat / sphuṭam",
    "GSP27motik_1u:2287_1": "prakaṭārtham / priyacaryām priyavyavahāram arhatīti tādṛśam / avihvalaṃ vyākulatārahitam / aviplutaṃ kenāpi bādhitum aśakyam /",
    "GSP27motik_1u:2287_2": "tuṣṭimat śrotuḥ tuṣṭikāritvena tuṣṭimat //MT_1,32.27-28 //",
    "GSP27motik_1u:2288": "śatād ekatamasyaiva sarvodāracamatkṛteḥ / īpsitārthārpaṇaikāntadakṣā bhavati bhāratī //MU_1,32.29//",
    "GSP27motik_1u:2289": "sarvebhyaḥ udārā udbhaṭā / camatkṛtiḥ camatkāro / yasya / tādṛśasya / na tu sarve etādṛśāḥ bhavantīti bhāvaḥ //MT_1,32.29//",
    "GSP27motik_1u:2290": "śrīrāmam prati kathayati",
    "GSP27motik_1u:2291": "kumāra tvāṃ vinā kasya vivekaphalaśālinī / evaṃ vikāsam āyāti prajñā vanalatā yathā //MU_1,32.30//",
    "GSP27motik_1u:2292": "spaṣṭam //MT_1,32.30//",
    "GSP27motik_1u:2293": "prajñādīpaśikhā yasya rāmasyeva hṛdi sthitā / prajvalaty alam ālokakāriṇī sa pumān smṛtaḥ //MU_1,32.31//",
    "GSP27motik_1u:2294": "spaṣṭam //MT_1,32.31//",
    "GSP27motik_1u:2295": "raktamāṃsāsthiyantrāṇi bahūny atitatāni ca / padārthān apakarṣanti nāsti teṣu sacetanam //MU_1,32.32//",
    "GSP27motik_1u:2296_0": "atitatāni bahūni raktamāṃsāsthiyantrāṇi dehaniṣṭhāḥ puruṣā iti yāvat / santi kathambhūtāni / padārthān apakarṣanti jāḍyena",
    "GSP27motik_1u:2296_1": "jetṝṇi / kiṃ tu teṣu kiñcid api raktamāṃsāsthiyantram sacetanaṃ vicārayuktaṃ / nāsti / kaścid api puruṣaḥ sacetano nāstīty",
    "GSP27motik_1u:2296_2": "arthaḥ //MT_1,32.32 //",
    "GSP27motik_1u:2297": "janmamṛtyujarāduḥkham anuyānti punaḥ punaḥ / vimṛśanti na saṃsārapaśavaḥ parimohitāḥ //MU_1,32.33//",
    "GSP27motik_1u:2298": "vimṛśantīty atrāpi janmamṛtyujarāduḥkham ity etad eva karma / saṃsārapaśavaḥ ajñāninaḥ //MT_1,32.33//",
    "GSP27motik_1u:2299": "kathañcit kvacid evaiko dṛśyate vimalāśayaḥ / pūrvāparavicārārho yathāyam arisūdanaḥ //MU_1,32.34//",
    "GSP27motik_1u:2300": "pūrvāparavicārārhaḥ samyagvicārayogyaḥ //MT_1,32.34//",
    "GSP27motik_1u:2301": "anuttamacamatkāraphalāḥ subhagamūrtayaḥ / bhavyā hi viralā loke sahakāradrumā iva //MU_1,32.35//",
    "GSP27motik_1u:2302": "bhavyāḥ vivekayuktāḥ //MT_1,32.35//",
    "GSP27motik_1u:2303": "samyagdṛṣṭir jagajjātau svavivekacamatkṛtiḥ / asmin bhavyamatāv antar iyam anyeva dṛśyate //MU_1,32.36//",
    "GSP27motik_1u:2304_0": "asmābhiḥ / bhavyamatau asmin garbharūpe śrīrāme / samyagdṛṣṭiḥ samyagdṛṣṭisvarūpā / iyaṃ svavivekacamatkṛtiḥ ātmavivekacamatkāraḥ /",
    "GSP27motik_1u:2304_1": "jagajjātau jagatsthitau / anyā iva navīnā iva / dṛśyate //MT_1,32.36 //",
    "GSP27motik_1u:2305": "sulabhāḥ subhagā lokāḥ phalapallavaśālinaḥ / jāyante taravo deśe na tu candanapādapāḥ //MU_1,32.37//",
    "GSP27motik_1u:2306": "subhagāḥ ākāramātreṇa manoharāḥ //MT_1,32.37//",
    "GSP27motik_1u:2307": "vṛkṣāḥ prativane santi satyaṃ suphalapallavāḥ / na tv apūrvacamatkāro lavaṅgaḥ sulabhaḥ sadā //MU_1,32.38//",
    "GSP27motik_1u:2308": "spaṣṭam //MT_1,32.38//",
    "GSP27motik_1u:2309": "jyotsneva śītā śaśinaḥ sutaror iva mañjarī / puṣpād āmodalekheva dṛṣṭā rāmāc camatkṛtiḥ //MU_1,32.39//",
    "GSP27motik_1u:2310": "camatkṛtiḥ vairāgyarūpety arthaḥ //MT_1,32.39//",
    "GSP27motik_1u:2311": "asmād uddāmadaurātmyadaivanirmāṇanirmiteḥ / dvijendrā dagdhasaṃsārāt sāro hy atyantadurlabhaḥ //MU_1,32.40//",
    "GSP27motik_1u:2312_0": "he dvijendrāḥ / dagdhasaṃsārāt kathambhūtāt / atyantavaiṣamyakāritvena uddāmadaurātmyaṃ yad daivaṃ vidhiḥ / tasya yat nirmāṇaṃ",
    "GSP27motik_1u:2312_1": "racanaṃ / tataḥ nirmitiḥ sampattir / yasya / saḥ / tādṛśāt / nirmāṇanirmityoḥ sāmānyaviśeṣabhāvena bhedo draṣṭavyaḥ / atra",
    "GSP27motik_1u:2312_2": "vairāgyotkarṣāt daivam prati asūyā na yukteti nānyathā śaṅkitavyam //MT_1,32.40 //",
    "GSP27motik_1u:2313": "yatante sārasamprāptau ye yaśonidhayo dhiyā / dhanyā dhuri satāṃ gaṇyās tā eva puruṣottamāḥ //MU_1,32.41//",
    "GSP27motik_1u:2314": "spaṣṭam //MT_1,32.41//",
    "GSP27motik_1u:2315": "na rāmeṇa samo 'stīha triṣu lokeṣu kaścana / vivekavān udārātmā mahātmā ceti no matiḥ //MU_1,32.42//",
    "GSP27motik_1u:2316": "spaṣṭam //MT_1,32.42//",
    "GSP27motik_1u:2317": "sargāntaślokena vairāgyaprakaraṇaṃ samāpayati",
    "GSP27motik_1u:2318": "sakalalokacamatkṛtikāriṇo 'py abhimataṃ yadi rāghavacetasaḥ / phalati no tad ime vayam eva hi sphuṭataram munayo hatabuddhayaḥ //MU_1,32.43//",
    "GSP27motik_1u:2319": "abhimataṃ samanantaroktasya praśnasyottaram / iti śivam //MT_1,32.43//",
    "GSP27motik_1u:2320": "iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvātriṃśaḥ sargaḥ // 1,32 //",
    "GSP27motik_1u:2321": "śrotṝṇām bhāvanāveśasatkṛtasvāntaśālinām *",
    "GSP27motik_1u:2322": "vairāgyākhyaprakaraṇavyākhyā satphaladāstv iyam ** 15 **",
    "GSP27motik_1u:2323": "yacchaktyāveśavaśataḥ sāmarthyaṃ kāryagocaram *",
    "GSP27motik_1u:2324": "bhāvānām astu yatno 'yaṃ tatkāryatvena niścitaḥ ** 16 **",
    "GSP27motik_1u:2325": "vāsanābījarāgākhyadrumonmūlanapaṇḍitaḥ *",
    "GSP27motik_1u:2326": "vairāgyākhyaḥ payaḥpūraḥ sphuratān mama mānase ** 17 **",
    "GSP27motik_1u:2327": "iti śivam //",
    "GSP27motik_1u:2328_0": "iti śrīkāśmīramaṇḍalāntarvartyārādhyapādamahāmāheśvaravaiḍūryakaṇṭhātmajaśrīmadavatārakaṇṭhaputraśrībhāskarakaṇṭhaviracitāyāṃ",
    "GSP27motik_1u:2328_1": "śrīmokṣopāyaṭīkāyāṃ vairāgyākhyam prakaraṇaṃ samāptam //"
}