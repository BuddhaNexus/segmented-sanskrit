{
  "GSP33samkaubh_u:0": "Śaṃkara (attrib.): Kaṭhopaniṣadbhāṣya",
  "GSP33samkaubh_u:1": "kāṭhakopaniṣat",
  "GSP33samkaubh_u:2": "oṃ saha nāv avatu / saha nau bhunaktu / saha vīryaṃ karavāvahai // tejasvi nāvadhītamastu mā vidviṣāvahai // oṃ śāntiḥ śāntiḥ śāntiḥ //",
  "GSP33samkaubh_u:3": "oṃ namo bhagavate vaivasvatāya mṛtyave brahmavidyācāryāya naciketase ca /",
  "GSP33samkaubh_u:4_0": "atha kāṭhakopaniṣadvallīnāṃ sukhārthaprabodhanārtham alpagranthā vṛttir ārabhyate /",
  "GSP33samkaubh_u:4_1": "sader dhātor viśaraṇagatyavasād anārthasyopanipūrvasya kvippratyayāntasya rūpam idam",
  "GSP33samkaubh_u:4_2": "upaniṣad iti / upaniṣacchabdena ca vyācikhyāsitagranthapratipādyavedyavastuviṣayā",
  "GSP33samkaubh_u:4_3": "vidyocyate / kena punar arthayogenopaniṣacchabdena vidyocyata ity ucyate / ye mumukṣavo",
  "GSP33samkaubh_u:4_4": "dṛṣṭānuśravikaviṣayavitṛṣṇāḥ santa upaniṣacchabdavācyāṃ vakṣyamāṇalakṣaṇāṃ vidyām",
  "GSP33samkaubh_u:4_5": "upasadyopagamya tanniṣṭhatayā niścayena śīlayanti teṣām avidyādeḥ saṃsārabijasya",
  "GSP33samkaubh_u:4_6": "viśaraṇād dhiṃsanād vināśanād ity anenārthayogena vidyopaniṣad ity ucyate / tathā",
  "GSP33samkaubh_u:4_7": "ca vakṣyati “nicāyya taṃ mṛtyumukhāt pramucyate” (KaU 3.15)",
  "GSP33samkaubh_u:5": "iti / pūrvoktaviśeṣaṇān vā mumukṣūn paraṃ brahma gamayatīti brahmagamayitṛtvena yogād brahmavidyopaniṣat / tathā ca vakṣyati “brahmaprāpto virajo 'bhūd vimṛtyuḥ” (KaU 3.18)",
  "GSP33samkaubh_u:6_0": "iti / lokādir brahmajajño yo 'gnis tadviṣayāyā vidyāyā dvitīyena vareṇa prārthyamānāyāḥ",
  "GSP33samkaubh_u:6_1": "svargalokaphalaprāptihetutvena garbhavāsajanmajarādyupadravavṛndasya lokāntare paunaḥpunyena",
  "GSP33samkaubh_u:6_2": "pravṛttasyāvasādayitṛtvena śaithilyāpādanena dhātvarthayogād agnividyāpy upaniṣad",
  "GSP33samkaubh_u:6_3": "ity ucyate / tathā ca vakṣyati “svargalokā amṛtatvaṃ bhajante” (KaU 1.13)",
  "GSP33samkaubh_u:7": "ity ādi / nanu copaniṣacchabdenādhyetāro grantham apy abhilapanti / upaniṣadam adhīmaha upaniṣadam adhyāpayāma iti ca / naiṣa doṣaḥ,",
  "GSP33samkaubh_u:8_0": "avidyādisaṃsārahetuviśaraṇādeḥ sadi dhātvarthasya granthamātre 'sambhavād vidyāyāṃ",
  "GSP33samkaubh_u:8_1": "ca sambhavāt / granthasyāpi tādarthyena tacchabdatvopapatter āyur vai dhṛtam ity",
  "GSP33samkaubh_u:8_2": "ādivat / tasmād vidyāyāṃ mukhyayā vṛttyopaniṣacchabdo vartate,",
  "GSP33samkaubh_u:9_0": "granthe tu bhaktyeti / evam upaniṣannirvacanenaiva viśiṣṭo 'dhikārī vidyāyām uktaḥ /",
  "GSP33samkaubh_u:9_1": "viṣayaś ca viśiṣṭa ukto vidyāyāḥ paraṃ brahma pratyagātmabhūtam / prayojanaṃ cāsyā",
  "GSP33samkaubh_u:9_2": "upaniṣada ātyantikī saṃsāranivṛttir brahmaprāptilakṣaṇā / sambandhaś caivaṃ bhūtaprayojanenoktaḥ /",
  "GSP33samkaubh_u:9_3": "ato yathoktādhikāriviṣayaprayojanasambandhāyā vidyāyāḥ karatalanyastāmalakavat prakāśakatvena",
  "GSP33samkaubh_u:9_4": "viśiṣṭādhikāriviṣayaprayojanasambandhā etā vallyo bhavantīti / atas tā yathāpratibhānaṃ vyācakṣmahe /",
  "GSP33samkaubh_u:10": "oṃ",
  "GSP33samkaubh_u:11": "uśan ha vai vājaśravasaḥ sarvavedasaṃ dadau /",
  "GSP33samkaubh_u:12": "tasya ha naciketā nāma putra āsa // KaU_1.1/1,1.1 //",
  "GSP33samkaubh_u:13": "tatrākhyāyikā vidyāstutyarthā / uśan kāmayamāno ha vā iti vṛttārthasmaraṇārthau nipātau / vājamannaṃ taddānādinimittaṃ śravo yaśo yasya sa vājaśravā,",
  "GSP33samkaubh_u:14": "rūḍhito vā,",
  "GSP33samkaubh_u:15_0": "tasyāpatyaṃ vājaśravasaḥ / sa kila viśvajitā sarvamedheneje tatphalaṃ kāmayamānaḥ /",
  "GSP33samkaubh_u:15_1": "tasmin kratau sarvavedasaṃ sarvasvaṃ dhanaṃ dadau dattavān / tasya yajamānasya ha",
  "GSP33samkaubh_u:15_2": "naciketā nāma putraḥ kilāsa babhūva // KaUBh_1.1/1,1.1 //",
  "GSP33samkaubh_u:16": "taṃ ha kumāraṃ santaṃ dakṣiṇāsu nīyamānāsu śraddhāviveśa so 'manyata // KaU_1.2/1,1.2 //",
  "GSP33samkaubh_u:17_0": "taṃ ha naciketasaṃ kumāraṃ prathamavayasaṃ santam aprāptajananaśaktiṃ bālam eva śraddhāstikyabuddhiḥ",
  "GSP33samkaubh_u:17_1": "pitur hitakāmaprayuktaviveśa praviṣṭavatī / kasmin kāla ity āha -- ṛtvigbhyaḥ sadasyebhyaś",
  "GSP33samkaubh_u:17_2": "ca dakṣiṇāsu nīyamānāsu vibhāgenopanīyamānāsu dakṣiṇārthāsu goṣu,",
  "GSP33samkaubh_u:18": "sa āviṣṭaśraddho naciketā amanyata // KaUBh_1.2/1,1.2 //",
  "GSP33samkaubh_u:19": "pītodakā jagdhatṛṇā dugdhadohā nirindriyāḥ /",
  "GSP33samkaubh_u:20": "anandā nāma te lokāstānsa gacchati tā dadat // KaU_1.3/1,1.3 //",
  "GSP33samkaubh_u:21_0": "katham ity ucyate -- pītodakā ity ādinā dakṣiṇārthā gāvo viśeṣyante / pītam udakaṃ",
  "GSP33samkaubh_u:21_1": "yābhis tāḥ pītodakāḥ / jagdhaṃ bhakṣitaṃ tṛṇaṃ yābhis tā jagdhatṛṇāḥ / dugdho dohaḥ",
  "GSP33samkaubh_u:21_2": "kṣīrākhyo yāsāṃ tā dugdhadohāḥ / nirindriyā prajananāsamarthā jīrṇā niṣphalā gāva",
  "GSP33samkaubh_u:21_3": "ity arthaḥ / yās tā evambhūtā gā ṛtvigbhyo dakṣiṇābuddhyā dadatprayacchannanandā",
  "GSP33samkaubh_u:21_4": "anānandā asukhā nāmety etad ye te lokās tān sa yajamāno gacchati // KaUBh_1.3/1,1.3 //",
  "GSP33samkaubh_u:22": "sa hovāca pitaraṃ tata kasmai māṃ dāsyasīti /",
  "GSP33samkaubh_u:23": "dvitīyaṃ tṛtīyaṃ taṃ hovāca mṛtyave tvā dadāmīti // KaU_1.4/1,1.4 //",
  "GSP33samkaubh_u:24_0": "tad evaṃ kratvasampattinimittaṃ pitur aniṣṭaṃ phalaṃ mayā putreṇa satā nivāraṇīyam",
  "GSP33samkaubh_u:24_1": "ātmapradānenāpi kratusampattiṃ kṛtvā ity evaṃ matvā pitaram upagamya sa hovāca pitaram",
  "GSP33samkaubh_u:24_2": "-- he tata tāta kasmā ṛtvigviśeṣāya dakṣiṇārthaṃ māṃ dāsyasīti prayacchasīty etat /",
  "GSP33samkaubh_u:24_3": "evam uktena pitropekṣyamāṇo 'pi dvitīyaṃ tṛtiyam apy uvāca kasmai māṃ dāsyasi kasmai",
  "GSP33samkaubh_u:24_4": "māṃ dāsyasīti / nāyaṃ kumārasvabhāva iti kruddhaḥ san pitā taṃ ha putraṃ kilovāca",
  "GSP33samkaubh_u:24_5": "mṛtyave vaivasvatāya tvā tvāṃ dadāmīti // KaUBh_1.4/1,1.4 //",
  "GSP33samkaubh_u:25": "bahūnām emi prathamo bahūnām emi madhyamaḥ /",
  "GSP33samkaubh_u:26": "kiṃ svid yamasya kartavyaṃ yan mayādya kariṣyati // KaU_1.5/1,1.5 //",
  "GSP33samkaubh_u:27_0": "sa evam uktaḥ putra ekānte paridevayāñ cakāra / katham ity ucyate -- bahūnāṃ śiṣyāṇāṃ",
  "GSP33samkaubh_u:27_1": "putrāṇāṃ vā emi gacchāmi prathamaḥ sanmukhyayā śiṣyādivṛttyety arthaḥ / madhyamānāṃ",
  "GSP33samkaubh_u:27_2": "ca bahūnāṃ madhyamo madhyamayaiva vṛttyaimi / nādhamayā kadācid api / tam evaṃ viśiṣṭaguṇam",
  "GSP33samkaubh_u:27_3": "api putraṃ māṃ “mṛtyave tvā dadāmi” (KaU 1.4)",
  "GSP33samkaubh_u:28": "ity uktavān pitā / sa kiṃ svid yamasya kartavyaṃ prayojanaṃ mayā prattena kariṣyati yatkartavyam adya?",
  "GSP33samkaubh_u:29": "nūnaṃ prayojanam anapekṣyaiva krodhavaśād uktavān pitā / tathāpi tatpitur vaco mṛṣā mā bhūditi // KaUBh_1.5/1,1.5 //",
  "GSP33samkaubh_u:30": "evaṃ matvā paridevanāpūrvakam āha pitaraṃ śokāviṣṭa kiṃ vā mayoktam iti --",
  "GSP33samkaubh_u:31": "anupaśya yathā pūrve pratipaśya tathāpare /",
  "GSP33samkaubh_u:32": "sasyam iva martyaḥ pacyate sasyam ivājāyate punaḥ // KaU_1.6/1,1.6 //",
  "GSP33samkaubh_u:33_0": "anupaśyālocaya vibhāvayānukrameṇa yathā yena prakāreṇa vṛtāḥ pūrve 'tikrāntāḥ pitṛpitāmahādayas",
  "GSP33samkaubh_u:33_1": "tava / tān dṛṣṭrvā ca teṣāṃ vṛttam āsthātum arhasi / vartamānāś cāpare sādhavo yathā",
  "GSP33samkaubh_u:33_2": "vartante tāṃś ca tathā pratipaśyālocaya / na ca teṣāṃ mṛṣākaraṇaṃ vṛttaṃ vartamānaṃ",
  "GSP33samkaubh_u:33_3": "vāsti / tadviparītam asatāṃ ca vṛttaṃ mṛṣākaraṇam / na ca mṛṣābhūtaṃ kṛtvā kaścid",
  "GSP33samkaubh_u:33_4": "ajarāmaro bhavati / yataḥ sasyam iva martyo manuṣyaḥ pacyate jīrṇo mriyate,",
  "GSP33samkaubh_u:34": "mṛtvā ca sasyam ivājāyata āvirbhavati punar evam anitye jīvaloke kiṃ mṛṣākaraṇena / pālayātmanaḥ satyam / preṣaya māṃ yamāyety abhiprāyaḥ // KaUBh_1.6/1,1.6 //",
  "GSP33samkaubh_u:35": "vaiśvānaraḥ praviśati atithir brāhmaṇo gṛhān /",
  "GSP33samkaubh_u:36": "tasyaitāṃ śāntiṃ kurvanti hara vaivasvatodakam // KaU_1.7/1,1.7 //",
  "GSP33samkaubh_u:37_0": "sa evam uktaḥ pitātmanaḥ satyatāyai preṣayāmāsa / sa ca yamabhavanaṃ gatvā tistro",
  "GSP33samkaubh_u:37_1": "rātrīr uvāsa yame proṣite / proṣyāgataṃ yamam amātyā bhāryā vā ūcur bodhayanto vaiśvānaro",
  "GSP33samkaubh_u:37_2": "'gnir eva sākṣāt praviśaty atithiḥ san brāhmaṇo gṛhān dahann iva / tasya dāhaṃ śamayanta",
  "GSP33samkaubh_u:37_3": "ivāgner etāṃ pādyāsanādidānalakṣaṇāṃ śāntiṃ kurvanti santo 'tither yataḥ,",
  "GSP33samkaubh_u:38": "ato harāhara he vaivasvatodakaṃ naciketase pādyārtham / yataś cākaraṇepratyavāyaḥ śrūyate // KaUBh_1.7/1,1.7 //",
  "GSP33samkaubh_u:39": "āśāpratīkṣe saṃgataṃ sūnṛtāṃ ca iṣṭāpūrte putrapaśūṃś ca sarvān /",
  "GSP33samkaubh_u:40": "etad vṛṅkte puruṣasyālpamedhaso yasyānaśnan vasati brāhmaṇo gṛhe // KaU_1.8/1,1.8 //",
  "GSP33samkaubh_u:41": "āśāpratīkṣa anirjñātaprāpyeṣṭārthaprārthanā āśā,",
  "GSP33samkaubh_u:42": "nirjñātaprāpyārthapratīkṣaṇaṃ pratīkṣā,",
  "GSP33samkaubh_u:43": "ta āśāpratīkṣe / saṅgataṃ satsaṃyogajaṃ phalam,",
  "GSP33samkaubh_u:44": "sūnṛtāṃ ca sūnṛtā hi priyā vāktannimittajaṃ ca / iṣṭāpūrte iṣṭaṃ yāgajaṃ phalam,",
  "GSP33samkaubh_u:45": "pūrtam ārāmādi kriyājaṃ phalam / putrapaśūṃś ca putrāṃś ca sarvān etat sarvaṃ yathoktaṃ vṛṅkte varjayati vināśayatīty etat,",
  "GSP33samkaubh_u:46": "puruṣasyālpamedhaso 'lpaprajñasya / yasyānaśnannabhuñjāno brāhmaṇo gṛhe vasati / tasmād anupekṣaṇīyaḥ sarvāvasthāsv apy atithir ity arthaḥ // KaUBh_1.8/1,1.8 //",
  "GSP33samkaubh_u:47": "tisro rātrīr yad avatsīr gṛhe me anaśnan brahmann atithir namasyaḥ /",
  "GSP33samkaubh_u:48": "namas te 'stu brahman svasti me 'stu tasmāt prati trīn varān vṛṇīṣva // KaU_1.9/1,1.9 //",
  "GSP33samkaubh_u:49": "evam ukto mṛtyur uvāca naciketasam upagamya pūjāpuraḥsaram / tistro rātrīr yad yasmād avātsīr uṣitavānasi gṛhe me mamānaśnan he brahmann atithiḥ san namasyo namaskārārhaś ca,",
  "GSP33samkaubh_u:50_0": "tasmān namaste tubhyam astu bhavatu / he brahman svasti bhadraṃ me 'stu / tasmād",
  "GSP33samkaubh_u:50_1": "bhavato 'naśanena madgṛhavāsanimittād doṣāt / tatprāptyupaśamena yady api bhavad",
  "GSP33samkaubh_u:50_2": "anugraheṇa sarvaṃ mama svasti syāt tathāpi tvadadhikasamprasādanārtham anaśanenoṣitām",
  "GSP33samkaubh_u:50_3": "ekaikāṃ rātriṃ prati trīn varān vṛṇīṣv ābhipretārthaviśeṣān prārthayasva mattaḥ // KaUBh_1.9/1,1.9 //",
  "GSP33samkaubh_u:51": "śāntasaṅkalpaḥ sumanā yathā syād vītamanyur gautamo mābhi mṛtyo /",
  "GSP33samkaubh_u:52": "tvatprasṛṣṭaṃ mābhivadet pratīta etat trayāṇāṃ prathamaṃ varaṃ vṛṇe // KaU_1.10/1,1.10 //",
  "GSP33samkaubh_u:53": "naciketās tv āha -- yadi ditsur varān śāntasaṅkalpa upaśāntaḥ saṅkalpo yasya māṃ prati,",
  "GSP33samkaubh_u:54": "yamaṃ prāpya kin nu kariṣyati mama putra iti,",
  "GSP33samkaubh_u:55": "sa śāntasaṅkalpaḥ sumanāḥ prasannamanāś ca yathā syād vītamanyur vigataroṣaś ca gautamo mama pitā mābhi māṃ prati he mṛtyo,",
  "GSP33samkaubh_u:56": "kiñ ca tvatprasṛṣṭaṃ tvayā vinirmuktaṃ preṣitaṃ gṛhaṃ prati mām abhivadet pratīto labdhasmṛtiḥ,",
  "GSP33samkaubh_u:57": "sa evāyaṃ putro mamāgata ity evaṃ pratyabhijānann ity arthaḥ / etat prayojanaṃ trayāṇāṃ varāṇāṃ prathamam ādyaṃ varaṃ vṛṇe prārthaye yatpituḥ paritoṣaṇam // KaUBh_1.10/1,1.10 //",
  "GSP33samkaubh_u:58": "yathā purastād bhavitā pratīta auddālakir āruṇir matprasṛṣṭaḥ /",
  "GSP33samkaubh_u:59": "sukhaṃ rātrīḥ śayitā vītamanyus tvāṃ dadṛśivān mṛtyumukhāt pramuktam // KaU_1.11/1,1.11 //",
  "GSP33samkaubh_u:60_0": "mṛtyur uvāca -- yathā buddhis tvayi purastāt pūrvam āsīt snehasamanvitā pitus tava",
  "GSP33samkaubh_u:60_1": "bhavitā prītisamanvitas tava pitā tathaiva pratītaḥ pratītavān sann auddālakir uddālaka evauddālakiḥ,",
  "GSP33samkaubh_u:61_0": "aruṇasyāpatyam āruṇir dvyāmuṣyāyaṇo vā matprasṛṣṭo mayānujñātaḥ sann uttarā api rātrīḥ",
  "GSP33samkaubh_u:61_1": "sukhaṃ prasannamanāḥ śayitā svaptā vītamanyur vigatamanyuś ca bhavati syāt tvāṃ putraṃ",
  "GSP33samkaubh_u:61_2": "dadṛśivān dṛṣṭavān san mṛtyumukhān mṛtyugocarāt pramuktaṃ santam // KaUBh_1.11/1,1.11 //",
  "GSP33samkaubh_u:62": "svarge loke na bhayaṃ kiṃcanāsti na tatra tvaṃ na jarayā bibheti /",
  "GSP33samkaubh_u:63": "ubhe tīrtvā aśanāyāpipāse śokātigo modate svargaloke // KaU_1.12/1,1.12 //",
  "GSP33samkaubh_u:64": "naciketā uvāca -- svarge loke rogādinimittaṃ bhayaṃ kiñcana kiñcid api nāsti / na ca tatra tvaṃ mṛtyo sahasā prabhavasi,",
  "GSP33samkaubh_u:65_0": "ato jarayā yukta iha lokavat tvatto na bibheti kaścit tatra / kiñcobha aśanāyāpipāse",
  "GSP33samkaubh_u:65_1": "tīrtvātikramya śokam atītya gacchatīti śokātigaḥ san mānasena duḥkhena varjito modate",
  "GSP33samkaubh_u:65_2": "hṛṣyati svargaloke divye // KaUBh_1.12/1,1.12 //",
  "GSP33samkaubh_u:66": "sa tvam agniṃ svargyam adhyeṣi mṛtyo prabrūhi taṃ śraddadhānāya mahyam /",
  "GSP33samkaubh_u:67": "svargalokā amṛtatvaṃ bhajanta etad dvitīyena vṛṇe vareṇa // KaU_1.13/1,1.13 //",
  "GSP33samkaubh_u:68_0": "evaṅ guṇaviśiṣṭasya svargalokasya prāptisādhanabhūtaṃ svargyam agniṃ sa tvaṃ mṛtyur",
  "GSP33samkaubh_u:68_1": "adhyeṣi smarasi jānāsīty arthaḥ / he mṛtyo yatas taṃ prabrūhi kathaya śraddadhānāya",
  "GSP33samkaubh_u:68_2": "śraddhāvate mahyaṃ svargārthine / yenāgninā citena svargalokaḥ svargo loko yeṣāṃ",
  "GSP33samkaubh_u:68_3": "te svargalokā yajamānā amṛtatvam amaraṇatāṃ devatvaṃ bhajante prāpnuvanti tad etad",
  "GSP33samkaubh_u:68_4": "agnivijñānaṃ dvitīyena vareṇa vṛṇe // KaUBh_1.13/1,1.13 //",
  "GSP33samkaubh_u:69": "pra te bravīmi tad u me nibodha svargyam agniṃ naciketaḥ prajānan /",
  "GSP33samkaubh_u:70": "anantalokāptim atho pratiṣṭhāṃ viddhi tvam etaṃ nihitaṃ guhāyām // KaU_1.14/1,1.14 //",
  "GSP33samkaubh_u:71_0": "mṛtyoḥ pratijñā iyam -- pra te tubhyaṃ prabravīmi / yat tvayā prārthitaṃ tadu me",
  "GSP33samkaubh_u:71_1": "mama vacaso nibodha budhyasvaikāgramanāḥ san svargyaṃ svargāya hitaṃ svargasādhanam",
  "GSP33samkaubh_u:71_2": "agniṃ he naciketaḥ prajānan vijñātavān sann aham ity arthaḥ / prabravīmi tan nibodheti",
  "GSP33samkaubh_u:71_3": "ca śiṣyabuddhisamādhānārthaṃ vacanam / adhunāgniṃ stauti -- anantaṃ lokāpti svargalokaphalaprāptisādhanam",
  "GSP33samkaubh_u:71_4": "ity etat / atho 'pi pratiṣṭhām āśrayaṃ jagato virāḍrūpeṇa tam etam agniṃ mayocyamānaṃ",
  "GSP33samkaubh_u:71_5": "viddhi vijānīhi tvaṃ nihitaṃ sthitaṃ guhāyāṃ viduṣāṃ buddhau niviṣṭam ity arthaḥ //",
  "GSP33samkaubh_u:71_6": "KaUBh_1.14/1,1.14 //",
  "GSP33samkaubh_u:72": "lokādim agniṃ tam uvāca tasmai yā iṣṭakā yāvatīr vā yathā vā /",
  "GSP33samkaubh_u:73": "sa cāpi tat pratyavadad yathoktam athāsya mṛtyuḥ punar āha tuṣṭaḥ // KaU_1.15/1,1.15 //",
  "GSP33samkaubh_u:74": "idaṃ śruter vacanam / lokādiṃ lokānām ādiṃ pratham aśarīritvād agniṃ taṃ prakṛtaṃ naciketasā prārthitam uvācoktavān mṛtyus tasmai naciketase / kiñ ca yā iṣṭakāś cetavyāḥ svarūpeṇa,",
  "GSP33samkaubh_u:75": "yāvatīr vā saṅkhyayā,",
  "GSP33samkaubh_u:76_0": "yathā vā ciyate 'gnir yena prakāreṇa sarvam etad uktavān ity arthaḥ / sa cāpi naciketās",
  "GSP33samkaubh_u:76_1": "tan mṛtyunoktaṃ pratyavadad yathāvat pratyayenāvadat pratyuccāritavān / athāsya pratyuccāraṇena",
  "GSP33samkaubh_u:76_2": "tuṣṭaḥ san mṛtyuḥ punar evāha varatrayavyatirekeṇānyaṃ varaṃ ditsuḥ // KaUBh_1.15/1,1.15 //",
  "GSP33samkaubh_u:77": "tam abravīt prīyamāṇo mahātmā varaṃ tavehādya dadāmi bhūyaḥ /",
  "GSP33samkaubh_u:78": "tavaiva nāmnā bhavitāyam agniḥ sṛṅkāṃ cemām anekarūpāṃ gṛhāṇa // KaU_1.16/1,1.16 //",
  "GSP33samkaubh_u:79_0": "kathaṃ taṃ naciketasam abravīt prīyamāṇaḥ śiṣyasya yogyatāṃ paśyan prīyamāṇaḥ prītim",
  "GSP33samkaubh_u:79_1": "anubhavan mahātmākṣudrabuddhir varaṃ tava caturtham iha prītinimittam adyedānīṃ dadāmi",
  "GSP33samkaubh_u:79_2": "bhūyaḥ punaḥ prayacchāmi / tavaiva naciketaso nāmnābhidhānena prasiddho bhavitā mayocyamāno",
  "GSP33samkaubh_u:79_3": "'yam agniḥ / kiñ ca sṛṅkāṃ śabdavatīṃ ratnamayīṃ mālām imām anekarūpāṃ vicitrāṃ gṛhāṇa svīkuru / yad vā,",
  "GSP33samkaubh_u:80": "sṛṅkām akutsitāṃ gatiṃ karmamayīṃ gṛhāṇa / anyad api karmavijñānam anekaphalahetutvāt svīkurvity arthaḥ // KaUBh_1.16/1,1.16 //",
  "GSP33samkaubh_u:81": "punar api karmastutim evāha --",
  "GSP33samkaubh_u:82": "triṇāciketas tribhir etya sandhiṃ trikarmakṛt tarati janmamṛtyū /",
  "GSP33samkaubh_u:83": "brahmajajñaṃ devam īḍyaṃ viditvā nicāyyemāṃ śāntim atyantam eti // KaU_1.17/1,1.17 //",
  "GSP33samkaubh_u:84_0": "triṇāciketas triḥkṛtvā nāciketo 'gniś cito yena sa triṇāciketas tadvijñānatadadhyayanatadanuṣṭhānavān",
  "GSP33samkaubh_u:84_1": "vā / tribhir mātṛpitrācāryair etya prāpya sandhiṃ sandhānaṃ sambandhaṃ mātrādyanuśāsanaṃ",
  "GSP33samkaubh_u:84_2": "yathāvat prāpyety etat / tad dhi prāmāṇyakāraṇaṃ śrutyantarād avagamyate “yathā mātṛmān",
  "GSP33samkaubh_u:84_3": "pitṛmān” (BĀU 4,1.2)",
  "GSP33samkaubh_u:85_0": "ity ādeḥ / vedasmṛtiśiṣṭair vā pratyakṣānumānāgamair vā / tebhyo hi viśuddhiḥ pratyakṣā /",
  "GSP33samkaubh_u:85_1": "trikarmakṛt ijyādhyayanadānānāṃ kartā taraty atikrāmati janmamṛtyū / kiñ ca brahmajajñaṃ",
  "GSP33samkaubh_u:85_2": "brahmaṇo hiraṇyagarbhāj jāto brahmajaḥ,",
  "GSP33samkaubh_u:86": "brahmajaś cāsau jñaś ceti brahmajajñaḥ sarvajño hy asau / taṃ devaṃ dyotanāñ jñānādiguṇavantam īḍyaṃ stutyaṃ viditvā śāstrato,",
  "GSP33samkaubh_u:87_0": "nicāyya dṛṣṭvā cātmabhāvenemāṃ svabuddhipratyakṣāṃ śāntim uparatim atyantam ety atiśayenaiti /",
  "GSP33samkaubh_u:87_1": "vairājaṃ padaṃ jñānakarmasamuccayānuṣṭhānena prāpnotīty arthaḥ // KaUBh_1.17/1,1.17 //",
  "GSP33samkaubh_u:88": "idānīm agnivijñānacayanaphalam upasaṃharati prakaraṇa ca --",
  "GSP33samkaubh_u:89": "triṇāciketas trayam etad viditvā ya evaṃ vidvāṃś cinute nāciketam /",
  "GSP33samkaubh_u:90": "sa mṛtyupāśān purataḥ praṇodya śokātigo modate svargaloke // KaU_1.18/1,1.18 //",
  "GSP33samkaubh_u:91": "triṇāciketas trayaṃ yathoktaṃ “yā iṣṭakā yāvatīrvā yathā vā” (KaU 1.15)",
  "GSP33samkaubh_u:92_0": "ity etad viditvāvagamya yaś caivam ātmarūpeṇāgniṃ vidvāṃś cinute nirvartayati nāciketam",
  "GSP33samkaubh_u:92_1": "agniṃ kratuṃ sa mṛtyupāśān adharmājñānarāgadveṣādilakṣaṇān purato 'grataḥ pūrvam",
  "GSP33samkaubh_u:92_2": "eva śarīrapātād ity arthaḥ praṇodyāpahāya śokātigo mānasair duḥkhair varjita ity",
  "GSP33samkaubh_u:92_3": "etan modate svargaloke vairāje virāḍātmasvarūpapratipattyā // KaUBh_1.18/1,1.18 //",
  "GSP33samkaubh_u:93": "eṣa te 'gnir naciketaḥ svargyo yam avṛṇīthā dvitīyena vareṇa /",
  "GSP33samkaubh_u:94": "etam agniṃ tavaiva pravakṣyanti janāsas tṛtīyaṃ varaṃ naciketo vṛṇīṣva // KaU_1.19/1,1.19 //",
  "GSP33samkaubh_u:95": "eṣa te tubhyam agnir varo he naciketaḥ,",
  "GSP33samkaubh_u:96": "svargyaḥ svargasādhano yam agniṃ varam avṛṇīthāḥ prārthitavānasi dvitīyena vareṇa,",
  "GSP33samkaubh_u:97_0": "so 'gnir varo datta ity uktopasaṃhāraḥ / kiñ caitam agniṃ tavaiva nāmnā pravakṣyanti",
  "GSP33samkaubh_u:97_1": "janāso janā ity etat / eṣa varo datto mayā caturthas tuṣṭena / tṛtīyaṃ varaṃ naciketo",
  "GSP33samkaubh_u:97_2": "vṛṇīṣva / tasmin hy adatta ṛṇavān evāham ity ābhiprāyaḥ // KaUBh_1.19/1,1.19 //",
  "GSP33samkaubh_u:98_0": "etāvad dhy atikrāntena vidhipratiṣedhārthena mantrabrāhmaṇenāvagantavyaṃ yadvaradvayasūcitaṃ",
  "GSP33samkaubh_u:98_1": "vastu nātmatattvaviṣayayāthātmyavijñānam / ato vidhipratiṣedhārthaviṣayasyātmani",
  "GSP33samkaubh_u:98_2": "kriyākārakaphalādhyāropaṇalakṣaṇasya svābhāvikasyājñānasya saṃsārabījasya nivṛttyarthaṃ",
  "GSP33samkaubh_u:98_3": "tadviparītabrahmātmaikatvavijñānaṃ kriyākārakaphalādhyāropaṇalakṣaṇaśūnyam ātyantikaniḥśreyasaprayojanaṃ",
  "GSP33samkaubh_u:98_4": "vaktavyam ity uttaro grantha ārabhyate / tam etam arthaṃ dvitīyavaraprāptyāpy akṛtārthatvaṃ",
  "GSP33samkaubh_u:98_5": "tṛtīyavaragocaram ātmajñānam antareṇa ity ākhyāyikayā prapañcayati --",
  "GSP33samkaubh_u:99": "yeyaṃ prete vicikitsā manuṣye astīty eke nāyam astīti caike /",
  "GSP33samkaubh_u:100": "etad vidyām anuśiṣṭas tvayāhaṃ varāṇām eṣa varas tṛtīyaḥ // KaU_1.20/1,1.20 //",
  "GSP33samkaubh_u:101_0": "yataḥ pūrvasmāt karmagocarāt sādhyasādhanalakṣaṇād anityād viraktasyātmajñāne 'dhikāra",
  "GSP33samkaubh_u:101_1": "iti tannindārtha putrādyupanyāsena pralobhanaṃ kriyate / naciketā uvāca “tṛtīyaṃ",
  "GSP33samkaubh_u:101_2": "varaṃ naciketo vṛṇīṣva” (KaU 1.19)",
  "GSP33samkaubh_u:102": "ity uktaḥ san -- yeyaṃ vicikitsā saṃśayaḥ prete mṛte manuṣye,",
  "GSP33samkaubh_u:103": "astīty eke 'sti śarīrendriyamanobuddhivyatirikto dehāntarasambandhyātmety eke manyante,",
  "GSP33samkaubh_u:104": "nāyam astīti caike,",
  "GSP33samkaubh_u:105_0": "nāyam evaṃvidho 'stīti caike / ataś cāsmākaṃ na pratyakṣeṇa nāpi vānumānena nirṇayavijñānam /",
  "GSP33samkaubh_u:105_1": "etad vijñānādhīno hi paraḥ puruṣārtha ity ata etad vidyāṃ vijānīyām aham anuśiṣṭo",
  "GSP33samkaubh_u:105_2": "jñāpitas tvayā / varāṇām eṣa varas tṛtīyo 'vaśiṣṭaḥ // KaUBh_1.20/1,1.20 //",
  "GSP33samkaubh_u:106": "kim ayam ekāntato niḥśreyasasādhanātmajñānārho na vety etat parīkṣaṇārtham āha --",
  "GSP33samkaubh_u:107": "devair atrāpi vicikitsitaṃ purā na hi sujñeyam aṇur eṣa dharmaḥ /",
  "GSP33samkaubh_u:108": "anyaṃ varaṃ naciketo vṛṇīṣva mā moparotsīr ati mā sṛjainam // KaU_1.21/1,1.21 //",
  "GSP33samkaubh_u:109_0": "devair apy atraitasmin vastuni vicikitsitaṃ saṃśayitaṃ purā pūrvam / na hi suvijñeyaṃ",
  "GSP33samkaubh_u:109_1": "suṣṭhu jñeyam asakṛt śrutam api prākṛtair janair yato 'ṇuḥ sūkṣma eṣa ātmākhyo dharmaḥ /",
  "GSP33samkaubh_u:109_2": "ato 'nyam asan digdhaphalaṃ varaṃ naciketo vṛṇīṣva,",
  "GSP33samkaubh_u:110": "mā moparotsīr uparodhaṃ mā kārṣīr adharmaṇam ivottamarṇaḥ / atisṛja vimuñcainaṃ varaṃ mā māṃ prati // KaUBh_1.21/1,1.21 //",
  "GSP33samkaubh_u:111": "evam ukto naciketā āha --",
  "GSP33samkaubh_u:112": "devair atrāpi vicikitsitaṃ kila tvaṃ ca mṛtyo yan na sujñeyam āttha /",
  "GSP33samkaubh_u:113": "vaktā cāsya tvādṛg anyo na labhyo nānyo varas tulya etasya kaścit // KaU_1.22/1,1.22 //",
  "GSP33samkaubh_u:114_0": "devair atrāpy etasmin vastuni vicikitsitaṃ kileti bhavata eva naḥ śrutam / tvaṃ ca",
  "GSP33samkaubh_u:114_1": "mṛtyo yady asmān na sujñeyam ātmatattvam āttha kathayasi / ataḥ paṇḍitair apy avadanīyatvād",
  "GSP33samkaubh_u:114_2": "vaktā cāsya dharmasya tvādṛk tvattulyo 'nyaḥ paṇḍitaś ca na labhyo 'nviṣyamāṇo 'py",
  "GSP33samkaubh_u:114_3": "ayaṃ tu varo niḥśreyasaprāptihetuḥ / ato nānyo varas tulyaḥ sadṛśo 'sty etasya kaścid apy,",
  "GSP33samkaubh_u:115": "anityaphalatvād anyasya sarvasyaivety abhiprāyaḥ // KaUBh_1.22/1,1.22 //",
  "GSP33samkaubh_u:116": "evam ukto 'pi punaḥ pralobhayann uvāca mṛtyuḥ --",
  "GSP33samkaubh_u:117": "śatāyuṣaḥ putrapautrān vṛṇīṣva bahūn paśūn hastihiraṇyam aśvān /",
  "GSP33samkaubh_u:118": "bhūmer mahad āyatanaṃ vṛṇīṣva svayaṃ ca jīva śarado yāvad icchasi // KaU_1.23/1,1.23 //",
  "GSP33samkaubh_u:119": "śatāyuṣaḥ śataṃ varṣāṇy āyūṃṣi yeṣāṃ tān śatāyuṣaḥ putrapautrān vṛṇīṣva / kiñ ca gavādilakṣaṇān bahūn paśūn,",
  "GSP33samkaubh_u:120": "hastihiraṇyaṃ hastī ca hiraṇyaṃ ca hastihiraṇyam,",
  "GSP33samkaubh_u:121_0": "aśvāṃś ca / kiñ ca bhūmeḥ pṛthivyā mahad vistīrṇam āyatanam āśrayaṃ maṇḍalaṃ sāmrājyaṃ",
  "GSP33samkaubh_u:121_1": "vṛṇīṣva / kiñ ca sarvam apy etad anarthakaṃ svayaṃ ced alpāyur ity ata āha -- svayaṃ",
  "GSP33samkaubh_u:121_2": "ca tvaṃ jīva dhāraya śarīraṃ samagrendriyakalāpaṃ śarado varṣāṇi yāvad icchasi jīvitum //",
  "GSP33samkaubh_u:121_3": "KaUBh_1.23/1,1.23 //",
  "GSP33samkaubh_u:122": "etat tulyaṃ yadi manyase varaṃ vṛṇīṣva vittaṃ cirajīvikāṃ ca /",
  "GSP33samkaubh_u:123": "mahābhūmau naciketas tvam edhi kāmānāṃ tvā kāmabhājaṃ karomi // KaU_1.24/1,1.24 //",
  "GSP33samkaubh_u:124_0": "etat tulyam etena yathopadiṣṭena sadṛśamanyam api yadi manyase varaṃ tam api vṛṇīṣva /",
  "GSP33samkaubh_u:124_1": "kiñ ca vittaṃ prabhūtaṃ hiraṇyaratnādi cirajīvikāṃ ca saha vittena vṛṇīṣvety etat / kiṃ bahunā,",
  "GSP33samkaubh_u:125": "mahābhūmau mahatyāṃ bhūmau rājā naciketas tvam edhi bhava / kiñ cānyat kāmānāṃ divyānāṃ mānuṣāṇāṃ ca tvā tvāṃ kāmabhājaṃ kāmabhāginaṃ kāmārhaṃ karomi,",
  "GSP33samkaubh_u:126": "satyasaṅkalapo hy ahaṃ devaḥ // KaUBh_1.24/1,1.24 //",
  "GSP33samkaubh_u:127": "ye ye kāmā durlabhā martyaloke sarvān kāmāṃś chandataḥ prārthayasva /",
  "GSP33samkaubh_u:128": "imā rāmāḥ sarathāḥ satūryā na hīdṛśā lambhanīyā manuṣyaiḥ /",
  "GSP33samkaubh_u:129": "ābhir matprattābhiḥ paricārayasva naciketo maraṇaṃ mānuprākṣīḥ // KaU_1.25/1,1.25 //",
  "GSP33samkaubh_u:130": "ye ye kāmāḥ prārthanīyā durlabhāś ca matryaloke sarvās tān kāmāñ chandata icchātaḥ prārthayasva / kiñ cemā divyā apsaraso,",
  "GSP33samkaubh_u:131": "ramayanti puruṣān iti rāmāḥ,",
  "GSP33samkaubh_u:132": "saha rathair vartanta iti sarathāḥ,",
  "GSP33samkaubh_u:133": "satūryāḥ savāditrāḥ,",
  "GSP33samkaubh_u:134": "tāś ca na hi lambhanīyāḥ prāpaṇīyā īdṛśā evaṃvidhā manuṣyair matyair asmadādiprasādam antareṇa / ābhir matprattābhir mayā pradattābhiḥ paricāriṇībhiḥ paricārayasvātmānam,",
  "GSP33samkaubh_u:135": "pādaprakṣālanādiśuśrūṣāṃ kārayātmana ity arthaḥ / naciketo,",
  "GSP33samkaubh_u:136": "maraṇaṃ maraṇasambaddhaṃ praśnaṃ prete 'sti nāstīti kākadantaparīkṣārūpaṃ mānuprākṣīr maivaṃ praṣṭum arhasi // KaUBh_1.25/1,1.25 //",
  "GSP33samkaubh_u:137": "evaṃ pralobhyamāno 'pi naciketā mahāhradavadakṣobhya āha --",
  "GSP33samkaubh_u:138": "śvobhāvā martyasya yad antakaitat sarvendriyāṇāṃ jarayanti tejaḥ /",
  "GSP33samkaubh_u:139": "api sarvaṃ jīvitam alpam eva tavaiva vāhās tava nṛtyagīte // KaU_1.26/1,1.26 //",
  "GSP33samkaubh_u:140": "śvo bhaviṣyanti na bhaviṣyanti veti sandihyamāna eva yeṣāṃ bhāvo bhavanaṃ tvayopanyastānāṃ bhogānāṃ te śvobhāvāḥ / kiñ ca matryasya manuṣyasyāntaka he mṛtyo,",
  "GSP33samkaubh_u:141_0": "yad etat sarvendriyāṇāṃ tejas taj jarayanty apakṣayanty apsaraḥprabhṛtayo bhogā anarthāyaivate",
  "GSP33samkaubh_u:141_1": "dharmavīryaprajñātejoyaśaḥprabhṛtīnāṃ kṣapayitṛtvāt / yāṃ cāpi dīrghajīvikāṃ tvaṃ",
  "GSP33samkaubh_u:141_2": "ditsasi tatrāpi śṛṇu / sarvaṃ yad brahmaṇo 'pi jīvitam āyur alpam eva,",
  "GSP33samkaubh_u:142": "kim utāsmadādidīrghajīvikā / atas tavaiva tiṣṭhantu vāhā rathādayas tathā tava nṛtyagīte ca // KaUBh_1.26/1,1.26 //",
  "GSP33samkaubh_u:143": "na vittena tarpaṇīyo manuṣyo lapsyāmahe vittam adrākṣma cet tvā /",
  "GSP33samkaubh_u:144": "jīviṣyāmo yāvad īśiṣyasi tvaṃ varas tu me varaṇīyaḥ sa eva // KaU_1.27/1,1.27 //",
  "GSP33samkaubh_u:145_0": "kiñ ca na prabhūtena vittena tarpaṇīyo manuṣyaḥ / na hi loke vittalābhaḥ kasyacit",
  "GSP33samkaubh_u:145_1": "tṛptikaro dṛṣṭaḥ / yadi nāmāsmākaṃ vittatṛṣṇā syāl lapsyāmahe prāpsyāmahe vittam",
  "GSP33samkaubh_u:145_2": "adrākṣma dṛṣṭavanto vayaṃ cet tvā tvām / jīvitam api tathaiva,",
  "GSP33samkaubh_u:146_0": "jīviṣyāmo yāvad yāmye pade tvam īśiṣyasīśiṣyase prabhuḥ syāḥ / kathaṃ hi martyas",
  "GSP33samkaubh_u:146_1": "tvayā sametyālpadhanāyur bhavet / varas tu me varaṇīyaḥ sa eva yadātmavijñānam //",
  "GSP33samkaubh_u:146_2": "KaUBh_1.27/1,1.27 //",
  "GSP33samkaubh_u:147": "ajīryatām amṛtānām upetya jīryan martyaḥ kvadhaḥsthaḥ prajānan /",
  "GSP33samkaubh_u:148": "abhidhyāyan varṇaratipramodān atidīrghe jīvite ko rameta // KaU_1.28/1,1.28 //",
  "GSP33samkaubh_u:149_0": "yataś cājīryatāṃ vayohāṇim aprāpnuvatām amṛtānāṃ sakāśam upetyopagamyātmana utkṛṣṭaṃ",
  "GSP33samkaubh_u:149_1": "prayojanāntaraṃ prāptavyaṃ tebhyaḥ prajānann upalabhamānaḥ svayaṃ tu jīryan martyo",
  "GSP33samkaubh_u:149_2": "jarāmaraṇavān kvadhaḥsthaḥ kuḥ pṛthivy adhaś cāsāv āntarikṣādilokāpekṣayā tasyāṃ",
  "GSP33samkaubh_u:149_3": "tiṣṭhatīti kvadhaḥsthaḥ san katham evam avivekibhiḥ prārthanīyaṃ putravittādyasthiraṃ",
  "GSP33samkaubh_u:149_4": "vṛṇīte / “kva tadāsthaḥ” iti vā pāṭhāntaram / asmin pakṣe caivam akṣarayojanā teṣu",
  "GSP33samkaubh_u:149_5": "putrādiṣv āsthā sthitis tātparyeṇa vartanaṃ yasya sa tadāsthaḥ,",
  "GSP33samkaubh_u:150": "tato 'dhikataraṃ puruṣārthaṃ duṣprāpam api prāpipayiṣuḥ kva tadāstho bhavet ?",
  "GSP33samkaubh_u:151_0": "na kaścit tadasārajñas tadarthī syād ity arthaḥ / sarvo hy uparyuparyeva bubhūṣati",
  "GSP33samkaubh_u:151_1": "lokas tasmān na putravittādilobhaiḥ pralobhyo 'ham / kiñ cāpsaraḥ pramukhān varṇaratipramodānanavasthitarūpatayābhidhyāyannirūpayanyathāvad",
  "GSP33samkaubh_u:151_2": "atidīrghe jīvite ko vivekī rameta // KaUBh_1.28/1,1.28 //",
  "GSP33samkaubh_u:152": "yasminn idaṃ vicikitsanti mṛtyo yat sāmparāye mahati brūhi nas tat /",
  "GSP33samkaubh_u:153": "yo 'yaṃ varo gūḍham anupraviṣṭo nānyaṃ tasmān naciketā vṛṇīte // KaU_1.29/1,1.29 //",
  "GSP33samkaubh_u:154": "iti kāṭhakopaniṣadi prathamā vallī // 1 //",
  "GSP33samkaubh_u:155": "ato vihāyānityaiḥ kāmaiḥ pralobhanaṃ yanmayā prārthitaṃ yasmin preta idaṃ vicikitsanaṃ vicikitsanty asti nāstīty evaṃ prakāram,",
  "GSP33samkaubh_u:156": "he mṛtyo,",
  "GSP33samkaubh_u:157_0": "sāmparāye paralokaviṣaye mahati mahatprayojananimitta ātmano nirṇayavijñānaṃ yat",
  "GSP33samkaubh_u:157_1": "tad brūhi kathaya no 'smabhyam / kiṃ bahunā / yo 'yaṃ prakṛta ātmaviṣayo varo gūḍhaṃ",
  "GSP33samkaubh_u:157_2": "gahanaṃ durvivecanaṃ prāpto 'nupraviṣṭaḥ,",
  "GSP33samkaubh_u:158": "tasmād varād anyam avivekibhiḥ prārthanīyam anityaviṣayaṃ varaṃ naciketā na vṛṇīte manasāpīti śruter vacanam iti // KaUBh_1.29/1,1.29 //",
  "GSP33samkaubh_u:159": "iti kaṭhavallyāṃ prathamavallībhāṣyam // 1 //",
  "GSP33samkaubh_u:160": "atha dvitīyā vallī /",
  "GSP33samkaubh_u:161": "parīkṣya śiṣyaṃ vidyāyogyatāṃ cāvagamyāha --",
  "GSP33samkaubh_u:162": "anyac chreyo 'nyad utaiva preyas te ubhe nānārthe puruṣaṃ sinītaḥ /",
  "GSP33samkaubh_u:163": "tayoḥ śreya ādadānasya sādhu bhavati hīyate 'rthād ya u preyo vṛṇīte // KaU_2.1/1,2.1 //",
  "GSP33samkaubh_u:164_0": "anyat pṛthag eva śreyo niḥśreyasaṃ tathānyad utaivāpi ca preyaḥ priyataram api te",
  "GSP33samkaubh_u:164_1": "preyaḥ śreyasy ubhe nānārthe bhinnaprayojane satī puruṣam adhikṛtaṃ varṇāśramādiviśiṣṭaṃ",
  "GSP33samkaubh_u:164_2": "sinīto badhnītas tābhyāṃ vidyāvidyābhyām ātmakartavyatayā prayujyate sarvaḥ puruṣaḥ /",
  "GSP33samkaubh_u:164_3": "śreyaḥ preyasor hy abhyudayāmṛtatvārthī puruṣaḥ pravartate / ataḥ śreyaḥ preyaḥ prayojanakartavyatayā,",
  "GSP33samkaubh_u:165_0": "tābhyāṃ buddha ity ucyate sarvaḥ puruṣaḥ / te yady apy ekaikapuruṣārthasambandhinī",
  "GSP33samkaubh_u:165_1": "vidyāvidyārūpatvād viruddhe ity anyatarāparityāgenaikena puruṣena sahānuṣṭhātum aśakyatvāt",
  "GSP33samkaubh_u:165_2": "tayor hitvāvidyārūpaṃ preyaḥ,",
  "GSP33samkaubh_u:166_0": "śreya eva kevalam ādadānasyopādānaṃ kurvataḥ sādhu śobhanaṃ śivaṃ bhavati / yas tv",
  "GSP33samkaubh_u:166_1": "adūradarśī vimūḍho hīyate viyujyate 'rthāt puruṣārthāt pāramārthikāt prayojanān nityāt",
  "GSP33samkaubh_u:166_2": "pracyavata ity arthaḥ / ko 'sau ya u preyo vṛṇīta upādatta ity etat // KaUBh_2.1/1,2.1 //",
  "GSP33samkaubh_u:167": "śreyaś ca preyaś ca manuṣyam etas tau saṃparītya vivinakti dhīraḥ /",
  "GSP33samkaubh_u:168": "śreyo hi dhīro 'bhi preyaso vṛṇīte preyo mando yogakṣemād vṛṇīte // KaU_2.2/1,2.2 //",
  "GSP33samkaubh_u:169": "yady ubhe 'pi kartuṃ svāyatte puruṣeṇa,",
  "GSP33samkaubh_u:170": "kim arthaṃ preya evādatte bāhulyena loka ity ucyate -- satyaṃ svāyatte,",
  "GSP33samkaubh_u:171": "tathāpi sādhanataḥ phalataś ca mandabuddhīnāṃ durvivekarūpe satī vyāmiśrībhūta iva manuṣyaṃ puruṣam etaḥ prāpnutaḥ śreyaś ca preyaś ca / ato haṃsa ivāmbhasaḥ payaḥ,",
  "GSP33samkaubh_u:172_0": "tau śreyaḥ preyaḥ padārthau samparītya samyak parigamya manāsālocya gurulāghavaṃ",
  "GSP33samkaubh_u:172_1": "vivinakti pṛthak karoti dhīro dhīmān / vivicya ca śreyo hi śreya evābhivṛṇīte preyaso",
  "GSP33samkaubh_u:172_2": "'bhyarhitatvāt / ko 'sau dhīraḥ / yas tu mando 'lpabuddhiḥ sa sadasadvivekāsāmarthyād",
  "GSP33samkaubh_u:172_3": "yogakṣemād yogakṣemanimitaṃ śarīrādyupacayarakṣaṇanimittam ity etat preyaḥ paśuputrādilakṣaṇaṃ",
  "GSP33samkaubh_u:172_4": "vṛṇīte // KaUBh_2.2/1,2.2 //",
  "GSP33samkaubh_u:173": "sa tvaṃ priyān priyarūpāṃś ca kāmān abhidhyāyan naciketo 'tyasrākṣīḥ /",
  "GSP33samkaubh_u:174": "naitāṃ sṛṅkāṃ vittamayīm avāpto yasyāṃ majjanti bahavo manuṣyāḥ // KaU_2.3/1,2.3 //",
  "GSP33samkaubh_u:175_0": "sa tvaṃ punaḥ punar mayā pralobhyamāno 'pi priyān putrādīn priyarūpāṃś cāpsaraḥprabhṛtilakṣaṇān",
  "GSP33samkaubh_u:175_1": "kāmān abhidhyāyaṃś cintayaṃs teṣām anityatvāsāratvādidoṣān he naciketotyastrākṣīratisṛṣṭavān",
  "GSP33samkaubh_u:175_2": "parityaktavān asyaho buddhimattā tava / naitām avāptavān asi sṛṅktāṃ sṛtiṃ kutsitāṃ",
  "GSP33samkaubh_u:175_3": "mūḍhajanapravṛttāṃ vittamayī dhanaprāyām / yasyāṃ sṛtau majjanti sīdanti bahavo 'neke",
  "GSP33samkaubh_u:175_4": "mūḍhā manuṣyāḥ // KaUBh_2.3/1,2.3 //",
  "GSP33samkaubh_u:176": "dūram ete viparīte viṣūcī avidyā yā ca vidyeti jñātā /",
  "GSP33samkaubh_u:177": "vidyābhīpsinaṃ naciketasaṃ manye na tvā kāmā bahavo 'lolupanta // KaU_2.4/1,2.4 //",
  "GSP33samkaubh_u:178": "“tayoḥ, śreya ādadanasya sādhu bhavati hīyate 'rthādya u preyo vṛṇīte” (KaU 2.1)",
  "GSP33samkaubh_u:179": "ity uktaṃ tatkasmāt ?",
  "GSP33samkaubh_u:180_0": "yato dūraṃ dūreṇa mahatāntareṇaite viparīta anyonyavyāvṛttarūpe vivekāvivekātmakatvāt",
  "GSP33samkaubh_u:180_1": "tamaḥprakāśāv iva viṣūcī viṣūcyau nānāgatī bhinnaphale saṃsāramokṣahetutvenety etat /",
  "GSP33samkaubh_u:180_2": "ke ta ity ucyate -- yā cāvidyā preyoviṣayā vidyeti ca śreyoviṣayā jñātā nirjñātāvagatā",
  "GSP33samkaubh_u:180_3": "paṇḍitais tatra vidyābhīpsinaṃ vidyārthinaṃ naciketasaṃ tvām ahaṃ manye / kasmād",
  "GSP33samkaubh_u:180_4": "yasmād avidvad buddhipralobhinaḥ kāmā apsaraḥprabhṛtayo bahavo 'pi tvā tvāṃ nālolupanta",
  "GSP33samkaubh_u:180_5": "na vicchedaṃ kṛtavantaḥ śreyomārgād ātmopabhogābhivāñchāsampādanena / ato vidyārthinaṃ",
  "GSP33samkaubh_u:180_6": "śreyobhājanaṃ manya ity abhiprāyaḥ // KaUBh_2.4/1,2.4 //",
  "GSP33samkaubh_u:181": "avidyāyām antare vartamānāḥ svayaṃ dhīrāḥ paṇḍitaṃ manyamānāḥ /",
  "GSP33samkaubh_u:182": "dandramyamāṇāḥ pariyanti mūḍhā andhenaiva nīyamānā yathāndhāḥ // KaU_2.5/1,2.5 //",
  "GSP33samkaubh_u:183": "ye tu saṃsārabhājo janā avidyāyām antare madhye ghanībhūta iva tamasi vartamānā veṣṭyamānāḥ putrapaśvāditṛṣṇāpāśaśataiḥ,",
  "GSP33samkaubh_u:184_0": "svayaṃ dhīrāḥ prajñāvantaḥ paṇḍitāḥ śāstrakuśalaś ceti manyamānās te dandramyamāṇā",
  "GSP33samkaubh_u:184_1": "atyarthaṃ kuṭilām anekarūpāṃ gatiṃ gacchanto jarāmaraṇarogādiduḥkhaiḥ pariyanti parigacchanti",
  "GSP33samkaubh_u:184_2": "mūḍhā avivekino 'ndhenaiva dṛṣṭivihīnenaiva nīyamānā viṣame pathi yathā bahavondhā",
  "GSP33samkaubh_u:184_3": "mahāntam anartham ṛcchanti tadvat // KaUBh_2.5/1,2.5 //",
  "GSP33samkaubh_u:185": "na sāmparāyaḥ pratibhāti bālaṃ pramādyantaṃ vittamohena mūḍham /",
  "GSP33samkaubh_u:186": "ayaṃ loko nāsti para iti mānī punaḥ punar vaśam āpadyate me // KaU_2.6/1,2.6 //",
  "GSP33samkaubh_u:187_0": "ata eva mūḍhatvān na sāmparāyaḥ pratibhāti / sampareyata iti sāmparāyaḥ paralokas",
  "GSP33samkaubh_u:187_1": "tatprāptiprayojanaḥ sādhanaviśeṣaḥ śāstrīyaḥ sāmparāyaḥ sa ca bālam avivekinaṃ prati",
  "GSP33samkaubh_u:187_2": "na pratibhāti na prakāśate nopatiṣṭhata ity etat / pramādyantaṃ pramādaṃ kurvantaṃ",
  "GSP33samkaubh_u:187_3": "putrapaśvādiprayojaneṣv āsaktamanasaṃ tathā vittamohena vittanimittenāvivekena mūḍhaṃ",
  "GSP33samkaubh_u:187_4": "tamasācchannam / sa tv ayam eva loko yo 'yaṃ dṛśyamānaḥ stryannapānādiviśiṣṭo nāsti",
  "GSP33samkaubh_u:187_5": "paro 'dṛṣṭo loka ity evaṃ mananaśīlo mānī punaḥ punar janitvā vaśaṃ me 'dhīnatāmāpadyate",
  "GSP33samkaubh_u:187_6": "mṛtyor mama jananamaraṇādilakṣaṇaduḥkhaprabandhārūḍha eva bhavatīty arthaḥ / prāyeṇa",
  "GSP33samkaubh_u:187_7": "hy evaṃvidha eva lokaḥ // KaUBh_2.6/1,2.6 //",
  "GSP33samkaubh_u:188": "śravaṇāyāpi bahubhir yo na labhyaḥ śṛṇvanto 'pi bahavo yaṃ na vidyuḥ /",
  "GSP33samkaubh_u:189": "āścaryo vaktā kuśalo 'sya labdhā āścaryo jñātā kuśalānuśiṣṭaḥ // KaU_2.7/1,2.7 //",
  "GSP33samkaubh_u:190_0": "yas tu śreyorthī sahasreṣu kaścid evātmavidbhavati tvad vidho yasmāc chravaṇāyāpi",
  "GSP33samkaubh_u:190_1": "śravaṇārthaṃ śrotam api yo na labhya ātmā bahubhir anekaiḥ śṛṇvanto 'pi bahavo 'neke",
  "GSP33samkaubh_u:190_2": "'nye yam ātmānaṃ na vidyur na vidanty abhāgino 'saṃskṛtātmāno na vijānīyuḥ / kiñ",
  "GSP33samkaubh_u:190_3": "cāsya vaktāpy āścaryo 'dbhutavad evānekeṣu kaścid eva bhavati / tathā śrutvāpy asyātmanaḥ",
  "GSP33samkaubh_u:190_4": "kuśalo nipuṇa evānekeṣu labdhā kaścid eva bhavati / yasmād āścaryo jñātā kaścid eva",
  "GSP33samkaubh_u:190_5": "kuśalānuśiṣṭaḥ kuśalena nipuṇenācāryeṇānuśiṣṭaḥ (saṃśikṣita ity adhyāhāryam)",
  "GSP33samkaubh_u:191": "san // KaUBh_2.7/1,2.7 //",
  "GSP33samkaubh_u:192": "na nareṇāvareṇa prokta eṣa suvijñeyo bahudhā cintyamānaḥ /",
  "GSP33samkaubh_u:193": "ananyaprokte gatir atra nāsty aṇīyān hy atarkyam aṇupramāṇāt // KaU_2.8/1,2.8 //",
  "GSP33samkaubh_u:194": "kasmāt ?",
  "GSP33samkaubh_u:195_0": "na hi nareṇa manuṣyeṇāvareṇa prokto 'vareṇa hīnena prakṛtabuddhinety etad ukta eṣa",
  "GSP33samkaubh_u:195_1": "ātmā yaṃ tvaṃ māṃ pṛcchasi / na hi suṣṭhu samyag vijñeyo vijñātuṃ śakyo yasmād bahudhāsti",
  "GSP33samkaubh_u:195_2": "nāsti kartākartā śuddho 'śuddha ity ādyanekadhā cintyamāno vādibhiḥ / kathaṃ punaḥ",
  "GSP33samkaubh_u:195_3": "suvijñeya ity ucyate -- ananyaprokte 'nanyenāpṛthag darśinācāryeṇa pratipādyabrahmātmabhūtena",
  "GSP33samkaubh_u:195_4": "prokta ukta ātmani gatir anekadhāstināstīty ādilakṣaṇā cintā gatir atrāsminn ātmani",
  "GSP33samkaubh_u:195_5": "nāsti na vidyate sarvavikalpagatipratyastamitatvād ātmanaḥ / athavā svātmabhūte 'nanyasminn",
  "GSP33samkaubh_u:195_6": "ātmani prokte 'nanyaprokte gatir atrānyāvagatir nāsti jñeyasyānyasyābhāvāt / jñānasya",
  "GSP33samkaubh_u:195_7": "hy eṣā parā niṣṭhā yad ātmaikatvavijñānam / ato 'vagantavyābhāvān na gatir atrāvaśiṣyate,",
  "GSP33samkaubh_u:196_0": "saṃsāragatir vātra nāsty ananya ātmani prokte nāntarīyakatvāt tadvijñānaphalasya",
  "GSP33samkaubh_u:196_1": "mokṣasya / athavā procyamānabrahmātmabhūtenācāryeṇānanyatayā prokta ātmany agatir",
  "GSP33samkaubh_u:196_2": "anavabodho 'parijñānam atra nāsti / bhavaty evāvagatis tadviṣayā śrotus tadananyo",
  "GSP33samkaubh_u:196_3": "'ham ity ācāryasyevety arthaḥ / evaṃ suvijñeya ātmāgamavatācāryeṇānanyatayā proktaḥ /",
  "GSP33samkaubh_u:196_4": "itarathā hy aṇīyān aṇutaro 'ṇupramāṇād api sampadyata ātmā / atarkyam atarkyaḥ svabuddhyabhyūhena",
  "GSP33samkaubh_u:196_5": "kevalena tarkeṇa / tarkyamāṇe 'ṇuparimāṇe kenacit sthāpita ātmani tato 'ṇutaram anyo 'bhyūhati,",
  "GSP33samkaubh_u:197": "tato 'py anyo 'ṇutaram,",
  "GSP33samkaubh_u:198": "iti na hi tarkasya niṣṭhā kvacid vidyate // KaUBh_2.8/1,2.8 //",
  "GSP33samkaubh_u:199": "naiṣā tarkeṇa matir āpaneyā proktānyenaiva sujñānāya preṣṭha /",
  "GSP33samkaubh_u:200": "yāṃ tvam āpaḥ satyadhṛtir batāsi tvādṛṅ no bhūyān naciketaḥ preṣṭā // KaU_2.9/1,2.9 //",
  "GSP33samkaubh_u:201": "ato 'nanyaprokta ātmany utpannā yeyam āgamapratipādyātmamatir naiṣā tarkeṇa svabuddhyābhyūhamātreṇāpaneyā na prāpaṇīyety arthaḥ / nāpanetavyā vā,",
  "GSP33samkaubh_u:202_0": "na hātavyā / tārkiko hy anāgam ajñaḥ svabuddhiparikalpitaṃ yat kiñcid eva kalpayati /",
  "GSP33samkaubh_u:202_1": "ata eva ca yeyam āgamaprabhūtā matis tārkikād anyenaivāgamābhijñenācāryeṇaiva proktā",
  "GSP33samkaubh_u:202_2": "satī sujñānāya bhavati he preṣṭha priyatama / kā punaḥ sā tarkāgamyā matir ity ucyate /",
  "GSP33samkaubh_u:202_3": "yāṃ tvaṃ matiṃ madvarapradānenāpaḥ prāptavān asi / satyā avitathaviṣayā dhṛtir yasya",
  "GSP33samkaubh_u:202_4": "tava sa tvaṃ satyadhṛtiḥ / batāsīty anukampayann āha mṛtyur naciketasaṃ vakṣyamāṇavijñānastutaye /",
  "GSP33samkaubh_u:202_5": "tvādṛk tv atulyo no 'smabhyaṃ bhūyād bhavatādbhavatvanyaḥ putraḥ śiṣyo vā praṣṭā / kīdṛk ?",
  "GSP33samkaubh_u:203": "yādṛktvaṃ he naciketaḥ praṣṭā // KaUBh_2.9/1,2.9 //",
  "GSP33samkaubh_u:204": "jānāmy ahaṃ śevadhir ity anityaṃ na hy adhruvaiḥ prāpyate hi dhruvaṃ tat /",
  "GSP33samkaubh_u:205": "tato mayā nāciketaś cito 'gnir anityair dravyaiḥ prāptavān asmi nityam // KaU_2.10/1,2.10 //",
  "GSP33samkaubh_u:206_0": "punar api tuṣṭa āha -- jānāmy ahaṃ śevadhir nidhiḥ karmaphalalakṣaṇo nidhir iva prāthyata",
  "GSP33samkaubh_u:206_1": "iti / asāv anityam anitya iti jānāmi / na hi yasmād anityair adhruvair yan nityaṃ",
  "GSP33samkaubh_u:206_2": "dhruvaṃ tatprāpyate paramātmākhyaḥ śevadhiḥ / yas tv anityasukhātmakaḥ śevadhiḥ sa",
  "GSP33samkaubh_u:206_3": "evānityair dravyaiḥ prāpyate hi yatas tatas tasmān mayā jānatāpi nityam anityasādhanaiḥ",
  "GSP33samkaubh_u:206_4": "prāpyata iti nāciketaś cito 'gnir anityair dravyaiḥ paśvādibhiḥ svargasukhasādhanabhūto",
  "GSP33samkaubh_u:206_5": "'gnir nirvartita ity arthaḥ / tenāham adhikārāpanno nityaṃ yāmyaṃ sthānaṃ svargākhyaṃ",
  "GSP33samkaubh_u:206_6": "nityam āpekṣikaṃ prāptavān asmi // KaUBh_2.10/1,2.10 //",
  "GSP33samkaubh_u:207": "kāmasya āptiṃ jagataḥ pratiṣṭhāṃ krator anantyam abhayasya pāram /",
  "GSP33samkaubh_u:208": "stomamahad urugāyaṃ pratiṣṭhāṃ dṛṣṭvā dhṛtyā dhīro naciketo 'tyasrākṣīḥ // KaU_2.11/1,2.11 //",
  "GSP33samkaubh_u:209": "tvaṃ tu kāmasyāptiṃ samāptim,",
  "GSP33samkaubh_u:210": "atraiva hi sarve kāmāḥ parisamāptāḥ,",
  "GSP33samkaubh_u:211": "jagataḥ sādhyātmādhibhūtādhidaivādeḥ pratiṣṭhāmāśrayaṃ sarvātmakatvāt,",
  "GSP33samkaubh_u:212": "krator upāsanāyāḥ phalaṃ hairaṇyagarbhapadam anantyamānantyam / abhayasya ca pāraṃ parāṃ niṣṭhām / stomaṃ stutyaṃ mahadaṇimādyaiśvaryādyanekaguṇasaṃhatam,",
  "GSP33samkaubh_u:213_0": "stomaṃ ca tanmahac ca niratiśayatvāt stomamahat / urugāyaṃ vistīrṇāṃ gatim / pratiṣṭhāṃ",
  "GSP33samkaubh_u:213_1": "sthitim ātmano 'nuttamām api dṛṣṭvā dhṛtyā dhairyeṇa dhīge dhīmān san naciketo 'tyasrākṣīḥ",
  "GSP33samkaubh_u:213_2": "param evākāṅkṣann atisṛṣṭvān asi sarvam etat saṃsārabhogajātam / aho batānuttamaguṇo",
  "GSP33samkaubh_u:213_3": "'si // KaUBh_2.11/1,2.11 //",
  "GSP33samkaubh_u:214": "taṃ durdarśaṃ gūḍham anupraviṣṭaṃ guhāhitaṃ gahvareṣṭhaṃ purāṇam /",
  "GSP33samkaubh_u:215": "adhyātmayogādhigamena devaṃ matvā dhīro harṣaśokau jahāti // KaU_2.12/1,2.12 //",
  "GSP33samkaubh_u:216": "yaṃ tvaṃ jñātum icchasy ātmānaṃ taṃ durdarśaṃ duḥkhena darśanam asyeti durdarśo 'tisūkṣmatvāt taṃ gūḍhaṃ gahanam,",
  "GSP33samkaubh_u:217_0": "anupraviṣṭaṃ prākṛtaviṣayavikāravijñānaiḥ pracchannam ity etat / guhāhitaṃ guhāyāṃ",
  "GSP33samkaubh_u:217_1": "buddhau sthitaṃ tatropalabhyamānatvāt / gahvareṣṭhaṃ gahvare viṣame 'nekānarthasaṅkaṭe",
  "GSP33samkaubh_u:217_2": "tiṣṭhatīti gahvareṣṭham / yata evaṃ gūḍham anupraviṣṭo guhāhitaś cāto gahvareṣṭho",
  "GSP33samkaubh_u:217_3": "'to durdarśaḥ / taṃ purāṇaṃ purātanam adhyātmayogādhigamena viṣayebhyaḥ pratisaṃhṛtya",
  "GSP33samkaubh_u:217_4": "cetasa ātmani samādhānam adhyātmayogas tasyādhigamas tena matvā devam ātmānaṃ dhīro",
  "GSP33samkaubh_u:217_5": "harṣaśokāv ātmana utkarṣāpakarṣayor abhāvaj jahāti // KaUBh_2.12/1,2.12 //",
  "GSP33samkaubh_u:218": "etac chrutvā saṃparigṛhya martyaḥ pravṛhya dharmyam aṇum etam āpya /",
  "GSP33samkaubh_u:219": "sa modate modanīyaṃ hi labdhvā vivṛtaṃ sadma naciketasaṃ manye // KaU_2.13/1,2.13 //",
  "GSP33samkaubh_u:220": "kiñ ca,",
  "GSP33samkaubh_u:221_0": "etad ātmatattvaṃ yad ahaṃ vakṣyāmi tac chutvācāryaprasādāt samyag ātmabhāvena parigṛhyopādāya",
  "GSP33samkaubh_u:221_1": "martyo maraṇadharmā dharmād anupetaṃ dharmyaṃ pravṛhyodyamya pṛthak kṛtya śarīrāder",
  "GSP33samkaubh_u:221_2": "aṇuṃ sūkṣmam etam ātmānam āpya prāpya sa martyo vidvān modate modanīyaṃ harṣaṇīyam",
  "GSP33samkaubh_u:221_3": "ātmānaṃ labdhvā / tad etad evaṃvidhaṃ brahma sadma bhavanaṃ naciketasaṃ tvāṃ pratyapāvṛtadvāraṃ",
  "GSP33samkaubh_u:221_4": "vivṛtam abhimukhībhūtaṃ manye,",
  "GSP33samkaubh_u:222": "mokṣārhaṃ tvāṃ manya ity abhiprāyaḥ // KaUBh_2.13/1,2.13 //",
  "GSP33samkaubh_u:223": "anyatra dharmād anyatrādharmād anyatrāsmāt kṛtākṛtāt /",
  "GSP33samkaubh_u:224": "anyatra bhūtāc ca bhavyāc ca yat tat paśyasi tad vada // KaU_2.14/1,2.14 //",
  "GSP33samkaubh_u:225": "etac chrutvā naciketāḥ punar āha -- yady ahaṃ yogyaḥ,",
  "GSP33samkaubh_u:226": "prasannaś cāsi bhagavan māṃ prati,",
  "GSP33samkaubh_u:227": "anyatra dharmāc chāstrīyād dharmānuṣṭhānāt tatphalāt tatkārakebhyaś ca pṛthag bhūtam ity arthaḥ / tathānyatrādharmād vihitākaraṇarūpāt pāpāt,",
  "GSP33samkaubh_u:228_0": "tathānyatrāsmāt kṛtākṛtāt / kṛtaṃ kāryam akṛtaṃ kāraṇam asmād anyatra / kiñ cānyatra",
  "GSP33samkaubh_u:228_1": "bhūtāc cātikrāntāt kālād bhavyāc ca bhaviṣyataś ca tathā vartamānāt / kālatrayeṇa",
  "GSP33samkaubh_u:228_2": "yan na paricchidyata ity arthaḥ / yad īdṛśaṃ vastu sarvavyavahāragocarātītaṃ paśyasi",
  "GSP33samkaubh_u:228_3": "jānāsi tadvada mahyam // KaUBh_2.14/1,2.14 //",
  "GSP33samkaubh_u:229": "sarve vedā yat padam āmananti tapāṃsi sarvāṇi ca yad vadanti /",
  "GSP33samkaubh_u:230": "yad icchanto brahmacaryaṃ caranti tat te padaṃ saṃgraheṇa bravīmy om ity etat // KaU_2.15/1,2.15 //",
  "GSP33samkaubh_u:231": "ity evaṃ pṛṣṭavate mṛtyur uvāca pṛṣṭaṃ vastu viśeṣaṇāntaraṃ ca vivakṣan -- sarve vedā yat padaṃ padanīyaṃ gamanīyam avibhāgenāvirodhenāmananti pratipādayanti,",
  "GSP33samkaubh_u:232": "tapāṃsi sarvāṇi ca yad vadanti yat prāptyarthānīty arthaḥ / yad icchanto brahmacaryaṃ gurukulavāsalakṣaṇam anyad vā brahmaprāptyarthaṃ caranti,",
  "GSP33samkaubh_u:233": "tat te tubhyaṃ padaṃ yaj jñātum icchasi saṅgraheṇa saṅkṣepato bravīmi,",
  "GSP33samkaubh_u:234": "om ity etat / tad etat padaṃ yad bubhutsitaṃ tvayā / yad etad om ity oṃ śabdavācyam oṃ śabdapratīkaṃ ca // KaUBh_2.15/1,2.15 //",
  "GSP33samkaubh_u:235": "etad dhy evākṣaraṃ brahma etad dhy evākṣaraṃ param /",
  "GSP33samkaubh_u:236": "etad dhy evākṣaraṃ jñātvā yo yad icchati tasya tat // KaU_2.16/1,2.16 //",
  "GSP33samkaubh_u:237": "ata etad dhy evākṣaraṃ brahmāparam etad dhy evākṣaraṃ paraṃ ca / tayor hi pratīkam etad akṣaram / etad dhy evākṣaraṃ jñātvopāsya brahmeti,",
  "GSP33samkaubh_u:238": "yo yad icchati paramaparaṃ vā tasya tad bhavati / paraṃ cej jñātavyam aparaṃ cet prāptavyam // KaUBh_2.16/1,2.16 //",
  "GSP33samkaubh_u:239": "etad ālambanaṃ śreṣṭham etad ālambanaṃ param /",
  "GSP33samkaubh_u:240": "etad ālambanaṃ jñātvā brahmaloke mahīyate // KaU_2.17/1,2.17 //",
  "GSP33samkaubh_u:241_0": "yata evam ata eva etad ālambanaṃ brahmaprāptyālambanānāṃ śreṣṭhaṃ praśasyatamam /",
  "GSP33samkaubh_u:241_1": "etad ālambanaṃ paramaparaṃ ca parāparabrahmaviṣayatvāt / etad ālambanaṃ jñātvā brahmaloke",
  "GSP33samkaubh_u:241_2": "mahīyate / parasmin brahmaṇy aparasmiṃś ca brahmabhūto brahmavad upāsyo bhavatīty",
  "GSP33samkaubh_u:241_3": "arthaḥ // KaUBh_2.17/1,2.17 //",
  "GSP33samkaubh_u:242": "“anyatra dharmāt” (KaU 2.15)",
  "GSP33samkaubh_u:243_0": "ity ādinā pṛṣṭasyātmano 'śeṣaviśeṣarahitasyālambanatvena pratīkatvena coṅkāro nirdiṣṭaḥ /",
  "GSP33samkaubh_u:243_1": "aparasya ca brahmaṇo mandamadhyamapratipattṝn prati // athedānīṃ tasyoṅkārālambanasyātmanaḥ",
  "GSP33samkaubh_u:243_2": "sākṣāt svarūpanirdidhārayiṣayedam ucyate --",
  "GSP33samkaubh_u:244": "na jāyate mriyate vā vipaścin nāyaṃ kutaścin na babhūva kaścit /",
  "GSP33samkaubh_u:245": "ajo nityaḥ śāśvato 'yaṃ purāṇo na hanyate hanyamāne śarīre // KaU_2.18/1,2.18 //",
  "GSP33samkaubh_u:246_0": "na jāyate notpadyate mriyate vā na mriyate cotpattimato vastuno 'nityasyānekā vikriyās",
  "GSP33samkaubh_u:246_1": "tāsām ādyante janmavināśalakṣaṇe vikriya ihātmani pratiṣidhyete prathamaṃ sarvavikriyāpratiṣedhārthaṃ",
  "GSP33samkaubh_u:246_2": "na jāyate mriyate veti / vipaścinmedhāvī,",
  "GSP33samkaubh_u:247_0": "avipariluptacaitanyasvabhāvāt / kiñ ca nāyam ātmā kutaścit kāraṇāntarād babhūva na",
  "GSP33samkaubh_u:247_1": "prabhūtaḥ / asmāc cātmano na babhūva kaścid arthāntarabhūtaḥ / ato 'yam ātmājo nityaḥ",
  "GSP33samkaubh_u:247_2": "śāśvato 'pakṣayavivarjitaḥ / yo hy aśāśvataḥ so 'pakṣīyate,",
  "GSP33samkaubh_u:248_0": "ayaṃ tu śāśvato 'ta eva purāṇaḥ purāpi nava eveti / yo hy avayavopacayadvāreṇābhinirvartyate",
  "GSP33samkaubh_u:248_1": "sa idānīṃ navo yathāṅkarādis tadviparītas tv ātmā purāṇo vṛddhivivarjita ity arthaḥ /",
  "GSP33samkaubh_u:248_2": "yata evam ato na hanyate na hiṃsyate hanyamāne śastrādibhiḥ śarīre / tatstho 'py",
  "GSP33samkaubh_u:248_3": "ākāśavad eva // KaUBh_2.18/1,2.18 //",
  "GSP33samkaubh_u:249": "hantā cen manyate hantuṃ hataś cen manyate hatam /",
  "GSP33samkaubh_u:250": "ubhau tau na vijānīto nāyaṃ hanti na hanyate // KaU_2.19/1,2.19 //",
  "GSP33samkaubh_u:251_0": "evaṃ bhūtam apy ātmānaṃ śarīramātrātmadṛṣṭir hantā ced yadi manyate cintayati hantuṃ",
  "GSP33samkaubh_u:251_1": "haniṣyāmy enam iti yo 'py anyo hataḥ so 'pi cen manyate hatam ātmānaṃ hato 'ham ity",
  "GSP33samkaubh_u:251_2": "ubhāv api tau na vijānītaḥ svam ātmānam,",
  "GSP33samkaubh_u:252_0": "yato nāyaṃ hanty avikriyatvād ātmanas tathā na hanyata ākāśavad avikriyatvād eva /",
  "GSP33samkaubh_u:252_1": "ato 'nātmajñaviṣaya eva dharmādharmādilakṣaṇaḥ saṃsāro nātmajñasya śrutiprāmāṇyānnyāyāccadharmādharmādyanupapatteḥ //",
  "GSP33samkaubh_u:252_2": "KaUBh_2.19/1,2.19 //",
  "GSP33samkaubh_u:253": "aṇor aṇīyān mahato mahīyān ātmāsya jantor nihito guhāyām /",
  "GSP33samkaubh_u:254": "tam akratuḥ paśyati vītaśoko dhātuprasādān mahimānam ātmanaḥ // KaU_2.20/1,2.20 //",
  "GSP33samkaubh_u:255_0": "kathaṃ punar ātmānaṃ jānātīty ucyate -- aṇoḥ sūkṣmād aṇīyāñ śyāmākāder aṇutaraḥ /",
  "GSP33samkaubh_u:255_1": "mahato mahatparimāṇān mahīyān mahattaraḥ pṛthivyādeḥ / aṇu mahad vā yad asti loke",
  "GSP33samkaubh_u:255_2": "vastu tat tenaivātmanā nityenātmavat sambhavati / tad ātmanā vinirmuktam asat sampadyate /",
  "GSP33samkaubh_u:255_3": "tasmād asāv evātmāṇor aṇīyān mahato mahīyān sarvanāmarūpavastūpādhikatvāt / sa cātmāsya",
  "GSP33samkaubh_u:255_4": "jantor brahmādistambaparyantasya prāṇijātasya guhāyāṃ hṛdaye nihita ātmabhṛtaḥ sthita",
  "GSP33samkaubh_u:255_5": "ity arthaḥ / tam ātmānaṃ darśanaśravaṇamananavijñānaliṅgam akratur akāmo,",
  "GSP33samkaubh_u:256_0": "dṛṣṭādṛṣṭabāhyaviṣayoparatabuddhir ity arthaḥ / yadā caivaṃ tadā mana ādīni karaṇāni",
  "GSP33samkaubh_u:256_1": "dhātavaḥ śarīrasya dhāraṇāt prasīdantīty eṣāṃ dhātūnāṃ prasādād ātmano mahimānaṃ",
  "GSP33samkaubh_u:256_2": "karmanimittavṛddhikṣayarahitaṃ paśyaty ayam aham asmīti,",
  "GSP33samkaubh_u:257": "sākṣād vijānāti / tato vītaśoko bhavati // KaUBh_2.20/1,2.20 //",
  "GSP33samkaubh_u:258": "anyathā durvijñeyo 'yam ātmā kāmibhiḥ prākṛtapuruṣaiḥ, yasmāt",
  "GSP33samkaubh_u:259": "āsīno dūraṃ vrajati śayāno yāti sarvataḥ /",
  "GSP33samkaubh_u:260": "kas taṃ madāmadaṃ devaṃ mad anyo jñātum arhati // KaU_2.21/1,2.21 //",
  "GSP33samkaubh_u:261": "āsīno 'vasthito 'cala eva san dūraṃ vrajati śayāno yāti sarvataḥ,",
  "GSP33samkaubh_u:262_0": "evam asāv ātmā devo madāmadaḥ samado 'madaś ca saharṣo 'harṣaś ca viruddhadharmavān",
  "GSP33samkaubh_u:262_1": "ato 'śakyatvāj jñātuṃ kas taṃ madāmadaṃ devaṃ madanyo jñātum arhati / asmadāder eva",
  "GSP33samkaubh_u:262_2": "sūkṣmabuddheḥ paṇḍitasya vijñeyo 'yam ātmā sthitigatinityānityādiviruddhānekadharmopādhitvād",
  "GSP33samkaubh_u:262_3": "viruddhadharmavān viśvarūpa iva cintāmaṇivat kasyacid avabhāsate / ato durvijñeyatvaṃ",
  "GSP33samkaubh_u:262_4": "darśayati kas taṃ madanyo jñātum arhatīti / karaṇānām upaśamaḥ śayanaṃ karaṇajanitasyaikadeśavijñānasyopaśamaḥ",
  "GSP33samkaubh_u:262_5": "śayānasya bhavati / yadā caivaṃ kevalasāmānyavijñānatvāt sarvato yātīva yadā viśeṣavijñānasthaḥ",
  "GSP33samkaubh_u:262_6": "svena rūpeṇa sthita eva san mana ādigatiṣu tadupādhikatvād dūraṃ vrajatīva sa cehaiva",
  "GSP33samkaubh_u:262_7": "vartate // KaUBh_2.21/1,2.21 //",
  "GSP33samkaubh_u:263": "aśarīraṃ śarīreṣu anavastheṣv avasthitam /",
  "GSP33samkaubh_u:264": "mahāntaṃ vibhum ātmānaṃ matvā dhīro na śocati // KaU_2.22/1,2.22 //",
  "GSP33samkaubh_u:265_0": "tadvijñānāc ca śokātyaya ity api darśayati -- aśarīraḥ svena rūpeṇākāśakalpa ātmā",
  "GSP33samkaubh_u:265_1": "tam aśarīraṃ śarīreṣu devapitṛmanuṣyādiśarīreṣv anavastheṣv avasthitir ahiteṣv anityeṣv",
  "GSP33samkaubh_u:265_2": "avasthitaṃ nityam avikṛtam ity etat / mahāntaṃ mahattvasyopekṣikatvasaṅkāyām āha",
  "GSP33samkaubh_u:265_3": "vibhuṃ vyāpinam ātmānam / ātmagrahaṇaṃ svato 'nanyatvapradarśanārtham / ātmaśabdaḥ",
  "GSP33samkaubh_u:265_4": "pratyagātmaviṣaya eva mukhyas tam īdṛśam ātmānaṃ matvāyam aham iti,",
  "GSP33samkaubh_u:266": "dhīro dhīmān na śocati / na hy evaṃvidhasyātmavidaḥ śokopapattiḥ // KaUBh_2.22/1,2.22 //",
  "GSP33samkaubh_u:267": "nāyam ātmā pravacanena labhyo na medhayā na bahunā śrutena /",
  "GSP33samkaubh_u:268": "yam evaiṣa vṛṇute tena labhyas tasyaiṣa ātmā vivṛṇute tanūṃ svām // KaU_2.23/1,2.23 //",
  "GSP33samkaubh_u:269": "yady api durvijñeyo 'yam ātmā tathāpy upāyena suvijñeya evety āha nāyam ātmā pravacanenānekavedasvīkaraṇena labhyo jñeyo,",
  "GSP33samkaubh_u:270": "nāpi medhayā granthārthadhāraṇaśaktyā,",
  "GSP33samkaubh_u:271_0": "na bahunā śrutena kevalena / kena tarhi labhya ity ucyate -- yam eva svātmānam eṣa",
  "GSP33samkaubh_u:271_1": "sādhako vṛṇute prārthayate tenaivātmanā varitrā svayam ātmā labhyo jñāyata ity etat /",
  "GSP33samkaubh_u:271_2": "niṣkāmaś cātmānam eva prārthayate,",
  "GSP33samkaubh_u:272_0": "ātmanaivātmā labhyata ity arthaḥ / kathaṃ labhyata ity ucyate -- tasyātmakāmasyaiṣa",
  "GSP33samkaubh_u:272_1": "ātmā vivṛṇute prakāśayati pāramārthikīṃ tanūṃ svāṃ svakīyāṃ svayāthātmyam ity arthaḥ //",
  "GSP33samkaubh_u:272_2": "KaUBh_2.23/1,2.23 //",
  "GSP33samkaubh_u:273": "nāvirato duścaritān nāśānto nāsamāhitaḥ /",
  "GSP33samkaubh_u:274": "nāśāntamānaso vāpi prajñānenainam āpnuyāt // KaU_2.24/1,2.24 //",
  "GSP33samkaubh_u:275_0": "kiñ cānyat / na duścaritāt pratiṣiddhāc chrutismṛtyavihitāt pāpakarmaṇo 'virato 'nuparataḥ /",
  "GSP33samkaubh_u:275_1": "nāpīndriyalaulyād aśānto 'nuparataḥ / nāpy asamāhito 'nekāgramanā vikṣiptacittaḥ /",
  "GSP33samkaubh_u:275_2": "samāhitacitto 'pi san samādhānaphalārthitvān nāpy aśāntamānaso vyāpṛtacitto vā /",
  "GSP33samkaubh_u:275_3": "prajñānena brahmavijñānenainaṃ prakṛtam ātmānam āpnuyāt / yas tu duścaritād virata indriyalaulyāc ca,",
  "GSP33samkaubh_u:276": "samāhitacittaḥ samādhānaphalād apy upaśāntamānasaś cācāryavān prajñānena yathoktam ātmānaṃ prāpnotīty arthaḥ // KaUBh_2.24/1,2.24 //",
  "GSP33samkaubh_u:277": "yasya brahma ca kṣatraṃ ca ubhe bhavata odanaḥ /",
  "GSP33samkaubh_u:278": "mṛtyur yasyopasecanaṃ ka itthā veda yatra saḥ // KaU_2.25/1,2.25 //",
  "GSP33samkaubh_u:279": "iti kāṭhakopaniṣadi iti dvitīyā vallī // 2 //",
  "GSP33samkaubh_u:280_0": "yas tv anevaṃ bhūtaḥ -- yasyātmano brahma ca kṣatraṃ ca brahmakṣatre sarvadharmavidhāraka",
  "GSP33samkaubh_u:280_1": "api sarvatrāṇabhūta ubha ādano 'śanaṃ bhavataḥ syātām / sarvaharo 'pi mṛtyur yasyopasecanam ivaudanasya,",
  "GSP33samkaubh_u:281": "aśanatve 'py aparyāptaḥ,",
  "GSP33samkaubh_u:282": "taṃ prākṛtabuddhir yathoktasādhanarahitaḥ san ka itthā ittham evaṃ yathoktasādhanavānivety arthaḥ / veda vijānāti yatra sa ātmeti // KaUBh_2.25/1,2.25 //",
  "GSP33samkaubh_u:283": "iti kāṭhavallyāṃ dvitīyavallībhāṣyam // 2 //",
  "GSP33samkaubh_u:284": "atha tṛtīyā vallī /",
  "GSP33samkaubh_u:285": "ṛtaṃ pibantau sukṛtasya loke guhāṃ praviṣṭau parame parārdhe /",
  "GSP33samkaubh_u:286": "chāyātapau brahmavido vadanti pañcāgnayo ye ca triṇāciketāḥ // KaU_3.1/1,3.1 //",
  "GSP33samkaubh_u:287": "ṛtaṃ pibantāvityasyā vallyāḥ sambandhaḥ / vidyāvidye nānā viruddhaphale ity upanyaste,",
  "GSP33samkaubh_u:288": "na tu saphale te yathāvan nirṇīte / tannirṇayārthā ratharūpakakalpanā,",
  "GSP33samkaubh_u:289_0": "tathā ca pratipattisaukaryam / evaṃ ca prāptṛprāpyagantṛgantavyavivekārtharatharūpakadvārā",
  "GSP33samkaubh_u:289_1": "dvāv ātmānāv upanyasyete -- ṛtaṃ satyam avaśyambhāvitvāt karmaphalaṃ pibantau / ekas",
  "GSP33samkaubh_u:289_2": "tatra karmaphalaṃ pibati bhuṅkte netaras tathāpi pātṛsambandhāt pibantāv ity ucyate",
  "GSP33samkaubh_u:289_3": "cchatrinyāyena / sukṛtasya svayaṅkṛtasya karmaṇa ṛtam iti pūrveṇa sambandhaḥ / loke",
  "GSP33samkaubh_u:289_4": "'smiñ śarīre / guhāṃ guhāyāṃ buddhau praviṣṭau / parame bāhyapuruṣākāśasaṃsthānāpekṣayā",
  "GSP33samkaubh_u:289_5": "paramam / parārdhe parasya brahmaṇo 'rdhaṃ sthānaṃ parārdhaṃ hārdākāśam / tasmin",
  "GSP33samkaubh_u:289_6": "hi paraṃ brahmopalabhyate / tatas tasmin parame parārdhe hārdākāśe praviṣṭāv ity",
  "GSP33samkaubh_u:289_7": "arthaḥ / tau ca cchāyātapāv iva vilakṣanau saṃsāritvāsaṃsāritvena brahmavido vadanti",
  "GSP33samkaubh_u:289_8": "kathayanti / na kevalam akarmiṇa eva vadanti / pañcāgnayo gṛhasthāḥ / ye ca triṇāciketāḥ,",
  "GSP33samkaubh_u:290": "triḥ kṛtvo nāciketo 'gniś cito yais te triṇāciketāḥ // KaUBh_3.1/1,3.1 //",
  "GSP33samkaubh_u:291": "yaḥ setur ījānānām akṣaraṃ brahma yat param /",
  "GSP33samkaubh_u:292": "abhayaṃ titīrṣatāṃ pāraṃ nāciketaṃ śakemahi // KaU_3.2/1,3.2 //",
  "GSP33samkaubh_u:293": "yaḥ setuḥ setur iva setur ījānānāṃ yajamānānāṃ karmiṇāṃ duḥkhasantaraṇārthatvāt / nāciketaṃ nāciketo 'gnis tam,",
  "GSP33samkaubh_u:294": "vayaṃ jñātuṃ cetuṃ ca śakemahi śaknuvantaḥ / kiñ ca yac cābhayaṃ bhayaśūnyaṃ saṃsārasya pāraṃ titīrṣatāṃ tartum icchatāṃ brahmavidāṃ yatparamāśrayam akṣaram ātmākhyaṃ brahma,",
  "GSP33samkaubh_u:295": "tac ca jñātuṃ śakemahi / parāpare brahmaṇī karmibrahmavidāśraye veditavye iti vākyārthaḥ / etayor eva hy upanyāsaḥ kṛta “ṛtaṃ pibantau” (KaU 3.1)",
  "GSP33samkaubh_u:296": "iti // KaUBh_3.2/1,3.2 //",
  "GSP33samkaubh_u:297": "ātmānaṃ rathinaṃ viddhi śarīraṃ ratham eva tu /",
  "GSP33samkaubh_u:298": "buddhiṃ tu sārathiṃ viddhi manaḥ pragraham eva ca // KaU_3.3/1,3.3 //",
  "GSP33samkaubh_u:299": "tatra ya upādhikṛtaḥ saṃsārī vidyāvidyāyor adhikṛto mokṣagamanāya saṃsāragamanāya ca,",
  "GSP33samkaubh_u:300_0": "tasya tadubhayagamane sādhano rathaḥ kalpyate / tatrātmānam ṛtapaṃ saṃsāriṇaṃ rathinaṃ",
  "GSP33samkaubh_u:300_1": "rathasvāminaṃ viddhi jānīhi / śarīraṃ ratham eva tu rathabaddhahayasthānīyair indriyair",
  "GSP33samkaubh_u:300_2": "ākṛṣyamāṇatvāc charīrasya / buddhiṃ tv adhyavasāyalakṣaṇāṃ sārathiṃ viddhi,",
  "GSP33samkaubh_u:301_0": "buddhinetṛpradhānatvāc charīrasya sārathinetṛpradhāna iva rathaḥ / sarvaṃ hi dehagataṃ",
  "GSP33samkaubh_u:301_1": "kāryaṃ buddhikartavyam eva prāyeṇa / manaḥ saṃkalpavikalpādilakṣaṇaṃ pragrahaṃ raśanāṃ",
  "GSP33samkaubh_u:301_2": "viddhi / manasā hi pragṛhītāni śrotrādīni karaṇāni pravartante raśanayevāśvāḥ // KaUBh_3.3/1,3.3 //",
  "GSP33samkaubh_u:302": "indriyāṇi hayān āhur viṣayāṃs teṣu gocarān /",
  "GSP33samkaubh_u:303": "ātmendriyamanoyuktaṃ bhoktety āhur manīṣiṇaḥ // KaU_3.4/1,3.4 //",
  "GSP33samkaubh_u:304": "indriyāṇi cakṣurādīni hayān āhū rathakalpanākuśalāḥ,",
  "GSP33samkaubh_u:305_0": "śarīrasthākarṣaṇasāmānyāt / teṣv evendriyeṣu hayatvena parikalpiteṣu gocarān mārgān",
  "GSP33samkaubh_u:305_1": "rūpādīn viṣayān viddhi / ātmendriyamanoyuktaṃ śarīrendriyamanobhiḥ sahitaṃ saṃyuktam",
  "GSP33samkaubh_u:305_2": "ātmānaṃ bhokteti saṃsārīty āhur manīṣiṇo vivekinaḥ / na hi kevalasyātmano bhoktṛtvam asti,",
  "GSP33samkaubh_u:306": "buddhyādyupādhikṛtam eva tasya bhoktṛtvam / tathā ca śrutyantaraṃ kevalasyābhotṛtvam eva darśayati “dhyāyatīva lelāyatīva” (BĀU 4,4.7)",
  "GSP33samkaubh_u:307": "ity ādi / evañ ca sati vakṣyamāṇarathakalpanayā vaiṣṇavasya padasyātmatayā pratipattir upapadyate,",
  "GSP33samkaubh_u:308": "nānyathā svabhāvān atikramāt // KaUBh_3.4/1,3.4 //",
  "GSP33samkaubh_u:309": "yas tv avijñānavān bhavaty ayuktena manasā sadā /",
  "GSP33samkaubh_u:310": "tasyendriyāṇy avaśyāni duṣṭāśvā iva sāratheḥ // KaU_3.5/1,3.5 //",
  "GSP33samkaubh_u:311": "tatraivaṃ sati yas tv avijñānavān yasya buddhyākhyaḥ sārathir avijñāno 'nipuṇo 'vivekī pravṛttau ca nivṛttau ca bhavati,",
  "GSP33samkaubh_u:312": "yathetaro rathacaryāyām ayuktenāpragṛhītenāsamāhitena manasā pragrahasthānīyena sadā yukto bhavati,",
  "GSP33samkaubh_u:313": "tasyākuśalabuddhisārather indriyāṇy aśvasthānīyāny avaśyāny aśakyanivāraṇāni duṣṭāśvā adāntāśvā ivetarasārather bhavanti // KaUBh_3.5/1,3.5 //",
  "GSP33samkaubh_u:314": "yas tu vijñānavān bhavati yuktena manasā sadā /",
  "GSP33samkaubh_u:315": "tasyendriyāṇi vaśyāni sadaśvā iva sāratheḥ // KaU_3.6/1,3.6 //",
  "GSP33samkaubh_u:316": "yas tu punaḥ pūrvoktaviparītasārathir bhavati vijñānavān pragṛhītamanāḥ samāhitacittaḥ sadā,",
  "GSP33samkaubh_u:317": "tasyāśvasthānīyānīndriyāṇi pravartayituṃ nivartayituṃ vā śakyāni vaśyāni dāntāḥ sadaśvā ivetarasāratheḥ // KaUBh_3.6/1,3.6 //",
  "GSP33samkaubh_u:318": "yas tv avijñānavān bhavaty amanaskaḥ sadāśuciḥ /",
  "GSP33samkaubh_u:319": "na sa tat padam āpnoti saṃsāraṃ cādhigacchati // KaU_3.7/1,3.7 //",
  "GSP33samkaubh_u:320_0": "tasya pūrvoktasyāvijñānavata idaṃ phalam āha -- yas tv avijñānavān bhavati / amanasko",
  "GSP33samkaubh_u:320_1": "'pragṛhītamanaskaḥ sa tata evāśuciḥ sadaiva / na sa rathī tatpūrvoktam akṣaraṃ yatparaṃ",
  "GSP33samkaubh_u:320_2": "padam āpnoti tena sārathinā / na kevalaṃ tan nāpnoti saṃsāraṃ ca janmamaraṇalakṣaṇam",
  "GSP33samkaubh_u:320_3": "adhigacchati // KaUBh_3.7/1,3.7 //",
  "GSP33samkaubh_u:321": "yas tu vijñānavān bhavati samanaskaḥ sadā śuciḥ /",
  "GSP33samkaubh_u:322": "sa tu tat padam āpnoti yasmād bhūyo na jāyate // KaU_3.8/1,3.8 //",
  "GSP33samkaubh_u:323": "yas tu dvitīyo vijñānavān vījñānavat sārathyupeto rathī vidvān ity etat / yuktamanāḥ samanaskaḥ sa tata eva sadā śuciḥ,",
  "GSP33samkaubh_u:324": "sa tu tatpadam āpnoti,",
  "GSP33samkaubh_u:325": "yasmād āptāt padād apracyutaḥ san bhūyaḥ punar na jāyate saṃsāre // KaUBh_3.8/1,3.8 //",
  "GSP33samkaubh_u:326": "vijñānasārathir yas tu manaḥ pragrahavān naraḥ /",
  "GSP33samkaubh_u:327": "so 'dhvanaḥ pāram āpnoti tad viṣṇoḥ paramaṃ padam // KaU_3.9/1,3.9 //",
  "GSP33samkaubh_u:328_0": "kiṃ tatpadam ity āha vijñānasārathir yas tu yo vivekabuddhisārathiḥ pūrvokto manaḥpragrahavān",
  "GSP33samkaubh_u:328_1": "pragṛhītamanāḥ samāhitacittaḥ sañ śucir naro vidvān so 'dhvanaḥ saṃsāragateḥ pāraṃ",
  "GSP33samkaubh_u:328_2": "param evādhigantavyam ity etad āpnoti mucyate sarvasaṃsārabandhanaiḥ / tad viṣṇor",
  "GSP33samkaubh_u:328_3": "vyāpanaśīlasya brahmaṇaḥ paramātmano vāsudevākhyasya paramaṃ prakṛṣṭaṃ padaṃ sthānam,",
  "GSP33samkaubh_u:329": "satattvaṃ ity etad yad asāv āpnoti vidvān // KaUBh_3.9/1,3.9 //",
  "GSP33samkaubh_u:330": "adhunā yatpadaṃ gantavyaṃ tasyendriyāṇi sthūlāny ārabhya sūkṣmatāratamyakrameṇa pratyagātmatayādhigamaḥ kartavya ity evam artham idam ārabhyate --",
  "GSP33samkaubh_u:331": "indriyebhyaḥ parā hy arthā arthebhyaś ca paraṃ manaḥ /",
  "GSP33samkaubh_u:332": "manasas tu parā buddhir buddher ātmā mahān paraḥ // KaU_3.10/1,3.10 //",
  "GSP33samkaubh_u:333": "sthūlāni tāvad indriyāṇi,",
  "GSP33samkaubh_u:334_0": "tāni yair arthair ātmaprakāśanāyārabdhāni tebhya indriyebhyaḥ svakāryebhyas te parā",
  "GSP33samkaubh_u:334_1": "hy arthāḥ sūkṣmā mahāntaś ca pratyagātmabhūtāś ca / tebhyo 'py arthebhyaś ca paraṃ",
  "GSP33samkaubh_u:334_2": "sūkṣmataraṃ mahatpratyagātmabhūtaṃ ca manaḥ / manaḥśabdavācyaṃ manasa ārambhakaṃ",
  "GSP33samkaubh_u:334_3": "bhūtasūkṣmaṃ saṅkalpavikalpādyārambhakatvāt / manaso 'pi parā sūkṣmatarā mahattarā",
  "GSP33samkaubh_u:334_4": "pratyagātmabhūtā ca buddhiḥ,",
  "GSP33samkaubh_u:335_0": "buddhiśabdavācyām adhyavasāyādyārambhakaṃ bhūtasūkṣmam / uddher ātmā sarvaprāṇibuddhīnāṃ",
  "GSP33samkaubh_u:335_1": "pratyagātmabhūtatvād ātmā mahān sarvamahattvād avyaktād yat prathamaṃ jātaṃ hairaṇyagarbhaṃ",
  "GSP33samkaubh_u:335_2": "tattvaṃ bodhābodhātmakaṃ mahān ātmā buddheḥ param ity ucyate // KaUBh_3.10/1,3.10 //",
  "GSP33samkaubh_u:336": "mahataḥ param avyaktam avyaktāt puruṣaḥ paraḥ /",
  "GSP33samkaubh_u:337": "puruśān na paraṃ kiṃcit sā kāṣṭhā sā parā gatiḥ // KaU_3.11/1,3.11 //",
  "GSP33samkaubh_u:338_0": "mahato 'pi paraṃ sūkṣmataraṃ pratyagātmabhūtaṃ sarvamahattaraṃ cāvyaktaṃ sarvasya",
  "GSP33samkaubh_u:338_1": "jagato bījabhūtam avyākṛtanāmarūpaṃ satattvaṃ sarvakāryakāraṇaśaktisamāhārarūpam",
  "GSP33samkaubh_u:338_2": "avyaktam avyākṛtākāśādinām avācyaṃ paramātmany otaprotabhāvena samāśritaṃ vaṭakaṇikāyām",
  "GSP33samkaubh_u:338_3": "iva vaṭavṛkṣaśaktiḥ / tasmād avyaktāt paraḥ sūkṣmataraḥ sarvakāraṇakāraṇatvāt pratyagātmatvāc ca mahāṃś ca,",
  "GSP33samkaubh_u:339": "ata eva puruṣaḥ sarvapūraṇāt / tato 'nyasya parasya prasaṅgaṃ nivārayann āha -- puruṣān na paraṃ kiñcid iti / yasmān nāsti puruṣāc cinmātrāghanāt paraṃ kiñcid api vastvantaram,",
  "GSP33samkaubh_u:340_0": "tasmāt sūkṣmatvamahattvapratyagātmatvānāṃ sā kāṣṭhā niṣṭhā paryavasānam / atra hīndriyebhya",
  "GSP33samkaubh_u:340_1": "ārabhya sūkṣmatvādi parisamāptam / ata eva ca gantṝṇāṃ sarvagatimatāṃ saṃsāriṇāṃ",
  "GSP33samkaubh_u:340_2": "sā parā prakṛṣṭā gatiḥ / “yad gatvā na nivartante” (BhG 15.6)",
  "GSP33samkaubh_u:341": "iti smṛteḥ // KaUBh_3.11/1,3.11 //",
  "GSP33samkaubh_u:342": "eṣa sarveṣu bhūteṣu gūḍho 'tmā na prakāśate /",
  "GSP33samkaubh_u:343": "dṛṣyate tv agryayā buddhyā sūkṣmayā sūkṣmadarśibhiḥ // KaU_3.12/1,3.12 //",
  "GSP33samkaubh_u:344": "nanu gatiś ced āgatyāpi bhavitavyam, kathaṃ “yasmād bhūyo na jāyate” (KaU 3.8)",
  "GSP33samkaubh_u:345_0": "iti / naiṣa doṣaḥ / sarvasya pratyagātmatvād avagatir eva gatir ity upacaryate /",
  "GSP33samkaubh_u:345_1": "pratyagātmatvañ ca darśitam indriyamanobuddhiparatvena / yo hi gantā so 'yam apratyagrūpaṃ",
  "GSP33samkaubh_u:345_2": "gacchaty anātmabhūtaṃ na vindati svarūpeṇa / tathā ca śrutiḥ -- “anadhvagā adhvasu",
  "GSP33samkaubh_u:345_3": "pārayiṣṇavaḥ” (Itihāsa-Upaniṣad 18)",
  "GSP33samkaubh_u:346_0": "ity ādyā / tathā ca darśayati pratyagātmatvaṃ sarvasya / eṣa puruṣaḥ sarveṣu brahmādistambaparyanteṣu",
  "GSP33samkaubh_u:346_1": "bhūteṣu gūḍhaḥ saṃvṛto darśanaśravaṇādikarmāvidyāmāyāc channo 'ta evātmā na prakāśata",
  "GSP33samkaubh_u:346_2": "ātmatvena kasyacit / āho 'tigambhīrā duravagāhyā vicitrā ceyaṃ māyā,",
  "GSP33samkaubh_u:347": "yad ayaṃ sarvo jantuḥ paramārthataḥ paramārthasatattvo 'py evaṃ bodhyamāno 'haṃ paramātmeti na gṛhṇāti,",
  "GSP33samkaubh_u:348_0": "anātmānaṃ dehendriyādisaṅghātam ātmano dṛśyamānam api ghaṭādivad ātmatvenāham amuṣya",
  "GSP33samkaubh_u:348_1": "putra ity anucyamāno 'pi gṛhṇāti / nūnaṃ parasyaiva māyayā momuhyamānaḥ sarvo loko",
  "GSP33samkaubh_u:348_2": "bambhramīti / tathā ca smaraṇam “nāhaṃ prakāśaḥ sarvasya yogamāyāsamāvṛtaḥ” (BhG 7.25)",
  "GSP33samkaubh_u:349": "ity ādi / nanu viruddham idam ucyate “matvā dhīro na śocati” (KaU 2.22)",
  "GSP33samkaubh_u:350": "“na prakāśate” (KaU 3.12)",
  "GSP33samkaubh_u:351": "iti ca / naitad evam / asaṃskṛtabuddher avijñeyatvān na prakāśata ity uktam / dṛśyate tu saṃskṛtayāgryayā agram ivāgryayā tayā,",
  "GSP33samkaubh_u:352_0": "ekāgratayopetayety etat sūkṣmayā sūkṣmavastunirūpaṇaparayā / kaiḥ / sūkṣmadarśibhir",
  "GSP33samkaubh_u:352_1": "indriyebhyaḥ parā hy arthā ity ādiprakāreṇa sūkṣmatāpāramparyadarśanena paraṃ sūkṣmaṃ",
  "GSP33samkaubh_u:352_2": "draṣṭuṃ śīlaṃ yeṣāṃ te sūkṣmadarśinas taiḥ sūkṣmadarśibhiḥ paṇḍitair ity etat //",
  "GSP33samkaubh_u:352_3": "KaUBh_3.12/1,3.12 //",
  "GSP33samkaubh_u:353": "yacched vāṅmanasī prājñas tad yacchej jñāna ātmani /",
  "GSP33samkaubh_u:354": "jñānam ātmani mahati niyacchet tad yacchec chānta ātmani // KaU_3.13/1,3.13 //",
  "GSP33samkaubh_u:355": "tatpratipattyupāyam āha yacchen niyacched upasaṃharet prājño vivekī / kim?",
  "GSP33samkaubh_u:356": "vāgvācam / vāgatropalakṣaṇārthā sarveṣām indriyāṇām / kva?",
  "GSP33samkaubh_u:357_0": "manasī / manasi chāndasaṃ dairghyam / tac ca mano yacchej jñāne prakāśasvarūpe buddhāv",
  "GSP33samkaubh_u:357_1": "ātmani / buddhir hi mana ādikaraṇānyāpnotīty ātmā pratyak ca teṣām / jñānaṃ buddhim",
  "GSP33samkaubh_u:357_2": "ātmani mahati prathamaje niyacchet / prathamajavat svacchasvabhāvakam ātmano vijñānam",
  "GSP33samkaubh_u:357_3": "āpādayed ity arthaḥ / tañ ca mahāntam ātmānaṃ yacchec chānte sarvaviśeṣapratyastamitarūpe",
  "GSP33samkaubh_u:357_4": "'vikriye sarvāntare sarvabuddhipratyayasākṣiṇi mukhya ātmani // KaUBh_3.13/1,3.13 //",
  "GSP33samkaubh_u:358": "uttiṣṭhata jāgrata prāpya varān nibodhata /",
  "GSP33samkaubh_u:359": "kṣurasya dhārā niśitā duratyayā durgaṃ pathas tat kavayo vadanti // KaU_3.14/1,3.14 //",
  "GSP33samkaubh_u:360_0": "evaṃ puruṣa ātmani sarvaṃ pravilāpya nāmarūpakarmatrayaṃ yan mithyājñānavijṛmbhitaṃ",
  "GSP33samkaubh_u:360_1": "kriyākārakaphalalakṣaṇaṃ svātmayāthātmyajñānena marīcyudakarajjusarpagaganamalānīva",
  "GSP33samkaubh_u:360_2": "marīcirajjugaganasvarūpadarśanenaiva svasthaḥ praśāntaḥ kṛtakṛtyo bhavati yataḥ,",
  "GSP33samkaubh_u:361": "atas taddarśanārtham anādyāprasuptā uttiṣṭhata he jantavaḥ,",
  "GSP33samkaubh_u:362": "ātmajñānābhimukhā bhavata,",
  "GSP33samkaubh_u:363": "jāgratājñānanidrāyā ghorarūpāyāḥ sarvānarthabījabhūtāyāḥ kṣayaṃ kuruta / katham / prāpyopagamya varān prakṛṣṭān ācāryāṃs tattvavidaḥ,",
  "GSP33samkaubh_u:364_0": "tadupadiṣṭaṃ sarvāntaram ātmānam aham asmīti nibodhatāvagacchata / na hy upekṣatavyam",
  "GSP33samkaubh_u:364_1": "iti śrutir anukampayāha mātṛvat / atisūkṣmabuddhiviṣayatvāj jñeyasya / kim iva sūkṣmabuddhir",
  "GSP33samkaubh_u:364_2": "ity ucyate / kṣurasya dhārāgraṃ niśitā tīkṣṇīkṛtā duratyayā duḥkhenātyayo yasyāḥ",
  "GSP33samkaubh_u:364_3": "sā duratyayā / yathā sā padbhyāṃ durgamanīyā tathā durgaṃ duḥsampādyam ity etat pathaḥ",
  "GSP33samkaubh_u:364_4": "panthānaṃ tat taṃ jñānalakṣaṇaṃ mārgaṃ kavayo medhāvino vadanti / jñeyasyātisūkṣmatvāt",
  "GSP33samkaubh_u:364_5": "tadviṣayasya jñānamārgasya duḥsampādyatvaṃ vadantīty abhiprāyaḥ // KaUBh_3.14/1,3.14 //",
  "GSP33samkaubh_u:365_0": "tatkatham atisūkṣmatvaṃ jñeyasyety ucyate / sthūlā tāvad iyaṃ medinī śabdasparśarūparasagandhopacitā",
  "GSP33samkaubh_u:365_1": "sarvendriyaviṣayabhūtā tathā śarīram / tatraikaikaguṇāpakarṣeṇa gandhādīnāṃ sūkṣmatvamahattvaviśuddhatvanityatvāditāratamyaṃ",
  "GSP33samkaubh_u:365_2": "dṛṣṭamabādiṣu yāvad ākāśam iti / te gandhādayaḥ sarva eva sthūlatvād vikārāḥ śabdāntā",
  "GSP33samkaubh_u:365_3": "yatra na santi kim u tasya sūkṣmatvādiniratiśayatvaṃ vaktavyam ity etad darśayati śrutiḥ --",
  "GSP33samkaubh_u:366": "aśabdam asparśam arūpam avyayaṃ tathārasaṃ nityam agandhavac ca yat /",
  "GSP33samkaubh_u:367": "anādy anantaṃ mahataḥ paraṃ dhruvaṃ nicāyya tan mṛtyumukhāt pramucyate // KaU_3.15/1,3.15 //",
  "GSP33samkaubh_u:368": "aśabdam asparśam arūpam arasam agandhavac ca yad etad vyākhyātaṃ brahmāvyayaṃ yad dhi śabdādimattadvyetīdaṃ tv aśabdādimattvād avyayaṃ na vyeti na kṣīyate,",
  "GSP33samkaubh_u:369": "ata eva ca nityam,",
  "GSP33samkaubh_u:370_0": "yad dhi vyeti tad anityam idaṃ tu na vyety ato nityam / itaś ca nityam anādyavidyamāna",
  "GSP33samkaubh_u:370_1": "ādiḥ kāraṇam asya tad idam anādi / yad dhy ādimattatkāryatvād anityaṃ kāraṇe pralīyate",
  "GSP33samkaubh_u:370_2": "yathā pṛthivyādi / idaṃ tu sarvakāraṇatvād akāryam akāryatvān nityam,",
  "GSP33samkaubh_u:371": "na tasya kāraṇam asti yasmin pralīyate / tathānantam avidyamāno 'ntaḥ kāryam asya tad anantam / yathā kadalyādeḥ phalādikāryotpādanenāpy anityatvaṃ dṛṣṭam,",
  "GSP33samkaubh_u:372_0": "na ca tathāpy antavattvaṃ brahmaṇo 'to 'pi nityam / mahato mahattattvād buddhyākhyāt",
  "GSP33samkaubh_u:372_1": "paraṃ vilakṣaṇaṃ nityavijñaptisvarūpatvāt sarvasākṣi hi sarvabhūtātmatvād brahma /",
  "GSP33samkaubh_u:372_2": "uktaṃ hi “eṣa sarveṣu bhūteṣu” (KaU 3.12)",
  "GSP33samkaubh_u:373_0": "ity ādi / dhruvaṃ ca kūṭasthaṃ nityaṃ na pṛthivyādivad āpekṣikaṃ nityatvam / tad",
  "GSP33samkaubh_u:373_1": "evambhūtaṃ brahmātmānaṃ nicāyyāvagamya tam ātmānaṃ mṛtyumukhān mṛtyugocarād avidyākāmakarmalakṣaṇāt",
  "GSP33samkaubh_u:373_2": "pramucyate vimucyate // KaUBh_3.15/1,3.15 //",
  "GSP33samkaubh_u:374": "nāciketam upākhyānaṃ mṛtyuproktaṃ sanātanam /",
  "GSP33samkaubh_u:375": "uktvā śrutvā ca medhāvī brahmaloke mahīyate // KaU_3.16/1,3.16 //",
  "GSP33samkaubh_u:376_0": "prastutavijñānastutyartham āha śrutiḥ -- nāciketaṃ naciketasā prāptaṃ nāciketaṃ mṛtyunā",
  "GSP33samkaubh_u:376_1": "proktaṃ mṛtyuproktam idam ākhyānam upākhyānaṃ vallītrayalakṣaṇaṃ sanātanaṃ cirantanaṃ",
  "GSP33samkaubh_u:376_2": "vaidikatvād uktvā brāhmaṇebhyaḥ śrutvā cācāryebhyo medhāvī brahmaiva loko brahmalokas",
  "GSP33samkaubh_u:376_3": "tasmin brahmaloke mahīyata ātmabhūta upāsyo bhavatīty arthaḥ // KaUBh_3.16/1,3.16 //",
  "GSP33samkaubh_u:377": "ya imaṃ paramaṃ guhyaṃ śrāvayed brahmasaṃsadi /",
  "GSP33samkaubh_u:378": "prayataḥ śrāddhakāle vā tad ānantyāya kalpate tad ānantyāya kalpata iti // KaU_3.17/1,3.17 //",
  "GSP33samkaubh_u:379": "iti kāṭhakopaniṣadi tṛtīyā vallī // 3 //",
  "GSP33samkaubh_u:380_0": "yaḥ kaścid imaṃ granthaṃ paramaṃ prakṛṣṭaṃ guhyaṃ gopyaṃ śrāvayed granthato 'rthataś",
  "GSP33samkaubh_u:380_1": "ca brāhmaṇānāṃ saṃsadi brahmasaṃsadi prayataḥ śucir bhūtvā śrāddhakāle vā śrāvayed",
  "GSP33samkaubh_u:380_2": "bhuñjānān tacchūddham asyānantyāyānantaphalāya kalpate sampadyate / dvir vacanam",
  "GSP33samkaubh_u:380_3": "adhyāyaparisamāpty artham // KaUBh_3.17/1,3.17 //",
  "GSP33samkaubh_u:381": "iti kaṭhavallyāṃ tṛtīyāvallībhāṣyam // 3 //",
  "GSP33samkaubh_u:382": "atha dvitīyo 'dhyāyaḥ",
  "GSP33samkaubh_u:383": "“eṣa sarveṣu bhūteṣu gūḍho 'tmā na prakāśate dṛśyate tv agryayā buddhyā” (KaU 3.12)",
  "GSP33samkaubh_u:384_0": "ity uktam / kaḥ punaḥ pratibandho 'grayāyā buddher yena tadabhāvād ātmā na dṛśyata",
  "GSP33samkaubh_u:384_1": "iti tadadarśanakāraṇapradarśanārthā vally ārabhyate / vijñāte hi śreyaḥpratibandhakāraṇe",
  "GSP33samkaubh_u:384_2": "tadapanayanāya yatna ārabdhuṃ śakyate nānyatheti --",
  "GSP33samkaubh_u:385": "parāñci khāni vyatṛṇat svayaṃbhūs tasmāt parāṅ paśyati nāntarātman /",
  "GSP33samkaubh_u:386": "kaścid dhīraḥ pratyag ātmānam aikṣad āvṛttacakṣur amṛtatvam icchan // KaU_4.1/2,1.1 //",
  "GSP33samkaubh_u:387": "parāñci parāgañcanti gacchantīti,",
  "GSP33samkaubh_u:388_0": "khāni tadupalakṣitāni śrotrādīnīndriyāṇi khānīty ucyante / tāni parāñcy eva śabdādiviṣayaprakāśanāya",
  "GSP33samkaubh_u:388_1": "pravartante / yasmād evaṃ svābhāvikāni tāni vyatṛṇaddhiṃsitavān hananaṃ kṛtavān ity",
  "GSP33samkaubh_u:388_2": "arthaḥ / ko 'sau / svayambhūḥ parameśvaraḥ svayam eva svatantro bhavati sarvadā na",
  "GSP33samkaubh_u:388_3": "paratantra iti / tasmāt parāṅ parāg rūpān anātmabhūtāñ śabdādīn paśyaty upalabhata",
  "GSP33samkaubh_u:388_4": "upalabdhā nāntarātman nāntarātmānam ity arthaḥ / evaṃsvabhāve 'pi sati lokasya kaścin",
  "GSP33samkaubh_u:388_5": "nadyāḥ pratisrotaḥ pravartanam iva dhīro dhīmān vivekī pratyagātmānaṃ pratyak cāsāv",
  "GSP33samkaubh_u:388_6": "ātmā ceti pratyagātmā / pratīcyevātmaśabdo rūḍho loke nānyatra / vyutpattipakṣe 'pi",
  "GSP33samkaubh_u:388_7": "tatraivātmaśabdo vartate / “yac cāpnoti yadādatte yac cātti viṣayān iha / yac cāsya",
  "GSP33samkaubh_u:388_8": "santato bhāvas tasmād ātmeti kīrtyate” (LiP 1,70.96)",
  "GSP33samkaubh_u:389_0": "ity ātmaśabdavyutpattismaraṇāt / taṃ pratyagātmānaṃ svaṃ svabhāvam aikṣad apaśyat",
  "GSP33samkaubh_u:389_1": "paśyatīty arthaḥ / chandasi kālāniyamāt / kathaṃ paśyatīty ucyate -- āvṛttacakṣurāvṛttaṃ",
  "GSP33samkaubh_u:389_2": "vyāvṛttaṃ cakṣuḥśrotrādikamindriyajātam aśeṣaviṣayādyasya sa āvṛttacakṣuḥ / sa evaṃ",
  "GSP33samkaubh_u:389_3": "saṃskṛtaḥ pratyagātmānaṃ paśyati / na hi bāhyaviṣayālocanaparatvaṃ pratyagātmekṣaṇaṃ",
  "GSP33samkaubh_u:389_4": "caikasya sambhavati / kim arthaṃ punar itthaṃ mahatā prayāsena svabhāvapravṛttinirodhaṃ",
  "GSP33samkaubh_u:389_5": "kṛtvā dhīraḥ pratyagātmānaṃ paśyatīty ucyate -- amṛtatvam amaraṇadharmatvaṃ nityasvabhāvatām",
  "GSP33samkaubh_u:389_6": "icchann ātmana ity arthaḥ // KaUBh_4.1/2,1.1 //",
  "GSP33samkaubh_u:390": "parācaḥ kāmān anuyanti bālās te mṛtyor yanti vitatasya pāśam /",
  "GSP33samkaubh_u:391": "atha dhīrā amṛtatvaṃ viditvā dhruvam adhruveṣv iha na prārthayante // KaU_4.2/2,1.2 //",
  "GSP33samkaubh_u:392_0": "yat tāvat svābhāvikaṃ parāg evānātmadarśanaṃ tad ātmadarśanasya pratibandhakāraṇam",
  "GSP33samkaubh_u:392_1": "avidyā tatpratikūlatvād yā ca parāg evāvidyopapradarśiteṣu dṛṣṭādṛṣṭeṣu bhogeṣu tṛṣṇā",
  "GSP33samkaubh_u:392_2": "tābhyām avidyātṛṣṇābhyāṃ pratibaddhātmadarśanaḥ parāco bahirgatān eva kāmān kāmyān",
  "GSP33samkaubh_u:392_3": "viṣayān anuyanty anugacchanti bālā alpaprajñāḥ,",
  "GSP33samkaubh_u:393_0": "te tena kāraṇena mṛtyor avidyākāmakarmasamudāyasya yanti gacchanti vitatasya vistīrṇasya",
  "GSP33samkaubh_u:393_1": "sarvato vyāptasya pāśaṃ pāśyate badhyate yena taṃ pāśaṃ dehendriyādisaṃyogalakṣaṇam /",
  "GSP33samkaubh_u:393_2": "anavarataṃ janmamaraṇajarārogādyanekānarthavrātaṃ pratipadyanta ity arthaḥ / yata",
  "GSP33samkaubh_u:393_3": "evam atha tasmād dhīrā vivekinaḥ pratyagātmasvarūpāvasthān alakṣaṇam amṛtatvaṃ dhruvaṃ",
  "GSP33samkaubh_u:393_4": "viditvā / dehādyamṛtatvaṃ hy abruvam idaṃ tu pratyagātmasvarūpāvasthān alakṣaṇaṃ",
  "GSP33samkaubh_u:393_5": "dhruvaṃ “na karmaṇā vardhate no kanīyān” (BĀU 4,4.23)",
  "GSP33samkaubh_u:394_0": "iti śruteḥ / tad evambhūtaṃ kūṭastham avicālyam amṛtatvaṃ viditvādhruveṣu sarvapadārtheṣv",
  "GSP33samkaubh_u:394_1": "anityeṣu nirdhāryaṃ brāhmaṇā iha saṃsāre 'narthaprāye na prārthayante kiñcid api",
  "GSP33samkaubh_u:394_2": "pratyagātmadarśanapratikūlatvāt / putravittalokaiṣaṇābhyo vyuttiṣṭhanty evety arthaḥ // KaUBh_4.2/2,1.2 //",
  "GSP33samkaubh_u:395": "yena rūpaṃ rasaṃ gandhaṃ śabdān sparśīṃś ca maithunān /",
  "GSP33samkaubh_u:396": "etenaiva vijānāti kim atra pariśiṣyate // etad vai tat // KaU_4.3/2,1.3 //",
  "GSP33samkaubh_u:397": "yad vijñānān na kiñcid anyat prārthayante brahmaṇāḥ, kathaṃ tadadhigama ity ucyate --",
  "GSP33samkaubh_u:398_0": "yena vijñānasvabhāvenātmanā rūpaṃ rasaṃ gandhaṃ śabdān sparśāṃś ca maithunān maithunanimittān",
  "GSP33samkaubh_u:398_1": "sukhapratyayān vijānāti vispaṣṭaṃ jānāti sarvo lokaḥ / nanu naivaṃ prasiddhir lokasyātmanā",
  "GSP33samkaubh_u:398_2": "dehādivilakṣaṇenāhaṃ vijānāmīti / dehādisaṅghāto 'haṃ vijānāmīti tu sarvo loko 'vagacchati /",
  "GSP33samkaubh_u:398_3": "na tv evam / dehādisaṅghātasyāpi śabdādisvarūpatvāviśeṣād vijñeyatvāviśeṣāc ca na",
  "GSP33samkaubh_u:398_4": "yuktaṃ vijñātṛtvam / yadi hi dehādisaṅghāto rūpādyātmakaḥ san rūpādīn vijānīyāt tarhi",
  "GSP33samkaubh_u:398_5": "bāhyā api rūpādayo 'nyonyaṃ svaṃ svaṃ rūpañ ca vijānīyuḥ / na caitad asti / tasmād",
  "GSP33samkaubh_u:398_6": "dehādilakṣaṇāṃś ca rūpādīn etenaiva dehādivyatiriktenaiva vijñānasvabhāvenātmanā",
  "GSP33samkaubh_u:398_7": "vijānāti lokaḥ / yathā yena loho dahati so 'gnir iti tadvat / ātmano 'vijñeyaṃ kim",
  "GSP33samkaubh_u:398_8": "atrāsmiṃl loke pariśiṣyate na kiñcit pariśiṣyate / sarvam eva tv ātmanā vijñeyam /",
  "GSP33samkaubh_u:398_9": "yasyātmano 'vijñeyaṃ na kiñcit pariśiṣyate sa ātmā sarvajñaḥ / etad vai tat / kiṃ",
  "GSP33samkaubh_u:398_10": "tad yan naciketasā pṛṣṭaṃ devādibhir api vicikitsitaṃ dharmādibhyo 'nyad viṣṇoḥ paramaṃ",
  "GSP33samkaubh_u:398_11": "padaṃ yasmāt paraṃ nāsti tadvai etad adhigatam ity arthaḥ // KaUBh_4.3/2,1.3 //",
  "GSP33samkaubh_u:399": "svapnāntaṃ jāgaritāntaṃ cobhau yenānupaśyati /",
  "GSP33samkaubh_u:400": "mahāntaṃ vibhum ātmānaṃ matvā dhīro na śocati // KaU_4.4/2,1.4 //",
  "GSP33samkaubh_u:401_0": "atisūkṣmatvād durvijñeyam iti matvaitam evārthaṃ punaḥ punar āha -- svapnāntaṃ svapnamadhyaṃ",
  "GSP33samkaubh_u:401_1": "svapnavijñeyam ity etat / tathā jāgaritāntaṃ jāgaritamadhyaṃ jāgaritavijñeyaṃ ca /",
  "GSP33samkaubh_u:401_2": "ubhau svapnajāgaritāntau yenātmanānupaśyati loka iti sarvaṃ pūrvavat / taṃ mahāntaṃ",
  "GSP33samkaubh_u:401_3": "vibhum ātmānaṃ matvāvagamyātmabhāvena sākṣād aham asmi paramātmeti dhīro na śocati // KaUBh_4.4/2,1.4 //",
  "GSP33samkaubh_u:402": "ya imaṃ madhvadaṃ veda ātmānaṃ jīvamantikāt /",
  "GSP33samkaubh_u:403": "īśānaṃ bhūtabhavyasya na tato vijugupsate // etad vai tat // KaU_4.5/2,1.5 //",
  "GSP33samkaubh_u:404": "kiñca yaḥ kaścid imaṃ madhvadaṃ karmaphalabhujaṃ jīvaṃ prāṇādikalāpasya dhārayitāram ātmānaṃ veda vijānāty antikād antike samīpa īśānam īśitāraṃ bhūtabhavyasya kālatrayasya,",
  "GSP33samkaubh_u:405_0": "tatas tadvijñānād ūrdhvam ātmānaṃ na vijugupsate na gopāyitum icchaty abhayaprāptatvāt /",
  "GSP33samkaubh_u:405_1": "yāvad dhi bhayam adhyastho 'nityam ātmānaṃ manyate tāvad gopāyitum icchaty ātmānaḥ /",
  "GSP33samkaubh_u:405_2": "yadā tu nityam advaitam ātmānaṃ vijānāti tadā kaḥ kiṃ kuto vā gopāyitum icchet /",
  "GSP33samkaubh_u:405_3": "etad vai tad iti pūrvavat // KaUBh_4.5/2,1.5 //",
  "GSP33samkaubh_u:406": "yaḥ pūrvaṃ tapaso jātam adbhyaḥ pūrvam ajāyata /",
  "GSP33samkaubh_u:407": "guhāṃ praviśya tiṣṭhantaṃ yo bhūtebhir vyapaśyata // etad vai tat // KaU_4.6/2,1.6 //",
  "GSP33samkaubh_u:408_0": "yaḥ pratyagātmeśvarabhāvena nirdiṣṭaḥ sa sarvātmety etad darśayati -- yaḥ kaścin",
  "GSP33samkaubh_u:408_1": "mumukṣuḥ pūrvaṃ prathamaṃ tapaso jñānādilakṣaṇabrahmaṇa ity etaj jātam utpannaṃ hiraṇyagarbham /",
  "GSP33samkaubh_u:408_2": "kim apekṣya pūrvam ity āha -- adbhyaḥ pūrvam apsahitebhyaḥ pañcabhūtebhyo na kevalābhyo",
  "GSP33samkaubh_u:408_3": "'dbhya ity abhiprāyaḥ / ajāyata utpanno yas taṃ prathamajaṃ devādiśarīrāṇy utpādya",
  "GSP33samkaubh_u:408_4": "sarvaprāṇiguhāṃ hṛdayākāśaṃ praviśya tiṣṭhantaṃ śabdādīn upalabhamānaṃ bhūtebhir",
  "GSP33samkaubh_u:408_5": "bhūtaiḥ kāryakaraṇalakṣaṇaiḥ saha tiṣṭhantaṃ yo vyapaśyata yaḥ paśyatīty etat / ya",
  "GSP33samkaubh_u:408_6": "evaṃ paśyati sa etad eva paśyati yat tat prakṛtaṃ brahma // KaUBh_4.6/2,1.6 //",
  "GSP33samkaubh_u:409": "yā prāṇena saṃbhavati aditir devatāmayī /",
  "GSP33samkaubh_u:410": "guhāṃ praviśya tiṣṭhantīṃ yā bhūtebhir vyajāyata // etad vai tat // KaU_4.7/2,1.7 //",
  "GSP33samkaubh_u:411_0": "kiñ ca -- yā saravadevatāmayī saravadevatātmikā prāṇena hiraṇyagarbharūpeṇa parasmād",
  "GSP33samkaubh_u:411_1": "brahmaṇaḥ sambhavati śabdādīnām adanād aditis tāṃ pūrvavad guhāṃ praviśya tiṣṭhantīm",
  "GSP33samkaubh_u:411_2": "aditim / tām eva viśinaṣṭi -- yā bhūtebhir bhūtaiḥ samanvitā vyajāyata utpannety",
  "GSP33samkaubh_u:411_3": "etat // KaUBh_4.7/2,1.7 //",
  "GSP33samkaubh_u:412": "araṇyor nihito jātavedā garbha iva subhṛto garbhiṇībhiḥ /",
  "GSP33samkaubh_u:413": "divediva īḍyo jāgṛvadbhir haviṣmadbhir manuṣyebhir agniḥ // etad vai tat // KaU_4.8/2,1.8 //",
  "GSP33samkaubh_u:414_0": "kiñ ca -- yo 'dhiyajña uttarādharāraṇyor nihitaḥ sthito jātavedā agniḥ punaḥ sarvahaviṣāṃ",
  "GSP33samkaubh_u:414_1": "bhoktā adhyātmaṃ ca yogibhir garbha iva garbhiṇībhir antarvatnībhir agarhitānnabhojanādinā",
  "GSP33samkaubh_u:414_2": "yathā garbhaḥ subhṛtaḥ suṣṭhu samyagbhṛto loke,",
  "GSP33samkaubh_u:415_0": "ivettham eva rtvigbhir yogibhiś ca sumṛta ity etat / kiñ ca dive dive 'hany ahanīḍyaḥ",
  "GSP33samkaubh_u:415_1": "stutyo vandyaś ca karmibhir yogibhiś cādhvare hṛdaye ca jāgṛvadbhir jāgaraṇaśīlair",
  "GSP33samkaubh_u:415_2": "apramattair ity etat / haviṣmadbhir ājyādimadbhir dhyānabhāvanāvadbhiś ca,",
  "GSP33samkaubh_u:416": "manuṣyebhir manuṣyair agnir etad vai tat tad eva prakṛtaṃ brahma // KaUBh_4.8/2,1.8 //",
  "GSP33samkaubh_u:417": "yataś codeti sūryo astaṃ yatra ca gacchati /",
  "GSP33samkaubh_u:418": "taṃ devāḥ sarve arpitās tad u nātyeti kaścana // etad vai tat // KaU_4.9/2,1.9 //",
  "GSP33samkaubh_u:419": "kiñ ca -- yataś ca yasmāt prāṇād udety uttiṣṭhati sūryo 'staṃ nimlocanaṃ yatra yasminn eva ca prāṇo 'hanyahani gacchati,",
  "GSP33samkaubh_u:420": "taṃ prāṇam ātmānaṃ devāḥ,",
  "GSP33samkaubh_u:421_0": "sarva agnyādayo 'dhidaivaṃ vāgādayaś cādhyātmaṃ sarve viśve 'rā iva rathanābhāv arpitāḥ",
  "GSP33samkaubh_u:421_1": "sampraveśitāḥ sthitikāle / so 'pi brahmaiva / tad etat sarvātmakaṃ brahma / tad u",
  "GSP33samkaubh_u:421_2": "nātyeti nātītya tadātmakatāṃ tadanyatvaṃ gacchati kaścana kaścid api / etad vai tat // KaUBh_4.9/2,1.9 //",
  "GSP33samkaubh_u:422": "yad eveha tad amutra yad amutra tad anv iha /",
  "GSP33samkaubh_u:423": "mṛtyoḥ sa mṛtyum āpnoti ya iha nāneva paśyati // KaU_4.10/2,1.10 //",
  "GSP33samkaubh_u:424_0": "yad brahmādisthāvarānteṣu vartamānaṃ tat tadupādhitvād brahmavadavabhāsamānaṃ saṃsāry",
  "GSP33samkaubh_u:424_1": "anyat parasmād brahmaṇa iti mā bhūt kasyacid āśaṅketīdam āha -- yad eveha kāryakāraṇopādhisamanvitaṃ",
  "GSP33samkaubh_u:424_2": "saṃsāradharmavadavabhāsamānam avivekināṃ tad eva svātmastham amutra nityavijñānaghanasvabhāvaṃ",
  "GSP33samkaubh_u:424_3": "sarvasaṃsāradharmavarjitaṃ brahma / yac cāmutrāmuṣminn ātmani sthitaṃ tad eveha nāmarūpakāryakaraṇopādhim",
  "GSP33samkaubh_u:424_4": "anu vibhāvyamānaṃ nānyat / tatraivaṃ saty upādhisvabhāvabhedadṛṣṭilakṣaṇayāvidyayā",
  "GSP33samkaubh_u:424_5": "mohitaḥ san ya iha brahmaṇyanānābhūte parasmād anyo 'haṃ matto 'nyatparaṃ brahmeti",
  "GSP33samkaubh_u:424_6": "nāneva bhinnam iva paśyaty upalabhate,",
  "GSP33samkaubh_u:425_0": "sa mṛtyor maraṇān mṛtyuṃ maraṇaṃ punaḥ punar jananamaraṇabhāvam āpnoti pratipadyate /",
  "GSP33samkaubh_u:425_1": "tasmāt tathā na paśyet / vijñānaikarasaṃ nairantaryeṇākāśavat paripūrṇa brahmaivāham",
  "GSP33samkaubh_u:425_2": "asmīti paśyed iti vākyārthaḥ // KaUBh_4.10/2,1.10 //",
  "GSP33samkaubh_u:426": "manasaivedam āptavyaṃ neha nānāsti kiṃcana /",
  "GSP33samkaubh_u:427": "mṛtyoḥ sa mṛtyuṃ gacchati ya iha nāneva paśyati // KaU_4.11/2,1.11 //",
  "GSP33samkaubh_u:428_0": "prāgekatvavijñānācāryāgamasaṃskṛtena manasaivedaṃ brahmaikarasam āptavyam ātmaiva",
  "GSP33samkaubh_u:428_1": "nānyad astīti / āpte ca nānātvapratyupasthāpikāyā avidyāyā nivṛttatvād iha brahmaṇi",
  "GSP33samkaubh_u:428_2": "nānā nāsti kiñcanāṇumātram api / yas tu punar avidyātimiradṛṣṭiṃ na muñcatīha brahmaṇi nāneva paśyati,",
  "GSP33samkaubh_u:429": "sa mṛtyor mṛtyuṃ gacchaty eva svalpam api bhedam adhyāropayann ity arthaḥ // KaUBh_4.11/2,1.11 //",
  "GSP33samkaubh_u:430": "punar api tad eva prakṛtaṃ brahmāha --",
  "GSP33samkaubh_u:431": "aṅguṣṭhamātraḥ puruṣo madhya ātmani tiṣṭhati /",
  "GSP33samkaubh_u:432": "īśāno bhūtabhavyasya na tato vijugupsate // etad vai tat // KaU_4.12/2,1.12 //",
  "GSP33samkaubh_u:433_0": "aṅguṣṭhamātro 'ṅguṣṭhaparimāṇo 'ṅguṣṭhaparimāṇaṃ hṛdayapuṇḍarīkaṃ tacchidravarty",
  "GSP33samkaubh_u:433_1": "antaḥ -- karaṇopādhir aṅguṣṭhamātro 'ṅguṣṭhamātravaṃśaparvamadhyavarty ambaravat /",
  "GSP33samkaubh_u:433_2": "puruṣaḥ pūrṇam anena sarvam iti / madhya ātmani śarīre tiṣṭhati yas tam ātmānam īśānaṃ",
  "GSP33samkaubh_u:433_3": "bhūtabhavyasya viditvā na tad ity ādi pūrvavat // KaUBh_4.12/2,1.12 //",
  "GSP33samkaubh_u:434": "aṅguṣṭhamātraḥ puruṣo jyotir iva adhūmakaḥ /",
  "GSP33samkaubh_u:435": "īśāno bhūtabhavyasya sa evādya sa u śvaḥ // etad vai tat // KaU_4.13/2,1.13 //",
  "GSP33samkaubh_u:436": "kiṃ cāṅguṣṭhamātraḥ puruṣo jyotir ivādhūmakaḥ,",
  "GSP33samkaubh_u:437": "adhūmakam iti yuktaṃ jyotiṣparatvāt / yas tv evaṃ lakṣito yogibhir hṛdaya īśāno bhūtabhavyasya sa eva nityaḥ kūṭastho 'dyedānīṃ prāṇiṣu vartamānaḥ sa u śvo 'pi vartiṣyate,",
  "GSP33samkaubh_u:438": "nānyas tatsamo 'nyaś ca janiṣyata ity arthaḥ / anena “nāyamastīti caika” (KaU 1.20)",
  "GSP33samkaubh_u:439": "ity ayaṃ pakṣo nyāyato 'prāpto 'pi svavacanena śrutyā pratyuktas tathā kṣaṇabhaṅgavādaś ca // KaUBh_4.13/2,1.13 //",
  "GSP33samkaubh_u:440": "yathodakaṃ durge vṛṣṭaṃ parvateṣu vidhāvati /",
  "GSP33samkaubh_u:441": "evaṃ dharmān pṛthak paśyaṃs tān evānu vidhāvati // KaU_4.14/2,1.14 //",
  "GSP33samkaubh_u:442": "punar api bhedadarśanāpavādaṃ brahmaṇa āha -- yathodakaṃ durge durgame deśa ucchrite vṛṣṭaṃ siktaṃ parvateṣu parvavatsu nimnapradeśeṣu vidhāvati vikīrṇaṃ sad vinaśyati,",
  "GSP33samkaubh_u:443_0": "evaṃ dharmān ātmano 'bhinnān pṛthak paśyan pṛthag eva pratiśarīraṃ paśyaṃs tān eva",
  "GSP33samkaubh_u:443_1": "śarīrabhedānuvartino 'nuvidhāvati / śarīrabhedam eva pṛthak punaḥ punaḥ pratipadyata",
  "GSP33samkaubh_u:443_2": "ity arthaḥ // KaUBh_4.14/2,1.14 //",
  "GSP33samkaubh_u:444": "yathodakaṃ śuddhe śuddham āsiktaṃ tādṛg eva bhavati /",
  "GSP33samkaubh_u:445": "evaṃ muner vijānata ātmā bhavati gautama // KaU_4.15/2,1.15 //",
  "GSP33samkaubh_u:446": "iti kāṭhakopaniṣadi caturthī vallī //",
  "GSP33samkaubh_u:447_0": "asya punar vidyāvato vidhvastopādhikṛtabhedadarśanasya viśuddhavijñānaghanaikarasam",
  "GSP33samkaubh_u:447_1": "advayam ātmānaṃ paśyato vijānato muner mananaśīlasyātmasvarūpaṃ kathaṃ sambhavatīty",
  "GSP33samkaubh_u:447_2": "ucyate yathodakaṃ śuddhe prasanne śuddhaṃ prasannam āsiktaṃ prakṣiptam ekarasam eva",
  "GSP33samkaubh_u:447_3": "nānyathā tādṛg eva bhavaty ātmāpy evam eva bhavaty ekatvaṃ vijānato muner mananaśīlasya",
  "GSP33samkaubh_u:447_4": "he gautama. tasmāt kutārkikabhedadṛṣṭiṃ nāstikakudṛṣṭiṃ cojjhitvā mātṛpitṛsahastrebhyo",
  "GSP33samkaubh_u:447_5": "'pi hitaiṣiṇā vedenopadiṣṭam ātmaikatvadarśanaṃ śāntadarpair ādaraṇīyam ity arthaḥ //",
  "GSP33samkaubh_u:447_6": "KaUBh_4.15/2,1.15 //",
  "GSP33samkaubh_u:448": "iti kaṭhavallyāṃ caturthavallī bhāṣyam // 4 //",
  "GSP33samkaubh_u:449": "atha pañcamī vallī /",
  "GSP33samkaubh_u:450": "punar api prakārāntareṇa brahmatattvanirdhāraṇārtho 'yam ārambho durvijñeyatvād brahmaṇaḥ --",
  "GSP33samkaubh_u:451": "puram ekādaśadvāram ajasyāvakracetasaḥ /",
  "GSP33samkaubh_u:452": "anuṣṭhāya na śocati vimuktaś ca vimucyate // etad vai tat // KaU_5.1/2,2.1 //",
  "GSP33samkaubh_u:453_0": "puraṃ puram iva puram / dvārapālādhiṣṭhātrādyanekapuropakaraṇasampattidarśanāccharīraṃ",
  "GSP33samkaubh_u:453_1": "puram / puraś ca sopakaraṇaṃ svātmanāsaṃhatasvatantrasvāmyarthaṃ dṛṣṭam / tathedaṃ",
  "GSP33samkaubh_u:453_2": "purasāmānyād anekopakaraṇasaṃhataṃ śarīraṃ svātmanāsaṃhatarājasthānīyasvāmyarthaṃ",
  "GSP33samkaubh_u:453_3": "bhavitum arhati / tac cedaṃ śarīrākhyaṃ puram ekādaśadvāram ekādaśa dvārāṇy asya sapta śīrṣaṇyāni,",
  "GSP33samkaubh_u:454": "nābhyā sahārvāñci trīṇi,",
  "GSP33samkaubh_u:455": "śirasy ekam,",
  "GSP33samkaubh_u:456": "tair ekādaśadvāraṃ puram / kasya?",
  "GSP33samkaubh_u:457_0": "ajasya janmādivikriyārahitasyātmano rājasthānīyasya puradharmavilakṣaṇasya / avakracetaso",
  "GSP33samkaubh_u:457_1": "'vakram akuṭilam ādityaprakāśavan nityam evāvasthitam ekarūpaṃ ceto vijñānam asyety",
  "GSP33samkaubh_u:457_2": "avakracetās tasyāvakracetaso rājasthānīyasya brahmaṇaḥ / yasyedaṃ puraṃ taṃ parameśvaraṃ",
  "GSP33samkaubh_u:457_3": "purasvāminam anuṣṭhāya dhyātvā / dhyānaṃ hi tasyānuṣṭhānaṃ samyag vijñānapūrvakam /",
  "GSP33samkaubh_u:457_4": "taṃ sarvaiṣaṇāvinirmuktaḥ san samaṃ sarvabhūtasthaṃ dhyātvā na śocati / tadvijñānād",
  "GSP33samkaubh_u:457_5": "abhayaprāpteḥ śokāvasarābhāvāt kuto bhayekṣā / ihaivāvidyākṛtakāmakarmabandhanair",
  "GSP33samkaubh_u:457_6": "vimukto bhavati / vimuktaś ca san vimucyate punaḥ śarīraṃ na gṛhṇātīty arthaḥ // KaUBh_5.1/2,2,1 //",
  "GSP33samkaubh_u:458": "haṃsaḥ śuciṣad vasur antarikṣasad dhotā vediṣad atithir duroṇasat /",
  "GSP33samkaubh_u:459": "nṛṣad varasad ṛtasad vyomasad abjā gojā ṛtajā adrijā ṛtaṃ bṛhat // KaU_5.2/2,2.2 //",
  "GSP33samkaubh_u:460_0": "sa tu naikaśarīrapuravarttyevātmā kiṃ tārhi sarvapūravartī / katham -- haṃso hanti",
  "GSP33samkaubh_u:460_1": "gacchatīti / śuciṣacchucau divyādityātmanā sīdatīti / vasur vāsayati sarvāniti /",
  "GSP33samkaubh_u:460_2": "vāyvātmanāntarikṣe sīdatīty antarikṣasat / hotāgniḥ,",
  "GSP33samkaubh_u:461": "“agnir vai hotā” iti śruteḥ / vedyāṃ pṛthivyāṃ sīdatīti vediṣad “iyaṃ vediḥ paro 'ntaḥ pṛthivyāḥ” (RS 2,3.20)",
  "GSP33samkaubh_u:462_0": "ity ādimantravarṇāt / atithiḥ somaḥ san duroṇe kalaśe sīdatīti duroṇasat / brāhmaṇo",
  "GSP33samkaubh_u:462_1": "'tithirūpeṇa vā duroṇeṣu gṛheṣu sīdatīti / nṛṣanṛṣu manuṣyeṣu sīdatīti / varasad",
  "GSP33samkaubh_u:462_2": "vareṣu deveṣu sīdatīti / ṛtasad ṛtaṃ satyaṃ yajño vā tasmin sīdatīti / vyomasad vyomnyākāśe",
  "GSP33samkaubh_u:462_3": "sīdatīti / abjā apsu śaṅkhakhaśuktimakarādirūpeṇa jāyata iti / gojā gavi pṛthivyāṃ",
  "GSP33samkaubh_u:462_4": "vrīhiyavādirūpeṇa jāyata iti / ṛtajā yajñāṅgarūpeṇa jāyata iti / adrijāḥ parvatebhyo",
  "GSP33samkaubh_u:462_5": "nadyādirūpeṇa jāyata iti / sarvātmāpi sann ṛtam avitathasvabhāva eva / bṛhan mahān",
  "GSP33samkaubh_u:462_6": "sarvakāraṇatvāt / yadāpy āditya eva mantreṇocyate tad apy ātmasvarūpatvam ādityasyāṅgīkṛtatvād",
  "GSP33samkaubh_u:462_7": "brāhmaṇo vyākhyāne 'py avirodhaḥ / sarvavyāpy eka evātmā jagato nātmabheda iti mantrārthaḥ // KaUBh_5.2/2,2.2 //",
  "GSP33samkaubh_u:463": "ūrdhvaṃ prāṇam unnayati apānaṃ pratyag asyati /",
  "GSP33samkaubh_u:464": "madhye vāmanam āsīnaṃ viśve devā upāsate // KaU_5.3/2,2.3 //",
  "GSP33samkaubh_u:465_0": "ātmanaḥ svarūpādhigame liṅgam ucyate -- ūrdhvaṃ hṛdayāt prāṇaṃ prāṇavṛttiṃ vāyum",
  "GSP33samkaubh_u:465_1": "unnayaty ūrdhvaṃ gamayati / tathāpānaṃ pratyagadho 'syati kṣipati ya iti vākyaśeṣaḥ /",
  "GSP33samkaubh_u:465_2": "taṃ madhye hṛdayapuṇḍarīkākāśa āsīnaṃ buddhāv abhivyaktavijñānaprakāśanaṃ vāmanaṃ",
  "GSP33samkaubh_u:465_3": "vananīyaṃ sambhajanīyaṃ viśve sarve devāś cakṣurādayaḥ prāṇā rūpādivijñānaṃ balim",
  "GSP33samkaubh_u:465_4": "upāharanto viśva iva rājānam upāsate tādarthyenānuparatavyāpārā bhavantīty arthaḥ /",
  "GSP33samkaubh_u:465_5": "yad arthā yat prayuktāś ca sarve vāyukaraṇavyāpārāḥ,",
  "GSP33samkaubh_u:466": "so 'nyaḥ siddha iti vākyārthaḥ // KaUBh_5.3/2,2.3 //",
  "GSP33samkaubh_u:467": "asya visraṃsamānasya śarīrasthasya dehinaḥ /",
  "GSP33samkaubh_u:468": "dehād vimucyamānasya kim atra pariśiṣyate // etad vai tat // KaU_5.4/2,2.4 //",
  "GSP33samkaubh_u:469_0": "kiñ cāsya śarīrasthasyātmano visraṃsamānasya bhraṃśamānasya dehino dehavataḥ / visraṃsanaśabdārtham",
  "GSP33samkaubh_u:469_1": "āha -- dehād vimucyamānasyeti / kim atra pariśiṣyate prāṇādikalāpe na kiñcana pariśiṣyate",
  "GSP33samkaubh_u:469_2": "'tra dehe purasvāmividravaṇa iva paravāsināṃ yasyātmanopagame kṣaṇamātrāt kāryakaraṇakalāparūpaṃ",
  "GSP33samkaubh_u:469_3": "sarvam idaṃ hatabalaṃ vidhvastaṃ bhavati vinaṣṭaṃ bhavati so 'nyaḥ siddha ātmā // KaUBh_5.4/2,2.4 //",
  "GSP33samkaubh_u:470": "na prāṇena nāpānena martyo jīvati kaścana /",
  "GSP33samkaubh_u:471": "itareṇa tu jīvanti yasminn etāv upāśritau // KaU_5.5/2,2.5 //",
  "GSP33samkaubh_u:472_0": "syān mataṃ prāṇāpānādyapagamād evedaṃ vidhvastaṃ bhavati na tu tadvyatiriktātmāpagamāt",
  "GSP33samkaubh_u:472_1": "prāṇādibhir eveha martyo jīvatīti / naitad asti / na prāṇena nāpānena cakṣurādinā",
  "GSP33samkaubh_u:472_2": "vā martyo manuṣyo dehavān kaścana jīvati na ko 'pi jīvati / na hy eṣāṃ parārthānāṃ",
  "GSP33samkaubh_u:472_3": "saṃhatyakāritvāj jīvanahetutvam upapadyate / svārthanāsaṃhatena pareṇa kenacid aprayuktaṃ",
  "GSP33samkaubh_u:472_4": "saṃhatānām avasthānaṃ na dṛṣṭaṃ yathā gṛhādīnāṃ loke,",
  "GSP33samkaubh_u:473_0": "tathā prāṇādīnām api saṃhatatvād bhavitum arhati / ata itareṇa itareṇaiva saṃhataprāṇādivilakṣaṇena",
  "GSP33samkaubh_u:473_1": "tu sarve saṃhatāḥ santo jīvanti prāṇān dhārayanti / yasmin saṃhatavilakṣaṇa ātmani",
  "GSP33samkaubh_u:473_2": "sati parasminn etau prāṇāpānau cakṣurādibhiḥ saṃhatāv upāśritau,",
  "GSP33samkaubh_u:474": "yasyāsaṃhatasyārthe prāṇāpānādiḥ sarvaṃ vyāpāraṃ kurvan vartate saṃhataḥ san sa tato 'nyaḥ siddha ity abhiprāyaḥ // KaUBh_5.5/2,2.5 //",
  "GSP33samkaubh_u:475": "hanta ta idaṃ pravakṣyāmi guhyaṃ brahma sanātanam /",
  "GSP33samkaubh_u:476": "yathā ca maraṇaṃ prāpya ātmā bhavati gautama // KaU_5.6/2,2.6 //",
  "GSP33samkaubh_u:477": "hantedānīṃ punar api te tubhyam idaṃ guhyaṃ gopyaṃ brahma sanātanaṃ cirantanaṃ pravakṣyāmi / yad vijñānāt sarvasaṃsāroparamo bhavati,",
  "GSP33samkaubh_u:478": "avijñānāc ca yasya maraṇaṃ prāpya yathā cātmā bhavati yathātmā saṃsarati tathā śṛṇu he gautama // KaUBh_5.6/2,2.6 //",
  "GSP33samkaubh_u:479": "yonim anye prapadyante śarīratvāya dehinaḥ /",
  "GSP33samkaubh_u:480": "sthāṇum anye 'nusaṃyanti yathākarma yathāśrutam // KaU_5.7/2,2.7 //",
  "GSP33samkaubh_u:481": "yoniṃ yonidvāraṃ śukrabījasamanvitāḥ santo 'nye kecid avidyāvanto mūḍhāḥ prapadyante śarīratvāya śarīragrahaṇārthaṃ dehino dehavantaḥ,",
  "GSP33samkaubh_u:482_0": "yoniṃ praviśantīty arthaḥ / sthāṇuṃ vṛkṣādisthāvarabhāvam anye 'tyantādhamā maraṇaṃ",
  "GSP33samkaubh_u:482_1": "prāpyānusaṃyanty anugacchanti / yathākarma yady asya karma tadyathākarma yair yādṛśaṃ",
  "GSP33samkaubh_u:482_2": "karmeha janmani kṛtaṃ tadvaśenety etat / tathā ca yathāśrutaṃ yādṛśaṃ ca vijñānam",
  "GSP33samkaubh_u:482_3": "upārjitaṃ tadanurūpam eva śarīraṃ pratipadyanta ity arthaḥ / “yathāprajñaṃ hi saṃbhavāḥ”",
  "GSP33samkaubh_u:482_4": "iti śrutyantarāt // KaUBh_5.7/2,2.7 //",
  "GSP33samkaubh_u:483": "ya eṣa supteṣu jāgarti kāmaṃ kāmaṃ puruṣo nirmimāṇaḥ /",
  "GSP33samkaubh_u:484": "tad eva śukraṃ tad brahma tad evāmṛtam ucyate /",
  "GSP33samkaubh_u:485": "tasmiṃl lokāḥ śritāḥ sarve tad u nātyeti kaścana // etad vai tat // KaU_5.8/2,2.8 //",
  "GSP33samkaubh_u:486": "yatpratijñātaṃ guhyaṃ brahma pravakṣyāmīti tadāha -- ya eṣa supteṣu prāṇādiṣu jāgartiṃ na svapiti / katham / kāmaṃ kāmaṃ taṃ tam abhipretaṃ stryādyartham avidyayā nirmimāṇo",
  "GSP33samkaubh_u:487": "niṣpādayañjāgartiṃ puruṣo yaḥ,",
  "GSP33samkaubh_u:488_0": "tad eva śukraṃ śubhraṃ śuddhaṃ tad brahma nānyad guhyaṃ brahmāsti / tad evāmṛtam",
  "GSP33samkaubh_u:488_1": "avināśy ucyate sarvaśāstreṣu / kiñ ca pṛthivyādayo lokās tasminn eva sarve brahmaṇi",
  "GSP33samkaubh_u:488_2": "śritā āśritāḥ sarvalokakāraṇatvāt tasya / tad u nātyeti kaścanety ādi pūrvavad eva // KaUBh_5.8/2,2.8 //",
  "GSP33samkaubh_u:489": "agnir yathaiko bhuvanaṃ praviṣṭo rūpaṃ rūpaṃ pratirūpo babhūva /",
  "GSP33samkaubh_u:490": "ekas tathā sarvabhūtāntarātmā rūpaṃ rūpaṃ pratirūpo bahiś ca // KaU_5.9/2,2.9 //",
  "GSP33samkaubh_u:491_0": "anekatārkikakubuddhivicālitāntaḥkaraṇānāṃ pramāṇopapannam apy ātmaikatvavijñānam",
  "GSP33samkaubh_u:491_1": "asakṛd ucyamānam apy anṛjubuddhīnāṃ brāhmaṇānāṃ cetasi nādhīyata iti tatpratipādana",
  "GSP33samkaubh_u:491_2": "ādaravatī punaḥ punar āha śrutiḥ -- agnir yathaika eva prakāśātmā san bhuvanaṃ bhavanty",
  "GSP33samkaubh_u:491_3": "asmin bhūtānīti bhuvanam ayaṃ lokas tam imaṃ praviṣṭo 'nupraviṣṭaḥ,",
  "GSP33samkaubh_u:492": "rūpaṃ rūpaṃ prati dārvādidāhyabhedaṃ pratīty arthaḥ,",
  "GSP33samkaubh_u:493_0": "pratirūpas tatra tatra pratirūpavān dāhyabhedena bahuvidho babhūva / eka eva tathā",
  "GSP33samkaubh_u:493_1": "sarvabhūtāntarātmā rūpaṃ rūpaṃ sarveṣāṃ bhūtānām abhyantara ātmātisūkṣmatvād dārvādiṣv",
  "GSP33samkaubh_u:493_2": "iva sarvadehaṃ prati praviṣṭatvāt pratirūpo babhūva bahiś ca svenāvikṛtena svarūpeṇākāśavat // KaUBh_5.9/2,2.9 //",
  "GSP33samkaubh_u:494": "vāyur yathaiko bhuvanaṃ praviṣṭo rūpaṃ rūpaṃ pratirūpo babhūva /",
  "GSP33samkaubh_u:495": "ekas tathā sarvabhūtāntarātmā rūpaṃ rūpaṃ pratirūpo bahiś ca // KaU_5.10/2,2.10 //",
  "GSP33samkaubh_u:496": "tathānyo dṛṣṭāntaḥ -- vāyur yathaika ity ādi / prāṇātmanā deheṣv anupraviṣṭo,",
  "GSP33samkaubh_u:497": "rūpaṃ rūpaṃ pratirūpo babhūvety ādi samānam // KaUBh_5.10/2,2.10 //",
  "GSP33samkaubh_u:498": "sūryo yathā sarvalokasya cakṣur na lipyate cākṣuṣair bāhyadoṣaiḥ /",
  "GSP33samkaubh_u:499": "ekas tathā sarvabhūtāntarātmā na lipyate lokaduḥkhena bāhyaḥ // KaU_5.11/2,2.11 //",
  "GSP33samkaubh_u:500_0": "ekasya sarvātmatve saṃsāraduḥkhitvaṃ parasyaiva syād iti prāpta idam ucyate -- sūryo",
  "GSP33samkaubh_u:500_1": "yathā cakṣuṣa ālokenopakāraṃ kurvan mūtrapurīṣādyaśuciprakāśanena taddarśinaḥ sarvalokasya",
  "GSP33samkaubh_u:500_2": "cakṣur api san na lipyate cākṣuṣair aśucyādidarśananimittair ādhyātmikaiḥ pāpadoṣair",
  "GSP33samkaubh_u:500_3": "bāhyaiś cāśucyādisaṃsaṅgadoṣair ekaḥ saṃs tathā sarvabhūtāntarātmā na lipyate lokaduḥkhena",
  "GSP33samkaubh_u:500_4": "bāhyaḥ / loko hy avidyayā svātmany adhyastayā kāmakarmodbhavaṃ duḥkham anubhavati /",
  "GSP33samkaubh_u:500_5": "na tu sā paramārthataḥ svātmani / yathā rajjuśuktikoṣaragaganeṣu sarparajatodakamalāni",
  "GSP33samkaubh_u:500_6": "na rajjvādīnāṃ svato doṣarūpāṇi santi,",
  "GSP33samkaubh_u:501_0": "saṃsargiṇi viparītabuddhyadhyāsanimittāt tad doṣavadvibhāvyante / na taddoṣais teṣāṃ",
  "GSP33samkaubh_u:501_1": "lepo viparītabuddhyadhyāsabāhyā hi te / tathātmani sarvo lokaḥ kriyākārakaphalātmakaṃ",
  "GSP33samkaubh_u:501_2": "vijñānaṃ sarpādisthānīyaṃ viparītamadhyasya tannimittaṃ janmamaraṇādiduḥkham anubhavati,",
  "GSP33samkaubh_u:502": "na tv ātmā sarvalokātmāpi san viparītādhyāropanimittena lipyate lokaduḥkhena / kuto bāhyo rajjvādivad eva viparītabuddhyadhyāsabāhyo hi sa iti // KaUBh_5.11/2,2.11 //",
  "GSP33samkaubh_u:503": "eko vaśī sarvabhūtāntarātmā ekaṃ rūpaṃ bahudhā yaḥ karoti /",
  "GSP33samkaubh_u:504": "tam ātmasthaṃ ye 'nupaśyanti dhīrās teṣāṃ sukhaṃ śāśvataṃ netareṣām // KaU_5.12/2,2.12 //",
  "GSP33samkaubh_u:505": "kiñ ca sa hi parameśvaraḥ sarvagataḥ svatantra eko na tatsamo 'bhyadhiko vānyo 'sti / vaśī sarvaṃ hy asya jagadvaśe vartate / kutaḥ?",
  "GSP33samkaubh_u:506_0": "sarvabhūtāntarātmā / yata ekam eva sadekarasam ātmānaṃ viśuddhavijñānarūpaṃ nāmarūpādyaśuddhopādhibhedavaśena",
  "GSP33samkaubh_u:506_1": "bahudhānekaprakāraṃ yaḥ karoti svātmasattāmātreṇācintyaśaktitvāt tam ātmasthaṃ svaśarīrahṛdayākāśe",
  "GSP33samkaubh_u:506_2": "buddhau caitanyākāreṇābhivyaktam ity etat / na hi śarīrasyādhāratvam ātmanaḥ / ākāśavad",
  "GSP33samkaubh_u:506_3": "amūrtatvāt / ādarśasthaṃ mukham iti yadvat / tam etam īśvaram ātmānaṃ ye nivṛttabāhyavṛttayo",
  "GSP33samkaubh_u:506_4": "'nupaśyanty ācāryāgamopadeśam anu sākṣād anubhavanti dhīrā vivekinas teṣāṃ parameśvarabhūtānāṃ",
  "GSP33samkaubh_u:506_5": "śāśvataṃ nityaṃ sukham ātmānandalakṣaṇaṃ bhavati,",
  "GSP33samkaubh_u:507": "netareṣāṃ bāhyāsaktabuddhīnām avivekināṃ svātmabhūtam apy avidyāvyavadhānāt // KaUBh_5.12/2,2.12 //",
  "GSP33samkaubh_u:508": "nityo 'nityānāṃ cetanaś cetanānām eko bahūnāṃ yo vidadhāti kāmān /",
  "GSP33samkaubh_u:509": "tam ātmasthaṃ ye 'nupaśyanti dhīrās teṣaṃ śāntiḥ śāśvatī netareṣām // KaU_5.13/2,2.13 //",
  "GSP33samkaubh_u:510_0": "kiñ ca nityo 'vināśyanityānāṃ vināśinām / cetanaś cetanānāṃ cetayitṝṇāṃ brahmādīnāṃ",
  "GSP33samkaubh_u:510_1": "prāṇinām agninimittam iva dāhakatvam anagnīnām udakādīnām ātmacaitanyanimittam eva",
  "GSP33samkaubh_u:510_2": "cetayitṛtvam anyeṣām / kiñ ca sa sarvajñaḥ sarveśvaraḥ kāmināṃ saṃsāriṇāṃ karmānurūpaṃ",
  "GSP33samkaubh_u:510_3": "kāmān karmaphalāni svānugrahanimittāś ca kāmāny eko bahūnām anekeṣāmanāyāsena vidadhāti",
  "GSP33samkaubh_u:510_4": "prayacchatīty etat / tām ātmasthaṃ ye 'nupaśyanti dhīrās teṣāṃ śāntir uparatiḥ śāśvatī",
  "GSP33samkaubh_u:510_5": "nityā svātmabhūtaiva syān netareṣām anevaṃ vidhānām // KaUBh_5.13/2,1.13 //",
  "GSP33samkaubh_u:511": "tad etad iti manyante 'nirdeśyaṃ paramaṃ sukham /",
  "GSP33samkaubh_u:512": "kathaṃ nu tad vijānīyāṃ kim u bhāti vibhāti vā // KaU_5.14/2,2.14 //",
  "GSP33samkaubh_u:513": "yat tad ātmavijñānasukham anirdeśyaṃ nirdeṣṭum aśakyaṃ paramaṃ prakṛṣṭaṃ prākṛtapuruṣavāṅmanasayor agocaram api san nivṛttaiṣaṇā ye brāhmaṇās ta etat pratyakṣam eveti manyante,",
  "GSP33samkaubh_u:514_0": "kathaṃ nu kena prakāreṇa tat sukham ahaṃ vijānīyām / idam ity ātmabuddhiviṣayam āpādayeyaṃ",
  "GSP33samkaubh_u:514_1": "yathā nivṛttaiṣaṇā yatayaḥ / kim u tad bhāti dīpyate prakāśātmakaṃ tad yato 'smadbuddhigocaratvena",
  "GSP33samkaubh_u:514_2": "vibhāti vispaṣṭaṃ dṛśyate kiṃ vā neti // KaUBh_5.14/2,1.14 //",
  "GSP33samkaubh_u:515": "na tatra sūryo bhāti na candratārakaṃ nemā vidyuto bhānti kuto 'yam agniḥ /",
  "GSP33samkaubh_u:516": "tam eva bhāntam anu bhāti sarvaṃ tasya bhāsā sarvam idaṃ vibhāti // KaU_5.15/2,2.15 //",
  "GSP33samkaubh_u:517": "atrottaram idaṃ bhāti ca vibhāti ceti / katham?",
  "GSP33samkaubh_u:518": "na tatra tasmin svātmabhūte brahmaṇi sarvāvabhāsako 'pi sūryo bhāti tad brahma na prakāśayatīty arthaḥ / tathā na candratārakam,",
  "GSP33samkaubh_u:519": "nemā vidyuto bhānti,",
  "GSP33samkaubh_u:520": "kuto 'yam asmaddṛṣṭigocaro 'gniḥ / kiṃ bahunā,",
  "GSP33samkaubh_u:521_0": "yad idam ādikaṃ sarvaṃ bhāti tat tam eva parameśvaraṃ bhāntaṃ dīpyamānam anubhāty",
  "GSP33samkaubh_u:521_1": "anudīpyate / tathā jalolmukādy agnisaṃyogād agniṃ dahantam anudahati na svatas tadvat /",
  "GSP33samkaubh_u:521_2": "tasyaiva bhāsā dīptyā sarvam idaṃ sūryādi vibhati / yata evaṃ tad eva brahma bhāti",
  "GSP33samkaubh_u:521_3": "ca vibhāti ca / kāryagatena vividhena bhāsā tasya brahmaṇo bhārūpatvaṃ svato 'vagamyate /",
  "GSP33samkaubh_u:521_4": "na hi svato 'vidyamānaṃ bhāsanam anyasya kartuṃ śaktam / ghaṭādīnām anyāvabhāsakatvādarśanād",
  "GSP33samkaubh_u:521_5": "bhārūpāṇāṃ cādityādīnāṃ taddarśanāt // KaUBh_5.15/2,2.15 //",
  "GSP33samkaubh_u:522": "iti kaṭhavallyāṃ pañcamavallī bhāṣyam // 5 //",
  "GSP33samkaubh_u:523": "atha ṣaṣṭha vallī /",
  "GSP33samkaubh_u:524": "tūlāvadhāraṇenaiva mūlāvadhāraṇaṃ vṛkṣasya yathā kriyate loke,",
  "GSP33samkaubh_u:525": "evaṃ saṃsārakāryavṛkṣāvadhāraṇena tanmūlasya brāhmaṇaḥ svarūpāvadidhārayiṣayeyaṃ ṣaṣṭhī vally ārabhyate --",
  "GSP33samkaubh_u:526": "ūrdhvamūlo avākśākha eṣo 'śvatthaḥ sanātanaḥ /",
  "GSP33samkaubh_u:527": "tad eva śukraṃ tad brahma tad evāmṛtam ucyate /",
  "GSP33samkaubh_u:528": "tasmiṃl lokāḥ śritāḥ sarve tad u nātyeti kaścana // etad vai tat // KaU_6.1/2,3.1 //",
  "GSP33samkaubh_u:529_0": "ūrdhvamūla ūrdhvaṃ mūlaṃ yat tad viṣṇoḥ paramaṃ padam asyeti so 'yam avyaktādisthāvarāntaḥ",
  "GSP33samkaubh_u:529_1": "saṃsāravṛkṣa ūrdhvamūlaḥ / vṛkṣaś ca vraścanāt / avicchinnajanmajarāmaraṇaśokādyanekānarthātmakaḥ",
  "GSP33samkaubh_u:529_2": "pratikṣaṇam anyathā svabhāvo māyāmarīcyudakagandharvanagarādivad dṛṣṭanaṣṭasvarūpatvād",
  "GSP33samkaubh_u:529_3": "avasāne ca vṛkṣavad abhāvātmakaḥ kadalīstambhavan niḥsāro 'nekaśatapākhaṇḍabuddhivikalpāspadas",
  "GSP33samkaubh_u:529_4": "tattvavijijñāsubhir anirdhāritedantattvo vedāntanirdhāritaparabrahmamūlasāro 'vidyākāmakarmāvyaktabījaprabhavo",
  "GSP33samkaubh_u:529_5": "'parabrahmavijñānakriyāśaktidvayātmakahiraṇyagarbhāṅkuraḥ sarvaprāṇiliṅgabhedaskandhas",
  "GSP33samkaubh_u:529_6": "tat tat tṛṣṇājalāsekodbhūtadarpano buddhīndriyaviṣayapravālāṅkuraḥ śrutismṛtinyāyavidyopadeśapalāśo",
  "GSP33samkaubh_u:529_7": "yajñadānatapodyanekakriyāsupuṣpaḥ sukhaduḥkhavedanānekarasaḥ prāṇyupajīvyānantaphalas",
  "GSP33samkaubh_u:529_8": "tat tṛṣṇāsalilāvasekaprarūḍhajaṭilīkṛtadṛḍhabaddhamūlaḥ satyanāmādisaptalokabrahmādibhūtapakṣikṛtanīḍaḥ",
  "GSP33samkaubh_u:529_9": "prāṇisukhaduḥkhodbhūtaharṣaśokajātanṛtyagītavāditrakṣvelitāsphoṭitahasitākṛṣṭaruditahāhāmuñcamuñcetyādyanekaśabdakṛtatumulībhūtamahāravo",
  "GSP33samkaubh_u:529_10": "vedāntavihitabrahmātmadarśanāsaṅgaśastrakṛtoccheda eṣa saṃsāravṛkṣo 'śvattho 'śvatthavat",
  "GSP33samkaubh_u:529_11": "kāmakarmavāteritanityapracalitasvabhāvaḥ / svarganarakatiryakpretādibhiḥ śākhābhir",
  "GSP33samkaubh_u:529_12": "avākśākhaḥ / sanātano 'nāditvāc ciraṃ pravṛttaḥ / yad asya saṃsāravṛkṣasya mūlaṃ",
  "GSP33samkaubh_u:529_13": "tad eva śukraṃ śubhraṃ śuddhaṃ jyotiṣmac caitanyātmajyotiḥsvabhāvaṃ tad eva brahma",
  "GSP33samkaubh_u:529_14": "sarvamahattvāt / tad evāmṛtam avināśasvabhāvam ucyate kathyate satyatvāt / vācārambhaṇaṃ",
  "GSP33samkaubh_u:529_15": "vikāro nāmadheyam anṛtam anyadato martyam / tasmin paramārthasatye brahmaṇi lokā",
  "GSP33samkaubh_u:529_16": "gandharvanagaramarīcyudakamāyāsamāḥ paramārthadarśanābhāvāvagamanāḥ śritāśritāḥ sarve",
  "GSP33samkaubh_u:529_17": "samastā utpattisthitilayeṣu / tad u tadbrahma nātyeti nātivartate mṛdādikam iva ghaṭādikāryaṃ",
  "GSP33samkaubh_u:529_18": "kaścana kaścid api vikāraḥ / etad vai tat // KaUBh_6.1/2,3.1 //",
  "GSP33samkaubh_u:530": "yad idaṃ kiṃca jagat sarvaṃ prāṇa ejati niḥsṛtam /",
  "GSP33samkaubh_u:531": "mahad bhayaṃ vajram udyataṃ ya etad vidur amṛtās te bhavanti // KaU_6.2/2,3.2 //",
  "GSP33samkaubh_u:532": "yad vijñānād amṛtā bhavantīty ucyate,",
  "GSP33samkaubh_u:533": "jagato mūlaṃ tad eva nāsti brahmāsata evedaṃ niḥsṛtam iti tan na / yad idaṃ kiñ ca yat kiṃ cedaṃ jagatsarvaṃ prāṇe / parasmin brahmaṇi satyejati kampate,",
  "GSP33samkaubh_u:534_0": "tata eva niḥsṛtaṃ nirgataṃ satpracalati niyamena ceṣṭate / yad evaṃ jagadutpattyādikāraṇaṃ",
  "GSP33samkaubh_u:534_1": "brahma tanmahadbhayam / mahac ca tad bhayaṃ ca bibhety asmād iti mahadbhayam / vajram",
  "GSP33samkaubh_u:534_2": "udyatam udyatām iva vajram / yathā vajrodyatakaraṃ svāminam abhimukhībhūtaṃ dṛṣṭvā",
  "GSP33samkaubh_u:534_3": "bhṛtyā niyamena tac chāsane vartante,",
  "GSP33samkaubh_u:535_0": "tathedaṃ candrādityagrahanakṣatratārakādilakṣaṇaṃ jagatseśvaraṃ niyamena kṣaṇam apy",
  "GSP33samkaubh_u:535_1": "aviśrāntaṃ vartata ity uktaṃ bhavati / ya etad viduḥ svātmapravṛttisākṣibhūtam ekaṃ",
  "GSP33samkaubh_u:535_2": "brahmāmṛtā amaraṇadharmāṇāste bhavanti // KaUBh_6.2/2,3.2 //",
  "GSP33samkaubh_u:536": "bhayād asyāgnis tapati bhayāt tapati sūryaḥ /",
  "GSP33samkaubh_u:537": "bhayād indraś ca vāyuś ca mṛtyur dhāvati pañcamaḥ // KaU_6.3/2,3.3 //",
  "GSP33samkaubh_u:538": "kathaṃ tadbhayāj jagadvartata ity āha -- bhayād bhītyāsya parameśvarasyāgnis tapati,",
  "GSP33samkaubh_u:539": "bhayāt tapati sūryo,",
  "GSP33samkaubh_u:540_0": "bhayād indraś ca vāyuś ca mṛtyur dhāvati pañcamaḥ / na hīśvarāṇāṃ lokapālānāṃ samarthānāṃ",
  "GSP33samkaubh_u:540_1": "satāṃ niyantā ced vajrodyatakaravan na syāt svāmibhayabhītānām iva bhṛtyānāṃ niyatā",
  "GSP33samkaubh_u:540_2": "pravṛtir upapadyate // KaUBh_6.3/2,3.3 //",
  "GSP33samkaubh_u:541": "iha ced aśakad boddhuṃ prākśarīrasya visrasaḥ /",
  "GSP33samkaubh_u:542": "tataḥ sargeṣu lokeṣu śarīratvāya kalpate // KaU_6.4/2,3.4 //",
  "GSP33samkaubh_u:543_0": "tac ceha jīvann eva ced yady aśakac chaknoti śaktaḥ san jānāty etad bhayakāraṇaṃ",
  "GSP33samkaubh_u:543_1": "brahma boddhum avagantuṃ prak pūrvaṃ śarīrasya visraso 'vasraṃsanāt patanāt saṃsārabandhanād",
  "GSP33samkaubh_u:543_2": "vimucyate / na ced aśakadboddhum,",
  "GSP33samkaubh_u:544": "tato 'navabodhāt sargeṣu,",
  "GSP33samkaubh_u:545_0": "sṛjyante yeṣu sraṣṭavyāḥ prāṇina iti sargāḥ pṛthivyādayo lokās teṣu sargeṣu lokeṣu",
  "GSP33samkaubh_u:545_1": "śarīratvāya śarīrabhāvāya kalpate samartho bhavati śarīraṃ gṛhṇātīty arthaḥ // tasmāc",
  "GSP33samkaubh_u:545_2": "charīravisraṃsanāt prāgātmāvabodhāya nāstheyaḥ / yasmād ihaivātmano darśanam ādarśasthasyeva",
  "GSP33samkaubh_u:545_3": "mukhasya spaṣṭamupapadyate na lokāntareṣu brahmalokād anyatra / sa ca duṣprāpaḥ // KaUBh_6.4/2,3.4 //",
  "GSP33samkaubh_u:546": "katham ity ucyate --",
  "GSP33samkaubh_u:547": "yathādarśe tathātmani yathā svapne tathā pitṛloke /",
  "GSP33samkaubh_u:548": "yathāpsu parīva dadṛśe tathā gandharvaloke chāyātapayor iva brahmaloke // KaU_6.5/2,3.5 //",
  "GSP33samkaubh_u:549": "yathādarśe pratibimbabhūtam ātmānaṃ paśyati loko 'tyantaviviktam,",
  "GSP33samkaubh_u:550": "tathehātmani svabuddhāvādarśavan nirmalībhūtāyāṃ viviktam ātmano darśanaṃ bhavatīty arthaḥ / yathā svapne 'viviktaṃ jāgradvāsanodbhūtam,",
  "GSP33samkaubh_u:551": "tathā pitṛloke 'viviktam eva darśanam ātmanaḥ karmaphalopabhogāsaktatvāt / yathā cāpsv aviviktāvayavam ātmarūpaṃ parīva dadṛśe paridṛśyata iva,",
  "GSP33samkaubh_u:552_0": "tathā gandharvaloke 'viviktam eva darśanam ātmanaḥ / evañ ca lokāntareṣv api śāstraprāmāṇyād",
  "GSP33samkaubh_u:552_1": "avagamyate / chāyātapayor ivātyantaviviktaṃ brahmaloka evaikasmin / sa ca duṣprāpo",
  "GSP33samkaubh_u:552_2": "'tyantaviśiṣṭakarmajñānasādhyatvāt / tasmād ātmadarśanāyehaiva yatnaḥ kartavya ity",
  "GSP33samkaubh_u:552_3": "abhiprāyaḥ // KaUBh_6.5/2,3.5 //",
  "GSP33samkaubh_u:553": "indriyāṇāṃ pṛthagbhāvam udayāstamayau ca yat /",
  "GSP33samkaubh_u:554": "pṛthag utpadyamānānāṃ matvā dhīro na śocati // KaU_6.6/2,3.6 //",
  "GSP33samkaubh_u:555_0": "katham asau boddhavyaḥ kiṃ vā tadavabodhe prayojanam ity ucyate -- indriyāṇāṃ śrotrādīnāṃ",
  "GSP33samkaubh_u:555_1": "svasvaviṣayagrahaṇaprayojanena svakāraṇebhya ākāśādibhyaḥ pṛthagutpadyamānānām atyantaviśuddhāt",
  "GSP33samkaubh_u:555_2": "kevalāc cinmātrātmasvarūpāt pṛthagbhāvaṃ svabhāvavilakṣaṇātmakatām,",
  "GSP33samkaubh_u:556_0": "tathā teṣām evendriyāṇām udayāstamayau cotpattipralayau jāgratsvāpnāvasthāpekṣayā",
  "GSP33samkaubh_u:556_1": "nātmanas tāv iti matvā jñātvā vivekato dhīro dhīmān na śocati / ātmano nityaikasvabhāvatvāvyabhicārāc",
  "GSP33samkaubh_u:556_2": "chokakāraṇatvānupapatteḥ / tathā ca śrutyantaraṃ “tarati śokam ātmavit” (ChU 7,1.3)",
  "GSP33samkaubh_u:557": "iti // KaUBh_6.6/2,3.6 //",
  "GSP33samkaubh_u:558": "indriyebhyaḥ paraṃ mano manasaḥ sattvam uttamam /",
  "GSP33samkaubh_u:559": "sattvād adhi mahānātmā mahato 'vyaktam uttamam // KaU_6.7/2,3.7 //",
  "GSP33samkaubh_u:560": "yasmād ātmana indriyāṇāṃ pṛthagbhāva ukto nāsau bahir adhigantavyo yasmāt pratyagātmā sa sarvasya,",
  "GSP33samkaubh_u:561_0": "tat katham ity ucyate -- indriyebhyaḥ paraṃ mana ity ādi / arthānām ihendrayasamānajātīyatvād",
  "GSP33samkaubh_u:561_1": "indriyagrahaṇenaiva grahaṇam / pūrvavad anyat / sattvaśabdād buddhir ihocyate // KaUBh_6.7/2,3.7 //",
  "GSP33samkaubh_u:562": "avyaktāt tu paraḥ puruṣo vyāpako 'liṅga eva ca /",
  "GSP33samkaubh_u:563": "yaṃ jñātvā mucyate jantur amṛtatvaṃ ca gacchati // KaU_6.8/2,3.8 //",
  "GSP33samkaubh_u:564": "avyaktāt tu paraḥ puruṣo vyāpako,",
  "GSP33samkaubh_u:565": "vyāpakasyāpy ākāśādeḥ sarvasya kāraṇatvād aliṅgo liṅgyate gamyate yena tal liṅgaṃ budhyādi,",
  "GSP33samkaubh_u:566": "tad avidyamānaṃ yasya so 'yam aliṅga eva ca / sarvasaṃsāradharmavarjita ity etat / yaṃ jñātvācāryataḥ śāstrataś ca mucyate jantur avidyādihṛdayagranthibhir jīvann eva,",
  "GSP33samkaubh_u:567": "patite 'pi śarīre 'mṛtatvaṃ ca gacchati / so 'liṅgaḥ paro 'vyaktāt puruṣa iti pūrveṇaiva sambandhaḥ // KaUBh_6.8/2,3.8 //",
  "GSP33samkaubh_u:568": "na saṃdṛśe tiṣṭhati rūpam asya na cakṣuṣā paśyati kaścanainam /",
  "GSP33samkaubh_u:569": "hṛdā manīṣā manasābhikḷpto ya etad vidur amṛtās te bhavanti // KaU_6.9/2,3.9 //",
  "GSP33samkaubh_u:570": "kathaṃ tarhi tasyāliṅgasya darśanam upapadyata ity ucyate na san dṛśe san darśanaviṣaye na tiṣṭhati pratyagātmano 'sya rūpam / ato na cakṣuṣā sarvendriyeṇa,",
  "GSP33samkaubh_u:571": "cakṣurgrahaṇasyopalākṣaṇārthatvāt,",
  "GSP33samkaubh_u:572_0": "paśyati nopalabhate kaścana kaścid apy enaṃ prakṛtam ātmānam / kathaṃ tarhi taṃ paśyed",
  "GSP33samkaubh_u:572_1": "ity ucyate -- hṛdā hṛtsthayā buddhyā / manīṣā manasaḥ saṅkalpādirūpasyeṣṭe niyantṛtveneti",
  "GSP33samkaubh_u:572_2": "manīṭ tayā manīṣāvikalpayitryā buddhyā / manasā mananarūpeṇa samyag darśanenābhikḷpto",
  "GSP33samkaubh_u:572_3": "'bhisamarthito 'bhiprakāśita ity etat / ātmā jñātuṃ śakya iti vākyaśeṣaḥ / tam ātmānaṃ",
  "GSP33samkaubh_u:572_4": "brahmaitad ye vidur amṛtās te bhavanti // KaUBh_6.9/2,3.9 //",
  "GSP33samkaubh_u:573": "yadā pañcāvatiṣṭhante jñānāni manasā saha /",
  "GSP33samkaubh_u:574": "buddhiś ca na viceṣṭati tām āhuḥ paramāṃ gatim // KaU_6.10/2,3.10 //",
  "GSP33samkaubh_u:575_0": "sā hṛnmanīṭ kathaṃ prāpyata iti tad artho yoga ucyate -- yadā yasmin kāle svaviṣayebhyo",
  "GSP33samkaubh_u:575_1": "nivartitānyātmany eva pañca jñānāni / jñānārthatvāc chrotrādīnīndriyāṇi jñānāny ucyante /",
  "GSP33samkaubh_u:575_2": "avatiṣṭhante saha manasā yad anugatāni,",
  "GSP33samkaubh_u:576": "tena saṃkalpādivyāvṛttenāntaḥkaraṇena / buddhiś cādhyavasāyalakṣaṇā na viceṣṭati svavyāpāreṣu na viceṣṭate na vyāpriyate,",
  "GSP33samkaubh_u:577": "tām āhuḥ paramā gatim // KaUBh_6.10/2,3.10 //",
  "GSP33samkaubh_u:578": "tāṃ yogam iti manyante sthirām indriyadhāraṇām /",
  "GSP33samkaubh_u:579": "apramattas tadā bhavati yogo hi prabhavāpyayau // KaU_6.11/2,3.11 //",
  "GSP33samkaubh_u:580_0": "tām īdṛśīṃ tadavasthāṃ yogam iti manyante viyogam eva santam / sarvānarthasaṃyogaviyogalakṣaṇā",
  "GSP33samkaubh_u:580_1": "hīyam avasthā yoginaḥ / etasyāṃ hy avasthāyām avidyādhyāropaṇavarjitasvarūpapratiṣṭha",
  "GSP33samkaubh_u:580_2": "ātmā / sthirām indrayadhāraṇāṃ sthirām acalām indrayadhāraṇāṃ bāhyāntaḥkaraṇānāṃ",
  "GSP33samkaubh_u:580_3": "dhāraṇam ity arthaḥ / apramattaḥ pramādavarjitaḥ samādhānaṃ prati nityaṃ yatnavāṃs tadā tasmin kāle,",
  "GSP33samkaubh_u:581_0": "yadaiva pravṛttayogo bhavatīti sāmarthyād avagamyate / na hi buddhyādiceṣṭābhāve",
  "GSP33samkaubh_u:581_1": "pramādasaṃbhavo 'sti / tasmāt prāg eva buddhyādiceṣṭoparamād apramādo vidhīyate /",
  "GSP33samkaubh_u:581_2": "athavā yadaivendriyāṇāṃ sthirā dhāraṇā,",
  "GSP33samkaubh_u:582_0": "tadānīm eva niraṅkuśam apramattatvam ity ato 'bhidhīyate 'pramattas tadā bhavatīti /",
  "GSP33samkaubh_u:582_1": "kutaḥ / yogo hi yasmāt prabhavāpyayāv upajanāpāyadharmaka ity arthaḥ / ato 'pāyaparihārāyāpramādaḥ",
  "GSP33samkaubh_u:582_2": "kartavya ity abhiprāyaḥ // KaUBh_6.11/2,3.11 //",
  "GSP33samkaubh_u:583": "naiva vācā na manasā prāptuṃ śakyo na cakṣuṣā /",
  "GSP33samkaubh_u:584": "astīti bruvato 'nyatra kathaṃ tad upalabhyate // KaU_6.12/2,3.12 //",
  "GSP33samkaubh_u:585": "buddhyādiceṣṭāviṣayaṃ ced brahmedaṃ tad iti viśeṣato gṛhyeta,",
  "GSP33samkaubh_u:586_0": "buddhyādyuparame ca grahaṇakāraṇābhāvād anupalabhyamānaṃ nāsty eva brahma / yad dhi",
  "GSP33samkaubh_u:586_1": "karaṇagocaraṃ tad astīti prasiddhaṃ loke viparītaṃ cāsad iti / ataś cānarthako yogo",
  "GSP33samkaubh_u:586_2": "'anupalabhyamānatvād vā nāstīty upalabdhavyaṃ brahmety evaṃ prāpta idam ucyate /",
  "GSP33samkaubh_u:586_3": "satyam / naiva vācā na manasā na cakṣuṣā nānyair apīndriyaiḥ prāptuṃ śakyata ity",
  "GSP33samkaubh_u:586_4": "arthaḥ / tathāpi sarvaviśeṣarahito 'pi jagato mūlam ity avagatatvād asty eva,",
  "GSP33samkaubh_u:587_0": "kāryapravilāpanasyāstitvaniṣṭhatvāt / tathā hīdaṃ kāryaṃ sūkṣmatāratamyapāramparyeṇānugamyamānaṃ",
  "GSP33samkaubh_u:587_1": "sadbuddhiniṣṭhām evāvagamayati / yadāpi viṣayapravilāpanena pravilāpyamānā buddhis",
  "GSP33samkaubh_u:587_2": "tadāpi sā satpratyayagarbhaiva vilīyate / buddhir hi naḥ pramāṇaṃ sadasator yāthātmyāvagame /",
  "GSP33samkaubh_u:587_3": "mūlaṃ cej jagato na syād asad anvitam evedaṃ kāryam asad ity evaṃ gṛhyeta,",
  "GSP33samkaubh_u:588": "na tv etad asti,",
  "GSP33samkaubh_u:589": "satyasad ity eva tu gṛhyate,",
  "GSP33samkaubh_u:590_0": "yathā mṛdādikāryaṃ ghaṭādi mṛdādyanvitam / tasmāj jagato mūlam ātmāstīty evopalabdhavyaḥ /",
  "GSP33samkaubh_u:590_1": "kasmāt / astīti bruvato 'stitvavādina āgamārthānusāriṇaḥ śraddadhānād anyatra nāstikavādini",
  "GSP33samkaubh_u:590_2": "nāsti jagato mūlam ātmā niranvayam evedaṃ kāryam abhāvāntaṃ pravilīyata iti manyamāne viparītadarśini,",
  "GSP33samkaubh_u:591": "kathaṃ tad brahma tattvata upalabhyate,",
  "GSP33samkaubh_u:592": "na kathañcanopalabhyata ity arthaḥ // KaUBh_6.12/2,3.12 //",
  "GSP33samkaubh_u:593": "astīty evopalabdhavyas tattvabhāvena cobhayoḥ /",
  "GSP33samkaubh_u:594": "astīty evopalabdhasya tattvabhāvaḥ prasīdati // KaU_6.13/2,3.13 //",
  "GSP33samkaubh_u:595_0": "tasmād apohyāsadvādipakṣam āsuram astīty evātmopalabdhavyaḥ satkāryabuddhyādyupādhibhiḥ /",
  "GSP33samkaubh_u:595_1": "yadā tu tadrahito 'vikriya ātmā kāryaṃ ca kāraṇavyatirekeṇa nāsti “vācārambhaṇaṃ",
  "GSP33samkaubh_u:595_2": "vikāro nāmadheyaṃ mṛttikety eva satyam” (ChU 6,1.4)",
  "GSP33samkaubh_u:596_0": "iti śruteḥ / tadā tasya nirupādhikasyāliṅgasya sadasadādipratyayaviṣayatvavarjitasyātmanas",
  "GSP33samkaubh_u:596_1": "tattvabhāvo bhavati / tena ca rūpeṇātmopalabdhavya ity anuvartate / tatrāpy ubhayoḥ",
  "GSP33samkaubh_u:596_2": "sopādhikanirupādhikayor astitvatattvabhāvayoḥ -- nirdhāraṇārthā ṣaṣṭhī -- pūrvam",
  "GSP33samkaubh_u:596_3": "astīty evopalabdhasyātmanaḥ satkāryopādhikṛtāstitvapratyayenopalabdhasyety arthaḥ /",
  "GSP33samkaubh_u:596_4": "paścāt pratyastamitasarvopādhirūpa ātmanas tattvabhāvo viditāviditābhyāmanyo 'dvayasvabhāvo",
  "GSP33samkaubh_u:596_5": "“neti neti” “asthūlam anaṇv ahrasvam” (BĀU 3,8.8)",
  "GSP33samkaubh_u:597": "“adṛśye 'nātmye 'nirukte 'nilayane” (TaittU 2,7.1)",
  "GSP33samkaubh_u:598": "ity ādi śrutinirdiṣṭaḥ prasīdatyabhimukhībhavati / ātmaprakāśanāya pūrvam astīty upalabdhavata ity etat // KaUBh_6.13/2,3.13 //",
  "GSP33samkaubh_u:599": "yadā sarve pramucyante kāmā ye 'sya hṛdi śritāḥ /",
  "GSP33samkaubh_u:600": "atha martyo 'mṛto bhavaty atra brahma samaśnute // KaU_6.14/2,3.14 //",
  "GSP33samkaubh_u:601": "evaṃ paramārthātmadarśino yadā yasmin kāle sarve kāmāḥ kāmayitavyasyānyasyābhāvāt,",
  "GSP33samkaubh_u:602": "pramucyante,",
  "GSP33samkaubh_u:603": "viśīryante,",
  "GSP33samkaubh_u:604": "ye 'sya prāk pratibodhād viduṣo hṛdi buddhau śritā āśritāḥ / buddhir hi kāmānām āśrayo nātmā “kāmaḥ saṅkalpaḥ” (BĀU 1,5.3)",
  "GSP33samkaubh_u:605": "ity ādiśrutyantarāc ca / atha tadā martyaḥ prāk prabodhād āsīt sa prabodhottarakālam avidyākāmakarmalakṣaṇasya mṛtyor vināśād amṛto bhavati,",
  "GSP33samkaubh_u:606": "gamanaprayojakasya mṛtyor vinaśād gamanānupapatter atrehaiva pradipanirvāṇavatsarvabandhanopaśamād brahma samaśnute brahmaiva bhavatīty arthaḥ // KaUBh_6.14/2,3.14 //",
  "GSP33samkaubh_u:607": "yadā sarve prabhidyante hṛdayasyeha granthayaḥ /",
  "GSP33samkaubh_u:608": "atha martyo 'mṛto bhavaty etāvad dhy anuśāsanam // KaU_6.15/2,3.15 //",
  "GSP33samkaubh_u:609_0": "kadā punaḥ kāmānāṃ mūlato vināśa ity ucyate -- yadā sarve prabhidyante bhedam upayānti",
  "GSP33samkaubh_u:609_1": "vinaśyanti hṛdayasya buddher iha jīvata eva granthayo granthivad dṛḍhabandhanarūpā",
  "GSP33samkaubh_u:609_2": "avidyāpratyayā ity arthaḥ / aham idaṃ śarīraṃ mamedaṃ dhanaṃ sukhī duḥkhī cāham ity",
  "GSP33samkaubh_u:609_3": "evam ādilkṣaṇās tadviparītabrahmātmapratyayopajananād brahmaivāham asmy asaṃsārīti",
  "GSP33samkaubh_u:609_4": "vinaṣṭeṣv avidyāgranthiṣu tannimittāḥ kāmā mūlato vinaśyanti / atha matryo 'mṛto",
  "GSP33samkaubh_u:609_5": "bhavaty etāvad dhy etāvad evaitāvan mātraṃ nādhikam astīty āśaṅkā kartavyā / anuśāsanam",
  "GSP33samkaubh_u:609_6": "anuśiṣṭir upadeśaḥ sarvavedāntānām iti vākyaśeṣaḥ // KaUBh_6.15/2,3.15 //",
  "GSP33samkaubh_u:610": "śataṃ caikā ca hṛdayasya nāḍyas tāsāṃ mūrdhānam abhiniḥsṛtaikā /",
  "GSP33samkaubh_u:611": "tayordhvam āyann amṛtatvam eti viṣvaṅṅ anyā utkramaṇe bhavati // KaU_6.16/2,3.16 //",
  "GSP33samkaubh_u:612": "nirastāśeṣaviśeṣavyāpibrahmātmapratipattyā prabhinnasamastāvidyādigranther jīvata eva brahmabhūtasya viduṣo na gatir vidyate “atra brahma samaśnute” (BĀU 4,4.7)",
  "GSP33samkaubh_u:613": "ity uktatvāt “na tasya prāṇā utkāmanti brahmaiva san brahmāpyeti” (BĀU 4,4.6)",
  "GSP33samkaubh_u:614": "iti śrutyantarāc ca / ye punar mandabrahmavido vidyāntaraśīlinaś ca brahmalokabhājo ye ca tadviparītāḥ saṃsārabhājaḥ,",
  "GSP33samkaubh_u:615_0": "teṣām eva gativiśeṣa ucyate prakṛtotkṛṣṭabrahmavidyāphalastutaye / kiñ cānyad agnividyā",
  "GSP33samkaubh_u:615_1": "pṛṣṭā pratyuktā ca / tasyāś ca phalaprāptiprakāro vaktavya iti mantrārambhaḥ / tatra",
  "GSP33samkaubh_u:615_2": "-- śataṃ ca śatasaṅkhyākā ekā ca suṣumnā nāma puruṣasya hṛdayād viniḥsṛtā nāḍyaḥ śirāḥ,",
  "GSP33samkaubh_u:616_0": "tāsāṃ madhye mūrdhānaṃ bhittvābhiniḥsṛtā nirgatā ekā suṣumnā nāma / tayāntakāle hṛdaya",
  "GSP33samkaubh_u:616_1": "ātmānaṃ vaśīkṛtya yojayet / tayā nāḍyor dhvam uparyāyan gacchann ādityadvāreṇāmṛtatvam",
  "GSP33samkaubh_u:616_2": "amaraṇadharmatvam āpekṣikam -- “ābhūtasamplavaṃ sthānam amṛtatvaṃ hi bhāṣyate” (ViP 2,8.17)",
  "GSP33samkaubh_u:617_0": "iti smṛteḥ -- brahmaṇā vā saha kālāntareṇa mukhyam amṛtatvam eti bhuktvā bhogān anupamān",
  "GSP33samkaubh_u:617_1": "brahmalokagatān / viṣvaṅnānāvidhagatayo 'nyā nāḍya utkramaṇe bhavanti saṃsārapratipattyarthā",
  "GSP33samkaubh_u:617_2": "eva bhavantīty arthāḥ // KaUBh_6.16/2,3.16 //",
  "GSP33samkaubh_u:618": "aṅguṣṭhamātraḥ puruṣo 'ntarātmā sadā janānāṃ hṛdaye saṃniviṣṭaḥ /",
  "GSP33samkaubh_u:619": "taṃ svāc charīrāt pravṛhen muñjād iveṣīkāṃ dhairyeṇa /",
  "GSP33samkaubh_u:620": "taṃ vidyāc chukram amṛtaṃ taṃ vidyāc chukram amṛtam iti // KaU_6.17/2,3.17 //",
  "GSP33samkaubh_u:621": "idānīṃ sarvavallyarthopasaṃhārārtham āha -- aṅguṣṭhamātraḥ puruṣo 'ntarātmā sadā janānāṃ sambandhini hṛdaye san niviṣṭo yathā vyākhyātaḥ,",
  "GSP33samkaubh_u:622_0": "taṃ svādātmīyāc charīrāt pravṛhed udyacchen niṣkarṣet pṛthak kuryād ity arthaḥ /",
  "GSP33samkaubh_u:622_1": "kim ivety ucyate -- muñjādiveṣīkāmantasthāṃ dhairyeṇāpramādena / taṃ śarīrān niṣkṛṣṭaṃ",
  "GSP33samkaubh_u:622_2": "cinmātraṃ vidyādvijānīyāc chukraṃ śuddham amṛtaṃ yathoktaṃ brahmeti / dvir vacanam",
  "GSP33samkaubh_u:622_3": "upaniṣat parisamāpty artham iti śabdaś ca // KaUBh_6.17/2,3.17 //",
  "GSP33samkaubh_u:623": "mṛtyuproktāṃ naciketo 'tha labdhvā vidyām etāṃ yogavidhiṃ ca kṛtsnam /",
  "GSP33samkaubh_u:624": "brahmaprāpto virajo 'bhūd vimṛtyur anyo 'py evaṃ yo vid adhyātmam eva // KaU_6.18/2,3.18 //",
  "GSP33samkaubh_u:625_0": "vidyāstutyartho 'yam ākhyāyikārthopasaṃhāro 'dhunocyate -- mṛtyuproktām etāṃ yathoktāṃ",
  "GSP33samkaubh_u:625_1": "brahmavidyāṃ yogavidhiṃ ca kṛtsnaṃ samastaṃ sopakaraṇaṃ saphalam ity etat / naciketo",
  "GSP33samkaubh_u:625_2": "'tha varapradānān mṛtyor labdhvā prāpyety arthaḥ / kim?",
  "GSP33samkaubh_u:626": "brahma prāpto 'bhūn mukto 'bhavad ity arthaḥ / katham?",
  "GSP33samkaubh_u:627_0": "vidyāprāptyā virajo vigatadharmādharmo vimṛtyur vigatakāmāvidyaś ca san pūrvam ity",
  "GSP33samkaubh_u:627_1": "arthaḥ / na kevalaṃ naciketā evānyo 'pi ya evaṃ naciketovad ātmavid adhyātmam eva",
  "GSP33samkaubh_u:627_2": "nirupacaritaṃ pratyak svarūpaṃ prāpya tattvam evety abhiprāyaḥ / nānyad rūpam apratyag",
  "GSP33samkaubh_u:627_3": "rūpam / tad evam adhyātmam evam uktaprakāreṇa veda vijānātīty evaṃvit so 'pi virajāḥ",
  "GSP33samkaubh_u:627_4": "san brahma prāpya vimṛtyur bhavatīti vākyaśeṣaḥ // KaUBh_6.18/2,3.18 //",
  "GSP33samkaubh_u:628": "saha nāv avatu / saha nau bhunaktu / saha vīryaṃ karavāvahai //",
  "GSP33samkaubh_u:629": "tejasvi nāvadhītam astu mā vidviṣāvahai // KaU_6.19/2,3.19 //",
  "GSP33samkaubh_u:630": "oṃ śāntiḥ śāntiḥ śāntiḥ //",
  "GSP33samkaubh_u:631": "iti kaṭhopaniṣadi dvitīyādhyāye tṛtīyā vallī //",
  "GSP33samkaubh_u:632": "śiṣyācāryayoḥ pramādakṛtānyāyena vidyāgrahaṇapratipādananimittadoṣapraśamanārtheyaṃ śāntir ucyate -- saha nāv āvām avatu pālayatu vidyāsvarūpaprakāśanena / kaḥ?",
  "GSP33samkaubh_u:633_0": "sa eva parameśvara upaniṣat prakāśitaḥ / kiñ ca saha nau bhunaktu tatphalaprakāśanena",
  "GSP33samkaubh_u:633_1": "nau pālayatu / sahaivāvāṃ vidyākṛtaṃ vīryaṃ sāmathryaṃ karavāvahai niṣpādayāvahai /",
  "GSP33samkaubh_u:633_2": "kiñ ca tejasvi nau tejasvi naurāvayor yad adhītaṃ tat svadhītam astu / athavā tejasvi",
  "GSP33samkaubh_u:633_3": "nāvāvābhyāṃ yad adhītaṃ tad atīva tejasvi vīryavad astv ity arthaḥ / mā vidviṣāvahai",
  "GSP33samkaubh_u:633_4": "śiṣyācāryāv anyonyaṃ pramādakṛtānyāyādhyayanādhyāpanadoṣanimittaṃ dveṣaṃ mā karavāvahai",
  "GSP33samkaubh_u:633_5": "ity arthaḥ / śāntiḥ śāntiḥ śāntir iti trir vacanaṃ sarvadoṣopaśamanārtham ity om",
  "GSP33samkaubh_u:633_6": "iti // KaUBh_6.19/2,3.19 //",
  "GSP33samkaubh_u:634": "iti śrīmat paramahaṃsaparivrājakācāryasya śrī govindabhagavatpūjyapādaśiṣyasya śrī śaṅkarabhagavataḥ kṛtau kāṭhakopaniṣadbhāṣyaṃ samāptam //"
}