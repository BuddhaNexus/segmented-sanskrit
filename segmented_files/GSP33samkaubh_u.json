{
    "GSP33samkaubh_u:0": "Śaṃkara (attrib.): Kaṭhopaniṣadbhāṣya kāṭhakopaniṣat",
    "GSP33samkaubh_u:1": "oṃ saha nāv avatu /",
    "GSP33samkaubh_u:2": "saha nau bhunaktu /",
    "GSP33samkaubh_u:3": "saha vīryaṃ karavāvahai // tejasvi nāvadhītamastu mā vidviṣāvahai // oṃ śāntiḥ śāntiḥ śāntiḥ",
    "GSP33samkaubh_u:4": "oṃ namo bhagavate vaivasvatāya mṛtyave brahmavidyācāryāya naciketase ca /",
    "GSP33samkaubh_u:5": "atha kāṭhakopaniṣadvallīnāṃ sukhārthaprabodhanārtham alpagranthā vṛttir ārabhyate /",
    "GSP33samkaubh_u:6": "sader dhātor viśaraṇagatyavasād anārthasyopanipūrvasya kvippratyayāntasya rūpam idam upaniṣad iti /",
    "GSP33samkaubh_u:7": "upaniṣacchabdena ca vyācikhyāsitagranthapratipādyavedyavastuviṣayā vidyocyate /",
    "GSP33samkaubh_u:8": "kena punar arthayogenopaniṣacchabdena vidyocyata ity ucyate /",
    "GSP33samkaubh_u:9_0": "ye mumukṣavo dṛṣṭānuśravikaviṣayavitṛṣṇāḥ santa upaniṣacchabdavācyāṃ vakṣyamāṇalakṣaṇāṃ vidyām upasadyopagamya tanniṣṭhatayā",
    "GSP33samkaubh_u:9_1": "niścayena śīlayanti teṣām avidyādeḥ saṃsārabijasya viśaraṇād dhiṃsanād vināśanād ity anenārthayogena",
    "GSP33samkaubh_u:10": "vidyopaniṣad ity ucyate /",
    "GSP33samkaubh_u:11": "tathā ca vakṣyati “nicāyya taṃ mṛtyumukhāt pramucyate” (KaU 3.15) iti /",
    "GSP33samkaubh_u:12": "pūrvoktaviśeṣaṇān vā mumukṣūn paraṃ brahma gamayatīti brahmagamayitṛtvena yogād brahmavidyopaniṣat",
    "GSP33samkaubh_u:13": "tathā ca vakṣyati “brahmaprāpto virajo 'bhūd vimṛtyuḥ” (KaU 3.18) iti /",
    "GSP33samkaubh_u:14_0": "lokādir brahmajajño yo 'gnis tadviṣayāyā vidyāyā dvitīyena vareṇa prārthyamānāyāḥ svargalokaphalaprāptihetutvena garbhavāsajanmajarādyupadravavṛndasya",
    "GSP33samkaubh_u:14_1": "lokāntare paunaḥpunyena pravṛttasyāvasādayitṛtvena śaithilyāpādanena dhātvarthayogād agnividyāpy upaniṣad ity ucyate /",
    "GSP33samkaubh_u:15": "tathā ca vakṣyati",
    "GSP33samkaubh_u:16": "“svargalokā amṛtatvaṃ bhajante” (KaU 1.13) ity ādi /",
    "GSP33samkaubh_u:17": "nanu copaniṣacchabdenādhyetāro grantham apy abhilapanti /",
    "GSP33samkaubh_u:18": "upaniṣadam adhīmaha upaniṣadam adhyāpayāma iti ca /",
    "GSP33samkaubh_u:19": "naiṣa doṣaḥ,",
    "GSP33samkaubh_u:20": "avidyādisaṃsārahetuviśaraṇādeḥ sadi dhātvarthasya granthamātre 'sambhavād",
    "GSP33samkaubh_u:21": "vidyāyāṃ ca sambhavāt /",
    "GSP33samkaubh_u:22": "granthasyāpi tādarthyena tacchabdatvopapatter āyur vai dhṛtam ity ādivat /",
    "GSP33samkaubh_u:23": "tasmād vidyāyāṃ mukhyayā vṛttyopaniṣacchabdo",
    "GSP33samkaubh_u:24": "vartate, granthe tu bhaktyeti /",
    "GSP33samkaubh_u:25": "evam upaniṣannirvacanenaiva viśiṣṭo",
    "GSP33samkaubh_u:26": "'dhikārī vidyāyām uktaḥ /",
    "GSP33samkaubh_u:27": "viṣayaś ca viśiṣṭa ukto vidyāyāḥ paraṃ brahma pratyagātmabhūtam /",
    "GSP33samkaubh_u:28": "prayojanaṃ cāsyā upaniṣada ātyantikī saṃsāranivṛttir brahmaprāptilakṣaṇā /",
    "GSP33samkaubh_u:29": "sambandhaś caivaṃ bhūtaprayojanenoktaḥ /",
    "GSP33samkaubh_u:30": "ato yathoktādhikāriviṣayaprayojanasambandhāyā vidyāyāḥ karatalanyastāmalakavat prakāśakatvena viśiṣṭādhikāriviṣayaprayojanasambandhā etā vallyo bhavantīti /",
    "GSP33samkaubh_u:31": "atas tā yathāpratibhānaṃ vyācakṣmahe /",
    "GSP33samkaubh_u:32": "oṃ uśan ha vai vājaśravasaḥ sarvavedasaṃ dadau /",
    "GSP33samkaubh_u:33": "tasya ha naciketā nāma putra āsa // KaU_1.1/1,1.1 //",
    "GSP33samkaubh_u:34": "tatrākhyāyikā vidyāstutyarthā /",
    "GSP33samkaubh_u:35": "uśan kāmayamāno ha vā iti vṛttārthasmaraṇārthau nipātau /",
    "GSP33samkaubh_u:36": "vājamannaṃ taddānādinimittaṃ śravo yaśo yasya sa vājaśravā, rūḍhito vā, tasyāpatyaṃ vājaśravasaḥ",
    "GSP33samkaubh_u:37": "sa kila viśvajitā sarvamedheneje tatphalaṃ kāmayamānaḥ /",
    "GSP33samkaubh_u:38": "tasmin kratau sarvavedasaṃ sarvasvaṃ dhanaṃ dadau dattavān /",
    "GSP33samkaubh_u:39": "tasya yajamānasya ha naciketā nāma putraḥ kilāsa babhūva // KaUBh_1.1/1,1.1 //",
    "GSP33samkaubh_u:40": "taṃ ha kumāraṃ santaṃ dakṣiṇāsu nīyamānāsu śraddhāviveśa so 'manyata //",
    "GSP33samkaubh_u:41": "taṃ ha naciketasaṃ kumāraṃ prathamavayasaṃ santam aprāptajananaśaktiṃ bālam eva śraddhāstikyabuddhiḥ pitur hitakāmaprayuktaviveśa praviṣṭavatī /",
    "GSP33samkaubh_u:42": "kasmin kāla ity āha -- ṛtvigbhyaḥ sadasyebhyaś ca dakṣiṇāsu nīyamānāsu vibhāgenopanīyamānāsu dakṣiṇārthāsu goṣu, sa āviṣṭaśraddho naciketā",
    "GSP33samkaubh_u:43": "amanyata // KaUBh_1.2/1,1.2 //",
    "GSP33samkaubh_u:44": "pītodakā jagdhatṛṇā dugdhadohā nirindriyāḥ /",
    "GSP33samkaubh_u:45": "anandā nāma te lokāstānsa gacchati tā dadat // KaU_1.3/1,1.3 //",
    "GSP33samkaubh_u:46": "katham ity ucyate -- pītodakā ity ādinā dakṣiṇārthā gāvo viśeṣyante /",
    "GSP33samkaubh_u:47": "pītam udakaṃ yābhis tāḥ pītodakāḥ /",
    "GSP33samkaubh_u:48": "jagdhaṃ bhakṣitaṃ tṛṇaṃ yābhis tā jagdhatṛṇāḥ /",
    "GSP33samkaubh_u:49": "dugdho dohaḥ kṣīrākhyo yāsāṃ tā dugdhadohāḥ /",
    "GSP33samkaubh_u:50": "nirindriyā prajananāsamarthā jīrṇā niṣphalā gāva ity arthaḥ /",
    "GSP33samkaubh_u:51": "yās tā evambhūtā gā ṛtvigbhyo dakṣiṇābuddhyā dadatprayacchannanandā anānandā asukhā nāmety etad ye te lokās tān sa yajamāno gacchati // KaUBh_1.3/1,1.3 //",
    "GSP33samkaubh_u:52": "sa hovāca pitaraṃ tata kasmai māṃ dāsyasīti /",
    "GSP33samkaubh_u:53": "dvitīyaṃ tṛtīyaṃ taṃ hovāca mṛtyave tvā dadāmīti // KaU_1.4/1,1.4 //",
    "GSP33samkaubh_u:54_0": "tad evaṃ kratvasampattinimittaṃ pitur aniṣṭaṃ phalaṃ mayā putreṇa satā nivāraṇīyam ātmapradānenāpi kratusampattiṃ kṛtvā ity",
    "GSP33samkaubh_u:54_1": "evaṃ matvā pitaram upagamya sa hovāca pitaram -- he tata tāta kasmā ṛtvigviśeṣāya dakṣiṇārthaṃ māṃ dāsyasīti prayacchasīty",
    "GSP33samkaubh_u:54_2": "etat /",
    "GSP33samkaubh_u:55": "evam uktena pitropekṣyamāṇo 'pi dvitīyaṃ tṛtiyam apy uvāca kasmai māṃ dāsyasi kasmai māṃ dāsyasīti /",
    "GSP33samkaubh_u:56": "nāyaṃ kumārasvabhāva iti kruddhaḥ san pitā taṃ ha putraṃ kilovāca mṛtyave vaivasvatāya tvā tvāṃ dadāmīti // KaUBh_1.4/1,1.4 //",
    "GSP33samkaubh_u:57": "bahūnām emi prathamo bahūnām emi madhyamaḥ /",
    "GSP33samkaubh_u:58": "kiṃ svid yamasya kartavyaṃ yan mayādya kariṣyati // KaU_1.5/1,1.5 //",
    "GSP33samkaubh_u:59": "sa evam uktaḥ putra ekānte paridevayāñ cakāra /",
    "GSP33samkaubh_u:60": "katham ity ucyate --",
    "GSP33samkaubh_u:61": "bahūnāṃ śiṣyāṇāṃ putrāṇāṃ vā emi gacchāmi prathamaḥ sanmukhyayā śiṣyādivṛttyety arthaḥ /",
    "GSP33samkaubh_u:62": "madhyamānāṃ ca bahūnāṃ madhyamo madhyamayaiva vṛttyaimi /",
    "GSP33samkaubh_u:63": "nādhamayā kadācid api /",
    "GSP33samkaubh_u:64": "tam evaṃ viśiṣṭaguṇam api putraṃ māṃ",
    "GSP33samkaubh_u:65": "“mṛtyave tvā dadāmi” (KaU 1.4) ity uktavān pitā /",
    "GSP33samkaubh_u:66": "sa kiṃ svid yamasya kartavyaṃ prayojanaṃ mayā prattena kariṣyati yatkartavyam adya? nūnaṃ prayojanam anapekṣyaiva krodhavaśād uktavān pitā /",
    "GSP33samkaubh_u:67": "tathāpi tatpitur vaco mṛṣā mā bhūditi // KaUBh_1.5/1,1.5 //",
    "GSP33samkaubh_u:68": "evaṃ matvā paridevanāpūrvakam āha pitaraṃ śokāviṣṭa kiṃ vā mayoktam iti --",
    "GSP33samkaubh_u:69": "anupaśya yathā pūrve pratipaśya tathāpare /",
    "GSP33samkaubh_u:70": "sasyam iva martyaḥ pacyate sasyam ivājāyate punaḥ // KaU_1.6/1,1.6 //",
    "GSP33samkaubh_u:71": "anupaśyālocaya vibhāvayānukrameṇa yathā yena prakāreṇa vṛtāḥ pūrve",
    "GSP33samkaubh_u:72": "'tikrāntāḥ pitṛpitāmahādayas tava /",
    "GSP33samkaubh_u:73": "tān dṛṣṭrvā ca teṣāṃ vṛttam āsthātum arhasi /",
    "GSP33samkaubh_u:74": "vartamānāś cāpare sādhavo yathā vartante tāṃś ca tathā pratipaśyālocaya /",
    "GSP33samkaubh_u:75": "na ca teṣāṃ mṛṣākaraṇaṃ vṛttaṃ vartamānaṃ vāsti /",
    "GSP33samkaubh_u:76": "tadviparītam asatāṃ ca vṛttaṃ mṛṣākaraṇam /",
    "GSP33samkaubh_u:77": "na ca mṛṣābhūtaṃ kṛtvā kaścid ajarāmaro bhavati /",
    "GSP33samkaubh_u:78": "yataḥ sasyam iva martyo manuṣyaḥ pacyate jīrṇo",
    "GSP33samkaubh_u:79": "mriyate, mṛtvā ca sasyam ivājāyata āvirbhavati punar evam anitye jīvaloke",
    "GSP33samkaubh_u:80": "kiṃ mṛṣākaraṇena /",
    "GSP33samkaubh_u:81": "pālayātmanaḥ satyam /",
    "GSP33samkaubh_u:82": "preṣaya māṃ yamāyety abhiprāyaḥ",
    "GSP33samkaubh_u:83": "vaiśvānaraḥ praviśati atithir brāhmaṇo gṛhān /",
    "GSP33samkaubh_u:84": "tasyaitāṃ śāntiṃ kurvanti hara vaivasvatodakam // KaU_1.7/1,1.7 //",
    "GSP33samkaubh_u:85": "sa evam uktaḥ pitātmanaḥ satyatāyai preṣayāmāsa /",
    "GSP33samkaubh_u:86": "sa ca yamabhavanaṃ gatvā tistro rātrīr uvāsa yame proṣite /",
    "GSP33samkaubh_u:87": "proṣyāgataṃ yamam amātyā bhāryā vā ūcur bodhayanto vaiśvānaro 'gnir eva sākṣāt praviśaty atithiḥ san brāhmaṇo",
    "GSP33samkaubh_u:88": "gṛhān dahann iva /",
    "GSP33samkaubh_u:89": "tasya dāhaṃ śamayanta ivāgner etāṃ pādyāsanādidānalakṣaṇāṃ śāntiṃ kurvanti santo 'tither yataḥ, ato harāhara he vaivasvatodakaṃ naciketase pādyārtham /",
    "GSP33samkaubh_u:90": "yataś cākaraṇepratyavāyaḥ śrūyate // KaUBh_1.7/1,1.7 //",
    "GSP33samkaubh_u:91": "āśāpratīkṣe saṃgataṃ sūnṛtāṃ ca iṣṭāpūrte putrapaśūṃś ca sarvān /",
    "GSP33samkaubh_u:92": "etad vṛṅkte puruṣasyālpamedhaso yasyānaśnan vasati brāhmaṇo gṛhe //",
    "GSP33samkaubh_u:93": "āśāpratīkṣa anirjñātaprāpyeṣṭārthaprārthanā āśā,",
    "GSP33samkaubh_u:94": "nirjñātaprāpyārthapratīkṣaṇaṃ pratīkṣā, ta āśāpratīkṣe /",
    "GSP33samkaubh_u:95": "saṅgataṃ satsaṃyogajaṃ phalam, sūnṛtāṃ ca sūnṛtā hi priyā vāktannimittajaṃ ca /",
    "GSP33samkaubh_u:96": "iṣṭāpūrte iṣṭaṃ yāgajaṃ phalam, pūrtam ārāmādi kriyājaṃ phalam /",
    "GSP33samkaubh_u:97": "putrapaśūṃś ca putrāṃś ca sarvān etat sarvaṃ yathoktaṃ vṛṅkte varjayati vināśayatīty etat, puruṣasyālpamedhaso 'lpaprajñasya /",
    "GSP33samkaubh_u:98": "yasyānaśnannabhuñjāno brāhmaṇo gṛhe vasati /",
    "GSP33samkaubh_u:99": "tasmād anupekṣaṇīyaḥ sarvāvasthāsv apy atithir ity arthaḥ // KaUBh_1.8/1,1.8 //",
    "GSP33samkaubh_u:100": "tisro rātrīr yad avatsīr gṛhe me anaśnan brahmann atithir namasyaḥ /",
    "GSP33samkaubh_u:101": "namas te 'stu brahman svasti me 'stu tasmāt prati trīn varān vṛṇīṣva //",
    "GSP33samkaubh_u:102": "evam ukto mṛtyur uvāca naciketasam upagamya pūjāpuraḥsaram /",
    "GSP33samkaubh_u:103": "tistro rātrīr yad yasmād avātsīr uṣitavānasi gṛhe me mamānaśnan he brahmann atithiḥ san namasyo namaskārārhaś ca, tasmān namaste tubhyam astu bhavatu /",
    "GSP33samkaubh_u:104": "he brahman svasti bhadraṃ me 'stu /",
    "GSP33samkaubh_u:105": "tasmād bhavato 'naśanena madgṛhavāsanimittād doṣāt /",
    "GSP33samkaubh_u:106_0": "tatprāptyupaśamena yady api bhavad anugraheṇa sarvaṃ mama svasti syāt tathāpi tvadadhikasamprasādanārtham anaśanenoṣitām",
    "GSP33samkaubh_u:106_1": "ekaikāṃ rātriṃ prati trīn varān vṛṇīṣv ābhipretārthaviśeṣān prārthayasva mattaḥ śāntasaṅkalpaḥ sumanā yathā syād vītamanyur",
    "GSP33samkaubh_u:106_2": "gautamo mābhi mṛtyo /",
    "GSP33samkaubh_u:107": "tvatprasṛṣṭaṃ mābhivadet pratīta etat trayāṇāṃ prathamaṃ varaṃ vṛṇe //",
    "GSP33samkaubh_u:108": "naciketās tv āha -- yadi ditsur varān śāntasaṅkalpa upaśāntaḥ saṅkalpo",
    "GSP33samkaubh_u:109": "yasya māṃ prati, yamaṃ prāpya kin nu kariṣyati mama putra iti, sa śāntasaṅkalpaḥ sumanāḥ prasannamanāś ca yathā syād vītamanyur vigataroṣaś",
    "GSP33samkaubh_u:110_0": "ca gautamo mama pitā mābhi māṃ prati he mṛtyo, kiñ ca tvatprasṛṣṭaṃ tvayā vinirmuktaṃ preṣitaṃ gṛhaṃ prati mām abhivadet",
    "GSP33samkaubh_u:110_1": "pratīto labdhasmṛtiḥ, sa evāyaṃ putro mamāgata ity evaṃ pratyabhijānann ity arthaḥ /",
    "GSP33samkaubh_u:111": "etat prayojanaṃ trayāṇāṃ varāṇāṃ prathamam ādyaṃ varaṃ vṛṇe prārthaye yatpituḥ paritoṣaṇam yathā purastād bhavitā pratīta auddālakir āruṇir matprasṛṣṭaḥ /",
    "GSP33samkaubh_u:112": "sukhaṃ rātrīḥ śayitā vītamanyus tvāṃ dadṛśivān mṛtyumukhāt pramuktam //",
    "GSP33samkaubh_u:113_0": "mṛtyur uvāca -- yathā buddhis tvayi purastāt pūrvam āsīt snehasamanvitā pitus tava bhavitā prītisamanvitas tava pitā tathaiva",
    "GSP33samkaubh_u:113_1": "pratītaḥ pratītavān sann auddālakir uddālaka evauddālakiḥ, aruṇasyāpatyam āruṇir dvyāmuṣyāyaṇo",
    "GSP33samkaubh_u:114_0": "vā matprasṛṣṭo mayānujñātaḥ sann uttarā api rātrīḥ sukhaṃ prasannamanāḥ śayitā svaptā vītamanyur vigatamanyuś ca bhavati",
    "GSP33samkaubh_u:114_1": "syāt tvāṃ putraṃ dadṛśivān dṛṣṭavān san mṛtyumukhān mṛtyugocarāt pramuktaṃ santam //",
    "GSP33samkaubh_u:115": "svarge loke na bhayaṃ kiṃcanāsti na tatra tvaṃ na jarayā bibheti /",
    "GSP33samkaubh_u:116": "ubhe tīrtvā aśanāyāpipāse śokātigo modate svargaloke // KaU_1.12/1,1.12 //",
    "GSP33samkaubh_u:117": "naciketā uvāca -- svarge loke rogādinimittaṃ bhayaṃ kiñcana kiñcid api nāsti /",
    "GSP33samkaubh_u:118": "na ca tatra tvaṃ mṛtyo sahasā prabhavasi, ato jarayā yukta iha lokavat tvatto na bibheti kaścit tatra /",
    "GSP33samkaubh_u:119": "kiñcobha aśanāyāpipāse tīrtvātikramya śokam atītya gacchatīti śokātigaḥ san mānasena duḥkhena varjito modate hṛṣyati svargaloke divye // KaUBh_1.12/1,1.12 //",
    "GSP33samkaubh_u:120": "sa tvam agniṃ svargyam adhyeṣi mṛtyo prabrūhi taṃ śraddadhānāya mahyam /",
    "GSP33samkaubh_u:121": "svargalokā amṛtatvaṃ bhajanta etad dvitīyena vṛṇe vareṇa //",
    "GSP33samkaubh_u:122": "evaṅ guṇaviśiṣṭasya svargalokasya prāptisādhanabhūtaṃ svargyam agniṃ sa tvaṃ mṛtyur adhyeṣi smarasi jānāsīty arthaḥ /",
    "GSP33samkaubh_u:123": "he mṛtyo yatas taṃ prabrūhi kathaya śraddadhānāya śraddhāvate mahyaṃ svargārthine /",
    "GSP33samkaubh_u:124": "yenāgninā citena svargalokaḥ svargo loko yeṣāṃ te svargalokā yajamānā amṛtatvam amaraṇatāṃ devatvaṃ bhajante prāpnuvanti tad etad agnivijñānaṃ dvitīyena vareṇa vṛṇe",
    "GSP33samkaubh_u:125": "pra te bravīmi tad u me nibodha svargyam agniṃ naciketaḥ prajānan /",
    "GSP33samkaubh_u:126": "anantalokāptim atho pratiṣṭhāṃ viddhi tvam etaṃ nihitaṃ guhāyām //",
    "GSP33samkaubh_u:127": "mṛtyoḥ pratijñā iyam -- pra te tubhyaṃ prabravīmi /",
    "GSP33samkaubh_u:128": "yat tvayā prārthitaṃ tadu me mama vacaso nibodha budhyasvaikāgramanāḥ san svargyaṃ svargāya hitaṃ svargasādhanam agniṃ he naciketaḥ prajānan vijñātavān sann aham ity arthaḥ /",
    "GSP33samkaubh_u:129": "prabravīmi tan nibodheti ca śiṣyabuddhisamādhānārthaṃ vacanam /",
    "GSP33samkaubh_u:130": "adhunāgniṃ stauti -- anantaṃ lokāpti svargalokaphalaprāptisādhanam ity etat /",
    "GSP33samkaubh_u:131": "atho 'pi pratiṣṭhām āśrayaṃ jagato virāḍrūpeṇa tam etam agniṃ mayocyamānaṃ viddhi vijānīhi tvaṃ nihitaṃ sthitaṃ guhāyāṃ viduṣāṃ buddhau niviṣṭam ity arthaḥ // KaUBh_1.14/1,1.14 //",
    "GSP33samkaubh_u:132": "lokādim agniṃ tam uvāca tasmai yā iṣṭakā yāvatīr vā yathā vā /",
    "GSP33samkaubh_u:133": "sa cāpi tat pratyavadad yathoktam athāsya mṛtyuḥ punar āha tuṣṭaḥ //",
    "GSP33samkaubh_u:134": "idaṃ śruter vacanam /",
    "GSP33samkaubh_u:135": "lokādiṃ lokānām ādiṃ pratham aśarīritvād agniṃ taṃ prakṛtaṃ naciketasā prārthitam uvācoktavān mṛtyus tasmai naciketase /",
    "GSP33samkaubh_u:136": "kiñ ca yā iṣṭakāś cetavyāḥ svarūpeṇa, yāvatīr vā saṅkhyayā, yathā vā ciyate",
    "GSP33samkaubh_u:137": "'gnir yena prakāreṇa sarvam etad uktavān ity arthaḥ /",
    "GSP33samkaubh_u:138": "sa cāpi naciketās tan mṛtyunoktaṃ pratyavadad yathāvat pratyayenāvadat pratyuccāritavān /",
    "GSP33samkaubh_u:139": "athāsya pratyuccāraṇena tuṣṭaḥ san mṛtyuḥ punar evāha varatrayavyatirekeṇānyaṃ varaṃ ditsuḥ tam abravīt prīyamāṇo mahātmā varaṃ tavehādya dadāmi bhūyaḥ /",
    "GSP33samkaubh_u:140": "tavaiva nāmnā bhavitāyam agniḥ sṛṅkāṃ cemām anekarūpāṃ gṛhāṇa //",
    "GSP33samkaubh_u:141_0": "kathaṃ taṃ naciketasam abravīt prīyamāṇaḥ śiṣyasya yogyatāṃ paśyan prīyamāṇaḥ prītim anubhavan mahātmākṣudrabuddhir varaṃ",
    "GSP33samkaubh_u:141_1": "tava caturtham iha prītinimittam adyedānīṃ dadāmi bhūyaḥ punaḥ prayacchāmi /",
    "GSP33samkaubh_u:142": "tavaiva naciketaso nāmnābhidhānena prasiddho bhavitā mayocyamāno 'yam agniḥ /",
    "GSP33samkaubh_u:143": "kiñ ca sṛṅkāṃ śabdavatīṃ ratnamayīṃ mālām imām anekarūpāṃ vicitrāṃ gṛhāṇa svīkuru /",
    "GSP33samkaubh_u:144": "yad vā, sṛṅkām akutsitāṃ gatiṃ karmamayīṃ gṛhāṇa /",
    "GSP33samkaubh_u:145": "anyad api karmavijñānam anekaphalahetutvāt svīkurvity arthaḥ // KaUBh_1.16/1,1.16 //",
    "GSP33samkaubh_u:146": "punar api karmastutim evāha --",
    "GSP33samkaubh_u:147": "triṇāciketas tribhir etya sandhiṃ trikarmakṛt tarati janmamṛtyū /",
    "GSP33samkaubh_u:148": "brahmajajñaṃ devam īḍyaṃ viditvā nicāyyemāṃ śāntim atyantam eti //",
    "GSP33samkaubh_u:149": "triṇāciketas triḥkṛtvā nāciketo 'gniś cito yena sa triṇāciketas tadvijñānatadadhyayanatadanuṣṭhānavān vā /",
    "GSP33samkaubh_u:150": "tribhir mātṛpitrācāryair etya prāpya sandhiṃ sandhānaṃ sambandhaṃ mātrādyanuśāsanaṃ yathāvat prāpyety etat /",
    "GSP33samkaubh_u:151": "tad dhi prāmāṇyakāraṇaṃ śrutyantarād avagamyate “yathā mātṛmān",
    "GSP33samkaubh_u:152": "pitṛmān” (BĀU 4,1.2) ity ādeḥ /",
    "GSP33samkaubh_u:153": "vedasmṛtiśiṣṭair vā pratyakṣānumānāgamair vā /",
    "GSP33samkaubh_u:154": "tebhyo hi viśuddhiḥ pratyakṣā /",
    "GSP33samkaubh_u:155": "trikarmakṛt ijyādhyayanadānānāṃ kartā taraty atikrāmati janmamṛtyū /",
    "GSP33samkaubh_u:156": "kiñ ca brahmajajñaṃ brahmaṇo hiraṇyagarbhāj jāto brahmajaḥ, brahmajaś cāsau jñaś ceti brahmajajñaḥ sarvajño hy asau /",
    "GSP33samkaubh_u:157": "taṃ devaṃ dyotanāñ jñānādiguṇavantam īḍyaṃ stutyaṃ viditvā śāstrato,",
    "GSP33samkaubh_u:158": "nicāyya dṛṣṭvā cātmabhāvenemāṃ svabuddhipratyakṣāṃ śāntim uparatim atyantam ety atiśayenaiti",
    "GSP33samkaubh_u:159": "vairājaṃ padaṃ jñānakarmasamuccayānuṣṭhānena prāpnotīty arthaḥ // KaUBh_1.17/1,1.17 //",
    "GSP33samkaubh_u:160": "idānīm agnivijñānacayanaphalam upasaṃharati prakaraṇa ca --",
    "GSP33samkaubh_u:161": "triṇāciketas trayam etad viditvā ya evaṃ vidvāṃś cinute nāciketam /",
    "GSP33samkaubh_u:162": "sa mṛtyupāśān purataḥ praṇodya śokātigo modate svargaloke //",
    "GSP33samkaubh_u:163": "triṇāciketas trayaṃ yathoktaṃ “yā iṣṭakā yāvatīrvā yathā vā” (KaU 1.15)",
    "GSP33samkaubh_u:164_0": "ity etad viditvāvagamya yaś caivam ātmarūpeṇāgniṃ vidvāṃś cinute nirvartayati nāciketam agniṃ kratuṃ sa mṛtyupāśān adharmājñānarāgadveṣādilakṣaṇān",
    "GSP33samkaubh_u:164_1": "purato 'grataḥ pūrvam eva śarīrapātād ity arthaḥ praṇodyāpahāya śokātigo mānasair duḥkhair varjita ity etan modate svargaloke",
    "GSP33samkaubh_u:164_2": "vairāje virāḍātmasvarūpapratipattyā // KaUBh_1.18/1,1.18 //",
    "GSP33samkaubh_u:165": "eṣa te 'gnir naciketaḥ svargyo yam avṛṇīthā dvitīyena vareṇa /",
    "GSP33samkaubh_u:166": "etam agniṃ tavaiva pravakṣyanti janāsas tṛtīyaṃ varaṃ naciketo vṛṇīṣva //",
    "GSP33samkaubh_u:167": "eṣa te tubhyam agnir varo he naciketaḥ, svargyaḥ svargasādhano yam agniṃ varam avṛṇīthāḥ prārthitavānasi dvitīyena vareṇa, so 'gnir varo datta ity",
    "GSP33samkaubh_u:168": "uktopasaṃhāraḥ /",
    "GSP33samkaubh_u:169": "kiñ caitam agniṃ tavaiva nāmnā pravakṣyanti janāso janā ity etat /",
    "GSP33samkaubh_u:170": "eṣa varo datto mayā caturthas tuṣṭena /",
    "GSP33samkaubh_u:171": "tṛtīyaṃ varaṃ naciketo vṛṇīṣva /",
    "GSP33samkaubh_u:172": "tasmin hy adatta ṛṇavān evāham ity ābhiprāyaḥ //",
    "GSP33samkaubh_u:173": "etāvad dhy atikrāntena vidhipratiṣedhārthena mantrabrāhmaṇenāvagantavyaṃ yadvaradvayasūcitaṃ vastu nātmatattvaviṣayayāthātmyavijñānam /",
    "GSP33samkaubh_u:174_0": "ato vidhipratiṣedhārthaviṣayasyātmani kriyākārakaphalādhyāropaṇalakṣaṇasya svābhāvikasyājñānasya saṃsārabījasya nivṛttyarthaṃ",
    "GSP33samkaubh_u:174_1": "tadviparītabrahmātmaikatvavijñānaṃ kriyākārakaphalādhyāropaṇalakṣaṇaśūnyam ātyantikaniḥśreyasaprayojanaṃ vaktavyam ity uttaro",
    "GSP33samkaubh_u:174_2": "grantha ārabhyate /",
    "GSP33samkaubh_u:175": "tam etam arthaṃ dvitīyavaraprāptyāpy akṛtārthatvaṃ tṛtīyavaragocaram ātmajñānam antareṇa ity ākhyāyikayā prapañcayati --",
    "GSP33samkaubh_u:176": "yeyaṃ prete vicikitsā manuṣye astīty eke nāyam astīti caike /",
    "GSP33samkaubh_u:177": "etad vidyām anuśiṣṭas tvayāhaṃ varāṇām eṣa varas tṛtīyaḥ //",
    "GSP33samkaubh_u:178": "yataḥ pūrvasmāt karmagocarāt sādhyasādhanalakṣaṇād anityād viraktasyātmajñāne 'dhikāra iti tannindārtha putrādyupanyāsena pralobhanaṃ kriyate /",
    "GSP33samkaubh_u:179": "naciketā uvāca “tṛtīyaṃ varaṃ naciketo vṛṇīṣva” (KaU 1.19) ity uktaḥ san -- yeyaṃ vicikitsā saṃśayaḥ prete mṛte manuṣye, astīty eke 'sti",
    "GSP33samkaubh_u:180": "śarīrendriyamanobuddhivyatirikto dehāntarasambandhyātmety eke manyante,",
    "GSP33samkaubh_u:181": "nāyam astīti caike, nāyam evaṃvidho 'stīti caike /",
    "GSP33samkaubh_u:182": "ataś cāsmākaṃ na pratyakṣeṇa nāpi vānumānena nirṇayavijñānam /",
    "GSP33samkaubh_u:183": "etad vijñānādhīno hi paraḥ puruṣārtha ity ata etad vidyāṃ vijānīyām aham anuśiṣṭo jñāpitas tvayā /",
    "GSP33samkaubh_u:184": "varāṇām eṣa varas tṛtīyo 'vaśiṣṭaḥ // KaUBh_1.20/1,1.20 //",
    "GSP33samkaubh_u:185": "kim ayam ekāntato niḥśreyasasādhanātmajñānārho na vety etat parīkṣaṇārtham āha --",
    "GSP33samkaubh_u:186": "devair atrāpi vicikitsitaṃ purā na hi sujñeyam aṇur eṣa dharmaḥ /",
    "GSP33samkaubh_u:187": "anyaṃ varaṃ naciketo vṛṇīṣva mā moparotsīr ati mā sṛjainam //",
    "GSP33samkaubh_u:188": "devair apy atraitasmin vastuni vicikitsitaṃ saṃśayitaṃ purā pūrvam /",
    "GSP33samkaubh_u:189": "na hi suvijñeyaṃ suṣṭhu jñeyam asakṛt śrutam api prākṛtair janair yato 'ṇuḥ",
    "GSP33samkaubh_u:190": "sūkṣma eṣa ātmākhyo dharmaḥ /",
    "GSP33samkaubh_u:191": "ato 'nyam asan digdhaphalaṃ varaṃ naciketo",
    "GSP33samkaubh_u:192": "vṛṇīṣva, mā moparotsīr uparodhaṃ mā kārṣīr adharmaṇam ivottamarṇaḥ /",
    "GSP33samkaubh_u:193": "atisṛja vimuñcainaṃ varaṃ mā māṃ prati // KaUBh_1.21/1,1.21 //",
    "GSP33samkaubh_u:194": "evam ukto naciketā āha --",
    "GSP33samkaubh_u:195": "devair atrāpi vicikitsitaṃ kila tvaṃ ca mṛtyo yan na sujñeyam āttha /",
    "GSP33samkaubh_u:196": "vaktā cāsya tvādṛg anyo na labhyo nānyo varas tulya etasya kaścit //",
    "GSP33samkaubh_u:197": "devair atrāpy etasmin vastuni vicikitsitaṃ kileti bhavata eva naḥ śrutam /",
    "GSP33samkaubh_u:198": "tvaṃ ca mṛtyo yady asmān na sujñeyam ātmatattvam āttha kathayasi /",
    "GSP33samkaubh_u:199": "ataḥ paṇḍitair apy avadanīyatvād vaktā cāsya dharmasya tvādṛk tvattulyo 'nyaḥ",
    "GSP33samkaubh_u:200": "paṇḍitaś ca na labhyo 'nviṣyamāṇo 'py ayaṃ tu varo niḥśreyasaprāptihetuḥ /",
    "GSP33samkaubh_u:201": "ato nānyo varas tulyaḥ sadṛśo 'sty etasya kaścid apy, anityaphalatvād anyasya sarvasyaivety abhiprāyaḥ // KaUBh_1.22/1,1.22 //",
    "GSP33samkaubh_u:202": "evam ukto 'pi punaḥ pralobhayann uvāca mṛtyuḥ --",
    "GSP33samkaubh_u:203": "śatāyuṣaḥ putrapautrān vṛṇīṣva bahūn paśūn hastihiraṇyam aśvān /",
    "GSP33samkaubh_u:204": "bhūmer mahad āyatanaṃ vṛṇīṣva svayaṃ ca jīva śarado yāvad icchasi //",
    "GSP33samkaubh_u:205": "śatāyuṣaḥ śataṃ varṣāṇy āyūṃṣi yeṣāṃ tān śatāyuṣaḥ putrapautrān vṛṇīṣva /",
    "GSP33samkaubh_u:206": "kiñ ca gavādilakṣaṇān bahūn paśūn, hastihiraṇyaṃ hastī ca hiraṇyaṃ ca hastihiraṇyam, aśvāṃś ca /",
    "GSP33samkaubh_u:207": "kiñ ca bhūmeḥ pṛthivyā mahad vistīrṇam āyatanam āśrayaṃ maṇḍalaṃ sāmrājyaṃ vṛṇīṣva /",
    "GSP33samkaubh_u:208": "kiñ ca sarvam apy etad anarthakaṃ svayaṃ ced alpāyur ity ata āha -- svayaṃ ca tvaṃ jīva dhāraya",
    "GSP33samkaubh_u:209": "samagrendriyakalāpaṃ śarado varṣāṇi yāvad icchasi jīvitum //",
    "GSP33samkaubh_u:210": "etat tulyaṃ yadi manyase varaṃ vṛṇīṣva vittaṃ cirajīvikāṃ ca /",
    "GSP33samkaubh_u:211": "mahābhūmau naciketas tvam edhi kāmānāṃ tvā kāmabhājaṃ karomi //",
    "GSP33samkaubh_u:212": "etat tulyam etena yathopadiṣṭena sadṛśamanyam api yadi manyase varaṃ tam api vṛṇīṣva /",
    "GSP33samkaubh_u:213": "kiñ ca vittaṃ prabhūtaṃ hiraṇyaratnādi cirajīvikāṃ ca saha vittena vṛṇīṣvety etat /",
    "GSP33samkaubh_u:214": "kiṃ bahunā, mahābhūmau mahatyāṃ bhūmau rājā naciketas tvam edhi bhava /",
    "GSP33samkaubh_u:215": "kiñ cānyat kāmānāṃ divyānāṃ mānuṣāṇāṃ ca tvā tvāṃ kāmabhājaṃ kāmabhāginaṃ kāmārhaṃ karomi, satyasaṅkalapo hy ahaṃ devaḥ",
    "GSP33samkaubh_u:216": "ye ye kāmā durlabhā martyaloke sarvān kāmāṃś chandataḥ prārthayasva /",
    "GSP33samkaubh_u:217": "imā rāmāḥ sarathāḥ satūryā na hīdṛśā lambhanīyā manuṣyaiḥ /",
    "GSP33samkaubh_u:218": "ābhir matprattābhiḥ paricārayasva naciketo maraṇaṃ mānuprākṣīḥ //",
    "GSP33samkaubh_u:219": "ye ye kāmāḥ prārthanīyā durlabhāś ca matryaloke sarvās tān kāmāñ chandata icchātaḥ prārthayasva",
    "GSP33samkaubh_u:220": "kiñ cemā divyā apsaraso, ramayanti puruṣān iti",
    "GSP33samkaubh_u:221": "rāmāḥ, saha rathair vartanta iti sarathāḥ, satūryāḥ savāditrāḥ, tāś ca na",
    "GSP33samkaubh_u:222": "hi lambhanīyāḥ prāpaṇīyā īdṛśā evaṃvidhā manuṣyair matyair asmadādiprasādam antareṇa /",
    "GSP33samkaubh_u:223": "ābhir matprattābhir mayā pradattābhiḥ paricāriṇībhiḥ paricārayasvātmānam, pādaprakṣālanādiśuśrūṣāṃ kārayātmana ity arthaḥ /",
    "GSP33samkaubh_u:224": "naciketo, maraṇaṃ maraṇasambaddhaṃ praśnaṃ prete 'sti nāstīti kākadantaparīkṣārūpaṃ mānuprākṣīr maivaṃ praṣṭum arhasi //",
    "GSP33samkaubh_u:225": "evaṃ pralobhyamāno 'pi naciketā mahāhradavadakṣobhya āha --",
    "GSP33samkaubh_u:226": "śvobhāvā martyasya yad antakaitat sarvendriyāṇāṃ jarayanti tejaḥ /",
    "GSP33samkaubh_u:227": "api sarvaṃ jīvitam alpam eva tavaiva vāhās tava nṛtyagīte //",
    "GSP33samkaubh_u:228": "śvo bhaviṣyanti na bhaviṣyanti veti sandihyamāna eva yeṣāṃ bhāvo bhavanaṃ tvayopanyastānāṃ bhogānāṃ te śvobhāvāḥ /",
    "GSP33samkaubh_u:229_0": "kiñ ca matryasya manuṣyasyāntaka he mṛtyo, yad etat sarvendriyāṇāṃ tejas taj jarayanty apakṣayanty apsaraḥprabhṛtayo bhogā",
    "GSP33samkaubh_u:229_1": "anarthāyaivate dharmavīryaprajñātejoyaśaḥprabhṛtīnāṃ kṣapayitṛtvāt yāṃ cāpi dīrghajīvikāṃ tvaṃ ditsasi tatrāpi śṛṇu /",
    "GSP33samkaubh_u:230": "sarvaṃ yad brahmaṇo 'pi jīvitam āyur alpam eva, kim utāsmadādidīrghajīvikā /",
    "GSP33samkaubh_u:231": "atas tavaiva tiṣṭhantu vāhā rathādayas tathā tava nṛtyagīte ca // KaUBh_1.26/1,1.26 //",
    "GSP33samkaubh_u:232": "na vittena tarpaṇīyo manuṣyo lapsyāmahe vittam adrākṣma cet tvā /",
    "GSP33samkaubh_u:233": "jīviṣyāmo yāvad īśiṣyasi tvaṃ varas tu me varaṇīyaḥ sa eva //",
    "GSP33samkaubh_u:234": "kiñ ca na prabhūtena vittena tarpaṇīyo manuṣyaḥ /",
    "GSP33samkaubh_u:235": "na hi loke vittalābhaḥ kasyacit tṛptikaro dṛṣṭaḥ /",
    "GSP33samkaubh_u:236": "yadi nāmāsmākaṃ vittatṛṣṇā syāl lapsyāmahe prāpsyāmahe vittam adrākṣma dṛṣṭavanto vayaṃ cet tvā tvām /",
    "GSP33samkaubh_u:237": "jīvitam api tathaiva, jīviṣyāmo yāvad yāmye pade tvam īśiṣyasīśiṣyase prabhuḥ syāḥ /",
    "GSP33samkaubh_u:238": "kathaṃ hi martyas tvayā sametyālpadhanāyur bhavet /",
    "GSP33samkaubh_u:239": "varas tu me varaṇīyaḥ sa eva yadātmavijñānam // KaUBh_1.27/1,1.27 //",
    "GSP33samkaubh_u:240": "ajīryatām amṛtānām upetya jīryan martyaḥ kvadhaḥsthaḥ prajānan /",
    "GSP33samkaubh_u:241": "abhidhyāyan varṇaratipramodān atidīrghe jīvite ko rameta //",
    "GSP33samkaubh_u:242_0": "yataś cājīryatāṃ vayohāṇim aprāpnuvatām amṛtānāṃ sakāśam upetyopagamyātmana utkṛṣṭaṃ prayojanāntaraṃ prāptavyaṃ tebhyaḥ prajānann",
    "GSP33samkaubh_u:242_1": "upalabhamānaḥ svayaṃ tu jīryan martyo jarāmaraṇavān kvadhaḥsthaḥ kuḥ pṛthivy adhaś cāsāv āntarikṣādilokāpekṣayā tasyāṃ tiṣṭhatīti",
    "GSP33samkaubh_u:242_2": "kvadhaḥsthaḥ san katham evam avivekibhiḥ prārthanīyaṃ putravittādyasthiraṃ vṛṇīte /",
    "GSP33samkaubh_u:243": "“kva tadāsthaḥ” iti vā pāṭhāntaram /",
    "GSP33samkaubh_u:244": "asmin pakṣe caivam akṣarayojanā teṣu putrādiṣv āsthā sthitis tātparyeṇa vartanaṃ yasya sa tadāsthaḥ, tato",
    "GSP33samkaubh_u:245": "'dhikataraṃ puruṣārthaṃ duṣprāpam api prāpipayiṣuḥ kva tadāstho bhavet ?",
    "GSP33samkaubh_u:246": "na kaścit tadasārajñas tadarthī syād ity arthaḥ /",
    "GSP33samkaubh_u:247": "sarvo hy uparyuparyeva bubhūṣati lokas tasmān na putravittādilobhaiḥ pralobhyo 'ham /",
    "GSP33samkaubh_u:248": "kiñ cāpsaraḥ pramukhān varṇaratipramodānanavasthitarūpatayābhidhyāyannirūpayanyathāvad atidīrghe jīvite ko vivekī rameta // KaUBh_1.28/1,1.28 //",
    "GSP33samkaubh_u:249": "yasminn idaṃ vicikitsanti mṛtyo yat sāmparāye mahati brūhi nas tat /",
    "GSP33samkaubh_u:250": "yo 'yaṃ varo gūḍham anupraviṣṭo nānyaṃ tasmān naciketā vṛṇīte //",
    "GSP33samkaubh_u:251": "iti kāṭhakopaniṣadi prathamā vallī // 1 //",
    "GSP33samkaubh_u:252_0": "ato vihāyānityaiḥ kāmaiḥ pralobhanaṃ yanmayā prārthitaṃ yasmin preta idaṃ vicikitsanaṃ vicikitsanty asti nāstīty evaṃ prakāram,",
    "GSP33samkaubh_u:252_1": "he mṛtyo, sāmparāye paralokaviṣaye mahati mahatprayojananimitta ātmano nirṇayavijñānaṃ yat tad brūhi kathaya no 'smabhyam /",
    "GSP33samkaubh_u:253": "kiṃ bahunā /",
    "GSP33samkaubh_u:254": "yo 'yaṃ prakṛta ātmaviṣayo varo",
    "GSP33samkaubh_u:255": "gūḍhaṃ gahanaṃ durvivecanaṃ prāpto 'nupraviṣṭaḥ, tasmād varād anyam",
    "GSP33samkaubh_u:256": "avivekibhiḥ prārthanīyam anityaviṣayaṃ varaṃ naciketā na vṛṇīte manasāpīti śruter vacanam iti // KaUBh_1.29/1,1.29 //",
    "GSP33samkaubh_u:257": "iti kaṭhavallyāṃ prathamavallībhāṣyam // 1 //",
    "GSP33samkaubh_u:258": "atha dvitīyā vallī /",
    "GSP33samkaubh_u:259": "parīkṣya śiṣyaṃ vidyāyogyatāṃ cāvagamyāha --",
    "GSP33samkaubh_u:260": "anyac chreyo 'nyad utaiva preyas te ubhe nānārthe puruṣaṃ sinītaḥ /",
    "GSP33samkaubh_u:261": "tayoḥ śreya ādadānasya sādhu bhavati hīyate 'rthād ya u preyo vṛṇīte //",
    "GSP33samkaubh_u:262_0": "anyat pṛthag eva śreyo niḥśreyasaṃ tathānyad utaivāpi ca preyaḥ priyataram api te preyaḥ śreyasy ubhe nānārthe bhinnaprayojane",
    "GSP33samkaubh_u:262_1": "satī puruṣam adhikṛtaṃ varṇāśramādiviśiṣṭaṃ sinīto badhnītas tābhyāṃ vidyāvidyābhyām ātmakartavyatayā prayujyate sarvaḥ puruṣaḥ /",
    "GSP33samkaubh_u:263": "śreyaḥ preyasor hy abhyudayāmṛtatvārthī puruṣaḥ pravartate /",
    "GSP33samkaubh_u:264": "ataḥ śreyaḥ preyaḥ",
    "GSP33samkaubh_u:265": "prayojanakartavyatayā, tābhyāṃ buddha ity ucyate sarvaḥ puruṣaḥ /",
    "GSP33samkaubh_u:266_0": "te yady apy ekaikapuruṣārthasambandhinī vidyāvidyārūpatvād viruddhe ity anyatarāparityāgenaikena puruṣena sahānuṣṭhātum aśakyatvāt",
    "GSP33samkaubh_u:266_1": "tayor hitvāvidyārūpaṃ preyaḥ, śreya eva kevalam ādadānasyopādānaṃ kurvataḥ sādhu",
    "GSP33samkaubh_u:267": "śobhanaṃ śivaṃ bhavati /",
    "GSP33samkaubh_u:268": "yas tv adūradarśī vimūḍho hīyate viyujyate 'rthāt",
    "GSP33samkaubh_u:269": "puruṣārthāt pāramārthikāt prayojanān nityāt pracyavata ity arthaḥ /",
    "GSP33samkaubh_u:270": "ko",
    "GSP33samkaubh_u:271": "'sau ya u preyo vṛṇīta upādatta ity etat // KaUBh_2.1/1,2.1 //",
    "GSP33samkaubh_u:272": "śreyaś ca preyaś ca manuṣyam etas tau saṃparītya vivinakti dhīraḥ /",
    "GSP33samkaubh_u:273": "śreyo hi dhīro 'bhi preyaso vṛṇīte preyo mando yogakṣemād vṛṇīte //",
    "GSP33samkaubh_u:274": "yady ubhe 'pi kartuṃ svāyatte puruṣeṇa, kim arthaṃ preya evādatte bāhulyena loka ity ucyate -- satyaṃ svāyatte, tathāpi sādhanataḥ phalataś",
    "GSP33samkaubh_u:275": "ca mandabuddhīnāṃ durvivekarūpe satī vyāmiśrībhūta iva manuṣyaṃ puruṣam etaḥ prāpnutaḥ śreyaś ca preyaś ca /",
    "GSP33samkaubh_u:276": "ato haṃsa ivāmbhasaḥ payaḥ, tau śreyaḥ preyaḥ padārthau samparītya samyak parigamya manāsālocya gurulāghavaṃ vivinakti pṛthak karoti dhīro dhīmān /",
    "GSP33samkaubh_u:277": "vivicya ca śreyo hi śreya evābhivṛṇīte preyaso 'bhyarhitatvāt /",
    "GSP33samkaubh_u:278": "ko 'sau dhīraḥ /",
    "GSP33samkaubh_u:279": "yas tu mando",
    "GSP33samkaubh_u:280": "'lpabuddhiḥ sa sadasadvivekāsāmarthyād yogakṣemād yogakṣemanimitaṃ śarīrādyupacayarakṣaṇanimittam ity etat preyaḥ paśuputrādilakṣaṇaṃ vṛṇīte",
    "GSP33samkaubh_u:281": "sa tvaṃ priyān priyarūpāṃś ca kāmān abhidhyāyan naciketo 'tyasrākṣīḥ /",
    "GSP33samkaubh_u:282": "naitāṃ sṛṅkāṃ vittamayīm avāpto yasyāṃ majjanti bahavo manuṣyāḥ //",
    "GSP33samkaubh_u:283": "sa tvaṃ punaḥ punar mayā pralobhyamāno 'pi priyān putrādīn priyarūpāṃś",
    "GSP33samkaubh_u:284": "cāpsaraḥprabhṛtilakṣaṇān kāmān abhidhyāyaṃś cintayaṃs teṣām anityatvāsāratvādidoṣān he naciketotyastrākṣīratisṛṣṭavān parityaktavān asyaho buddhimattā tava /",
    "GSP33samkaubh_u:285": "naitām avāptavān asi sṛṅktāṃ sṛtiṃ kutsitāṃ mūḍhajanapravṛttāṃ vittamayī dhanaprāyām /",
    "GSP33samkaubh_u:286": "yasyāṃ sṛtau majjanti sīdanti bahavo 'neke mūḍhā manuṣyāḥ // KaUBh_2.3/1,2.3 //",
    "GSP33samkaubh_u:287": "dūram ete viparīte viṣūcī avidyā yā ca vidyeti jñātā /",
    "GSP33samkaubh_u:288": "vidyābhīpsinaṃ naciketasaṃ manye na tvā kāmā bahavo 'lolupanta //",
    "GSP33samkaubh_u:289": "“tayoḥ, śreya ādadanasya sādhu bhavati hīyate 'rthādya u preyo vṛṇīte”",
    "GSP33samkaubh_u:290": "(KaU 2.1) ity uktaṃ tatkasmāt ? yato dūraṃ dūreṇa mahatāntareṇaite viparīta anyonyavyāvṛttarūpe vivekāvivekātmakatvāt tamaḥprakāśāv iva",
    "GSP33samkaubh_u:291": "viṣūcī viṣūcyau nānāgatī bhinnaphale saṃsāramokṣahetutvenety etat /",
    "GSP33samkaubh_u:292": "ke ta ity ucyate -- yā cāvidyā preyoviṣayā vidyeti ca śreyoviṣayā jñātā nirjñātāvagatā paṇḍitais tatra vidyābhīpsinaṃ vidyārthinaṃ naciketasaṃ tvām ahaṃ manye /",
    "GSP33samkaubh_u:293": "kasmād yasmād avidvad buddhipralobhinaḥ kāmā apsaraḥprabhṛtayo bahavo 'pi tvā tvāṃ nālolupanta na vicchedaṃ kṛtavantaḥ",
    "GSP33samkaubh_u:294": "śreyomārgād ātmopabhogābhivāñchāsampādanena /",
    "GSP33samkaubh_u:295": "ato vidyārthinaṃ śreyobhājanaṃ manya ity abhiprāyaḥ // KaUBh_2.4/1,2.4 //",
    "GSP33samkaubh_u:296": "avidyāyām antare vartamānāḥ svayaṃ dhīrāḥ paṇḍitaṃ manyamānāḥ /",
    "GSP33samkaubh_u:297": "dandramyamāṇāḥ pariyanti mūḍhā andhenaiva nīyamānā yathāndhāḥ //",
    "GSP33samkaubh_u:298_0": "ye tu saṃsārabhājo janā avidyāyām antare madhye ghanībhūta iva tamasi vartamānā veṣṭyamānāḥ putrapaśvāditṛṣṇāpāśaśataiḥ,",
    "GSP33samkaubh_u:298_1": "svayaṃ dhīrāḥ prajñāvantaḥ paṇḍitāḥ śāstrakuśalaś ceti manyamānās te dandramyamāṇā atyarthaṃ kuṭilām anekarūpāṃ gatiṃ gacchanto",
    "GSP33samkaubh_u:298_2": "jarāmaraṇarogādiduḥkhaiḥ pariyanti parigacchanti mūḍhā avivekino 'ndhenaiva dṛṣṭivihīnenaiva nīyamānā viṣame pathi yathā",
    "GSP33samkaubh_u:298_3": "bahavondhā mahāntam anartham ṛcchanti tadvat",
    "GSP33samkaubh_u:299": "na sāmparāyaḥ pratibhāti bālaṃ pramādyantaṃ vittamohena mūḍham /",
    "GSP33samkaubh_u:300": "ayaṃ loko nāsti para iti mānī punaḥ punar vaśam āpadyate me //",
    "GSP33samkaubh_u:301": "ata eva mūḍhatvān na sāmparāyaḥ pratibhāti /",
    "GSP33samkaubh_u:302": "sampareyata iti sāmparāyaḥ paralokas tatprāptiprayojanaḥ sādhanaviśeṣaḥ śāstrīyaḥ sāmparāyaḥ sa ca bālam avivekinaṃ prati na pratibhāti na prakāśate nopatiṣṭhata ity etat /",
    "GSP33samkaubh_u:303": "pramādyantaṃ pramādaṃ kurvantaṃ putrapaśvādiprayojaneṣv āsaktamanasaṃ tathā vittamohena vittanimittenāvivekena mūḍhaṃ tamasācchannam /",
    "GSP33samkaubh_u:304": "sa tv ayam eva loko yo 'yaṃ dṛśyamānaḥ stryannapānādiviśiṣṭo nāsti paro 'dṛṣṭo",
    "GSP33samkaubh_u:305": "loka ity evaṃ mananaśīlo mānī punaḥ punar janitvā vaśaṃ me",
    "GSP33samkaubh_u:306": "'dhīnatāmāpadyate mṛtyor mama jananamaraṇādilakṣaṇaduḥkhaprabandhārūḍha",
    "GSP33samkaubh_u:307": "eva bhavatīty arthaḥ /",
    "GSP33samkaubh_u:308": "prāyeṇa hy evaṃvidha eva lokaḥ // KaUBh_2.6/1,2.6",
    "GSP33samkaubh_u:309": "śravaṇāyāpi bahubhir yo na labhyaḥ śṛṇvanto 'pi bahavo yaṃ na vidyuḥ /",
    "GSP33samkaubh_u:310": "āścaryo vaktā kuśalo 'sya labdhā āścaryo jñātā kuśalānuśiṣṭaḥ //",
    "GSP33samkaubh_u:311_0": "yas tu śreyorthī sahasreṣu kaścid evātmavidbhavati tvad vidho yasmāc chravaṇāyāpi śravaṇārthaṃ śrotam api yo na labhya ātmā",
    "GSP33samkaubh_u:311_1": "bahubhir anekaiḥ śṛṇvanto 'pi bahavo 'neke 'nye yam ātmānaṃ na vidyur na vidanty abhāgino",
    "GSP33samkaubh_u:312": "'saṃskṛtātmāno na vijānīyuḥ /",
    "GSP33samkaubh_u:313": "kiñ cāsya vaktāpy āścaryo 'dbhutavad",
    "GSP33samkaubh_u:314": "evānekeṣu kaścid eva bhavati /",
    "GSP33samkaubh_u:315": "tathā śrutvāpy asyātmanaḥ kuśalo nipuṇa evānekeṣu labdhā kaścid eva bhavati /",
    "GSP33samkaubh_u:316": "yasmād āścaryo jñātā kaścid eva kuśalānuśiṣṭaḥ kuśalena nipuṇenācāryeṇānuśiṣṭaḥ (saṃśikṣita",
    "GSP33samkaubh_u:317": "adhyāhāryam) san // KaUBh_2.7/1,2.7 //",
    "GSP33samkaubh_u:318": "na nareṇāvareṇa prokta eṣa suvijñeyo bahudhā cintyamānaḥ /",
    "GSP33samkaubh_u:319": "ananyaprokte gatir atra nāsty aṇīyān hy atarkyam aṇupramāṇāt //",
    "GSP33samkaubh_u:320": "kasmāt ? na hi nareṇa manuṣyeṇāvareṇa prokto 'vareṇa hīnena prakṛtabuddhinety etad ukta eṣa ātmā yaṃ tvaṃ māṃ pṛcchasi /",
    "GSP33samkaubh_u:321": "na hi suṣṭhu samyag vijñeyo vijñātuṃ śakyo yasmād bahudhāsti nāsti kartākartā śuddho",
    "GSP33samkaubh_u:322": "'śuddha ity ādyanekadhā cintyamāno vādibhiḥ /",
    "GSP33samkaubh_u:323_0": "kathaṃ punaḥ suvijñeya ity ucyate -- ananyaprokte 'nanyenāpṛthag darśinācāryeṇa pratipādyabrahmātmabhūtena prokta ukta ātmani",
    "GSP33samkaubh_u:323_1": "gatir anekadhāstināstīty ādilakṣaṇā cintā gatir atrāsminn ātmani nāsti na vidyate",
    "GSP33samkaubh_u:324": "sarvavikalpagatipratyastamitatvād ātmanaḥ /",
    "GSP33samkaubh_u:325": "athavā svātmabhūte 'nanyasminn",
    "GSP33samkaubh_u:326": "ātmani prokte 'nanyaprokte gatir atrānyāvagatir nāsti jñeyasyānyasyābhāvāt",
    "GSP33samkaubh_u:327": "/ jñānasya hy eṣā parā niṣṭhā yad ātmaikatvavijñānam /",
    "GSP33samkaubh_u:328": "ato",
    "GSP33samkaubh_u:329": "'vagantavyābhāvān na gatir atrāvaśiṣyate, saṃsāragatir vātra nāsty ananya ātmani prokte nāntarīyakatvāt tadvijñānaphalasya mokṣasya /",
    "GSP33samkaubh_u:330": "athavā procyamānabrahmātmabhūtenācāryeṇānanyatayā prokta ātmany agatir anavabodho",
    "GSP33samkaubh_u:331": "'parijñānam atra nāsti /",
    "GSP33samkaubh_u:332": "bhavaty evāvagatis tadviṣayā śrotus tadananyo 'ham ity ācāryasyevety arthaḥ /",
    "GSP33samkaubh_u:333": "evaṃ suvijñeya ātmāgamavatācāryeṇānanyatayā proktaḥ /",
    "GSP33samkaubh_u:334": "itarathā hy aṇīyān aṇutaro",
    "GSP33samkaubh_u:335": "'ṇupramāṇād api sampadyata ātmā /",
    "GSP33samkaubh_u:336": "atarkyam atarkyaḥ svabuddhyabhyūhena kevalena tarkeṇa /",
    "GSP33samkaubh_u:337": "tarkyamāṇe 'ṇuparimāṇe kenacit sthāpita ātmani tato",
    "GSP33samkaubh_u:338": "'ṇutaram anyo 'bhyūhati, tato 'py anyo 'ṇutaram, iti na hi tarkasya niṣṭhā kvacid vidyate naiṣā tarkeṇa matir āpaneyā proktānyenaiva sujñānāya preṣṭha /",
    "GSP33samkaubh_u:339": "yāṃ tvam āpaḥ satyadhṛtir batāsi tvādṛṅ no bhūyān naciketaḥ preṣṭā //",
    "GSP33samkaubh_u:340": "ato 'nanyaprokta ātmany utpannā yeyam āgamapratipādyātmamatir naiṣā tarkeṇa svabuddhyābhyūhamātreṇāpaneyā na prāpaṇīyety arthaḥ /",
    "GSP33samkaubh_u:341": "nāpanetavyā",
    "GSP33samkaubh_u:342": "vā, na hātavyā /",
    "GSP33samkaubh_u:343": "tārkiko hy anāgam ajñaḥ svabuddhiparikalpitaṃ yat kiñcid eva kalpayati /",
    "GSP33samkaubh_u:344": "ata eva ca yeyam āgamaprabhūtā matis tārkikād anyenaivāgamābhijñenācāryeṇaiva proktā satī sujñānāya bhavati he preṣṭha priyatama /",
    "GSP33samkaubh_u:345": "kā punaḥ sā tarkāgamyā matir ity ucyate /",
    "GSP33samkaubh_u:346": "yāṃ tvaṃ matiṃ madvarapradānenāpaḥ prāptavān asi /",
    "GSP33samkaubh_u:347": "satyā avitathaviṣayā dhṛtir yasya tava sa tvaṃ satyadhṛtiḥ /",
    "GSP33samkaubh_u:348": "batāsīty anukampayann āha mṛtyur naciketasaṃ vakṣyamāṇavijñānastutaye /",
    "GSP33samkaubh_u:349": "tvādṛk tv atulyo no 'smabhyaṃ bhūyād bhavatādbhavatvanyaḥ putraḥ śiṣyo vā praṣṭā /",
    "GSP33samkaubh_u:350": "kīdṛk ? yādṛktvaṃ he naciketaḥ praṣṭā // KaUBh_2.9/1,2.9 //",
    "GSP33samkaubh_u:351": "jānāmy ahaṃ śevadhir ity anityaṃ na hy adhruvaiḥ prāpyate hi dhruvaṃ tat /",
    "GSP33samkaubh_u:352": "tato mayā nāciketaś cito 'gnir anityair dravyaiḥ prāptavān asmi nityam //",
    "GSP33samkaubh_u:353": "punar api tuṣṭa āha -- jānāmy ahaṃ śevadhir nidhiḥ karmaphalalakṣaṇo nidhir iva prāthyata iti /",
    "GSP33samkaubh_u:354": "asāv anityam anitya iti jānāmi /",
    "GSP33samkaubh_u:355": "na hi yasmād anityair adhruvair yan nityaṃ dhruvaṃ tatprāpyate paramātmākhyaḥ śevadhiḥ",
    "GSP33samkaubh_u:356_0": "yas tv anityasukhātmakaḥ śevadhiḥ sa evānityair dravyaiḥ prāpyate hi yatas tatas tasmān mayā jānatāpi nityam anityasādhanaiḥ",
    "GSP33samkaubh_u:356_1": "prāpyata iti nāciketaś cito 'gnir anityair dravyaiḥ paśvādibhiḥ svargasukhasādhanabhūto",
    "GSP33samkaubh_u:357": "'gnir nirvartita ity arthaḥ /",
    "GSP33samkaubh_u:358": "tenāham adhikārāpanno nityaṃ yāmyaṃ sthānaṃ svargākhyaṃ nityam āpekṣikaṃ prāptavān asmi // kāmasya āptiṃ jagataḥ pratiṣṭhāṃ krator anantyam abhayasya pāram /",
    "GSP33samkaubh_u:359": "stomamahad urugāyaṃ pratiṣṭhāṃ dṛṣṭvā dhṛtyā dhīro naciketo 'tyasrākṣīḥ //",
    "GSP33samkaubh_u:360_0": "tvaṃ tu kāmasyāptiṃ samāptim, atraiva hi sarve kāmāḥ parisamāptāḥ, jagataḥ sādhyātmādhibhūtādhidaivādeḥ pratiṣṭhāmāśrayaṃ",
    "GSP33samkaubh_u:360_1": "sarvātmakatvāt, krator upāsanāyāḥ phalaṃ hairaṇyagarbhapadam anantyamānantyam abhayasya ca pāraṃ parāṃ niṣṭhām /",
    "GSP33samkaubh_u:361": "stomaṃ stutyaṃ mahadaṇimādyaiśvaryādyanekaguṇasaṃhatam, stomaṃ ca tanmahac ca niratiśayatvāt stomamahat /",
    "GSP33samkaubh_u:362": "urugāyaṃ vistīrṇāṃ gatim /",
    "GSP33samkaubh_u:363": "pratiṣṭhāṃ sthitim ātmano 'nuttamām api dṛṣṭvā dhṛtyā dhairyeṇa dhīge dhīmān san naciketo 'tyasrākṣīḥ param evākāṅkṣann atisṛṣṭvān asi sarvam etat saṃsārabhogajātam",
    "GSP33samkaubh_u:364": "/ aho batānuttamaguṇo 'si // KaUBh_2.11/1,2.11 //",
    "GSP33samkaubh_u:365": "taṃ durdarśaṃ gūḍham anupraviṣṭaṃ guhāhitaṃ gahvareṣṭhaṃ purāṇam /",
    "GSP33samkaubh_u:366": "adhyātmayogādhigamena devaṃ matvā dhīro harṣaśokau jahāti //",
    "GSP33samkaubh_u:367": "yaṃ tvaṃ jñātum icchasy ātmānaṃ taṃ durdarśaṃ duḥkhena darśanam asyeti durdarśo 'tisūkṣmatvāt taṃ gūḍhaṃ gahanam, anupraviṣṭaṃ prākṛtaviṣayavikāravijñānaiḥ pracchannam ity etat /",
    "GSP33samkaubh_u:368": "guhāhitaṃ guhāyāṃ buddhau sthitaṃ tatropalabhyamānatvāt /",
    "GSP33samkaubh_u:369": "gahvareṣṭhaṃ gahvare viṣame",
    "GSP33samkaubh_u:370": "'nekānarthasaṅkaṭe tiṣṭhatīti gahvareṣṭham /",
    "GSP33samkaubh_u:371": "yata evaṃ gūḍham anupraviṣṭo guhāhitaś cāto gahvareṣṭho 'to durdarśaḥ /",
    "GSP33samkaubh_u:372_0": "taṃ purāṇaṃ purātanam adhyātmayogādhigamena viṣayebhyaḥ pratisaṃhṛtya cetasa ātmani samādhānam adhyātmayogas tasyādhigamas",
    "GSP33samkaubh_u:372_1": "tena matvā devam ātmānaṃ dhīro harṣaśokāv ātmana utkarṣāpakarṣayor abhāvaj jahāti // KaUBh_2.12/1,2.12 //",
    "GSP33samkaubh_u:373": "etac chrutvā saṃparigṛhya martyaḥ pravṛhya dharmyam aṇum etam āpya /",
    "GSP33samkaubh_u:374": "sa modate modanīyaṃ hi labdhvā vivṛtaṃ sadma naciketasaṃ manye //",
    "GSP33samkaubh_u:375_0": "kiñ ca, etad ātmatattvaṃ yad ahaṃ vakṣyāmi tac chutvācāryaprasādāt samyag ātmabhāvena parigṛhyopādāya martyo maraṇadharmā",
    "GSP33samkaubh_u:375_1": "dharmād anupetaṃ dharmyaṃ pravṛhyodyamya pṛthak kṛtya śarīrāder aṇuṃ sūkṣmam etam ātmānam āpya prāpya sa martyo vidvān modate",
    "GSP33samkaubh_u:375_2": "modanīyaṃ harṣaṇīyam ātmānaṃ labdhvā /",
    "GSP33samkaubh_u:376": "tad etad evaṃvidhaṃ brahma sadma bhavanaṃ naciketasaṃ tvāṃ pratyapāvṛtadvāraṃ vivṛtam abhimukhībhūtaṃ manye, mokṣārhaṃ tvāṃ manya ity abhiprāyaḥ //",
    "GSP33samkaubh_u:377": "anyatra dharmād anyatrādharmād anyatrāsmāt kṛtākṛtāt /",
    "GSP33samkaubh_u:378": "anyatra bhūtāc ca bhavyāc ca yat tat paśyasi tad vada // KaU_2.14/1,2.14",
    "GSP33samkaubh_u:379_0": "etac chrutvā naciketāḥ punar āha -- yady ahaṃ yogyaḥ, prasannaś cāsi bhagavan māṃ prati, anyatra dharmāc chāstrīyād dharmānuṣṭhānāt",
    "GSP33samkaubh_u:379_1": "tatphalāt tatkārakebhyaś ca pṛthag bhūtam ity arthaḥ /",
    "GSP33samkaubh_u:380": "tathānyatrādharmād vihitākaraṇarūpāt pāpāt, tathānyatrāsmāt kṛtākṛtāt /",
    "GSP33samkaubh_u:381": "kṛtaṃ kāryam akṛtaṃ kāraṇam asmād anyatra /",
    "GSP33samkaubh_u:382": "kiñ cānyatra bhūtāc cātikrāntāt kālād bhavyāc ca bhaviṣyataś ca tathā vartamānāt /",
    "GSP33samkaubh_u:383": "kālatrayeṇa yan na paricchidyata ity arthaḥ /",
    "GSP33samkaubh_u:384": "yad īdṛśaṃ vastu sarvavyavahāragocarātītaṃ paśyasi jānāsi tadvada mahyam // KaUBh_2.14/1,2.14",
    "GSP33samkaubh_u:385": "sarve vedā yat padam āmananti tapāṃsi sarvāṇi ca yad vadanti /",
    "GSP33samkaubh_u:386": "yad icchanto brahmacaryaṃ caranti tat te padaṃ saṃgraheṇa bravīmy om ity etat // KaU_2.15/1,2.15",
    "GSP33samkaubh_u:387": "ity evaṃ pṛṣṭavate mṛtyur uvāca pṛṣṭaṃ vastu viśeṣaṇāntaraṃ ca vivakṣan --",
    "GSP33samkaubh_u:388": "sarve vedā yat padaṃ padanīyaṃ gamanīyam avibhāgenāvirodhenāmananti",
    "GSP33samkaubh_u:389": "pratipādayanti, tapāṃsi sarvāṇi ca yad vadanti yat prāptyarthānīty arthaḥ /",
    "GSP33samkaubh_u:390": "yad icchanto brahmacaryaṃ gurukulavāsalakṣaṇam anyad vā brahmaprāptyarthaṃ caranti, tat te tubhyaṃ padaṃ yaj jñātum icchasi saṅgraheṇa saṅkṣepato bravīmi, om ity etat /",
    "GSP33samkaubh_u:391": "tad etat padaṃ yad bubhutsitaṃ tvayā /",
    "GSP33samkaubh_u:392": "yad etad om ity oṃ śabdavācyam oṃ śabdapratīkaṃ ca //",
    "GSP33samkaubh_u:393": "etad dhy evākṣaraṃ brahma etad dhy evākṣaraṃ param /",
    "GSP33samkaubh_u:394": "etad dhy evākṣaraṃ jñātvā yo yad icchati tasya tat // KaU_2.16/1,2.16 //",
    "GSP33samkaubh_u:395": "ata etad dhy evākṣaraṃ brahmāparam etad dhy evākṣaraṃ paraṃ ca /",
    "GSP33samkaubh_u:396": "tayor hi pratīkam etad akṣaram /",
    "GSP33samkaubh_u:397": "etad dhy evākṣaraṃ jñātvopāsya brahmeti, yo yad icchati paramaparaṃ vā tasya tad bhavati",
    "GSP33samkaubh_u:398": "paraṃ cej jñātavyam aparaṃ cet prāptavyam // KaUBh_2.16/1,2.16 //",
    "GSP33samkaubh_u:399": "etad ālambanaṃ śreṣṭham etad ālambanaṃ param /",
    "GSP33samkaubh_u:400": "etad ālambanaṃ jñātvā brahmaloke mahīyate // KaU_2.17/1,2.17 //",
    "GSP33samkaubh_u:401": "yata evam ata eva etad ālambanaṃ brahmaprāptyālambanānāṃ śreṣṭhaṃ praśasyatamam /",
    "GSP33samkaubh_u:402": "etad ālambanaṃ paramaparaṃ ca parāparabrahmaviṣayatvāt /",
    "GSP33samkaubh_u:403": "etad ālambanaṃ jñātvā brahmaloke mahīyate /",
    "GSP33samkaubh_u:404": "parasmin brahmaṇy aparasmiṃś ca brahmabhūto brahmavad upāsyo bhavatīty arthaḥ // KaUBh_2.17/1,2.17",
    "GSP33samkaubh_u:405": "“anyatra dharmāt” (KaU 2.15) ity ādinā pṛṣṭasyātmano",
    "GSP33samkaubh_u:406": "'śeṣaviśeṣarahitasyālambanatvena pratīkatvena coṅkāro nirdiṣṭaḥ /",
    "GSP33samkaubh_u:407": "aparasya ca brahmaṇo mandamadhyamapratipattṝn prati // athedānīṃ tasyoṅkārālambanasyātmanaḥ sākṣāt svarūpanirdidhārayiṣayedam ucyate --",
    "GSP33samkaubh_u:408": "na jāyate mriyate vā vipaścin nāyaṃ kutaścin na babhūva kaścit /",
    "GSP33samkaubh_u:409": "ajo nityaḥ śāśvato 'yaṃ purāṇo na hanyate hanyamāne śarīre //",
    "GSP33samkaubh_u:410": "na jāyate notpadyate mriyate vā na mriyate cotpattimato vastuno",
    "GSP33samkaubh_u:411": "'nityasyānekā vikriyās tāsām ādyante janmavināśalakṣaṇe vikriya ihātmani",
    "GSP33samkaubh_u:412": "pratiṣidhyete prathamaṃ sarvavikriyāpratiṣedhārthaṃ na jāyate mriyate veti",
    "GSP33samkaubh_u:413": "/ vipaścinmedhāvī, avipariluptacaitanyasvabhāvāt /",
    "GSP33samkaubh_u:414": "kiñ ca nāyam ātmā kutaścit kāraṇāntarād babhūva na prabhūtaḥ /",
    "GSP33samkaubh_u:415": "asmāc cātmano na babhūva kaścid arthāntarabhūtaḥ /",
    "GSP33samkaubh_u:416": "ato 'yam ātmājo nityaḥ śāśvato",
    "GSP33samkaubh_u:417": "'pakṣayavivarjitaḥ /",
    "GSP33samkaubh_u:418": "yo hy aśāśvataḥ so 'pakṣīyate, ayaṃ tu śāśvato 'ta",
    "GSP33samkaubh_u:419": "eva purāṇaḥ purāpi nava eveti /",
    "GSP33samkaubh_u:420": "yo hy avayavopacayadvāreṇābhinirvartyate sa idānīṃ navo yathāṅkarādis tadviparītas tv ātmā purāṇo vṛddhivivarjita ity arthaḥ /",
    "GSP33samkaubh_u:421": "yata evam ato na hanyate na hiṃsyate hanyamāne śastrādibhiḥ śarīre /",
    "GSP33samkaubh_u:422": "tatstho 'py ākāśavad eva // KaUBh_2.18/1,2.18 //",
    "GSP33samkaubh_u:423": "hantā cen manyate hantuṃ hataś cen manyate hatam /",
    "GSP33samkaubh_u:424": "ubhau tau na vijānīto nāyaṃ hanti na hanyate // KaU_2.19/1,2.19 //",
    "GSP33samkaubh_u:425_0": "evaṃ bhūtam apy ātmānaṃ śarīramātrātmadṛṣṭir hantā ced yadi manyate cintayati hantuṃ haniṣyāmy enam iti yo 'py anyo hataḥ",
    "GSP33samkaubh_u:425_1": "so 'pi cen manyate hatam ātmānaṃ hato 'ham ity ubhāv api tau na vijānītaḥ svam ātmānam, yato nāyaṃ hanty avikriyatvād ātmanas",
    "GSP33samkaubh_u:425_2": "tathā na hanyata ākāśavad avikriyatvād eva /",
    "GSP33samkaubh_u:426": "ato 'nātmajñaviṣaya eva dharmādharmādilakṣaṇaḥ saṃsāro nātmajñasya śrutiprāmāṇyānnyāyāccadharmādharmādyanupapatteḥ aṇor aṇīyān mahato mahīyān ātmāsya jantor nihito guhāyām /",
    "GSP33samkaubh_u:427": "tam akratuḥ paśyati vītaśoko dhātuprasādān mahimānam ātmanaḥ //",
    "GSP33samkaubh_u:428": "kathaṃ punar ātmānaṃ jānātīty ucyate -- aṇoḥ sūkṣmād aṇīyāñ śyāmākāder aṇutaraḥ /",
    "GSP33samkaubh_u:429": "mahato mahatparimāṇān mahīyān mahattaraḥ pṛthivyādeḥ /",
    "GSP33samkaubh_u:430": "aṇu mahad vā yad asti loke vastu tat tenaivātmanā nityenātmavat sambhavati /",
    "GSP33samkaubh_u:431": "tad ātmanā vinirmuktam asat sampadyate /",
    "GSP33samkaubh_u:432": "tasmād asāv evātmāṇor aṇīyān mahato mahīyān sarvanāmarūpavastūpādhikatvāt /",
    "GSP33samkaubh_u:433": "sa cātmāsya jantor brahmādistambaparyantasya prāṇijātasya guhāyāṃ hṛdaye nihita ātmabhṛtaḥ sthita ity arthaḥ /",
    "GSP33samkaubh_u:434": "tam ātmānaṃ darśanaśravaṇamananavijñānaliṅgam akratur",
    "GSP33samkaubh_u:435": "akāmo, dṛṣṭādṛṣṭabāhyaviṣayoparatabuddhir ity arthaḥ /",
    "GSP33samkaubh_u:436": "yadā caivaṃ tadā mana ādīni karaṇāni dhātavaḥ śarīrasya dhāraṇāt prasīdantīty eṣāṃ dhātūnāṃ prasādād ātmano mahimānaṃ karmanimittavṛddhikṣayarahitaṃ paśyaty ayam aham",
    "GSP33samkaubh_u:437": "asmīti, sākṣād vijānāti /",
    "GSP33samkaubh_u:438": "tato vītaśoko bhavati // KaUBh_2.20/1,2.20 //",
    "GSP33samkaubh_u:439": "anyathā durvijñeyo 'yam ātmā kāmibhiḥ prākṛtapuruṣaiḥ, yasmāt āsīno dūraṃ vrajati śayāno yāti sarvataḥ /",
    "GSP33samkaubh_u:440": "kas taṃ madāmadaṃ devaṃ mad anyo jñātum arhati // KaU_2.21/1,2.21 //",
    "GSP33samkaubh_u:441_0": "āsīno 'vasthito 'cala eva san dūraṃ vrajati śayāno yāti sarvataḥ, evam asāv ātmā devo madāmadaḥ samado 'madaś ca saharṣo",
    "GSP33samkaubh_u:441_1": "'harṣaś ca viruddhadharmavān ato 'śakyatvāj jñātuṃ kas taṃ madāmadaṃ devaṃ madanyo",
    "GSP33samkaubh_u:442": "jñātum arhati /",
    "GSP33samkaubh_u:443": "asmadāder eva sūkṣmabuddheḥ paṇḍitasya vijñeyo 'yam ātmā sthitigatinityānityādiviruddhānekadharmopādhitvād",
    "GSP33samkaubh_u:444": "viśvarūpa iva cintāmaṇivat kasyacid avabhāsate /",
    "GSP33samkaubh_u:445": "ato durvijñeyatvaṃ darśayati kas taṃ madanyo jñātum arhatīti /",
    "GSP33samkaubh_u:446": "karaṇānām upaśamaḥ śayanaṃ karaṇajanitasyaikadeśavijñānasyopaśamaḥ śayānasya bhavati /",
    "GSP33samkaubh_u:447_0": "yadā caivaṃ kevalasāmānyavijñānatvāt sarvato yātīva yadā viśeṣavijñānasthaḥ svena rūpeṇa sthita eva san mana ādigatiṣu tadupādhikatvād",
    "GSP33samkaubh_u:447_1": "dūraṃ vrajatīva sa cehaiva vartate // KaUBh_2.21 /1,2.21 aśarīraṃ śarīreṣu anavastheṣv avasthitam /",
    "GSP33samkaubh_u:448": "mahāntaṃ vibhum ātmānaṃ matvā dhīro na śocati // KaU_2.22/1,2.22 //",
    "GSP33samkaubh_u:449": "tadvijñānāc ca śokātyaya ity api darśayati -- aśarīraḥ svena rūpeṇākāśakalpa ātmā tam aśarīraṃ śarīreṣu devapitṛmanuṣyādiśarīreṣv",
    "GSP33samkaubh_u:450": "anavastheṣv avasthitir ahiteṣv anityeṣv avasthitaṃ nityam avikṛtam ity etat /",
    "GSP33samkaubh_u:451": "mahāntaṃ mahattvasyopekṣikatvasaṅkāyām āha vibhuṃ vyāpinam ātmānam",
    "GSP33samkaubh_u:452": "/ ātmagrahaṇaṃ svato 'nanyatvapradarśanārtham /",
    "GSP33samkaubh_u:453": "ātmaśabdaḥ pratyagātmaviṣaya eva mukhyas tam īdṛśam ātmānaṃ matvāyam aham iti, dhīro dhīmān na śocati /",
    "GSP33samkaubh_u:454": "na hy evaṃvidhasyātmavidaḥ śokopapattiḥ //",
    "GSP33samkaubh_u:455": "nāyam ātmā pravacanena labhyo na medhayā na bahunā śrutena /",
    "GSP33samkaubh_u:456": "yam evaiṣa vṛṇute tena labhyas tasyaiṣa ātmā vivṛṇute tanūṃ svām //",
    "GSP33samkaubh_u:457_0": "yady api durvijñeyo 'yam ātmā tathāpy upāyena suvijñeya evety āha nāyam ātmā pravacanenānekavedasvīkaraṇena labhyo jñeyo,",
    "GSP33samkaubh_u:457_1": "nāpi medhayā granthārthadhāraṇaśaktyā, na bahunā śrutena kevalena /",
    "GSP33samkaubh_u:458": "kena tarhi labhya ity ucyate -- yam eva svātmānam eṣa sādhako vṛṇute prārthayate tenaivātmanā varitrā svayam ātmā labhyo jñāyata ity etat /",
    "GSP33samkaubh_u:459": "niṣkāmaś cātmānam eva prārthayate, ātmanaivātmā labhyata ity arthaḥ /",
    "GSP33samkaubh_u:460": "kathaṃ labhyata ity ucyate -- tasyātmakāmasyaiṣa ātmā vivṛṇute prakāśayati pāramārthikīṃ tanūṃ svāṃ svakīyāṃ svayāthātmyam ity arthaḥ //",
    "GSP33samkaubh_u:461": "nāvirato duścaritān nāśānto nāsamāhitaḥ /",
    "GSP33samkaubh_u:462": "nāśāntamānaso vāpi prajñānenainam āpnuyāt // KaU_2.24/1,2.24 //",
    "GSP33samkaubh_u:463": "kiñ cānyat /",
    "GSP33samkaubh_u:464": "na duścaritāt pratiṣiddhāc chrutismṛtyavihitāt pāpakarmaṇo 'virato 'nuparataḥ /",
    "GSP33samkaubh_u:465": "nāpīndriyalaulyād aśānto 'nuparataḥ /",
    "GSP33samkaubh_u:466": "nāpy asamāhito 'nekāgramanā vikṣiptacittaḥ /",
    "GSP33samkaubh_u:467": "samāhitacitto 'pi san samādhānaphalārthitvān nāpy aśāntamānaso vyāpṛtacitto vā /",
    "GSP33samkaubh_u:468": "prajñānena brahmavijñānenainaṃ prakṛtam ātmānam āpnuyāt /",
    "GSP33samkaubh_u:469": "yas tu duścaritād virata indriyalaulyāc ca,",
    "GSP33samkaubh_u:470": "samāhitacittaḥ samādhānaphalād apy upaśāntamānasaś cācāryavān prajñānena yathoktam ātmānaṃ prāpnotīty arthaḥ // KaUBh_2.24/1,2.24 //",
    "GSP33samkaubh_u:471": "yasya brahma ca kṣatraṃ ca ubhe bhavata odanaḥ /",
    "GSP33samkaubh_u:472": "mṛtyur yasyopasecanaṃ ka itthā veda yatra saḥ // KaU_2.25/1,2.25 //",
    "GSP33samkaubh_u:473": "iti kāṭhakopaniṣadi iti dvitīyā vallī // 2 //",
    "GSP33samkaubh_u:474": "yas tv anevaṃ bhūtaḥ -- yasyātmano brahma ca kṣatraṃ ca brahmakṣatre",
    "GSP33samkaubh_u:475": "sarvadharmavidhāraka api sarvatrāṇabhūta ubha ādano 'śanaṃ bhavataḥ syātām /",
    "GSP33samkaubh_u:476": "sarvaharo 'pi mṛtyur yasyopasecanam ivaudanasya, aśanatve 'py",
    "GSP33samkaubh_u:477": "aparyāptaḥ, taṃ prākṛtabuddhir yathoktasādhanarahitaḥ san ka itthā ittham evaṃ yathoktasādhanavānivety arthaḥ /",
    "GSP33samkaubh_u:478": "veda vijānāti yatra sa ātmeti //",
    "GSP33samkaubh_u:479": "iti kāṭhavallyāṃ dvitīyavallībhāṣyam // 2 //",
    "GSP33samkaubh_u:480": "atha tṛtīyā vallī /",
    "GSP33samkaubh_u:481": "ṛtaṃ pibantau sukṛtasya loke guhāṃ praviṣṭau parame parārdhe /",
    "GSP33samkaubh_u:482": "chāyātapau brahmavido vadanti pañcāgnayo ye ca triṇāciketāḥ //",
    "GSP33samkaubh_u:483": "ṛtaṃ pibantāvityasyā vallyāḥ sambandhaḥ /",
    "GSP33samkaubh_u:484": "vidyāvidye nānā viruddhaphale ity upanyaste, na tu saphale te yathāvan nirṇīte /",
    "GSP33samkaubh_u:485": "tannirṇayārthā",
    "GSP33samkaubh_u:486": "ratharūpakakalpanā, tathā ca pratipattisaukaryam /",
    "GSP33samkaubh_u:487": "evaṃ ca prāptṛprāpyagantṛgantavyavivekārtharatharūpakadvārā dvāv ātmānāv upanyasyete -- ṛtaṃ satyam avaśyambhāvitvāt karmaphalaṃ pibantau /",
    "GSP33samkaubh_u:488": "ekas tatra karmaphalaṃ pibati bhuṅkte netaras tathāpi pātṛsambandhāt pibantāv ity ucyate cchatrinyāyena",
    "GSP33samkaubh_u:489": "sukṛtasya svayaṅkṛtasya karmaṇa ṛtam iti pūrveṇa sambandhaḥ /",
    "GSP33samkaubh_u:490": "loke 'smiñ śarīre /",
    "GSP33samkaubh_u:491": "guhāṃ guhāyāṃ buddhau praviṣṭau /",
    "GSP33samkaubh_u:492": "parame bāhyapuruṣākāśasaṃsthānāpekṣayā paramam /",
    "GSP33samkaubh_u:493": "parārdhe parasya brahmaṇo",
    "GSP33samkaubh_u:494": "'rdhaṃ sthānaṃ parārdhaṃ hārdākāśam /",
    "GSP33samkaubh_u:495": "tasmin hi paraṃ brahmopalabhyate /",
    "GSP33samkaubh_u:496": "tatas tasmin parame parārdhe hārdākāśe praviṣṭāv ity arthaḥ /",
    "GSP33samkaubh_u:497": "tau ca cchāyātapāv iva vilakṣanau saṃsāritvāsaṃsāritvena brahmavido vadanti kathayanti /",
    "GSP33samkaubh_u:498": "na kevalam akarmiṇa eva vadanti /",
    "GSP33samkaubh_u:499": "pañcāgnayo gṛhasthāḥ /",
    "GSP33samkaubh_u:500": "ye ca triṇāciketāḥ, triḥ kṛtvo nāciketo 'gniś cito yais te triṇāciketāḥ //",
    "GSP33samkaubh_u:501": "yaḥ setur ījānānām akṣaraṃ brahma yat param /",
    "GSP33samkaubh_u:502": "abhayaṃ titīrṣatāṃ pāraṃ nāciketaṃ śakemahi // KaU_3.2/1,3.2 //",
    "GSP33samkaubh_u:503": "yaḥ setuḥ setur iva setur ījānānāṃ yajamānānāṃ karmiṇāṃ duḥkhasantaraṇārthatvāt /",
    "GSP33samkaubh_u:504": "nāciketaṃ nāciketo 'gnis tam, vayaṃ jñātuṃ cetuṃ",
    "GSP33samkaubh_u:505": "ca śakemahi śaknuvantaḥ /",
    "GSP33samkaubh_u:506": "kiñ ca yac cābhayaṃ bhayaśūnyaṃ saṃsārasya pāraṃ titīrṣatāṃ tartum icchatāṃ brahmavidāṃ yatparamāśrayam akṣaram ātmākhyaṃ brahma, tac ca jñātuṃ śakemahi /",
    "GSP33samkaubh_u:507": "parāpare brahmaṇī karmibrahmavidāśraye veditavye iti vākyārthaḥ /",
    "GSP33samkaubh_u:508": "etayor eva hy upanyāsaḥ kṛta “ṛtaṃ pibantau”",
    "GSP33samkaubh_u:509": "(KaU 3.1) iti // KaUBh_3.2/1,3.2 //",
    "GSP33samkaubh_u:510": "ātmānaṃ rathinaṃ viddhi śarīraṃ ratham eva tu /",
    "GSP33samkaubh_u:511": "buddhiṃ tu sārathiṃ viddhi manaḥ pragraham eva ca // KaU_3.3/1,3.3 //",
    "GSP33samkaubh_u:512": "tatra ya upādhikṛtaḥ saṃsārī vidyāvidyāyor adhikṛto mokṣagamanāya saṃsāragamanāya ca, tasya tadubhayagamane sādhano rathaḥ kalpyate /",
    "GSP33samkaubh_u:513": "tatrātmānam ṛtapaṃ saṃsāriṇaṃ rathinaṃ rathasvāminaṃ viddhi jānīhi /",
    "GSP33samkaubh_u:514": "śarīraṃ ratham eva tu rathabaddhahayasthānīyair indriyair ākṛṣyamāṇatvāc charīrasya /",
    "GSP33samkaubh_u:515": "buddhiṃ tv adhyavasāyalakṣaṇāṃ sārathiṃ viddhi,",
    "GSP33samkaubh_u:516": "buddhinetṛpradhānatvāc charīrasya sārathinetṛpradhāna iva rathaḥ /",
    "GSP33samkaubh_u:517": "sarvaṃ hi dehagataṃ kāryaṃ buddhikartavyam eva prāyeṇa /",
    "GSP33samkaubh_u:518": "manaḥ saṃkalpavikalpādilakṣaṇaṃ pragrahaṃ raśanāṃ viddhi /",
    "GSP33samkaubh_u:519": "manasā hi pragṛhītāni śrotrādīni karaṇāni pravartante raśanayevāśvāḥ // KaUBh_3.3/1,3.3 //",
    "GSP33samkaubh_u:520": "indriyāṇi hayān āhur viṣayāṃs teṣu gocarān /",
    "GSP33samkaubh_u:521": "ātmendriyamanoyuktaṃ bhoktety āhur manīṣiṇaḥ // KaU_3.4/1,3.4 //",
    "GSP33samkaubh_u:522": "indriyāṇi cakṣurādīni hayān āhū rathakalpanākuśalāḥ,",
    "GSP33samkaubh_u:523": "śarīrasthākarṣaṇasāmānyāt /",
    "GSP33samkaubh_u:524": "teṣv evendriyeṣu hayatvena parikalpiteṣu gocarān mārgān rūpādīn viṣayān viddhi /",
    "GSP33samkaubh_u:525": "ātmendriyamanoyuktaṃ śarīrendriyamanobhiḥ sahitaṃ saṃyuktam ātmānaṃ bhokteti saṃsārīty āhur manīṣiṇo vivekinaḥ /",
    "GSP33samkaubh_u:526": "na hi kevalasyātmano bhoktṛtvam asti,",
    "GSP33samkaubh_u:527": "buddhyādyupādhikṛtam eva tasya bhoktṛtvam /",
    "GSP33samkaubh_u:528": "tathā ca śrutyantaraṃ kevalasyābhotṛtvam eva darśayati “dhyāyatīva lelāyatīva” (BĀU 4,4.7) ity ādi /",
    "GSP33samkaubh_u:529": "evañ ca sati vakṣyamāṇarathakalpanayā vaiṣṇavasya padasyātmatayā pratipattir upapadyate, nānyathā svabhāvān atikramāt // KaUBh_3.4/1,3.4 //",
    "GSP33samkaubh_u:530": "yas tv avijñānavān bhavaty ayuktena manasā sadā /",
    "GSP33samkaubh_u:531": "tasyendriyāṇy avaśyāni duṣṭāśvā iva sāratheḥ // KaU_3.5/1,3.5 //",
    "GSP33samkaubh_u:532": "tatraivaṃ sati yas tv avijñānavān yasya buddhyākhyaḥ sārathir avijñāno",
    "GSP33samkaubh_u:533_0": "'nipuṇo 'vivekī pravṛttau ca nivṛttau ca bhavati, yathetaro rathacaryāyām ayuktenāpragṛhītenāsamāhitena manasā pragrahasthānīyena",
    "GSP33samkaubh_u:533_1": "sadā yukto bhavati, tasyākuśalabuddhisārather indriyāṇy aśvasthānīyāny avaśyāny aśakyanivāraṇāni duṣṭāśvā adāntāśvā ivetarasārather",
    "GSP33samkaubh_u:533_2": "bhavanti //",
    "GSP33samkaubh_u:534": "yas tu vijñānavān bhavati yuktena manasā sadā /",
    "GSP33samkaubh_u:535": "tasyendriyāṇi vaśyāni sadaśvā iva sāratheḥ // KaU_3.6/1,3.6 //",
    "GSP33samkaubh_u:536": "yas tu punaḥ pūrvoktaviparītasārathir bhavati vijñānavān pragṛhītamanāḥ samāhitacittaḥ sadā, tasyāśvasthānīyānīndriyāṇi pravartayituṃ nivartayituṃ",
    "GSP33samkaubh_u:537": "vā śakyāni vaśyāni dāntāḥ sadaśvā ivetarasāratheḥ // KaUBh_3.6/1,3.6 //",
    "GSP33samkaubh_u:538": "yas tv avijñānavān bhavaty amanaskaḥ sadāśuciḥ /",
    "GSP33samkaubh_u:539": "na sa tat padam āpnoti saṃsāraṃ cādhigacchati // KaU_3.7/1,3.7 //",
    "GSP33samkaubh_u:540": "tasya pūrvoktasyāvijñānavata idaṃ phalam āha -- yas tv avijñānavān bhavati",
    "GSP33samkaubh_u:541": "/ amanasko 'pragṛhītamanaskaḥ sa tata evāśuciḥ sadaiva /",
    "GSP33samkaubh_u:542": "na sa rathī tatpūrvoktam akṣaraṃ yatparaṃ padam āpnoti tena sārathinā /",
    "GSP33samkaubh_u:543": "na kevalaṃ tan nāpnoti saṃsāraṃ ca janmamaraṇalakṣaṇam adhigacchati // KaUBh_3.7/1,3.7 //",
    "GSP33samkaubh_u:544": "yas tu vijñānavān bhavati samanaskaḥ sadā śuciḥ /",
    "GSP33samkaubh_u:545": "sa tu tat padam āpnoti yasmād bhūyo na jāyate // KaU_3.8/1,3.8 //",
    "GSP33samkaubh_u:546": "yas tu dvitīyo vijñānavān vījñānavat sārathyupeto rathī vidvān ity etat /",
    "GSP33samkaubh_u:547": "yuktamanāḥ samanaskaḥ sa tata eva sadā śuciḥ, sa tu tatpadam āpnoti,",
    "GSP33samkaubh_u:548": "yasmād āptāt padād apracyutaḥ san bhūyaḥ punar na jāyate saṃsāre //",
    "GSP33samkaubh_u:549": "vijñānasārathir yas tu manaḥ pragrahavān naraḥ /",
    "GSP33samkaubh_u:550": "so 'dhvanaḥ pāram āpnoti tad viṣṇoḥ paramaṃ padam // KaU_3.9/1,3.9 //",
    "GSP33samkaubh_u:551_0": "kiṃ tatpadam ity āha vijñānasārathir yas tu yo vivekabuddhisārathiḥ pūrvokto manaḥpragrahavān pragṛhītamanāḥ samāhitacittaḥ",
    "GSP33samkaubh_u:551_1": "sañ śucir naro vidvān so 'dhvanaḥ saṃsāragateḥ pāraṃ param evādhigantavyam ity etad",
    "GSP33samkaubh_u:552": "āpnoti mucyate sarvasaṃsārabandhanaiḥ /",
    "GSP33samkaubh_u:553": "tad viṣṇor vyāpanaśīlasya brahmaṇaḥ paramātmano vāsudevākhyasya paramaṃ prakṛṣṭaṃ padaṃ sthānam,",
    "GSP33samkaubh_u:554": "satattvaṃ ity etad yad asāv āpnoti vidvān // KaUBh_3.9/1,3.9 //",
    "GSP33samkaubh_u:555": "adhunā yatpadaṃ gantavyaṃ tasyendriyāṇi sthūlāny ārabhya sūkṣmatāratamyakrameṇa pratyagātmatayādhigamaḥ kartavya ity evam artham idam ārabhyate --",
    "GSP33samkaubh_u:556": "indriyebhyaḥ parā hy arthā arthebhyaś ca paraṃ manaḥ /",
    "GSP33samkaubh_u:557": "manasas tu parā buddhir buddher ātmā mahān paraḥ // KaU_3.10/1,3.10 //",
    "GSP33samkaubh_u:558": "sthūlāni tāvad indriyāṇi, tāni yair arthair ātmaprakāśanāyārabdhāni tebhya indriyebhyaḥ svakāryebhyas te parā hy arthāḥ sūkṣmā mahāntaś ca",
    "GSP33samkaubh_u:559": "pratyagātmabhūtāś ca /",
    "GSP33samkaubh_u:560": "tebhyo 'py arthebhyaś ca paraṃ sūkṣmataraṃ mahatpratyagātmabhūtaṃ ca manaḥ /",
    "GSP33samkaubh_u:561": "manaḥśabdavācyaṃ manasa ārambhakaṃ bhūtasūkṣmaṃ saṅkalpavikalpādyārambhakatvāt /",
    "GSP33samkaubh_u:562": "manaso 'pi parā sūkṣmatarā mahattarā pratyagātmabhūtā ca buddhiḥ, buddhiśabdavācyām adhyavasāyādyārambhakaṃ bhūtasūkṣmam /",
    "GSP33samkaubh_u:563_0": "uddher ātmā sarvaprāṇibuddhīnāṃ pratyagātmabhūtatvād ātmā mahān sarvamahattvād avyaktād yat prathamaṃ jātaṃ hairaṇyagarbhaṃ",
    "GSP33samkaubh_u:563_1": "tattvaṃ bodhābodhātmakaṃ mahān ātmā buddheḥ param ity ucyate mahataḥ param avyaktam avyaktāt puruṣaḥ paraḥ /",
    "GSP33samkaubh_u:564": "puruśān na paraṃ kiṃcit sā kāṣṭhā sā parā gatiḥ // KaU_3.11/1,3.11 //",
    "GSP33samkaubh_u:565_0": "mahato 'pi paraṃ sūkṣmataraṃ pratyagātmabhūtaṃ sarvamahattaraṃ cāvyaktaṃ sarvasya jagato bījabhūtam avyākṛtanāmarūpaṃ satattvaṃ",
    "GSP33samkaubh_u:565_1": "sarvakāryakāraṇaśaktisamāhārarūpam avyaktam avyākṛtākāśādinām avācyaṃ paramātmany otaprotabhāvena samāśritaṃ vaṭakaṇikāyām",
    "GSP33samkaubh_u:565_2": "iva vaṭavṛkṣaśaktiḥ /",
    "GSP33samkaubh_u:566": "tasmād avyaktāt paraḥ sūkṣmataraḥ sarvakāraṇakāraṇatvāt pratyagātmatvāc ca mahāṃś ca, ata eva puruṣaḥ sarvapūraṇāt /",
    "GSP33samkaubh_u:567": "tato 'nyasya parasya prasaṅgaṃ nivārayann āha -- puruṣān na paraṃ kiñcid iti /",
    "GSP33samkaubh_u:568": "yasmān nāsti puruṣāc cinmātrāghanāt paraṃ kiñcid api vastvantaram, tasmāt sūkṣmatvamahattvapratyagātmatvānāṃ sā kāṣṭhā niṣṭhā paryavasānam /",
    "GSP33samkaubh_u:569": "atra hīndriyebhya ārabhya sūkṣmatvādi parisamāptam /",
    "GSP33samkaubh_u:570": "ata eva ca gantṝṇāṃ sarvagatimatāṃ saṃsāriṇāṃ sā parā prakṛṣṭā gatiḥ /",
    "GSP33samkaubh_u:571": "“yad gatvā na nivartante” (BhG 15.6) iti smṛteḥ // KaUBh_3.11/1,3.11 //",
    "GSP33samkaubh_u:572": "eṣa sarveṣu bhūteṣu gūḍho 'tmā na prakāśate /",
    "GSP33samkaubh_u:573": "dṛṣyate tv agryayā buddhyā sūkṣmayā sūkṣmadarśibhiḥ // KaU_3.12/1,3.12 //",
    "GSP33samkaubh_u:574": "nanu gatiś ced āgatyāpi bhavitavyam, kathaṃ “yasmād bhūyo na jāyate” (KaU",
    "GSP33samkaubh_u:575": "3.8) iti /",
    "GSP33samkaubh_u:576": "naiṣa doṣaḥ /",
    "GSP33samkaubh_u:577": "sarvasya pratyagātmatvād avagatir eva gatir ity upacaryate /",
    "GSP33samkaubh_u:578": "pratyagātmatvañ ca darśitam indriyamanobuddhiparatvena /",
    "GSP33samkaubh_u:579": "yo hi gantā so 'yam apratyagrūpaṃ gacchaty anātmabhūtaṃ na vindati svarūpeṇa",
    "GSP33samkaubh_u:580": "/ tathā ca śrutiḥ -- “anadhvagā adhvasu pārayiṣṇavaḥ” (Itihāsa-Upaniṣad",
    "GSP33samkaubh_u:581": "18) ity ādyā /",
    "GSP33samkaubh_u:582": "tathā ca darśayati pratyagātmatvaṃ sarvasya /",
    "GSP33samkaubh_u:583": "eṣa puruṣaḥ sarveṣu brahmādistambaparyanteṣu bhūteṣu gūḍhaḥ saṃvṛto darśanaśravaṇādikarmāvidyāmāyāc channo 'ta evātmā na prakāśata ātmatvena kasyacit /",
    "GSP33samkaubh_u:584": "āho 'tigambhīrā duravagāhyā vicitrā ceyaṃ māyā, yad ayaṃ sarvo",
    "GSP33samkaubh_u:585": "jantuḥ paramārthataḥ paramārthasatattvo 'py evaṃ bodhyamāno 'haṃ",
    "GSP33samkaubh_u:586": "paramātmeti na gṛhṇāti, anātmānaṃ dehendriyādisaṅghātam ātmano dṛśyamānam api ghaṭādivad ātmatvenāham amuṣya putra ity anucyamāno 'pi gṛhṇāti /",
    "GSP33samkaubh_u:587": "nūnaṃ parasyaiva māyayā momuhyamānaḥ sarvo loko bambhramīti /",
    "GSP33samkaubh_u:588": "tathā ca smaraṇam “nāhaṃ prakāśaḥ sarvasya yogamāyāsamāvṛtaḥ” (BhG 7.25) ity ādi /",
    "GSP33samkaubh_u:589": "nanu viruddham idam ucyate “matvā dhīro na śocati” (KaU 2.22) “na",
    "GSP33samkaubh_u:590": "prakāśate” (KaU 3.12) iti ca /",
    "GSP33samkaubh_u:591": "naitad evam /",
    "GSP33samkaubh_u:592": "asaṃskṛtabuddher avijñeyatvān na prakāśata ity uktam /",
    "GSP33samkaubh_u:593": "dṛśyate tu saṃskṛtayāgryayā agram ivāgryayā tayā,",
    "GSP33samkaubh_u:594": "ekāgratayopetayety etat sūkṣmayā sūkṣmavastunirūpaṇaparayā /",
    "GSP33samkaubh_u:595": "kaiḥ /",
    "GSP33samkaubh_u:596_0": "sūkṣmadarśibhir indriyebhyaḥ parā hy arthā ity ādiprakāreṇa sūkṣmatāpāramparyadarśanena paraṃ sūkṣmaṃ draṣṭuṃ śīlaṃ yeṣāṃ",
    "GSP33samkaubh_u:596_1": "te sūkṣmadarśinas taiḥ sūkṣmadarśibhiḥ paṇḍitair ity etat //",
    "GSP33samkaubh_u:597": "yacched vāṅmanasī prājñas tad yacchej jñāna ātmani /",
    "GSP33samkaubh_u:598": "jñānam ātmani mahati niyacchet tad yacchec chānta ātmani //",
    "GSP33samkaubh_u:599": "tatpratipattyupāyam āha yacchen niyacched upasaṃharet prājño vivekī /",
    "GSP33samkaubh_u:600": "kim?",
    "GSP33samkaubh_u:601": "vāgvācam /",
    "GSP33samkaubh_u:602": "vāgatropalakṣaṇārthā sarveṣām indriyāṇām /",
    "GSP33samkaubh_u:603": "kva? manasī /",
    "GSP33samkaubh_u:604": "manasi chāndasaṃ dairghyam /",
    "GSP33samkaubh_u:605": "tac ca mano yacchej jñāne prakāśasvarūpe buddhāv ātmani /",
    "GSP33samkaubh_u:606": "buddhir hi mana ādikaraṇānyāpnotīty ātmā pratyak ca teṣām /",
    "GSP33samkaubh_u:607": "jñānaṃ buddhim ātmani mahati prathamaje niyacchet /",
    "GSP33samkaubh_u:608": "prathamajavat svacchasvabhāvakam ātmano vijñānam āpādayed ity arthaḥ /",
    "GSP33samkaubh_u:609": "tañ ca mahāntam ātmānaṃ yacchec chānte sarvaviśeṣapratyastamitarūpe 'vikriye sarvāntare sarvabuddhipratyayasākṣiṇi mukhya ātmani // KaUBh_3.13/1,3.13 //",
    "GSP33samkaubh_u:610": "uttiṣṭhata jāgrata prāpya varān nibodhata /",
    "GSP33samkaubh_u:611": "kṣurasya dhārā niśitā duratyayā durgaṃ pathas tat kavayo vadanti //",
    "GSP33samkaubh_u:612_0": "evaṃ puruṣa ātmani sarvaṃ pravilāpya nāmarūpakarmatrayaṃ yan mithyājñānavijṛmbhitaṃ kriyākārakaphalalakṣaṇaṃ svātmayāthātmyajñānena",
    "GSP33samkaubh_u:612_1": "marīcyudakarajjusarpagaganamalānīva marīcirajjugaganasvarūpadarśanenaiva svasthaḥ praśāntaḥ kṛtakṛtyo bhavati yataḥ, atas",
    "GSP33samkaubh_u:612_2": "taddarśanārtham anādyāprasuptā uttiṣṭhata he jantavaḥ, ātmajñānābhimukhā bhavata,",
    "GSP33samkaubh_u:613": "jāgratājñānanidrāyā ghorarūpāyāḥ sarvānarthabījabhūtāyāḥ kṣayaṃ kuruta /",
    "GSP33samkaubh_u:614": "katham /",
    "GSP33samkaubh_u:615": "prāpyopagamya varān prakṛṣṭān ācāryāṃs tattvavidaḥ, tadupadiṣṭaṃ sarvāntaram ātmānam aham asmīti nibodhatāvagacchata /",
    "GSP33samkaubh_u:616": "na hy upekṣatavyam iti śrutir anukampayāha mātṛvat /",
    "GSP33samkaubh_u:617": "atisūkṣmabuddhiviṣayatvāj jñeyasya /",
    "GSP33samkaubh_u:618": "kim iva sūkṣmabuddhir ity ucyate /",
    "GSP33samkaubh_u:619": "kṣurasya dhārāgraṃ niśitā tīkṣṇīkṛtā duratyayā duḥkhenātyayo yasyāḥ sā duratyayā /",
    "GSP33samkaubh_u:620": "yathā sā padbhyāṃ durgamanīyā tathā durgaṃ duḥsampādyam ity etat pathaḥ panthānaṃ tat taṃ jñānalakṣaṇaṃ mārgaṃ kavayo medhāvino vadanti /",
    "GSP33samkaubh_u:621": "jñeyasyātisūkṣmatvāt tadviṣayasya jñānamārgasya duḥsampādyatvaṃ vadantīty abhiprāyaḥ //",
    "GSP33samkaubh_u:622": "tatkatham atisūkṣmatvaṃ jñeyasyety ucyate /",
    "GSP33samkaubh_u:623": "sthūlā tāvad iyaṃ medinī śabdasparśarūparasagandhopacitā sarvendriyaviṣayabhūtā tathā śarīram",
    "GSP33samkaubh_u:624": "tatraikaikaguṇāpakarṣeṇa gandhādīnāṃ sūkṣmatvamahattvaviśuddhatvanityatvāditāratamyaṃ dṛṣṭamabādiṣu yāvad ākāśam iti /",
    "GSP33samkaubh_u:625": "te gandhādayaḥ sarva eva sthūlatvād vikārāḥ śabdāntā yatra na santi kim u tasya sūkṣmatvādiniratiśayatvaṃ vaktavyam ity etad darśayati śrutiḥ --",
    "GSP33samkaubh_u:626": "aśabdam asparśam arūpam avyayaṃ tathārasaṃ nityam agandhavac ca yat /",
    "GSP33samkaubh_u:627": "anādy anantaṃ mahataḥ paraṃ dhruvaṃ nicāyya tan mṛtyumukhāt pramucyate //",
    "GSP33samkaubh_u:628_0": "aśabdam asparśam arūpam arasam agandhavac ca yad etad vyākhyātaṃ brahmāvyayaṃ yad dhi śabdādimattadvyetīdaṃ tv aśabdādimattvād",
    "GSP33samkaubh_u:628_1": "avyayaṃ na vyeti na kṣīyate, ata eva ca nityam, yad dhi vyeti tad anityam idaṃ tu na vyety ato nityam /",
    "GSP33samkaubh_u:629": "itaś ca nityam anādyavidyamāna ādiḥ kāraṇam asya tad idam anādi /",
    "GSP33samkaubh_u:630": "yad dhy ādimattatkāryatvād anityaṃ kāraṇe pralīyate yathā pṛthivyādi /",
    "GSP33samkaubh_u:631": "idaṃ tu sarvakāraṇatvād akāryam akāryatvān nityam, na tasya kāraṇam asti yasmin pralīyate",
    "GSP33samkaubh_u:632": "tathānantam avidyamāno 'ntaḥ kāryam asya tad anantam /",
    "GSP33samkaubh_u:633": "yathā kadalyādeḥ phalādikāryotpādanenāpy anityatvaṃ dṛṣṭam,",
    "GSP33samkaubh_u:634": "na ca tathāpy antavattvaṃ brahmaṇo 'to 'pi nityam /",
    "GSP33samkaubh_u:635": "mahato mahattattvād buddhyākhyāt paraṃ vilakṣaṇaṃ nityavijñaptisvarūpatvāt sarvasākṣi hi sarvabhūtātmatvād brahma /",
    "GSP33samkaubh_u:636": "uktaṃ hi “eṣa sarveṣu bhūteṣu” (KaU 3.12) ity ādi /",
    "GSP33samkaubh_u:637": "dhruvaṃ ca kūṭasthaṃ nityaṃ na pṛthivyādivad āpekṣikaṃ nityatvam /",
    "GSP33samkaubh_u:638": "tad evambhūtaṃ brahmātmānaṃ nicāyyāvagamya tam ātmānaṃ mṛtyumukhān mṛtyugocarād avidyākāmakarmalakṣaṇāt pramucyate vimucyate //",
    "GSP33samkaubh_u:639": "nāciketam upākhyānaṃ mṛtyuproktaṃ sanātanam /",
    "GSP33samkaubh_u:640": "uktvā śrutvā ca medhāvī brahmaloke mahīyate // KaU_3.16/1,3.16 //",
    "GSP33samkaubh_u:641": "prastutavijñānastutyartham āha śrutiḥ -- nāciketaṃ naciketasā prāptaṃ",
    "GSP33samkaubh_u:642_0": "nāciketaṃ mṛtyunā proktaṃ mṛtyuproktam idam ākhyānam upākhyānaṃ vallītrayalakṣaṇaṃ sanātanaṃ cirantanaṃ vaidikatvād uktvā",
    "GSP33samkaubh_u:642_1": "brāhmaṇebhyaḥ śrutvā cācāryebhyo medhāvī brahmaiva loko brahmalokas tasmin brahmaloke mahīyata ātmabhūta upāsyo bhavatīty",
    "GSP33samkaubh_u:642_2": "arthaḥ // KaUBh_3.16/1,3.16 //",
    "GSP33samkaubh_u:643": "ya imaṃ paramaṃ guhyaṃ śrāvayed brahmasaṃsadi /",
    "GSP33samkaubh_u:644": "prayataḥ śrāddhakāle vā tad ānantyāya kalpate tad ānantyāya kalpata iti //",
    "GSP33samkaubh_u:645": "iti kāṭhakopaniṣadi tṛtīyā vallī // 3 //",
    "GSP33samkaubh_u:646": "yaḥ kaścid imaṃ granthaṃ paramaṃ prakṛṣṭaṃ guhyaṃ gopyaṃ śrāvayed granthato 'rthataś ca brāhmaṇānāṃ saṃsadi brahmasaṃsadi prayataḥ śucir",
    "GSP33samkaubh_u:647": "bhūtvā śrāddhakāle vā śrāvayed bhuñjānān tacchūddham asyānantyāyānantaphalāya kalpate sampadyate",
    "GSP33samkaubh_u:648": "dvir vacanam adhyāyaparisamāpty artham // KaUBh_3.17/1,3.17 //",
    "GSP33samkaubh_u:649": "iti kaṭhavallyāṃ tṛtīyāvallībhāṣyam // 3 //",
    "GSP33samkaubh_u:650": "atha dvitīyo 'dhyāyaḥ",
    "GSP33samkaubh_u:651": "“eṣa sarveṣu bhūteṣu gūḍho 'tmā na prakāśate dṛśyate tv agryayā buddhyā”",
    "GSP33samkaubh_u:652": "(KaU 3.12) ity uktam /",
    "GSP33samkaubh_u:653": "kaḥ punaḥ pratibandho 'grayāyā buddher yena tadabhāvād ātmā na dṛśyata iti tadadarśanakāraṇapradarśanārthā vally ārabhyate /",
    "GSP33samkaubh_u:654": "vijñāte hi śreyaḥpratibandhakāraṇe tadapanayanāya yatna ārabdhuṃ śakyate nānyatheti --",
    "GSP33samkaubh_u:655": "parāñci khāni vyatṛṇat svayaṃbhūs tasmāt parāṅ paśyati nāntarātman /",
    "GSP33samkaubh_u:656": "kaścid dhīraḥ pratyag ātmānam aikṣad āvṛttacakṣur amṛtatvam icchan //",
    "GSP33samkaubh_u:657": "parāñci parāgañcanti gacchantīti, khāni tadupalakṣitāni śrotrādīnīndriyāṇi",
    "GSP33samkaubh_u:658": "khānīty ucyante /",
    "GSP33samkaubh_u:659": "tāni parāñcy eva śabdādiviṣayaprakāśanāya pravartante /",
    "GSP33samkaubh_u:660": "yasmād evaṃ svābhāvikāni tāni vyatṛṇaddhiṃsitavān hananaṃ kṛtavān ity arthaḥ /",
    "GSP33samkaubh_u:661": "ko 'sau /",
    "GSP33samkaubh_u:662": "svayambhūḥ parameśvaraḥ svayam eva svatantro bhavati sarvadā na paratantra iti /",
    "GSP33samkaubh_u:663": "tasmāt parāṅ parāg rūpān anātmabhūtāñ śabdādīn paśyaty upalabhata upalabdhā nāntarātman nāntarātmānam ity arthaḥ /",
    "GSP33samkaubh_u:664": "evaṃsvabhāve 'pi sati lokasya kaścin nadyāḥ pratisrotaḥ pravartanam iva dhīro dhīmān vivekī pratyagātmānaṃ pratyak cāsāv ātmā ceti pratyagātmā /",
    "GSP33samkaubh_u:665": "pratīcyevātmaśabdo rūḍho loke nānyatra /",
    "GSP33samkaubh_u:666": "vyutpattipakṣe 'pi",
    "GSP33samkaubh_u:667": "tatraivātmaśabdo vartate /",
    "GSP33samkaubh_u:668": "“yac cāpnoti yadādatte yac cātti viṣayān iha /",
    "GSP33samkaubh_u:669": "yac cāsya santato bhāvas tasmād ātmeti kīrtyate” (LiP 1,70.96) ity ātmaśabdavyutpattismaraṇāt",
    "GSP33samkaubh_u:670": "taṃ pratyagātmānaṃ svaṃ svabhāvam aikṣad apaśyat paśyatīty arthaḥ /",
    "GSP33samkaubh_u:671": "chandasi kālāniyamāt /",
    "GSP33samkaubh_u:672": "kathaṃ paśyatīty ucyate",
    "GSP33samkaubh_u:673": "-- āvṛttacakṣurāvṛttaṃ vyāvṛttaṃ cakṣuḥśrotrādikamindriyajātam",
    "GSP33samkaubh_u:674": "aśeṣaviṣayādyasya sa āvṛttacakṣuḥ /",
    "GSP33samkaubh_u:675": "sa evaṃ saṃskṛtaḥ pratyagātmānaṃ paśyati /",
    "GSP33samkaubh_u:676": "na hi bāhyaviṣayālocanaparatvaṃ pratyagātmekṣaṇaṃ caikasya sambhavati /",
    "GSP33samkaubh_u:677": "kim arthaṃ punar itthaṃ mahatā prayāsena svabhāvapravṛttinirodhaṃ kṛtvā dhīraḥ pratyagātmānaṃ paśyatīty ucyate --",
    "GSP33samkaubh_u:678": "amṛtatvam amaraṇadharmatvaṃ nityasvabhāvatām icchann ātmana ity arthaḥ //",
    "GSP33samkaubh_u:679": "parācaḥ kāmān anuyanti bālās te mṛtyor yanti vitatasya pāśam /",
    "GSP33samkaubh_u:680": "atha dhīrā amṛtatvaṃ viditvā dhruvam adhruveṣv iha na prārthayante //",
    "GSP33samkaubh_u:681_0": "yat tāvat svābhāvikaṃ parāg evānātmadarśanaṃ tad ātmadarśanasya pratibandhakāraṇam avidyā tatpratikūlatvād yā ca parāg evāvidyopapradarśiteṣu",
    "GSP33samkaubh_u:681_1": "dṛṣṭādṛṣṭeṣu bhogeṣu tṛṣṇā tābhyām avidyātṛṣṇābhyāṃ pratibaddhātmadarśanaḥ parāco bahirgatān eva kāmān kāmyān viṣayān anuyanty",
    "GSP33samkaubh_u:681_2": "anugacchanti bālā alpaprajñāḥ, te tena kāraṇena mṛtyor avidyākāmakarmasamudāyasya yanti gacchanti vitatasya vistīrṇasya sarvato",
    "GSP33samkaubh_u:681_3": "vyāptasya pāśaṃ pāśyate badhyate yena taṃ pāśaṃ dehendriyādisaṃyogalakṣaṇam anavarataṃ janmamaraṇajarārogādyanekānarthavrātaṃ",
    "GSP33samkaubh_u:681_4": "pratipadyanta ity arthaḥ /",
    "GSP33samkaubh_u:682": "yata evam atha tasmād dhīrā vivekinaḥ pratyagātmasvarūpāvasthān alakṣaṇam amṛtatvaṃ dhruvaṃ viditvā /",
    "GSP33samkaubh_u:683": "dehādyamṛtatvaṃ hy abruvam idaṃ tu pratyagātmasvarūpāvasthān alakṣaṇaṃ dhruvaṃ “na karmaṇā vardhate no",
    "GSP33samkaubh_u:684": "kanīyān” (BĀU 4,4.23) iti śruteḥ /",
    "GSP33samkaubh_u:685_0": "tad evambhūtaṃ kūṭastham avicālyam amṛtatvaṃ viditvādhruveṣu sarvapadārtheṣv anityeṣu nirdhāryaṃ brāhmaṇā iha saṃsāre 'narthaprāye",
    "GSP33samkaubh_u:685_1": "na prārthayante kiñcid api pratyagātmadarśanapratikūlatvāt putravittalokaiṣaṇābhyo vyuttiṣṭhanty evety arthaḥ // KaUBh_4.2/2,1.2 //",
    "GSP33samkaubh_u:686": "yena rūpaṃ rasaṃ gandhaṃ śabdān sparśīṃś ca maithunān /",
    "GSP33samkaubh_u:687": "etenaiva vijānāti kim atra pariśiṣyate // etad vai tat // KaU_4.3/2,1.3 //",
    "GSP33samkaubh_u:688": "yad vijñānān na kiñcid anyat prārthayante brahmaṇāḥ, kathaṃ tadadhigama ity ucyate --",
    "GSP33samkaubh_u:689": "yena vijñānasvabhāvenātmanā rūpaṃ rasaṃ gandhaṃ śabdān sparśāṃś ca maithunān maithunanimittān sukhapratyayān vijānāti vispaṣṭaṃ jānāti sarvo lokaḥ /",
    "GSP33samkaubh_u:690": "nanu naivaṃ prasiddhir lokasyātmanā dehādivilakṣaṇenāhaṃ vijānāmīti /",
    "GSP33samkaubh_u:691": "dehādisaṅghāto 'haṃ vijānāmīti tu sarvo loko 'vagacchati /",
    "GSP33samkaubh_u:692": "na tv evam /",
    "GSP33samkaubh_u:693": "dehādisaṅghātasyāpi śabdādisvarūpatvāviśeṣād vijñeyatvāviśeṣāc ca na yuktaṃ vijñātṛtvam /",
    "GSP33samkaubh_u:694": "yadi hi dehādisaṅghāto rūpādyātmakaḥ san rūpādīn vijānīyāt tarhi bāhyā api rūpādayo 'nyonyaṃ svaṃ svaṃ rūpañ ca vijānīyuḥ /",
    "GSP33samkaubh_u:695": "na caitad asti /",
    "GSP33samkaubh_u:696": "tasmād dehādilakṣaṇāṃś ca rūpādīn etenaiva dehādivyatiriktenaiva vijñānasvabhāvenātmanā vijānāti lokaḥ /",
    "GSP33samkaubh_u:697": "yathā yena loho dahati so 'gnir iti tadvat /",
    "GSP33samkaubh_u:698": "ātmano 'vijñeyaṃ kim atrāsmiṃl loke",
    "GSP33samkaubh_u:699": "pariśiṣyate na kiñcit pariśiṣyate /",
    "GSP33samkaubh_u:700": "sarvam eva tv ātmanā vijñeyam /",
    "GSP33samkaubh_u:701": "yasyātmano 'vijñeyaṃ na kiñcit pariśiṣyate sa ātmā sarvajñaḥ /",
    "GSP33samkaubh_u:702": "etad vai tat /",
    "GSP33samkaubh_u:703": "kiṃ tad yan naciketasā pṛṣṭaṃ devādibhir api vicikitsitaṃ dharmādibhyo 'nyad viṣṇoḥ paramaṃ padaṃ yasmāt paraṃ nāsti tadvai etad adhigatam ity arthaḥ // KaUBh_4.3/2,1.3 //",
    "GSP33samkaubh_u:704": "svapnāntaṃ jāgaritāntaṃ cobhau yenānupaśyati /",
    "GSP33samkaubh_u:705": "mahāntaṃ vibhum ātmānaṃ matvā dhīro na śocati // KaU_4.4/2,1.4 //",
    "GSP33samkaubh_u:706": "atisūkṣmatvād durvijñeyam iti matvaitam evārthaṃ punaḥ punar āha --",
    "GSP33samkaubh_u:707": "svapnāntaṃ svapnamadhyaṃ svapnavijñeyam ity etat /",
    "GSP33samkaubh_u:708": "tathā jāgaritāntaṃ jāgaritamadhyaṃ jāgaritavijñeyaṃ ca /",
    "GSP33samkaubh_u:709": "ubhau svapnajāgaritāntau yenātmanānupaśyati loka iti sarvaṃ pūrvavat /",
    "GSP33samkaubh_u:710": "taṃ mahāntaṃ vibhum ātmānaṃ matvāvagamyātmabhāvena sākṣād aham asmi paramātmeti dhīro na śocati",
    "GSP33samkaubh_u:711": "ya imaṃ madhvadaṃ veda ātmānaṃ jīvamantikāt /",
    "GSP33samkaubh_u:712": "īśānaṃ bhūtabhavyasya na tato vijugupsate // etad vai tat // KaU_4.5/2,1.5",
    "GSP33samkaubh_u:713_0": "kiñca yaḥ kaścid imaṃ madhvadaṃ karmaphalabhujaṃ jīvaṃ prāṇādikalāpasya dhārayitāram ātmānaṃ veda vijānāty antikād antike",
    "GSP33samkaubh_u:713_1": "samīpa īśānam īśitāraṃ bhūtabhavyasya kālatrayasya, tatas tadvijñānād ūrdhvam ātmānaṃ na vijugupsate na gopāyitum icchaty",
    "GSP33samkaubh_u:713_2": "abhayaprāptatvāt /",
    "GSP33samkaubh_u:714": "yāvad dhi bhayam adhyastho 'nityam ātmānaṃ manyate tāvad gopāyitum icchaty ātmānaḥ /",
    "GSP33samkaubh_u:715": "yadā tu nityam advaitam ātmānaṃ vijānāti tadā kaḥ kiṃ kuto vā gopāyitum icchet",
    "GSP33samkaubh_u:716": "/ etad vai tad iti pūrvavat // KaUBh_4.5/2,1.5 //",
    "GSP33samkaubh_u:717": "yaḥ pūrvaṃ tapaso jātam adbhyaḥ pūrvam ajāyata /",
    "GSP33samkaubh_u:718": "guhāṃ praviśya tiṣṭhantaṃ yo bhūtebhir vyapaśyata // etad vai tat //",
    "GSP33samkaubh_u:719": "yaḥ pratyagātmeśvarabhāvena nirdiṣṭaḥ sa sarvātmety etad darśayati -- yaḥ kaścin mumukṣuḥ pūrvaṃ prathamaṃ tapaso jñānādilakṣaṇabrahmaṇa ity etaj",
    "GSP33samkaubh_u:720": "jātam utpannaṃ hiraṇyagarbham /",
    "GSP33samkaubh_u:721": "kim apekṣya pūrvam ity āha -- adbhyaḥ pūrvam apsahitebhyaḥ pañcabhūtebhyo na kevalābhyo 'dbhya ity abhiprāyaḥ /",
    "GSP33samkaubh_u:722_0": "ajāyata utpanno yas taṃ prathamajaṃ devādiśarīrāṇy utpādya sarvaprāṇiguhāṃ hṛdayākāśaṃ praviśya tiṣṭhantaṃ śabdādīn upalabhamānaṃ",
    "GSP33samkaubh_u:722_1": "bhūtebhir bhūtaiḥ kāryakaraṇalakṣaṇaiḥ saha tiṣṭhantaṃ yo vyapaśyata yaḥ paśyatīty etat /",
    "GSP33samkaubh_u:723": "ya evaṃ paśyati sa etad eva paśyati yat tat prakṛtaṃ brahma //",
    "GSP33samkaubh_u:724": "yā prāṇena saṃbhavati aditir devatāmayī /",
    "GSP33samkaubh_u:725": "guhāṃ praviśya tiṣṭhantīṃ yā bhūtebhir vyajāyata // etad vai tat //",
    "GSP33samkaubh_u:726": "kiñ ca -- yā saravadevatāmayī saravadevatātmikā prāṇena hiraṇyagarbharūpeṇa parasmād brahmaṇaḥ sambhavati śabdādīnām adanād aditis tāṃ pūrvavad guhāṃ praviśya tiṣṭhantīm aditim /",
    "GSP33samkaubh_u:727": "tām eva viśinaṣṭi -- yā bhūtebhir bhūtaiḥ samanvitā vyajāyata utpannety etat // KaUBh_4.7/2,1.7",
    "GSP33samkaubh_u:728": "araṇyor nihito jātavedā garbha iva subhṛto garbhiṇībhiḥ /",
    "GSP33samkaubh_u:729": "divediva īḍyo jāgṛvadbhir haviṣmadbhir manuṣyebhir agniḥ // etad vai tat",
    "GSP33samkaubh_u:730": "kiñ ca -- yo 'dhiyajña uttarādharāraṇyor nihitaḥ sthito jātavedā agniḥ punaḥ sarvahaviṣāṃ bhoktā adhyātmaṃ ca yogibhir garbha iva garbhiṇībhir",
    "GSP33samkaubh_u:731": "antarvatnībhir agarhitānnabhojanādinā yathā garbhaḥ subhṛtaḥ suṣṭhu samyagbhṛto loke, ivettham eva rtvigbhir yogibhiś ca sumṛta ity etat /",
    "GSP33samkaubh_u:732": "kiñ ca dive dive 'hany ahanīḍyaḥ stutyo vandyaś ca karmibhir yogibhiś cādhvare hṛdaye ca jāgṛvadbhir jāgaraṇaśīlair apramattair ity etat /",
    "GSP33samkaubh_u:733": "haviṣmadbhir ājyādimadbhir dhyānabhāvanāvadbhiś ca, manuṣyebhir manuṣyair agnir etad vai tat tad eva prakṛtaṃ brahma // KaUBh_4.8/2,1.8 //",
    "GSP33samkaubh_u:734": "yataś codeti sūryo astaṃ yatra ca gacchati /",
    "GSP33samkaubh_u:735": "taṃ devāḥ sarve arpitās tad u nātyeti kaścana // etad vai tat //",
    "GSP33samkaubh_u:736": "kiñ ca -- yataś ca yasmāt prāṇād udety uttiṣṭhati sūryo 'staṃ nimlocanaṃ yatra yasminn eva ca prāṇo 'hanyahani gacchati, taṃ prāṇam ātmānaṃ devāḥ,",
    "GSP33samkaubh_u:737": "sarva agnyādayo 'dhidaivaṃ vāgādayaś cādhyātmaṃ sarve viśve 'rā iva rathanābhāv arpitāḥ sampraveśitāḥ sthitikāle /",
    "GSP33samkaubh_u:738": "so 'pi brahmaiva /",
    "GSP33samkaubh_u:739": "tad etat sarvātmakaṃ brahma /",
    "GSP33samkaubh_u:740": "tad u nātyeti nātītya tadātmakatāṃ tadanyatvaṃ gacchati kaścana kaścid api /",
    "GSP33samkaubh_u:741": "etad vai tat // KaUBh_4.9/2,1.9 //",
    "GSP33samkaubh_u:742": "yad eveha tad amutra yad amutra tad anv iha /",
    "GSP33samkaubh_u:743": "mṛtyoḥ sa mṛtyum āpnoti ya iha nāneva paśyati // KaU_4.10/2,1.10 //",
    "GSP33samkaubh_u:744_0": "yad brahmādisthāvarānteṣu vartamānaṃ tat tadupādhitvād brahmavadavabhāsamānaṃ saṃsāry anyat parasmād brahmaṇa iti mā bhūt",
    "GSP33samkaubh_u:744_1": "kasyacid āśaṅketīdam āha -- yad eveha kāryakāraṇopādhisamanvitaṃ",
    "GSP33samkaubh_u:745": "saṃsāradharmavadavabhāsamānam avivekināṃ tad eva svātmastham amutra nityavijñānaghanasvabhāvaṃ sarvasaṃsāradharmavarjitaṃ brahma /",
    "GSP33samkaubh_u:746": "yac cāmutrāmuṣminn ātmani sthitaṃ tad eveha nāmarūpakāryakaraṇopādhim anu vibhāvyamānaṃ nānyat",
    "GSP33samkaubh_u:747_0": "tatraivaṃ saty upādhisvabhāvabhedadṛṣṭilakṣaṇayāvidyayā mohitaḥ san ya iha brahmaṇyanānābhūte parasmād anyo 'haṃ matto 'nyatparaṃ",
    "GSP33samkaubh_u:747_1": "brahmeti nāneva bhinnam iva paśyaty upalabhate, sa mṛtyor maraṇān mṛtyuṃ maraṇaṃ punaḥ",
    "GSP33samkaubh_u:748": "punar jananamaraṇabhāvam āpnoti pratipadyate /",
    "GSP33samkaubh_u:749": "tasmāt tathā na paśyet /",
    "GSP33samkaubh_u:750": "vijñānaikarasaṃ nairantaryeṇākāśavat paripūrṇa brahmaivāham asmīti paśyed iti vākyārthaḥ // manasaivedam āptavyaṃ neha nānāsti kiṃcana /",
    "GSP33samkaubh_u:751": "mṛtyoḥ sa mṛtyuṃ gacchati ya iha nāneva paśyati // KaU_4.11/2,1.11 //",
    "GSP33samkaubh_u:752": "prāgekatvavijñānācāryāgamasaṃskṛtena manasaivedaṃ brahmaikarasam āptavyam ātmaiva nānyad astīti",
    "GSP33samkaubh_u:753": "āpte ca nānātvapratyupasthāpikāyā avidyāyā nivṛttatvād iha brahmaṇi nānā nāsti kiñcanāṇumātram api /",
    "GSP33samkaubh_u:754": "yas tu punar avidyātimiradṛṣṭiṃ na muñcatīha brahmaṇi nāneva paśyati, sa mṛtyor mṛtyuṃ",
    "GSP33samkaubh_u:755": "gacchaty eva svalpam api bhedam adhyāropayann ity arthaḥ //",
    "GSP33samkaubh_u:756": "punar api tad eva prakṛtaṃ brahmāha --",
    "GSP33samkaubh_u:757": "aṅguṣṭhamātraḥ puruṣo madhya ātmani tiṣṭhati /",
    "GSP33samkaubh_u:758": "īśāno bhūtabhavyasya na tato vijugupsate // etad vai tat //",
    "GSP33samkaubh_u:759": "aṅguṣṭhamātro 'ṅguṣṭhaparimāṇo 'ṅguṣṭhaparimāṇaṃ hṛdayapuṇḍarīkaṃ tacchidravarty antaḥ -- karaṇopādhir aṅguṣṭhamātro 'ṅguṣṭhamātravaṃśaparvamadhyavarty ambaravat /",
    "GSP33samkaubh_u:760": "puruṣaḥ pūrṇam anena sarvam iti /",
    "GSP33samkaubh_u:761": "madhya ātmani śarīre tiṣṭhati yas tam ātmānam īśānaṃ bhūtabhavyasya viditvā na tad ity ādi pūrvavat // KaUBh_4.12/2,1.12 //",
    "GSP33samkaubh_u:762": "aṅguṣṭhamātraḥ puruṣo jyotir iva adhūmakaḥ /",
    "GSP33samkaubh_u:763": "īśāno bhūtabhavyasya sa evādya sa u śvaḥ // etad vai tat //",
    "GSP33samkaubh_u:764": "kiṃ cāṅguṣṭhamātraḥ puruṣo jyotir ivādhūmakaḥ, adhūmakam iti yuktaṃ",
    "GSP33samkaubh_u:765": "jyotiṣparatvāt /",
    "GSP33samkaubh_u:766": "yas tv evaṃ lakṣito yogibhir hṛdaya īśāno bhūtabhavyasya sa eva nityaḥ kūṭastho 'dyedānīṃ prāṇiṣu vartamānaḥ sa u śvo 'pi",
    "GSP33samkaubh_u:767": "vartiṣyate, nānyas tatsamo 'nyaś ca janiṣyata ity arthaḥ /",
    "GSP33samkaubh_u:768": "anena",
    "GSP33samkaubh_u:769": "“nāyamastīti caika” (KaU 1.20) ity ayaṃ pakṣo nyāyato 'prāpto 'pi",
    "GSP33samkaubh_u:770": "svavacanena śrutyā pratyuktas tathā kṣaṇabhaṅgavādaś ca //",
    "GSP33samkaubh_u:771": "yathodakaṃ durge vṛṣṭaṃ parvateṣu vidhāvati /",
    "GSP33samkaubh_u:772": "evaṃ dharmān pṛthak paśyaṃs tān evānu vidhāvati // KaU_4.14/2,1.14 //",
    "GSP33samkaubh_u:773": "punar api bhedadarśanāpavādaṃ brahmaṇa āha -- yathodakaṃ durge durgame",
    "GSP33samkaubh_u:774": "deśa ucchrite vṛṣṭaṃ siktaṃ parvateṣu parvavatsu nimnapradeśeṣu vidhāvati vikīrṇaṃ sad vinaśyati, evaṃ dharmān ātmano 'bhinnān pṛthak paśyan pṛthag",
    "GSP33samkaubh_u:775": "eva pratiśarīraṃ paśyaṃs tān eva śarīrabhedānuvartino 'nuvidhāvati /",
    "GSP33samkaubh_u:776": "śarīrabhedam eva pṛthak punaḥ punaḥ pratipadyata ity arthaḥ //",
    "GSP33samkaubh_u:777": "yathodakaṃ śuddhe śuddham āsiktaṃ tādṛg eva bhavati /",
    "GSP33samkaubh_u:778": "evaṃ muner vijānata ātmā bhavati gautama // KaU_4.15/2,1.15 //",
    "GSP33samkaubh_u:779": "iti kāṭhakopaniṣadi caturthī vallī //",
    "GSP33samkaubh_u:780_0": "asya punar vidyāvato vidhvastopādhikṛtabhedadarśanasya viśuddhavijñānaghanaikarasam advayam ātmānaṃ paśyato vijānato muner",
    "GSP33samkaubh_u:780_1": "mananaśīlasyātmasvarūpaṃ kathaṃ sambhavatīty ucyate yathodakaṃ śuddhe prasanne śuddhaṃ prasannam āsiktaṃ prakṣiptam ekarasam",
    "GSP33samkaubh_u:780_2": "eva nānyathā tādṛg eva bhavaty ātmāpy evam eva bhavaty ekatvaṃ vijānato muner mananaśīlasya he gautama. tasmāt kutārkikabhedadṛṣṭiṃ",
    "GSP33samkaubh_u:780_3": "nāstikakudṛṣṭiṃ cojjhitvā mātṛpitṛsahastrebhyo 'pi hitaiṣiṇā vedenopadiṣṭam ātmaikatvadarśanaṃ",
    "GSP33samkaubh_u:781": "śāntadarpair ādaraṇīyam ity arthaḥ // KaUBh_4.15/2,1.15 //",
    "GSP33samkaubh_u:782": "iti kaṭhavallyāṃ caturthavallī bhāṣyam // 4 //",
    "GSP33samkaubh_u:783": "atha pañcamī vallī /",
    "GSP33samkaubh_u:784": "punar api prakārāntareṇa brahmatattvanirdhāraṇārtho 'yam ārambho durvijñeyatvād brahmaṇaḥ",
    "GSP33samkaubh_u:785": "puram ekādaśadvāram ajasyāvakracetasaḥ /",
    "GSP33samkaubh_u:786": "anuṣṭhāya na śocati vimuktaś ca vimucyate // etad vai tat // KaU_5.1/2,2.1",
    "GSP33samkaubh_u:787": "puraṃ puram iva puram /",
    "GSP33samkaubh_u:788": "dvārapālādhiṣṭhātrādyanekapuropakaraṇasampattidarśanāccharīraṃ puram /",
    "GSP33samkaubh_u:789": "puraś ca sopakaraṇaṃ svātmanāsaṃhatasvatantrasvāmyarthaṃ dṛṣṭam /",
    "GSP33samkaubh_u:790": "tathedaṃ purasāmānyād anekopakaraṇasaṃhataṃ śarīraṃ svātmanāsaṃhatarājasthānīyasvāmyarthaṃ bhavitum arhati /",
    "GSP33samkaubh_u:791": "tac cedaṃ śarīrākhyaṃ puram ekādaśadvāram ekādaśa dvārāṇy asya sapta śīrṣaṇyāni,",
    "GSP33samkaubh_u:792": "nābhyā sahārvāñci trīṇi, śirasy ekam, tair ekādaśadvāraṃ puram /",
    "GSP33samkaubh_u:793": "kasya?",
    "GSP33samkaubh_u:794": "ajasya janmādivikriyārahitasyātmano rājasthānīyasya puradharmavilakṣaṇasya",
    "GSP33samkaubh_u:795": "/ avakracetaso 'vakram akuṭilam ādityaprakāśavan nityam evāvasthitam ekarūpaṃ ceto vijñānam asyety avakracetās tasyāvakracetaso rājasthānīyasya brahmaṇaḥ /",
    "GSP33samkaubh_u:796": "yasyedaṃ puraṃ taṃ parameśvaraṃ purasvāminam anuṣṭhāya dhyātvā",
    "GSP33samkaubh_u:797": "/ dhyānaṃ hi tasyānuṣṭhānaṃ samyag vijñānapūrvakam /",
    "GSP33samkaubh_u:798": "taṃ sarvaiṣaṇāvinirmuktaḥ san samaṃ sarvabhūtasthaṃ dhyātvā na śocati /",
    "GSP33samkaubh_u:799": "tadvijñānād abhayaprāpteḥ śokāvasarābhāvāt kuto bhayekṣā /",
    "GSP33samkaubh_u:800": "ihaivāvidyākṛtakāmakarmabandhanair vimukto bhavati /",
    "GSP33samkaubh_u:801": "vimuktaś ca san vimucyate punaḥ śarīraṃ na gṛhṇātīty arthaḥ // KaUBh_5.1/2,2,1 //",
    "GSP33samkaubh_u:802": "haṃsaḥ śuciṣad vasur antarikṣasad dhotā vediṣad atithir duroṇasat /",
    "GSP33samkaubh_u:803": "nṛṣad varasad ṛtasad vyomasad abjā gojā ṛtajā adrijā ṛtaṃ bṛhat //",
    "GSP33samkaubh_u:804": "sa tu naikaśarīrapuravarttyevātmā kiṃ tārhi sarvapūravartī /",
    "GSP33samkaubh_u:805": "katham --",
    "GSP33samkaubh_u:806": "haṃso hanti gacchatīti /",
    "GSP33samkaubh_u:807": "śuciṣacchucau divyādityātmanā sīdatīti /",
    "GSP33samkaubh_u:808": "vasur vāsayati sarvāniti /",
    "GSP33samkaubh_u:809": "vāyvātmanāntarikṣe sīdatīty antarikṣasat /",
    "GSP33samkaubh_u:810": "hotāgniḥ,",
    "GSP33samkaubh_u:811": "“agnir vai hotā” iti śruteḥ /",
    "GSP33samkaubh_u:812": "vedyāṃ pṛthivyāṃ sīdatīti vediṣad “iyaṃ",
    "GSP33samkaubh_u:813": "vediḥ paro 'ntaḥ pṛthivyāḥ” (RS 2,3.20) ity ādimantravarṇāt /",
    "GSP33samkaubh_u:814": "atithiḥ somaḥ san duroṇe kalaśe sīdatīti duroṇasat /",
    "GSP33samkaubh_u:815": "brāhmaṇo 'tithirūpeṇa vā duroṇeṣu gṛheṣu sīdatīti /",
    "GSP33samkaubh_u:816": "nṛṣanṛṣu manuṣyeṣu sīdatīti /",
    "GSP33samkaubh_u:817": "varasad vareṣu deveṣu sīdatīti /",
    "GSP33samkaubh_u:818": "ṛtasad ṛtaṃ satyaṃ yajño vā tasmin sīdatīti /",
    "GSP33samkaubh_u:819": "vyomasad vyomnyākāśe sīdatīti /",
    "GSP33samkaubh_u:820": "abjā apsu śaṅkhakhaśuktimakarādirūpeṇa jāyata iti /",
    "GSP33samkaubh_u:821": "gojā gavi pṛthivyāṃ vrīhiyavādirūpeṇa jāyata iti /",
    "GSP33samkaubh_u:822": "ṛtajā yajñāṅgarūpeṇa jāyata iti /",
    "GSP33samkaubh_u:823": "adrijāḥ parvatebhyo nadyādirūpeṇa jāyata iti /",
    "GSP33samkaubh_u:824": "sarvātmāpi sann ṛtam avitathasvabhāva eva /",
    "GSP33samkaubh_u:825": "bṛhan mahān sarvakāraṇatvāt /",
    "GSP33samkaubh_u:826": "yadāpy āditya eva mantreṇocyate tad apy ātmasvarūpatvam ādityasyāṅgīkṛtatvād brāhmaṇo vyākhyāne 'py avirodhaḥ /",
    "GSP33samkaubh_u:827": "sarvavyāpy eka evātmā jagato nātmabheda iti mantrārthaḥ // KaUBh_5.2/2,2.2 //",
    "GSP33samkaubh_u:828": "ūrdhvaṃ prāṇam unnayati apānaṃ pratyag asyati /",
    "GSP33samkaubh_u:829": "madhye vāmanam āsīnaṃ viśve devā upāsate // KaU_5.3/2,2.3 //",
    "GSP33samkaubh_u:830": "ātmanaḥ svarūpādhigame liṅgam ucyate -- ūrdhvaṃ hṛdayāt prāṇaṃ prāṇavṛttiṃ vāyum unnayaty ūrdhvaṃ gamayati /",
    "GSP33samkaubh_u:831": "tathāpānaṃ pratyagadho 'syati kṣipati ya iti vākyaśeṣaḥ /",
    "GSP33samkaubh_u:832_0": "taṃ madhye hṛdayapuṇḍarīkākāśa āsīnaṃ buddhāv abhivyaktavijñānaprakāśanaṃ vāmanaṃ vananīyaṃ sambhajanīyaṃ viśve sarve devāś",
    "GSP33samkaubh_u:832_1": "cakṣurādayaḥ prāṇā rūpādivijñānaṃ balim upāharanto viśva iva rājānam upāsate tādarthyenānuparatavyāpārā bhavantīty arthaḥ /",
    "GSP33samkaubh_u:833": "yad arthā yat prayuktāś ca sarve vāyukaraṇavyāpārāḥ, so 'nyaḥ siddha iti vākyārthaḥ //",
    "GSP33samkaubh_u:834": "asya visraṃsamānasya śarīrasthasya dehinaḥ /",
    "GSP33samkaubh_u:835": "dehād vimucyamānasya kim atra pariśiṣyate // etad vai tat // KaU_5.4/2,2.4",
    "GSP33samkaubh_u:836": "kiñ cāsya śarīrasthasyātmano visraṃsamānasya bhraṃśamānasya dehino dehavataḥ /",
    "GSP33samkaubh_u:837": "visraṃsanaśabdārtham āha -- dehād vimucyamānasyeti /",
    "GSP33samkaubh_u:838": "kim atra pariśiṣyate prāṇādikalāpe na kiñcana pariśiṣyate 'tra dehe purasvāmividravaṇa iva paravāsināṃ yasyātmanopagame kṣaṇamātrāt",
    "GSP33samkaubh_u:839": "kāryakaraṇakalāparūpaṃ sarvam idaṃ hatabalaṃ vidhvastaṃ bhavati vinaṣṭaṃ bhavati so 'nyaḥ siddha ātmā // KaUBh_5.4/2,2.4 //",
    "GSP33samkaubh_u:840": "na prāṇena nāpānena martyo jīvati kaścana /",
    "GSP33samkaubh_u:841": "itareṇa tu jīvanti yasminn etāv upāśritau // KaU_5.5/2,2.5 //",
    "GSP33samkaubh_u:842": "syān mataṃ prāṇāpānādyapagamād evedaṃ vidhvastaṃ bhavati na tu tadvyatiriktātmāpagamāt prāṇādibhir eveha martyo jīvatīti /",
    "GSP33samkaubh_u:843": "naitad asti /",
    "GSP33samkaubh_u:844": "na prāṇena nāpānena cakṣurādinā vā martyo manuṣyo dehavān kaścana jīvati na ko 'pi jīvati",
    "GSP33samkaubh_u:845": "na hy eṣāṃ parārthānāṃ saṃhatyakāritvāj jīvanahetutvam upapadyate /",
    "GSP33samkaubh_u:846": "svārthanāsaṃhatena pareṇa kenacid aprayuktaṃ saṃhatānām avasthānaṃ na dṛṣṭaṃ yathā gṛhādīnāṃ loke, tathā prāṇādīnām api",
    "GSP33samkaubh_u:847": "saṃhatatvād bhavitum arhati /",
    "GSP33samkaubh_u:848": "ata itareṇa itareṇaiva saṃhataprāṇādivilakṣaṇena tu sarve saṃhatāḥ santo jīvanti prāṇān dhārayanti",
    "GSP33samkaubh_u:849": "yasmin saṃhatavilakṣaṇa ātmani sati parasminn etau prāṇāpānau cakṣurādibhiḥ saṃhatāv upāśritau, yasyāsaṃhatasyārthe prāṇāpānādiḥ sarvaṃ",
    "GSP33samkaubh_u:850": "vyāpāraṃ kurvan vartate saṃhataḥ san sa tato 'nyaḥ siddha ity abhiprāyaḥ",
    "GSP33samkaubh_u:851": "hanta ta idaṃ pravakṣyāmi guhyaṃ brahma sanātanam /",
    "GSP33samkaubh_u:852": "yathā ca maraṇaṃ prāpya ātmā bhavati gautama // KaU_5.6/2,2.6 //",
    "GSP33samkaubh_u:853": "hantedānīṃ punar api te tubhyam idaṃ guhyaṃ gopyaṃ brahma sanātanaṃ cirantanaṃ pravakṣyāmi",
    "GSP33samkaubh_u:854": "yad vijñānāt sarvasaṃsāroparamo bhavati,",
    "GSP33samkaubh_u:855": "avijñānāc ca yasya maraṇaṃ prāpya yathā cātmā bhavati yathātmā saṃsarati tathā śṛṇu he gautama yonim anye prapadyante śarīratvāya dehinaḥ /",
    "GSP33samkaubh_u:856": "sthāṇum anye 'nusaṃyanti yathākarma yathāśrutam // KaU_5.7/2,2.7 //",
    "GSP33samkaubh_u:857": "yoniṃ yonidvāraṃ śukrabījasamanvitāḥ santo 'nye kecid avidyāvanto mūḍhāḥ",
    "GSP33samkaubh_u:858": "prapadyante śarīratvāya śarīragrahaṇārthaṃ dehino dehavantaḥ, yoniṃ praviśantīty arthaḥ /",
    "GSP33samkaubh_u:859": "sthāṇuṃ vṛkṣādisthāvarabhāvam anye 'tyantādhamā",
    "GSP33samkaubh_u:860": "maraṇaṃ prāpyānusaṃyanty anugacchanti /",
    "GSP33samkaubh_u:861": "yathākarma yady asya karma tadyathākarma yair yādṛśaṃ karmeha janmani kṛtaṃ tadvaśenety etat",
    "GSP33samkaubh_u:862": "tathā ca yathāśrutaṃ yādṛśaṃ ca vijñānam upārjitaṃ tadanurūpam eva śarīraṃ pratipadyanta ity arthaḥ /",
    "GSP33samkaubh_u:863": "“yathāprajñaṃ hi saṃbhavāḥ” iti śrutyantarāt //",
    "GSP33samkaubh_u:864": "ya eṣa supteṣu jāgarti kāmaṃ kāmaṃ puruṣo nirmimāṇaḥ /",
    "GSP33samkaubh_u:865": "tad eva śukraṃ tad brahma tad evāmṛtam ucyate /",
    "GSP33samkaubh_u:866": "tasmiṃl lokāḥ śritāḥ sarve tad u nātyeti kaścana // etad vai tat //",
    "GSP33samkaubh_u:867": "yatpratijñātaṃ guhyaṃ brahma pravakṣyāmīti tadāha -- ya eṣa supteṣu",
    "GSP33samkaubh_u:868": "prāṇādiṣu jāgartiṃ na svapiti /",
    "GSP33samkaubh_u:869": "katham /",
    "GSP33samkaubh_u:870": "kāmaṃ kāmaṃ taṃ tam abhipretaṃ stryādyartham avidyayā nirmimāṇo niṣpādayañjāgartiṃ puruṣo yaḥ, tad eva śukraṃ śubhraṃ śuddhaṃ tad brahma nānyad guhyaṃ brahmāsti /",
    "GSP33samkaubh_u:871": "tad evāmṛtam avināśy ucyate sarvaśāstreṣu /",
    "GSP33samkaubh_u:872": "kiñ ca pṛthivyādayo lokās tasminn eva sarve brahmaṇi śritā āśritāḥ sarvalokakāraṇatvāt tasya",
    "GSP33samkaubh_u:873": "tad u nātyeti kaścanety ādi pūrvavad eva //",
    "GSP33samkaubh_u:874": "agnir yathaiko bhuvanaṃ praviṣṭo rūpaṃ rūpaṃ pratirūpo babhūva /",
    "GSP33samkaubh_u:875": "ekas tathā sarvabhūtāntarātmā rūpaṃ rūpaṃ pratirūpo bahiś ca //",
    "GSP33samkaubh_u:876_0": "anekatārkikakubuddhivicālitāntaḥkaraṇānāṃ pramāṇopapannam apy ātmaikatvavijñānam asakṛd ucyamānam apy anṛjubuddhīnāṃ brāhmaṇānāṃ",
    "GSP33samkaubh_u:876_1": "cetasi nādhīyata iti tatpratipādana ādaravatī punaḥ punar āha śrutiḥ -- agnir yathaika eva prakāśātmā san bhuvanaṃ bhavanty",
    "GSP33samkaubh_u:876_2": "asmin bhūtānīti bhuvanam ayaṃ lokas tam imaṃ praviṣṭo 'nupraviṣṭaḥ, rūpaṃ rūpaṃ prati",
    "GSP33samkaubh_u:877": "dārvādidāhyabhedaṃ pratīty arthaḥ, pratirūpas tatra tatra pratirūpavān dāhyabhedena bahuvidho babhūva /",
    "GSP33samkaubh_u:878_0": "eka eva tathā sarvabhūtāntarātmā rūpaṃ rūpaṃ sarveṣāṃ bhūtānām abhyantara ātmātisūkṣmatvād dārvādiṣv iva sarvadehaṃ prati",
    "GSP33samkaubh_u:878_1": "praviṣṭatvāt pratirūpo babhūva bahiś ca svenāvikṛtena svarūpeṇākāśavat vāyur yathaiko bhuvanaṃ praviṣṭo rūpaṃ rūpaṃ pratirūpo",
    "GSP33samkaubh_u:878_2": "babhūva /",
    "GSP33samkaubh_u:879": "ekas tathā sarvabhūtāntarātmā rūpaṃ rūpaṃ pratirūpo bahiś ca //",
    "GSP33samkaubh_u:880": "tathānyo dṛṣṭāntaḥ -- vāyur yathaika ity ādi /",
    "GSP33samkaubh_u:881": "prāṇātmanā deheṣv anupraviṣṭo, rūpaṃ rūpaṃ pratirūpo babhūvety ādi samānam //",
    "GSP33samkaubh_u:882": "sūryo yathā sarvalokasya cakṣur na lipyate cākṣuṣair bāhyadoṣaiḥ /",
    "GSP33samkaubh_u:883": "ekas tathā sarvabhūtāntarātmā na lipyate lokaduḥkhena bāhyaḥ //",
    "GSP33samkaubh_u:884_0": "ekasya sarvātmatve saṃsāraduḥkhitvaṃ parasyaiva syād iti prāpta idam ucyate -- sūryo yathā cakṣuṣa ālokenopakāraṃ kurvan",
    "GSP33samkaubh_u:884_1": "mūtrapurīṣādyaśuciprakāśanena taddarśinaḥ sarvalokasya cakṣur api san na lipyate cākṣuṣair aśucyādidarśananimittair ādhyātmikaiḥ",
    "GSP33samkaubh_u:884_2": "pāpadoṣair bāhyaiś cāśucyādisaṃsaṅgadoṣair ekaḥ saṃs tathā sarvabhūtāntarātmā na lipyate lokaduḥkhena bāhyaḥ /",
    "GSP33samkaubh_u:885": "loko hy avidyayā svātmany adhyastayā kāmakarmodbhavaṃ duḥkham anubhavati /",
    "GSP33samkaubh_u:886": "na tu sā paramārthataḥ svātmani /",
    "GSP33samkaubh_u:887": "yathā rajjuśuktikoṣaragaganeṣu sarparajatodakamalāni na rajjvādīnāṃ svato doṣarūpāṇi santi, saṃsargiṇi viparītabuddhyadhyāsanimittāt tad",
    "GSP33samkaubh_u:888": "doṣavadvibhāvyante /",
    "GSP33samkaubh_u:889": "na taddoṣais teṣāṃ lepo viparītabuddhyadhyāsabāhyā hi te /",
    "GSP33samkaubh_u:890": "tathātmani sarvo lokaḥ kriyākārakaphalātmakaṃ vijñānaṃ sarpādisthānīyaṃ viparītamadhyasya tannimittaṃ janmamaraṇādiduḥkham",
    "GSP33samkaubh_u:891": "anubhavati, na tv ātmā sarvalokātmāpi san viparītādhyāropanimittena",
    "GSP33samkaubh_u:892": "lipyate lokaduḥkhena /",
    "GSP33samkaubh_u:893": "kuto bāhyo rajjvādivad eva viparītabuddhyadhyāsabāhyo hi sa iti // KaUBh_5.11/2,2.11 //",
    "GSP33samkaubh_u:894": "eko vaśī sarvabhūtāntarātmā ekaṃ rūpaṃ bahudhā yaḥ karoti /",
    "GSP33samkaubh_u:895": "tam ātmasthaṃ ye 'nupaśyanti dhīrās teṣāṃ sukhaṃ śāśvataṃ netareṣām //",
    "GSP33samkaubh_u:896": "kiñ ca sa hi parameśvaraḥ sarvagataḥ svatantra eko na tatsamo 'bhyadhiko",
    "GSP33samkaubh_u:897": "vānyo 'sti /",
    "GSP33samkaubh_u:898": "vaśī sarvaṃ hy asya jagadvaśe vartate /",
    "GSP33samkaubh_u:899": "kutaḥ?",
    "GSP33samkaubh_u:900": "sarvabhūtāntarātmā /",
    "GSP33samkaubh_u:901_0": "yata ekam eva sadekarasam ātmānaṃ viśuddhavijñānarūpaṃ nāmarūpādyaśuddhopādhibhedavaśena bahudhānekaprakāraṃ yaḥ karoti svātmasattāmātreṇācintyaśaktitvāt",
    "GSP33samkaubh_u:901_1": "tam ātmasthaṃ svaśarīrahṛdayākāśe buddhau caitanyākāreṇābhivyaktam ity etat /",
    "GSP33samkaubh_u:902": "na hi śarīrasyādhāratvam ātmanaḥ /",
    "GSP33samkaubh_u:903": "ākāśavad amūrtatvāt /",
    "GSP33samkaubh_u:904": "ādarśasthaṃ mukham iti yadvat /",
    "GSP33samkaubh_u:905": "tam etam īśvaram ātmānaṃ ye nivṛttabāhyavṛttayo 'nupaśyanty",
    "GSP33samkaubh_u:906": "ācāryāgamopadeśam anu sākṣād anubhavanti dhīrā vivekinas teṣāṃ parameśvarabhūtānāṃ śāśvataṃ nityaṃ sukham ātmānandalakṣaṇaṃ bhavati,",
    "GSP33samkaubh_u:907": "netareṣāṃ bāhyāsaktabuddhīnām avivekināṃ svātmabhūtam apy avidyāvyavadhānāt // KaUBh_5.12/2,2.12",
    "GSP33samkaubh_u:908": "nityo 'nityānāṃ cetanaś cetanānām eko bahūnāṃ yo vidadhāti kāmān /",
    "GSP33samkaubh_u:909": "tam ātmasthaṃ ye 'nupaśyanti dhīrās teṣaṃ śāntiḥ śāśvatī netareṣām //",
    "GSP33samkaubh_u:910": "kiñ ca nityo 'vināśyanityānāṃ vināśinām /",
    "GSP33samkaubh_u:911": "cetanaś cetanānāṃ cetayitṝṇāṃ brahmādīnāṃ prāṇinām agninimittam iva dāhakatvam anagnīnām udakādīnām ātmacaitanyanimittam eva cetayitṛtvam anyeṣām /",
    "GSP33samkaubh_u:912": "kiñ ca sa sarvajñaḥ sarveśvaraḥ kāmināṃ saṃsāriṇāṃ karmānurūpaṃ kāmān karmaphalāni svānugrahanimittāś ca kāmāny eko bahūnām anekeṣāmanāyāsena vidadhāti prayacchatīty etat /",
    "GSP33samkaubh_u:913": "tām ātmasthaṃ ye 'nupaśyanti dhīrās teṣāṃ śāntir",
    "GSP33samkaubh_u:914": "uparatiḥ śāśvatī nityā svātmabhūtaiva syān netareṣām anevaṃ vidhānām //",
    "GSP33samkaubh_u:915": "tad etad iti manyante 'nirdeśyaṃ paramaṃ sukham /",
    "GSP33samkaubh_u:916": "kathaṃ nu tad vijānīyāṃ kim u bhāti vibhāti vā // KaU_5.14/2,2.14 //",
    "GSP33samkaubh_u:917_0": "yat tad ātmavijñānasukham anirdeśyaṃ nirdeṣṭum aśakyaṃ paramaṃ prakṛṣṭaṃ prākṛtapuruṣavāṅmanasayor agocaram api san nivṛttaiṣaṇā",
    "GSP33samkaubh_u:917_1": "ye brāhmaṇās ta etat pratyakṣam eveti manyante, kathaṃ nu kena prakāreṇa tat sukham ahaṃ vijānīyām /",
    "GSP33samkaubh_u:918": "idam ity ātmabuddhiviṣayam āpādayeyaṃ yathā nivṛttaiṣaṇā yatayaḥ /",
    "GSP33samkaubh_u:919": "kim u tad bhāti dīpyate prakāśātmakaṃ tad yato 'smadbuddhigocaratvena vibhāti vispaṣṭaṃ dṛśyate kiṃ vā neti //",
    "GSP33samkaubh_u:920": "na tatra sūryo bhāti na candratārakaṃ nemā vidyuto bhānti kuto 'yam agniḥ",
    "GSP33samkaubh_u:921": "tam eva bhāntam anu bhāti sarvaṃ tasya bhāsā sarvam idaṃ vibhāti //",
    "GSP33samkaubh_u:922": "atrottaram idaṃ bhāti ca vibhāti ceti /",
    "GSP33samkaubh_u:923": "katham? na tatra tasmin",
    "GSP33samkaubh_u:924": "svātmabhūte brahmaṇi sarvāvabhāsako 'pi sūryo bhāti tad brahma na prakāśayatīty arthaḥ",
    "GSP33samkaubh_u:925": "tathā na candratārakam, nemā vidyuto bhānti, kuto",
    "GSP33samkaubh_u:926": "'yam asmaddṛṣṭigocaro 'gniḥ /",
    "GSP33samkaubh_u:927": "kiṃ bahunā, yad idam ādikaṃ sarvaṃ bhāti tat",
    "GSP33samkaubh_u:928": "tam eva parameśvaraṃ bhāntaṃ dīpyamānam anubhāty anudīpyate /",
    "GSP33samkaubh_u:929": "tathā jalolmukādy agnisaṃyogād agniṃ dahantam anudahati na svatas tadvat /",
    "GSP33samkaubh_u:930": "tasyaiva bhāsā dīptyā sarvam idaṃ sūryādi vibhati /",
    "GSP33samkaubh_u:931": "yata evaṃ tad eva brahma bhāti ca vibhāti ca /",
    "GSP33samkaubh_u:932": "kāryagatena vividhena bhāsā tasya brahmaṇo bhārūpatvaṃ svato 'vagamyate /",
    "GSP33samkaubh_u:933": "na hi svato 'vidyamānaṃ bhāsanam anyasya kartuṃ śaktam /",
    "GSP33samkaubh_u:934": "ghaṭādīnām anyāvabhāsakatvādarśanād bhārūpāṇāṃ cādityādīnāṃ taddarśanāt // KaUBh_5.15/2,2.15",
    "GSP33samkaubh_u:935": "iti kaṭhavallyāṃ pañcamavallī bhāṣyam // 5 //",
    "GSP33samkaubh_u:936": "atha ṣaṣṭha vallī /",
    "GSP33samkaubh_u:937": "tūlāvadhāraṇenaiva mūlāvadhāraṇaṃ vṛkṣasya yathā kriyate loke, evaṃ saṃsārakāryavṛkṣāvadhāraṇena tanmūlasya brāhmaṇaḥ svarūpāvadidhārayiṣayeyaṃ ṣaṣṭhī vally ārabhyate --",
    "GSP33samkaubh_u:938": "ūrdhvamūlo avākśākha eṣo 'śvatthaḥ sanātanaḥ /",
    "GSP33samkaubh_u:939": "tad eva śukraṃ tad brahma tad evāmṛtam ucyate /",
    "GSP33samkaubh_u:940": "tasmiṃl lokāḥ śritāḥ sarve tad u nātyeti kaścana // etad vai tat //",
    "GSP33samkaubh_u:941": "ūrdhvamūla ūrdhvaṃ mūlaṃ yat tad viṣṇoḥ paramaṃ padam asyeti so 'yam",
    "GSP33samkaubh_u:942": "avyaktādisthāvarāntaḥ saṃsāravṛkṣa ūrdhvamūlaḥ /",
    "GSP33samkaubh_u:943": "vṛkṣaś ca vraścanāt /",
    "GSP33samkaubh_u:944_0": "avicchinnajanmajarāmaraṇaśokādyanekānarthātmakaḥ pratikṣaṇam anyathā svabhāvo māyāmarīcyudakagandharvanagarādivad dṛṣṭanaṣṭasvarūpatvād",
    "GSP33samkaubh_u:944_1": "avasāne ca vṛkṣavad abhāvātmakaḥ kadalīstambhavan niḥsāro",
    "GSP33samkaubh_u:945": "'nekaśatapākhaṇḍabuddhivikalpāspadas tattvavijijñāsubhir anirdhāritedantattvo vedāntanirdhāritaparabrahmamūlasāro",
    "GSP33samkaubh_u:946": "'vidyākāmakarmāvyaktabījaprabhavo",
    "GSP33samkaubh_u:947": "'parabrahmavijñānakriyāśaktidvayātmakahiraṇyagarbhāṅkuraḥ",
    "GSP33samkaubh_u:948_0": "sarvaprāṇiliṅgabhedaskandhas tat tat tṛṣṇājalāsekodbhūtadarpano buddhīndriyaviṣayapravālāṅkuraḥ śrutismṛtinyāyavidyopadeśapalāśo",
    "GSP33samkaubh_u:948_1": "yajñadānatapodyanekakriyāsupuṣpaḥ sukhaduḥkhavedanānekarasaḥ prāṇyupajīvyānantaphalas tat tṛṣṇāsalilāvasekaprarūḍhajaṭilīkṛtadṛḍhabaddhamūlaḥ",
    "GSP33samkaubh_u:948_2": "satyanāmādisaptalokabrahmādibhūtapakṣikṛtanīḍaḥ prāṇisukhaduḥkhodbhūtaharṣaśokajātanṛtyagītavāditrakṣvelitāsphoṭitahasitākṛṣṭaruditahāhāmuñcamuñcetyādyanekaśabdakṛtatumulībhūtamahāravo",
    "GSP33samkaubh_u:948_3": "vedāntavihitabrahmātmadarśanāsaṅgaśastrakṛtoccheda eṣa saṃsāravṛkṣo",
    "GSP33samkaubh_u:949": "'śvattho 'śvatthavat kāmakarmavāteritanityapracalitasvabhāvaḥ /",
    "GSP33samkaubh_u:950": "svarganarakatiryakpretādibhiḥ śākhābhir avākśākhaḥ /",
    "GSP33samkaubh_u:951": "sanātano 'nāditvāc",
    "GSP33samkaubh_u:952": "ciraṃ pravṛttaḥ /",
    "GSP33samkaubh_u:953": "yad asya saṃsāravṛkṣasya mūlaṃ tad eva śukraṃ śubhraṃ śuddhaṃ jyotiṣmac caitanyātmajyotiḥsvabhāvaṃ tad eva brahma sarvamahattvāt",
    "GSP33samkaubh_u:954": "/ tad evāmṛtam avināśasvabhāvam ucyate kathyate satyatvāt /",
    "GSP33samkaubh_u:955": "vācārambhaṇaṃ vikāro nāmadheyam anṛtam anyadato martyam /",
    "GSP33samkaubh_u:956": "tasmin paramārthasatye brahmaṇi lokā gandharvanagaramarīcyudakamāyāsamāḥ paramārthadarśanābhāvāvagamanāḥ śritāśritāḥ sarve samastā utpattisthitilayeṣu /",
    "GSP33samkaubh_u:957": "tad u tadbrahma nātyeti nātivartate mṛdādikam iva ghaṭādikāryaṃ kaścana kaścid api vikāraḥ",
    "GSP33samkaubh_u:958": "etad vai tat // KaUBh_6.1/2,3.1",
    "GSP33samkaubh_u:959": "yad idaṃ kiṃca jagat sarvaṃ prāṇa ejati niḥsṛtam /",
    "GSP33samkaubh_u:960": "mahad bhayaṃ vajram udyataṃ ya etad vidur amṛtās te bhavanti //",
    "GSP33samkaubh_u:961": "yad vijñānād amṛtā bhavantīty ucyate, jagato mūlaṃ tad eva nāsti brahmāsata evedaṃ niḥsṛtam iti tan na /",
    "GSP33samkaubh_u:962": "yad idaṃ kiñ ca yat kiṃ cedaṃ jagatsarvaṃ prāṇe /",
    "GSP33samkaubh_u:963": "parasmin brahmaṇi satyejati kampate, tata eva niḥsṛtaṃ",
    "GSP33samkaubh_u:964": "nirgataṃ satpracalati niyamena ceṣṭate /",
    "GSP33samkaubh_u:965": "yad evaṃ jagadutpattyādikāraṇaṃ brahma tanmahadbhayam /",
    "GSP33samkaubh_u:966": "mahac ca tad bhayaṃ ca bibhety asmād iti mahadbhayam /",
    "GSP33samkaubh_u:967": "vajram udyatam udyatām iva vajram /",
    "GSP33samkaubh_u:968": "yathā vajrodyatakaraṃ svāminam abhimukhībhūtaṃ dṛṣṭvā bhṛtyā niyamena tac chāsane vartante,",
    "GSP33samkaubh_u:969": "tathedaṃ candrādityagrahanakṣatratārakādilakṣaṇaṃ jagatseśvaraṃ niyamena kṣaṇam apy aviśrāntaṃ vartata ity uktaṃ bhavati /",
    "GSP33samkaubh_u:970": "ya etad viduḥ svātmapravṛttisākṣibhūtam ekaṃ brahmāmṛtā amaraṇadharmāṇāste bhavanti //",
    "GSP33samkaubh_u:971": "bhayād asyāgnis tapati bhayāt tapati sūryaḥ /",
    "GSP33samkaubh_u:972": "bhayād indraś ca vāyuś ca mṛtyur dhāvati pañcamaḥ // KaU_6.3/2,3.3 //",
    "GSP33samkaubh_u:973": "kathaṃ tadbhayāj jagadvartata ity āha -- bhayād bhītyāsya parameśvarasyāgnis tapati, bhayāt tapati sūryo, bhayād indraś ca vāyuś ca mṛtyur dhāvati pañcamaḥ /",
    "GSP33samkaubh_u:974": "na hīśvarāṇāṃ lokapālānāṃ samarthānāṃ satāṃ niyantā ced vajrodyatakaravan na syāt svāmibhayabhītānām iva bhṛtyānāṃ niyatā pravṛtir upapadyate // KaUBh_6.3/2,3.3 //",
    "GSP33samkaubh_u:975": "iha ced aśakad boddhuṃ prākśarīrasya visrasaḥ /",
    "GSP33samkaubh_u:976": "tataḥ sargeṣu lokeṣu śarīratvāya kalpate // KaU_6.4/2,3.4 //",
    "GSP33samkaubh_u:977_0": "tac ceha jīvann eva ced yady aśakac chaknoti śaktaḥ san jānāty etad bhayakāraṇaṃ brahma boddhum avagantuṃ prak pūrvaṃ śarīrasya",
    "GSP33samkaubh_u:977_1": "visraso 'vasraṃsanāt patanāt saṃsārabandhanād vimucyate na ced aśakadboddhum,",
    "GSP33samkaubh_u:978": "tato 'navabodhāt sargeṣu, sṛjyante yeṣu sraṣṭavyāḥ prāṇina iti sargāḥ",
    "GSP33samkaubh_u:979": "pṛthivyādayo lokās teṣu sargeṣu lokeṣu śarīratvāya śarīrabhāvāya kalpate samartho bhavati śarīraṃ gṛhṇātīty arthaḥ // tasmāc charīravisraṃsanāt prāgātmāvabodhāya nāstheyaḥ /",
    "GSP33samkaubh_u:980": "yasmād ihaivātmano darśanam ādarśasthasyeva mukhasya spaṣṭamupapadyate na lokāntareṣu brahmalokād anyatra /",
    "GSP33samkaubh_u:981": "sa ca duṣprāpaḥ // KaUBh_6.4/2,3.4 //",
    "GSP33samkaubh_u:982": "katham ity ucyate --",
    "GSP33samkaubh_u:983": "yathādarśe tathātmani yathā svapne tathā pitṛloke /",
    "GSP33samkaubh_u:984": "yathāpsu parīva dadṛśe tathā gandharvaloke chāyātapayor iva brahmaloke //",
    "GSP33samkaubh_u:985": "yathādarśe pratibimbabhūtam ātmānaṃ paśyati loko 'tyantaviviktam,",
    "GSP33samkaubh_u:986": "tathehātmani svabuddhāvādarśavan nirmalībhūtāyāṃ viviktam ātmano darśanaṃ bhavatīty arthaḥ",
    "GSP33samkaubh_u:987": "yathā svapne 'viviktaṃ jāgradvāsanodbhūtam, tathā pitṛloke 'viviktam eva darśanam ātmanaḥ karmaphalopabhogāsaktatvāt /",
    "GSP33samkaubh_u:988": "yathā cāpsv aviviktāvayavam ātmarūpaṃ parīva dadṛśe paridṛśyata iva, tathā gandharvaloke 'viviktam eva darśanam ātmanaḥ /",
    "GSP33samkaubh_u:989": "evañ ca lokāntareṣv api śāstraprāmāṇyād avagamyate /",
    "GSP33samkaubh_u:990": "chāyātapayor ivātyantaviviktaṃ brahmaloka evaikasmin /",
    "GSP33samkaubh_u:991": "sa ca duṣprāpo 'tyantaviśiṣṭakarmajñānasādhyatvāt /",
    "GSP33samkaubh_u:992": "tasmād ātmadarśanāyehaiva yatnaḥ kartavya ity abhiprāyaḥ // KaUBh_6.5/2,3.5 //",
    "GSP33samkaubh_u:993": "indriyāṇāṃ pṛthagbhāvam udayāstamayau ca yat /",
    "GSP33samkaubh_u:994": "pṛthag utpadyamānānāṃ matvā dhīro na śocati // KaU_6.6/2,3.6 //",
    "GSP33samkaubh_u:995": "katham asau boddhavyaḥ kiṃ vā tadavabodhe prayojanam ity ucyate --",
    "GSP33samkaubh_u:996_0": "indriyāṇāṃ śrotrādīnāṃ svasvaviṣayagrahaṇaprayojanena svakāraṇebhya ākāśādibhyaḥ pṛthagutpadyamānānām atyantaviśuddhāt kevalāc",
    "GSP33samkaubh_u:996_1": "cinmātrātmasvarūpāt pṛthagbhāvaṃ svabhāvavilakṣaṇātmakatām, tathā teṣām evendriyāṇām udayāstamayau cotpattipralayau jāgratsvāpnāvasthāpekṣayā",
    "GSP33samkaubh_u:996_2": "nātmanas tāv iti matvā jñātvā vivekato dhīro dhīmān na śocati /",
    "GSP33samkaubh_u:997": "ātmano nityaikasvabhāvatvāvyabhicārāc chokakāraṇatvānupapatteḥ /",
    "GSP33samkaubh_u:998": "tathā ca śrutyantaraṃ “tarati śokam ātmavit” (ChU 7,1.3) iti // KaUBh_6.6/2,3.6 //",
    "GSP33samkaubh_u:999": "indriyebhyaḥ paraṃ mano manasaḥ sattvam uttamam /",
    "GSP33samkaubh_u:1000": "sattvād adhi mahānātmā mahato 'vyaktam uttamam // KaU_6.7/2,3.7 //",
    "GSP33samkaubh_u:1001": "yasmād ātmana indriyāṇāṃ pṛthagbhāva ukto nāsau bahir adhigantavyo yasmāt pratyagātmā sa sarvasya, tat katham ity ucyate -- indriyebhyaḥ paraṃ mana",
    "GSP33samkaubh_u:1002": "ity ādi /",
    "GSP33samkaubh_u:1003": "arthānām ihendrayasamānajātīyatvād indriyagrahaṇenaiva grahaṇam",
    "GSP33samkaubh_u:1004": "/ pūrvavad anyat /",
    "GSP33samkaubh_u:1005": "sattvaśabdād buddhir ihocyate // KaUBh_6.7/2,3.7 //",
    "GSP33samkaubh_u:1006": "avyaktāt tu paraḥ puruṣo vyāpako 'liṅga eva ca /",
    "GSP33samkaubh_u:1007": "yaṃ jñātvā mucyate jantur amṛtatvaṃ ca gacchati // KaU_6.8/2,3.8 //",
    "GSP33samkaubh_u:1008": "avyaktāt tu paraḥ puruṣo vyāpako, vyāpakasyāpy ākāśādeḥ sarvasya",
    "GSP33samkaubh_u:1009": "kāraṇatvād aliṅgo liṅgyate gamyate yena tal liṅgaṃ budhyādi, tad avidyamānaṃ yasya so 'yam aliṅga eva ca /",
    "GSP33samkaubh_u:1010": "sarvasaṃsāradharmavarjita ity etat /",
    "GSP33samkaubh_u:1011": "yaṃ jñātvācāryataḥ śāstrataś ca mucyate jantur avidyādihṛdayagranthibhir jīvann eva, patite 'pi śarīre 'mṛtatvaṃ ca gacchati /",
    "GSP33samkaubh_u:1012": "so 'liṅgaḥ paro 'vyaktāt puruṣa iti pūrveṇaiva sambandhaḥ //",
    "GSP33samkaubh_u:1013": "na saṃdṛśe tiṣṭhati rūpam asya na cakṣuṣā paśyati kaścanainam /",
    "GSP33samkaubh_u:1014": "hṛdā manīṣā manasābhikḷpto ya etad vidur amṛtās te bhavanti //",
    "GSP33samkaubh_u:1015": "kathaṃ tarhi tasyāliṅgasya darśanam upapadyata ity ucyate na san dṛśe san darśanaviṣaye na tiṣṭhati pratyagātmano 'sya rūpam /",
    "GSP33samkaubh_u:1016": "ato na cakṣuṣā",
    "GSP33samkaubh_u:1017": "sarvendriyeṇa, cakṣurgrahaṇasyopalākṣaṇārthatvāt, paśyati nopalabhate kaścana kaścid apy enaṃ prakṛtam ātmānam /",
    "GSP33samkaubh_u:1018": "kathaṃ tarhi taṃ paśyed ity ucyate -- hṛdā hṛtsthayā buddhyā /",
    "GSP33samkaubh_u:1019": "manīṣā manasaḥ saṅkalpādirūpasyeṣṭe niyantṛtveneti manīṭ tayā manīṣāvikalpayitryā buddhyā",
    "GSP33samkaubh_u:1020": "manasā mananarūpeṇa samyag darśanenābhikḷpto 'bhisamarthito 'bhiprakāśita ity etat /",
    "GSP33samkaubh_u:1021": "ātmā jñātuṃ śakya iti vākyaśeṣaḥ /",
    "GSP33samkaubh_u:1022": "tam ātmānaṃ brahmaitad ye vidur amṛtās te bhavanti // KaUBh_6.9/2,3.9 //",
    "GSP33samkaubh_u:1023": "yadā pañcāvatiṣṭhante jñānāni manasā saha /",
    "GSP33samkaubh_u:1024": "buddhiś ca na viceṣṭati tām āhuḥ paramāṃ gatim // KaU_6.10/2,3.10 //",
    "GSP33samkaubh_u:1025": "sā hṛnmanīṭ kathaṃ prāpyata iti tad artho yoga ucyate -- yadā yasmin kāle",
    "GSP33samkaubh_u:1026": "svaviṣayebhyo nivartitānyātmany eva pañca jñānāni /",
    "GSP33samkaubh_u:1027": "jñānārthatvāc chrotrādīnīndriyāṇi jñānāny ucyante /",
    "GSP33samkaubh_u:1028": "avatiṣṭhante saha manasā yad",
    "GSP33samkaubh_u:1029": "anugatāni, tena saṃkalpādivyāvṛttenāntaḥkaraṇena /",
    "GSP33samkaubh_u:1030": "buddhiś cādhyavasāyalakṣaṇā na viceṣṭati svavyāpāreṣu na viceṣṭate na vyāpriyate,",
    "GSP33samkaubh_u:1031": "tām āhuḥ paramā gatim // KaUBh_6.10/2,3.10 //",
    "GSP33samkaubh_u:1032": "tāṃ yogam iti manyante sthirām indriyadhāraṇām /",
    "GSP33samkaubh_u:1033": "apramattas tadā bhavati yogo hi prabhavāpyayau // KaU_6.11/2,3.11 //",
    "GSP33samkaubh_u:1034": "tām īdṛśīṃ tadavasthāṃ yogam iti manyante viyogam eva santam /",
    "GSP33samkaubh_u:1035": "sarvānarthasaṃyogaviyogalakṣaṇā hīyam avasthā yoginaḥ /",
    "GSP33samkaubh_u:1036": "etasyāṃ hy avasthāyām avidyādhyāropaṇavarjitasvarūpapratiṣṭha ātmā /",
    "GSP33samkaubh_u:1037": "sthirām indrayadhāraṇāṃ sthirām acalām indrayadhāraṇāṃ bāhyāntaḥkaraṇānāṃ dhāraṇam ity arthaḥ",
    "GSP33samkaubh_u:1038": "apramattaḥ pramādavarjitaḥ samādhānaṃ prati nityaṃ yatnavāṃs tadā tasmin kāle, yadaiva pravṛttayogo bhavatīti sāmarthyād avagamyate /",
    "GSP33samkaubh_u:1039": "na hi buddhyādiceṣṭābhāve pramādasaṃbhavo 'sti /",
    "GSP33samkaubh_u:1040": "tasmāt prāg eva buddhyādiceṣṭoparamād apramādo vidhīyate /",
    "GSP33samkaubh_u:1041": "athavā yadaivendriyāṇāṃ sthirā",
    "GSP33samkaubh_u:1042": "dhāraṇā, tadānīm eva niraṅkuśam apramattatvam ity ato 'bhidhīyate",
    "GSP33samkaubh_u:1043": "'pramattas tadā bhavatīti /",
    "GSP33samkaubh_u:1044": "kutaḥ /",
    "GSP33samkaubh_u:1045": "yogo hi yasmāt prabhavāpyayāv upajanāpāyadharmaka ity arthaḥ /",
    "GSP33samkaubh_u:1046": "ato 'pāyaparihārāyāpramādaḥ kartavya ity abhiprāyaḥ // KaUBh_6.11/2,3.11 //",
    "GSP33samkaubh_u:1047": "naiva vācā na manasā prāptuṃ śakyo na cakṣuṣā /",
    "GSP33samkaubh_u:1048": "astīti bruvato 'nyatra kathaṃ tad upalabhyate // KaU_6.12/2,3.12 //",
    "GSP33samkaubh_u:1049": "buddhyādiceṣṭāviṣayaṃ ced brahmedaṃ tad iti viśeṣato gṛhyeta,",
    "GSP33samkaubh_u:1050": "buddhyādyuparame ca grahaṇakāraṇābhāvād anupalabhyamānaṃ nāsty eva brahma",
    "GSP33samkaubh_u:1051": "/ yad dhi karaṇagocaraṃ tad astīti prasiddhaṃ loke viparītaṃ cāsad iti /",
    "GSP33samkaubh_u:1052": "ataś cānarthako yogo 'anupalabhyamānatvād vā nāstīty upalabdhavyaṃ",
    "GSP33samkaubh_u:1053": "brahmety evaṃ prāpta idam ucyate /",
    "GSP33samkaubh_u:1054": "satyam /",
    "GSP33samkaubh_u:1055": "naiva vācā na manasā na cakṣuṣā nānyair apīndriyaiḥ prāptuṃ śakyata ity arthaḥ /",
    "GSP33samkaubh_u:1056": "tathāpi sarvaviśeṣarahito 'pi jagato mūlam ity avagatatvād asty eva,",
    "GSP33samkaubh_u:1057": "kāryapravilāpanasyāstitvaniṣṭhatvāt /",
    "GSP33samkaubh_u:1058": "tathā hīdaṃ kāryaṃ sūkṣmatāratamyapāramparyeṇānugamyamānaṃ sadbuddhiniṣṭhām evāvagamayati",
    "GSP33samkaubh_u:1059": "yadāpi viṣayapravilāpanena pravilāpyamānā buddhis tadāpi sā satpratyayagarbhaiva vilīyate",
    "GSP33samkaubh_u:1060": "buddhir hi naḥ pramāṇaṃ sadasator yāthātmyāvagame /",
    "GSP33samkaubh_u:1061": "mūlaṃ cej jagato na syād asad anvitam evedaṃ kāryam asad ity evaṃ gṛhyeta, na tv etad asti, satyasad ity eva tu gṛhyate, yathā mṛdādikāryaṃ ghaṭādi mṛdādyanvitam /",
    "GSP33samkaubh_u:1062": "tasmāj jagato mūlam ātmāstīty evopalabdhavyaḥ /",
    "GSP33samkaubh_u:1063": "kasmāt /",
    "GSP33samkaubh_u:1064": "astīti bruvato 'stitvavādina āgamārthānusāriṇaḥ śraddadhānād anyatra nāstikavādini nāsti jagato mūlam ātmā niranvayam",
    "GSP33samkaubh_u:1065": "evedaṃ kāryam abhāvāntaṃ pravilīyata iti manyamāne viparītadarśini, kathaṃ tad brahma tattvata upalabhyate, na kathañcanopalabhyata ity arthaḥ //",
    "GSP33samkaubh_u:1066": "astīty evopalabdhavyas tattvabhāvena cobhayoḥ /",
    "GSP33samkaubh_u:1067": "astīty evopalabdhasya tattvabhāvaḥ prasīdati // KaU_6.13/2,3.13 //",
    "GSP33samkaubh_u:1068": "tasmād apohyāsadvādipakṣam āsuram astīty evātmopalabdhavyaḥ satkāryabuddhyādyupādhibhiḥ /",
    "GSP33samkaubh_u:1069": "yadā tu tadrahito 'vikriya ātmā kāryaṃ ca",
    "GSP33samkaubh_u:1070": "kāraṇavyatirekeṇa nāsti “vācārambhaṇaṃ vikāro nāmadheyaṃ mṛttikety eva",
    "GSP33samkaubh_u:1071": "satyam” (ChU 6,1.4) iti śruteḥ /",
    "GSP33samkaubh_u:1072": "tadā tasya nirupādhikasyāliṅgasya sadasadādipratyayaviṣayatvavarjitasyātmanas tattvabhāvo bhavati /",
    "GSP33samkaubh_u:1073": "tena ca rūpeṇātmopalabdhavya ity anuvartate /",
    "GSP33samkaubh_u:1074": "tatrāpy ubhayoḥ sopādhikanirupādhikayor astitvatattvabhāvayoḥ -- nirdhāraṇārthā ṣaṣṭhī --",
    "GSP33samkaubh_u:1075": "pūrvam astīty evopalabdhasyātmanaḥ satkāryopādhikṛtāstitvapratyayenopalabdhasyety arthaḥ /",
    "GSP33samkaubh_u:1076": "paścāt pratyastamitasarvopādhirūpa ātmanas tattvabhāvo viditāviditābhyāmanyo 'dvayasvabhāvo “neti neti” “asthūlam anaṇv ahrasvam” (BĀU 3,8.8) “adṛśye",
    "GSP33samkaubh_u:1077": "'nātmye 'nirukte 'nilayane” (TaittU 2,7.1) ity ādi śrutinirdiṣṭaḥ",
    "GSP33samkaubh_u:1078": "prasīdatyabhimukhībhavati /",
    "GSP33samkaubh_u:1079": "ātmaprakāśanāya pūrvam astīty upalabdhavata ity etat // KaUBh_6.13/2,3.13 //",
    "GSP33samkaubh_u:1080": "yadā sarve pramucyante kāmā ye 'sya hṛdi śritāḥ /",
    "GSP33samkaubh_u:1081": "atha martyo 'mṛto bhavaty atra brahma samaśnute // KaU_6.14/2,3.14 //",
    "GSP33samkaubh_u:1082": "evaṃ paramārthātmadarśino yadā yasmin kāle sarve kāmāḥ",
    "GSP33samkaubh_u:1083": "kāmayitavyasyānyasyābhāvāt, pramucyante, viśīryante, ye 'sya prāk pratibodhād viduṣo hṛdi buddhau śritā āśritāḥ /",
    "GSP33samkaubh_u:1084": "buddhir hi kāmānām āśrayo nātmā “kāmaḥ saṅkalpaḥ” (BĀU 1,5.3) ity ādiśrutyantarāc ca /",
    "GSP33samkaubh_u:1085_0": "atha tadā martyaḥ prāk prabodhād āsīt sa prabodhottarakālam avidyākāmakarmalakṣaṇasya mṛtyor vināśād amṛto bhavati, gamanaprayojakasya",
    "GSP33samkaubh_u:1085_1": "mṛtyor vinaśād gamanānupapatter atrehaiva pradipanirvāṇavatsarvabandhanopaśamād brahma samaśnute brahmaiva bhavatīty arthaḥ //",
    "GSP33samkaubh_u:1085_2": "KaUBh_6.14/2,3.14 //",
    "GSP33samkaubh_u:1086": "yadā sarve prabhidyante hṛdayasyeha granthayaḥ /",
    "GSP33samkaubh_u:1087": "atha martyo 'mṛto bhavaty etāvad dhy anuśāsanam // KaU_6.15/2,3.15 //",
    "GSP33samkaubh_u:1088": "kadā punaḥ kāmānāṃ mūlato vināśa ity ucyate -- yadā sarve prabhidyante",
    "GSP33samkaubh_u:1089": "bhedam upayānti vinaśyanti hṛdayasya buddher iha jīvata eva granthayo granthivad dṛḍhabandhanarūpā avidyāpratyayā ity arthaḥ /",
    "GSP33samkaubh_u:1090_0": "aham idaṃ śarīraṃ mamedaṃ dhanaṃ sukhī duḥkhī cāham ity evam ādilkṣaṇās tadviparītabrahmātmapratyayopajananād brahmaivāham",
    "GSP33samkaubh_u:1090_1": "asmy asaṃsārīti vinaṣṭeṣv avidyāgranthiṣu tannimittāḥ kāmā mūlato vinaśyanti atha matryo 'mṛto bhavaty etāvad dhy etāvad",
    "GSP33samkaubh_u:1090_2": "evaitāvan mātraṃ nādhikam astīty āśaṅkā",
    "GSP33samkaubh_u:1091": "kartavyā /",
    "GSP33samkaubh_u:1092": "anuśāsanam anuśiṣṭir upadeśaḥ sarvavedāntānām iti vākyaśeṣaḥ //",
    "GSP33samkaubh_u:1093": "śataṃ caikā ca hṛdayasya nāḍyas tāsāṃ mūrdhānam abhiniḥsṛtaikā /",
    "GSP33samkaubh_u:1094": "tayordhvam āyann amṛtatvam eti viṣvaṅṅ anyā utkramaṇe bhavati //",
    "GSP33samkaubh_u:1095": "nirastāśeṣaviśeṣavyāpibrahmātmapratipattyā prabhinnasamastāvidyādigranther jīvata eva brahmabhūtasya viduṣo na gatir vidyate “atra brahma samaśnute”",
    "GSP33samkaubh_u:1096": "(BĀU 4,4.7) ity uktatvāt “na tasya prāṇā utkāmanti brahmaiva san brahmāpyeti” (BĀU 4,4.6) iti śrutyantarāc ca /",
    "GSP33samkaubh_u:1097": "ye punar mandabrahmavido vidyāntaraśīlinaś ca brahmalokabhājo ye ca tadviparītāḥ saṃsārabhājaḥ,",
    "GSP33samkaubh_u:1098": "teṣām eva gativiśeṣa ucyate prakṛtotkṛṣṭabrahmavidyāphalastutaye /",
    "GSP33samkaubh_u:1099": "kiñ cānyad agnividyā pṛṣṭā pratyuktā ca /",
    "GSP33samkaubh_u:1100": "tasyāś ca phalaprāptiprakāro vaktavya iti mantrārambhaḥ /",
    "GSP33samkaubh_u:1101": "tatra -- śataṃ ca śatasaṅkhyākā ekā ca suṣumnā nāma puruṣasya hṛdayād viniḥsṛtā nāḍyaḥ śirāḥ, tāsāṃ madhye mūrdhānaṃ bhittvābhiniḥsṛtā nirgatā ekā suṣumnā nāma /",
    "GSP33samkaubh_u:1102": "tayāntakāle hṛdaya ātmānaṃ vaśīkṛtya yojayet /",
    "GSP33samkaubh_u:1103": "tayā nāḍyor dhvam uparyāyan gacchann ādityadvāreṇāmṛtatvam amaraṇadharmatvam āpekṣikam --",
    "GSP33samkaubh_u:1104": "sthānam amṛtatvaṃ hi bhāṣyate” (ViP 2,8.17) iti smṛteḥ -- brahmaṇā vā saha",
    "GSP33samkaubh_u:1105": "kālāntareṇa mukhyam amṛtatvam eti bhuktvā bhogān anupamān brahmalokagatān /",
    "GSP33samkaubh_u:1106": "viṣvaṅnānāvidhagatayo 'nyā nāḍya utkramaṇe bhavanti",
    "GSP33samkaubh_u:1107": "saṃsārapratipattyarthā eva bhavantīty arthāḥ // KaUBh_6.16/2,3.16 //",
    "GSP33samkaubh_u:1108": "aṅguṣṭhamātraḥ puruṣo 'ntarātmā sadā janānāṃ hṛdaye saṃniviṣṭaḥ /",
    "GSP33samkaubh_u:1109": "taṃ svāc charīrāt pravṛhen muñjād iveṣīkāṃ dhairyeṇa /",
    "GSP33samkaubh_u:1110": "taṃ vidyāc chukram amṛtaṃ taṃ vidyāc chukram amṛtam iti // KaU_6.17/2,3.17",
    "GSP33samkaubh_u:1111": "idānīṃ sarvavallyarthopasaṃhārārtham āha -- aṅguṣṭhamātraḥ puruṣo 'ntarātmā sadā janānāṃ sambandhini hṛdaye san niviṣṭo yathā vyākhyātaḥ,",
    "GSP33samkaubh_u:1112": "taṃ svādātmīyāc charīrāt pravṛhed udyacchen niṣkarṣet pṛthak kuryād ity arthaḥ /",
    "GSP33samkaubh_u:1113": "kim ivety ucyate -- muñjādiveṣīkāmantasthāṃ dhairyeṇāpramādena /",
    "GSP33samkaubh_u:1114": "taṃ śarīrān niṣkṛṣṭaṃ cinmātraṃ vidyādvijānīyāc chukraṃ śuddham amṛtaṃ yathoktaṃ brahmeti",
    "GSP33samkaubh_u:1115": "dvir vacanam upaniṣat parisamāpty artham iti śabdaś ca // KaUBh_6.17/2,3.17 //",
    "GSP33samkaubh_u:1116": "mṛtyuproktāṃ naciketo 'tha labdhvā vidyām etāṃ yogavidhiṃ ca kṛtsnam /",
    "GSP33samkaubh_u:1117": "brahmaprāpto virajo 'bhūd vimṛtyur anyo 'py evaṃ yo vid adhyātmam eva //",
    "GSP33samkaubh_u:1118": "vidyāstutyartho 'yam ākhyāyikārthopasaṃhāro 'dhunocyate -- mṛtyuproktām etāṃ yathoktāṃ brahmavidyāṃ yogavidhiṃ ca kṛtsnaṃ samastaṃ sopakaraṇaṃ",
    "GSP33samkaubh_u:1119": "saphalam ity etat /",
    "GSP33samkaubh_u:1120": "naciketo 'tha varapradānān mṛtyor labdhvā prāpyety arthaḥ /",
    "GSP33samkaubh_u:1121": "kim? brahma prāpto 'bhūn mukto 'bhavad ity arthaḥ /",
    "GSP33samkaubh_u:1122": "katham?",
    "GSP33samkaubh_u:1123": "vidyāprāptyā virajo vigatadharmādharmo vimṛtyur vigatakāmāvidyaś ca san pūrvam ity arthaḥ",
    "GSP33samkaubh_u:1124": "na kevalaṃ naciketā evānyo 'pi ya evaṃ naciketovad",
    "GSP33samkaubh_u:1125": "ātmavid adhyātmam eva nirupacaritaṃ pratyak svarūpaṃ prāpya tattvam evety abhiprāyaḥ /",
    "GSP33samkaubh_u:1126": "nānyad rūpam apratyag rūpam /",
    "GSP33samkaubh_u:1127": "tad evam adhyātmam evam uktaprakāreṇa veda vijānātīty evaṃvit so 'pi virajāḥ san brahma prāpya vimṛtyur bhavatīti vākyaśeṣaḥ // KaUBh_6.18/2,3.18 //",
    "GSP33samkaubh_u:1128": "saha nāv avatu /",
    "GSP33samkaubh_u:1129": "saha nau bhunaktu /",
    "GSP33samkaubh_u:1130": "saha vīryaṃ karavāvahai //",
    "GSP33samkaubh_u:1131": "tejasvi nāvadhītam astu mā vidviṣāvahai // KaU_6.19/2,3.19 //",
    "GSP33samkaubh_u:1132": "oṃ śāntiḥ śāntiḥ śāntiḥ //",
    "GSP33samkaubh_u:1133": "iti kaṭhopaniṣadi dvitīyādhyāye tṛtīyā vallī //",
    "GSP33samkaubh_u:1134": "śiṣyācāryayoḥ pramādakṛtānyāyena vidyāgrahaṇapratipādananimittadoṣapraśamanārtheyaṃ śāntir ucyate -- saha nāv āvām avatu pālayatu vidyāsvarūpaprakāśanena /",
    "GSP33samkaubh_u:1135": "kaḥ? sa eva parameśvara",
    "GSP33samkaubh_u:1136": "upaniṣat prakāśitaḥ /",
    "GSP33samkaubh_u:1137": "kiñ ca saha nau bhunaktu tatphalaprakāśanena nau pālayatu /",
    "GSP33samkaubh_u:1138": "sahaivāvāṃ vidyākṛtaṃ vīryaṃ sāmathryaṃ karavāvahai niṣpādayāvahai /",
    "GSP33samkaubh_u:1139": "kiñ ca tejasvi nau tejasvi naurāvayor yad adhītaṃ tat svadhītam astu /",
    "GSP33samkaubh_u:1140": "athavā tejasvi nāvāvābhyāṃ yad adhītaṃ tad atīva tejasvi vīryavad astv ity arthaḥ /",
    "GSP33samkaubh_u:1141": "mā vidviṣāvahai śiṣyācāryāv anyonyaṃ pramādakṛtānyāyādhyayanādhyāpanadoṣanimittaṃ dveṣaṃ mā karavāvahai ity arthaḥ /",
    "GSP33samkaubh_u:1142": "śāntiḥ śāntiḥ śāntir iti trir vacanaṃ sarvadoṣopaśamanārtham ity om iti // KaUBh_6.19/2,3.19",
    "GSP33samkaubh_u:1143": "iti śrīmat paramahaṃsaparivrājakācāryasya śrī govindabhagavatpūjyapādaśiṣyasya śrī śaṅkarabhagavataḥ kṛtau kāṭhakopaniṣadbhāṣyaṃ samāptam //"
}