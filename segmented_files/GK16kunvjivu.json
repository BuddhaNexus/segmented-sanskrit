{
    "GK16kunvjivu:0": " śrīmadrājānakakuntakaviracitaṃ vakroktijīvitam",
    "GK16kunvjivu:1": " 1 prathamonmeṣaḥ",
    "GK16kunvjivu:2": " jagattritayavaicitryacitrakarmavidhāyinam /",
    "GK16kunvjivu:3": " śivaṃ śaktiparispandamātropakaraṇaṃ numaḥ // VjivC_1.1 //",
    "GK16kunvjivu:4": " yathātattvaṃ vivecyante bhāvāstrailokyavartinaḥ /",
    "GK16kunvjivu:5": " yadi tannādbhutaṃ nāma daivaraktā hi kiṃśukāḥ // VjivC_1.2 //",
    "GK16kunvjivu:6": " svamanīṣikayaivātha tattvaṃ teṣāṃ yathāruci /",
    "GK16kunvjivu:7": " sthāpyate prauḍhimātraṃ tatparamārtho na tādṛśaḥ // VjivC_1.3 //",
    "GK16kunvjivu:8": " ityasattarkasandarbhe svatantre 'pyakṛtādaraḥ /",
    "GK16kunvjivu:9": " sāhityārthasudhāsindhoḥ sāramunmīlayāmyaham // VjivC_1.4 //",
    "GK16kunvjivu:10": " yena dvitayamapyetattattvanirmitilakṣaṇam /",
    "GK16kunvjivu:11": " tadvidāmadbhutāmodacamatkāraṃ vidhāsyati // VjivC_1.5 //",
    "GK16kunvjivu:12": " granthārambhe /",
    "GK16kunvjivu:13": " abhimatadevatānamaskārakaraṇaṃ samācāraḥ,",
    "GK16kunvjivu:14": " tasmāttadeva tāvadupakramate---",
    "GK16kunvjivu:15": " vande kavīndravaktrendulāsyamandiranartakīm /",
    "GK16kunvjivu:16": " devīṃ sūktiparispandasundarābhinayojjvalām // Vjiv_1.1 //",
    "GK16kunvjivu:17": " iti /",
    "GK16kunvjivu:18": " devīṃ vande devatāṃ staumi /",
    "GK16kunvjivu:19": " kāmityāha---kavīndravaktrendulāsyamandiranartakīm /",
    "GK16kunvjivu:20": " kavīndrāḥ kavipravarāsteṣāṃ vaktrendurmukhacandraḥ sa eva lāsyamandiraṃ nāṭyaveśma tatra nartakī lāsikām /",
    "GK16kunvjivu:21": " kiṃviśiṣṭām---sūktiparispandasundarābhinayojjvalām /",
    "GK16kunvjivu:22": " sūktiparispandāḥ subhāṣitavilasitāni tānyeva sundarā abhinayāḥ sukumārāḥ sāttvikādayastairujjvalaṃ bhrājamānām /",
    "GK16kunvjivu:23": " yā kila satkavivaktre lāsyasadmanīva2 nartakī svavilāsā3 bhinayaviśiṣṭā nṛtyantī virājate tāṃ vande naumīti vākyārthaḥ /",
    "GK16kunvjivu:24": " tadidamatra tātparyam---yatkila prastutaṃ vastu kimapi kāvyālaṅkārakaraṇaṃ tadadhidaivatabhūtāmevaṃvidharāṇīyakahṛdayahāriṇīṃ vāgrūpāṃ sarasvatīṃ staumīti /",
    "GK16kunvjivu:25": " evaṃ namaskṛtyedānīṃ vaktavyavastuviṣayabhūtānyabhidhānābhidheyaprayojanānyāsūtrayati /",
    "GK16kunvjivu:26": " vāco viṣayanaiyatyamutpādayitumucyate /",
    "GK16kunvjivu:27": " ādivākye 'bhidhānādi nirmitermānasūtravat // VjivC_1.6 //",
    "GK16kunvjivu:28": " ityantaraślokaḥ /(?)",
    "GK16kunvjivu:29": " lokottaracamatkārakārivaicitryasiddhaye /",
    "GK16kunvjivu:30": " kāvyasyāyamalaṅkāraḥ ko 'pyapūrvo vidhīyate // Vjiv_1.2 //",
    "GK16kunvjivu:31": " alaṅkāro vidhīyate alaṅkāraṇaṃ kriyate /",
    "GK16kunvjivu:32": " kasya---kāvyasya /",
    "GK16kunvjivu:33": " kaveḥ karma kāvyaṃ tasya /",
    "GK16kunvjivu:34": " nanu ca santi cirantanāstadalaṅkārāstatkimarthamityāha---apūrvaḥ,",
    "GK16kunvjivu:35": " tadvyatiriktārthābhidhāyī /",
    "GK16kunvjivu:36": " tadapūrvatvaṃ tadutkṛṣṭasya tannikṛṣṭasya ca dvayorapi saṃbhavatītyāha---ko 'pi,",
    "GK16kunvjivu:37": " alaukikaḥ sātiśayaḥ /",
    "GK16kunvjivu:38": " so 'pi kimarthamityāha---lokottaramatkārakārivaicitryasiddhaye asāmānyāhlādavidhāyivicitrabhāvasampattaye /",
    "GK16kunvjivu:39": " yadyapi santi śataśaḥ kāvyālaṅkārāstathāpi na kutaścidapyevaṃvidhavaicitryasiddhaiḥ /",
    "GK16kunvjivu:40": " alaṅkāra-śabdaḥ śarīrasya śobhātiśayakāritvānmukhyatayā kaṭakādiṣu vartate,",
    "GK16kunvjivu:41": " tatkāritvasāmānyādupacārādupamādiṣu,",
    "GK16kunvjivu:42": " tadvadeva ca tatsadṛśeṣu guṇeṣu,",
    "GK16kunvjivu:43": " 4 tathaiva ca tadabhidhāyini granthe /",
    "GK16kunvjivu:44": " śabdārthayorekayogakṣematvādaikyena vyavahāraḥ,",
    "GK16kunvjivu:45": " yathā gauriti śabdaḥ gaurityartha iti /",
    "GK16kunvjivu:46": " tadayamarthaḥ---granthasyā5 laṅkāra ityabhidhānam,",
    "GK16kunvjivu:47": " upamādiprameyajātamabhidheyam,",
    "GK16kunvjivu:48": " uktarūpavaicitryasiddhiḥ prayojanamiti /",
    "GK16kunvjivu:49": " evamalaṅkārasyāsya prayojanamastīti sthāpite 'pi tadalaṅkāryasya kāvyasya prayojanaṃ vinā sadapi tadapārthakamityāha---",
    "GK16kunvjivu:50": " dharmādisādhanopāyaḥ sukumārakramoditaḥ /",
    "GK16kunvjivu:51": " kāvyabandho 'bhijātānāṃ hṛdayāhlādakārakaḥ // Vjiv_1.3 //",
    "GK16kunvjivu:52": " hṛdayāhlādakārakaścittānandajanakaḥ kāvyabandhaḥ sargabandhādirbhavatīti saṃbandhaḥ /",
    "GK16kunvjivu:53": " kasyetyākāṅkṣāyāmāha---abhijātānām /",
    "GK16kunvjivu:54": " abhijātāḥ khalu rājaputrādayo dharmādyupeyārthino vijigīṣavaḥ kleśabhīravaśca,",
    "GK16kunvjivu:55": " sukumārāśayatvātteṣām /",
    "GK16kunvjivu:56": " tathā satyapi tadāhlādakatve kāvyabandhasya krīḍanakādiprakhyatā prāpnotītyabhidhatte6---dharmādisāghanopāyaḥ /",
    "GK16kunvjivu:57": " dharmāderupeyasya7 caturvargasya sādhane saṃpādane tadupadekharūpatvādupāyastatprāptinimittam /",
    "GK16kunvjivu:58": " tathāvidha8 puruṣārthopadeśaparairaparairapi śāstraiḥ kimaparāddhamityabhidhīyate---sukumārakramoditaḥ /",
    "GK16kunvjivu:59": " sukumāraḥ sundaraḥ hṛdayahārī9 kramaḥ paripāṭīvinyāsastenoditaḥ kathitaḥ san /",
    "GK16kunvjivu:60": " abhijātānāmāhlādakatve sati pravartakatvātkāvyabandho dharmādiprāptyupāyātāṃ pratipadyate /",
    "GK16kunvjivu:61": " śāstreṣu punaḥ kaṭhorakramābhihītatvād dharmādyupadeśo duravagāhaḥ /",
    "GK16kunvjivu:62": " tathāvidhe viṣaye vidyamāno 'pyakiñcitkara eva /",
    "GK16kunvjivu:63": " rājaputrāḥ khalu samāsāditasvavibhavāḥ samastajagatīvyavasthākāritāṃ pratipadyamānāḥ",
    "GK16kunvjivu:64": " ślāghyopadeśa10śūnyatayā svatantrāḥ santaḥ samucitasakalavyavahārocchedaṃ pravartayituṃ",
    "GK16kunvjivu:65": " prabhavantītyetadarthameva11 tadvyutpattaye vyatītasaccaritarājacaritaṃ tannidarśanāya",
    "GK16kunvjivu:66": " nibaghnanti kavayaḥ /",
    "GK16kunvjivu:67": " tadevaṃ śāstrātiriktamastyeva12 praguṇaṃ prayojanaṃ kāvyabandhasya /",
    "GK16kunvjivu:68": " mukhyaṃ puruṣārthasiddhilakṣaṇaṃ prayojanamāstāṃ tāvat anyadapi lokayātrāpravartananimittaṃ bhṛtyasuhṛtsvāmyādisamāvarjanamanena vinā samyaṅ na saṃbhavatītyāha---",
    "GK16kunvjivu:69": " vyavahāraparispandasaundaryaṃ vyavahāribhiḥ /",
    "GK16kunvjivu:70": " satkāvyādhigamādeva nūtanaucityamāpyate // Vjiv_1.4 //",
    "GK16kunvjivu:71": " vyavahāro lokavṛttaṃ tasya parispando vyāpāraḥ kriyākramalakṣaṇastasya saundaryaṃ",
    "GK16kunvjivu:72": " rāmaṇīyakaṃ tadvyavahāribhirvyavahartṛbhiḥ satkāvyādhigamādeva kamanīyakāvyaparijñānādeva",
    "GK16kunvjivu:73": " nānyasmād āpyate labhyata ityarthaḥ /",
    "GK16kunvjivu:74": " kīdṛśaṃ tatsaundaryam---nūtanaucityam /",
    "GK16kunvjivu:75": " nūtanamabhinavamalaukikamaucityamucitabhāvo yasya /",
    "GK16kunvjivu:76": " tadidamuktaṃ bhavati---mahatāṃ hi rājādīnāṃ vyavahāre varṇyamāne tadaṅgabhūtāḥ sarve",
    "GK16kunvjivu:77": " mukhyamātyaprabhṛtayaḥ samucitaprātisvikakartavyavyavahāranipuṇatayā nibadhyamānāḥ",
    "GK16kunvjivu:78": " sakalavyavahārivṛttopadeśatāmāpadyante /",
    "GK16kunvjivu:79": " tataḥ sarvaḥ kvacitkamanīyakāvye kṛtaśramaḥ samāsāditavyavahāraparispandasaundaryātiśayaḥ ślāghanīyaphalabhāg bhavatīti /",
    "GK16kunvjivu:80": " yo 'sau caturvargalakṣaṇaḥ puruṣārthastadupārjanaviṣayavyutpattikāraṇatayā kāvyasya pāraṃparyeṇa prayojanamityāmnātaḥ,",
    "GK16kunvjivu:81": " so 'pi samayāntarabhāvitayā tadupabhogasya tatphalabhūtāhlādakāritvena tatkālameva paryavasyati /",
    "GK16kunvjivu:82": " tatastadatiriktaṃ kimapi sahṛdayahṛdayasaṃvādasubhagaṃ tadātvaramaṇīyaṃ prayojanāntaramabhidhātumāha---",
    "GK16kunvjivu:83": " caturvargaphalāsvādamapyatikramya tadvidām /",
    "GK16kunvjivu:84": " kāvyāmṛtarasenāntaścamatkāro vitanyate // Vjiv_1.5 //",
    "GK16kunvjivu:85": " camatkāro vitanyate camatkṛtirvistāryate,",
    "GK16kunvjivu:86": " hlādaḥ punaḥ punaḥ kriyata ityarthaḥ /",
    "GK16kunvjivu:87": " kena---kāvyāmṛtarasena /",
    "GK16kunvjivu:88": " kāvyamevāmṛtaṃ tasya rasastadāsvādastadanubhavastena /",
    "GK16kunvjivu:89": " kvetyabhidadhāti---antaścetasi /",
    "GK16kunvjivu:90": " kasya---tadvidām /",
    "GK16kunvjivu:91": " taṃ vidanti jānantīti tadvidastajjñāsteṣām /",
    "GK16kunvjivu:92": " katham---caturvargaphalāsvādamapyatikramya /",
    "GK16kunvjivu:93": " caturvargasya dharmādeḥ phalaṃ tadupabhogastasyāsvādastadanubhavastamapi prasiddhātiśayamatikramya vijitya paspaśaprāyaṃ saṃpādya /",
    "GK16kunvjivu:94": " tadayamatrābhiprāyaḥ13---yo 'sau caturvargaphalāsvādaḥ prakṛṣṭapuruṣārthatayā sarvaśāstraprayojanatvena",
    "GK16kunvjivu:95": " prasiddhaḥ so 'pyasyakāvyāmṛtacarvaṇacamatkārakalāmātrasyā14 pi na kāmapi sāmyakalanāṃ kartumarhatīti /",
    "GK16kunvjivu:96": " duḥśrava-durbhaṇa-duradhigamatvādidoṣaduṣṭa15 tvādadhyayanāvasare duḥsahaduḥkha16",
    "GK16kunvjivu:97": " dāyī śāstrasandarbhastatkālakalpitakamanīyacamatkṛteḥ kāvyasya na kathañcidapi spardhāmadhirohatītyetadapyarthato 'bhihitaṃ bhavati /",
    "GK16kunvjivu:98": " kaṭukauṣadhavacchāstramavidyāvyādhināśanam /",
    "GK16kunvjivu:99": " āhlādyamṛtavatkāvyamavivekagadāpaham // VjivC_1.7 // 17 //",
    "GK16kunvjivu:100": " āyatyāṃ ca tadātve ca rasanisyandasundaram /",
    "GK16kunvjivu:101": " yena saṃpadyate kāvyaṃ taditānī vicāryate // VjivC_1.8 //",
    "GK16kunvjivu:102": " ityantaraślokau /",
    "GK16kunvjivu:103": " alaṅkṛtiralaṅkāryamapoddhṛtya vivecyate /",
    "GK16kunvjivu:104": " tadupāyatayā tattvaṃ sālaṅkārasya kāvyatā // Vjiv_1.6 //",
    "GK16kunvjivu:105": " alaṅkṛtiralaṅkaraṇam alaṅkriyate yayeti vigṛhya /",
    "GK16kunvjivu:106": " sā vivecyate vicāryate /",
    "GK16kunvjivu:107": " yaccālaṅkāryamalaṅkaraṇīyaṃ vācakarūpaṃ vācyarūpaṃ ca tadapi vivecyate /",
    "GK16kunvjivu:108": " tayoḥ sāmānyaviśeṣalakṣaṇadvāreṇa svarūpanirūpaṇaṃ kriyate /",
    "GK16kunvjivu:109": " katham---apoddhṛtya /",
    "GK16kunvjivu:110": " niṣkṛṣya pṛthak pṛthagavasthāpya,",
    "GK16kunvjivu:111": " yatra samudāyarūpe tayorantarbhāvastasmādvibhajya /",
    "GK16kunvjivu:112": " kena hetunā---tadupāyatayā /",
    "GK16kunvjivu:113": " taditi kāvyaṃ parāmṛśyate /",
    "GK16kunvjivu:114": " tasyopāyastadupāyastasya bhāvastadupāyatā tayā hetubhūtayā /",
    "GK16kunvjivu:115": " yasmādevaṃvidho18 vivekaḥ kāvyavyutpattyupāyatāṃ pratipadyate /",
    "GK16kunvjivu:116": " dṛśyate ca samudāyantaḥ pātināmastyabhūtānāmapi vyutpattinimittamapoddhṛtya vivecanam /",
    "GK16kunvjivu:117": " yathā---padāntarbhūtayoḥ prakṛtipratyayayorvākyāntarbhūtānāṃ padānāṃ ceti /",
    "GK16kunvjivu:118": " yadyevamasatyabhūto 'pyapoddhārastadupāyatā kriyate tat kiṃ punaḥ satyamityāha---tattvaṃ sālaṅkārasya kāvyatā /",
    "GK16kunvjivu:119": " tadayamatra19 paramārthaḥ---sālaṅkārasyālaṅkaraṇasahitasya sakalasya nirastāvayavasya sataḥ samudāyasya kāvyatā kavikarmatvam /",
    "GK16kunvjivu:120": " tenālaṅkṛtasya kāvyatvamiti sthitam,",
    "GK16kunvjivu:121": " 20 na punaḥ kāvyasyālaṅkārayoga iti /",
    "GK16kunvjivu:122": " sālaṅkārasya kāvyateti saṃmugdhatayā kiñcit kāvyasvarūpaṃ sūtritam21 nipuṇaṃ punarna niścitam /",
    "GK16kunvjivu:123": " kiṃlakṣaṇaṃ vastu kāvyavyapadeśabhāg bhavatītyāha---",
    "GK16kunvjivu:124": " śabdārthau sahitau vakrakavivyāpāraśālini /",
    "GK16kunvjivu:125": " bandhe vyavasthitau kāvyaṃ tadvidāhlādakāriṇi // Vjiv_1.7 //",
    "GK16kunvjivu:126": " 22 śabdārthau kāvyaṃ vācako vācyaṃ ceti dvau saṃmilitau kāvyam /",
    "GK16kunvjivu:127": " dvāvekamiti vicitraivoktiḥ /",
    "GK16kunvjivu:128": " tena yatkeṣāñcinmataṃ kavikauśalakalpitakamanīyatātiśayaḥ śabda eva kevalaṃ kāvyamiti keṣāñcid vācyameva racanāvaicitryacamatkārakāri kāvyamiti,",
    "GK16kunvjivu:129": " pakṣadvayamapi nirastaṃ bhavati /",
    "GK16kunvjivu:130": " yasmād23dvayorapi pratyekaṃ24 pratitilamiva tailaṃ tadvidāhlādakāritvaṃ vartate,",
    "GK16kunvjivu:131": " na punarekasmin /",
    "GK16kunvjivu:132": " yathā---",
    "GK16kunvjivu:133": " bhaṇa taruṇi ramaṇmandiramānandasyandisundarendumukhi /",
    "GK16kunvjivu:134": " yadi sallīlollāpini gacchasi tat kiṃ tvadīyaṃ me // VjivC_1.9 //",
    "GK16kunvjivu:135": " aṇaṇuraṇanmaṇimekhalamavirataśiñjāṇamañjumañjīram /",
    "GK16kunvjivu:136": " parisaraṇamaruṇacaraṇe raṇaraṇakamakāraṇaṃ kurute // VjivC_1.10 //25 //",
    "GK16kunvjivu:137": " pratibhādāridrayadainyādatisvalpasubhāṣitena kavinā varṇasāvarṇyaramyatāmātramatroditam,",
    "GK16kunvjivu:138": " na punarvācyavaicitryakaṇikā kācidapyasti26 /",
    "GK16kunvjivu:139": " yatkila nūtanatāruṇyataraṅgitalāvaṇyalaṭabhakānteḥ27 kāntāyāḥ kāmayamānena kenacidevamu28cyate---yadi",
    "GK16kunvjivu:140": " taruṇi tvaṃ29 ramaṇamandiraṃ vrajasi tatkiṃ tvadīyaṃ parisaraṇaṃ raṇaraṇakamakāraṇaṃ",
    "GK16kunvjivu:141": " mama karotītyatigrāmyeyamuktiḥ /",
    "GK16kunvjivu:142": " kiñca, na akāraṇam,",
    "GK16kunvjivu:143": " yatastasyāstadanādareṇa gamane30 tadanuraktāntaḥ karaṇasya virahavidhuratāśaṅkākātaratā kāraṇaṃ raṇaraṇakasya /",
    "GK16kunvjivu:144": " yadi vā parisaraṇasya mayā kimarāddhamityākaraṇatāsamarpakam,",
    "GK16kunvjivu:145": " etadapyatigrāmyataram /",
    "GK16kunvjivu:146": " saṃbodhanāni ca bahūni munipraṇītastotrāmantraṇakalpāni na kāñcidapi tadvidāhlāda31 kāritāṃ puṣṇantīti yatkiñcidetat /",
    "GK16kunvjivu:147": " vastumātraṃ ca śabdaśobhā32 tiśayaśūnyaṃ na kāvyavyapadeśamarhati /",
    "GK16kunvjivu:148": " yathā---",
    "GK16kunvjivu:149": " prakāśasvābhāvyaṃ vidadhati na bhāvāstamasi yattathā naite te syuryadi kila tathā yatra na katham /",
    "GK16kunvjivu:150": " guṇādhyāsābhāyāsavyasanadṛḍhadīkṣāguruguṇo ravivyāpāro 'yaṃ kimatha sadṛśaṃ tasya mahasaḥ // VjivC_1.11 //",
    "GK16kunvjivu:151": " atra hi śuṣkatarkavākyavāsanādhivāsitacetasā pratibhāpratibhātamātrameva vastu vyasanitayā kavinā kevalamupanibaddham /",
    "GK16kunvjivu:152": " na puvarvācakavakratāvicchittilavo 'pi lakṣyate /",
    "GK16kunvjivu:153": " yasmāttarkavākyaśayyaiva śarīramasya ślokasya /",
    "GK16kunvjivu:154": " tathā ca---tamovyatiriktāḥ padārthā dharmiṇaḥ,",
    "GK16kunvjivu:155": " prakāśasvabhāvā na bhavantīti sādhyam,",
    "GK16kunvjivu:156": " tamasyatathābhūtatvāditi hetuḥ /",
    "GK16kunvjivu:157": " dṛṣṭāntastarhi kathaṃ na darśitaḥ,",
    "GK16kunvjivu:158": " tarkanyāyasyaiva cetasi pratibhāsamānatvāt /",
    "GK16kunvjivu:159": " tathocyate---",
    "GK16kunvjivu:160": " tadbhāvahetubhāvau hi dṛṣṭānte tadavedinaḥ /",
    "GK16kunvjivu:161": " khyāpyete33 viduṣāṃ vācyo hetureva hi kevalaḥ // VjivC_1.12 // 34 //",
    "GK16kunvjivu:162": " iti /",
    "GK16kunvjivu:163": " vidadhatīti vipūrvo dadhātiḥ karotyarthe vartate /",
    "GK16kunvjivu:164": " sa ca karotyartho 'tra na suspaṣṭasamanvayaḥ,",
    "GK16kunvjivu:165": " prakāśasvābhāvyaṃ na kurvantīti /",
    "GK16kunvjivu:166": " prakāśasvābhāvya-śabdo 'pi cintya eva /",
    "GK16kunvjivu:167": " prakāśaḥ svabhāvo yasyāsau prakāśasvabhāvaḥ,",
    "GK16kunvjivu:168": " tasya bhāva iti bhāvapratyaye vihite pūrvapadasya vṛddhiḥ prāpnoti /",
    "GK16kunvjivu:169": " atha svabhāvasya bhāvaḥ svābhāvyamityatrāpi bhāvapratyayāntādbhāvapratyayo na pracuraprayogārhaḥ /",
    "GK16kunvjivu:170": " tathā ca prakāśaścāsau svābhāvyaṃ ceti viśeṣaṇasamāso 'pi na samīcīnaḥ /",
    "GK16kunvjivu:171": " tṛtīye ca pāde 'tyantāsamarpakasamāsabhūyastvavaiśasaṃ na tadvidāhlādakāritāmāvahati /",
    "GK16kunvjivu:172": " ravivyāpāra itiravi-śabdasya prādhānyenābhimatasya samāse guṇībhāvo na vikalpitaḥ,",
    "GK16kunvjivu:173": " pāṭhāntarasya“raveḥ' iti saṃbhavāt /",
    "GK16kunvjivu:174": " nanu vastumātrasyāpyalaṅkāraśunyatayā kathaṃ tadvidāhlādakāritvamiti cettanna;",
    "GK16kunvjivu:175": " yasmādalaṅkāreṇāprastutapraśaṃsālakṣaṇenānyāpadeśatayāsphur itameva kavicetasi prathamaṃ",
    "GK16kunvjivu:176": " ca pratibhāpratibhāsamānamaghaṭitapāṣāṇaśakalakalpamaṇiprakhyameva vastu vidagdhakaviviracitavakravākyopārūḍhaṃ",
    "GK16kunvjivu:177": " śaṇollīḍhamaṇimanoharatayā tadvidāhlādakārikāvyatvamadhirohati /",
    "GK16kunvjivu:178": " tathā caikasminneva vastunyavahitānavahitakavidvitayaviracitaṃ vākyadvayamidaṃ mahadantaramāvedayati---",
    "GK16kunvjivu:179": " māninījanavilocanapātā- nuṣṇabāṣpakaluṣānanugṛhṇan35 /",
    "GK16kunvjivu:180": " mandamandamuditaḥ priyayau khaṃ bhītabhīta iva śītamayūkhaḥ // VjivC_1.13 //",
    "GK16kunvjivu:181": " kramādekadvitriprabhṛtiparipāṭīḥ prakaṭayan kalāḥ svairaṃ svairaṃ navakamalakandāṅkurarucaḥ /",
    "GK16kunvjivu:182": " purandhrīṇāṃ preyovirahadahanoddīpitadṛśāṃ kaṭākṣebhyo bibhyannibhṛta iva candro 'bhyudayate // VjivC_1.14 //",
    "GK16kunvjivu:183": " etayorantaraṃ sahṛdayasaṃvedya36 miti taireva vicāraṇīyam /",
    "GK16kunvjivu:184": " tasmāt sthitametat---na śabdasyaiva ramaṇīyatāviśiṣṭasya kevalasya kāvyatvam,",
    "GK16kunvjivu:185": " nāpyarthasyeti /",
    "GK16kunvjivu:186": " tadidamuktam---",
    "GK16kunvjivu:187": " rūpakādiralaṅkārastasyāntair37 bahudhoditaḥ /",
    "GK16kunvjivu:188": " na kāntamapi nirbhūṣaṃ vibhāti vanitāmukham38 // VjivC_1.15 //",
    "GK16kunvjivu:189": " rūpakādimalaṅkāraṃ bāhyamācakṣate pare /",
    "GK16kunvjivu:190": " supāṃ tiṅāṃ ca vyutpattiṃ vācāṃ vāñchantyalaṅkṛtim // VjivC_1.16 //",
    "GK16kunvjivu:191": " tadetadāhuḥ sauśabdyaṃ nārthavyutpattirīdṛśī /",
    "GK16kunvjivu:192": " śabdābhidheyālaṅkārabhedādiṣṭaṃ dvayaṃ tu naḥ39 // VjivC_1.17 //",
    "GK16kunvjivu:193": " tena śabdārthau dvau saṃmilitau kāvyamiti sthitam /",
    "GK16kunvjivu:194": " evamavasthāpite dvayoḥ kāvyatve kadācidekasya manāṅmātranyūnatāyāṃ satyāṃ kāvyavyavahāraḥ pravartetetyāha---sahitāviti /",
    "GK16kunvjivu:195": " sahitau sahitabhāvena sāhityenāvasthitau /",
    "GK16kunvjivu:196": " nanu ca vācyavācakasaṃbandhasya vidyamānatvādetayorna kathañcidapisāhityavirahaḥ,",
    "GK16kunvjivu:197": " satyametat /",
    "GK16kunvjivu:198": " kintu viśiṣṭameveha sāhityamabhipretam /",
    "GK16kunvjivu:199": " kīdṛśam ?---vakratāvicitraguṇālaṅkārasaṃpadāṃ parasparaspardhādhirohaḥ / tena",
    "GK16kunvjivu:200": " samasarvaguṇau santau suhṛdāviva saṅgatau /",
    "GK16kunvjivu:201": " parasparasya śobhāyai śabdārthau bhavato yathā // VjivC_1.18 //",
    "GK16kunvjivu:202": " tato 'ruṇaparispandamandīkṛtavapu) śaśī /",
    "GK16kunvjivu:203": " dadhre kāmaparikṣāmakāminīgaṇḍapāṇḍutām // VjivC_1.19 //",
    "GK16kunvjivu:204": " atrāruṇaparispandamandīkṛtavapuṣaḥ śaśinaḥ kāmaparikṣāmavṛtteḥ kāminīkapolaphalakasya ca pāṇḍutvasāmyasamarthanādarthālaṅkāraparipoṣaḥ śobhātiśayamāvahati",
    "GK16kunvjivu:205": " vakṣyamāṇavarṇavinyāsavakratālakṣaṇaḥ śabdālaṅkāro 'pyatitarāṃ ramaṇīyaḥ /",
    "GK16kunvjivu:206": " varṇavinyāsavicchittivihitā lāvaṇyalakṣaṇaguṇa40saṃpadastyeva /",
    "GK16kunvjivu:207": " yathā ca",
    "GK16kunvjivu:208": " līlāe kuvalaaṃ kuvalaaṃ va sīse samuvvahanteṇa /",
    "GK16kunvjivu:209": " seseṇa sesapurisāṇaṃ purisaāro samuvyasio // VjivC_1.20 //41 //",
    "GK16kunvjivu:210": " līlayā kuvalayaṃ kuvalayamiva śīrṣe samudvahatā /",
    "GK16kunvjivu:211": " śeṣeṇa śeṣapuruṣāṇāṃ puruṣakāraḥ samuddhasitaḥ //",
    "GK16kunvjivu:212": " atrāpyaprastutapraśaṃsopamālakṣaṇavācyālaṅkāravaicitryavihitā helāmātraviracitayamakānuprāsahāriṇī samarpakatvasubhagā kāpi kāvyacchāyā sahṛdayahṛdayamāhlādayati",
    "GK16kunvjivu:213": " dvivacanenātra vācyavācakajātidvitvamabhidhīyate /",
    "GK16kunvjivu:214": " vyaktidvitvābhidhāne punarekapadavyavasthitayorapi kāvyatvaṃ syādityāha---bandhe vyavasthitau /",
    "GK16kunvjivu:215": " bandho vākyavinyāsaḥ tatra vyavasthitau viśeṣeṇa lāvaṇyādiguṇālaṅkāraśobhināṃ saṃniveśena kṛtāvasthānau /",
    "GK16kunvjivu:216": " sahitāvityatrāpi yathāyukti sajātīyā42 pakṣayā śabdasya śabdāntareṇa vācyasya vācyāntareṇa ca sāhityaṃ parasparaspardhitvalakṣaṇameva vivakṣitam",
    "GK16kunvjivu:217": " anyathā tadvidāhlādakāritvahāniḥ prasajyate /",
    "GK16kunvjivu:218": " yathā",
    "GK16kunvjivu:219": " asāraṃ saṃsāraṃ parimuṣitaratnaṃ traibhuvanaṃ nirālokaṃ lokaṃ maraṇaśaraṇaṃ bāndhavajanam /",
    "GK16kunvjivu:220": " adarpaṃ kandarpaṃ jananayananirmāṇamaphalaṃ jagajjīrṇāraṇyaṃ kathamasi vidhātuṃ vyavasitaḥ43 // VjivC_1.21 //",
    "GK16kunvjivu:221": " atra kila kutracitprabandhe kaścitkāpālikaḥ kāmapi kāminī44 vyāpādayitumadhyavasito sanneva45 mabhidhīyate---yadapagatasāraḥ saṃsāraḥ,",
    "GK16kunvjivu:222": " hṛtaratnasarvasvaṃ trailokyam,",
    "GK16kunvjivu:223": " ālokanīyakamanīyavastuvarjito jīvalokaḥ,",
    "GK16kunvjivu:224": " sakalalokalocananirmāṇaṃ niṣphalaprayam,",
    "GK16kunvjivu:225": " tribhuvanavijayitvadarpavihīnaḥ46 kandarpaḥ,",
    "GK16kunvjivu:226": " jagajjīrṇāraṇyakalpamanayā bhavatīti kiṃ tvamevaṃvidhamakaraṇīyaṃ kartuṃ vyavasita iti /",
    "GK16kunvjivu:227": " etasmin śloke mahāvākyakalpe vākyāntaraṇyavāntaravākyasadṛśāni tasyāḥ sakalalokalobhanīyalāvaṇyasaṃpatpratipādanaparāṇi",
    "GK16kunvjivu:228": " parasparaspardhonyatiramaṇīyānyupanibaddhāni kamapi kāvyacchāyātiśayaṃ puṣṇanti /",
    "GK16kunvjivu:229": " maraṇaśaraṇaṃ bāndhavajanamiti punareteṣāṃ na kalāmātramapi spardhitumarhatīti na tadvidāhlādakāri /",
    "GK16kunvjivu:230": " bahuṣu ca ramaṇīyeṣvekavākyopayogiṣu yugapat pratibhāsapadavīmavataratsu vākyārthaparipūraṇārthaṃ tatpratimaṃ prāptumaparaṃ prayatnena pratibhā prasādyate /",
    "GK16kunvjivu:231": " tathā cāsminneva prastutavastusabrahmacārivastvantaramapi suprāpameva---“vidhimapi vipannādbhutavidhim” iti /",
    "GK16kunvjivu:232": " prathamapratibhātapadārthapratinidhipadārthāntarāsaṃbhave sukumāratarāpūrvasamarpaṇena kāmapi kāvyacchāyāmunmīlayanti kavayaḥ /",
    "GK16kunvjivu:233": " yathā",
    "GK16kunvjivu:234": " rudrādrestulanaṃ svakaṇṭhavipinacchedo47 harervāsanaṃ kārāveśmani puṣpakāpaharaṇam // VjivC_1.22 //",
    "GK16kunvjivu:235": " ityupanibaddhya pūrvopanibaddhapadārthānurūpavastvantarāsaṃbhavādapūrvameva “yasyedṛśāḥ kalayaḥ” iti vinyastam,",
    "GK16kunvjivu:236": " 48 yenāneye 'pi kāmapi kamanīyatāmanīyanta /",
    "GK16kunvjivu:237": " yathā ca",
    "GK16kunvjivu:238": " tadvaktrenduvilokanena divaso nītaḥ pradoṣastathā tadgoṣṭhyaiva niśāpi manmathakṛtotsāhaistadaṅgārpaṇaiḥ /",
    "GK16kunvjivu:239": " tāṃ saṃpratyapi mārgadattanayanāṃ draṣṭuṃ pravṛttasya me baddhotkaṇṭhamidaṃ manaḥ kim // VjivC_1.23 //",
    "GK16kunvjivu:240": " iti saṃpratyapi tāmevaṃvidhāṃ vīkṣituṃ pravṛttasya mama manaḥ kimiti baddhotkaṇṭhamiti parasamāpte 'pi tathāvidho vastu49 vinyāso vihitaḥ---“athavā premāsamāptotsavam” iti,",
    "GK16kunvjivu:241": " yena pūrveṣāṃ jīvitamivārpitam /",
    "GK16kunvjivu:242": " yadyapi dvayorapyetayostatprādhānyenaiva vākyārthopanibandhaḥ,",
    "GK16kunvjivu:243": " 50 tathāpi kavipratibhāprauḍhireva prādhānyenāvitaṣṭhate /",
    "GK16kunvjivu:244": " śabdasyāpi śabdāntareṇa sāhityavirahodāharaṇaṃ yathā",
    "GK16kunvjivu:245": " cārutā vapurabhūṣayadāsāṃ tāmanūnanavayauvanayogaḥ /",
    "GK16kunvjivu:246": " taṃ punarmakaraketanalakṣmīstāṃ mado dayitasaṅgamabhūṣaḥ51 // VjivC_1.24 //",
    "GK16kunvjivu:247": " dayitasaṅgamastāmabhūṣayaditi vaktavye kīdṛśo madaḥ,",
    "GK16kunvjivu:248": " dayatasaḍgamo bhūṣā yasyeti dayitasaṅgamaśabdasya prādhānyenābhimatasya samāsavṛttāvantarbhūtatvād guṇībhāvo na tadvidāhlādakārī /",
    "GK16kunvjivu:249": " dīpakālaṅkārasya ca kāvyaśobhākāritvenopanibaddhasya nirvahaṇāvasare truṭitaprāyatvāt prakramabhaṅgavihitaṃ sahasahṛdayavairasyamanivāryam /",
    "GK16kunvjivu:250": " “dayitasaṅgatirenam' iti pāṭhāntaraṃ sulabhameva /",
    "GK16kunvjivu:251": " dvayorapyetayorudāharaṇayoḥ prādhānyena pratyekamekatarasya sāhityaviraho vyākhyātaḥ /",
    "GK16kunvjivu:252": " paramārthataḥ punarubhayorapyekatarasya sāhityaviraho 'nyatarasyāpi paryavasyati /",
    "GK16kunvjivu:253": " tathā cārthaḥ samarthavācakāsadbhāve svātmanā sphurannapi mṛtakalpa evāvatiṣṭhate /",
    "GK16kunvjivu:254": " śabdo 'pi vākyopayogivācyāsaṃbhavevācyāntaravācakaḥ san vākyasya vyādhibhūtaḥ pratibhātītyalamatiprasaṅgena /",
    "GK16kunvjivu:255": " prakṛtaṃ tu /",
    "GK16kunvjivu:256": " kīdṛśai bandhe---vakrakavivyāpāraśālini /",
    "GK16kunvjivu:257": " vakro yo 'sau śāstrādiprasiddhaśabdārthopanibandhavyatirekī ṣaṭprakāravakratāviśiṣṭaḥ kavivyāpārastatkriyākramastena śālate ślāghate yastasmin",
    "GK16kunvjivu:258": " evamapi kaṣṭakalpanopahate 'pi prasiddhavyatirekitvamastītyāha---tadvadāhlādikāriṇi /",
    "GK16kunvjivu:259": " taditi kāvyaparāmarśaḥ tadvidantīti tadvidastajjñāsteṣāmāhlādamānandaṃ karoti yasyasmin tadvidāhlādakāriṇi bandhe vyavasthitau /",
    "GK16kunvjivu:260": " vakratā52 prakārāṃstadvidāhlādakāritvaṃ ca pratyekaṃ yathāvasaramevodāhariṣyati53 /",
    "GK16kunvjivu:261": " evaṃ kāvyasya sāmānyalakṣaṇe vihite viśeṣalakṣaṇamupakramate /",
    "GK16kunvjivu:262": " tatra śabdārthayostāvatsvarūpaṃ nirūpayati---",
    "GK16kunvjivu:263": " vācyor'tho vācakaḥ śabdaḥ prasiddhamiti yadyapi /",
    "GK16kunvjivu:264": " tathāpi kāvyamārge 'smin paramārtho 'yametayoḥ // Vjiv_1.8 //",
    "GK16kunvjivu:265": " iti evaṃvidhaṃ vastu prasiddhaṃ pratītam---yo vācakaḥ pratyāyakaḥ54 sa śabdaḥ,",
    "GK16kunvjivu:266": " yo vācyaścābhidheyaḥ sor'tha iti /",
    "GK16kunvjivu:267": " nanu ca dyotakavyañjakāvapi śabdau saṃbhavataḥ,",
    "GK16kunvjivu:268": " tadasaṃgrahānnāvyāptiḥ,",
    "GK16kunvjivu:269": " yasmādarthapratītikāritvasāmānyādupacārāttāvapi vācakāveva /",
    "GK16kunvjivu:270": " evaṃ dyotyavyaṅgyayorapyarthayoḥ55 pratyeyatvasāmānyādupacārādvācyatvameva /",
    "GK16kunvjivu:271": " tasmād vācakatvaṃ vācyatvaṃ ca śabdārthayorloke suprasiddhaṃ yadyapi lakṣaṇam,",
    "GK16kunvjivu:272": " tathāpyasmin alaukike kāvyamārge kavikarmavartmani ayametayorvakṣyamāṇaḥ56 paramārthaḥ kimapyapūrvaṃ tattvamityarthaḥ /",
    "GK16kunvjivu:273": " kīdṛśamityāha---",
    "GK16kunvjivu:274": " śabdo vivakṣatārthaikavācako 'nyeṣu satsvapi /",
    "GK16kunvjivu:275": " arthaḥ sahṛdayāhlādakārisvaspandasundaraḥ // Vjiv_1.9 //",
    "GK16kunvjivu:276": " sa śabdaḥ kāvye yastatsamucitasamastasāmagrīkaḥ /",
    "GK16kunvjivu:277": " kīdṛk----vivakṣitārthaikavācakaḥ /",
    "GK16kunvjivu:278": " vivakṣito yo 'sau vaktumiṣṭor'thastadekavācakaḥ tasyaikaḥ kevala eva vācakaḥ /",
    "GK16kunvjivu:279": " katham---anyeṣu satsvapi /",
    "GK16kunvjivu:280": " apareṣu tadvācakeṣu bahuṣvapi vidyamāneṣu /",
    "GK16kunvjivu:281": " tathā ca---sāmānyātmanā vaktumabhipreto yor /",
    "GK16kunvjivu:282": " āthastasya viśeṣābhidhāyī śabdaḥ samyag vācakatāṃ na pratipadyate /",
    "GK16kunvjivu:283": " yathā",
    "GK16kunvjivu:284": " kallolavellitadṛṣaruṣaprahārai ratnānmamūni makarākara māvamaṃsthāḥ /",
    "GK16kunvjivu:285": " kiṃ kaustubhena bhavato vihito na nāma yācñāprasāritakaraḥ puruṣottamo 'pi57 // VjivC_1.25 //",
    "GK16kunvjivu:286": " atra ratnasāmānyotkarṣābhidhānamupakrāntam /",
    "GK16kunvjivu:287": " kaustubheneti ratnaviśeṣābhidhāyī śabdastadviśeṣotkarṣābhidhānamupasaṃharatīti prakramopasaṃhāravaiṣamyaṃ na śobhātiśayamāvahati /",
    "GK16kunvjivu:288": " na caitadvaktuṃ śakyate---yaḥ kaścidviśeṣe guṇagrāmagarimā vidyate sa sarvasāmānye 'pi saṃbhavatyeveti /",
    "GK16kunvjivu:289": " yasmāt",
    "GK16kunvjivu:290": " vājivāraṇalohānāṃ kāṣṭhapāṣāṇavāsasām /",
    "GK16kunvjivu:291": " nārīpuruṣatoyānāmantaraṃ mahadantaram58 // VjivC_1.26 //",
    "GK16kunvjivu:292": " tasmādevaṃvidhe viṣaye sāmānyābhidhāyyeva śabdaḥ sahṛdayahṛdayahāritāṃ pratipadyate /",
    "GK16kunvjivu:293": " tathā cāsmin prakṛte pāṭhāntaraṃ sulabhameva---“ekena kiṃ na vihito bhavataḥ sa nāma” iti /",
    "GK16kunvjivu:294": " yatra ca59 viśeṣātmanā vastu pratipādayitumabhimataṃ tatra viśeṣābhidhāyakamevābhidhānaṃ nibadhnanti kavayaḥ /",
    "GK16kunvjivu:295": " yathā",
    "GK16kunvjivu:296": " dvayaṃ gataṃ saṃprati śocanīyatāṃ samāgamaprārthanayā kapālinaḥ /",
    "GK16kunvjivu:297": " kalā ca sā kāntimatī kalāvata- satvamasya lokasya ca netrakaumudī60 // VjivC_1.27 //",
    "GK16kunvjivu:298": " atra parameśvaravācakaśabdasahastrasaṃbhave 'pi kapālina iti bībhatsarasālambanavibhāvavācakaḥ śabdo jugupsāspadatvena prayujyamānaḥ kāmapi vācakavakratāṃ vidadhāti /",
    "GK16kunvjivu:299": " “saṃprati' “dvayaṃ' cetyatīva ramaṇīyam---yat kila pūrvamekā saiva durvyasanadūṣitatvena śocanīyā jātā,",
    "GK16kunvjivu:300": " 61 saṃprati punastvayā tasyāstathāvidhaduradhyavasāyasāhāyakamivārabdhamityupahasyate /",
    "GK16kunvjivu:301": " “prārthanā'-śabdo 'pyatitarāṃ ramaṇīyaḥ,",
    "GK16kunvjivu:302": " yasmāt kākatālīyayogena tatsamāgamaḥ kadācinna vācyatāvahaḥ /",
    "GK16kunvjivu:303": " prārthanā punaratrātyantaṃ kaulīnakalaṅkakāriṇī /",
    "GK16kunvjivu:304": " “sā ca' “tvaṃ ca' iti dvayorapyanubhūyamānaparasparaspardhilāvaṇyātiśayapratipādanaparatvenopāttam /",
    "GK16kunvjivu:305": " “kalāvataḥ ' kāntimatī' iti ca matup62 pratyayena dvayorapi praśaṃsā pratīyata ityeṣāṃ pratyekaṃ kaścidapyarthaḥ śabdāntarābhidheyatāṃ notsahate",
    "GK16kunvjivu:306": " kavivivakṣitaviśeṣābhidhānakṣamatvameva vācarakatvalakṣaṇam /",
    "GK16kunvjivu:307": " yasmātpratibhāyāṃ tatkālollikhitena kenacitparispandena parisphurantaḥ padārthāḥ",
    "GK16kunvjivu:308": " prakṛtaprastāvasamucitena kenacidutkarṣeṇa vā samācchāditasvabhāvāḥ santo vivakṣāvidheyatvenābhidheyatāpadavīmavatarantastathāvidhaviśeṣapratipādanasamarthenābhidhānenābhidhīyamānāścetaścamatkāri63 tāmāpadyante /",
    "GK16kunvjivu:309": " yathā",
    "GK16kunvjivu:310": " saṃrambhaḥ karikīṭameghaśakaloddeśena siṃhasya yaḥ sarvasyaiva sa jātimātravihito hevākaleśaḥ kila /",
    "GK16kunvjivu:311": " ityāśādviradakṣayāmbhudaghaṭābandhe 'pyasaṃrabdhavān yo 'sau kutra camatkṛteratiśayaṃ yātvamvikākesarī // VjivC_1.28 //",
    "GK16kunvjivu:312": " atra kariṇāṃ “kīṭa'- vyavapadeśena tiraskāraḥ,",
    "GK16kunvjivu:313": " toyadānāṃ ca “śakala'- śabdābhidhānenānādaraḥ,",
    "GK16kunvjivu:314": " “sarvasya' iti yasya kasyacittucchataraprāyastetyavahelā,",
    "GK16kunvjivu:315": " jāteśca “mātra'- śabdaviśiṣṭatvenāvalepaḥ,",
    "GK16kunvjivu:316": " hevākasya “leśa'- śabdābhidhānenālpatāpratipattirityete vivakṣitārthaikavācakatvaṃ dyotayanti /",
    "GK16kunvjivu:317": " “ghaṭābandha' - śabdaśca prastutamahattvapratipādanaparatvenopāttastannibandhanatāṃ pratipadyate /",
    "GK16kunvjivu:318": " viṃśeṣābhidhānākāṅkṣiṇaḥ punaḥ padārthasvarūpasya tatpratipādanaparaviśeṣāṇaśūnyatayā śobhāparihāṇirutpa64dyate /",
    "GK16kunvjivu:319": " tathā",
    "GK16kunvjivu:320": " yatrā65nullikhitākhyameva nikhilaṃ nirmāṇametadvidherutkarṣapratiyogikalpanamapi nyakkārakoṭiḥ parā /",
    "GK16kunvjivu:321": " jātā66 prāṇabhṛtāṃ manorathagatīrullaṅghyayatsaṃpadastasyābhāsamaṇīkṛtāśmasu maṇeraśmatvamevocitam // VjivC_1.29 //",
    "GK16kunvjivu:322": " atra “ābhāsa'- śabdaḥ svayameva mātrādiviśiṣṭatvamabhilaṣaṃllakṣyate /",
    "GK16kunvjivu:323": " pāṭhāntaram---“chāyāmātramaṇīkṛtāśmasu maṇestasyāśmataivocitā' iti /",
    "GK16kunvjivu:324": " etacca vācakavakratāprakārasvarūpanirūpaṇāvasare pratipadaṃ prakaṭībhaviṣyatītyalamatiprasaṅgena /",
    "GK16kunvjivu:325": " arthaśca vācyalakṣaṇaḥ kīdṛśaḥ---kāvye yaḥ sahṛdayāhlādakārisvaspandasundaraḥ /",
    "GK16kunvjivu:326": " sahṛdayāḥ kāvyārthavidasteṣāmāhlādamānandaṃ karoti yastena svaspandenātmīyena svabhāvena sundaraḥ sukumāraḥ /",
    "GK16kunvjivu:327": " tadetaduktaṃ bhavati---yadyapi padārthasya nānāvidhadharmakhacitatvaṃ saṃbhavati tathāpi tathāvidhena dharmeṇa saṃbandhaḥ samākhyāyate ya)",
    "GK16kunvjivu:328": " , sahṛdayahṛdayāhlādamādhātuṃ kṣamate /",
    "GK16kunvjivu:329": " tasya ca tadāhlādasāmarthyaṃ saṃbhāvyate yena kācideva svabhāvamahattā rasaparipoṣāṅgatvaṃ vā vyaktimāsādayati /",
    "GK16kunvjivu:330": " yathā",
    "GK16kunvjivu:331": " daṃṣṭrāpiṣṭeṣu sadyaḥ śikhariṣu na kṛtaḥ skandhakaṇḍūvinodaḥ sindhuṣvaṅgāvagāhaḥ khurakuharagalattucchatoyeṣu nāptaḥ /",
    "GK16kunvjivu:332": " labdhāḥ pātālapaṅke na luṭhanaratayaḥ potramātropayukte yenoddhāre dharitryāḥ sa jayati vibhutāvighnitecchovarāhaḥ // VjivC_1.30 //",
    "GK16kunvjivu:333": " atra ca tathāvidhaḥ padārthaparispandamahimā nibaddho yaḥ67 svabhāvasaṃbhavinastatparispandāntarasya",
    "GK16kunvjivu:334": " saṃrodhasaṃpādanena svabhāvamahattāṃ samullāsayan sahṛdayahṛdayāhlāda68 kāritāmāpannaḥ69 /",
    "GK16kunvjivu:335": " yathā ca",
    "GK16kunvjivu:336": " tāmabhyagacchadruditānusārī muniḥ kuśedhmāharaṇāya yātaḥ /",
    "GK16kunvjivu:337": " niṣādaviddhāṇḍajadarśanotthaḥ ślokatvamāpadyata yasya śokaḥ70 // VjivC_1.31 //",
    "GK16kunvjivu:338": " atra ko 'sau munirvālmīkiriti paryāyapadamātre vaktavye paramakāruṇikasya niṣādanirbhinnaśakunisaṃdarśanamātralasamutthitaḥ",
    "GK16kunvjivu:339": " śokaḥ ślokatvamabhajata yasyeti tasya tadavasthajanakarājaputrīdaśādarśana71 vivaśavṛtterantaḥ",
    "GK16kunvjivu:340": " karaṇaparispandaḥ karuṇarasaparipoṣāṅgatayā sahṛdayahṛdayāhlādakārī kaverabhipretaḥ /",
    "GK16kunvjivu:341": " yathā ca",
    "GK16kunvjivu:342": " bharturmitraṃ priyamavidhave viddhi māmambuvāhaṃ tatsaṃdeśāddhṛdayanihitādāgataṃ tvatsamīpam /",
    "GK16kunvjivu:343": " yo vṛndāni tvarayati pathi śrāmyatāṃ proṣitānāṃ mandrasnigdhairdhvanibhirabalāveṇimokṣotsukāni // VjivC_1. 32 //",
    "GK16kunvjivu:344": " atra prathamamāntraṇapadārthastadāśvāsakāriparispandanibandhanaḥ bharturmitraṃ māṃ viddhītyupādeyatāmā72 tmanaḥ prathayati /",
    "GK16kunvjivu:345": " tacca na sāmānyam,",
    "GK16kunvjivu:346": " priyamiti viśrambhapātratām73 /",
    "GK16kunvjivu:347": " iti tāmāśvāsyonmukhīkṛtya ca tatsaṃdeśāttvatsamīpamāgamanamiti prakṛtaṃ prastauti /",
    "GK16kunvjivu:348": " hṛdayanihitāditi suhṛttvavihitaṃ74 sāvadhānatvaṃ dyotyate /",
    "GK16kunvjivu:349": " nanu cānyaḥ kaścidevaṃvidhavyavahāravidagdhabuddhiḥ kathaṃ na niyukta ityāha---mamaivātra kauśalaṃ kimapi75 vijṛmbhate /",
    "GK16kunvjivu:350": " ambuvāhamityātmanastatkāritābhidhānaṃ dyotayati /",
    "GK16kunvjivu:351": " yaḥ proṣitānāṃ vṛndāni tvarayati,",
    "GK16kunvjivu:352": " saṃjātatvarāṇi karoti /",
    "GK16kunvjivu:353": " kīdṛśānām---śrāmyatāṃ tvarāyāmasamarthānāmapi /",
    "GK16kunvjivu:354": " vṛndānīti bāhulyāttatkāritābhyāsaṃ kathayati /",
    "GK16kunvjivu:355": " kena---mandrasnigdhairdhvanibhiḥ,",
    "GK16kunvjivu:356": " mādhuryaramaṇīyaiḥ śabdairvidagdhadūtaprarocanāvacanaprayairityarthaḥ /",
    "GK16kunvjivu:357": " kva---pathi mārge /",
    "GK16kunvjivu:358": " yadṛcchayā yathākathañcidahametadācarāmīti kiṃ punaḥ prayatnena suhṛtpremanimittiṃ saṃrambhabuddhiṃ76 na karomīti /",
    "GK16kunvjivu:359": " kīdṛśāni vṛndāni---abalāveṇimokṣotsukāni /",
    "GK16kunvjivu:360": " abalā-śabdenātratatpreyasīvirahavaidhuryāsahatvaṃ bhaṇyate,",
    "GK16kunvjivu:361": " tadveṇimokṣotsukānīti teṣāṃ tadanuraktacittavṛttatvam /",
    "GK16kunvjivu:362": " tadayamatra vākyārthaḥ---vidhivihitavirahavaidhuryasya parasparānuraktacittavṛtteryasya kasyacitkāmijanasya samāgamasaukhyasaṃpādanasauhārde sadaiva gṛhītavrato 'smīti /",
    "GK16kunvjivu:363": " atra yaḥ padārthaparispandaḥ kavinopanibaddhaḥ prabandhasya meghadūtatve paramārthataḥ sa eva jīvitamiti sutarāṃ sahṛdayāhlādakārī77 /",
    "GK16kunvjivu:364": " na punarevaṃ vidho yathā",
    "GK16kunvjivu:365": " sadyaḥ purīparisare 'pi śirīṣamṛdvī gatvā78 javāttricaturāṇi padāni sītā79 /",
    "GK16kunvjivu:366": " gantavyamadya kiyadityasakṛd bruvāṇā rāmāśruṇaḥ kṛtavatī prathamāvatāram80 // VjivC_1.33 //",
    "GK16kunvjivu:367": " atrāsakṛtpratikṣaṇaṃ kiyadadya gantavyamityabhidhānalakṣaṇaḥ parispando na svabhāvamahattāmunmīlayati,",
    "GK16kunvjivu:368": " na ca rasaparipoṣāṅgatāṃ pratipadyate /",
    "GK16kunvjivu:369": " yasmātsītāyāḥ sahajena kenāpyaucityena gantumadhyavasitāyāḥ saukumāryādevaṃvidhaṃ vastu hṛdaye parisphuradapi vacanamārohatīti sahṛdayaiḥ saṃbhāvayituṃna pāryate /",
    "GK16kunvjivu:370": " na ca pratikṣaṇamabhidhīyamānamapi rāghavāśruprathamāvatārasya samyak saṅgatiṃ bhajate,",
    "GK16kunvjivu:371": " sakṛdākarṇanādeva tasyopapatteḥ /",
    "GK16kunvjivu:372": " etaccātyantaramaṇīyamapi manāṅmātracalitāvadhānatvena kaveḥ kadarthitam /",
    "GK16kunvjivu:373": " tasmād “avaśam' ityatra pāṭhaḥ kartavyaḥ /",
    "GK16kunvjivu:374": " tadevaṃvidhaṃ viśiṣṭameva śabdārthayorlakṣaṇamupādeyam /",
    "GK16kunvjivu:375": " tena neyārthāpārthādayo dūrotsāritatvātpṛthaṅna vaktavyāḥ /",
    "GK16kunvjivu:376": " evaṃ śabdārthayoḥ prasiddhasvarūpātiriktamanyadeva rūpāntaramabhidhāya na tāvanmātrameva kāvyopayogi,",
    "GK16kunvjivu:377": " kintu vaicitryāntaraviśiṣṭamityāha---",
    "GK16kunvjivu:378": " abhāvetāvalaṅkāryau tayoḥ punaralaṅkṛtiḥ /",
    "GK16kunvjivu:379": " vakroktireva vaidagdhyabhaṅgībhaṇitirucyate // Vjiv_1.10 //",
    "GK16kunvjivu:380": " ubhau dvāvapyetau śabdārthāvalaṅkāryāvalaṅkaraṇīyau kenāpi śobhātiśayakāriṇālaṅkaraṇena yojanīyau /",
    "GK16kunvjivu:381": " kiṃ tattayoralaṅkaraṇamityabhidhīyate---tayoḥ punaralaṅkṛtiḥ /",
    "GK16kunvjivu:382": " tayordvitvasaṃkhyāviśiṣṭayorapyalaṅkṛtiḥ punarekaiva,",
    "GK16kunvjivu:383": " yayā dvāvapyalaṅkriyate /",
    "GK16kunvjivu:384": " kāsau---vakroktireva /",
    "GK16kunvjivu:385": " vakroktiḥ prasiddhābhidhānavyatirekiṇī vicitraivābhidhā /",
    "GK16kunvjivu:386": " kīdṛśī---vaidagdhyabhaṅgībhaṇitiḥ /",
    "GK16kunvjivu:387": " vaidagdhyaṃ vidagdhabhāvaḥ kavikarmakauśalaṃ tasya bhaṅgī vicchittiḥ,",
    "GK16kunvjivu:388": " tayā bhaṇitiḥ vicitraivābhidhā vakroktirityucyate /",
    "GK16kunvjivu:389": " tadidamatra tātparyam---yat śabdārthau pṛthagavasthitau na81 kenāpi vyatiriktenālaṅkaraṇena yojyete,",
    "GK16kunvjivu:390": " kintu vakratāvaicitryayogitayābhidhānamātra82 mavānayoralaṅkāraḥ,",
    "GK16kunvjivu:391": " tasyaiva śobhātiśayakāritvāt /",
    "GK16kunvjivu:392": " etacca vakratāvyākhyānāvasara evodāhariṣyate /",
    "GK16kunvjivu:393": " nanu ca kimidaṃ prasiddhārthaviruddhaṃ pratijñāyate yadvakroktirevālaṅkāro nānyaḥ kaściditi,",
    "GK16kunvjivu:394": " yataścirantanairaparaṃ svabhāvoktilakṣaṇamalaṅkaraṇamāmnātaṃ taccātīvaramaṇīyamityasahamānastadeva nirākartumāha---",
    "GK16kunvjivu:395": " alaṅkārakṛtāṃ yeṣāṃ svabhāvoktiralaṅkṛtiḥ /",
    "GK16kunvjivu:396": " alaṅkāryatayā teṣāṃ kimanyadavatiṣṭhate // Vjiv_1.11 //",
    "GK16kunvjivu:397": " yeṣāmalaṅkārakṛtāmalaṅkārakārāṇāṃ svabhāvoktiralaṅkṛtiḥ,",
    "GK16kunvjivu:398": " yā svabhāvasya padārthadharmalakṣaṇasya parispandasya uktirabhidhā saivālaṅkṛtiralaṅkaraṇamiti pratibhāti,",
    "GK16kunvjivu:399": " te sukumāramānasatvād vivekakleśadveṣiṇaḥ /",
    "GK16kunvjivu:400": " yasmāt svabhāvoktiriti kor'thaḥ ?",
    "GK16kunvjivu:401": " svabhāva evocyamānaḥ sa eva yadyalaṅkārastatkimanyattadvyatiriktaṃ kāvyaśarīrakalpaṃ vastu vidyate yattoṣāmalaṅkāryatayā vibhūṣyatvenāvatiṣṭhate",
    "GK16kunvjivu:402": " na kiñcidityarthaḥ /",
    "GK16kunvjivu:403": " nanu ca pūrvamavasthāpitam---yadvākyasyaivāvibhāgasya sālaṅkārasya kāvyatvamiti (1 /",
    "GK16kunvjivu:404": " 6) tatkimarthametadabhidhīyate ?",
    "GK16kunvjivu:405": " satyam, kintu tatrāsatyabhūto 'pyapoddhārabuddhivihito vibhāgaḥ kartuṃ śakyate varṇapadanyāyena vākyapadanyāyena cetyuktameva /",
    "GK16kunvjivu:406": " etadeva prakārāntareṇa vikalpayitumāha---",
    "GK16kunvjivu:407": " svabhāvavyatirekeṇa vaktumeva na yujyate /",
    "GK16kunvjivu:408": " vastu tadrahitaṃ yasmānnirupākhyaṃ prasajyate // Vjiv_1.12 //",
    "GK16kunvjivu:409": " svabhāvavyatirekeṇa svaparispandaṃ vinā niḥsvabhāvaṃ vaktumabhidhātumeva na yujyate na śakyate /",
    "GK16kunvjivu:410": " vastu vācyalakṣaṇam /",
    "GK16kunvjivu:411": " kutaḥ---tadrahitaṃ tena svabhāvena rahitaṃ varjitaṃ yasmānnirupākhyaṃ prasajyate /",
    "GK16kunvjivu:412": " upākhyāyā niṣkrāntaṃ nirupākhyam /",
    "GK16kunvjivu:413": " upākhyā śabdaḥ,",
    "GK16kunvjivu:414": " tasyāgocarabhūtamabhidhānāyogyameva saṃpadyate /",
    "GK16kunvjivu:415": " yasmāt svabhāvaśabdasyedṛśī vyutpattiḥ---bhavato 'smādabhidhānapratyayāviti bhāvaḥ,",
    "GK16kunvjivu:416": " svasyātmano bhāvaḥ svabhāvaḥ /",
    "GK16kunvjivu:417": " tena sa eva yasya kasyacitpadārthasya prakhyopākhyāvatāranibandhanam,",
    "GK16kunvjivu:418": " tena varjitamasatkalpaṃ vastu śaśaviṣāṇaprāyaṃ śabdajñānāgocaratāṃ pratipadyate /",
    "GK16kunvjivu:419": " svabhāvayuktameva sarvathābhidheyapadavīmavataratīti śākaṭikavākyānāmapi sālaṅkāratā prāpnoti,",
    "GK16kunvjivu:420": " svabhāvoktiyuktatvena /",
    "GK16kunvjivu:421": " etadeva yuktyantareṇa vikalpayati---",
    "GK16kunvjivu:422": " śarīraṃ cedalaṅkāraḥ kimalaṅkurute 'param /",
    "GK16kunvjivu:423": " ātmaiva nātmanaḥ skandhaṃ kvacidapyadhirohati // Vjiv_1.13 //",
    "GK16kunvjivu:424": " yasya kasyacidvarṇyamānasya vastuno varṇanīyatvena svabhāva eva varṇyaśarīram /",
    "GK16kunvjivu:425": " sa eva cedalaṅkāro yadi vibhūṣaṇaṃ tatkimaparaṃ tadvyatiriktaṃ vidyate yadalaṅkurute vibhūṣayati /",
    "GK16kunvjivu:426": " svātmānamevālaṅkarotīti cettadayuktam anupapatteḥ /",
    "GK16kunvjivu:427": " yasmādātmaiva nātmanaḥ skandhaṃ kvacidapyadhirohati,",
    "GK16kunvjivu:428": " śarīrameva śarīrasya na kutracidapyasamadhirohatītyarthaḥ,",
    "GK16kunvjivu:429": " svatmani kriyāvirodhāt /",
    "GK16kunvjivu:430": " anyaccābhyupagamyāpi brūmaḥ---",
    "GK16kunvjivu:431": " bhūṣaṇatve svabhāvasya vihite bhūṣaṇāntare /",
    "GK16kunvjivu:432": " bhedāvabodhaḥ prakaṭastayoraprakaṭo 'thavā // Vjiv_1.14 //",
    "GK16kunvjivu:433": " spaṣṭe sarvatra saṃsṛṣṭiraspaṣṭe saṃkarastataḥ /",
    "GK16kunvjivu:434": " alaṅkārāntarāṇāṃ ca viṣayo nāvaśiṣyate // Vjiv_1.15 //",
    "GK16kunvjivu:435": " bhūṣaṇatve svabhāvasya alaṅkāratve parispandasya83 yadā bhūṣaṇāntaramalaṅkārāntaraṃ vidhīyate tadā vihite kṛte,",
    "GK16kunvjivu:436": " tasmin sati,",
    "GK16kunvjivu:437": " dvayī gatiḥ saṃbhavati /",
    "GK16kunvjivu:438": " kāsau---tayoḥ svabhāvoktyalaṅkārāntarayoḥ bhedāvabodho bhinnatvapratibhāsaḥ prakaṭaḥ suspaṣṭaḥ kadācidaprakaṭaścāparisphuṭo veti /",
    "GK16kunvjivu:439": " tadā spaṣṭe prakaṭe tasmin sarvatra sarvasmin kavivākye saṃsṛṣṭirevaikālaṅkṛtiḥ prāpnoti /",
    "GK16kunvjivu:440": " aspaṣṭe tasminnaprakaṭe sarvatraivaikaḥ saṃkaro 'laṅkāraḥ prāpnoti /",
    "GK16kunvjivu:441": " tataḥ ko doṣaḥ syādityāha---alaṅkārāntarāṇāṃ ca viṣayo nāvaśiṣyate /",
    "GK16kunvjivu:442": " anyeṣāmalaṅkārāṇāmupamādīnāṃ viṣayo gocaro na kaścidapyavaśiṣyate,",
    "GK16kunvjivu:443": " nirviṣayatvamevāyātītyarthaḥ /",
    "GK16kunvjivu:444": " tatasteṣāṃ lakṣaṇakaraṇavaiyarthyaprasaṅgaḥ /",
    "GK16kunvjivu:445": " yadi ca84 tāveva saṃsṛṣṭisaṃkarau teṣāṃ viṣayatvena kalpyete tadapi na kiñcit,",
    "GK16kunvjivu:446": " tairevālaṅkārakārai85 stasyārthasyānaṅgīkṛtatvāt /",
    "GK16kunvjivu:447": " ityanenākāśacarvaṇapratimenālamalīkanibandhanena /",
    "GK16kunvjivu:448": " prakṛtamanusarāmaḥ /",
    "GK16kunvjivu:449": " sarvathā yasya kasyacit padārthajātasya kavivyāpāriviṣayatvena varṇanāpadavīmavatarataḥ svabhāva eva sahṛdayāhlādakārī kāvyaśarīratvena varṇanīyatāṃ pratipadyate /",
    "GK16kunvjivu:450": " sa eva ca yathāyogaṃ śobhātiśayakāriṇā yena kenacidalaṅkāreṇa yojayitavyaḥ /",
    "GK16kunvjivu:451": " tadidamuktam---“arthaḥ sahṛdayāhlādakārisvaspandasundaraḥ' (1 /9) iti /",
    "GK16kunvjivu:452": " “ubhāvetāvalaṅkāryau' (1 /10) iti ca /",
    "GK16kunvjivu:453": " evaṃ śabdārthayoḥ paramārthamabhidhāya “śabdārthau' iti (1 /",
    "GK16kunvjivu:454": " 7) kāvyalakṣaṇavākye padamekaṃ vyākhyātam /",
    "GK16kunvjivu:455": " idānī “sahitau' iti (1 /",
    "GK16kunvjivu:456": " 7) vyākhyātuṃ sāhityametayoḥ paryālocyate---",
    "GK16kunvjivu:457": " śabdārthau sahitāveva pratītau sphurataḥ sadā /",
    "GK16kunvjivu:458": " sahitāviti tāveva simapūrvaṃ vidhīyate // Vjiv_1.16 //",
    "GK16kunvjivu:459": " śabdārthāvabhidhānābhidheyau sahitāvaviyuktāveva sadā sarvakālaṃ pratītau sphurataḥ jñāne pratibhāsete /",
    "GK16kunvjivu:460": " tatastāveva sahitāvaviyuktāviti punaḥ kimapūrvaṃ vidhīyate na kiñcidapūrvaṃ niṣpādyate,",
    "GK16kunvjivu:461": " siddhaṃ sādhyata ityarthaḥ /",
    "GK16kunvjivu:462": " tadevaṃ śabdārthayoḥ svabhāvasiddhaṃ sāhityaṃ kaḥ sacetāḥ punastadabhidhānena niṣprayojanamātmānamāyāsayati ?",
    "GK16kunvjivu:463": " satyametat,",
    "GK16kunvjivu:464": " kintu na vācyavācakalakṣaṇaśāśvatasaṃbandhanibandhanaṃ vastutaḥ sāhitāmityucyate /",
    "GK16kunvjivu:465": " yasmādetasmin sāhitayaśabdenābhidhīyamāne kaṣṭakalpanoparacitāni gāṅkuṭādivākyānyasaṃbaddhāni śākaṭikādivākyāni ca sarvāṇi sāhityaśabdenābhidhīyeran",
    "GK16kunvjivu:466": " tena padavākyapramāṇavyatiriktaṃ kimapi tattvāntaraṃ sāhityamiti vibhāgo 'pi na syāt /",
    "GK16kunvjivu:467": " nanu ca padādivyatiriktaṃ yatkimapi sāhityaṃ nāma tadapi suprasiddhameva,",
    "GK16kunvjivu:468": " punastadabhidhāne 'pi kathaṃ na paunaruktyaprasaṅgaḥ ?",
    "GK16kunvjivu:469": " ata evaitaducyate---yadidaṃ sāhityaṃ nāma tadetāvati niḥsīmani samayādhvani sāhityaśabdamātreṇaiva prasiddham /",
    "GK16kunvjivu:470": " na punaretasya kavikarmakauśalakāṣṭhādhirūḍharamaṇī yasyādyāpi kaścidapi vipaścidayamasya paramārtha iti manāṅmātramapi vicārapadavīmavatīrṇaḥ",
    "GK16kunvjivu:471": " tadadya sarasvatīhṛdayāravindamakarandabindusandohasundarāṇāṃ satkavivacasāmantarāmodamanoharatvena parisphuradetat sahṛdayaṣaṭcaraṇagocaratāṃ nīyate /",
    "GK16kunvjivu:472": " sāhityamanayoḥ śobhāśālitāṃ prati kāpyasau /",
    "GK16kunvjivu:473": " anyūnānatiriktatvamanohāriṇyavasthitiḥ // Vjiv_1.17 //",
    "GK16kunvjivu:474": " sahītayorbhāvaḥ sāhityam /",
    "GK16kunvjivu:475": " anayoḥ śabdārthayoryā kāpyalaukikī cetanacamatkārakāritāyāḥ kāraṇam avasthitirvicitraiva vinyāsabhaṅgī /",
    "GK16kunvjivu:476": " kīdṛśī---anyūnānatiriktatvamanohāriṇī,",
    "GK16kunvjivu:477": " parasparaspardhitvaramaṇīyā /",
    "GK16kunvjivu:478": " yasyāṃ dvayorekatarasyāpi nyūnatvaṃ nikarṣo na vidyate nāpyatiriktatvamutkarṣo vāstītyarthaḥ /",
    "GK16kunvjivu:479": " nanu ca tathāvidhaṃ sāmyaṃ dvayorupahatayorapi saṃbhavatītyāha---śobhāśālitāṃ prati /",
    "GK16kunvjivu:480": " śobhā saundaryamucyate /",
    "GK16kunvjivu:481": " tayā śālate ślāghate yaḥ sa śobhāśālī,",
    "GK16kunvjivu:482": " tasya bhāvaḥ śobhāśālitā,",
    "GK16kunvjivu:483": " tāṃ prati saundaryaślāghitāṃ pratītyaryaḥ /",
    "GK16kunvjivu:484": " saiva ca sahṛdayāhlādakāritā /",
    "GK16kunvjivu:485": " tasyāṃ spardhitvena yāsāvavasthitiḥ parasparasāmyasubhagamavasthānaṃ sā sāhityamucyate /",
    "GK16kunvjivu:486": " atra ca vācakasya vācakāntareṇa vācyasya vācyāntareṇa sāhityamabhipretam,",
    "GK16kunvjivu:487": " vākye kāvyalakṣaṇasya parisamāptatvāditi pratipāditameva ( 1 / 7) /",
    "GK16kunvjivu:488": " nanu ca vācakasya vācyāntareṇa vācyasya vācakāntareṇa kathaṃ na sāhityamiti cettanna,",
    "GK16kunvjivu:489": " kramavyutkrame prayojanābhāvādasamanvayācca /",
    "GK16kunvjivu:490": " tasmādetayoḥ śabdārthayoryathāsvaṃ yasyāṃ svasampatsāmagrīsamudayaḥ sahṛdayāhlādakārī parasparaspardhayā parisphurati,",
    "GK16kunvjivu:491": " sā kācideva vākyavinyāsasampatsāhityavyapadeśabhāg bhavati /",
    "GK16kunvjivu:492": " mārgānuguṇyasubhago mādhuryādiguṇodayaḥ /",
    "GK16kunvjivu:493": " alaṅkaraṇavinyāso vakratātiśayānvitaḥ // VjivC_1.34 //",
    "GK16kunvjivu:494": " vṛttyaucityamanohāri rasānāṃ paripoṣaṇam /",
    "GK16kunvjivu:495": " spardhayā vidyate yatra yathāsvamubhayorapi // VjivC_1.35 //",
    "GK16kunvjivu:496": " sā kāpyavasthitistadvidāhlādaikanibandhanam /",
    "GK16kunvjivu:497": " padādivākyaparispandasāraḥ sāhityamucyate // VjivC_1.36 //",
    "GK16kunvjivu:498": " eteṣāṃ ca padavākyapramāṇasāhityānāṃ caturṇāmapi prativākyamupayogaḥ /",
    "GK16kunvjivu:499": " tathā caitatpadamevaṃsvarūpaṃ gakāraukāravisarjanīyātmakametasya cārthasya pratipadikārthapañcakalakṣaṇasyākhyātapadārthaṣaṭkalakṣaṇasya",
    "GK16kunvjivu:500": " vā vācakamiti padasaṃskāralakṣaṇasya vyāpāraḥ /",
    "GK16kunvjivu:501": " padānāṃ ca parasparānvayalakṣaṇasaṃbandhanibandhanametadvākyārthatātparyam iti vākyavicāralakṣaṇasyopayogaḥ /",
    "GK16kunvjivu:502": " pramāṇena pratyakṣādinaitadupapannamiti yuktiyuktatvaṃ nāma pramāṇalakṣaṇasya prayojanam /",
    "GK16kunvjivu:503": " idameva parispandamāhātmyātsahṛdayahāritāṃ pratipannamiti sāhityasyopayujyamānatā /",
    "GK16kunvjivu:504": " eteṣāṃ yadyapi pratyekaṃ svaviṣaye prādhānyamanyeṣāṃ guṇībhāvastathāpi sakalavākya parispandajīvitāyamānasyāsya sāhityalakṣaṇasyaiva kavivyāpārasya vastutaḥ sarvā tiśāyitvam /",
    "GK16kunvjivu:505": " yasmādetadamukhyatayāpi yatra vākyasandarbhāntare svaparimalamātreṇaiva saṃskāramārabhave tasyaitadadhivāsanāśūnya tāmātreṇaiva rāmaṇīyakavirahaḥ paryavasyati /",
    "GK16kunvjivu:506": " tasmādupādeyatāyāḥ parihāṇirutpadyate /",
    "GK16kunvjivu:507": " tathā ca svapravṛttivaiyarthyaprasaṅgaḥ /",
    "GK16kunvjivu:508": " śāstrātiriktaprayojanatvaṃ śāstrābhidheyacaturvargādhikaphalatvaṃ cāsya pūrvameva pratipāditam (1 /3,5) /",
    "GK16kunvjivu:509": " aparyālecite 'pyarthe bandhasaundaryasampadā /",
    "GK16kunvjivu:510": " gītavaddhṛdayāhlādaṃ tadvidāṃ vidadhāti yat // VjivC_1.37 //",
    "GK16kunvjivu:511": " vācyāvabodhaniṣpattau padavākyārthajīvitam /",
    "GK16kunvjivu:512": " yatkimapyarpayatyantaḥ pānakāsvādavatsatām // VjivC_1.38 //",
    "GK16kunvjivu:513": " śarīraṃ jīviteneva sphuriteneva jīvitam /",
    "GK16kunvjivu:514": " vinā nirjovatāṃ yena yāti kāvyaṃ vipaścitām // VjivC_1.39 //",
    "GK16kunvjivu:515": " yasmātkimapi saubhāgyaṃ tadvidāmeva socaram /",
    "GK16kunvjivu:516": " sarasvatīsamabhyeti taditānī vicāryate // VjivC_1.40 //",
    "GK16kunvjivu:517": " ityantaraślokāḥ /",
    "GK16kunvjivu:518": " evaṃ sahitāviti vyākhyāya kavivyāpāravakratvaṃ vyācaṣṭe",
    "GK16kunvjivu:519": " kavivyāpāravakratvaprakārāḥ saṃbhavanti ṣaṭ /",
    "GK16kunvjivu:520": " pratyekaṃ bahavo bhedāsteṣāṃ vicchittiśobhinaḥ // Vjiv_1.18 //",
    "GK16kunvjivu:521": " kavīnāṃ vyāpāraḥ kavivyāpāraḥ kāvyakriyālakṣaṇastasya vakratvaṃ vakrabhāvaḥ prasiddhaprasthānavyatireki vaicitryaṃ tasya prakārāḥ prabhedāḥ ṣaṭ saṃbhavanti /",
    "GK16kunvjivu:522": " mukhyatayā tāvanta eva santītyarthaḥ /",
    "GK16kunvjivu:523": " teṣāṃ pratyekaṃ prakārāḥ bahavo bhedaviśeṣāḥ /",
    "GK16kunvjivu:524": " kīdṛśāḥ---vicchittiśobhinaḥ vaicitryabhaṅgībhrājiṣṇavaḥ /",
    "GK16kunvjivu:525": " saṃbhavantīti saṃbandhaḥ /",
    "GK16kunvjivu:526": " tadeva darśayati--",
    "GK16kunvjivu:527": " varṇavinyāsakratvaṃ padapūrvārdhavakratā /",
    "GK16kunvjivu:528": " vakratāyāḥ paro 'pyasti prakāraḥ pratyayāśrayaḥ // Vjiv_1.19 //",
    "GK16kunvjivu:529": " varṇānāṃ vinyāso varṇavinyasāḥ lakṣarāṇāṃ viśiṣṭanyasanaṃ tasya vakratvaṃ vakrabhāvaḥ",
    "GK16kunvjivu:530": " prasiddhaprasthānavyatirekiṇā vaicitryeṇopanibandhaḥ saṃniveśaviśeṣavihitastadvidāhlādakārī śabdaśobhātiśayaḥ /",
    "GK16kunvjivu:531": " yathā prathamamaruṇacchāyastāvattataḥ kanakaprabha- stadanu virahottāmyattanvīkapolataladyutiḥ /",
    "GK16kunvjivu:532": " prasarati tato dhvāntadhvaṃsakṣamaḥ kṣaṇadāmukhe sarasabisinīkandacchavirmṛgalāñchanaḥ // VjivC_1.41 //",
    "GK16kunvjivu:533": " atra varṇavinyāsavakratāmātravihitaḥ śabdaśobhātiśayaḥ sutarāṃ samunmīlitaḥ /",
    "GK16kunvjivu:534": " etadeva varṇavinyāsavakratvaṃ cirantaneṣvanuprāsa iti prasiddham /",
    "GK16kunvjivu:535": " asya ca prabhedasvarūpanirūpaṇaṃ svalakṣaṇā vasare kariṣyate (2 /1) /",
    "GK16kunvjivu:536": " padapūrvārdhavakratā---padasya subantasya tiṅantasya vā yatpūrvārdhaṃ prātipadikalakṣaṇaṃ dhātulakṣaṇaṃ vā tasya vakratā vakrabhāvo vinyāsavaicitryam",
    "GK16kunvjivu:537": " tatra ca bahavaḥ prakārāḥ saṃbhavanti /",
    "GK16kunvjivu:538": " yatra rūḍhiśabdasyaiva prastāvasamucitatvena vācyaprasiddhadharmāntarādhyāropagarbhatvena nibandhaḥ sa padapūrvārdhavakratāyāḥ prathamaḥ prakāraḥ",
    "GK16kunvjivu:539": " yathā rāmo 'smi sarvaṃ sahe // VjivC_1.42 //",
    "GK16kunvjivu:540": " dvitīyaḥ---yatra saṃjñāśabdasya vācyaprasiddhasya dharmasya lokottarātiśayādhyāropaṃ garbhokṛtyopanibandhaḥ /",
    "GK16kunvjivu:541": " yathā rāmo 'sau bhuvaneṣu vikramaguṇaiḥ prāptaḥ prasiddhiṃ parā- masmadbhāgyaviparyayādyadi paraṃ devo na jānāti tam /",
    "GK16kunvjivu:542": " vandīvaiṣa yaśāṃsi gāyati marudyasyaikabāṇāhati- śreṇībhūtaviśālatālavivarodgīrṇaiḥ svaraiḥ saptabhiḥ // VjivC_1.43 //",
    "GK16kunvjivu:543": " atra rāma-śabdo lokottaraśauryādidharmātiśayādhyāropaparatvenopātto vakratāṃ prathayati /",
    "GK16kunvjivu:544": " paryāyavakratvaṃ nāma prakārāntaraṃ padapūrvārdhavakratāyāḥ---yatrānekaśabdābhidheyatve vastunaḥ kimapi paryāyapadaṃ prastutānuguṇatvena prayujyate",
    "GK16kunvjivu:545": " tathā---",
    "GK16kunvjivu:546": " vāmaṃ kajjalavadvilocanamuro rohadvisāristanaṃ madhyaṃ kṣāmamakāṇḍa eva vipulābhogā nitambasthalī /",
    "GK16kunvjivu:547": " sadyaḥ prodgatavismayairiti gaṇairālokyamānaṃ muhuḥ pāyādvaḥ prathamaṃ vapuḥ smararipormiśrībhavatkāntayā // VjivC_1.44 //",
    "GK16kunvjivu:548": " atra “smararipoḥ' iti paryāyaḥ kāmapi vakratāmunmīlayati /",
    "GK16kunvjivu:549": " yasmātkāmaśatroḥ kāntayā saha miśrībhāvaḥ śarīrasya na kathañcidapi saṃbhāvyata iti gaṇānāṃ sadyaḥ prodgatavismayatvamupapannam /",
    "GK16kunvjivu:550": " so 'pi punaḥ punaḥ pariśīlanenāścaryakārīti “prathama'--śabdasya jīvitam /",
    "GK16kunvjivu:551": " etacca paryāyavakratvaṃ vācyāṃsabhavidharmāntaragarbhokareṇāpi paridṛśyate /",
    "GK16kunvjivu:552": " yathā",
    "GK16kunvjivu:553": " aṅgarāja senāpate rājavallabha rakṣainaṃ bhīmādduḥśāsanam iti // VjivC_1.45 //",
    "GK16kunvjivu:554": " atra trayāṇāmapi paryāyāṇāmasaṃbhāvyamānatatparitrāṇapātratvalakṣaṇamakiñcitkaratvaṃ garbhokṛtyopahasyate---rakṣainamiti /",
    "GK16kunvjivu:555": " padapūrvārdhavakratāyā upacāravakratvaṃ nāma prakārāntaraṃ vidyate---yatrāmūrtasya vastuno mūrtadravyābhidhāyinā śabdenābhidhānamupacārāt /",
    "GK16kunvjivu:556": " yathā---niṣkāraṇaṃ nikārakaṇikāpi manasvināṃ mānasamāyāsayati /",
    "GK16kunvjivu:557": " yathā---hastāvaceyaṃ yaśaḥ iti /",
    "GK16kunvjivu:558": " “kaṇikā'---śabdo mūrtavastustokārthābhidhāyī stokatvasāmānyopacārādamūrtasyāpi nikārasya stokābhidhānaparatvena prayuktastadvidāhlādakāritvādvakratāṃ puṣṇāti /",
    "GK16kunvjivu:559": " “hastāvaceyam' iti mūrtapuṣpādivastusabhavisaṃhatatvasāmānyopacārādamūrtasyāpi yaśaso hastāvaceyamityabhidhānaṃ vakratvamāvahati /",
    "GK16kunvjivu:560": " dravarūpasya vastuno vācakaśabdastaraṅgitatvādidharmanibandhanaḥ kimapi sādṛśyamātramavalambya saṃhatasyāpi vācakatvena prayujyamānaḥ kavipravāhe prasiddhaḥ /",
    "GK16kunvjivu:561": " yathā",
    "GK16kunvjivu:562": " śvāsotkampataraṅgiṇi stanataṭe iti // VjivC_1. 46 //",
    "GK16kunvjivu:563": " kvacidamūrtasyāpi dravarūpārthābhidhāyī vācakatvena prayujyate /",
    "GK16kunvjivu:564": " yathā",
    "GK16kunvjivu:565": " ekāṃ kāmapi kālavipruṣamamī śauryoṣmakaṇḍūvyaya- vyagrāḥ syuściravismṛtāmaracamūḍimbāhavā bāhavaḥ // VjivC_1.47 //",
    "GK16kunvjivu:566": " etayostaraṅgiṇīti vipruṣamiti ca kāmapi vakratāmāvahataḥ /",
    "GK16kunvjivu:567": " viśeṣaṇavakratvaṃ nāma padapūrvārdhavakratāyāḥ prakāro saṃbhavati---yatra viśeṣaṇamāhātmyādeva tadvidāhlādakāritvalakṣaṇaṃ vakratvamabhivyajyate",
    "GK16kunvjivu:568": " yathā---",
    "GK16kunvjivu:569": " dāho 'mbhaḥ prasṛtiṃpacaḥ pracayavān bāṣpaḥ praṇālocitaḥ śvāsāḥ preṅkhitadīpradīpalatikāḥ pāṇḍimni magnaṃ vapuḥ /",
    "GK16kunvjivu:570": " kiñcānyatkathayāmi rātrimakhilāṃ tvadvartma vātāyane hastacchattravirudvacandramahasastasyāḥ sthitirvartate // VjivC_1.48 //",
    "GK16kunvjivu:571": " atra dāho bāṣpaḥ śvāsā vapuriti na kiñcidvaicitryamunmīlitam /",
    "GK16kunvjivu:572": " pratyekaṃ ca viśeṣaṇamāhātmyāt kācideva vakratāpratītiḥ /",
    "GK16kunvjivu:573": " yathā ca",
    "GK16kunvjivu:574": " vrīḍāyogānnatavadanayā saṃnidhāne gurūṇāṃ baddhotkampastanakalaśayā manyumanatarniyamya /",
    "GK16kunvjivu:575": " tiṣṭhetyuktaṃ kimiva na tayā yatsamutsṛjya bāṣpaṃ mayyāsaktaścakitahariṇīhārinetratribhāgaḥ // VjivC_1. 49 //",
    "GK16kunvjivu:576": " atra cakitahariṇīhārīti kriyāviśeṣaṇaṃ netratribhāgāsaṅgasya gurusaṃnidhānavihitāpragalbhatvaramaṇīyasya kāmapi kāma nīyatāmāvahati cakitahariṇīhārivilokana sāmyena /",
    "GK16kunvjivu:577": " ayamaparaḥ padapūrvārdhavakratāyāḥ prakāro yadidaṃ saṃvṛtivakratvaṃ nāma---yatra",
    "GK16kunvjivu:578": " padārthasvarūpaṃ prastāvānuguṇyena kenāpi nikarṣeṇotkarṣeṇa vā yuktaṃ vyaktatayā",
    "GK16kunvjivu:579": " sākṣādabhidhātumaśakyaṃ saṃvṛtisāmarthyopayoginā śabdenābhidhīyate /",
    "GK16kunvjivu:580": " yathā",
    "GK16kunvjivu:581": " so 'yaṃ dambhadhṛtavrataḥ priyatame kartuṃ kimapyudyataḥ // VjivC_1.50 //",
    "GK16kunvjivu:582": " atra vatsarāje vāsavadattāvipattividhurahṛdayastatprāpnipralobhanavaśena padmāvatīṃ",
    "GK16kunvjivu:583": " pariṇetumīhamānastadevākaraṇīyamityavagacchan tasya vastuno mahāpatākasyevākīrtanīyatāṃ",
    "GK16kunvjivu:584": " khyāpayati kimapītyanena saṃvaraṇasamarthena sarvanāmapadena /",
    "GK16kunvjivu:585": " yathā ca",
    "GK16kunvjivu:586": " nidrānimīlatadṛśo madamantharāyā nāpyarthavanti na ca yāni nirthakāni /",
    "GK16kunvjivu:587": " adyāpi me varatanormadhurāṇi tasyā- stānyakṣarāṇi hṛdaye kimapi dhvananti // VjivC_1.51 //",
    "GK16kunvjivu:588": " atra kimapīti tadākarṇanavihitāyāścittacamatkṛteranubhavaikagocaratvalakṣaṇamavyapadeśyatvaṃ pratipādyate /",
    "GK16kunvjivu:589": " tānīti tathāvidhānubhavaviśiṣṭatayā smaryamāṇāni /",
    "GK16kunvjivu:590": " nāpyarthavantīti svasaṃvedyatvena vyapadeśāviṣayatvaṃ prakāśyate /",
    "GK16kunvjivu:591": " teṣāṃ ca na ca yāni nirarthakānītyalaukikacamatkārakāritvādapārthakatvaṃ nivāryate /",
    "GK16kunvjivu:592": " triṣvapyeteṣu viśeṣaṇavakratvaṃ pratīyate /",
    "GK16kunvjivu:593": " idamaparaṃ padapūrvārdhavakratāyāḥ prakārāntaraṃ saṃbhavati vṛttivaicitryavakratvaṃ nāma---yatra samāsādivṛttīnāṃ kāsāṃcid vicitrāṇāmeva kavibhiḥ parigrahaḥ kriyate /",
    "GK16kunvjivu:594": " yathā",
    "GK16kunvjivu:595": " madhye 'ṅkuraṃ pallavāḥ // VjivC_1.52 //",
    "GK16kunvjivu:596": " yathā ca",
    "GK16kunvjivu:597": " pāṇḍimni magnaṃ vapuḥ // VjivC_1.53 //",
    "GK16kunvjivu:598": " yathā vā sudhāvisaraniṣyandasamullāsavidhāyini /",
    "GK16kunvjivu:599": " himadhāmani khaṇḍe 'pi na jano nonmanāyate // VjivC_1.54 //",
    "GK16kunvjivu:600": " aparaṃ liṅgavaicitryavakratvaṃ nāma padapūrvārdhavakratāyāḥ prakārāntaraṃ dṛśyate---yatra bhinnaliṅgānāmapi śabdānāṃ vaicitryāya sāmānādhikaraṇyopanibandhaḥ",
    "GK16kunvjivu:601": " yathā",
    "GK16kunvjivu:602": " itthaṃ jaḍe jagati ko nu bṛhatpramāṇakarṇaḥ karī nanu bhaved dhvanitasya pātram // VjivC_1.55 //",
    "GK16kunvjivu:603": " yathā ca",
    "GK16kunvjivu:604": " maithilī tasya dārāḥ // VjivC_1.56 // iti",
    "GK16kunvjivu:605": " anyadapi liṅgavaicitryavakratvam---yatrānekaliṅgasaṃbhave 'pi saukumāryāt kavibhiḥ strīliṅgameva prayujyate,",
    "GK16kunvjivu:606": " “nāmaiva strīti peśalam' (2 /",
    "GK16kunvjivu:607": " 22) iti kṛtvā /",
    "GK16kunvjivu:608": " yathā",
    "GK16kunvjivu:609": " etāṃ paśya purastaṭīm iti // VjivC_1.57 //",
    "GK16kunvjivu:610": " padapūrvārdhasya dhātauḥ kriyāvaicitryavakratvaṃ nāma vakratā prakārāntaraṃ vidyate---yatra",
    "GK16kunvjivu:611": " kriyāvaicitryapratipādanaparatvena vaidagdhyabhaṅgībhaṇitiramaṇīyān prayogān nibadhnanti kavayaḥ /",
    "GK16kunvjivu:612": " tatra kriyāvaicitryaṃ bahuvidhaṃ vicchattivitatavyavahāraṃ dṛśyate /",
    "GK16kunvjivu:613": " yathā",
    "GK16kunvjivu:614": " raikelihiaṇiaṃsaṇakarakisalaaruddhaṇaaṇajualasya /",
    "GK16kunvjivu:615": " ruddassa taiaṇaaṇaṃ pavvaiparicumbiaṃ jaai // VjivC_1.58 //",
    "GK16kunvjivu:616": " ratikelihṛtanivasanakarikisalayaruddhanayanayugalasya /",
    "GK16kunvjivu:617": " rudrasya tṛtīyanayanaṃ pārvatīparicumbitaṃ jayati //",
    "GK16kunvjivu:618": " iti chāyā //",
    "GK16kunvjivu:619": " atra samāne 'pi hi sthaganaprayojane sādhye sāmānye ca locanatve,",
    "GK16kunvjivu:620": " devyāḥ paricumbanena yasya nirodhaḥ saṃpādyate tadbhagavatastṛtīyanayanaṃ jayati sarvotkarṣeṇa vartata iti vākyārthaḥ /",
    "GK16kunvjivu:621": " atra jayatīti kriyāpadasya kimapi sahṛdayahṛdayasaṃvedyaṃ vaicitryaṃ parisphuradeva lakṣyate /",
    "GK16kunvjivu:622": " yathā ca",
    "GK16kunvjivu:623": " svecchākesariṇaḥ svacchasvacchāyāyāsitendavaḥ /",
    "GK16kunvjivu:624": " trāyantāṃ vo madhuripoḥ prapannārticchido nakhāḥ // VjivC_1.59 //",
    "GK16kunvjivu:625": " atra nakhānāṃ sakalalokaprasiddhacchedanavyāpāravyatireki kimapyapūrvameva prapannārticchedanalakṣaṇaṃ kriyāvaicitryamupanibaddham /",
    "GK16kunvjivu:626": " yathā ca",
    "GK16kunvjivu:627": " sa dahatu duritaṃ śāmbhavo vaḥ śarāgniḥ // VjivC_1.60 //",
    "GK16kunvjivu:628": " atra ca pūrvavadeva kriyāvaicitryapratītiḥ /",
    "GK16kunvjivu:629": " yathā ca",
    "GK16kunvjivu:630": " kaṇṇuppaladalamilialoaṇehiṃ helālolaṇamāṇiaṇaaṇehiṃ /",
    "GK16kunvjivu:631": " līlai līlāvarihi ṇiruddhāo siḍhiliacāo jaai maaraddhao // VjivC_1.61 //",
    "GK16kunvjivu:632": " karṇotpaladalamilitalocanairhelālolanamānitanayanābhiḥ /",
    "GK16kunvjivu:633": " līlayā līlāvatībhirniruddhaḥ śithilīkṛtacāpo jayati makaradhvajaḥ //",
    "GK16kunvjivu:634": " atra locanairlolayā līlāvatībhirniruddhaḥ svavyāpāraparāṅmukhīkṛtaḥ san śithilīkṛtacāpaḥ kandarpo jayati sarvotkarṣeṇa vartata iti kimucyate,",
    "GK16kunvjivu:635": " yatastāstathāvidhavijayāvāptau satyāṃ jayantīti vaktavyam /",
    "GK16kunvjivu:636": " tadayamatrābhiprāyaḥ---yadelallo canavilāsānāmevaṃvidhaṃ jaitratāprauḍhibhāvaṃ paryālocya cetanatvena sa svacāpādhiropa ṇāyāsamupasaṃhṛtavān",
    "GK16kunvjivu:637": " yatastenaiva tribhuvanavijayāvāptiḥ parisamāpyate /",
    "GK16kunvjivu:638": " mameti manyamānasya tasya sahāyatvotkarṣātiśayo jayatīti kriyāpadena kartṛtāyāḥ kāraṇatvena kaveścetasi parisphuritaḥ /",
    "GK16kunvjivu:639": " tena kimapi kriyāvaicitryamatra tadvidāhlādakāri pratīyate /",
    "GK16kunvjivu:640": " yathā ca",
    "GK16kunvjivu:641": " tānyakṣarāṇi hṛdaye kimapi dhvananti // VjivC_1.62 //",
    "GK16kunvjivu:642": " atra jalpanti vadantītyādi na prayuktam,",
    "GK16kunvjivu:643": " yasmāttāni kayāpi vicchittyā kimapyanākhyeyaṃ samarpayantīti kaverabhipretam /",
    "GK16kunvjivu:644": " vakratāyāḥ paro 'pyasti prakāraḥ pratyayāśrayaḥ iti /",
    "GK16kunvjivu:645": " vakrabhāvasyānyo 'pi prabhedo vidyate /",
    "GK16kunvjivu:646": " kīdṛśaḥ---pratyayāśrayaḥ /",
    "GK16kunvjivu:647": " pratyayaḥ suptiṅ ca yasyāśrayaḥ sthānaṃ sa tathoktaḥ /",
    "GK16kunvjivu:648": " tasyāpi bahavaḥ prakārāḥ saṃbhavanti---saṃkhyāvaicitryavihitaḥ,",
    "GK16kunvjivu:649": " kārakavaicitryavihitaḥ,",
    "GK16kunvjivu:650": " puruṣavaicirtyavihitaśca /",
    "GK16kunvjivu:651": " tatra saṃkhyāvaicitryavihitaḥ---yasmin vacanavaicitryaṃ kāvyaśobhopanibandhanāya nibadhnanti /",
    "GK16kunvjivu:652": " yathā vā",
    "GK16kunvjivu:653": " maithilī tasya dārāḥ // VjivC_1.63 // iti",
    "GK16kunvjivu:654": " yathā vā phullendīvarakānanāni nayane pāṇī sarojākarāḥ // VjivC_1.64 //",
    "GK16kunvjivu:655": " atra dvivacanabahuvacanayoḥ sāmānādhikaraṇyamatīva camatkārakāri /",
    "GK16kunvjivu:656": " kārakavaicitryavihitaḥ---yatrācetanasyāpi padārthasya cetanatvādhyāropeṇa cetanasyaiva kriyāsamāveśalakṣaṇaṃ rasādiparipoṣaṇārthaṃ kartṛtvādikārakatvaṃ nibadhyate /",
    "GK16kunvjivu:657": " yathā",
    "GK16kunvjivu:658": " stanadvandvaṃ mandaṃ snapayati balādvāṣpanivaho haṭhādantaḥ kaṇṭhaṃ luṭhati sarasaḥ pañcamaravaḥ /",
    "GK16kunvjivu:659": " śarajjyotsnāpāṇḍuḥ patati ca kapolaḥ karatale na jānīmastasyā ka iva hi vikāravyatikaraḥ // VjivC_1.65 //",
    "GK16kunvjivu:660": " tra5 //",
    "GK16kunvjivu:661": " atra bāṣpanivahādīnāmacetavānāmapi cetanatvādhyāropeṇa kavinā kartṛtvamupanibaddham---yattasyā vivaśāyāḥ satyāsteṣāmevaṃvidho vyavahāraḥ,",
    "GK16kunvjivu:662": " sā punaḥ svayaṃ na kiñcidapyācarituṃ samarthetyabhiprāyaḥ /",
    "GK16kunvjivu:663": " anyacca kapolādīnāṃ tadavayavānāmetadavasthatvaṃ pratyakṣatayāsmadādigocaratāmāpadyate,",
    "GK16kunvjivu:664": " tasyāḥ punaryo 'sāvantarvikāravyatikarastaṃ tadanubhavaikaviṣayatvādvayaṃ na janīmaḥ /",
    "GK16kunvjivu:665": " yathā ca",
    "GK16kunvjivu:666": " cāpācāryastripuravijayī kārtikeyo vijeyaḥ bāṇavyastaḥ sadanamudadhirbhūriyaṃ hantakāraḥ /",
    "GK16kunvjivu:667": " astyevaitat kimu kṛtavatā reṇukākaṇṭhabādhāṃ baddhaspardhastava paraśunā lajjate candrahāsaḥ // VjivC_1.66 //",
    "GK16kunvjivu:668": " atra candrahāso lajjata iti pūrvavat kārakavaicitryapratītiḥ /",
    "GK16kunvjivu:669": " puruṣavaicitryavihitaṃ vakratvaṃ vidyate---yatra pratyaktāparabhāvaviparyāsaṃ prayuñjate kavayaḥ,",
    "GK16kunvjivu:670": " kāvyavaicitryārthaṃ yuṣmadyasmadi vā prayoktavye prātipadikamātraṃ nibadhnanti /",
    "GK16kunvjivu:671": " yathā",
    "GK16kunvjivu:672": " asmadbhāgayaviparyayādyadi paraṃ devo na jānāti tam // VjivC_1.67 //",
    "GK16kunvjivu:673": " atra tvaṃ na jānāsīti vaktavye vaicitryāya devo na jānātītyuktam /",
    "GK16kunvjivu:674": " evaṃ yuṣmadādivaparyāsaḥ kriyāpadaṃ vinā prātipadikamātre 'pi dṛśyate /",
    "GK16kunvjivu:675": " yathā",
    "GK16kunvjivu:676": " ayaṃ janaḥ praṣṭumanāstapodhane na cedrahasyaṃ prativaktumarhasi // VjivC_1.68 //",
    "GK16kunvjivu:677": " atrāhaṃ praṣṭukāma iti vaktavye tāṭasthyapratītyarthamayaṃ jana ityuktam /",
    "GK16kunvjivu:678": " yathā vā /",
    "GK16kunvjivu:679": " so 'ya dambhadhṛvrataḥ iti // VjivC_1.69 //",
    "GK16kunvjivu:680": " atra so 'hamiti vaktavye pūrvavad “ayam' iti vaicitryapratītiḥ /",
    "GK16kunvjivu:681": " ete ca mukhyatayā vakratāprakārāḥ katicinnadarśanārthaṃ pradarśitāḥ /",
    "GK16kunvjivu:682": " śiṣṭāśca sahastraśaḥ saṃbhavantīti mahākavipravāhe sahṛdayaiḥ svayamevotprekṣaṇīyāḥ /",
    "GK16kunvjivu:683": " evaṃ vākyāvayavānāṃ padānāṃ pratyekaṃ varṇādyavayavadvāreṇa yathāsaṃbhava vakrabhāvaṃ vyākhyāyedānīṃ padasamūhabhūtasya vākyasya vakratā vyākhyāyate---",
    "GK16kunvjivu:684": " vākyasya vakrabhāvo 'nyo bhidyate yaḥ sahastradhā /",
    "GK16kunvjivu:685": " yatrālaṅkāravargo 'sau sarvo 'pyantarbhaviṣyati // Vjiv_1.20 //",
    "GK16kunvjivu:686": " vākyasya vakrabhāvo 'nyaḥ /",
    "GK16kunvjivu:687": " vākyasya padasamūhabhūtasya /",
    "GK16kunvjivu:688": " ākhyātaṃ sāvyayakārakaviśeṣaṇaṃ vākyamiti yasya pratītistasya ślokādervakrabhāvo",
    "GK16kunvjivu:689": " bhaṅgībhaṇitivaicitryam anyaḥ pūrvoktavakratāvyatirekī samudāyavaicitryanibandhanaḥ ko 'pi saṃbhavati /",
    "GK16kunvjivu:690": " yathā",
    "GK16kunvjivu:691": " upasthitāṃ pūrvamapāsya lakṣmīṃ vanaṃ mayā sārdhamasi prapannaḥ /",
    "GK16kunvjivu:692": " tvamāśrayaṃ prāpya tayā nu kopā- tsoḍhāsmi na tvadbhavane vasantī // VjivC_1.70 //",
    "GK16kunvjivu:693": " etatsītayā tathāvidhakaruṇākrāntāntaḥ karaṇayā vallabhaṃ prati saṃdiśyate ---yadupasthitāṃ",
    "GK16kunvjivu:694": " sevāsamāpannāṃ lakṣmīmapāsya śriyaṃ parityajya pūrvaṃ yastvaṃ mayā sārdhaṃ prapanno",
    "GK16kunvjivu:695": " vipinaṃ prāptastasya tava svapne 'pyetanna sabhāvyate /",
    "GK16kunvjivu:696": " tayā punastasmādeva kopāt strīsvabhāvasamucitasapatnīvidveṣāttvadgṛhe vasantī na soḍhāsmi /",
    "GK16kunvjivu:697": " tadidamuktaṃ bhavati--- yattasmin vidhuradaśāvisaṃṣṭhule 'pi samaye tathāvidhaprasādāspadatā /",
    "GK16kunvjivu:698": " madhyāropya yadidānīṃ sāmrājye niṣkāraṇaparityāgatiraskārapātratā /",
    "GK16kunvjivu:699": " nītāsmītyetaducitamanucitaṃ vā viditavyavahāraparaṃpareṇa bhavatasvayameva vicāryatāmiti /",
    "GK16kunvjivu:700": " sa ca vakrabhāvastathāvidho yaḥ sahastradhā bhidyate bahuprakāraṃ bhedamāsādayati /",
    "GK16kunvjivu:701": " sahastra-śabdo 'tra saṃkhyābhūyastvamātravācī,",
    "GK16kunvjivu:702": " na niyatārthavṛttiḥ,",
    "GK16kunvjivu:703": " yathā---sahastramavadhyamiti /",
    "GK16kunvjivu:704": " yasmāt kavipratibhānāmānantyānniyatatvaṃ na saṃbhavati /",
    "GK16kunvjivu:705": " yo 'sau vākyasya vakrabhāvo bahuprakāraḥ,",
    "GK16kunvjivu:706": " na jānīmaḥ kīdṛśa ityāha---yatrālaṅkāravargo 'sau sarvo 'pyantarbhaviṣyati /",
    "GK16kunvjivu:707": " yatra yasminnasāvalaṅkāravargaḥ kavipravāhaprasiddhapratītirupamādiralaṅkaraṇakalāpaḥ sarvaḥ sakalo 'pyantarbhaviṣyati antarbhāvaṃ gamiṣyati pṛthakatvena nāvasthāpyate /",
    "GK16kunvjivu:708": " tatprakārabhedatvenaiva vyapadeśamāsādayiṣyatītyarthaḥ /",
    "GK16kunvjivu:709": " sa cālaṅkāravargaḥ svalakṣaṇāvasare pratipadamudāhariṣyate //",
    "GK16kunvjivu:710": " evaṃ vākyavakratāṃ vyākhyāya vākyasamūharūpasya prakaraṇasya tatsamudāyātmakasya ca prabandhasya vakratā vyākhyāyate---",
    "GK16kunvjivu:711": " vakrabhāvaḥ prakaraṇe prabandhe 'pyasti yādṛśaḥ /",
    "GK16kunvjivu:712": " ucyate sahajāhāryasaukumāryamanohara) // Vjiv_1.21 //",
    "GK16kunvjivu:713": " vakrabhāvo vinyāsavaicitryaṃ prabandhaikadeśabhūte prakaraṇe yādṛśo 'sti yādṛg vidyate prabandhe vā nāṭakādau so 'pyucyate kathyate /",
    "GK16kunvjivu:714": " kīdṛśaḥ---sahajāhāryasaukumāryamanoharaḥ /",
    "GK16kunvjivu:715": " sahajaṃsvābhāvikamāhāryaṃ vyutpattyupārjitaṃ yatsaukumāryaṃ rāmaṇīyakaṃ tena manoharo hṛdayahārī yaḥ sa tathoktaḥ /",
    "GK16kunvjivu:716": " tatra prakaraṇe vakrabhāvo yathā---rāmāyaṇe mārīcamāyāmayamāṇikyamṛgānusāriṇo rāmasya",
    "GK16kunvjivu:717": " karuṇākrandākarṇanakātarantaḥ- karaṇayā janakarājaputryā vtatprāṇaparitrāṇāya svajīvitaparirakṣānirapekṣayā",
    "GK16kunvjivu:718": " lakṣmaṇo nirbhartsya preṣitaḥ /",
    "GK16kunvjivu:719": " tadetadatyantamanaucityayuktam,",
    "GK16kunvjivu:720": " yasmādanucarasaṃnidhāne pradhānasya tathāvidhavyāpārakaraṇamasaṃbhāvanīyam /",
    "GK16kunvjivu:721": " tasya ca sarvātiśāyicarita yuktatvena varṇyamānasya tena kanīyasā prāṇakaritrāṇasaṃbhāvanetyedatyantamasamīcīnamiti",
    "GK16kunvjivu:722": " paryālocya udāttarāghave kavinā vaidagdhyavaśena mārīcamṛgamāraṇāya prayātasya paritrāṇārthaṃ",
    "GK16kunvjivu:723": " lakṣmaṇasya sītayā kātaratvenarāmaḥ preritaḥ ityupanibaddham /",
    "GK16kunvjivu:724": " atra ca tadvidāhlādakāritvameva vakratvam /",
    "GK16kunvjivu:725": " yathā vā kirātārjunīye kirātapuruṣoktiṣu vācyatvena svamārgaṇamārgaṇamātramevopakrāntam /",
    "GK16kunvjivu:726": " vastutaḥ punararjunena saha tātparyārthaparyālocanayā vigraho vākyārthatāmupanītaḥ /",
    "GK16kunvjivu:727": " tathā ca tatraivocyate---",
    "GK16kunvjivu:728": " prayujya sāmācaritaṃ vilobhanaṃ bhayaṃ vibhedāya dhiyaḥ pradarśitam /",
    "GK16kunvjivu:729": " tathābhiyuktaṃ ca śilīmukhārthinā yathetarannyāyyamivāvabhāsate // VjivC_1.71 //",
    "GK16kunvjivu:730": " prabandhe vakrabhāvo yathā---kutracinmahākaviviracite rāmakathopanibandhe nāṭakādau",
    "GK16kunvjivu:731": " pañcavidhavakratāsāmagrīsamudayasundaraṃ sahṛdayahṛdayahāri mahāpuruṣavarṇanamupakrame pratibhāsate /",
    "GK16kunvjivu:732": " paramārthatastu vidhiniṣedhātmakadharmopadeśaḥ paryavasyati,",
    "GK16kunvjivu:733": " rāmavadvartivyaṃ na rāvaṇavaditi /",
    "GK16kunvjivu:734": " yathā ca tāpasavatsarāje kusumasukumāracetasaḥ sarasavinodaikarasikasya nāyakasya caritavarṇanamupakrāntam /",
    "GK16kunvjivu:735": " vastutastu vyasanārṇave nimajjannijo rājā tathāvidhanayavyavahāranipuṇairamātyaistaistairupāyairuttāraṇīya ityupadiṣṭam /",
    "GK16kunvjivu:736": " etacca svalakṣaṇavyākhyānāvasare vyaktimāyā syati /",
    "GK16kunvjivu:737": " evaṃ kavivyāpāravakratāṣaṭkamuddeśamātreṇa vyākhyātam /",
    "GK16kunvjivu:738": " vistureṇa tu svalakṣaṇāvasare vyākhyāsyate /",
    "GK16kunvjivu:739": " kramaprāptatvena bandho 'dhunā vyākhyāsyate---",
    "GK16kunvjivu:740": " vācyavācakasaubhāgyalāvaṇyaparipoṣakaḥ /",
    "GK16kunvjivu:741": " vyāpāraśālī vākyasya vinyāso bandha ucyate // Vjiv_1.22 //",
    "GK16kunvjivu:742": " vinyāso viśiṣṭaṃ nyasanaṃ yaḥ sanniveśaḥ sa eva vyāpāraśālī bandha ucyate /",
    "GK16kunvjivu:743": " vyāpāro 'tra prastutatvāt kāvya kriyālakṣaṇaḥ /",
    "GK16kunvjivu:744": " tena śālate ślāghate yaḥ sa tathoktaḥ /",
    "GK16kunvjivu:745": " kasya---vākyasya ślokādeḥ /",
    "GK16kunvjivu:746": " kīdṛśaḥ---vācyavācakasaubhāgyalāvaṇyaparipoṣakaḥ /",
    "GK16kunvjivu:747": " vācyavācakayordvayorapi vācyasyābhidheyasya vācakasya ca śabdasya vakṣyamāṇaṃ saubhāgyalāvaṇyalakṣaṇaṃ yadguṇadvayaṃ tasya paripoṣakaḥ puṣṭatātiśayakārī",
    "GK16kunvjivu:748": " saubhāgyaṃ pratibhāsaṃrambhaphalabhūtaṃ cetanacamatkāritvalakṣaṇam,",
    "GK16kunvjivu:749": " lāvaṇyaṃ saṃniveśasaundaryam,",
    "GK16kunvjivu:750": " tayoḥ paripoṣakaḥ /",
    "GK16kunvjivu:751": " yathā",
    "GK16kunvjivu:752": " dattvā vāmakaraṃ nitambaphalake līlāvalanmadhyayā prottuṅgastanamaṃsacumbicibukaṃ kṛtvā tayā māṃ prati /",
    "GK16kunvjivu:753": " prāntaprotanavendranīlamaṇimanmuktāvalīvibhramāḥ sāsūyaṃ prahitāḥ smarajvaramuco dvitrāḥ kaṭākṣacchaṭāḥ // VjivC_1.72 //",
    "GK16kunvjivu:754": " atra samagrakavikauśalasaṃpādyasya cetanacamatkāritvalakṣaṇasya saubhāgyasya kiyanmātravarṇavinyāsavicchittivihitasya",
    "GK16kunvjivu:755": " padasaṃdhānasampadupārjitasya ca lāvaṇyasya paraḥ paripoṣo vidyate /",
    "GK16kunvjivu:756": " evaṃ ca svarūpamabhidhāya tadvidāhlādakāritvamabhidhatte---",
    "GK16kunvjivu:757": " vācyavācakavakroktitritayātiśayottaram /",
    "GK16kunvjivu:758": " tadvidāhlādakāritvaṃ kimapyāmodasundaram // Vjiv_1.23 //",
    "GK16kunvjivu:759": " tadvidāhlādakāritvaṃ kāvyavidānandavidhāyitvam /",
    "GK16kunvjivu:760": " kīdṛśam--- vācyavācakavakroktitritayātiśayottaram /",
    "GK16kunvjivu:761": " vācyamabhidheyaṃ vācakaḥ śabdo vakroktiralaṅkaraṇam,",
    "GK16kunvjivu:762": " etasya tritayasya yo 'tiśayaḥ ko 'pyutkarṣastasmāduttaramatiriktam /",
    "GK16kunvjivu:763": " svarūpeṇātiśayena ca svarūpeṇānyat kimapi tattvāntarametadatiśayenaitasmāttritayādapi lokottaramityarthaḥ /",
    "GK16kunvjivu:764": " anyacca kīdṛśam---kimapyāmodasundaram /",
    "GK16kunvjivu:765": " kimapyavyapadeśyaṃ sahṛdayahṛdayasaṃvedyam āmodaḥ sukumāravastudharmo rañjakatvaṃ nāma,",
    "GK16kunvjivu:766": " tena sundaraṃ rañjakatvaramaṇīyam /",
    "GK16kunvjivu:767": " yathā",
    "GK16kunvjivu:768": " haṃsānāṃ ninadeṣu yaiḥ kavalitairāsajyate kūjatā- manyaḥ ko 'pi kaṣāyakaṇṭhaluṭhanādāghargharo vibhramaḥ /",
    "GK16kunvjivu:769": " te saṃpratyakaṭhoravāraṇavadhūdantāṅkuraspardhino niryātāḥ kamalākareṣu bisinīkandāgrimagranthayaḥ // VjivC_1.73 //",
    "GK16kunvjivu:770": " atra tritaye 'pi vācyavācakavakroktilakṣaṇe prādhānyena na kaścidapi kaveḥ saṃrambho vibhāvyate /",
    "GK16kunvjivu:771": " kintu pratibhāvaicitryavaśena kimapi tadvidāhlādakāritvamunmīlitam /",
    "GK16kunvjivu:772": " yadyapi sarveṣāmudāharaṇānāmavikalakāvyalakṣaṇaparisamāptiḥ saṃbhavati tathāpi yatprādhānyenābhidhīyate",
    "GK16kunvjivu:773": " sa evāṃśaḥ pratyekamudriktatayā teṣāṃ parisphuratīti sahṛdayaiḥ svayamevotprekṣaṇīyam /",
    "GK16kunvjivu:774": " evaṃ kāvyasāmānyalakṣaṇamabhidhāya tadviśeṣalakṣaṇaviṣayapradarśanārthaṃ mārgabhedanibandhanaṃ traividhyamabhidhatte---",
    "GK16kunvjivu:775": " santi tatra trayo mārgāḥ kaviprasthānahetavaḥ /",
    "GK16kunvjivu:776": " sukumāro vicitraśca madhyamaścobhayātmakaḥ // Vjiv_1.24 //",
    "GK16kunvjivu:777": " tatra tasmin kāvye mārgāḥ panthanastrayaḥ santi saṃbhavanti /",
    "GK16kunvjivu:778": " na dvau na catvāraḥ svarādisaṃkhyāvattāvatāmeva vastutastajjñairupalambhāt /",
    "GK16kunvjivu:779": " te ca kīdṛśāḥ---kaviprasthānahetavaḥ /",
    "GK16kunvjivu:780": " kavīnāṃ prasthānaṃ vartanaṃ tasya hetavaḥ,",
    "GK16kunvjivu:781": " kāvyakaraṇasya kāraṇabhūtāḥ /",
    "GK16kunvjivu:782": " kimabhidhānāḥ--- sukumāro vicitraśca madhyamaśceti /",
    "GK16kunvjivu:783": " kīdṛśo madhyamaḥ---ubhayātmakaḥ /",
    "GK16kunvjivu:784": " ubhayamanantaroktaṃ mārgadvayamātmā yasyeti vigṛhya chāyādvayopajīvītyuktaṃ bhavati /",
    "GK16kunvjivu:785": " teṣāṃ ca svalakṣaṇāvasare svarūpamākhyāsyate /",
    "GK16kunvjivu:786": " atra bahuvidhā vipratipattayaḥ saṃbhavanti /",
    "GK16kunvjivu:787": " yasmāccirantanairvidarbhādideśaviśeṣasamāśrayaṇena vaidarbhoprabhṛtayo rītayastistraḥ samāmnātāḥ /",
    "GK16kunvjivu:788": " tāsāṃ cottamādhamamadhyamatvena traividhyam /",
    "GK16kunvjivu:789": " anyaiśca vaidarbhagauḍīyalakṣaṇaṃ mārgadvitayamākhyātam /",
    "GK16kunvjivu:790": " etaccobhayamapyayuktiyuktam /",
    "GK16kunvjivu:791": " yasmāddeśabhedanibandhanatve rītibhedānāṃ deśānāmānantyādasaṃkhyātvaṃ prasajyate /",
    "GK16kunvjivu:792": " na ca viśiṣṭarītiyuktatvena kāvyakaraṇaṃ mātuleyabhaginīvivāhavad deśadharmatayā vyavasthāpayituṃ śakyam /",
    "GK16kunvjivu:793": " deśadharmo hi vṛddhavyavahāraparaṃparāmātraśaraṇaḥ śakyānuṣṭhānatāṃ nātivartate /",
    "GK16kunvjivu:794": " tathāvidhakāvyakaraṇaṃ punaḥ śaktyādikaraṇakalāpasākalyamapekṣyamāṇaṃ na śakyate yathākathañcidanuṣṭhātum /",
    "GK16kunvjivu:795": " na ca dākṣiṇātyagītaviṣayasusvaratvādi dhvanirāmaṇīyakavattasya svābhāvikaṃ kiñcid vaktuṃ pāryate /",
    "GK16kunvjivu:796": " tasmin sati tathāvidhakāvyakaraṇaṃ sarvasya syāt /",
    "GK16kunvjivu:797": " kiñca śaktau vidyamānāyāmapi vyutpattyādirāhāryakāraṇasampatpratiniyatadeśaviṣayatayā na vyatiṣṭhate,",
    "GK16kunvjivu:798": " niyamanibandhanābhāvāt tatrādarśanād anyatra ca darśanāt /",
    "GK16kunvjivu:799": " na ca rītīnāmuttamamadhyamādhamatvabhedena traividhyaṃ vyavasthāpayituṃ nyāyyam /",
    "GK16kunvjivu:800": " yasmāt sahṛdayahṛdayā hlādakārikāvyalakṣaṇaprastāve vaidarbhosadṛśasaundaryāsaṃbhavānmadhyamādhamayorupadeśavaiyarthyamāyāti /",
    "GK16kunvjivu:801": " parihāryatvenāpyupadeśo na yuktatāmālambate,",
    "GK16kunvjivu:802": " tairevānabhyupagatatvāt /",
    "GK16kunvjivu:803": " na cāgatikagatinyāyena yathāśakti daridradānavat kāvyaṃ karaṇīyatā marhati /",
    "GK16kunvjivu:804": " tadevaṃ nirvacanasamākhyāmātrakaraṇakāraṇatve deśaviśeṣāśrayaṇasya vayaṃ na vivadāmahe /",
    "GK16kunvjivu:805": " mārgadvitayavādināmapyetānyeva dūṣaṇān /",
    "GK16kunvjivu:806": " tidalamanena niḥsāravastuparimalanavyasanena /",
    "GK16kunvjivu:807": " kavisvabhāvabhedanibandhanatvena kāvyaprasthānabhedaḥ samañjasatāṃ gāhate /",
    "GK16kunvjivu:808": " sukumārasvabhāvasya hi kavestathāvidhaiva sahajā śaktiḥ samudbhavati,",
    "GK16kunvjivu:809": " śaktiśaktimatorabhedāt /",
    "GK16kunvjivu:810": " tayā ca tathāvidhasaukumāryaramaṇīyāṃ vyutpattimābadhnāti /",
    "GK16kunvjivu:811": " tābhyāṃ ca sukumāravartmanābhyāsatatparaḥ kriyate /",
    "GK16kunvjivu:812": " tathaivai tasmād vicitraḥ svabhāvo yasya kavestadvidāhlādakārikāvyalakṣaṇaprastā vāt saukumāryavyatirekiṇā vaicitryeṇa ramaṇīya eva,",
    "GK16kunvjivu:813": " tasya kācidvicitraiva tadanurūpā śaktiḥ samullasati /",
    "GK16kunvjivu:814": " tayā ca tathāvidhavaidagdhyabandhurāṃ vyutpattimābadhnāti /",
    "GK16kunvjivu:815": " tābhyāṃ ca vaicitryavāsanādhivāsitamānaso vicitravartmanābhyāsabhāg bhavati /",
    "GK16kunvjivu:816": " evametadubhayakavinibandhanasaṃvalitasvabhāvasya kavestaducitaiva śabalaśobhātiśayaśālinī śaktiḥ samudeti /",
    "GK16kunvjivu:817": " tayā ca tadubhayaparispandasundaraṃ vyutpattyupārjanamācarati /",
    "GK16kunvjivu:818": " tatastacchāyādvitayaparipoṣapeśalābhyāsaparavaśaḥ saṃpadyate /",
    "GK16kunvjivu:819": " tadevamete kavayaḥ kāvya karaṇakalāpakāṣṭhādhirūḍhiramaṇīyaṃ kimapi kāvyamārabhante,",
    "GK16kunvjivu:820": " sukumāraṃ vicitramubhayātmakaṃ ca /",
    "GK16kunvjivu:821": " ta eva tatpravartananimittabhūtā mārgā ityucyante /",
    "GK16kunvjivu:822": " yadyapi kavisvabhāvabhedanibandhanatvādanantabhedabhinnatvamanivāryaṃ,",
    "GK16kunvjivu:823": " tathāpi parisaṃkhyātumaśakyatvāt sāmānyena traividhyamevopapadyate /",
    "GK16kunvjivu:824": " tathā ca ramaṇīyakāvyaparigrahaprastāve svabhāvasukumārastāvadeko rāśiḥ,",
    "GK16kunvjivu:825": " tadvyatiriktasyāramaṇīyasyānupādeyatvāt /",
    "GK16kunvjivu:826": " tadvyatirekī rāmaṇīyakaviśiṣṭo vicitra ityucyate /",
    "GK16kunvjivu:827": " tadetayordvayorapi ramaṇīyatvādetadīyacchāyādvitayopajīvino 'sya ramaṇīyatvameva nyāyopapannaṃ paryavasyati /",
    "GK16kunvjivu:828": " tasmādeteṣāṃ pratyekamaskhalitasvaparispandamahimnā tadvidāhlādakāritvaparisamāpterna kasyacinnyūnatā /",
    "GK16kunvjivu:829": " nanu ca śaktyorāntaratamyāt svābhāvikatvaṃ vaktuṃ yujyate,",
    "GK16kunvjivu:830": " vyutpattyabhyāsayoḥ punarāhāryayoḥ kathametad ghaṭate ?",
    "GK16kunvjivu:831": " naiṣa doṣaḥ,",
    "GK16kunvjivu:832": " yasmādāstāṃ tāvat kāvyakaraṇam,",
    "GK16kunvjivu:833": " viṣayāntare 'pi sarvasya kasyacidanādivāsanābhyāsādhivāsitacetasaḥ svabhāvānusāriṇāveva vyutpattyabhyāsau pravartate /",
    "GK16kunvjivu:834": " tau ca svabhāvābhivyañjanenaiva sāphalyaṃ bhajataḥ /",
    "GK16kunvjivu:835": " svabhāvasya tayośca parasparamupakāryopakārakabhāvenāvasthānāt svabhāvastāvadārabhate,",
    "GK16kunvjivu:836": " tau ca tatparipoṣamātanutaḥ /",
    "GK16kunvjivu:837": " tathā cācetanānāmapi padārthānāṃ svabhāvaḥ svabhāvasaṃvādibhāvāntarasaṃnidhānamāhātmyādabhivyaktimāsādayati,",
    "GK16kunvjivu:838": " yathā candrakāntamaṇayaścandramasaḥ kiraṇaparā marśavaśena spandamānasahajarasaprasarāḥ saṃpadyante /",
    "GK16kunvjivu:839": " tadevaṃ mārgānuddiśya tāneva krameṇa lakṣayati---",
    "GK16kunvjivu:840": " amlānapratibhodbhinnanavaśabdārthasundaraḥ /",
    "GK16kunvjivu:841": " ayatnavihitasvalpamanohārivibhūṣaṇaḥ // Vjiv_1.25 //",
    "GK16kunvjivu:842": " bhāvasvabhāvaprādhānyanyakkṛtāhāryakauśalaḥ /",
    "GK16kunvjivu:843": " rasādiparamārthajñamanaḥ saṃvādasundaraḥ // Vjiv_1.26 //",
    "GK16kunvjivu:844": " avibhāvitasaṃsthānarāmaṇīyakarañjakaḥ /",
    "GK16kunvjivu:845": " vidhivaidagdhyaniṣpannanirmāṇātiśayopamaḥ // Vjiv_1.27 //",
    "GK16kunvjivu:846": " yad kiñcanāpi vaicitryaṃ tatsarvaṃ pratibhodbhavam /",
    "GK16kunvjivu:847": " saukumāryaparispandasyandi yatra virājate // Vjiv_1.28 //",
    "GK16kunvjivu:848": " sukumārābhidhaḥ so 'yaṃ yena satkavayo gatāḥ /",
    "GK16kunvjivu:849": " mārgeṇotphullakusumakānaneneva ṣaṭpadāḥ // Vjiv_1.29 //",
    "GK16kunvjivu:850": " sukumārābhidhaḥ so 'yam,",
    "GK16kunvjivu:851": " so 'yaṃ pūrvophalakṣaṇaḥ sukumāraśabdābhidhānaḥ /",
    "GK16kunvjivu:852": " yena mārgeṇa satkavayaḥ kālidāsaprabhṛtayo gatāḥ priyātāḥ,",
    "GK16kunvjivu:853": " tadāśrayeṇa kāvyāni kṛtavantaḥ /",
    "GK16kunvjivu:854": " katham---utphullakusumakānanaiva ṣaṭpadāḥ /",
    "GK16kunvjivu:855": " utphullāni vikasitāni kusumāni puṣpāṇi yasmin kānane vane tena ṣaṭpadā iva bhramarā yathā /",
    "GK16kunvjivu:856": " vikasitakusumakānanasāmyena tasya kusumasaukumārya sadṛśamābhaijātyaṃ dyotyate /",
    "GK16kunvjivu:857": " teṣāṃ ca bhramarasādṛśyena kusumamakarandakalpasārasaṃgrahavyasanitā /",
    "GK16kunvjivu:858": " sa ca kīdṛśaḥ---yatra yasmin kiñcanāpi kiyanmātramapi vaicitryaṃ vicitrabhāvo vakroktiyuktatvam /",
    "GK16kunvjivu:859": " tatsarvamalaṅkārādi pratibhodbhavaṃ kaviśaktisamullasitameva,",
    "GK16kunvjivu:860": " na punarāhāryaṃ yathākathañcitprayatnena niṣpādyam /",
    "GK16kunvjivu:861": " kīdṛśam---saukumāryaparispandasyandi /",
    "GK16kunvjivu:862": " saukumāryamābhijātyaṃ tasya parispandastadvidāhlādakāritvalakṣaṇaṃ rāmaṇīyakaṃ tena syandate rasamayaṃ saṃpadyate yattathoktam /",
    "GK16kunvjivu:863": " yatra virājate śobhātiśayaṃ puṣṇātīti saṃbandhaḥ /",
    "GK16kunvjivu:864": " yathā",
    "GK16kunvjivu:865": " pravṛddhatāpo divaso 'timātra- matyarthameva kṣaṇadā ca tanvī /",
    "GK16kunvjivu:866": " ubhau virodhakriyayā vibhinnau jāyāpatī sānuśayāvivāstām // VjivC_1.74 //",
    "GK16kunvjivu:867": " atra śleṣacchāyācchuritaṃ kaviśaktimātrasamullasitamalaṅkaraṇamanāhāryaṃ kāmapi kamanīyatāṃ puṣṇāti /",
    "GK16kunvjivu:868": " tathā ca “pravṛddhatāpaḥ' tanvī' iti vācakau sundarasvabhāvamātrasamarpaṇaparatvena vartamānāvarthāntarapratītyanurodhaparatvena pravṛttiṃ na",
    "GK16kunvjivu:869": " kavivyaktakauśalasamullasitasya punaḥ prakārāntirasya pratītāvānuguṇyamātreṇa tadvidāhlādakāritāṃ pratipadyete /",
    "GK16kunvjivu:870": " kiṃ tatprakārāntaraṃ nāma ?",
    "GK16kunvjivu:871": " ---virodhavibhinnayoḥ śabdayorarthāntarapratītikāriṇorupanibandhaḥ /",
    "GK16kunvjivu:872": " tathā copameyayoḥ sahānavasthānalakṣaṇo virodhaḥ,",
    "GK16kunvjivu:873": " svabhāvabhedalakṣaṇaṃ ca vibhinnatvam /",
    "GK16kunvjivu:874": " upamānayoḥ punarīrṣyākalahalakṣaṇo virodhaḥ,",
    "GK16kunvjivu:875": " kopāt pṛthagavasthānalakṣaṇaṃ vibhinnatvam /",
    "GK16kunvjivu:876": " “atimātram' “atyarthaṃ' ceti viśeṣaṇadvitayaṃ pakṣadvaye 'pi sātiśayatāpratītikāritvenātitarāṃ ramaṇīyam /",
    "GK16kunvjivu:877": " śleṣacchāyā kleśa saṃpādyāpyayatnaghaṭitatvenātra manohāriṇī /",
    "GK16kunvjivu:878": " punaśca kīdṛśaḥ---amlānapratibhodbhinnanavaśabdārthabandhuraḥ /",
    "GK16kunvjivu:879": " amlānā yāsāvadoṣopahatā prāktanādyatanasaṃskāraparipākaprauḍhā pratibhā kācideva kaviśaktiḥ,",
    "GK16kunvjivu:880": " tata udbhinnau natanāṅkuranyāyena svayameva samullasitau,",
    "GK16kunvjivu:881": " na punaḥ kadarthanākṛṣṭau navau pratyagrau tadvidāhlādakāritvasāmarthyayuktau śabdārthāvabhidhānābhidheyau tābhyāṃ bandhuro hṛdayahārī /",
    "GK16kunvjivu:882": " anyacca kīdṛśaḥ---ayatnavihitasvalpamanohārivibhūṣaṇaḥ /",
    "GK16kunvjivu:883": " ayatnenākleśena vihitaṃ kṛtaṃ yat svalpaṃ manāṅmātraṃ manohāri hṛdayāhlādakaṃ vibhūṣaṇamalaṅkaraṇaṃ yatra sa tathoktaḥ /",
    "GK16kunvjivu:884": " “svalpa'- śabdo 'tra prakaraṇādyapekṣaḥ,",
    "GK16kunvjivu:885": " na vākyamātraparaḥ /",
    "GK16kunvjivu:886": " udāharaṇaṃ yathā---",
    "GK16kunvjivu:887": " bālenduvakrāṇyavikāsabhāvād babhuḥ palāśānyatilohitāni /",
    "GK16kunvjivu:888": " sadyo vasantena samāgatānāṃ nakhakṣatānīva vanasthalīnām // VjivC_1.75 //",
    "GK16kunvjivu:889": " atra “bālenduvakrāṇi' “atilohitāni' “sadyo vasantena samāgatānām' iti padāni saukumāryāt",
    "GK16kunvjivu:890": " svabhāvavarṇanāmātraparatvenopāttānyapi “nakhakṣatānīva' ityalakaraṇasya manohāriṇaḥ",
    "GK16kunvjivu:891": " kleśaṃ vinā svabhāvodbhannatvena yojanāṃ bhajamānāni camatkārakāritā māpadyante /",
    "GK16kunvjivu:892": " yaścānyacca kīdṛśaḥ--- bhāvasvabhāvapradhānyanyakkṛtāhāryakauśalaḥ /",
    "GK16kunvjivu:893": " bhāvāḥ padārthasteṣāṃ svabhāvastattvaṃ tasya prādhānyaṃ mukhyabhāvastena nyakkṛtaṃ tiraskṛtamāhārthaṃ vyutpattivihitaṃ kauśalaṃ naipuṇyaṃ yatra sa tathoktaḥ /",
    "GK16kunvjivu:894": " tadayamatrābhiprāyaḥ---padārthaparamārthamahimaiva kaviśaktisamunmīlitaḥ,",
    "GK16kunvjivu:895": " tathāvidho tatra vijṛmbhate /",
    "GK16kunvjivu:896": " yena vividhamapi vyutpattivilasitaṃ kāvyāntaragataṃ tiraskārāspadaṃ saṃpadyate /",
    "GK16kunvjivu:897": " atrodāharaṇaṃ raghuvaṃśe mṛgayāvarṇanaparaṃ prakaraṇam, yathā",
    "GK16kunvjivu:898": " tasya stanapraṇayibhirmuhureṇaśāvair- vyāhanyamānahariṇīgamanaṃ purastāt /",
    "GK16kunvjivu:899": " āvirbabhūva kuśagarbhamukhaṃ mṛgāṇāṃ yūthaṃ tadagrasaragarvitakṛṣṇasāram // VjivC_1.76 //",
    "GK16kunvjivu:900": " ityādi /",
    "GK16kunvjivu:901": " yathā ca kumārasambhave",
    "GK16kunvjivu:902": " dvandvāni bhāvaṃ kriyayā vivavruḥ // VjivC_1.77 //",
    "GK16kunvjivu:903": " iti /",
    "GK16kunvjivu:904": " ata) paraṃ prāṇidharmavarṇanam---",
    "GK16kunvjivu:905": " śṛṅgeṇa ca sparśanimīlitākṣīṃ mṛgīmakaṇḍūyata kṛṣṇasāraḥ // VjivC_1.78 //",
    "GK16kunvjivu:906": " anyacca kīdṛśaḥ---rasādiparamārthajñamanaḥ saṃvādasundaraḥ /",
    "GK16kunvjivu:907": " rasāḥ śṛṅgārādayaḥ /",
    "GK16kunvjivu:908": " tadādigrahaṇena ratyādayo 'pi gṛhyante /",
    "GK16kunvjivu:909": " teṣāṃ paramārthaḥ para rahasyaṃ tajjānantīti tajjñāstadvidasteṣāṃ manaḥ saṃvādo hṛdayasaṃvedanaṃ svānubhavagocaratayā pratibhāsaḥ,",
    "GK16kunvjivu:910": " tena sundaraḥ sukumāraḥ sahṛdayahṛdayāhlādakārī vākyasyopanibandha ityarthaḥ /",
    "GK16kunvjivu:911": " atrodāharaṇāni raghau rāvaṇaṃ nihatya puṣpakeṇāgacchato rāmasya sītāyāstadvirahavidhurahṛdayena",
    "GK16kunvjivu:912": " mayāsminnasmin samuddeśe kimapyevaṃvidhaṃ vaiśasamanubhūtamiti varṇayataḥ sarvāṇyeva vākyāni /",
    "GK16kunvjivu:913": " tathā",
    "GK16kunvjivu:914": " pūrvānubhūtaṃ smaratā ca rātrau kampottaraṃ bhīru tavopagūḍham /",
    "GK16kunvjivu:915": " guhāvisārīṇyativāhitāni mayā kathañcid ghanagarjitāni // VjivC_1.79 //",
    "GK16kunvjivu:916": " atra rāśidvayakaraṇasyāyamabhiprāyo yad vibhāvādirūpeṇa rasāṅgabhūtāḥ śakunirutatarusalilakusumasamayaprabhṛtayaḥ",
    "GK16kunvjivu:917": " padārthāḥ sātiśayasvabhāvavarṇanaprādhānyenaiva rasāṅgatāṃ pratipadyante /",
    "GK16kunvjivu:918": " tadvyatiriktāḥ suragandharvaprabhṛtayaḥ sotkarṣacetanāyoginaḥ śṛṅgārādirasanirbharatayā varṇyamānāḥ sarasahṛdayāhlādakāritāmāyāntīti kavibhirabhyupagatam",
    "GK16kunvjivu:919": " tathāvidhameva lakṣye dṛśyate /",
    "GK16kunvjivu:920": " anyacca kīdṛśaḥ---avibhāvitasaṃsthānarāmaṇīyakarañjakaḥ /",
    "GK16kunvjivu:921": " avibhāvitamanālocitaṃ saṃsthānaṃ saṃsthitiryatra tena rāmaṇīyakena ramaṇīyatvena rañjakaḥ sahṛdayāhlādakaḥ /",
    "GK16kunvjivu:922": " tenāyamarthaḥ---yadi tathā vidhaṃ kavikauśalamatra saṃbhavati tad vyapadeṣṭumiyattayā na kathañcidapi pāryate,",
    "GK16kunvjivu:923": " kevalaṃ sarvātiśāyitayā cetasi parisphurati /",
    "GK16kunvjivu:924": " anyacca kīdṛśaḥ---vidhivaidagdhayaniṣpannanirmāṇātiśayopamaḥ /",
    "GK16kunvjivu:925": " vidhirvidhātā tasya vaidagdhyaṃ kauśalaṃ tena niṣpannaḥ parisamāpto yo 'sau nirmaṇātiśayaḥ sundaraḥ sargollekho ramaṇīyalāvaṇyādiḥ sa upamā nidarśanaṃ tasya sa tathoktaḥ /",
    "GK16kunvjivu:926": " tena vidhāturiva kaveḥ kauśalaṃ yatra vivektumaśakyam /",
    "GK16kunvjivu:927": " yathā",
    "GK16kunvjivu:928": " jyābandhaniṣpandabhujena yasya viniḥśvasadvaktraparaṃpareṇa /",
    "GK16kunvjivu:929": " kārāgṛhe nirjitavāsavena daśānanenoṣitamā prasādāt // VjivC_1.80 //",
    "GK16kunvjivu:930": " atra vyapadeśaprakārāntaranirapekṣaḥ kaviśaktipariṇāmaḥ paraṃ paripākamadhirūḍhaḥ /",
    "GK16kunvjivu:931": " etasmin kulake---prathamaśloke prādhānyena śabdālaṅkārayoḥ saundaryaṃ pratipāditam /",
    "GK16kunvjivu:932": " dvitīye varṇanīyasya vastunaḥ saukumāryam /",
    "GK16kunvjivu:933": " tṛtīye prakārāntaranirapekṣasya saṃniveśasya saukumāryam /",
    "GK16kunvjivu:934": " caturthe vaicitryamapi saukumāryāvisaṃvādi vidheyamityuktam /",
    "GK16kunvjivu:935": " pañcamo viṣayaviṣayisaukumāryapratipādanaraparaḥ /",
    "GK16kunvjivu:936": " evaṃ sukumārābhidhānasya mārgasya lakṣaṇaṃ vidhāya tasyaiva guṇān lakṣayati---",
    "GK16kunvjivu:937": " asamastamanohāripadavinyāsajīvitam /",
    "GK16kunvjivu:938": " mādhuryaṃ sukumārasya mārgasya prathamo guṇaḥ // Vjiv_1.30 //",
    "GK16kunvjivu:939": " asamastāni samāsavarjitāni manohārīṇi hṛdayāhlādakāni śrutiramyatvenārtharamaṇīyatvena",
    "GK16kunvjivu:940": " ca yāni padāni suptiṅantāni teṣāṃ vinyāsaḥ saṃniveśavaicitryaṃ jīvitaṃ sarvasvaṃ",
    "GK16kunvjivu:941": " yasya tattathoktaṃ mādhṛryaṃ nāma sukumāralakṣaṇasya mārgasya prathamaḥ pradhānabhūto guṇaḥ /",
    "GK16kunvjivu:942": " asamastaśabdo 'tra prācuryārthaḥ,",
    "GK16kunvjivu:943": " na samāsābhāvaniyamārthaḥ /",
    "GK16kunvjivu:944": " udāharaṇaṃ yathā",
    "GK16kunvjivu:945": " krīḍārasena rahasi smatapūrvamindor lekhāṃ vikṛṣya vinibad ca mūrdhni gauryā /",
    "GK16kunvjivu:946": " kiṃ śobhitāhamanayota śaśāṅkamauleḥ pṛṣṭasya pātu paricumbhanamuttaravaḥ // VjivC_1.81 //",
    "GK16kunvjivu:947": " atra padānāmasamastatvaṃ śabdārtharamaṇīyatā vinyāsavaicitryaṃ ca tritayamapi cakāsti /",
    "GK16kunvjivu:948": " tadevaṃ mādhuryamabhidhāya prasādamabhidhatte---",
    "GK16kunvjivu:949": " akleśavyañjitākūtaṃ jhagityarthasamarpaṇam /",
    "GK16kunvjivu:950": " rasavakroktiviṣayaṃ yatprasādaḥ sa kathyate // Vjiv_1.31 //",
    "GK16kunvjivu:951": " jhagiti prathamataramevārthasamarpaṇaṃ vastupratipādanam /",
    "GK16kunvjivu:952": " kīdṛśam--- akleśavyañjitākūtam akadarthanāprakaṭitābhiprāyam /",
    "GK16kunvjivu:953": " kiṃviṣayam---rasavakroktiviṣayam /",
    "GK16kunvjivu:954": " rasāḥ śṛṅgārādayaḥ,",
    "GK16kunvjivu:955": " vakroktiḥ sakalālaṅkārasāmānyaṃ viṣayo yasya tattathoktam /",
    "GK16kunvjivu:956": " sa eva prasādākhyo guṇaḥ kathyate bhaṇyate /",
    "GK16kunvjivu:957": " atra padānāmasamastatvaṃ prasiddhābhidhānatvam avyavahitasaṃbandhatvaṃ samāsasadbhāve 'pi gamakasamāsayuktatā ca paramārthaḥ /",
    "GK16kunvjivu:958": " “ākūta'- śabdastātparye vicchittau ca vartate /",
    "GK16kunvjivu:959": " udāharaṇaṃ yathā",
    "GK16kunvjivu:960": " himavyapāyādviśadādharāṇā- māpāṇḍurībhūtamukhacchavīnām /",
    "GK16kunvjivu:961": " svedodgamaḥ kiṃpuruṣāṅganānāṃ cakre padaṃ patraviśeṣakeṣu // VjivC_1.82 //",
    "GK16kunvjivu:962": " atrāsamastatvādisāmagrī vidyate /",
    "GK16kunvjivu:963": " yadapi vividhapatraviśeṣakavaicitryavihitaṃ kimapi vadanasaundaryaṃ muktākaṇākārasvedalavopabṛṃhitaṃ tadapi suvyaktameva /",
    "GK16kunvjivu:964": " yathā vā",
    "GK16kunvjivu:965": " anena sārdhaṃ viharāmburāśes tīreṣu tāḍīvanamarmareṣu /",
    "GK16kunvjivu:966": " dvīpāntarānītalavaṅgapuṣpair apākṛtasvedalavā marudbhiḥ // VjivC_1.83 //",
    "GK16kunvjivu:967": " alaṅkākhyaktiryathā",
    "GK16kunvjivu:968": " bālenduvakrāṇi iti // VjivC_1.84 //",
    "GK16kunvjivu:969": " evaṃ prasādamabhidhāya lāvaṇyaṃ lakṣayati---",
    "GK16kunvjivu:970": " varṇavinyāsavicchittipadasaṃdhānasaṃpadā /",
    "GK16kunvjivu:971": " svalpayā bandhasaundaryaṃ lāvaṇyamabhidhīyate // Vjiv_1.32 //",
    "GK16kunvjivu:972": " bandho vākyavinyāsastasya saundaryaṃ rāmaṇīyakaṃ lāvaṇyamabhidhīyate lāvaṇyamityucyate /",
    "GK16kunvjivu:973": " kīdṛśam---varṇānāmakṣarāṇāṃ vinyāso vicitraṃ nyasanaṃ tasya vicchittiḥ śobhā vaidagdhyabhaṅgī tayā lakṣitaṃ padānāṃ suptiṅantānāṃ saṃdhānaṃ saṃyojanaṃ tasya sampat,",
    "GK16kunvjivu:974": " sāpi śobhaiva,",
    "GK16kunvjivu:975": " tayā lakṣitam /",
    "GK16kunvjivu:976": " kīdṛśyā---ubhayarūpayāpi svalpayā manāṅmātrayā nātinirbandhanirmitayā /",
    "GK16kunvjivu:977": " tadayamatrārthaḥ---śabdārthasaukumāryasubhagaḥ saṃniveśamahimā lāvaṇyarūpo guṇaḥ kathyate /",
    "GK16kunvjivu:978": " yathā",
    "GK16kunvjivu:979": " snānārdramukteṣvanudhūpavāsaṃ vinyastasāyantanamallikeṣu /",
    "GK16kunvjivu:980": " kāmo vasantātyayamandavīryaḥ keśeṣu lebhe balamaṅganānām // VjivC_1.85 //",
    "GK16kunvjivu:981": " atra saṃniveśasaundaryamahimā sahṛdayasaṃvedyo na vyapadeṣṭuṃ pāryate /",
    "GK16kunvjivu:982": " yathā vā",
    "GK16kunvjivu:983": " cakāra bāṇairasurāṅganānāṃ gaṇḍasthalīḥ proṣitapatralekhāḥ // VjivC_1.86 //",
    "GK16kunvjivu:984": " atrāpi varṇavinyāsavicchittiḥ padasaṃdhānasampacca saṃniveśasaundaryanibandhanā sphuṭāvabhāsaiva /",
    "GK16kunvjivu:985": " evaṃ lāvaṇyamabhidhāya ābhijātyamabhidhatte---",
    "GK16kunvjivu:986": " śrutipeśalatāśāli susparśamiva cetasā /",
    "GK16kunvjivu:987": " svabhāvamasṛṇacchāyamābhijātyaṃ pracakṣate // Vjiv_1.33 //",
    "GK16kunvjivu:988": " evaṃ vidhaṃ vastu ābhijātyaṃ pracakṣate ābhijātyābhidhānaṃ guṇaṃ varṇayanti /",
    "GK16kunvjivu:989": " śrutiḥ śravaṇendriyaṃ tatra peśalatā rāmaṇīyakaṃ tena śālate ślāghate yattathoktam /",
    "GK16kunvjivu:990": " suraparśamiva cetasā manasā susparśamiva /",
    "GK16kunvjivu:991": " sukhena spṛśyata ivetyatiśayoktiriyam /",
    "GK16kunvjivu:992": " yasmādubhayamapi sparśayogyatve sati saukumāryāt kimapi cetasi sparśasukhamarpayatīva /",
    "GK16kunvjivu:993": " yataḥ svabhāvamasṛṇacchāyam ahāryaślakṣṇakānti yattad ābhijātyaṃ kathayantītyarthaḥ /",
    "GK16kunvjivu:994": " yathā",
    "GK16kunvjivu:995": " jyotirlekhāvalayi galitaṃ yasya barhaṃ bhavānī putraprītyā kuvalayadalaprāpi karṇe karoti // VjivC_1.87 //",
    "GK16kunvjivu:996": " atra śrutipeśalatādi svabhāvamasṛṇacchāyatvaṃ kimapi sahṛdayasaṃvedyaṃ parisphurati /",
    "GK16kunvjivu:997": " nanu ca lāvaṇyamābhijātyaṃ ca lokottarataruṇīrūpalakṣaṇavastudharmatayā yat prasiddhaṃ tat kathaṃ kāvyasya bhavitumarhatīti cettanna /",
    "GK16kunvjivu:998": " yasmādanena nyāyena pūrvaprasiddhayorapi mādhuryaprasādayoḥ kāvyadharmatvaṃ vighaṭate /",
    "GK16kunvjivu:999": " mādhuryaṃ hi guḍādimadhuradravyadharmatayā prasiddhaṃ tathāvidhāhlādakāritvasāmānyopacārāt kāvye vyapadiśyate /",
    "GK16kunvjivu:1000": " tathaiva ca prasādaḥ svacchasalilasphaṭikādidharmatayā prasiddhaḥ sphuṭāvabhāsitvasāmānyopacārāj",
    "GK16kunvjivu:1001": " jhagitipratītikāriṇi kāvye pravartitavyahārastadevaṃvidhavaidagdhyavihitavicitravinyāsaramaṇīrāmaṇīyakaṃ",
    "GK16kunvjivu:1002": " yathā lāvaṇyaśabdābhidheyatayā pratītipeśalatāṃpratipadyate /",
    "GK16kunvjivu:1003": " tadvadeva ca kāvye kaviśaktikauśalollikhitakāntikamanīyaṃ bandhasaundaryaṃ cetanacamatkārakāritvasāmānyopacārāllavaṇyaśabdavyatirekeṇa śabdāntarābhidheyatāṃ notsahate /",
    "GK16kunvjivu:1004": " tathaiva ca kāvye svabhāvamasṛṇacchāyatvamābhijātyaśabdenābhidhīyate /",
    "GK16kunvjivu:1005": " nanu ca kaiścitpratīyamānaṃ vastu lalanālāvaṇyasāmyāllāvaṇyamityutpāditapratīti---",
    "GK16kunvjivu:1006": " pratīyamānaṃ puranyadeva vastvasti vāṇīṣu mahākavīnām /",
    "GK16kunvjivu:1007": " yattatprasiddhāvayavātiriktam ābhāti lāvaṇyamivāṅganāsu // VjivC_1.88 //",
    "GK16kunvjivu:1008": " tatkathaṃ bandhasaundaryamātraṃ lāvaṇyamityabhidhīyate ?",
    "GK16kunvjivu:1009": " naiṣa doṣaḥ,",
    "GK16kunvjivu:1010": " yasmādanena dṛṣṭāntena vācyavācakalakṣaṇaprasiddhāvayavavyatiriktatvenāstitvamātraṃ sādhyate pratīyamānasya,",
    "GK16kunvjivu:1011": " na punaḥ sakalalokalocanasavedyasya lalanālāvaṇyasya /",
    "GK16kunvjivu:1012": " sahṛdayahṛdayānāmeva saṃvedyaṃ sat pratīyamānaṃ samīkartuṃ pāryate /",
    "GK16kunvjivu:1013": " tasya bandhasaundaryamevāvyutpannapadapadārthānāmapi śravaṇamātreṇaiva hṛdayahāritvaspardhayā vyapadiśyate /",
    "GK16kunvjivu:1014": " pratīyamānaṃ punaḥ kāvyaparamārthajñānāmevānubhavagocaratāṃ pratipadyate /",
    "GK16kunvjivu:1015": " yathā kāminīnāṃ kimapi saubhāgyaṃ tadupabhogocitānāṃ nāyakānāmeva saṃvedyatāmarhati,",
    "GK16kunvjivu:1016": " lāvaṇyaṃ punastāsāmeva satkavigirāmiva saundaryaṃ sakalalokagocaratāmāyātītyuktamevetyalamatiprasaṅgena /",
    "GK16kunvjivu:1017": " evaṃ sukumārasya lakṣaṇamabhidhāya vicitraṃ pratipādayati---",
    "GK16kunvjivu:1018": " pratibhāprathamodbhedasamaye yatra vakratā /",
    "GK16kunvjivu:1019": " sabhdābhidheyayorantaḥ sphuratīva vibhāvyate // Vjiv_1.34 //",
    "GK16kunvjivu:1020": " alaṅkārasya kavayo yatrālaṅkāraṇāntaram /",
    "GK16kunvjivu:1021": " asaṃtuṣṭā nibadhnanti hārādermaṇibandhavat // Vjiv_1.35 //",
    "GK16kunvjivu:1022": " ratnaraśmicchaṭotsekabhāsurairbhūṣaṇairyathā /",
    "GK16kunvjivu:1023": " kāntāśarīramācchādya bhūṣāyai parikalpyate // Vjiv_1.36 //",
    "GK16kunvjivu:1024": " yatra tadvadalaṅkārairbhrājamānairnijātmanā /",
    "GK16kunvjivu:1025": " svaśobhātiśayāntaḥ sthamalaṅkāryaṃ prakāśate // Vjiv_1.37 //",
    "GK16kunvjivu:1026": " yadapyanūtanollekhaṃ vastu yatra tadapyalam /",
    "GK16kunvjivu:1027": " uktivaicitryamātreṇa kāṣṭhāṃ kāmapi nīyate // Vjiv_1.38 //",
    "GK16kunvjivu:1028": " yatrānyathābhavat sarvamanyathaiva yathāruci /",
    "GK16kunvjivu:1029": " bhāvyate pratibhollekhamahattvena mahākaveḥ // Vjiv_1.39 //",
    "GK16kunvjivu:1030": " pratiyamānatā yatra vākyārthasya nibadhyate /",
    "GK16kunvjivu:1031": " vācyavācakavṛttibhyāṃ vyatiriktasya kasyacit // Vjiv_1.40 //",
    "GK16kunvjivu:1032": " svabhāvaḥ sarasākūto bhāvānāṃ yatra badhyate /",
    "GK16kunvjivu:1033": " kenāpi kamanīyena vaicitryeṇopabṛṃhitaḥ // Vjiv_1.41 //",
    "GK16kunvjivu:1034": " vicitro yatra vakroktivaicitryaṃ jīvitāyate /",
    "GK16kunvjivu:1035": " parisphurati yasyāntaḥ sā kāpyatiśayābhidhā // Vjiv_1.42 //",
    "GK16kunvjivu:1036": " so 'tiduḥsaṃcaro yena vidagdhakavayo gatāḥ /",
    "GK16kunvjivu:1037": " khaḍgadhārāpatheneva subhaṭānāṃ manorathāḥ // Vjiv_1.43 //",
    "GK16kunvjivu:1038": " sa vicitrābhidhānaḥ panthāḥ kīdṛśaḥ---atiduḥsaṃcaraḥ,",
    "GK16kunvjivu:1039": " yatrātiduḥkhena saṃcarante /",
    "GK16kunvjivu:1040": " kiṃ bahunā, yena vidagdhakavayaḥ kecideva vyutpannāḥ kevalaṃ gatāḥ prayātāḥ,",
    "GK16kunvjivu:1041": " tadāśrayeṇa kāvyāni cakrurityarthaḥ /",
    "GK16kunvjivu:1042": " katham---kaṅgadhārāpatheneva subhaṭānāṃ manorathāḥ /",
    "GK16kunvjivu:1043": " nistraiṃśadhārāmārgeṇa yathā subhaṭānāṃmahāvīrāṇāṃ manorathāḥ /",
    "GK16kunvjivu:1044": " nistriṃśadhārāmārgeṇa yathā subhaṭānāṃ mahāvīrāṇāṃ manorathāḥ saṃkalpaviśeṣāḥ /",
    "GK16kunvjivu:1045": " tadayamatrābhiprāyaḥ---yadasidhārāmārgagamane manorathānāmaucityānusāreṇa yathāruci pravartamānānāṃ manāṅmātramapi mlānatā na saṃbhāvyate /",
    "GK16kunvjivu:1046": " sākṣātsamarasaṃmardana samācaraṇe punaḥ kadācit kimapi mlānatvamapi saṃbhāvyeta /",
    "GK16kunvjivu:1047": " tadanena mārgasya durgamatvaṃ tatprasthitānāṃ ca viharaṇaprauḍhiḥ pratipādyate /",
    "GK16kunvjivu:1048": " kīdṛśaḥ sā mārgaḥ---yatra yasmin śabdābhidheyayorabhidhānābhidhīyamānayorantaḥ svarūpānupraveśinī vakratā bhaṇitivicchittiḥ sphuratīva praspandamāneva vibhāvyate lakṣyate /",
    "GK16kunvjivu:1049": " kadā---pratibhāprathamodbhedasamaye /",
    "GK16kunvjivu:1050": " pratibhāyāḥ kaviśakteracaramollekhāvasare /",
    "GK16kunvjivu:1051": " tadayamatra paramārthaḥ---yat kaviprayatnanirapekṣayoreva śabdārthayoḥ svābhāvikaḥ ko 'pi vakratāprakāraḥ parisphuran paridṛśyate /",
    "GK16kunvjivu:1052": " yathā",
    "GK16kunvjivu:1053": " ko 'yaṃ bhāti prakārastava pavana padaṃ lokapādāhatīnāṃ tejasvivrātasevye nabhasi nayasi yatpāṃsupūraṃ pratiṣṭhām /",
    "GK16kunvjivu:1054": " yasminnutthāpyamāne jananayanapathopadravastāvadāstāṃ kenāpāyena sahyo vapuṣi kaluṣatādoṣa eva tvayaiva // VjivC_1.89 //",
    "GK16kunvjivu:1055": " atrāprastutapraśaṃsālakṣaṇo 'laṅkāraḥ prādhānyena vākyārthaḥ,",
    "GK16kunvjivu:1056": " pratīyamānapadārthāntaratvena prayuktatvāt tatra ca vicitrakaviśaktisamullikhitavakraśabdārthopanibandhamāhātmyāt pratīyamānamapyabhidheyatāmiva prāpitam /",
    "GK16kunvjivu:1057": " prakrama eva pratibhāsamānatvānna cārthāntarapratītikāritvena padānāṃ śleṣavyapadeśaḥ śakyate kartum,",
    "GK16kunvjivu:1058": " vācyasya samapradhānabhāvenānavasthānāt /",
    "GK16kunvjivu:1059": " arthāntarapratītikāritvaṃ ca padānāṃ pratīyamānārthasphuṭatāva bhāsanārthamupanibadhyamānamatīva camatkārakāritāṃ pratipadyate /",
    "GK16kunvjivu:1060": " tameva vicitraṃ prakārāntareṇa lakṣayati---alaṅkārasyetyādi /",
    "GK16kunvjivu:1061": " yatra yasminmārge kavayo nibadhnanti viracayanti,",
    "GK16kunvjivu:1062": " alaṅkārasya vibhūṣaṇasyālaṅkāraṇāntaraṃ bhūṣaṇāntaram asaṃtuṣṭāḥ santaḥ /",
    "GK16kunvjivu:1063": " katham---hārādermaṇibandhavat /",
    "GK16kunvjivu:1064": " muktākalāpaprabhṛteryathā padakādimaṇibandhaṃ ratnaviśeṣavinyāsaṃ vaikaṭikāḥ /",
    "GK16kunvjivu:1065": " yathā",
    "GK16kunvjivu:1066": " he helājitabodhisattva vacasāṃ kiṃ vistaraistoyadhe nāsti tvatsadṛśaḥ paraḥ parahitādhāne gṛhītavrataḥ /",
    "GK16kunvjivu:1067": " tṛṣyatpānthajanopakāraghaṭanāvaimukhyalabdhāyaśo bhāraprodvahane karoṣi kṛpayā sāhāyyakaṃ yanmaroḥ // VjivC_1.90 //",
    "GK16kunvjivu:1068": " atrātyantagarhaṇīyacaritaṃ padārthāntaraṃ pratīyamānatayā cetasi nidhāya tathāvidhavilasitaḥ salilanidhirvācyatayopakrāntaḥ /",
    "GK16kunvjivu:1069": " tadetāvadevālaṅkṛteraprastutapraśaṃsāyāḥ svarūpam---garhaṇīyapratīyamānapadārthāntaraparyavasānamapi vākyaṃ śrutyupakramaramaṇīyatayopanibadhyamānaṃ tadvidāhlādakāritāmāyāti /",
    "GK16kunvjivu:1070": " tadetad vyājastutipratirūpakaprāyamalaṅkaraṇāntaramaprastutapraśaṃsāyā bhūṣaṇatvenopāttam /",
    "GK16kunvjivu:1071": " na cātra saṃkarālaṅkāravyavahāro bhavitumarhati,",
    "GK16kunvjivu:1072": " pṛthagatiparisphuṭatvenāvabhāsanāt /",
    "GK16kunvjivu:1073": " na cāpi saṃsṛṣṭisaṃbhavaḥ samapradhānabhāvenānavasthiteḥ /",
    "GK16kunvjivu:1074": " na ca dvayorapi vācyālaṅkāratvam,",
    "GK16kunvjivu:1075": " vibhinnaviṣayatvāt /",
    "GK16kunvjivu:1076": " yathā vā",
    "GK16kunvjivu:1077": " nāmāpyanyatarornimīlitamabhūttattāvadunmīlitaṃ prasthāne skhalataḥ svartmani vidheranyad gṛhītaḥ karaḥ /",
    "GK16kunvjivu:1078": " lokaścāyamadṛṣṭadarśanakṛtā dṛgvaiśasāduddhṛto yuktaṃ kāṣṭhika lūnavān yadasi tāmāmrālimākālikīm // VjivC_1.91 //",
    "GK16kunvjivu:1079": " atrāyameva nyāyo 'nusaṃdheyaḥ /",
    "GK16kunvjivu:1080": " yathā ca",
    "GK16kunvjivu:1081": " kiṃ tāruṇyataroriyaṃ rasabharodbhinnā navā mañjarī līlāprocchalitasya kiṃ laharikā lāvaṇyavārāṃnidheḥ /",
    "GK16kunvjivu:1082": " udgāḍhotkalikāvatāṃ svasamayopanyāsaviśrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ // VjivC_1.92 //",
    "GK16kunvjivu:1083": " atra rūpakalakṣaṇo yo 'yaṃ kāvyālaṅkāraḥ tasya sandehoktiriyaṃ chāyāntarātiśayotpadānāyopanibaddhā cetanacamatkārakāritā māvahita /",
    "GK16kunvjivu:1084": " śiṣṭaṃ pūrvodāharaṇadvayoktamanusartavyam /",
    "GK16kunvjivu:1085": " anyacca kīdṛk---ratnetyādi /",
    "GK16kunvjivu:1086": " yugalakam /",
    "GK16kunvjivu:1087": " yatra yasminnalaṅkārairbhrājamānairnijātmanā svajīvitena bhāsamānairbhūṣāyai parikalpyate śobhāyai bhūṣyate /",
    "GK16kunvjivu:1088": " katham---yathā bhūṣaṇaiḥ,",
    "GK16kunvjivu:1089": " kaṅkaṇādibhiḥ /",
    "GK16kunvjivu:1090": " kīdṛśaiḥ---ratnaraśmicchaṭotsekabhāsuraiḥ maṇimayūkhollāsabhrājiṣṇubhiḥ /",
    "GK16kunvjivu:1091": " kiṃ kṛtvā---kāntāśarīramācchādya kāminīvapuḥ svaprabhāprasaratirohitaṃ vidhāya /",
    "GK16kunvjivu:1092": " bhūṣāyai kalpanam---yadetaiḥ svaśobhātiśayāntaḥ sthaṃ nijakāntikamanīyāntargatamalaṅkāryamalaṅkāraṇīyaṃ prakāśyate dyotyate /",
    "GK16kunvjivu:1093": " tadidamatra tātparyam---tadalaṅkāramahimaiva tathāvidho 'tra bhrājate tasyātyantodriktavṛtteḥ svaśobhātiśayāntargatamalaṅkāryaṃ prakāśyate /",
    "GK16kunvjivu:1094": " yathā",
    "GK16kunvjivu:1095": " āryasyājimahotsavavyatikare nāsaṃvibhakto 'tra vaḥ kaścit kāpyavaśiṣyate tyajata re naktañcarāḥ saṃbhramam /",
    "GK16kunvjivu:1096": " bhūyiṣṭheṣvapi kā bhavatsu gaṇanātyarthaṃ kimuttāmyate tasyodārabhujoṣmaṇo 'navasitā nārāca saṃpattayaḥ // VjivC_1.93 //",
    "GK16kunvjivu:1097": " atrājermahotsavavyatikaratvena tathāvidhaṃ rūpaṇaṃ vihitaṃ yatrālaṅkāryam “āryaḥ svaśauryeṇa yuṣmān sarvāneva mārayati” ityalaṅkāraśobhātiśayāntargatatvena bhrājate /",
    "GK16kunvjivu:1098": " tathā ca kaścit sāmānyo 'pi kvāpi davīyasyapi deśe nāsaṃvibhakto yuṣmākamavaśiṣyate /",
    "GK16kunvjivu:1099": " tasmāt samaramahotsavasavibhāgalampaṭatayā pratyekaṃ yūyaṃ saṃbhramaṃ tyajata /",
    "GK16kunvjivu:1100": " gaṇanayā vayaṃ bhūyiṣṭhā ityaśakyānuṣṭhānatāṃ yadi manyadhve tadapyayuktam /",
    "GK16kunvjivu:1101": " yasmādasaṃkhyasaṃvibhāgāśakyatā kadācidasaṃpattyā kārpaṇyena vā saṃbhāvyate /",
    "GK16kunvjivu:1102": " tadetadubhayamapi nāstītyuktam---tasyodārabhujoṣmaṇo 'navasitā nārāca saṃpattayaḥ (iti) /",
    "GK16kunvjivu:1103": " yathā ca",
    "GK16kunvjivu:1104": " katamaḥ pravijṛmbhitavirahavyathaḥ śanyatāṃ nīto deśaḥ // VjivC_1.94 //",
    "GK16kunvjivu:1105": " iti /",
    "GK16kunvjivu:1106": " yathā ca kāni ca puṇyabhāñji bhajantyabhikhyāmakṣarāṇi // VjivC_1.95 //",
    "GK16kunvjivu:1107": " iti /",
    "GK16kunvjivu:1108": " atra kasmādāgatāḥ stha,",
    "GK16kunvjivu:1109": " kiṃ cāsya nāma ityalaṅkāryamaprasutapraśaṃsālakṣaṇālaṅkāracchāyācchuritatvenaitadīyaśobhāntargatatvena sahṛdayahṛdayāhlādakāritāṃ prāpitam /",
    "GK16kunvjivu:1110": " etaccavyājastutiparyāyoktaprabhṛtīnāṃ bhūyasā vibhāvyate /",
    "GK16kunvjivu:1111": " nanu ca rūpakādīnāṃ svalakṣaṇāvasara eva svarūpaṃ nirṇeṣyate tat kiṃ prayojanameteṣāmihodāharaṇasya ?",
    "GK16kunvjivu:1112": " satyametat,",
    "GK16kunvjivu:1113": " kintvetadeva vicitrasya vaicitryaṃ nāma yadalaukikacchāyātiśayayogitvena bhūṣaṇopanibandhaḥ kāmapi vākyavakratāmunmīlayati /",
    "GK16kunvjivu:1114": " vicitrameva rūpāntareṇa lakṣaṇayati---yadapītyādi /",
    "GK16kunvjivu:1115": " yadapi vastu vācyamanūtanollekhamanabhinavatvenollikhitaṃ tadapi yatra yasminnalaṃ kāmapi kāṣṭhāṃ nīyate lokottarātiśayakoṭimadhiroṣyate /",
    "GK16kunvjivu:1116": " katham---uktivaicitryamātreṇa,",
    "GK16kunvjivu:1117": " bhaṇitivaidagdhyenaivetyarthaḥ /",
    "GK16kunvjivu:1118": " yathā",
    "GK16kunvjivu:1119": " aṇṇaṃ laḍahattaṇaaṃ aṇṇa ccia kāvi vattaṇacchāā /",
    "GK16kunvjivu:1120": " sāmā sāmaṇṇāpaāvaiṇo reha ccia ṇa hoi // VjivC_1.96 //",
    "GK16kunvjivu:1121": " anyad laṭabhatvamanyaiva ca kāpi vartanacchāyā /",
    "GK16kunvjivu:1122": " śyāmā sāmānyaprajāpate rekhaiva ca na bhavati //",
    "GK16kunvjivu:1123": " iti chāyā /",
    "GK16kunvjivu:1124": " yathā vā uddeśo 'yaṃ saṃrasaviṭapi śreṇiśobhātiśāyī kuñjotkarṣāṅkuritahariṇīvibhramo narmadāyāḥ /",
    "GK16kunvjivu:1125": " kiṃ caitasmin suratasuhṛdastanvi te vānti vātā yeṣāmagre sarati kalitākāṇḍakopo manobhūḥ // VjivC_1.97 //",
    "GK16kunvjivu:1126": " bhaṇitivaicitryamātramevātra kāvyārthaḥ,",
    "GK16kunvjivu:1127": " na tu nūtanollekhaśāli vācyavijṛmbhitam /",
    "GK16kunvjivu:1128": " etacca bhaṇitivaicitryaṃ sahastraprakāraṃ saṃbhavatīti svayamevotprekṣaṇīyam /",
    "GK16kunvjivu:1129": " punarvicitrameva prakārāntareṇa lakṣayati---yatrānyathetyādi /",
    "GK16kunvjivu:1130": " yatra yasminnanyathābhavadanyena prakāreṇa sat sarvameva padārthajātam anyathaiva prakārāntareṇaiva bhāvyate /",
    "GK16kunvjivu:1131": " katham---yathāruci /",
    "GK16kunvjivu:1132": " svapratibhāsānurūpeṇotpādyate /",
    "GK16kunvjivu:1133": " kena---pratibhollekhamahattvena mahākaveḥ,",
    "GK16kunvjivu:1134": " pratibhāsonmeṣā tiśayatvena satkaveḥ /",
    "GK16kunvjivu:1135": " yatkila varṇyamānasya vastunaḥ prastāvamucitaṃ kimapi sahṛdayahṛdayahāri rūpāntaraṃ nirmimīte kaviḥ /",
    "GK16kunvjivu:1136": " yathā",
    "GK16kunvjivu:1137": " tāpaḥ svātmani saṃśritadrumalatāśoṣo 'dhyavagairvarjanaṃ sakhyaṃ duḥśamayā tṛṣā tava maro ko 'sāvanartho na yaḥ /",
    "GK16kunvjivu:1138": " ekor'thastu mahānayaṃ jalalavasvāmyasmayodgarjinaḥ saṃnahyanti na yattavopakṛtaye dhārādharāḥ prākṛtāḥ // VjivC_1.98 //",
    "GK16kunvjivu:1139": " yathā vā",
    "GK16kunvjivu:1140": " viśati yadi no kañcitkālaṃ kilāmbunidhaṃ vidheḥ kṛtiṣu sakalāsveko loke prakāśakatāṃ gataḥ /",
    "GK16kunvjivu:1141": " kathamitarathā dhāmnāṃ dhātā tamāṃsi niśākaraṃ sphuradidamiyattārācakraṃ prakāśayati sphuṭam // VjivC_1.99 //",
    "GK16kunvjivu:1142": " atra jagadgarhitasyāpi maroḥ kavipratibhollikhitena lokottaraudāryadhurādhiropaṇena",
    "GK16kunvjivu:1143": " tādṛk svarūpāntaramunmīlitaṃ yatpratīyamānatvenodāracaritasya kasyāpi satsvapyucitaparispandasundareṣu",
    "GK16kunvjivu:1144": " padārthasahastreṣu tadeva vyapadeśapātratāmarhatīti tātparyam /",
    "GK16kunvjivu:1145": " avayavārthastu---duḥśamayet “tṛḍ'viśeṣaṇena pratīyamānasya trailokyarājyenāpyaparitoṣaḥ paryavasyati /",
    "GK16kunvjivu:1146": " adhvagairvarjanamityaudārye 'pi tasya samucitasaṃvibhāgāsaṃbhavādarthibhirlajjamānairapi svayamevānabhisaraṇaṃ pratīyate /",
    "GK16kunvjivu:1147": " saṃśritadrumalatāśoṣa iti tadāśritānāṃ tathāvidhe 'pi saṅkaṭe tadekaniṣṭhatāpratipattiḥ /",
    "GK16kunvjivu:1148": " tasya ca pūrvoktasvaparikaraparipo ṣākṣamatayā tāpaḥ svātmani na bhogalavalaulyeneti pratipādyate /",
    "GK16kunvjivu:1149": " uttarārdhena---tādṛśe durvilasite 'pi paropakārāviṣayatvena ślāghāspadatvamunmīlitam /",
    "GK16kunvjivu:1150": " aparatrāpi vidhivihitasamucitasamayasaṃbhavaṃ salilanidhinimajjanaṃ nijodayanyakkṛtanikhilasvaparapakṣaḥ",
    "GK16kunvjivu:1151": " prajāpatipraṇītasakalapadārthaprakāśanavratābhyupagamanirvahaṇāya vivasvāna svayameva",
    "GK16kunvjivu:1152": " samācaratītyanyathā kadācidapi śaśāṅkatamastārāprabhṛtī nāmabhivyaktirmanāgapi na",
    "GK16kunvjivu:1153": " saṃbhavatīti kavinā nūtanatvena yadullikhitaṃ tadatīva pratīyamānamahattvavyaktiparatvena",
    "GK16kunvjivu:1154": " camatkāritāmāpadyate /",
    "GK16kunvjivu:1155": " vicitrameva prakārāntareṇonmīlayāta---pratīyamānatetyādi /",
    "GK16kunvjivu:1156": " yatra yasmin pratīyamānatā gamyamānatā vākyārthasya mukhyatayā vivakṣitasya vastunaḥ kasyacidanākhyeyasya nibadhyate /",
    "GK16kunvjivu:1157": " kayā yuktyā---vācyavācakavṛttibhyāṃ śabdārthaśaktibhyām /",
    "GK16kunvjivu:1158": " vyatiriktasya tadatiriktavṛtteranyasya vyaṅgyabhūtasyābhivyaktiḥ kriyate /",
    "GK16kunvjivu:1159": " “vṛtti'--śabdo 'tra śabdārthayostatprakāśanasāmarthyamabhidhatte /",
    "GK16kunvjivu:1160": " eṣa ca “pratīyamāna'--vyavahāro vākyavakratāvyākhyāvasare sutarāṃ samunmīlyate /",
    "GK16kunvjivu:1161": " anantaroktamudāharaṇadvayamatra yojanīyam /",
    "GK16kunvjivu:1162": " yathā vā",
    "GK16kunvjivu:1163": " vaktrendorna haranti bāṣpapayasāṃ dhārā manojñāṃ śriyaṃ niśvāsā na kadarthayanti madhurāṃ bimbādharasya dyatim /",
    "GK16kunvjivu:1164": " tasyāstvadvirahe vipakvalavalīlāvaṇyasaṃvādinī chāyā kāpi kapolayoranudinaṃ tanvyāḥ paraṃ puṣyati // VjivC_1.100 //",
    "GK16kunvjivu:1165": " atratvadvirahavaidhuryasaṃvaraṇakadarthanāmanubhavantyāstasyāstathāvi dhe mahati gurusaṅkaṭe vartamānāyāḥ---kiṃ bahunā---bāṣpaniśvāsamokṣāvasaro 'pi na saṃbhavatīti /",
    "GK16kunvjivu:1166": " kevalaṃ pariṇatalavalīlāvaṇyasaṃvādasubhagā kāpi kapolayoḥ kāntiraśakyasaṃvaraṇā pratidinaṃ paraṃ paripoṣamāsādayatīti vācyavyatiriktavṛtti dūtyuktitātparyaṃ pratīyate /",
    "GK16kunvjivu:1167": " uktaprakārakāntimattvakathanaṃ ca kāntakautukotkalikākāraṇatāṃ pratipadyate /",
    "GK16kunvjivu:1168": " vicitrameva rūpāntareṇa pratipādayati---svabhāva ityādi /",
    "GK16kunvjivu:1169": " yatra yasmin bhāvānāṃ svabhāvaḥ parispandaḥ sarasākūto rasanirbharābhiprāyaḥ padārthānāṃ nibadhyate niveśyate /",
    "GK16kunvjivu:1170": " kīdṛśaḥ---kenāpi kamanīyena vaicitryeṇopabṛṃhitaḥ,",
    "GK16kunvjivu:1171": " lokottareṇa hṛdayahāriṇā vaidagdhyenottejitaḥ /",
    "GK16kunvjivu:1172": " “bhāva'- śabdenātra sarvapadārtho 'bhidhīyate,",
    "GK16kunvjivu:1173": " na ratyādireva /",
    "GK16kunvjivu:1174": " udāharaṇam",
    "GK16kunvjivu:1175": " krīḍāsu bālakusumāyudhasaṃgatāyā yattat smitaṃ na khalu tat smitamātrameva /",
    "GK16kunvjivu:1176": " ālokyate smitapaṭāntaritaṃ mṛgākṣyās tasyāḥ parisphuradivāparameva kiñcit // VjivC_1.101 //",
    "GK16kunvjivu:1177": " atra na khalu tat smitamātrameveti prathamārdhe 'bhilāṣasubhagaṃ sarasābhiprāyatvamuktam /",
    "GK16kunvjivu:1178": " aparārdhe tu---hasitāṃśukatirohitamanyadeva kimapi parisphuradālokyata iti kamanīyavaicitryavicchittiḥ /",
    "GK16kunvjivu:1179": " idānīṃ vicitramevopasaṃharati---vicitro yatretyādi /",
    "GK16kunvjivu:1180": " evaṃvidho vicitro mārgo yatra yasmin vakroktivaicitryam alaṅkāravicitrabhāvo jīvitāyate jīvatavadācarati /",
    "GK16kunvjivu:1181": " vaicitryādeva vicitre “vicitra' śabdaḥ pravartate /",
    "GK16kunvjivu:1182": " tasmāttadeva tasya jīvitam /",
    "GK16kunvjivu:1183": " kiṃ tadvaicitryaṃ nāmetyāha---parisphurati yasyāntaḥ sā kāpyatiśayābhidhā /",
    "GK16kunvjivu:1184": " yasyāntaḥ svarūpānupraveśena sā kāpyalaukikātiśayoktiḥ parisphurati bhrājate /",
    "GK16kunvjivu:1185": " yathā---",
    "GK16kunvjivu:1186": " yatsenārajasāmudañcati yade dvābhyāṃ davīyo 'ntarān pāṇibhyāṃ yugapadvilocanapuṭānaṣṭākṣamo rakṣitum /",
    "GK16kunvjivu:1187": " ekaikaṃ dalamunnamayya gamayan vāsāmbujaṃ kośatāṃ dhātā saṃvaraṇākulaściramabhūtsvādhyāyavandhyānanaḥ // VjivC_1.102 //",
    "GK16kunvjivu:1188": " evaṃ vaicitryaṃ saṃbhāvanānumānapravṛttāyāḥ pratīyamānatvamutprekṣāyāḥ /",
    "GK16kunvjivu:1189": " tacca dhārādhiroharaṇaramaṇīyatayātiśayoktiparispandasyandi saṃdṛśyate /",
    "GK16kunvjivu:1190": " tadevaṃ vaicitryaṃ vyākhyāya tasyaiva guṇān vyācaṣṭe---",
    "GK16kunvjivu:1191": " vaidagdhyasyandi mādhuryaṃ padānāmatra badhyate /",
    "GK16kunvjivu:1192": " yāti yattayaktaśaithilyaṃ bandhabandhuratāṅgatām // Vjiv_1.44 //",
    "GK16kunvjivu:1193": " atrāsmin mādhuryaṃ vaidagdhyasyāndi vaicitryasamarpakaṃ padānāṃ badhyate vākyaikadeśānāṃ niveśyate /",
    "GK16kunvjivu:1194": " yattyaktaśaithilyamujjhitakomalabhāvaṃ bhavadvandhabandhuratāṅgatāṃ yāti saṃniveśasaundaryopakaraṇatāṃ gacchati /",
    "GK16kunvjivu:1195": " yathā",
    "GK16kunvjivu:1196": " kiṃ tāruṇyataroḥ ityatra pūrvārdhe // VjivC_1.103 //",
    "GK16kunvjivu:1197": " evaṃ mādhuryamabhidhāya prasādamabhidhatte---",
    "GK16kunvjivu:1198": " asamastapadanyāsaḥ prasiddhaḥ kavivartmani /",
    "GK16kunvjivu:1199": " kiñcidojaḥ spṛśan prāyaḥ prasādo 'pyatra dṛśyate // Vjiv_1.45 //",
    "GK16kunvjivu:1200": " asamastānāṃ samāsarahitānāṃ padānāṃ nyāso nibandhaḥ kavivartmani vipaścinmārgeyaḥ",
    "GK16kunvjivu:1201": " prasiddhaḥ prakhyātaḥ so 'pyasmin vicitrākhye prasādābhidhāno guṇaḥ kiñcit kiyanmātramojaḥ",
    "GK16kunvjivu:1202": " spṛśannuttānatayā vyavasthitaḥ prāyo dṛśyate prācuryeṇa lakṣyate /",
    "GK16kunvjivu:1203": " bandhasaundaryanibandhanatvāt /",
    "GK16kunvjivu:1204": " tathāvidhasyaujasaḥ samāsavatī vṛttiḥ-“ojaḥ'-śabdena cirantanairucyate /",
    "GK16kunvjivu:1205": " tadayamatra paramārthaḥ---pūrvasmin prasādalakṣaṇe satyojaḥ saṃsparśamātramiha vidhīyate /",
    "GK16kunvjivu:1206": " yathā",
    "GK16kunvjivu:1207": " apāṅgagatatārakāḥ stimitapakṣmapālībhṛtaḥ sphuratsubhagakāntayaḥ smitasamudgatidyotitāḥ /",
    "GK16kunvjivu:1208": " vilāsabharamantharāstaralakalpitaikabhruvo jayanti ramaṇārpitāḥ samadasundarīdṛṣṭayaḥ // VjivC_1.104 //",
    "GK16kunvjivu:1209": " prasādameva prakārāntareṇa prakaṭayati---",
    "GK16kunvjivu:1210": " gamakāni nibadhyante vākye vākyāntarāṇyapi /",
    "GK16kunvjivu:1211": " padānīvātra ko 'pyeṣa prasādasyāparaḥ kramaḥ // Vjiv_1.46 //",
    "GK16kunvjivu:1212": " atrāsmin vicitre yadvākyaṃ padasamudāyastasmin gamakāni samarpakāṇyanyāni vākyāntarāpi nibadhyante niveśyante /",
    "GK16kunvjivu:1213": " katham---padānīva padavat,",
    "GK16kunvjivu:1214": " parasparānvitānītyarthaḥ /",
    "GK16kunvjivu:1215": " eṣa ko 'pyapūrvaḥ prasādasyāparaḥ kramaḥ bandhacchāyāprakāraḥ /",
    "GK16kunvjivu:1216": " yathā",
    "GK16kunvjivu:1217": " nāmāpyantaroḥ iti // VjivC_1.105 //",
    "GK16kunvjivu:1218": " atha prasādamabhidhāya lāvaṇyaṃ lakṣayati",
    "GK16kunvjivu:1219": " atrāluptavisargāntaiḥ padaiḥ protaiḥ parasparam /",
    "GK16kunvjivu:1220": " hrasvaiḥ saṃyogapūrvaiśca lāvaṇyamatiricyate // Vjiv_1.47 //",
    "GK16kunvjivu:1221": " atrāsminnevaṃvidhaiḥ padairlāvaṇyamatiricyate paripoṣaṃ prāpnoti /",
    "GK16kunvjivu:1222": " kīdṛśaiḥ---parasparamanyonyaṃ protaiḥ saṃśleṣaṃ nītaiḥ /",
    "GK16kunvjivu:1223": " anyacca kīdṛśaiḥ---aluptavisargāntaiḥ,",
    "GK16kunvjivu:1224": " aluptavisargāḥ śrūyamāṇavisarjanīyā antā yeṣāṃ tāni tathoktāni taiḥ /",
    "GK16kunvjivu:1225": " hrasvaiśca laghubhiḥ /",
    "GK16kunvjivu:1226": " saṃyogebhyaḥ pūrvaiḥ /",
    "GK16kunvjivu:1227": " atiricyate iti saṃbandhaḥ /",
    "GK16kunvjivu:1228": " tadidamatra tātparyam---pūrvoktalakṣaṇaṃ lāvaṇyaṃ vidyamānamanenātiriktatāṃ nīyate /",
    "GK16kunvjivu:1229": " yathā",
    "GK16kunvjivu:1230": " śvāsotkampataraṅgiṇi stanataṭe dhautāñjanaśyāmalāḥ kīryante kaṇaśaḥ kṛśāṅgi kimamī bāṣpāmbhasāṃ bindavaḥ /",
    "GK16kunvjivu:1231": " kiñcākuñcitakaṇṭharodhakuṭilāḥ karṇāmṛtasyandino hūṅkārāḥ kalapañcamapraṇayinastrucyantiniryānti ca // VjivC_1.106 //",
    "GK16kunvjivu:1232": " yathā vā",
    "GK16kunvjivu:1233": " etanmandavipakvatindukaphalaśyāmodarāpāṇḍuraprāntaṃ hanta pulandasundarakarasparśakṣamaṃ lakṣyate /",
    "GK16kunvjivu:1234": " tat pallīpatiputri kuñjarakulaṃ kumbhābhayābhyarthanā- dīnaṃ tvāmanunāthate kucayugaṃ patrāṃśukairmā pidhāḥ // VjivC_1.107 //",
    "GK16kunvjivu:1235": " yathā vā",
    "GK16kunvjivu:1236": " haṃsānāṃ ninadeṣu iti // VjivC_1.108 //",
    "GK16kunvjivu:1237": " evaṃ lāvaṇyamabhidhāyābhijātyamabhidhīyate---",
    "GK16kunvjivu:1238": " yannātikomalacchāyaṃ nātikāṭhinyamudvahat /",
    "GK16kunvjivu:1239": " ābhijātyaṃ manohāri tadatra prauḍhinirmitam // Vjiv_1.48 //",
    "GK16kunvjivu:1240": " atrāsmin tadābhijātyaṃ yannātikomalacchāyaṃ nātyantamasṛṇakānti nātikāṭhinyamudvahannātikaṭhoratāṃ",
    "GK16kunvjivu:1241": " dhārayat tat prauḍhinirmitaṃ sakalakavikauśalasaṃpāditaṃ sanmanohāri hṛdayarañjakaṃ bhavatītyarthaḥ /",
    "GK16kunvjivu:1242": " yathā",
    "GK16kunvjivu:1243": " adhikaratalatalpaṃ kalpitasvāpalīlāparimalananimīlatpāṇḍimā gaṇḍapālī /",
    "GK16kunvjivu:1244": " sutanu kathaya kasya vyañjayatyañjasaiva smaranarapatikelīyauvarājyābhiṣekam // VjivC_1.109 //",
    "GK16kunvjivu:1245": " evaṃ sukumāravihitānāmeva guṇānāṃ vicitre kaścidatiśayaḥ saṃpādyata iti boddhavyam /",
    "GK16kunvjivu:1246": " ābhijātyaprabhṛtayaḥ pūrvamārgoditā guṇāḥ /",
    "GK16kunvjivu:1247": " atrātiśayamāyānti janitāhāryasaṃpadaḥ // VjivC_1.110 //",
    "GK16kunvjivu:1248": " ityantaraślokaḥ /",
    "GK16kunvjivu:1249": " evaṃ vicitramabhidhāya madhyamamupakramate---",
    "GK16kunvjivu:1250": " vaicitryaṃ saukumāryaṃ ca yatra saṃkīrṇatāṃ gate /",
    "GK16kunvjivu:1251": " bhrājete sahajāhāryaśobhātiśayaśālinī // Vjiv_1.49 //",
    "GK16kunvjivu:1252": " mādhuryādiguṇagrāmo vṛttimāśritya madhyamām /",
    "GK16kunvjivu:1253": " yatra kāmapi puṣṇāti bandhacchāyātiriktatām // Vjiv_1.50 //",
    "GK16kunvjivu:1254": " mārgo 'sau madhyamo nāma nānārucimanoharaḥ /",
    "GK16kunvjivu:1255": " spardhayā yatra vartante mārgadvitayasaṃpadaḥ // Vjiv_1.51 //",
    "GK16kunvjivu:1256": " mārgo 'sau madhyamo nāma madhyamābhidhāno 'sau panthāḥ /",
    "GK16kunvjivu:1257": " kīdṛśaḥ---nānārucimanoharaḥ /",
    "GK16kunvjivu:1258": " nānāvidhā rucayaḥ pratibhāsā yeṣāṃ te tathoktāsteṣāṃ sukumāravicitramadhyamavyasanināṃ sarveṣāmeva manoharo hṛdayahārī /",
    "GK16kunvjivu:1259": " yasmin spardhayā mārgadvitayasaṃpadaḥ sukumāravicitraśobhāḥ sāmyena vartante vyavatiṣṭhante,",
    "GK16kunvjivu:1260": " na nyūnātiriktatvena /",
    "GK16kunvjivu:1261": " yatra vaicitryaṃ vicitratvaṃ saukumāryaṃ sukumāratvaṃ saṃkīrṇatāṃ gate tasmin miśratāṃ prāpte satī bhrājete śobhete /",
    "GK16kunvjivu:1262": " kīdṛśe---sahajāhāryaśobhātiśayaśālinī,",
    "GK16kunvjivu:1263": " śaktivyutpattisaṃbhavo yaḥ śobhātiśayaḥ kāntyutkarṣastena śālete ślāghet ye te tathokte /",
    "GK16kunvjivu:1264": " mādhuryetyādi /",
    "GK16kunvjivu:1265": " yatra ca mādhuryādiguṇagrāmo mādhuryaprabhṛtiguṇasamūho madhyamāmubhayacchāyācchuritāṃ",
    "GK16kunvjivu:1266": " vṛttiṃ svaspandagatimāśritya kāmapyapūrvāṃ bandhacchāyātiriktatāṃ saṃniveśakāntyadhikatāṃ",
    "GK16kunvjivu:1267": " puṣṇāti puṣyatītyarthaḥ /",
    "GK16kunvjivu:1268": " guṇā nāmudāharaṇāni /",
    "GK16kunvjivu:1269": " tatra mādhuryasya yathā---",
    "GK16kunvjivu:1270": " velānilairmṛdubhirākulitālakāntā gāyanti yasya caritānyaparāntakāntāḥ /",
    "GK16kunvjivu:1271": " līlānatāḥ samavalambya latāstarūṇāṃ hintālamāliṣu taṭeṣu mahārṇavasya // VjivC_1.111 //",
    "GK16kunvjivu:1272": " prasādasya yathā tadvaktrenduvilokanena ityādi // VjivC_1.112 //",
    "GK16kunvjivu:1273": " lāvaṇyasya yathā",
    "GK16kunvjivu:1274": " saṃkrāntāṅguliparvasūcitakarasvāpā kapolasthalī netre nirbharamuktabāṣpakaluṣe niśvāsatānto 'dharaḥ /",
    "GK16kunvjivu:1275": " baddhodbhedavisaṃṣṭhulālakalatā nirvedaśūnyaṃ manaḥ kaṣṭaṃ durnayavedibhiḥ kusacivairvatsā dṛḍhaṃ khedyate // VjivC_1.113 //",
    "GK16kunvjivu:1276": " ābhijātyasya yathā",
    "GK16kunvjivu:1277": " ālambya lambāḥ sarasāgravallīḥ pibanti yatra stanabhāranamrāḥ /",
    "GK16kunvjivu:1278": " strotaścyutaṃ śīkarakūṇitākṣyo mandākinīnirjharamaśvamukhyaḥ // VjivC_1.114 //",
    "GK16kunvjivu:1279": " atrārocakinaḥ kecicchāyāvaicitryarañjake /",
    "GK16kunvjivu:1280": " vidagdhanepathyavidhau bhujaṅgā iva sādarāḥ // Vjiv_1.52 //",
    "GK16kunvjivu:1281": " evaṃ madhyamaṃ vyākhyāya tamevopasaṃharati---atreti /",
    "GK16kunvjivu:1282": " atraitasmin kecit katipaye sādarāstadāśrayeṇa kāvyāni kurvanti /",
    "GK16kunvjivu:1283": " yasmāt arocakinaḥ kamanīyavastuvyasaninaḥ /",
    "GK16kunvjivu:1284": " kīdṛśe cāsmin---chāyāvaicitryarañjake kāntivicitrabhāvāhlādake /",
    "GK16kunvjivu:1285": " katham---vidagdhanepathyavidhau bhujaṅgā iva,",
    "GK16kunvjivu:1286": " agrāmyākalpakalpane nāgarā yathā /",
    "GK16kunvjivu:1287": " so 'pi chāyāvaicitryarañjaka eva /",
    "GK16kunvjivu:1288": " atra guṇodāharaṇāni parimitatvātpradarśitāni,",
    "GK16kunvjivu:1289": " pratipadaṃ punaśchāyāvaicitryaṃ sahṛdayaiḥ svayamevānusartavyam /",
    "GK16kunvjivu:1290": " anusaraṇadikpradarśanaṃ punaḥ kriyate /",
    "GK16kunvjivu:1291": " yathā---mātṛguptamāyurājamañjīraprabhṛtīnāṃ saukumāryavaicitryasaṃvalitaparispandasyandīni kāvyāni saṃbhavanti /",
    "GK16kunvjivu:1292": " tatra madhyamamārgasaṃvalitaṃ svarūpaṃ vicāraṇīyam /",
    "GK16kunvjivu:1293": " evaṃ sahajasaukumāryasubhagāni kālidāsasarvasenādīnāṃ kāvyāni dṛśyante /",
    "GK16kunvjivu:1294": " tatra sukumāramārgasvarūpaṃ carcanīyam /",
    "GK16kunvjivu:1295": " tathaiva ca vicitravakratvavijṛmbhitaṃ harṣacarite prācuryeṇa bhaṭṭabāṇasya vibhāvyate,",
    "GK16kunvjivu:1296": " bhavabhūtirājaśekharaviraciteṣu bandhasaundaryasubhageṣumuktakeṣu paridṛśyate /",
    "GK16kunvjivu:1297": " tasmāt sahṛdayaiḥ sarvatra sarvamanusartavyam /",
    "GK16kunvjivu:1298": " evaṃ mārgatritayalakṣaṇaṃ diṅmātrameva pradarśitam,",
    "GK16kunvjivu:1299": " na punaḥ sākalyena satkavikauśalaprākārāṇāṃ kenacidapi svarūpamabhidhātuṃ pāryate /",
    "GK16kunvjivu:1300": " mārgeṣu guṇānāṃ samudāyadharmatā /",
    "GK16kunvjivu:1301": " yathā na kevalaṃ śabdādidharmatvaṃ tathā tallakṣaṇavyākhyāvasara eva pratipāditam /",
    "GK16kunvjivu:1302": " evaṃ pratyekaṃ pratiniyataguṇagrāmaramaṇīyaṃ mārgatritayaṃ vyākhyāya sādhāraṇaguṇasvarūpavyākhyānārthamāha---",
    "GK16kunvjivu:1303": " āñjasena svabhāvasya mahattvaṃ yena poṣyate /",
    "GK16kunvjivu:1304": " prakāreṇa tadaucityamucitākhyānajīvitam // Vjiv_1.53 //",
    "GK16kunvjivu:1305": " tadaucityaṃ nāma guṇaḥ /",
    "GK16kunvjivu:1306": " kīdṛk---āñjasena suspaṣṭena svabhāvasya padārthasya mahattvamutkarṣo yena poṣyate paripoṣaṃ prāpyate /",
    "GK16kunvjivu:1307": " prakāreṇeti prastutatvādabhidhāvaicitryamatra “prakāra'---śabdenocyate /",
    "GK16kunvjivu:1308": " kīdṛśam---ucitākhyānamudārābhidhānaṃ jīvitaṃ paramārtho yasya tattathoktam /",
    "GK16kunvjivu:1309": " etadānuguṇyenaiva vibhūṣaṇavinyāso vicchattimāvahati /",
    "GK16kunvjivu:1310": " yathā",
    "GK16kunvjivu:1311": " karatalakalitākṣamālayoḥ samuditasādhvasasannahastayoḥ /",
    "GK16kunvjivu:1312": " kṛtarucirajaṭāniveśayo- rapara iveśvarayoḥ samāgamaḥ // VjivC_1.115 //",
    "GK16kunvjivu:1313": " yathā vā",
    "GK16kunvjivu:1314": " upagiri puruhūtasyaiṣa senāniveśastaṭamaparamito 'drestvadvalānyāvasantu /",
    "GK16kunvjivu:1315": " dhruvamiha kariṇaste durdharāḥ saṃnikarṣe suragajamadalekhāsaurabhaṃ na kṣamante // VjivC_1.116 //",
    "GK16kunvjivu:1316": " yathā ca",
    "GK16kunvjivu:1317": " he nāgarāja bahudhāsya nitambabhāgaṃ bhogena gāḍhamabhiveṣṭaya mandarādreḥ /",
    "GK16kunvjivu:1318": " soḍhāviṣahyavṛṣavāhanayogalīlā- paryaṅkabandhanavidhestava ko 'tibhāraḥ // VjivC_1.117 //",
    "GK16kunvjivu:1319": " atra pūrvatrodāharaṇayorbhūṣaṇaguṇenaiva tadguṇaparipoṣaḥ,",
    "GK16kunvjivu:1320": " itaratra ca svabhāvaudāryābhidhānena /",
    "GK16kunvjivu:1321": " aucityasyaiva chāyāntareṇa svarūpamunmīlayati---",
    "GK16kunvjivu:1322": " yatra vaktuḥ pramāturvā vācyaṃ śobhātiśāyinā /",
    "GK16kunvjivu:1323": " ācchādyate svabhāvena tadapyaucityamucyate // Vjiv_1.54 //",
    "GK16kunvjivu:1324": " yatra yasmin vakturabhidhātuḥ pramāturanubhaviturvā svabāvena svaparispandena vcyamabhidheyaṃ",
    "GK16kunvjivu:1325": " vastu śobhātiśāyinā rāmaṇīyakamanohareṇa ācchādyate saṃvriyate tadapyaucityamevocyate /",
    "GK16kunvjivu:1326": " yathā",
    "GK16kunvjivu:1327": " śarīramātreṇa narendra tiṣṭhannābhāsi tīrthapratipāditarddhiḥ /",
    "GK16kunvjivu:1328": " āraṇyakopāttaphalaprasūtiḥ stambena nīvāra ivāvaśiṣṭaḥ // VjivC_1.118 //",
    "GK16kunvjivu:1329": " atra ślāghyatayā tathāvidhamahārājaparispande varṇyamāne muninā svānubhavasiddhavyavahārānusāreṇālaṅkaraṇayojanamaucityaparipoṣamāvahati /",
    "GK16kunvjivu:1330": " atra vaktuḥ svabhāvena ca vācyaparispandaḥ saṃvṛtaprāyo lakṣyate /",
    "GK16kunvjivu:1331": " pramāturyathā /",
    "GK16kunvjivu:1332": " nipīyamānastabakā śilīmukhair aśokayaṣṭiścalabālapallavā /",
    "GK16kunvjivu:1333": " viḍambayantī dadṛśe vadhūjanair amandadaṣṭauṣṭhakarāvadhūnanam // VjivC_1.119 //",
    "GK16kunvjivu:1334": " atra vadhūjanairnijānubhavavāsanānusāreṇa tathāvidhaśobhābhirāmatānubhūtiraucitya māvahati /",
    "GK16kunvjivu:1335": " yathā vā",
    "GK16kunvjivu:1336": " vāpītaḍe kuḍuṅgā piasahi hnāuṃ gaehiṃ dīsaṃti /",
    "GK16kunvjivu:1337": " ṇa dharanti kareṇa bhaṇanti ṇa tti valiuṃ puṇa ṇar deti // VjivC_1.120 //",
    "GK16kunvjivu:1338": " vāpītaṭe nikuñjāḥ snātuṃ gatairdaśyante /",
    "GK16kunvjivu:1339": " na dharanti kareṇa bhajanti na kimapi valituṃ punarna dadati //",
    "GK16kunvjivu:1340": " iti chāyā /",
    "GK16kunvjivu:1341": " atra kasyāścitpramātṛbhūtāyāḥ sātiśayamaugdhyaparispandasundareṇa svabhāvena vācyamācchāditamaucityaparipoṣamāvahati /",
    "GK16kunvjivu:1342": " evamaucityamabhidhāya saubhāgyamabhidhatte---",
    "GK16kunvjivu:1343": " ityupādeyavarge 'smin yadarthaṃ pratibhā kaveḥ /",
    "GK16kunvjivu:1344": " samyak saṃrabhate tasya guṇaḥ saubhāgyamucyate // Vjiv_1.55 //",
    "GK16kunvjivu:1345": " ityevaṃvidhe 'sminnupādeyavarge śabdādyupeyasamūhe yadarthaṃ yannimittaṃ kaveḥ saṃbandhinī",
    "GK16kunvjivu:1346": " pratibhā śaktiḥ samyak sāvadhānatayā saṃrabhate vyavasyati tasya vastunaḥ prastutatvāt",
    "GK16kunvjivu:1347": " kāvyābhidhānasya yo guṇaḥ sa saubhāgyamityucyate bhaṇyate //",
    "GK16kunvjivu:1348": " tacca na pratibhāsaṃrambhamātrasādhyam,",
    "GK16kunvjivu:1349": " kintu tadvihitasamastasāmagrīsaṃpādyamityāha---",
    "GK16kunvjivu:1350": " sarvasaṃpatparispandasaṃpādyaṃ sarasātmanām /",
    "GK16kunvjivu:1351": " alaukikacamatkārakāri kāvyaikajīvitam // Vjiv_1.56 //",
    "GK16kunvjivu:1352": " sarvasaṃpatparispandasaṃpādyaṃ sarvasyopādeyarāśeryā saṃpattiranavadyatākāṣṭhā tasyāḥ parispandaḥ sphuritatvaṃ tena saṃpādyaṃ niṣpādanīyam /",
    "GK16kunvjivu:1353": " anyacca kīdṛśam---sarasātmanāmārdracetasāmalaukikacamatkārakāri lokottarāhlādavidhāyi /",
    "GK16kunvjivu:1354": " kiṃ bahunā, tacca kāvyaikajīvitaṃ kāvyasya paraḥ paramārtha ityarthaḥ /",
    "GK16kunvjivu:1355": " yathā",
    "GK16kunvjivu:1356": " dormūlāvadhisūtritastanamuraḥ snihyatkaṭākṣe daśau kiñcittāṇḍavapaṇḍite smitasudhāsiktoktiṣa bhrūlate /",
    "GK16kunvjivu:1357": " cetaḥ kandalitaṃ smaravyatikarairlāvyamaṅgairvṛtaṃ tanvaṅgyāstaruṇimnisarpatiśanairanyaiva kāciddyutiḥ // VjivC_1.121 //",
    "GK16kunvjivu:1358": " tanvyāḥ prathamataratāruṇye 'vatīrṇe,",
    "GK16kunvjivu:1359": " ākārasya cetasaśceṣṭāyāścavaicitryamatra varṇitam /",
    "GK16kunvjivu:1360": " tatra sūtritastanamuro lāvaṇyamaṅgairvṛtamityākārasya,",
    "GK16kunvjivu:1361": " smaravyatikaraiḥ kandalitamiti cetasaḥ,",
    "GK16kunvjivu:1362": " snihyatkaṭākṣe dṛśāviti kiñcittāṇḍavapaṇḍite smitasudhāsiktoktiṣu bhrūlate iti ceṣṭāyāśca /",
    "GK16kunvjivu:1363": " sūtrita-sikta-tāṇḍava-paṇḍita-kandalitānāmupacāravakratvaṃ lakṣyate,",
    "GK16kunvjivu:1364": " snihyadityetasya kālaviśeṣāvedakaḥ pratyayavakrabhāvaḥ,",
    "GK16kunvjivu:1365": " anyaiva kācidavarṇanīyeti saṃvṛtivakratāvicchittiḥ,",
    "GK16kunvjivu:1366": " aṅgairvṛtamiti kārakavakratvam /",
    "GK16kunvjivu:1367": " vicitramārgaviṣayo lāvaṇyaguṇātirekaḥ /",
    "GK16kunvjivu:1368": " tadevametasmin pratibhāsaṃrambhajanitasakalasāmagrīsamunmīlitaṃ sarasahṛdayāhlādakāri kimapi saubhāgyaṃ samudbhāsate /",
    "GK16kunvjivu:1369": " anantaroktasya guṇadvayasya viṣayaṃ pradarśayati---",
    "GK16kunvjivu:1370": " etattriṣvapi mārgeṣu guṇadvitayamujjvalam /",
    "GK16kunvjivu:1371": " padavākyaprabandhānāṃ vyāpakatvena vartate // Vjiv_1.57 //",
    "GK16kunvjivu:1372": " etadguṇadvaya maucityasaubhāgyābhidhānam ujjvalamatīva bhrājiṣṇu padavākyaprabandhānāṃ trayāṇāmapi vyāpakatvena vartate sakalāvayavavyāptyāvatiṣṭhate",
    "GK16kunvjivu:1373": " kvetyāha---triṣvapi mārgeṣu sukumāravicitramadhyamākhyeṣu /",
    "GK16kunvjivu:1374": " tatra padasya tāvadaucityaṃ bahuvidhabhedabhinnovakrabhāvaḥ /",
    "GK16kunvjivu:1375": " svabhāvasyāñjasena prakāreṇa paripoṣaṇameva vakratāyāḥ paraṃ rahasyam /",
    "GK16kunvjivu:1376": " ucitābhidhānajīvitātvād vākyasyāpyekadeśe 'pyaucityavirahāttadvidāhlādakāritvahāniḥ /",
    "GK16kunvjivu:1377": " yathā",
    "GK16kunvjivu:1378": " raghuvaṃśe puraṃ niṣādādhipatestadeta- dyasminmayā maulimaṇiṃ vihāya /",
    "GK16kunvjivu:1379": " jaṭāsu baddhāsvarudatsumantraḥ kaikeyi kāmāḥ phalītāstaveti // VjivC_1.122 //",
    "GK16kunvjivu:1380": " atra raghupateranarghamahāpuruṣasaṃpadupetatvena varṇyamānasya “kaikeyi kāmāḥ phalitāstava' ityevaṃvidhatucchatarapadārthasaṃsmaraṇaṃ tadabhidhānaṃ cātyantamanaucityamāvahati /",
    "GK16kunvjivu:1381": " prabandhasyāpi kvacitprakaraṇaikadeśe 'pyaucityavirahādekadeśadāhadūṣitadagdhapaṭaprāyatā prasajyate /",
    "GK16kunvjivu:1382": " yathā---raghuvaṃśe eva dilīpa-siṃha-saṃvādāvasare",
    "GK16kunvjivu:1383": " athaikadhenoraparādhacaṇḍād guroḥ kṛśānupratimādvibheṣi /",
    "GK16kunvjivu:1384": " śakyo 'sya manyurbhavatāpi netuṃ gāḥ koṭiśaḥ sparśayatā ghaṭodhnīḥ // VjivC_1.123 //",
    "GK16kunvjivu:1385": " iti siṃhasyābhidhātumucitameva,",
    "GK16kunvjivu:1386": " rājopahāsaparatvenābhaidhīyamānatvāt /",
    "GK16kunvjivu:1387": " rājñaḥ punarasya nijayaśaḥ parirakṣaṇaparatvena tṛṇavallaghuvṛttayaḥ prāṇāḥ pratibhāsante /",
    "GK16kunvjivu:1388": " tasyaitatpūrvapakṣottaratvena",
    "GK16kunvjivu:1389": " kathaṃ nu śakyānunayo maharṣirviśrāṇanādanyapayasvinīnām /",
    "GK16kunvjivu:1390": " imāmanūnāṃ surabheravehi rudraujasā tu prahṛtaṃ tvayāsyām // VjivC_1.124 //",
    "GK16kunvjivu:1391": " ityanyāsāṃ gavāṃ tatprativastupradānayogyatā yadi kadācitsaṃbhavati tatastasya munermama",
    "GK16kunvjivu:1392": " cobhayorapyetajjīvitaparirakṣaṇanairapekṣyamupapannamiti tātparyaparyavasānādatyantamanaucityayukteyamuktiḥ /",
    "GK16kunvjivu:1393": " yathā ca kumārasaṃbhave trailokyākrāntipravaṇaparākramasya tārakākhyasya riporjigīṣāvasare surapatirmanmathenābhidhīyate---",
    "GK16kunvjivu:1394": " kāmekapatnīṃ vrataduḥkhaśīlāṃ lolaṃ manaścārutayā praviṣṭām /",
    "GK16kunvjivu:1395": " nitambinīmicchasi muktalajjāṃ kaṇṭhe svayaṅgrāhaniṣaktabāhum // VjivC_1.125 //",
    "GK16kunvjivu:1396": " ityavinayānuṣṭhānaniṣṭhaṃ triviṣṭapādhipatyapratiṣṭhitasyāpi tathāvidhābhiprāyānuvartanaparatvenābhidhīyamānamanaucityamāvahati /",
    "GK16kunvjivu:1397": " etaccaitasyaiva kaveḥ sahajasaukumāryamudritasūktiparaspandasaundaryasya paryālocyate,",
    "GK16kunvjivu:1398": " na punaranyeṣāmāhāryamātrakāvyakaraṇakauśalaślāghinām /",
    "GK16kunvjivu:1399": " saubhāgyamapi padavākyaprakaraṇaprabandhānāṃ pratyekamanekākārakamanīyakāraṇakalāpakalitarāmaṇīyakānāṃ",
    "GK16kunvjivu:1400": " kimapi sahṛdayahṛdayasaṃvedyaṃ kāvyaikajīvitamalaukikacamatkārakāri saṃvalitānekarasāsvādasundaraṃ",
    "GK16kunvjivu:1401": " sakalāvayavavyāpakatvena kāvyasya guṇāntaraṃ parisphuratītyalamatiprasaṅgena /",
    "GK16kunvjivu:1402": " idānīmetadupasaṃhṛtyānyadavatārayati---",
    "GK16kunvjivu:1403": " mārgāṇāṃ tritayaṃ tadetadasakṛtprāptavyaparyutsukaiḥ kṣuṇṇaṃ kairapi yatra kāmapi bhuvaṃ prāpya prasiddhiṃ gatāḥ /",
    "GK16kunvjivu:1404": " sarve svairavihārahāri kavayo yāsyanti yenādhunā tasmin ko 'pi sa sādhusundarapadānyāsakramaḥ kathyate // Vjiv_1.58 //",
    "GK16kunvjivu:1405": " mārgāṇāṃ sukumārādīnāmetattritayaṃ kairapi mahākavibhireva,",
    "GK16kunvjivu:1406": " na sāmānyaiḥ,",
    "GK16kunvjivu:1407": " prāptavyaparyutsukaiḥ prāpyotkaṇṭhitairasakṛt bahuvāramabhyāsena kṣuṇṇaṃ parigamitam /",
    "GK16kunvjivu:1408": " yatra yasmin mārgatraye kāmapi bhuvaṃ prāpya prasiddhiṃ gatāḥ lokottarāṃ bhūmimāsādya pratītiṃ prāptāḥ /",
    "GK16kunvjivu:1409": " idānīṃ sarve kavayastasminmārgatritaye yena yāsyanti gamiṣyanti svairavihārahāri",
    "GK16kunvjivu:1410": " svecchāviharaṇaramaṇīyaṃ sa ko 'pi alaukikaḥ sādhuśobhanaṃ kṛtvā sundarapadanyāsakramaḥ",
    "GK16kunvjivu:1411": " kathyate subhagasuptiṅantasamarpaṇaparipāṭīvinyāso varṇyate /",
    "GK16kunvjivu:1412": " mārga-svairavihāra-pada-prabhṛtayaḥ śabdāḥ śleṣacchāyāviśiṣṭatvena vyākhyeyāḥ /",
    "GK16kunvjivu:1413": " iti śrīrājānakakuntakaviracite vakroktijīvite kāvyālaṅkāre prathama unmeṣaḥ / ====================================================================",
    "GK16kunvjivu:1414": " vakroktijīvitam dvitīyonmeṣaḥ",
    "GK16kunvjivu:1415": " sarvatraiva sāmānyalakṣaṇe vihite viśeṣalakṣaṇaṃ vidhātavyamiti kāvyasya “śabdārthau sahitau” ityādi (1 /",
    "GK16kunvjivu:1416": " 7) sāmānyalakṣaṇaṃ vidhāya tadavayavabhūtayoḥ śabdārthayoḥ sāhityasya prathamonmeṣa eva viśeṣalakṣaṇaṃ vihitam /",
    "GK16kunvjivu:1417": " idānīṃ prathamoddiṣṭasya varṇavinyāsavakratvasya viśeṣalakṣaṇamupakramate---",
    "GK16kunvjivu:1418": " eko dvau bahavo varṇā badhyamānāḥ punaḥ punaḥ /",
    "GK16kunvjivu:1419": " svalpāntarāstridhā soktā varṇavinyāsavakratā // Vjiv_2.1 //",
    "GK16kunvjivu:1420": " varṇaśabdo 'tra vyañjanavinyasanavicchittiḥ tridhā tribhiḥ prakārairuktāvarṇitā /",
    "GK16kunvjivu:1421": " ke punaste trayaḥ prakārā ityucyate---ekaḥ kevala eva,",
    "GK16kunvjivu:1422": " kadācid dvau bahavo vā varṇāḥ punaḥ punarbadhyamānā yojyamānāḥ /",
    "GK16kunvjivu:1423": " kīdṛśāḥ---svalpāntarāḥ /",
    "GK16kunvjivu:1424": " svalpaṃ sutarāmalpaṃ stokamantaraṃ vyavadhānaṃ yeṣāṃ te tathoktāḥ /",
    "GK16kunvjivu:1425": " ta eva trayaḥ prakārā ityucyante /",
    "GK16kunvjivu:1426": " atra vīpsayā punaḥ punarityayogavyavacchedaparatvena niyamaḥ,",
    "GK16kunvjivu:1427": " nānyayogavyavacchedaparatvena /",
    "GK16kunvjivu:1428": " tasmātpunaḥ punarbadhyamānā eva,",
    "GK16kunvjivu:1429": " na tu punaḥ punareva badhyamānā iti /",
    "GK16kunvjivu:1430": " tatraikavyañjananibandhodāharaṇaṃ yathā",
    "GK16kunvjivu:1431": " dhammillo viniveśitālpakusumaḥ saundaryadhuryaṃ smitaṃ vinyāso vacasāṃ vidagdhamadhuraḥ kaṇṭhe kalaḥ pañcamaḥ /",
    "GK16kunvjivu:1432": " līlāmantharatārake ca nayane yātaṃ vilāsālasaṃ ko 'pyevaṃ hariṇīdṛśaḥ smaraśarāpātāvadātaḥ kramaḥ // VjivC_2.1 //",
    "GK16kunvjivu:1433": " ekasya dvayorbahūnāṃ codāharaṇaṃ yathā",
    "GK16kunvjivu:1434": " bhagnailāvallarīkāstaralitakadalīstambatāmbūlajambūjambīrāstālatālīsaralataralatālāsikā yasya jahruḥ /",
    "GK16kunvjivu:1435": " vellatkallolahelā viśakala najaḍāḥ kūlakaccheṣu sindhoḥ senāsīmantinīnāmanavarataratābhyāsatāntiṃ samīrāḥ // VjivC_2.2 //",
    "GK16kunvjivu:1436": " etāmeva vakratāṃ vicchittyantareṇa vivinakti---",
    "GK16kunvjivu:1437": " vargāntayoginaḥ sparśā dviruktāsta-la-nādayaḥ /",
    "GK16kunvjivu:1438": " śiṣṭāśca rādisaṃyuktāḥ prastutaucityaśobhinaḥ // Vjiv_2.2 //",
    "GK16kunvjivu:1439": " iyamaparā varṇavinyāsavakratā tridhā tribhiḥ prakārairukteti “ca'-śabdenābhisambandhaḥ /",
    "GK16kunvjivu:1440": " ke punarasyāstrayaḥ prakārā ityāha---vargāntayoginaḥ sparśāḥ /",
    "GK16kunvjivu:1441": " sparśāḥ kādayo makāraparyantā vargāstadantaiḥ ṅakārādibhiryogaḥ saṃyogo yeṣāṃ te tathoktāḥ,",
    "GK16kunvjivu:1442": " punaḥ punarbadhyamānāḥ---prathamaḥ prakāraḥ /",
    "GK16kunvjivu:1443": " ta-la-nādayaḥ takāra-lakāra-nakāra-prabhṛtayo dviruktā dviruccāritā dviguṇāḥ santaḥ,",
    "GK16kunvjivu:1444": " punaḥ punarbadhyamānāḥ---dvitīyaḥ /",
    "GK16kunvjivu:1445": " tadvyatiriktāḥ śiṣṭāśca vyañjanasaṃjñā ye varṇāste rephaprabhṛtibhiḥ saṃyuktāḥ punaḥ punarbadhyamānāḥ---tṛtīyaḥ /",
    "GK16kunvjivu:1446": " svalpāntarāḥ parimitavyavahitā iti sarveṣāmabhisabandhaḥ /",
    "GK16kunvjivu:1447": " te ca kīdṛśāḥ---prastutaucityaśobhinaḥ /",
    "GK16kunvjivu:1448": " prastutaṃ varṇyamānaṃ vastu tasya yadaucityamucitabhāvastena śobhante ye te yathoktāḥ /",
    "GK16kunvjivu:1449": " na punarvarṇasāvarṇyavyasanitāmātreṇopanibaddhāḥ prastutaucityamlānatvakāriṇaḥ /",
    "GK16kunvjivu:1450": " prastutaucityaśobhitvāt kutracitparuṣarasaprastāve tādṛśānevābhyanujānāti /",
    "GK16kunvjivu:1451": " atha prathamaprākārodāharaṇaṃ yathā",
    "GK16kunvjivu:1452": " unnidrakokanadareṇupiśaṅgitāṅgā guñjanti mañju madhupāḥ kamalākareṣu /",
    "GK16kunvjivu:1453": " etaccakāsti ca ravernavabandhujīva- puṣpacchadābhamudayācalacumbibimbam // VjivC_2.3 //",
    "GK16kunvjivu:1454": " yathā ca",
    "GK16kunvjivu:1455": " kadalīstambatāmbūlajambūjambīrāḥ iti // VjivC_2.4 //",
    "GK16kunvjivu:1456": " yathā vā",
    "GK16kunvjivu:1457": " sarasvatīhṛdayāravindamakarandabindusandohasundarāṇām // VjivC_2.5 // iti",
    "GK16kunvjivu:1458": " dvitīyaprakārodāharaṇaṃ prathamamaruṇacchāyaḥ // VjivC_2.6 //",
    "GK16kunvjivu:1459": " ityasya dvitīyacaturtho pādau /",
    "GK16kunvjivu:1460": " tṛtīyaprakārodāharaṇamasyaiva tṛtīyaḥ pādaḥ /",
    "GK16kunvjivu:1461": " yathā vā",
    "GK16kunvjivu:1462": " saundaryadhuryaṃ smitam // VjivC_2.7 //",
    "GK16kunvjivu:1463": " yathā ca “kahlāra'-śabdasāhacaryena “hlāda'-śabdāprayogaḥ /",
    "GK16kunvjivu:1464": " paruṣarasaprastāve tathāvidhasaṃyogodāharaṇaṃ yathā",
    "GK16kunvjivu:1465": " uttāmyattālavaśca pratapati taraṇāvāṃśavī tāpatandrīmadridroṇīkuṭīre kuhariṇi hariṇārātayo yāpayanti // VjivC_2.8 //",
    "GK16kunvjivu:1466": " etameva vaicitryāntareṇa vyācaṣṭe---",
    "GK16kunvjivu:1467": " kvacidavyavadhāne 'pi manohārinibandhanā /",
    "GK16kunvjivu:1468": " sā svarāṇāmasārūpyāt parāṃ puṣṇāti vakratām // Vjiv_2.3 //",
    "GK16kunvjivu:1469": " kvacidaniyataprāyavākyaikadeśe kasmiṃścidavyavadhāne 'pi vyavadhānābhāve 'pyekasya",
    "GK16kunvjivu:1470": " dvayoḥ samuditayośca bahūnāṃ vā punaḥ punarbadhyamānānāmeṣāṃ manoharinibandhanā hṛdayāvarjakavinyāsā bhavati /",
    "GK16kunvjivu:1471": " kācidevaṃ saṃpadyata ityarthaḥ /",
    "GK16kunvjivu:1472": " yamakavyavahāro 'tra na pravartate,",
    "GK16kunvjivu:1473": " tasya niyatasthānatayā vyavasthānāt /",
    "GK16kunvjivu:1474": " svarairavyavadhānamatra na vivakṣitam,",
    "GK16kunvjivu:1475": " tasyānupapatteḥ /",
    "GK16kunvjivu:1476": " tatraikasyāvyavadhānodāharaṇaṃ yathā",
    "GK16kunvjivu:1477": " vāmaṃ kajjalavadvilocanamuro rohadvisāristanam // VjivC_2.9 //",
    "GK16kunvjivu:1478": " dvayoryathā /",
    "GK16kunvjivu:1479": " tāmbūlīnaddhamugdhakramukatarulatāprastare sānugābhiḥ pāyaṃ pāyaṃ kalācīkṛtakadaladalaṃ nārikelīphalāmbhaḥ /",
    "GK16kunvjivu:1480": " sevyantāṃ vyomayātrāśramajalajayinaḥ sainyasīmantinībhi- rdātyubavyūhakelīkalitakuhakuhārāvakāntā vanāntāḥ // VjivC_2.10 //",
    "GK16kunvjivu:1481": " yathā vā",
    "GK16kunvjivu:1482": " ayi pibata cakorāḥ kṛtsanamunnamya kaṇṭhān kramukavalanacañcaccañcavaścandrikāmbhaḥ /",
    "GK16kunvjivu:1483": " virahavidhuritānāṃ jīvitatrāṇahetor- bhavati hariṇalakṣmā yena tejodaridraḥ // VjivC_2.11 //",
    "GK16kunvjivu:1484": " bahūnāṃ yathā",
    "GK16kunvjivu:1485": " saralataralatālāsikā iti // VjivC_2.12 //",
    "GK16kunvjivu:1486": " “api'-śabdāt kvacid vyavadhāne 'pi /",
    "GK16kunvjivu:1487": " dvayoryathā",
    "GK16kunvjivu:1488": " svasthāḥ santu vasanta te ratipateragresarā vāsarāḥ // VjivC_2.13 //",
    "GK16kunvjivu:1489": " bahūnāṃ vyavadhāne 'pi yathā",
    "GK16kunvjivu:1490": " cakitacātakamecakitaviyati varṣātyaye // VjivC_2.14 //",
    "GK16kunvjivu:1491": " sā svarāṇāmasārūpyāt seyamanantaroktā svarānāmakārādīnāmasārūpyādasādṛśyāt kvacitkasmiṃścidāvartamānasamudāyaikadeśe parāmanyāṃ vakratāṃ kāmapi puṣṇāti puṣyatītyarthaḥ /",
    "GK16kunvjivu:1492": " yathā",
    "GK16kunvjivu:1493": " rājīvajīvitaśvare // VjivC_2.15 //",
    "GK16kunvjivu:1494": " yathā vā",
    "GK16kunvjivu:1495": " dhūsarasariti iti // VjivC_2.16 //",
    "GK16kunvjivu:1496": " yathā vā",
    "GK16kunvjivu:1497": " svasthāḥ santu vasanta iti // VjivC_2.17 //",
    "GK16kunvjivu:1498": " yathā vā",
    "GK16kunvjivu:1499": " tālatālī iti // VjivC_2.18 //",
    "GK16kunvjivu:1500": " so 'yamubhayaprakāro 'pi varṇavinyāsavakratāviśiṣṭāvayavavinyāso yamakābhāsaḥ saṃniveśaviśeṣo",
    "GK16kunvjivu:1501": " muktākalāpamadhyaprotamaṇiyamayapadakabandhabandhuraḥ sutarāṃ sahṛdayahṛdayahāritāṃ pratipadyate /",
    "GK16kunvjivu:1502": " tadidamuktam",
    "GK16kunvjivu:1503": " alaṅkārasya kavayo yatrālaṅkāraṇāntaram /",
    "GK16kunvjivu:1504": " asantuṣṭā nibadhnanti hārādermaṇibandhavat // VjivC_2.19 //",
    "GK16kunvjivu:1505": " iti /",
    "GK16kunvjivu:1506": " etāmeva vividhaprakārāṃ vakratāṃ viśinaṣṭi,",
    "GK16kunvjivu:1507": " yadevaṃvidhavakṣyamāṇaviśeṣaṇaviśiṣṭā vidhātavyeti---",
    "GK16kunvjivu:1508": " nātinirbandhavihitā nāpyapeśalabhūṣitā /",
    "GK16kunvjivu:1509": " pūrvāvṛttaparityāganūtanāvartanojjvalā // Vjiv_2.4 //",
    "GK16kunvjivu:1510": " nātinirbandhavihitā---“nirbandha'-śabdo 'tra vyasanitāyāṃ vartate /",
    "GK16kunvjivu:1511": " tenātinirbandhena punaḥ punarāvartanavyasanitayā na vihitā,",
    "GK16kunvjivu:1512": " aprayatnaviracitetyarthaḥ /",
    "GK16kunvjivu:1513": " vyasanitayā prayatnaviracane hi prastutaucityaparihāṇervācyavācakayoḥ parasparaspardhitvalakṣaṇasāhityavirahaḥ paryavasyati /",
    "GK16kunvjivu:1514": " yathā",
    "GK16kunvjivu:1515": " bhaṇa taruṇi iti // VjivC_2.20 //",
    "GK16kunvjivu:1516": " nāpyapeśalabhūṣitā na cāpeśalairasukumārairakṣarairalaṅkṛtā /",
    "GK16kunvjivu:1517": " yathā",
    "GK16kunvjivu:1518": " śīrṇaghrāṇāṅghri iti // VjivC_2.21 //",
    "GK16kunvjivu:1519": " tadevaṃ kīdṛśī tarhi kartavyetyāha---pūrvāvṛttaparityāganūtanāvartanojjvalā pūrvamāvṛttānāṃ",
    "GK16kunvjivu:1520": " punaḥ punarviracitānāṃ parityāgena prahāṇena nūtanānāmabhinavānāṃ varṇānāmāvartanena",
    "GK16kunvjivu:1521": " punaḥ punaḥ parigraheṇa ca tadevamubhābhyāṃ prakārābhyāmujjvalā bhrājiṣṇuḥ /",
    "GK16kunvjivu:1522": " yathā",
    "GK16kunvjivu:1523": " etāṃ paśya purastaṭīmahi kila krīḍākirāto haraḥ kodaṇḍena kirīṭinā sarabhasaṃ cūḍāntare tāḍitaḥ /",
    "GK16kunvjivu:1524": " ityākarṇya kathādbhutaṃ himanīdhāvadrau subhadrāpater mandaṃ mandamakāri yena nijayorderdaṇḍayormaṇḍanam // VjivC_2.22 //",
    "GK16kunvjivu:1525": " yathā vā",
    "GK16kunvjivu:1526": " haṃsānāṃ ninadeṣu iti // VjivC_2.23 //",
    "GK16kunvjivu:1527": " yathā ca",
    "GK16kunvjivu:1528": " etanmandavipakta ityādau // VjivC_2.24 //",
    "GK16kunvjivu:1529": " yathā vā",
    "GK16kunvjivu:1530": " ṇamaha dasāṇaṇasarahasakaratuliavalantaselabhaavihalaṃ /",
    "GK16kunvjivu:1531": " vevatathorathaṇaharaharakaakaṇṭhaggahaṃ goriṃ // VjivC_2.25 //",
    "GK16kunvjivu:1532": " namata daśānanasarabhasakaratulitavalacchailabhayavihvalām /",
    "GK16kunvjivu:1533": " vepamānasthūlastanabharaharakṛtakaṇṭhagrahāṃ gaurīm //",
    "GK16kunvjivu:1534": " iti chāyā /",
    "GK16kunvjivu:1535": " evametāṃ varṇavinyāsavakratāṃ vyākhyāya tāmevopasaṃharati---",
    "GK16kunvjivu:1536": " varṇacchāyānusāreṇa guṇamārgānuvartinī /",
    "GK16kunvjivu:1537": " vṛttivaicitryayukteti saiva proktā cirantanaiḥ // Vjiv_2.5 //",
    "GK16kunvjivu:1538": " varṇānāmakṣarāṇāṃ yā chāyā kāntiḥ śravyatādiguṇasaṃpattayā hetubhūtayā yadanusaraṇamanusāraḥ prāpyasvarūpānupraveśastena /",
    "GK16kunvjivu:1539": " guṇamārgāṃśca sukumāraprabhṛtīnanuvartate yā sā tathoktā /",
    "GK16kunvjivu:1540": " tatra guṇānāmāntaramyāt prathamamupanyasanam,",
    "GK16kunvjivu:1541": " guṇadvāreṇaiva mārgānusaraṇopapatteḥ /",
    "GK16kunvjivu:1542": " tadayamatrārthaḥ---yadyaṣā varṇavinyāsavakratā vyañjanacchāyānusāreṇaiva,",
    "GK16kunvjivu:1543": " tathāpi pratiniyataguṇaviśiṣṭānāṃ mārgāṇāṃ guṇānuvartanadvāreṇa yathā svarūpānupraveśaṃ vidadhāti tathā vidhātavyeti /",
    "GK16kunvjivu:1544": " tata eva ca tasyāstannibandhanāḥ pravitatāḥ prakārāḥ samullasanti /",
    "GK16kunvjivu:1545": " cirantanaiḥ punaḥ saiva svātantryeṇa vṛttivaicitryayukteti proktā /",
    "GK16kunvjivu:1546": " vṛttīnāmupanāgarikādīnāṃ yad vaicitryaṃ vicitrabhāvaḥ svaniṣṭhasaṃkhyābhedabhinnatvaṃ tena yuktā samanviteti cirantanaiḥ pūrvasūribhirabhihitā",
    "GK16kunvjivu:1547": " tadidamatra tātparyam---yadasyāḥ sakalāguṇa svarūpānusaraṇasamanvayena sukumārādimārgānuvartanāyattavṛtteḥ",
    "GK16kunvjivu:1548": " pāratantryamaparigaṇitaprakāratvaṃ caitadubhayamapyavaśyaṃbhāvi tasmādapāratantryaṃ",
    "GK16kunvjivu:1549": " parimitaprakāratvaṃ ceti nāticaturastram /",
    "GK16kunvjivu:1550": " nanu ca prathamameko dvāvityādinā prakāreṇa parimitān prakārān svatantratvaṃ ca svayameva vyākhyāya kimetaduktamiti cennaiṣa doṣaḥ,",
    "GK16kunvjivu:1551": " yasmāllakṣaṇakārairyasya kasyācitpadārthasya samudāyaparāyattavṛtteḥ paravyutpattaye prathamamapoddhārabuddhyā svatantratayā svarūpamullikhyate,",
    "GK16kunvjivu:1552": " tataḥ samudāyāntarbhāvo bhaviṣyatītyalamatiprasaṅgena /",
    "GK16kunvjivu:1553": " yeyaṃ varṇavinyāsavakratā nāma vācakālaṅkṛtiḥ sthānaniyamābhāvāt sakalavākyaviṣayatvena samāmnāt,",
    "GK16kunvjivu:1554": " saiva prakārāntaraviśiṣṭā niyatasthānatayopanibadhyamānā kimapi vaicitryāntaramābadhnātītyāha---",
    "GK16kunvjivu:1555": " samānavarṇamanyārthaṃ prasādi śrutipeśalam /",
    "GK16kunvjivu:1556": " aucityayuktamādyādiniyatasthānaśobhi yat // Vjiv_2.6 //",
    "GK16kunvjivu:1557": " yamakaṃ nāma ko 'pyasyāḥ prakāraḥ paridṛśyate /",
    "GK16kunvjivu:1558": " sa tu śobhāntarābhāvādiha nātipratanyate // Vjiv_2.7 //",
    "GK16kunvjivu:1559": " ko 'pyasyāḥ prakāraḥ paridṛśyate,",
    "GK16kunvjivu:1560": " asyāḥ pūrvoktāyāḥ,",
    "GK16kunvjivu:1561": " ko 'pyapūrvaḥ prabhedo vibhāvyate /",
    "GK16kunvjivu:1562": " ko 'sāvityāha---yamakaṃ nāma /",
    "GK16kunvjivu:1563": " yamakamiti yasya prasiddhiḥ /",
    "GK16kunvjivu:1564": " tacca kīdṛśam---samānavarṇam /",
    "GK16kunvjivu:1565": " samānāḥ sarūpāḥ sadṛśaśrutayo varṇā yasmin tattathoktam /",
    "GK16kunvjivu:1566": " evamekasya dvayorbahūnāṃ sadṛśaśrutīnāṃ vyavahitamavyavahitaṃ vā yadupanibandhanaṃ tadeva yamakamityucyate /",
    "GK16kunvjivu:1567": " tadevamekarūpe saṃsthānadvaye satyapi---anyārthaṃ bhinnābhidheyam /",
    "GK16kunvjivu:1568": " anyacca kīdṛśam---prasādi prasādaguṇayuktaṃ jhagiti vākyārthasamarpakam,",
    "GK16kunvjivu:1569": " akadarthanābodhyamiti yāvat /",
    "GK16kunvjivu:1570": " śrutipeśalamityatadeva viśiṣyate---śrutiḥ śravaṇendriyaṃ tatra peśalaṃ rañjakam,",
    "GK16kunvjivu:1571": " akaṭhoraśabdaviracitam /",
    "GK16kunvjivu:1572": " kīdṛśam---aucityayuktam /",
    "GK16kunvjivu:1573": " aucityaṃ varṇyamānasya vastunaḥ svabhāvotkarṣastena saṃyuktaṃ samanvitam /",
    "GK16kunvjivu:1574": " yatra yamakopanibandhanavyasanitvenāpyaucityamaparimlānamityarthaḥ /",
    "GK16kunvjivu:1575": " tadeva viśeṣaṇāntareṇa viśinaṣṭi---ādyādiniyatasthānaśobhi yat /",
    "GK16kunvjivu:1576": " ādirādiryeṣāṃ te tathoktāḥ prathamamadhyāntāstānyeva niyatāni sthānāni viśiṣṭāḥ saṃniveśāstaiḥ śobhate bhrājate yattathoktam /",
    "GK16kunvjivu:1577": " atrādyādayaḥ saṃbandhiśabdāḥ pādādi bhirviśeṣaṇīyāḥ /",
    "GK16kunvjivu:1578": " sa tu prakāraḥ proktalakṣaṇasaṃpadupeto 'pi bhavan iha nātipratanyate granthe 'sminnātivistāryate /",
    "GK16kunvjivu:1579": " kutaḥ---śobhāntarābhāvāt /",
    "GK16kunvjivu:1580": " sthānaniyamavyatiriktasyānyasya śobhāntarasya chāyāntarasyāsaṃbhavādityarthaḥ /",
    "GK16kunvjivu:1581": " asya ca varṇavinyāsavaicitryavyatirekeṇānyatkiñcidapi jīvitāntaraṃ na paridṛśyate /",
    "GK16kunvjivu:1582": " tenānantaroktālaṅkṛtiprakārataiva yuktā /",
    "GK16kunvjivu:1583": " udāharaṇānyatraśiśupālavadhe caturthe sarge samarpakāṇi kānicideva yamakāni,",
    "GK16kunvjivu:1584": " raghuvaṃśe vā vasantavarṇane /",
    "GK16kunvjivu:1585": " evaṃ padāvayavānāṃ varṇānāṃ vinyāsavakrabhāve vicārite varṇasamudāyātmakasya padasya ca vakrabhāvavicāraḥ prāptāvasaraḥ /",
    "GK16kunvjivu:1586": " tatra padapūrvārdhasya tāvadvakratāprākārāḥ kiyantaḥ saṃbhavantīti prakramate---",
    "GK16kunvjivu:1587": " yatra rūḍherasaṃbhāvyadharmādhyāropagarbhatā /",
    "GK16kunvjivu:1588": " saddharmātiśayāropagarbhatvaṃ vā pratīyate // Vjiv_2.8 //",
    "GK16kunvjivu:1589": " lokottaratiraskāraślādhyotkarṣābhidhitsayā /",
    "GK16kunvjivu:1590": " vācyasya socyate kāpi rūḍhivaicitryavakratā // Vjiv_2.9 //",
    "GK16kunvjivu:1591": " yatra rūḍherasaṃbhāvyadharmādhyāropagarbhatā pratīyate /",
    "GK16kunvjivu:1592": " śabdasya niyatavṛttitā nāma dharmo rūḍhirucyate,",
    "GK16kunvjivu:1593": " rohaṇaṃ rūḍhiriti kṛtvā /",
    "GK16kunvjivu:1594": " sā ca dviprakārā saṃbhavati--niyatasāmānyavṛttitā niyataviśeṣavṛttitā ca /",
    "GK16kunvjivu:1595": " tena rūḍhiśabdenātra rūḍhipradhānaḥ śabdo 'bhidhīyate,",
    "GK16kunvjivu:1596": " dharmadharmiṇorabhedopacāradarśanāt /",
    "GK16kunvjivu:1597": " yatra yasmin viṣaye rūḍhiśabdasya asaṃbhāvyaḥ saṃbhāvayitumaśakyo yo dharmaḥ kaścitparispandastasyādhyāropaḥ",
    "GK16kunvjivu:1598": " samarpaṇaṃ garbho 'bhiprāyo yasya sa tathoktastasya bhāvastattā sā pratīyate pratipādyate /",
    "GK16kunvjivu:1599": " yatreti saṃbandhaḥ /",
    "GK16kunvjivu:1600": " saddharmātiśayāropagarbhatvaṃ vā /",
    "GK16kunvjivu:1601": " saṃścāsau dharmaśca saddharmaḥ vidyamānaḥ padārthasya parispandastasmin yasya kasyacidapūrvasyātiśayasyādbhutarūpasya",
    "GK16kunvjivu:1602": " mahimna āropaḥ samarpaṇaṃ garbho 'prāyo yasya sa tathoktasya bhāvastattvam /",
    "GK16kunvjivu:1603": " tacca vā yasmin pratīyate /",
    "GK16kunvjivu:1604": " kena hetunā---lokoktaratiraskāraślādhyotkarṣābhidhitsayā /",
    "GK16kunvjivu:1605": " lokottaraḥ sarvātiśāyī yastiraskāraḥ khalīkaraṇaṃ ślādhyaśca spṛhaṇīyo ya utkarṣaḥ sātiśayatvaṃ tayorabhidhitsā abhidhātumicchā vaktukāmatā tayā /",
    "GK16kunvjivu:1606": " kasya vācyasya /",
    "GK16kunvjivu:1607": " rūḍhiśabdasya vācyo yo 'bhidheyor'thastasya /",
    "GK16kunvjivu:1608": " socyate kathyate kāpyalaukikī rūḍhivaicitryavakratā /",
    "GK16kunvjivu:1609": " rūḍhiśabdasyaivaṃvidhena vaicitryeṇavicitrabhāvena vakratā vakrabhāvaḥ /",
    "GK16kunvjivu:1610": " tadidamatra tātparyam---yatsāmānyavicitrasaṃsparśināṃ śabdānāmanumānavanniyataviśeṣāliṅganaṃ yadyapi svabhāvādeva na kiñcidapi saṃbhavati,",
    "GK16kunvjivu:1611": " tathāpyanayā yuktyā kavivivakṣitaniyataviśeṣaniṣṭhatāṃ nīyamānāḥ kāmapi camatkārakāritāṃ pratipadyante /",
    "GK16kunvjivu:1612": " yathā",
    "GK16kunvjivu:1613": " tālā jāanti guṇā jālāte sahiaehi gheppanti /",
    "GK16kunvjivu:1614": " raikiraṇāṇuggahiāiṃ hāenti kamalāiṃ kamalāiṃ // VjivC_2.26 //",
    "GK16kunvjivu:1615": " tadā jāyante guṇā yadā te sahṛdayairgṛhyante /",
    "GK16kunvjivu:1616": " ravikiraṇānugṛhītāni bhavanti kamalāni kamalāni //",
    "GK16kunvjivu:1617": " iti chāyā /",
    "GK16kunvjivu:1618": " pratīyate iti kriyāpadavaicitryasyāyamabhiprāyo yadevaṃvidhe viṣaye śabdānāṃ vācakatvena na vyāpāraḥ,",
    "GK16kunvjivu:1619": " api tu vastvantaravatpratītikāritvamātreṇeti yuktiyuktamapyetadiha nātipratanyate /",
    "GK16kunvjivu:1620": " yasyād dhvanikāreṇa vyaṅgyavyañjakabhāvo 'tra sutarāṃ samarthitastat kiṃ paunaruktyena /",
    "GK16kunvjivu:1621": " sā ca rūḍhivaicitryavakratā mukyatayā dviprakārā saṃbhavati---yatra rūḍhivācyor'thaḥ svayameva ātmanyutkarṣaṃ nikarṣaṃ vā samāropayitukāmaḥ",
    "GK16kunvjivu:1622": " tasyānyo vā kaścidvakteti /",
    "GK16kunvjivu:1623": " yathā",
    "GK16kunvjivu:1624": " snigdhaśyāmalakāntiliptaviyato velladvalākā ghanā vātāḥ śīkariṇaḥ payodasuhṛdāmānandakekāḥ kalāḥ /",
    "GK16kunvjivu:1625": " kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devi dhīrā bhava // VjivC_2.27 //",
    "GK16kunvjivu:1626": " atra “rāma'-śabdena “dṛḍhaṃ kaṭhorahṛdayaḥ' “sarvaṃ sahe' iti yadubhābhyāṃ pratipādayituṃ na pāryate,",
    "GK16kunvjivu:1627": " tadevaṃvidhavividhoddīpanavibhāvavibhavasahanasāmarthyakāraṇaṃ duḥsahajanakarājaputrīviraha",
    "GK16kunvjivu:1628": " vyathāvisaṃṣṭhule 'pi samaye nirapatrapaprāṇaparirakṣāvaicakṣaṇyalakṣaṇaṃ saṃjñāpadanibandhanaṃ",
    "GK16kunvjivu:1629": " kimapyasaṃbhāvyamasādhāraṇaṃ krauryaṃ pratīyate /",
    "GK16kunvjivu:1630": " vaidehītyanena jaladharasamayasundarapadārthasaṃdarśanāsahatvasamarpakaṃ sahajasaukumāryasulabhaṃ kimapi kātaratvaṃ tasyāḥ samarthyate /",
    "GK16kunvjivu:1631": " etadeva /",
    "GK16kunvjivu:1632": " ca pūrvasmādviśeṣābhidhāyinaḥ “tu'-śabdasya jīvitam /",
    "GK16kunvjivu:1633": " vidyamānadharmātiśayādhyāropagarbhatvaṃ yathā",
    "GK16kunvjivu:1634": " tataḥ prahasyāha punaḥ purandaraṃ vyapetabhīrbhūmipurandarātmajaḥ /",
    "GK16kunvjivu:1635": " gṛhāṇa śastraṃ yadi sarga eṣa te na khalvanirjitya raghuṃ kṛtī bhavān // VjivC_2.28 //",
    "GK16kunvjivu:1636": " “raghu'-śabdenātra sarvatrāpratihataprabhāvasyāpi surapatestathāvidhādhyavasāyavyaghātasāmarthyanibandhanaḥ ko 'pi svapauruṣātiśayaḥ pratīyate",
    "GK16kunvjivu:1637": " prahasyetyanenaitadevopabṛṃhitam /",
    "GK16kunvjivu:1638": " anyo vaktā yatra tatrodāharaṇaṃ yathā",
    "GK16kunvjivu:1639": " ājñā śakraśikhāmaṇipraṇayinī śāstrāṇi cakṣurnavaṃ bhaktirbhūtapatau pinākini padaṃ laṅketi divyā purī /",
    "GK16kunvjivu:1640": " saṃbhūtirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ sarvatra sarve guṇāḥ // VjivC_2.29 //",
    "GK16kunvjivu:1641": " “rāvaṇa'-śabdenātra sakalalokaprasiddhadaśānanadurvilāsavyatiriktamabhijanavivekasadācāraprabhāvasaṃbhogasukhasamṛddhilakṣaṇāyāḥ",
    "GK16kunvjivu:1642": " samastavaraguṇasāmagrīsaṃpadastiraskārakāraṇaṃ kimapyanupādeyatānimittabhūtamaupahatyaṃ pratīyate /",
    "GK16kunvjivu:1643": " atraiva vidhyamānaguṇātiśayāvyāropagarbhatvaṃ yathā--- rāmo 'sau bhuvaneṣu vikramaguṇaiḥ prāptaḥ prasiddhiṃ parām // VjivC_2.30 //",
    "GK16kunvjivu:1644": " atra “rāma'-śabdena sakalatribhuvanātiśāyī rāvaṇānucaravismayāspadaṃ śauryātiśayaḥ pratīyate /",
    "GK16kunvjivu:1645": " eṣā ca rūḍhivaicitryavakratā pratīyamānadharmabāhulyād bahuprakārā bhidyate /",
    "GK16kunvjivu:1646": " tacca svayamevotprekṣaṇīyam /",
    "GK16kunvjivu:1647": " yathā",
    "GK16kunvjivu:1648": " gurvarthamartho śrutapāradṛśvā raghoḥ sakāśādanavāptakāmaḥ /",
    "GK16kunvjivu:1649": " gato vadānyāntaramityayaṃ me mā bhūtparīvādanavāvatāraḥ // VjivC_2.31 //",
    "GK16kunvjivu:1650": " “raghu'-śabdenātra tribhuvanātiśāyyaudā ryātirekaḥ pratīyate /",
    "GK16kunvjivu:1651": " etasyāṃ vakratāyāmayameva paramārtho yat sāmānyamātraniṣṭhatāmapākṛtya kavivivakṣitaviśeṣapratipādanasāmarthyalakṣaṇaḥ śobhātiśayaḥ samullāsyate",
    "GK16kunvjivu:1652": " saṃjñāśabdānāṃ niyatārthaniṣṭhatvāt sāmānyaviśeṣabhāvo na kaścit saṃbhavatīti na vaktavyam /",
    "GK16kunvjivu:1653": " yasmātteṣāmapyavasthāsahastrasādhāraṇavṛttervācyasya niyatadaśāviśeṣavṛttiniṣṭhatā satkavivivakṣitā saṃbhavatyeva,",
    "GK16kunvjivu:1654": " svaraśrutinyāyena lagnāṃśukanyāyena ceti /",
    "GK16kunvjivu:1655": " evaṃ rūḍhivakratāṃ vivecya kramaprāptasamanvayāṃ paryāyavakratāṃ vivinakti---",
    "GK16kunvjivu:1656": " abhidheyāntaratamastasyātiśayapoṣakaḥ /",
    "GK16kunvjivu:1657": " ramyacchāyāntarasparśāttadalaṅkartumīśvaraḥ // Vjiv_2.10 //",
    "GK16kunvjivu:1658": " svayaṃ viśeṣaṇenāpi svacchāyotkarṣapeśalaḥ /",
    "GK16kunvjivu:1659": " asaṃbhāvyārthapātratvagarbhaṃ yaścābhidhīyate // Vjiv_2.11 //",
    "GK16kunvjivu:1660": " alaṅkāropasaṃskāramanohārinibandhanaḥ /",
    "GK16kunvjivu:1661": " paryāyastena vaicitryaṃ parā paryāyavakratā // Vjiv_2.12 //",
    "GK16kunvjivu:1662": " pūrvoktaviśeṣaṇaviśiṣṭaḥ kāvyaviṣaye paryāyastena hetunā yadvaicitryaṃ yo vicitrabhāvo vicchittiviśeṣaḥ sā parā prakṛṣṭā kācideva paryāyavakratetyucyate",
    "GK16kunvjivu:1663": " paryāyapradhānaḥ śabdaḥ paryāyo 'bhidhīyate /",
    "GK16kunvjivu:1664": " tasya caitadeva paryāyaprādhānyaṃ yat sa kadācidvivakṣite vastuni vācakatayā pravartate,",
    "GK16kunvjivu:1665": " kadācidvācakāntaramiti /",
    "GK16kunvjivu:1666": " tena pūrvoktayā nītyā bahuprakāraḥ paryāyo 'bhihitaḥ,",
    "GK16kunvjivu:1667": " tat kiyantastasya prakārāḥ santītyāha---abidheyāntaratamaḥ /",
    "GK16kunvjivu:1668": " abidheyaṃ vācyaṃ vastu tasyāntaratamaḥ pratyāsannatamaḥ /",
    "GK16kunvjivu:1669": " yasmāt paryāyaśabdatve satyapyantaraṅgatvāt sa yathā vivakṣitaṃ vastu vyanakti tathā nānyaḥ kaściditi /",
    "GK16kunvjivu:1670": " yathā",
    "GK16kunvjivu:1671": " nābhiyoktum anṛtaṃ tvamiṣyase kastapasviviśikheṣu cādaraḥ /",
    "GK16kunvjivu:1672": " santi bhūbhṛti hi naḥ śarāḥ pare ye pākramavasūni vajriṇaḥ // VjivC_2.32 //",
    "GK16kunvjivu:1673": " atra mahendravācakeṣvasaṃkhyeṣu saṃbhavatsu paryāyaśabdeṣu “vajriṇaḥ' iti prayuktaḥ paryāyavakratāṃ puṣṇāti /",
    "GK16kunvjivu:1674": " yasmāt satasaṃnihitavajrasyāpi surapaterye parākramavasūni vikramadhanānīti sāyakānāṃ lokottaratvapratītiḥ /",
    "GK16kunvjivu:1675": " “tapasvi'-śabdo 'pyatitarāṃ ramaṇīyaḥ /",
    "GK16kunvjivu:1676": " yasmāt subhaṭasāyakānāmādaro bahumānaḥ kadācidupapadyate,",
    "GK16kunvjivu:1677": " tāpasamārgaṇeṣu punarakiñcitkareṣu kaḥ saṃrambha iti /",
    "GK16kunvjivu:1678": " yathā vā",
    "GK16kunvjivu:1679": " kastavaṃ jñāsyasi māṃ smara smarasi māṃ diṣṭyā kimabhyāgatastvāmunmādayituṃ kathaṃ nanu balāt kiṃ te balaṃ paśya tat /",
    "GK16kunvjivu:1680": " pasyāmītyabhidhāya pāvakamucā ye locanenaiva taṃ kāntākaṇṭhaniṣaktabāhumadahattasmai namaḥ śūline // VjivC_2.33 //",
    "GK16kunvjivu:1681": " atra parameśvare paryāyasahastreṣvapi saṃbhavatsu “śūline' iti yatprayuktaṃ tatrāyamabhiprāyo yattasmai bhagavate namaskāravyatirekeṇa kimanyadabhidhīyate",
    "GK16kunvjivu:1682": " yattathāvidhotsekaparityaktavinayavṛtteḥ smarasya kupitenāpi tadabhimatāvalokavyatirekeṇa tena satatasaṃnihitaśūlenāpi kopasamucitamāyudhagrahaṇaṃ nācaritam /",
    "GK16kunvjivu:1683": " locanapātamātreṇaiva kopakāryakaraṇādbhagavataḥ prabhāvātiśayaḥ paripoṣitaḥ /",
    "GK16kunvjivu:1684": " ataeva tasmai namo 'stviti yuktiyuktatāṃ pratipadyate /",
    "GK16kunvjivu:1685": " ayamaparaḥ padapūrvārdhavakratāhetuḥ paryāyaḥ---yastasyātiśayapoṣakaḥ /",
    "GK16kunvjivu:1686": " tasyābhidheyasyārthasyātiśayamutkarṣa puṣṇāti yaḥ sa tathoktaḥ /",
    "GK16kunvjivu:1687": " yasmāt sahajasaukumāryasubhago 'pi padārthastena paripoṣitātiśayaḥ sutarāṃ sahṛdayahṛdayahāritāṃ pratipadyate /",
    "GK16kunvjivu:1688": " yathā",
    "GK16kunvjivu:1689": " saṃbandhī raghubhūbhujāṃ manasijavyāpāradīkṣāgurur gaurāṅgīvadanopamāparicitastārāvadhūvallabhaḥ /",
    "GK16kunvjivu:1690": " sadyomārjitadākṣiṇātyataruṇīdantāvadātadyuti- ścandraḥ sundari dṛśyatāmayamasau caṇḍī śacūḍāmaṇiḥ // VjivC_2.34 //",
    "GK16kunvjivu:1691": " atra paryāyāḥ sahajasaundaryasaṃpadupetasyāpi candramasaḥ sahṛdayahṛdayāhlādakāraṇaṃ kamapyatiśayamūllāsayantaḥ padapūrvārdhavakratāṃ pūṣṇanti",
    "GK16kunvjivu:1692": " tathā ca rāmeṇa rāvaṇaṃ nihatya puṣpakena gacchatā sītāyāḥ savistrambhaṃ svairakathāsvetadabhidhīyate yaccandraḥ sundari dṛśyatāmiti,",
    "GK16kunvjivu:1693": " rāmaṇīyakamanohāriṇi sakalalokalocanotsavaścandramā vicāryatāmiti /",
    "GK16kunvjivu:1694": " yasmāttathāvidhānāmeva tādṛśaḥ samucito vicāragocaraḥ /",
    "GK16kunvjivu:1695": " saṃbandhī raghubhūbhujāmityanena cāsmākaṃ nāpūrvo bandhurayamityavalokanena saṃmānyatāmiti prakārāntareṇāpi tadviṣayo bahumānaḥ pratīyate /",
    "GK16kunvjivu:1696": " śiṣṭāśca tadatiśayādhānapravaṇatvamevātmanaḥprathayanti /",
    "GK16kunvjivu:1697": " tata eva ca prastutamarthaṃ prati pratyekaṃ pṛthaktvenotkarṣaprakaṭanātparyāyāṇāṃ bahūnāmapyapaunaruktyam /",
    "GK16kunvjivu:1698": " tṛtīye pāde viśeṣaṇavakratā vidyate,",
    "GK16kunvjivu:1699": " na paryāyavakratvam /",
    "GK16kunvjivu:1700": " ayamaparaḥ paryāyaprakāraḥ padapūrvārdhavakratānibandhanaḥ---yastadalaṅkarttumīśvaraḥ /",
    "GK16kunvjivu:1701": " tadabhidheyalakṣaṇaṃ vastu vibhūṣayituṃ yaḥ prabhavatītyarthaḥ /",
    "GK16kunvjivu:1702": " kasmāt---ramyacchāyāntarasparśāt /",
    "GK16kunvjivu:1703": " ramyaṃ ramaṇīyaṃ yacchāyāntaraṃ vicchittyantaraṃ śliṣṭatvādi tasya sparśāt,",
    "GK16kunvjivu:1704": " śobhāntarapratīterityarthaḥ /",
    "GK16kunvjivu:1705": " katham---svayaṃ viśeṣaṇenāpi /",
    "GK16kunvjivu:1706": " svayamātmanaiva,",
    "GK16kunvjivu:1707": " svaviśeṣaṇabhūtena padāntareṇa vā /",
    "GK16kunvjivu:1708": " tatra svayaṃ yathā",
    "GK16kunvjivu:1709": " itthaṃ jaḍe jagati ko nu bṛhatpramāṇa- karṇaḥ karī nanu bhaved dhvanitasya pātram /",
    "GK16kunvjivu:1710": " ityāgataṃ jhaṭiti yo 'linamunmamātha mātaṅga eva kimataḥ paramucyate 'sau // VjivC_2.35 //",
    "GK16kunvjivu:1711": " atra “mātaṅga'-śabdaḥ prastute vāraṇamātre pravartate /",
    "GK16kunvjivu:1712": " śliṣṭayā vṛttyā caṇḍālalakṣaṇasyāprastutasya vastunaḥ pratītimutpādayan rūpakālaṅkāracchāyāsaṃsparśād",
    "GK16kunvjivu:1713": " gaurvāhīka ityanena nyāyena sādṛśyanibandhanasyopacārasya saṃbhavāt prastutasya vastunastattvamadhyāropayan",
    "GK16kunvjivu:1714": " paryāyavakratāṃ puṣṇāti /",
    "GK16kunvjivu:1715": " yasmādevaṃvidhe viṣaye prastutasyāprastutena saṃbandhopanibandho rūpakālaṅkāradvāreṇa kadācidupamāmukhena vā /",
    "GK16kunvjivu:1716": " yathā sa evāyaṃ sa ivāyamiti vā /",
    "GK16kunvjivu:1717": " eṣa eva ca śabdaśaktimūlānuraṇanarūpavyaṅgyasya padadhvanerviṣayaḥ,",
    "GK16kunvjivu:1718": " bahuṣu caivaṃvidheṣu satsu vākyadhvanervā /",
    "GK16kunvjivu:1719": " yathā",
    "GK16kunvjivu:1720": " kusumasamayayugamupasaṃharannutphullamallikādhavalāṭṭahāso vyajṛmbhata grīṣmābhidhāno mahākālaḥ // VjivC_2.36 //",
    "GK16kunvjivu:1721": " yathā",
    "GK16kunvjivu:1722": " vṛtte 'smin mahāpralayedharaṇīdhāraṇāyādhunātvaṃ śeṣaḥ // VjivC_2.37 // iti",
    "GK16kunvjivu:1723": " atra yugādayaḥ śabdāḥ prastutābhidhānaparatvena prayujyamānāḥ santo 'pyaprastutavastupratītikāritayā",
    "GK16kunvjivu:1724": " kāmapi kāvyacchāyāṃ samunmīlayantaḥ pratīyamānālaṅkāravyapadeśabhājanaṃ bhavanti //",
    "GK16kunvjivu:1725": " viśeṣaṇena yathā",
    "GK16kunvjivu:1726": " susnigdhadugdhadhavalorudṛśaṃ vidagdha- mālokya yanmadhuramughdha vilāsadigdham /",
    "GK16kunvjivu:1727": " bhasmīcakāra madanaṃ nanu kāṣṭhameva tannunamīśa iti vetti purandhrilokaḥ // VjivC_2.38 //",
    "GK16kunvjivu:1728": " atra kāṣṭhamiti viśeṣaṇapadaṃ varṇyamānapadārthāpekṣayā manmathasya nīrasatāṃ pratipādayad",
    "GK16kunvjivu:1729": " ramyacchāyāntarasparśiśleṣacchāyāmanojñavinyāsamaparamasmin vastunyaprastute madanābhidhānapādapalakṣaṇe",
    "GK16kunvjivu:1730": " pratītimutpāpayad rūpakālaṅkāracchāyāsaṃsparśāt kāmapi paryāyavakratāmunmīlayati /",
    "GK16kunvjivu:1731": " ayamaparaḥ paryāyaprakāraḥ padapūrvārdhavakratāyāḥ kāraṇam---yaḥ svacchāyotkarṣapeśalaḥ /",
    "GK16kunvjivu:1732": " svasyātmanaśchāyā kāntiryā sukumāratā tadutkarṣeṇa tadatiśayena yaḥ peśalo hṛdayahārī /",
    "GK16kunvjivu:1733": " tadidamatra tātparyam---yadyapi varṇyamānasya vastunaḥ prakārāntarollāsakatvena vyavasthitistathāpi parispandasaundaryasaṃpadeva sahṛdayahṛdayahāritāṃ pratipadyate /",
    "GK16kunvjivu:1734": " yathā",
    "GK16kunvjivu:1735": " itthamutkayati tāṇḍavalīlā- paṇḍitābdhilaharīgurupādaiḥ /",
    "GK16kunvjivu:1736": " utthitaṃ viṣamakāṇḍakuṭumba- syāṃśubhiḥ smaravatīviraho mām // VjivC_2.39 //",
    "GK16kunvjivu:1737": " atrenduparyāyo “viṣamakāṇḍakuṭumba'-śabdaḥ kavinopanibaddhaḥ /",
    "GK16kunvjivu:1738": " yasmānmṛgāṅkodayadveṣiṇā virahavidhurahṛdayena kenacidetaducyate /",
    "GK16kunvjivu:1739": " yadayamaprasiddho 'pyaparimlānasamanvayatayā prasiddhatamatāmupanītastena prathamatarollikhitatvena ca cetanacamatkārakāritāmavagāhate /",
    "GK16kunvjivu:1740": " eṣa ca svacchāyotkarṣapeśalaḥsahajasaundaryasu bhagatvena nūtanollekhavilakṣaṇatvena ca kavibhiḥ paryāyāntaraparihārapūrvakamupavarṇyate /",
    "GK16kunvjivu:1741": " yathā kṛṣṇakuṭilakeśīti vaktavye yamunākallolavakrālaketi /",
    "GK16kunvjivu:1742": " yathā vā “gaurāṅgīvadanopamāparicita' ityatravanitādivācakasahastrasadbhāve 'pi gaurāṅgītyabhidhānamatīvaramaṇīyam /",
    "GK16kunvjivu:1743": " ayamaparaḥ paryāyaprakāraḥ padapūrvārdhavakratābhidhāyī---alaṃbhāvyārthapātratvagarbhaṃ yaścābidhīyate /",
    "GK16kunvjivu:1744": " varṇyamānasya saṃbhāvyaḥ saṃbhāvayitumaśakyo yor'thaḥ kaścitparispandastatra pātratvaṃ bhājanatvaṃ garbho 'bhiprāyo yatrābhidhāne tattathāvidhaṃ kṛtvā yaścābhidhīyate bhaṇyate /",
    "GK16kunvjivu:1745": " yathā",
    "GK16kunvjivu:1746": " alaṃ mahīpāla tava śrameṇa prayuktamapyastramito vṛthā syāt /",
    "GK16kunvjivu:1747": " na pādaponmūlanaśakti raṃhaḥ śiloccaye mūrchati mārutasya // VjivC_2.40 //",
    "GK16kunvjivu:1748": " atra mahīpāleti rājñaḥ sakalapṛthvīparirakṣaṇakṣamapauruṣasyāpi tathāvidhaprayatnaparipālanīyagurugorūpajīvamātraparitrāṇāsāmarthyaṃ",
    "GK16kunvjivu:1749": " svapne 'pyasaṃbhāvanīyaṃ yattatpātratvagarbhamāmantraṇamupanibaddham /",
    "GK16kunvjivu:1750": " yathā vā",
    "GK16kunvjivu:1751": " bhūtānukampā tava cediyaṃ gau- rekā bhavet svastimatī tvadante /",
    "GK16kunvjivu:1752": " jīvan punaḥ śasvadupaplavebhyaḥ prajāḥ prajānātha piteva pāsi // VjivC_2.41 //",
    "GK16kunvjivu:1753": " atra yadi prāṇikaruṇākāraṇaṃ nijaprāṇaparityāgamācarasi tadapyayuktam /",
    "GK16kunvjivu:1754": " yasmāttvadante svastimatī bhavediyamekaiva gauriti tritayamapyanādarāspadam /",
    "GK16kunvjivu:1755": " jivan punaḥ śaśvatsadaivopaplavebhyo 'narthebhyaḥ prajāḥ sakalabhūtadhātrīvalayavartinīḥ prajānātha pāsi rakṣasi /",
    "GK16kunvjivu:1756": " pitevetyanādarātiśayaḥ prathate /",
    "GK16kunvjivu:1757": " tadevaṃ yadyapi suspaṣṭasamanvayo 'yaṃ vākyārthastathāpi tātparyāntaramatra pratīyate /",
    "GK16kunvjivu:1758": " yasmāt sarvasya kasyācitprajānāthatve sati sadaiva tatparirakṣaṇasyākaraṇamasaṃbhāvyam /",
    "GK16kunvjivu:1759": " tatpātratvagarbhameva tadabhihitam /",
    "GK16kunvjivu:1760": " yasmāt pratyakṣaprāṇimātrabhakṣmamāṇaguruhomadhenuprāṇaparirakṣaṇāpekṣānirapekṣasya",
    "GK16kunvjivu:1761": " sato jīvatastavānena nyāyena kadācidapi prijāparirakṣaṇaṃ manāgapi na saṃbhāvyata",
    "GK16kunvjivu:1762": " iti pramāṇopapannam /",
    "GK16kunvjivu:1763": " tadidamuktam",
    "GK16kunvjivu:1764": " pramāṇavattvādāyātaḥ pravāhaḥ kena vāryate // VjivC_2.42 //",
    "GK16kunvjivu:1765": " iti /",
    "GK16kunvjivu:1766": " atrābhidhānapratītigocarīkṛtānāṃ padārthānāṃ parasparapratiyogitvamudāharaṇapratyudāharaṇanyāyenānusaṃdheyam /",
    "GK16kunvjivu:1767": " ayamaparaḥ paryāyaprakāraḥ padapūrvārdhavakratāṃ vidadhāti---alaṅkāropasaṃskāramanohārinibandhanaḥ /",
    "GK16kunvjivu:1768": " atra “alaṅkāropasaṃskāra' śabde tṛtīyāsamāsaḥ ṣaṣṭhīsamāsaśca karaṇīyaḥ /",
    "GK16kunvjivu:1769": " tenārthadvayamabhihitaṃ bhavati /",
    "GK16kunvjivu:1770": " alaṅkāreṇa rūpakādinopasaṃskāraḥ śobhāntarādhānaṃ yattena manohāri hṛdayarañjakaṃ nibandhanamupanibandho yasya sa tathoktaḥ /",
    "GK16kunvjivu:1771": " alaṅkārasyotprekṣāderupasaṃskāraḥ śobhāntarādhānaṃ ceti vigṛhya /",
    "GK16kunvjivu:1772": " tatra tṛtīyāsamāsapakṣodāharaṇaṃ yathā",
    "GK16kunvjivu:1773": " yo līlātālavṛnto rahasi nirupadhiryaśca kilīpradīpaḥ kopakrīḍāsu yo 'straṃ daśanakṛtarujo yo 'dharasyaikasekaḥ /",
    "GK16kunvjivu:1774": " ākalpe darpaṇa yaḥ śramaśayanavidho yaśca gaṇḍopadhānaṃ devyāḥ sa vyāpadaṃ vo haratu harajaṭākandalīpuṣpaminduḥ // VjivC_2.43 //",
    "GK16kunvjivu:1775": " atra tālavṛntādikāryasāmānyādabhedopacāranibandhano rūpakālaṅkāravinyāsaḥ sarveṣāmeva paryāyāṇāṃ śobhātiśayakāritvenopanibaddhaḥ /",
    "GK16kunvjivu:1776": " ṣaṣṭhīsamāsapakṣodāharaṇaṃ yathā",
    "GK16kunvjivu:1777": " devi tvanmukhapaṅkajena śaśinaḥ śobhātiraskāriṇā /",
    "GK16kunvjivu:1778": " paśyābjāni vinirjitāni sahasā gacchanti vicchāyatām // VjivC_2.44 //",
    "GK16kunvjivu:1779": " atra svarasasaṃpravṛttasāyaṃsamayasamucitā saroruhāṇāṃ vicchāyatāpratipattirnāyakena",
    "GK16kunvjivu:1780": " nāgarakatayā vallabhopalālanāpravṛttena tannidarśanopakramaramaṇīyatvamukhena nirjitānīveti",
    "GK16kunvjivu:1781": " pratīyamānotprekṣālaṅkārakāritvena pratipādyate /",
    "GK16kunvjivu:1782": " etadeva ca yuktiyuktam /",
    "GK16kunvjivu:1783": " yasmātsarvasya kasyacitpaṅkajasya śaśāṅkaśobhātiraskārakāritā pratipadyate /",
    "GK16kunvjivu:1784": " tvanmukhapaṅkajena punaḥ śaśinaḥ śobhātiraskāriṇā nyāyato nirjitāni santi vicchāyatāṃ gacchantīveti pratīyamānasyotprekṣālakṣaṇasyālaṅkārasya śobhātiśayaḥ samullāsyate /",
    "GK16kunvjivu:1785": " evaṃ paryāyavakratāṃ vicārya kramasamucitāvasarāmupacāravakratāṃ vicārayati---",
    "GK16kunvjivu:1786": " yatra dūrāntare 'nyasmātsāmānyamupacaryate /",
    "GK16kunvjivu:1787": " leśenāpi bhavat kāñcidvaktumudriktavṛttitām // Vjiv_2.13 //",
    "GK16kunvjivu:1788": " yanmūlā sarasollekhā rūpakādiralaṅkṛtiḥ /",
    "GK16kunvjivu:1789": " upacārapradhānāsau vakratā kāciducyate // Vjiv_2.14 //",
    "GK16kunvjivu:1790": " asau kācidapūrvā vakratocyate vakrabhāvo 'bhidhīyate /",
    "GK16kunvjivu:1791": " kīdṛśī---upacārapradhānā /",
    "GK16kunvjivu:1792": " upacaraṇamupacāraḥ sa eva pradhānaṃ yasyāḥ sā tathoktā /",
    "GK16kunvjivu:1793": " kiṃsvarūpā---yatra yasyāmanyasmātpadārthāntarāt prastutatvādvarṇyamāne vastuni sāmānyamupacaryate sādhāraṇo dharmaḥ kaścidvaktumabhipretaḥ samāropyate",
    "GK16kunvjivu:1794": " kasmin varṇyamāne vastuni---dūrāntare /",
    "GK16kunvjivu:1795": " dūramanalpamantaraṃ vyavadhānaṃ yasya tattathoktaṃ tasmin /",
    "GK16kunvjivu:1796": " nanu ca vyavadhānamamūrtatvādvarṇyamānasya vastuno deśavihitaṃ tāvanna saṃbhavati /",
    "GK16kunvjivu:1797": " kālavihitamapi nāstyeva,",
    "GK16kunvjivu:1798": " tasya kriyāviṣayatvāt /",
    "GK16kunvjivu:1799": " kriyāsvarūpaṃ kārakasvarūpaṃ cetyubhayātmakaṃ yadyapi varṇyamānaṃ vastu,",
    "GK16kunvjivu:1800": " tathāpi deśakālavyavadhānenātra na bhavitavyam /",
    "GK16kunvjivu:1801": " yasmātpadārthānāmanumānavat sāmānyamātrameva śabdairviṣayīkartuṃ pāryate, na viśeṣaḥ /",
    "GK16kunvjivu:1802": " tatkathaṃ dūrāntaratvamupapadyate ?",
    "GK16kunvjivu:1803": " satyametat,",
    "GK16kunvjivu:1804": " kintu “dūrāntara'-śabdo mukhyatayā deśakālaviṣaye viprakarṣe pratyāsattivirahe vartamāno 'pyupacārāt svabhāvaviprakarṣe vartate /",
    "GK16kunvjivu:1805": " so 'yaṃ svabhāvaviprakarṣo viruddhadharmādhyāsalakṣaṇaḥ padārthānām /",
    "GK16kunvjivu:1806": " yathā mūrtimattvamamūrtatvāpekṣayā,",
    "GK16kunvjivu:1807": " dravatvaṃ ca ghanatvāpekṣayā,",
    "GK16kunvjivu:1808": " cetanatvamacetanatvāpekṣayeti /",
    "GK16kunvjivu:1809": " kīdṛk tatsāmānyam---leśenāpi bhavat /",
    "GK16kunvjivu:1810": " manāṅmātreṇāpi sat /",
    "GK16kunvjivu:1811": " kimartham ---kāñcidapūrvāmudriktavṛttitāṃ vaktuṃ sātiśayaparispandatāmabhidhātum /",
    "GK16kunvjivu:1812": " yathā",
    "GK16kunvjivu:1813": " snigdhaśyāmalakāntiliptaviyataḥ // VjivC_2.45 //",
    "GK16kunvjivu:1814": " atra yathā buddhipūrvakāriṇaḥ keciccetanavarṇacchāyātiśayotpādanecchayā kenacidvidyamānalepanaśaktinā",
    "GK16kunvjivu:1815": " mūrtena nīlādinā rañjanadravyaviśeṣeṇa kiñcideva lepanīyaṃ mūrtimadvastu vastraprāyaṃ limpanti,",
    "GK16kunvjivu:1816": " tadvadeva tatkāritvasāmānyaṃ manāṅmātreṇāpi vidyamānaṃ kāmapyudriktavṛttitāmabhidhātumupacārāt snigdhaśyāmalayā kāntyā liptaṃ viyad dyaurityupanibaddham",
    "GK16kunvjivu:1817": " “snigdha'-śabdo 'pyupacāravakra eva /",
    "GK16kunvjivu:1818": " yathā mūrtaṃ vastu sparśasaṃvedyaṃ sneha naguṇayogāt snigdhamityucyate,",
    "GK16kunvjivu:1819": " tathaiva kāntiramūrtāpyupacārāt snigdhetyuktā /",
    "GK16kunvjivu:1820": " yathā vā",
    "GK16kunvjivu:1821": " gacchantīnāṃ ramaṇavasatiṃ yoṣitāṃ tatra naktaṃ ruddhāloke narapatipathe sūcibhedyaistamobhiḥ /",
    "GK16kunvjivu:1822": " saudāminyā kanakanikaṣasnigdhayā darśayorvoṃ toyotsargastanitamukharo māsma bhūrviklavāsatāḥ // VjivC_2.46 //",
    "GK16kunvjivu:1823": " atrāmūrtānāmapi tamasāmatibāhulyād ghanatvānmūrtasamucitaṃ sūcibhedyatvamupacaritam /",
    "GK16kunvjivu:1824": " yathā vā",
    "GK16kunvjivu:1825": " gaaṇaṃ ca mattamehaṃ dhārāluliajjuṇāiṃ a vaṇāiṃ /",
    "GK16kunvjivu:1826": " ṇirahaṅkāramiaṅkā haranti ṇīlāo a ṇisāo // VjivC_2.47 //",
    "GK16kunvjivu:1827": " gaganaṃ ca mattameghaṃ dhārālulitārjunāni ca vanāni /",
    "GK16kunvjivu:1828": " nirahaṅkāramṛgāṅkā haranti nīlāśca niśāḥ //",
    "GK16kunvjivu:1829": " iti chāyā /",
    "GK16kunvjivu:1830": " atra mattatvaṃ nirahaṅkāratvaṃ ca cetanadharmasāmānyamupacaritam /",
    "GK16kunvjivu:1831": " so 'yamupacāravakratāprakāraḥ satkavipravāhe sahastraśaḥ saṃbhavatīti sahṛdayaiḥ svayamevotprekṣaṇīyaḥ ataeva ca pratyāsannāntare 'sminnupacāre na vakratāvyavahāraḥ,",
    "GK16kunvjivu:1832": " yathā gaurvāhīka iti /",
    "GK16kunvjivu:1833": " idamaparamupacāravakratāyāḥ svarūpam---yanmūlā sarasollekhā rūpakādiralaṅkṛtiḥ /",
    "GK16kunvjivu:1834": " yā mūlaṃ yasyāḥ sā tathoktā /",
    "GK16kunvjivu:1835": " rūpakamādiryasyāḥ sā tathoktā /",
    "GK16kunvjivu:1836": " kā sā---alaṅkṛtiralaṅkaraṇaṃ rūpakaprabhṛtiralaṅkāravicchittirityarthaḥ /",
    "GK16kunvjivu:1837": " kīdṛśī---sarasollekhā /",
    "GK16kunvjivu:1838": " sarasaḥ sāsvādaḥ sacamatkṛtirullekhaḥ samunmeṣoyasyāḥ sā tathoktā /",
    "GK16kunvjivu:1839": " samānādhikaraṇayoratra hetuhetumadbhāvaḥ, yathā",
    "GK16kunvjivu:1840": " atiguravo rājamāṣā na bhakṣyā iti // VjivC_2.48 //",
    "GK16kunvjivu:1841": " yanmūlā satī rūpakādiralaṅkṛtiḥ sarasollekhā /",
    "GK16kunvjivu:1842": " tena rūpakāderalaṅkaraṇakalāpasya sakalasyaivopacāravakratā jīvitamityarthaḥ /",
    "GK16kunvjivu:1843": " nanu ca pūrvasmādupacāravakratāprakārādetasya ko bhedaḥ ?",
    "GK16kunvjivu:1844": " pūrvasmin svabhāvaviprakarṣāt sāmānyena manāṅmātrameva sāmyaṃ samāśritya sātiśayatvaṃ pratipādayituṃ taddharmamātrādhyāropaḥ pravartate,",
    "GK16kunvjivu:1845": " etasmin punaradūraviprakṛṣṭasādṛśyasamudbhavapratyāsattisamucitatvādabhedopacāranibandhanaṃ tattvamevādhyāropyate /",
    "GK16kunvjivu:1846": " yathā",
    "GK16kunvjivu:1847": " satsve kālaśravaṇotpaleṣu senāvanālīviṣapallaveṣu /",
    "GK16kunvjivu:1848": " gāmbhīryapātālaphaṇīśvareṣu saṅgeṣu ko vā bhavatāṃ murāriḥ // VjivC_2.49 //",
    "GK16kunvjivu:1849": " atra kālaśravaṇotpalādisādṛśyajanitapratyāsattivihatamabhedopacāranibandhanaṃ tattvamāropitam /",
    "GK16kunvjivu:1850": " “ādi'-grahaṇādaprastutapraśasāprakārasya kasyacidanyāpadeśalakṣaṇasyopacāravakrataiva jīvitatvena lakṣyate /",
    "GK16kunvjivu:1851": " tathā ca kimapi padārthāntaraṃ prādhānyena pratīyamānatayā cetasi nidhāya tathāvidhalakṣaṇasāmyasamanvayaṃ",
    "GK16kunvjivu:1852": " samāśritya padārthāntaramabhidhīyamānatāṃ prāpayantaḥ prāyaśaḥ kavayo dṛśyante /",
    "GK16kunvjivu:1853": " yathā",
    "GK16kunvjivu:1854": " anardhaḥ ko 'pyantasvava hariṇa hevākamahimā sphuratyekasyaiva tribhuvanacamatkārajanakaḥ /",
    "GK16kunvjivu:1855": " yadindormūrtiste divi viharaṇāraṇyavasudhā sudhāsārasyandī kiraṇanikaraḥ śaṣpakavalaḥ // VjivC_2.50 //",
    "GK16kunvjivu:1856": " atra lokottaratvalakṣaṇamubhayānuyāyi sāmānyaṃ samāśritya prādhānyena vivakṣitasya vastunaḥ pratīyamānavṛtterabhedopacāranibandhanaṃ tattvamadhyāropitam",
    "GK16kunvjivu:1857": " tathā caitayordūyorapyalaṅkārayostulye 'pyupacāravakratājīvitattve vācyatvamekatra pratīyamānatvamaparasmin svarūpabhedasya nibandhanam /",
    "GK16kunvjivu:1858": " etaccobhayorapi svalakṣaṇavyākhyānāvasare sutarāṃ samunmīlyate /",
    "GK16kunvjivu:1859": " evamupacāravakratāṃ vivecya samānantaraprāptāvakāśāṃ viśeṣaṇavakratāṃ vivinakti /",
    "GK16kunvjivu:1860": " viśeṣaṇasya māhātmyāt kriyāyāḥ kārakasya vā /",
    "GK16kunvjivu:1861": " yatrollasati lāvaṇyaṃ sā viśeṣaṇavakratā // Vjiv_2.15 //",
    "GK16kunvjivu:1862": " sā viśeṣaṇavakratā viśeṣaṇavakratvavicchittirabhidhīyate /",
    "GK16kunvjivu:1863": " kīdṛśī---yatra yasyāṃ lāvaṇyamullasati rāmaṇīyakamudbhidyate /",
    "GK16kunvjivu:1864": " kasya---kriyāyāḥ kārakasya vā /",
    "GK16kunvjivu:1865": " kriyālakṣaṇasya vastunaḥ kārakalakṣaṇasya vā /",
    "GK16kunvjivu:1866": " kasmāt---viśeṣaṇasya māhātmyāt /",
    "GK16kunvjivu:1867": " etayoḥ pratyekaṃ yadviśeṣaṇaṃ bhedakaṃ padārthāntaraṃ tasya sātiśayatvāt /",
    "GK16kunvjivu:1868": " bhāvasvabhāva saukumāryasamullāsakatvamalaṅkāracchāyātiśayaparipoṣakatvam ca /",
    "GK16kunvjivu:1869": " yathā",
    "GK16kunvjivu:1870": " śramajalasekajanitanavalikhitanakhapadadāhamūrchitā vallabharabhasalulitalalitālakavalayacayārdhanihnutā /",
    "GK16kunvjivu:1871": " smararasavividhavihitasuratakramaparimalanatrapālasā jayati niśātyaye yuvatidṛk tanumadhumadaviśadapāṭalā // VjivC_2.51 //",
    "GK16kunvjivu:1872": " yathā vā",
    "GK16kunvjivu:1873": " karantarālīnakapolabhittir bāṣpocchalatkūṇitapatralekhā /",
    "GK16kunvjivu:1874": " śrotrāntare piṇḍitacittavṛttiḥ śṛṇoti gītadhvanimatra tanvī // VjivC_2.52 //",
    "GK16kunvjivu:1875": " yathā vā",
    "GK16kunvjivu:1876": " śuciśītalacandrikāplutāściraniḥśabdamanoharā diśaḥ /",
    "GK16kunvjivu:1877": " praśamasya manobhavasya vā hṛdi kasyā pyatha hetutāṃ yayuḥ // VjivC_2.53 //",
    "GK16kunvjivu:1878": " kriyāviśeṣaṇavakratvaṃ yathā",
    "GK16kunvjivu:1879": " sasmāra vāraṇapatirvinimīlitākṣaḥ svecchāvihāravanavāsamahotsavānām // VjivC_2.54 //",
    "GK16kunvjivu:1880": " atra sarvatraivasvabhāvasaundaryasamullāsakatvaṃ viśeṣaṇānām /",
    "GK16kunvjivu:1881": " alaṅkāracchāyātiśayaparipoṣakatvaṃ viśeṣaṇasya yathā",
    "GK16kunvjivu:1882": " śaśinaḥ śobhātiraskāriṇā // VjivC_2.55 //",
    "GK16kunvjivu:1883": " etadeva viśeṣaṇavakratvaṃ nāma prastutaucityānusāri sakalasatkāvyajīvitatvena lakṣyate,",
    "GK16kunvjivu:1884": " yasmādanenaiva rasaḥ parāṃ paripoṣapadavīmavatāryate /",
    "GK16kunvjivu:1885": " yathā",
    "GK16kunvjivu:1886": " karāntarālīna iti // VjivC_2.56 //",
    "GK16kunvjivu:1887": " svamahimnā vidhīyante yena lokottaraśriyaḥ /",
    "GK16kunvjivu:1888": " rasasvabhāvālaṅkārāstadvidheyaṃ viśeṣaṇam // VjivC_2.57 //",
    "GK16kunvjivu:1889": " (iti) antaraślokaḥ //",
    "GK16kunvjivu:1890": " evaṃ viśeṣaṇavakratāṃ vicārya kramasamarpitāvasarāṃ saṃvṛtivakratāṃ vicārayati---",
    "GK16kunvjivu:1891": " yatra saṃvriyate vastu vaicitryasya vivakṣayā /",
    "GK16kunvjivu:1892": " sarvanāmādibhiḥ kaiścit soktā saṃvṛtivakratā // Vjiv_2.16 //",
    "GK16kunvjivu:1893": " soktā saṃvṛtivakratā---yā kilaivaṃvidhā sā saṃvṛtivakratetyuktā kathitā /",
    "GK16kunvjivu:1894": " saṃvṛtyā vakratā saṃvṛtipradhānā veti samāsaḥ /",
    "GK16kunvjivu:1895": " yatra yasyāṃ vastu padārthalakṣaṇaṃ savriyate samācchādyate /",
    "GK16kunvjivu:1896": " kena hetunā---vaicitryasya vivakṣayā vicitrabhāvasyābhidhānecchayā,",
    "GK16kunvjivu:1897": " yayā padārtho vicitrabhāvaṃ samāsādayatītyarthaḥ /",
    "GK16kunvjivu:1898": " kena saṃvriyate---sarvanāmādibhiḥ kaiścit /",
    "GK16kunvjivu:1899": " sarvasya nāma sarvanāma tadādiryeṣāṃ te tathoktāstaiḥ kaiścidapūrvairvācakairityarthaḥ /",
    "GK16kunvjivu:1900": " atra bahavaḥ prakārāḥ saṃbhavanti /",
    "GK16kunvjivu:1901": " yatra kimapi sātiśayaṃ vastu vaktuṃ śakyamapi sākṣādabhidhānādiyattāparicchinnatayā",
    "GK16kunvjivu:1902": " parimitaprāyaṃ mā pratibhāsatāmiti sāmānyavācinā sarvanāmnā samācchādya tatkāryābhidhāyinā",
    "GK16kunvjivu:1903": " tadatiśayābhidhānapareṇa vākyāntareṇa pratītigocaratāṃ nīyate /",
    "GK16kunvjivu:1904": " yathā",
    "GK16kunvjivu:1905": " tatpitaryatha parigrahalipsau sa vyadhatta karaṇīyamaṇīyaḥ /",
    "GK16kunvjivu:1906": " puṣpacāpaśikharasthakapolo manmathaḥ kimapi yena nidadhyau // VjivC_2.58 //",
    "GK16kunvjivu:1907": " atra sadācārapravaṇatayā gurubhaktibhāvitāntaḥ karaṇo lokottaraudāryaguṇayogādvividhaviṣayopabhogavitṛṣṇamanā",
    "GK16kunvjivu:1908": " nijendriyanigrahamasaṃbhāvanīyamapi śāntanavo vihitavānityabhidhātuṃ śakyamapi sāmānyābhidhāyinā",
    "GK16kunvjivu:1909": " sarvānāmnācchādyottarārdhena kāryāntarābhidhāyinā vākyāntareṇa pratītigocaratāmānīyamānaṃ",
    "GK16kunvjivu:1910": " kāmapi camatkārakāritāmāvahati /",
    "GK16kunvjivu:1911": " ayamaparaḥ prakāro yatra svaparispandakāṣṭhādhirūḍheḥ sātiśayaṃ vastu vacasāmagocara",
    "GK16kunvjivu:1912": " iti prathayituṃ sarvānāmnā samācchādya tatkāryābhidhāyinā tadatiśayavācinā vākyāntareṇa samunmīlyate /",
    "GK16kunvjivu:1913": " yathā",
    "GK16kunvjivu:1914": " yāte dvāravatī tadā madhuripau taddattakampānatāṃ kālindījalakelivañjulalatāmālambaya sotkaṇṭhayā /",
    "GK16kunvjivu:1915": " tad gītaṃ gurubāṣpagadgadalasattārasvaraṃ rādhayā yenāntarjalacāribhirjalacarairapyutkamutkūjitam // VjivC_2.59 //",
    "GK16kunvjivu:1916": " atra sarvanāmnā saṃvṛtaṃ vastu tatkāryābhidhāyinā vākyāntareṇa samunmīlya sahṛdayahṛdayahāritāṃ prāpitam /",
    "GK16kunvjivu:1917": " yathā vā",
    "GK16kunvjivu:1918": " taha ruṇṇaṃ kaṇha visāhīāe rohagaggaragirāe /",
    "GK16kunvjivu:1919": " jaha kassa vi jammasae vi koi mā vallaho hou // VjivC_2.60 //",
    "GK16kunvjivu:1920": " tathai ruditaṃ kṛṣṇa viśākhayā rodhagadgadagirā /",
    "GK16kunvjivu:1921": " yathā kasyāpi janmaśate 'pi ko 'pi mā vallabho bhavatu //",
    "GK16kunvjivu:1922": " iti chāyā /",
    "GK16kunvjivu:1923": " atra pūrvārdhe saṃvṛtaṃ vastu rodanalakṣaṇaṃ tadatiśayābhidhāyinā vākyāntareṇa kāmapi tadvidāhlādakāritāṃ nītam /",
    "GK16kunvjivu:1924": " idamaparamatra prakārāntaraṃ yatra sātiśayasukumāraṃ vastu kāryātiśayābhidhānaṃ vinā saṃvṛtimātraramaṇīyatayā kāmapi kāṣṭhamadhiropyate /",
    "GK16kunvjivu:1925": " yathā",
    "GK16kunvjivu:1926": " darpaṇe ca paribhogadarśinī pṛṣṭhataḥ praṇayino niṣeduṣaḥ /",
    "GK16kunvjivu:1927": " vīkṣya bimbamanubimbamātmanaḥ kāni kāni na cakāra lajjayā // VjivC_2.61 //",
    "GK16kunvjivu:1928": " ayamaparaḥ prakāro yatra svānubhasaṃvedanīyaṃ vastu vacasā vaktumaviṣaya iti khyāpayituṃ saṃvriyate /",
    "GK16kunvjivu:1929": " yathā",
    "GK16kunvjivu:1930": " tānyakṣarāṇi hṛdaye kimapi dhvananti // VjivC_2.62 //",
    "GK16kunvjivu:1931": " iti /",
    "GK16kunvjivu:1932": " pūrvameva vyākhyātam /",
    "GK16kunvjivu:1933": " idamapi prakārāntaraṃ saṃbhavati yatra parānubhasaṃvedyasya vastuno vakturagocaratāṃ pratipādayituṃ saṃvṛtiḥ kriyate /",
    "GK16kunvjivu:1934": " yathā",
    "GK16kunvjivu:1935": " manmathaḥ kimapi yena nidadhyau // VjivC_2.63 //",
    "GK16kunvjivu:1936": " atra hi tribhuvanaprathitapratāmahimā tathāvidhaśaktivyāghātaviṣaṇṇacetāḥ kāmaḥ kimapi svānubhavasamucitamacintayaditi /",
    "GK16kunvjivu:1937": " idamaparaṃ prakārāntaramatra vidyate ---yatra svabhāvena kavivivakṣayā vā kenacidaupahatyena yuktaṃ vastu mahāpātakamiva kīrtanīyatāṃ nārhatīti samarpayituṃ saṃvriyate /",
    "GK16kunvjivu:1938": " yathā",
    "GK16kunvjivu:1939": " durvacaṃ tadatha māsma bhūnmṛga- stvayyasau yadakariṣyadojasā /",
    "GK16kunvjivu:1940": " nainamāśu yadi vāhinīpatiḥ pratyapatsyata śitena patriṇā // VjivC_2.64 //",
    "GK16kunvjivu:1941": " yathā vā",
    "GK16kunvjivu:1942": " nivāryatāmāli kimapyayaṃ vaṭuḥ punarvivakṣuḥ sphuritottarādharaḥ /",
    "GK16kunvjivu:1943": " na kevalaṃ yo mahato 'pabhāṣate śṛṇoti tasmādapi yaḥ sa pāpabhāk // VjivC_2.65 //",
    "GK16kunvjivu:1944": " atrārjunamāraṇaṃ bhagavadapabhāṣaṇaṃ ca na kīrtanoyatāmarhatīti saṃvaraṇena ramaṇīyatāṃ nītamiti /",
    "GK16kunvjivu:1945": " vivakṣayo pahataṃ yathā",
    "GK16kunvjivu:1946": " so 'yaṃ dambhadhṛtavrataḥ priyatame kartuṃ kimapyudyataḥ // VjivC_2.66 //",
    "GK16kunvjivu:1947": " iti /",
    "GK16kunvjivu:1948": " prathamameva vyākhyātam /",
    "GK16kunvjivu:1949": " eva saṃvṛtivakratāṃ vicārya pratyayavakratāyāḥ ko 'pi prakāraḥ padamadhyāntarbhūtatvādihaiva samucitāvasarastasmāttadvicāramācarati---",
    "GK16kunvjivu:1950": " prastutaucityavicchittiṃ svamahimnā vikāsayan /",
    "GK16kunvjivu:1951": " pratyayaḥ padamadhye 'nyāmullāsayati vakratām // Vjiv_2.17 //",
    "GK16kunvjivu:1952": " kaścit pratyayaḥ kṛdādiḥ padamadhyavṛttiranyāmapūrvāṃ vakratāmullāsayati vakrabhāvamuddīpayati /",
    "GK16kunvjivu:1953": " kiṃ kurvan---prastutasya varṇyamānasya vastuno yadaucityamucitabhāvastasya vicchittimupaśobhāṃ vikāsayan samullāsayan /",
    "GK16kunvjivu:1954": " kena---svamahimnā nijotkarṣeṇa /",
    "GK16kunvjivu:1955": " yathā",
    "GK16kunvjivu:1956": " velladvalākā ghanāḥ // VjivC_2.67 //",
    "GK16kunvjivu:1957": " yathā vā",
    "GK16kunvjivu:1958": " snihyatkaṭākṣe dṛśau iti // VjivC_2.68 //",
    "GK16kunvjivu:1959": " atra vartamānakālābhidhāyī śatṛpratyayaḥ kāmapyatītānāgatavibhramavirahitāṃ tātkālikaparispandasundarīṃ",
    "GK16kunvjivu:1960": " prastutaucityavicchittimullā sayan sahṛdayahṛdayahāriṇīṃ pratyayavakratāmāvahati /",
    "GK16kunvjivu:1961": " idānīmetasyāḥ prakārāntaraṃ paryālocayati---",
    "GK16kunvjivu:1962": " āgamādiparispandasundaraḥ śabdavakratām /",
    "GK16kunvjivu:1963": " paraḥ kāmapi puṣṇāti bandhacchāyāvidhāyinīm // Vjiv_2.18 //",
    "GK16kunvjivu:1964": " paro dvitīyaḥ pratyayaprakāraḥ kāmapyapūrvāṃ śabdavakratāmābadhnāti vācakavakratāṃ vidadhāti /",
    "GK16kunvjivu:1965": " kīdṛk---āgamādiparispandasundaraḥ /",
    "GK16kunvjivu:1966": " āgamo mumādirādiryasya sa tathoktaḥ,",
    "GK16kunvjivu:1967": " tasyāgamādeḥ parispandaḥ svavilasitaṃ tena sundaraḥ sukumāraḥ /",
    "GK16kunvjivu:1968": " kīdṛśīṃ śabdavakratām---bandhacchāyāvidhāyinīṃ saṃniveśakāntikāriṇīmityarthaḥ /",
    "GK16kunvjivu:1969": " yathā",
    "GK16kunvjivu:1970": " jāne sakhyāstava mayi manaḥ saṃbhṛtasnehamasmā- ditthaṃbhūtāṃ prathamavirahe tāmahaṃ tarkayāmi /",
    "GK16kunvjivu:1971": " vācālaṃ māṃ na khalu subhagaṃmanyabhāvaḥ karoti pratyakṣaṃ te nikhilamacirād bhrātaruktaṃ mayā yad // VjivC_2.69 //",
    "GK16kunvjivu:1972": " yathā ca",
    "GK16kunvjivu:1973": " dāho 'mbhaḥ prasṛtiṃpacaḥ iti // VjivC_2.70 //",
    "GK16kunvjivu:1974": " yathā ca",
    "GK16kunvjivu:1975": " pāyaṃ pāyaṃ kalācīkṛtakadalidalam // VjivC_2.71 //",
    "GK16kunvjivu:1976": " iti /",
    "GK16kunvjivu:1977": " atra subhagaṃmanyabhāvaprabhṛtiṣu śabdeṣu mumādiparispandasundarāḥ saṃniveśacchāyāvidhāyinī vācakavakratāṃ pratyayāḥ puṣṇanti /",
    "GK16kunvjivu:1978": " evaṃ prasaṅgasamucitāṃ padamadhyavartipratyayavakratāṃ vicārya samanantarasaṃbhavinīṃ vṛttivakratāṃ vicārayati---",
    "GK16kunvjivu:1979": " avyayībhāvamukhyānāṃ vṛttīnāṃ ramaṇīyatā /",
    "GK16kunvjivu:1980": " yatrollasati sā jñeyā vṛttivaicitryavakratā // Vjiv_2.19 //",
    "GK16kunvjivu:1981": " sā vṛttivaicitryavakratā jñeyā boddhavyā /",
    "GK16kunvjivu:1982": " vṛttīnāṃ vaicitryaṃ vicitrabhāvaḥ sajātīyāpekṣayā saukumāryotkarṣastena vakratā vakrabhāvavicchittiḥ /",
    "GK16kunvjivu:1983": " kīdṛśī---ramaṇīyatā yatrollasati /",
    "GK16kunvjivu:1984": " rāmaṇīyakaṃ yasyāmudbhidyate /",
    "GK16kunvjivu:1985": " kasya---vṛttīnām /",
    "GK16kunvjivu:1986": " kāsām---avyayībhāvamukyānām /",
    "GK16kunvjivu:1987": " avyayībhāvaḥ samāsaḥ mukhyaḥ pradhānabhūto yāsaṃ tāstathoktāstāsāṃ samāsataddhitasubdhātuvṛttīnāṃ vaiyākaraṇaprasiddhānām /",
    "GK16kunvjivu:1988": " tadayamatrārthaḥ---yatra svaparispandasaundaryametāsāṃ samucitabhittibhāgopanibandhādabhivyaktimāsādayati /",
    "GK16kunvjivu:1989": " yathā",
    "GK16kunvjivu:1990": " abhivyaktiṃ tāvad bahiralabhamānaḥ kathamapi sphurannantaḥ svatmanyadhikatarasaṃmūrchitataraḥ /",
    "GK16kunvjivu:1991": " manojñāmudvṛttasmaraparimala spandasubhagā- maho datte śobhāmadhimadhu latānāṃ navarasaḥ // VjivC_2.72 //",
    "GK16kunvjivu:1992": " atra “adhimadhu'-śabde vibhaktyarthavihitaḥ samāsaḥ samayābhidhāyyapi viṣayasaptamīpratītimutpādayan “navarasa'-śabdasya śloṣacchāyācchuraṇavaicitryamunmīlayati",
    "GK16kunvjivu:1993": " etadvṛttivirahite vinyāsāntare vastupratītau satyāmapi na tādṛktadvidāhlādakāritvam /",
    "GK16kunvjivu:1994": " udvṛtta-parimalaspanda-subhaga-śabdanāmupacāravakratvaṃ parisphuradvibhāvyate /",
    "GK16kunvjivu:1995": " yathā ca",
    "GK16kunvjivu:1996": " ā svarlokāduraganagaraṃ nūtanālokalakṣmīṃ- vyātanvadbhiḥ kimiva sitatāṃ ceṣṭitaiste na nītam /",
    "GK16kunvjivu:1997": " apyetāsāṃ dayitavirahe vidviṣatsundarīṇāṃ yairānītā nakhapadamayī maṇḍanā pāṇḍimānam // VjivC_2.73 //",
    "GK16kunvjivu:1998": " atra pāṇḍutva-pāṇḍutā-pāṇḍubhāva-śabdebhyaḥ pāṇḍima-śabdasya kimapi vṛttivaicitryavakratvaṃ vidyate /",
    "GK16kunvjivu:1999": " yathā ca",
    "GK16kunvjivu:2000": " kāntyonmīlati siṃhalīmukharucāṃ cūrṇābhiṣekollasa- llāvaṇyāmṛtavāhinirjharajuṣāmācāntibhiścandramāḥ /",
    "GK16kunvjivu:2001": " yenāpānamahotsavavyatikareṣvekātapatrāyyate devasya tridaśādhipāvadhijagajjiṣṇormanojanmanaḥ // VjivC_2.74 //",
    "GK16kunvjivu:2002": " atra subdhātuvṛtteḥ samāsavṛtteśca kimapi vakratāvaicitryaṃ parisphurati /",
    "GK16kunvjivu:2003": " evaṃ vṛttivakratāṃ vicārya padapūrvārdhabhāvinīmucitāvasarāṃ bhāvavakratāṃ vicārayati---",
    "GK16kunvjivu:2004": " sādhyatāmapyanādṛtya siddhatvenābhidhīyate /",
    "GK16kunvjivu:2005": " yatra bhāvo bhavedeṣā bhāvavaicitryavakratā // Vjiv_2.20 //",
    "GK16kunvjivu:2006": " eṣā varṇitasvarūpā bhāvavaicitryavakratā bhavatyasti /",
    "GK16kunvjivu:2007": " bhāvo dhātvartharūpastasyai vaicitryaṃ vicitrabhāvaḥ prakārāntarābhidhānavyatireki rāmaṇīyakaṃ tena vakratā vakratvavicchittiḥ /",
    "GK16kunvjivu:2008": " kīdṛśī---yatra yasyāṃ bhāvaḥ siddhatvena pariniṣpannatvenābhidhīyate bhaṇyate /",
    "GK16kunvjivu:2009": " kiṃ kṛtvā---sādhyatāmapyanādṛtya niṣpādyamānatāṃ prasiddhāmapyavadhīrya /",
    "GK16kunvjivu:2010": " tadidamatra tātparyam---yat sādhyatvenābhidhānādapariniṣpatteḥ prastutasyārthasya",
    "GK16kunvjivu:2011": " durbalaḥ paripoṣaḥ tasmāt siddhatvenābhidhānaṃ pariniṣpannatvātparyāptaṃ prakṛtārthaparipoṣamāvahati /",
    "GK16kunvjivu:2012": " yathā",
    "GK16kunvjivu:2013": " śvāsāyāsamalīmasādhararucerdeḥ kandalītānavāt keyūrāyitamaṅgadaiḥ pariṇataṃ pāṇḍimni gaṇḍatviṣā /",
    "GK16kunvjivu:2014": " asyāḥ kiṃ ca vilocanotpalayugenātyantamaśrustrutā tāraṃ tādṛgapāṅgayoraruṇitaṃ yenotpratāpaḥ smaraḥ // VjivC_2.75 //",
    "GK16kunvjivu:2015": " atra bhāvasya siddhatvenābhidhānamatīva camatkārakāri /",
    "GK16kunvjivu:2016": " evaṃ bhāvavakratāṃ vicārya prātipadikāntarvartinīṃ liṅgavakratāṃ vicārayati---",
    "GK16kunvjivu:2017": " bhinnayorliṅgayoryasyāṃ sāmānādhikaraṇyataḥ /",
    "GK16kunvjivu:2018": " kāpi śobhābhyudetyeṣā liṅgavaicitryavakratā // Vjiv_2.21 //",
    "GK16kunvjivu:2019": " eṣā kathitasvarūpā liṅgavaicitryavakratā stṣādivicitrabhāvavakratāvicchittiḥ /",
    "GK16kunvjivu:2020": " bhavatīti saṃbandhaḥ,",
    "GK16kunvjivu:2021": " kriyāntarābhāvāt kīdṛśī---yasyāṃ yatra bhinnayorvibhaktasvarūpayorliṅgayordvayoḥ sāmānādhikaraṇyatastulyāśrayatvādekadravyavṛttitvāt kāpyapūrvā śobhābhyudeti kāntirullasati /",
    "GK16kunvjivu:2022": " yathā",
    "GK16kunvjivu:2023": " yasyāropaṇakarmaṇāpi bahavo vīravrataṃ tyājitāḥ kāryaṃ puṅkhitabāṇamīśvaradhanustaddorbhirebhirmayā /",
    "GK16kunvjivu:2024": " strīratnaṃ tadagarbhasaṃbhavamito labhyaṃ ca līlāyitā tenaiṣā mama phullapaṅkajavanaṃ jātā dṛśāṃ viṃśatiḥ // VjivC_2.76 //",
    "GK16kunvjivu:2025": " yathā vā",
    "GK16kunvjivu:2026": " nabhasvatā lāsitakalpavallī pravālabālavyajanena yasya /",
    "GK16kunvjivu:2027": " uraḥ sthale 'kīryata dakṣiṇena sarvāspadaṃ saurabhamaṅgarāgaḥ // VjivC_2.77 //",
    "GK16kunvjivu:2028": " āyojya mālāmṛtubhiḥ prayatna- saṃpāditāṃmaṃsataṭe 'sya cakre /",
    "GK16kunvjivu:2029": " karāravindaṃ makarandabindu- syandi śriyā vibhramakarṇapūraḥ // VjivC_2.78 //",
    "GK16kunvjivu:2030": " iyamaparā ca liṅgavaicitryavakratā---",
    "GK16kunvjivu:2031": " sati liṅgāntare yatra strīliṅgaṃ ca prayujyate /",
    "GK16kunvjivu:2032": " śobhāniṣpattaye yasmānnāmaiva strīti peśalam // Vjiv_2.22 //",
    "GK16kunvjivu:2033": " yatra yasyāṃ liṅgāntare satyanyasmin saṃbhavatyapi liṅge strīliṅgaṃ prayujyate nibadhyate /",
    "GK16kunvjivu:2034": " anekaliṅgatve 'pi padārthasya strīliṅgaviṣayaḥ prayogaḥ kriyate /",
    "GK16kunvjivu:2035": " kimartham---śobhāniṣpattaye kāntisampattaye /",
    "GK16kunvjivu:2036": " kasmāt kāraṇāt---yasmānnāmaiva strīti peśalam /",
    "GK16kunvjivu:2037": " strītyabhidhānameva hṛdayahāri /",
    "GK16kunvjivu:2038": " vicchityantareṇa rasādiprayojana yogyatvāt /",
    "GK16kunvjivu:2039": " udāharaṇaṃ",
    "GK16kunvjivu:2040": " yatheyaṃ grīṣmoṣmavyatikaravatī pāṇḍurabhidā mukhodbhinnamlānānilataralavallīkisalayā /",
    "GK16kunvjivu:2041": " taṭī tāraṃ tāmyatyatiśaśiyaśāḥ ko 'pi jalada- stathā manye bhāvī bhuvanavalayākrāntisubhagā // VjivC_2.79 //",
    "GK16kunvjivu:2042": " atra triliṅgatve satyapi “taṭa'-śabdasya,",
    "GK16kunvjivu:2043": " saukumāryāt strīliṅgameva prayuktam /",
    "GK16kunvjivu:2044": " tena vicchintyantareṇa bhāvī nāyakavyavahāraḥ kaścidāsūtrita ityatīva ramaṇīyatvādvakratāmāvahati //",
    "GK16kunvjivu:2045": " idamaparametasyāḥ prakārāntaraṃ lakṣayati---",
    "GK16kunvjivu:2046": " viśiṣṭaṃ yojyate liṅgamanyasmin saṃbhavatyapi /",
    "GK16kunvjivu:2047": " yatra vichittaye sānyā vācyaucityānusārataḥ // Vjiv_2.23 //",
    "GK16kunvjivu:2048": " sā coktasvarūpā anyā aparā liṅgavakratā vidyate /",
    "GK16kunvjivu:2049": " yatra yasyāṃ viśiṣṭaṃ yojyate liṅgatrayāṇāmekatamaṃ kimapi kavivivakṣayā nibadhyate /",
    "GK16kunvjivu:2050": " katham---anyasmin saṃbhavatyapi,",
    "GK16kunvjivu:2051": " liṅgāntare vidyamāne 'pi /",
    "GK16kunvjivu:2052": " kimartham---vicchittaye śobhāyai /",
    "GK16kunvjivu:2053": " kasmāt kāraṇāt---vācyaucityānusārataḥ /",
    "GK16kunvjivu:2054": " vācyasya varṇyamānasya vastuno yadaucityamucitabhāvastasyānusaraṇamanusārastasmāt /",
    "GK16kunvjivu:2055": " padārthaucityamanusṛtyetyarthaḥ /",
    "GK16kunvjivu:2056": " yathā",
    "GK16kunvjivu:2057": " tvaṃ rakṣasā bhīru yato 'panītā taṃ mārgametāḥ kṛpayā latā me /",
    "GK16kunvjivu:2058": " adarśayan vaktumaśaknuvantyaḥ śākhābhirāvarjitapallavābhiḥ // VjivC_2.80 //",
    "GK16kunvjivu:2059": " atra sītayā saha rāmaḥ puṣpakenāvataraṃstasyāḥ svayameva tadvirahavaidhuryamāvedayati---tattvaṃ",
    "GK16kunvjivu:2060": " rāvaṇena tathāvidhatvarāparatantracetasā mārge yasminnapanītā tatra tadupamardavaśāttathāvidhasaṃsthānayuktatvaṃ",
    "GK16kunvjivu:2061": " latānāmunmukhatvaṃ mama tvanmārgānumānasya nimittatāmāpannamiti vastu vicchittyantareṇa rāmeṇa yojyate /",
    "GK16kunvjivu:2062": " yathā---he bhīru svābhāvikasaukumāryakātarāntaḥ karaṇe,",
    "GK16kunvjivu:2063": " rāvaṇena tathāvidhakrūrakarmakāriṇā yasminmārge tvamapanītā tametāḥ sākṣātkāraparidṛśyamānamūrtayo latāḥ kila mamādarśa yanniti /",
    "GK16kunvjivu:2064": " tanmārgapradarśanaṃ paramārthatastāsāṃ niścetanatayā na saṃbhāvyata iti pratīyamānavṛttirutprekṣālaṅkāraḥ kaverabhimataḥ /",
    "GK16kunvjivu:2065": " yathā---tava bhīrutvaṃ rāvaṇasya krauryaṃ mamāpi tvatparitrāṇaprayatnaparatāṃ paryālocya",
    "GK16kunvjivu:2066": " strīsvabhāvādārdrahṛdayatvena samucitasvaviṣayapakṣapātamāhātmyādetāḥ kṛpayaiva mama",
    "GK16kunvjivu:2067": " mārgapradarśanamakurvanniti /",
    "GK16kunvjivu:2068": " kena karaṇabhūtena---śākhābhirāvarjitapallavābhiḥ /",
    "GK16kunvjivu:2069": " yasmādvāgindriyavarjitatvādvaktumaśaknuvantyaḥ /",
    "GK16kunvjivu:2070": " yatkila ye kecidajalpanto mārgapradarśanaṃ prakurvanti te tadunmukhībhūtahastapallavairbāhubhirityetadatīva yuktiyuktam /",
    "GK16kunvjivu:2071": " tathā cātraiva vākyāntaramapi vidyate",
    "GK16kunvjivu:2072": " mṛgyaśca darbhāṅkuranirvyapekṣā- stavāgatijñaṃ samabodhayanmām /",
    "GK16kunvjivu:2073": " vyāpārayantyo dikhi dakṣiṇasyā- mutpakṣmarājīni vilocanāni // VjivC_2.81 //",
    "GK16kunvjivu:2074": " hariṇyaśca māṃ samabodhayan /",
    "GK16kunvjivu:2075": " kīdṛśam---tavāgatijñam,",
    "GK16kunvjivu:2076": " latāpradarśitamārgamajānantam /",
    "GK16kunvjivu:2077": " tatastāḥ mamyagabodhayanniti,",
    "GK16kunvjivu:2078": " yatastāstadapekṣayā kiñcitprabuddhā iti /",
    "GK16kunvjivu:2079": " tāśca kīdṛśyaḥ---tathāvidhavaiśasasaṃdarśanavaśād duḥkhitatvena parityaktatṛṇagrāsāḥ /",
    "GK16kunvjivu:2080": " kiṃ kurvāṇāḥ---tasyāṃ diśi nayanāni samarpayantyaḥ /",
    "GK16kunvjivu:2081": " kīdṛśāni---ūrdhvokṛtapakṣmapaṅktīni /",
    "GK16kunvjivu:2082": " tadevaṃ tathāvidhasthānakayuktatvena dakṣiṇāṃ diśamantarikṣeṇa nīteti saṃjñayā nivedayantyaḥ /",
    "GK16kunvjivu:2083": " atra vṛkṣamṛgādiṣu liṅgāntareṣu saṃbhavatsvapi strīliṅgameva padārthaucityānusāreṇa cetanacamatkārakāritayā kaverabhipretam /",
    "GK16kunvjivu:2084": " tasmāt kāmapi vakratāmāvahati /",
    "GK16kunvjivu:2085": " evaṃ prātipadikalakṣaṇasya subantasaṃbhavinaḥ padapūrvārdhasya yathāsaṃbhavaṃ vakrabhāvaṃ",
    "GK16kunvjivu:2086": " vicāryedānīmubhayorapi suptiṅantayordhātusvarūpaḥ pūrvabhāgo yaḥ saṃbhavati tasya",
    "GK16kunvjivu:2087": " vakratāṃ vicārayati /",
    "GK16kunvjivu:2088": " tasya ca kriyāvaicitryanibandhanageva vakratvaṃ vidyate /",
    "GK16kunvjivu:2089": " tasmāt kriyāvaicitryasyaiva kīdṛśāḥ kiyantaśca prakārāḥ saṃbhavantīti tatsvarūpanirūpaṇārthamāha---",
    "GK16kunvjivu:2090": " kartturatyantaraṅgatvaṃ kartrantaravicitratā /",
    "GK16kunvjivu:2091": " svaviśeṣaṇavaicitryamupacāramanojñatā // Vjiv_2.24 //",
    "GK16kunvjivu:2092": " karmādisaṃvṛtiḥ pañca prastutaucityacāravaḥ /",
    "GK16kunvjivu:2093": " kriyāvaicitryavakratvaprakārāsta ime smṛtāḥ // Vjiv_2.25 //",
    "GK16kunvjivu:2094": " kriyāvaicitryavakratvaprikārā dhātvarthavicitrabhāvavakratāprabhedāsta ime smṛtā varṇyamānasvarūpāḥ kīrtitāḥ /",
    "GK16kunvjivu:2095": " kiyantaḥ pañca pañcasaṃkhyāviśiṣṭāḥ /",
    "GK16kunvjivu:2096": " kīdṛśāḥ---prastutaucityacāravaḥ /",
    "GK16kunvjivu:2097": " prastutaṃ varṇyamānaṃ vastu tasya yadaucityamucitabhāvastena cāravo ramaṇīyāḥ /",
    "GK16kunvjivu:2098": " tatra prathamastāvat prakāro yat---karturatyantaraṅgatvaṃ nāma /",
    "GK16kunvjivu:2099": " kartuḥ svatantratayā mukhyabhūtasya kārakasya kriyāṃ prati nirvartayituryadatyantaraṅgatvam atyantamāntaratamyam /",
    "GK16kunvjivu:2100": " yathā",
    "GK16kunvjivu:2101": " cūḍāratnaniṣaṇṇadurvahajagadbhāronnamatkandharo dhattāmuddhuratāmasau bhagavataḥ śeṣasya mūrdhā param /",
    "GK16kunvjivu:2102": " svairaṃ saṃspṛśatīṣadapyavanatiṃ yasmin luṭhantyakramaṃ śūnye nūnamiyanti nāma bhuvanānyuddāmakampottaram // VjivC_2.82 //",
    "GK16kunvjivu:2103": " atroddhuratā dhāraṇalakṣaṇakriyā kartuḥ phaṇīśvaramastakasya prastutaucityamāhātmyādantarbhāvaṃ yathā bhajate tathā nānyā kāciditi kriyāvaicitryavakratāmāvahati",
    "GK16kunvjivu:2104": " yathā vā",
    "GK16kunvjivu:2105": " kiṃ śobhitāhamanayeti pinākapāṇeḥ pṛṣṭasya pātu paricumbanamuttara vaḥ // VjivC_2.83 //",
    "GK16kunvjivu:2106": " atra cumbanavyatirekeṇa bhagavatā tathāvidhalokottaragaurī śobhātiśayābhidhānaṃ na kenacit kriyāntareṇa kartuṃ pāryata iti kriyāvaicitryanibandhanaṃ vakrabhāvamāvahati /",
    "GK16kunvjivu:2107": " yathā ca",
    "GK16kunvjivu:2108": " ruddassa taiaṇaaṇaṃ pavvaiparicumbiaṃ jaai // VjivC_2.84 //",
    "GK16kunvjivu:2109": " rudrasya tṛtīyanayanaṃ pārvatīparicumbitaṃ jayati //",
    "GK16kunvjivu:2110": " iti chāyā /",
    "GK16kunvjivu:2111": " yathā vā siḍhiliacāo jaai maaraddhao // VjivC_2.85 //",
    "GK16kunvjivu:2112": " śithilīkṛtacāpo jayati makaradhvajaḥ //",
    "GK16kunvjivu:2113": " iti chāyā /",
    "GK16kunvjivu:2114": " etayorvaicitryaṃ pūrvameva vyākhyātam /",
    "GK16kunvjivu:2115": " ayamaparaḥ kriyāvaicitryavakratāyāḥ prakāraḥ---kartrantaravicitratā /",
    "GK16kunvjivu:2116": " anyaḥ kartā kartrantaraṃ tasmādvicitratā vaicitryam /",
    "GK16kunvjivu:2117": " prastutatvāt sajātīyatvācca kartureva /",
    "GK16kunvjivu:2118": " etadeva ca tasya vaicitryaṃ yad kriyāmeva kartrantarāpekṣayā vicitrasvarūpāṃ saṃpādayati /",
    "GK16kunvjivu:2119": " yathā",
    "GK16kunvjivu:2120": " naikatra śaktiviratiḥ kvacidasti sarve bhāvāḥ svabhāvapariniṣṭhitatāratamyāḥ /",
    "GK16kunvjivu:2121": " ākalpamaurvadahanena nipīyamāna- mambhodhimekaculakena papāvagastyaḥ // VjivC_2.86 //",
    "GK16kunvjivu:2122": " atraikaculakenāmbhodhipānaṃ satatādhyavasāyābhāyāsakāṣṭhādhirūḍhiprauḍhatvādvāḍavāgneḥ kimapi kriyāvaicitryamudvahat vakratāmunmīlayati /",
    "GK16kunvjivu:2123": " yathā vā",
    "GK16kunvjivu:2124": " prapannārticchido nakhāḥ // VjivC_2.87 //",
    "GK16kunvjivu:2125": " yathā vā",
    "GK16kunvjivu:2126": " sa dahatu duritaṃ śāmbhavo vaḥ śarāgniḥ // VjivC_2.88 //",
    "GK16kunvjivu:2127": " etayorvaicitryaṃ pūrvameva pradarśitam /",
    "GK16kunvjivu:2128": " ayamanyaḥ kriyāvaicitryavakrātāyāḥ prabhedaḥ---svaviśeṣaṇavaicitryam /",
    "GK16kunvjivu:2129": " mukhyatayā prastutatvāt kriyāyāḥ svasyātmano yad viśeṣaṇaṃ bhedakaṃ tena vaicitryaṃ vicitrabhāvaḥ /",
    "GK16kunvjivu:2130": " yathā---",
    "GK16kunvjivu:2131": " ityudgate śaśini peśalakāntidūtī- saṃlāpasaṃvalitalocanamānasābhiḥ /",
    "GK16kunvjivu:2132": " agrāhi maṇḍanavidhirviparītabhūṣā- vinyāsahāsitasakhījanamaṅganābhiḥ // VjivC_2.89 //",
    "GK16kunvjivu:2133": " atra maṇḍanavidhigrahaṇalakṣaṇāyāḥ kriyāyā viparītabhūṣāvinyāsahāsitasakhījanamiti viśeṣaṇena kimapi saukumāryamunmīlitam /",
    "GK16kunvjivu:2134": " yasmāttathāvidhādaroparacitaṃ prasādhanaṃ yasya vyañjakatvenopāttaṃ mukhyatayā varṇyamānavṛttervallabhānurāgasya so 'pyanena sutarāṃ samuttejitaḥ",
    "GK16kunvjivu:2135": " yathā vā",
    "GK16kunvjivu:2136": " mayyāsaktaścakitahariṇīhārinetratribhāgaḥ // VjivC_2.90 //",
    "GK16kunvjivu:2137": " asya vaicitryaṃ pūrvamevoditam /",
    "GK16kunvjivu:2138": " etacca kriyāviśeṣaṇaṃ dvayorapi kriyākārakayorvakratvamullāsayati /",
    "GK16kunvjivu:2139": " yasmādvicitrakriyākāritvameva kārakavaicitryam /",
    "GK16kunvjivu:2140": " idamaparaṃ kriyāvaicitryavakratāyāḥ prakārāntaram---upacāramanojñatā /",
    "GK16kunvjivu:2141": " upacāraḥ sādṛśyādisamanvayaṃ samāśritya dharmāntarādhyāropastena manojñatā vakratvam /",
    "GK16kunvjivu:2142": " yathā",
    "GK16kunvjivu:2143": " tarantīvāṅgāni skhaladamalalāvaṇyajaladhau prathimnaḥ prāgalbhyaṃ stanajaghanamunmudrayati ca /",
    "GK16kunvjivu:2144": " dṛśorlolārambhāḥ sphuṭamapavadante saralatāmaho sāraṅgākṣyāstaruṇimani gāḍhaḥ paricayaḥ // VjivC_2.91 //",
    "GK16kunvjivu:2145": " atra skhaladamalalāvaṇyajaladhau samullasadvimalasaundaryasaṃbhārasindhau parisphuraparispandatayā",
    "GK16kunvjivu:2146": " plavamānatvena lakṣyamāṇāni pāraprāptimāsādayituṃ vyavasyantīveti cetanapadārthasaṃbhavisādṛśyopacārāttāruṇyataralataruṇīgātrāṇāṃ",
    "GK16kunvjivu:2147": " taraṇamutprekṣitam /",
    "GK16kunvjivu:2148": " utprekṣāyāścopacāra eva bhūyasā jīvitatvena parisphuratītyutprekṣāvasara eva vicārayiṣyate /",
    "GK16kunvjivu:2149": " prathimnaḥ prāgalbhyaṃ stanajaghanamunmudrayati ca (iti)",
    "GK16kunvjivu:2150": " -atra stanajaghanaṃ kartṛ prathimnaḥ prāgalbhyaṃ mahattvasya prauḍhimunmudrayatyunmīlayati /",
    "GK16kunvjivu:2151": " yathā kaściccetanaḥ kimapi rakṣaṇīyaṃ vastu mudrayitvā kamapi samayamavasthāpya samucitopayogāvasare svayamunmudrayatyuddhāṭayati,",
    "GK16kunvjivu:2152": " tadevaṃ tatkāritvasāmyāt stanajaghanasyonmudraṇamuparitam /",
    "GK16kunvjivu:2153": " tadidamuktaṃ bhavati yad tadeva śaiśavadaśāyāṃ śaktyātmanā vimīlitasvarūpamanavasthitamāsīt,",
    "GK16kunvjivu:2154": " tasya prathimnaḥ prāgalbhyasya prathamataratāruṇyāvatārāvasarasamucitaṃ prathanaprasaraṃ samarpayati /",
    "GK16kunvjivu:2155": " dṛśorlolārambhāḥ sphuṭamapavadante saralatām (iti)",
    "GK16kunvjivu:2156": " ---atra śaiśavapratiṣṭhitāṃ spaṣṭatāṃ prakaṭamevāpasārya dṛśorvilāsollāsāḥ kamapi navayauvanasamucitaṃ vibhramamadhiropayanti /",
    "GK16kunvjivu:2157": " yathā keciccetanāḥ kutracidviṣaye kamapi vyavahāraṃ samāsāditaprasaramapasārya kimapi",
    "GK16kunvjivu:2158": " svābhiprāyābhimataṃ parispandāntaraṃ pratiṣṭhāpayantīti tatkāritvasādṛśyāllīlāvatīlocanavilāsollāsānāṃ",
    "GK16kunvjivu:2159": " saralatvāpavadanamupacaritam /",
    "GK16kunvjivu:2160": " tadevaṃvidhenopacāreṇaitāstistro 'pi vakratāprakārāḥ pratipadaṃ saṃbhavantītyavasarāntare vicāryante /",
    "GK16kunvjivu:2161": " idamaparaṃ kriyāvaicitryavakratāyāḥ prakārāntaram--karmādisaṃvṛtiḥ /",
    "GK16kunvjivu:2162": " karmaprabhṛtīnāṃ kārakāṇāṃ saṃvṛtiḥ saṃvaraṇam,",
    "GK16kunvjivu:2163": " prastutaucityānusāreṇa sātiśayapratītaye samācchādyābhidhā /",
    "GK16kunvjivu:2164": " sā ca kriyāvaicitryakāritvāt prakāratvenābhidhīyate /",
    "GK16kunvjivu:2165": " kāraṇe kāryopacārād yathā---",
    "GK16kunvjivu:2166": " netrāntare madhuramarpayatīva kiñcit karṇāntike kathayatīva kimapyapūrvam /",
    "GK16kunvjivu:2167": " antaḥ samullikhati kiñcidivāsitākṣyā rāgālase manasi ramyapadārthalakṣmīḥ // VjivC_2.92 //",
    "GK16kunvjivu:2168": " atra tadanubhavaikagocaratvādanākhyeyatvena kimapi sātiśayaṃ pratipadaṃ karma saṃpādayantyaḥ kriyāḥ svātmani kamapi vakrabhāvamudbhāvayanti",
    "GK16kunvjivu:2169": " upacāramanojñatāpyatra vidyate /",
    "GK16kunvjivu:2170": " yasmādarpaṇakathanollekhanānyupacāranibandhanānyeva cetanapadārthadharmatvāt /",
    "GK16kunvjivu:2171": " yathā ca---",
    "GK16kunvjivu:2172": " nṛttārambhādviratarabhasastiṣṭha tāvanmuhūrtaṃ yāvanmaulau ślathamacalatāṃ bhūṣaṇaṃ te nayāmi /",
    "GK16kunvjivu:2173": " ityākhyāya praṇayamadhuraṃ kāntayā yojyamāne cūḍācandre jayati sukhinaḥ ko 'pi śarvasya garvaḥ // VjivC_2.93 //",
    "GK16kunvjivu:2174": " atra “ko 'pi' ityanena sarvanāmapadena tadanubhavaikagocaratvādavyapadeśyatvena sātiśayaḥ śarvasya garva iti kartṛsaṃvṛtiḥ /",
    "GK16kunvjivu:2175": " jayati sarvotkarṣeṇa vartate iti kriyāvaicitryanibandhanam /",
    "GK16kunvjivu:2176": " ityayaṃ padapūrvārdhavakrabhāvo vyavasthitaḥ /",
    "GK16kunvjivu:2177": " diṅmātramevametasya śiṣṭaṃ lakṣye nirūpyate // VjivC_2.94 //",
    "GK16kunvjivu:2178": " iti saṃgrahaślokaḥ /",
    "GK16kunvjivu:2179": " tadevaṃ suptiṅantayordvayorapi padapūrvārdhasya prātipadikasya dhātośca yathāyukti vakratāṃ vicāryedānīṃ tayoreva yathāsvamaparārdhasya pratyayalakṣaṇasya vakratāṃ vicārayati /",
    "GK16kunvjivu:2180": " tatra kriyāvaicitryavakrātāyāḥ samanantarasaṃbhavinaḥ kramasamanvitatvāt kālasya vakratvaṃ paryālocyate,",
    "GK16kunvjivu:2181": " kriyāparicchedakatvāttasya /",
    "GK16kunvjivu:2182": " aucityāntaratamyena samayo ramaṇīyatām /",
    "GK16kunvjivu:2183": " yāti yatra bhavatyeṣā kālavaicitryavakratā // Vjiv_2.26 //",
    "GK16kunvjivu:2184": " eṣā prakrāntasvarūpā bhavatyasti kālavaicitryavakratā /",
    "GK16kunvjivu:2185": " kālo vaiyākaraṇādiprasiddho vartamānādirlaṭprabhṛtipratyayavācyo yaḥ padārthānāmudayatirodhānavidhāyī,",
    "GK16kunvjivu:2186": " tasya vaicitryaṃ vicitrabhāvastathāvidhatvenopanibandhastena vakratā vakratvavicchittiḥ /",
    "GK16kunvjivu:2187": " kīdṛśī---yatra yasyāṃ samayaḥkālākhyo ramaṇīyatāṃ yāti rāmaṇīyakaṃ gacchati /",
    "GK16kunvjivu:2188": " kena hetunā--aucityāntaratamyena /",
    "GK16kunvjivu:2189": " prastutatvātprastāvādhikṛtasya vastuno yadaucityamucitabhāvastasyāntaratamyenāntaraṅgatvena,",
    "GK16kunvjivu:2190": " tadatiśayotpādakatvenetyarthaḥ /",
    "GK16kunvjivu:2191": " yathā",
    "GK16kunvjivu:2192": " samavisamaṇivvisesā samantao mandamandasaṃcārā /",
    "GK16kunvjivu:2193": " airā hohinti pahā maṇorahāṇaṃ pi dullaṅghā // VjivC_2.95 //",
    "GK16kunvjivu:2194": " samaviṣamanirviśeṣāḥ samantato mandamandasañcārāḥ /",
    "GK16kunvjivu:2195": " acirādbhaviṣyanti panthāno manorathānāmapi durlaṅghyāḥ //",
    "GK16kunvjivu:2196": " iti chāyā /",
    "GK16kunvjivu:2197": " atra vallabhāvirahavaidhuryakātarāntaḥ karaṇena bhāvinaḥ samayasya saṃbhāvanānumānamahātmyamutprekṣya",
    "GK16kunvjivu:2198": " uddīpanavibhāvatvavibhavavilasitaṃ tatparispandasaundaryasandarśanāsahiṣṇunā kimapi",
    "GK16kunvjivu:2199": " bhayavisaṃṣṭhulatvamanubhūya śaṅkākulatvena kenacidetadabhidhīyate---yadacirād bhaviṣyanti",
    "GK16kunvjivu:2200": " panthāno manorathānāmapyalaṅaghanīyā iti bhaviṣyatkālābhidhāyī pratyayaḥ kāmapi parārdhavakratāṃ vikāsayati /",
    "GK16kunvjivu:2201": " yathā vā",
    "GK16kunvjivu:2202": " yāvatkiñcidapūrvamārdramanasāmāvedayanto navāḥ saubhāgyātiśayasya kāmapi daśāṃ gantuṃ vyavasyantyamī /",
    "GK16kunvjivu:2203": " bhāvāstāvadananyajasya vidhuraḥ ko 'pyudyamo jṛmbhate paryāpte madhuvibhrame tu kimayaṃ karteti kampāmahe // VjivC_2.96 //",
    "GK16kunvjivu:2204": " atra vyavasyanti jṛmbhate kartā kampāmahe ceti pratyayāḥ pratyekaṃ pratiniyatakālābhidhāyinaḥ kāmapi padaparārdhavakratāṃ prakhyāpayanti /",
    "GK16kunvjivu:2205": " tathā ca--prathamatarāvatīrṇamadhusamayasaukumāryasamullasitasundarapadāthrasārthasamunmeṣasamuddīpitasahajavibhavavilasitatvena",
    "GK16kunvjivu:2206": " makaraketormanāṅmātramādhavasāmarthya samullasitātulaśakteḥ sarasahṛdayavidhuratāvidhāyī",
    "GK16kunvjivu:2207": " ko 'pi saṃrambhaḥ samujjṛmbhate /",
    "GK16kunvjivu:2208": " tasmādanenānumānena punaḥ paraṃ paripoṣamadhirohati /",
    "GK16kunvjivu:2209": " kusumākaravibhavavibhrame māninīmānadalanadurlalitasamuditasahajasaukumāryasaṃpatsaṃjanitasamucitajigīṣāvasaraḥ",
    "GK16kunvjivu:2210": " kimasau vidhāsyatīti vikalpayantastatkusumaśaranikaranipātakātarāntaḥ karaṇāḥ kimapi",
    "GK16kunvjivu:2211": " kampāmahe cakitacetasaḥ saṃpadyāmaha iti priyatamāvirahavidhuracetasaḥ sarasahṛdayasya",
    "GK16kunvjivu:2212": " kasyacidetadabhidhānam /",
    "GK16kunvjivu:2213": " evaṃ kālavakratāṃ vicārya kramasamucitāvasarāṃ kārakavakratāṃ vicārayati---",
    "GK16kunvjivu:2214": " yatra kārakasāmānyaṃ prādhānyena nibadhyate /",
    "GK16kunvjivu:2215": " tattvādhyāropaṇānmukhyaguṇabhāvābhidhānataḥ // Vjiv_2.27 //",
    "GK16kunvjivu:2216": " paripoṣayituṃ kāñcid bhaṅgībhaṇitiramyatām /",
    "GK16kunvjivu:2217": " kārakāṇāṃ viparyāsaḥ soktā kārakavakratā // Vjiv_2.28 //",
    "GK16kunvjivu:2218": " soktā kārakavakratā sā kārakavakratvavicchittirabhihitā /",
    "GK16kunvjivu:2219": " kīdṛśī---yatra yasyāṃ kārakāṇāṃ viparyāsaḥ sādhanānāṃ viparivartanam,",
    "GK16kunvjivu:2220": " gauṇamukhyayoritaretaratvāpattiḥ /",
    "GK16kunvjivu:2221": " katham---yat kārakasāmānyaṃ mukhyāpekṣayā karaṇādi tat prādhānyena nibadhyate mukhyabhāvena prayujyate /",
    "GK16kunvjivu:2222": " kayā yuktyā tattvādhyāropaṇāt /",
    "GK16kunvjivu:2223": " taditi mukhyaparāmarśaḥ,",
    "GK16kunvjivu:2224": " tasya bhāvastattvaṃ tadadhyāropaṇāt mukhyaguṇabhāvābhidhānataḥ /",
    "GK16kunvjivu:2225": " mukhyasya yo guṇabhāvastadabhidhānādamukhyatvenopanibandhādityarthaḥ /",
    "GK16kunvjivu:2226": " kimartham---paripoṣayituṃ kāñcid bhaṅgībhaṇitiramyatām /",
    "GK16kunvjivu:2227": " kāñcidapūrvāṃ vicchityuktiramaṇīyatāmullāsayitum /",
    "GK16kunvjivu:2228": " tadevamacetanasyāpi cetanasabhavisvātantryasamarpaṇādamukhyasya karaṇādervā kartṛtvādhyāropaṇādyatra kārakaviparyāsaścamatkārakārī saṃpadyate",
    "GK16kunvjivu:2229": " yathā",
    "GK16kunvjivu:2230": " yāñcāṃ dainyaparigrahapraṇayinīṃ nekṣvākavaḥ śikṣitāḥ sevāsaṃvalitaḥ kadā raghukule maulau nibaddho 'ñjaliḥ /",
    "GK16kunvjivu:2231": " sarvaṃ tadvihitaṃ tathāpyudadhinā naivoparodhaḥ kṛtaḥ pāṇiḥ saṃprati me haṭhāt kimaparaṃ spraṣṭuṃ dhanurdhāvati // VjivC_2.97 //",
    "GK16kunvjivu:2232": " atra pāṇinā dhanurgrahītumicchāmīti vaktavye pāṇeḥ karaṇabhūtasya kartṛtvādhyāropaḥ kāmapi kārakavakratāṃ pratipadyate /",
    "GK16kunvjivu:2233": " yathā vā",
    "GK16kunvjivu:2234": " stanadvandvam ityādau // VjivC_2.98 //",
    "GK16kunvjivu:2235": " yathā vā",
    "GK16kunvjivu:2236": " niṣparyāyaniveśapeśalarasairanyonyanirbhartsibhir hastāgrairyugapannapatya daśabhirvāmairdhṛtaṃ kārmukam /",
    "GK16kunvjivu:2237": " savyānāṃ punaraprathīyasi vidhāvasmin guṇāropaṇe matsevāviduṣāmahaṃprathamikā kāpyambare vartate // VjivC_2.99 //",
    "GK16kunvjivu:2238": " atra pūrvaṃvadeva kartṛtvādhyāropanibandhanaṃ kārakavakratvam /",
    "GK16kunvjivu:2239": " yathā vā",
    "GK16kunvjivu:2240": " baddhasparddha iti // VjivC_2.100 //",
    "GK16kunvjivu:2241": " evaṃ kārakavakratāṃ vicārya kramasamanvitāṃ saṃkhyāvakratāṃ vicārayati,",
    "GK16kunvjivu:2242": " tatparicchedakatvāt saṃkhyāyāḥ---",
    "GK16kunvjivu:2243": " kurvanti kāvyavaicitryavivakṣāparatantritāḥ /",
    "GK16kunvjivu:2244": " yatra saṃkhyāviparyāsaṃ tāṃ saṃkhyāvakratāṃ viduḥ // Vjiv_2.29 //",
    "GK16kunvjivu:2245": " yatra yasyāṃ kavayaḥ kāvyavaicitryavivakṣāparatantritāḥ svakarmavicitrabhāvābhidhitsāparavaśāḥ",
    "GK16kunvjivu:2246": " saṃkhyāviparyāsaṃ vacanaviparivartanaṃ kurvanti vidadhate tāṃ saṃkhyāvakratāṃ viduḥ",
    "GK16kunvjivu:2247": " tadvacanavakratvaṃ jānanti tadvidaḥ /",
    "GK16kunvjivu:2248": " tadayamatrārthaḥ---yadekavacane dvivacane prayoktavye vaicitryārthaṃ vacanāntaraṃ yatra prayujyate,",
    "GK16kunvjivu:2249": " bhinnavacanayorvā yatra sāmānādhikaraṇyaṃ vidhīyate /",
    "GK16kunvjivu:2250": " yathā",
    "GK16kunvjivu:2251": " kapole patrālī karatalanirodhena mṛditā nipīto niśvāsairayamamṛtahṛdyo 'dhararasaḥ /",
    "GK16kunvjivu:2252": " muhuḥ kaṇṭhe lagnastaralayati bāṣpaḥ stanataṭīṃ priyo manyurjātastava niranurodhe na tu vayam // VjivC_2.101 //",
    "GK16kunvjivu:2253": " atra “na tvaham' iti vaktavye,",
    "GK16kunvjivu:2254": " “na tu vayam' ityanantaraṅgatvapratipādanārthaṃ tāṭasthyapratītaye bahuvacanaṃ prayuktam /",
    "GK16kunvjivu:2255": " yathā vā",
    "GK16kunvjivu:2256": " vayaṃ tattvānveṣānmadhukara hatāstvaṃ khalu kṛtī // VjivC_2.102 //",
    "GK16kunvjivu:2257": " atrāpi pūrvavadeva tāṭasthyapratītiḥ /",
    "GK16kunvjivu:2258": " yathā vā",
    "GK16kunvjivu:2259": " phullendīvarakānanāni nayane pāṇī sarojākarāḥ // VjivC_2.103 //",
    "GK16kunvjivu:2260": " atra dvivacanabahuvacanayoḥ sāmānādhikaraṇyalakṣaṇaḥ saṃkhyāviparyāsaḥ sahṛdayahṛdayahāritāmāvahati /",
    "GK16kunvjivu:2261": " yathā vā",
    "GK16kunvjivu:2262": " śāstrāṇi cakṣurnavam iti // VjivC_2.104 //",
    "GK16kunvjivu:2263": " atra pūrvavadevaikavacanabahuvacanayoḥ sāmānādhikaraṇyaṃ vaicitryavidhāyi /",
    "GK16kunvjivu:2264": " evaṃ saṃkhyāvakratāṃ vicārya tadviṣayatvāt puruṣāṇāṃ kramasamarpitāvasarāṃ puruṣavakratāṃ vicārayati---",
    "GK16kunvjivu:2265": " pratyaktā parabhāvaśca viparyāsena yojyate /",
    "GK16kunvjivu:2266": " yatra vicchittaye saiṣā jñeyā puruṣavakratā // Vjiv_2.30 //",
    "GK16kunvjivu:2267": " yatra yasyāṃ pratyaktā nijātmabhāvaḥ parabhāvaśca anyatvamubhyamapyetadviparyāsena yojyate viparivartanena nibadhyate /",
    "GK16kunvjivu:2268": " kimartham---vicchittaye vaicitryāya /",
    "GK16kunvjivu:2269": " saiṣā varṇitasvarūpā jñeyā jñātavyā puruṣavakratā puruṣavakratvavicchittiḥ /",
    "GK16kunvjivu:2270": " tadayamatrārthaḥ---yadanyasminnuttame madhyame vā puruṣe prayoktavye vaicitryāyānyaḥ kadācit prathamaḥ prayujyate /",
    "GK16kunvjivu:2271": " tasmācca puruṣaikayogakṣematvādasmādādeḥ prātipadikamātrasya ca viparyāsaḥ paryavasyati /",
    "GK16kunvjivu:2272": " yathā",
    "GK16kunvjivu:2273": " kauśāmbīṃ paribhūya naḥ kṛpaṇakairvidveṣibhiḥ svīkṛtāṃ jānāmyeva tathā pramādaparatāṃ patyurnayadveṣiṇaḥ /",
    "GK16kunvjivu:2274": " strīṇāṃ ca priyaviprayogavidhuraṃ cetaḥ sadaivātra me vaktuṃ notsahate manaḥ paramato jānātu devī svayam // VjivC_2.105 //",
    "GK16kunvjivu:2275": " atra “jānātu devī svayam' iti yuṣmadi madhyamapuruṣe prayoktavye prātipadikamātraprayogeṇa vaktustadaśakyānuṣṭhānatāṃ manyamānasyaudāsīnyapratītiḥ",
    "GK16kunvjivu:2276": " tasyāśca prabhutvāt svātantryeṇa hitāhitavicārapūrvakaṃ svayameva kartavyārthapratipattiḥ kamapi vākyavakrabhāvamāvahati /",
    "GK16kunvjivu:2277": " yasmādetadevāsya vākyasya jīvitatvena parisphurati /",
    "GK16kunvjivu:2278": " evaṃ puruṣavakratāṃ vicārya puruṣāśrayatvādātmanepadaparasmaipadayorucitāvasarāṃ vakratāṃ vicārayati /",
    "GK16kunvjivu:2279": " dhātūnāṃ lakṣaṇānusāreṇa niyatapadāśrayaḥ prayogaḥ pūrvācāryāṇām “upagraha'-śabdābhidheyatayā prasiddhaḥ /",
    "GK16kunvjivu:2280": " tasmāttadabhidhānenaiva vyavaharati---",
    "GK16kunvjivu:2281": " padayorubhayorekamaucityād viniyujyate /",
    "GK16kunvjivu:2282": " śobhāyai yatra jalpanti tāmupagrahavakratām // Vjiv_2.31 //",
    "GK16kunvjivu:2283": " tāmuktasvarūpāmupagrahavakratāmupagrahavakratvavicchittiṃ jalpanti kavayaḥ kathayanti /",
    "GK16kunvjivu:2284": " kīdṛśī---yatra yasyāṃ padayorubhayormadhyādevakamātmanepadaṃ parasmaipadaṃ vā viniyujyate vinibadhyate niyamena /",
    "GK16kunvjivu:2285": " kasmātkāraṇāt---aucityāt /",
    "GK16kunvjivu:2286": " varṇyamānasya vastuno yadaucityamucitabhāvastasmāt,",
    "GK16kunvjivu:2287": " taṃ samāśrityetyarthaḥ /",
    "GK16kunvjivu:2288": " kimartham---śobhāyai vicchittaye /",
    "GK16kunvjivu:2289": " yathā",
    "GK16kunvjivu:2290": " tasyāpareṣvapi mṛgeṣu śarānmumukṣoḥ karṇāntametya bibhide nibiḍo 'pi muṣṭiḥ /",
    "GK16kunvjivu:2291": " trāsātimātracaṭulaiḥ smarayatsu netraiḥ prauḍhapriyānayanavibhramaceṣṭitāni // VjivC_2.106 //",
    "GK16kunvjivu:2292": " atra rājñaḥ sulalitavilāsavatīlocanavilāseṣu smaraṇagocaramavataratsu tatparāyattacittavṛtterāṅgikaprayatnaparispandavinivartamāno muṣṭirbibhide bhidyate sma /",
    "GK16kunvjivu:2293": " svayameveti karmakartṛnibandhanamātmane padamatīva camatkārakāriṇīṃ kāmapi vākyavakratāmāvahati /",
    "GK16kunvjivu:2294": " evamupagrahavakratāṃ vicārya tadanusaṃbhavinīṃ pratyayāntaravakratāṃ vicārayati---",
    "GK16kunvjivu:2295": " vihitaḥ pratyayādanyaḥ pratyayaḥ kamanīyatām /",
    "GK16kunvjivu:2296": " yatra kāmapi puṣṇāti sānyā pratyayavakratā // Vjiv_2.32 //",
    "GK16kunvjivu:2297": " sānyā pratyayavakratā sā samāmnātarūpādanyāparā kācit pratyayavakratvavicchittiḥ /",
    "GK16kunvjivu:2298": " astīti saṃbandhaḥ /",
    "GK16kunvjivu:2299": " yatra yasyāṃ pratyayaḥ kāmapyapūrvāṃ kamanīyatāṃ ramyatāṃ puṣṇāti puṣyati /",
    "GK16kunvjivu:2300": " kīdṛśaḥ---pratyayāt tiṅādervihitaḥ padatvena vinirmito 'nyaḥ kaściditi /",
    "GK16kunvjivu:2301": " yathā",
    "GK16kunvjivu:2302": " līnaṃ vastuni yena sūkṣmasubhagaṃ tattvaṃ girā kṛṣyate nirmātuṃ prabhavenmanoharamidaṃ vācaiva yo vā bahiḥ /",
    "GK16kunvjivu:2303": " vande dvāvapi tāvahaṃ kavivarau vandetarāṃ taṃ punar- yo vijñātapariśramo 'yamanayorbhārāvatārakṣamaḥ // VjivC_2.107 //",
    "GK16kunvjivu:2304": " “vandetarām' ityatra kāpi pratyayavakratā kaveścetasi parisphurati /",
    "GK16kunvjivu:2305": " tataeva “punaḥ'-śabdaḥ pūrvasmādviśeṣābhidhāyitvena prayuktaḥ /",
    "GK16kunvjivu:2306": " evaṃ nāmākhyātasvarūpayoḥ padayoḥ pratyekaṃ prakṛtyādyavayavavibhāgadvāreṇa yathāsaṃbhavaṃ",
    "GK16kunvjivu:2307": " vakrabhāvaṃ vicāryedānīmupasarganipātayoravyutpannatvādasaṃbhavadvibhaktikatvācca",
    "GK16kunvjivu:2308": " nirastāvayavatve satyavibhaktayoḥ sākalyena vakratāṃ vicārayati---",
    "GK16kunvjivu:2309": " rasādidyotanaṃ yasyāmupasarganipātayoḥ /",
    "GK16kunvjivu:2310": " vākyaikajīvitatvena sāparā padavakratā // Vjiv_2.33 //",
    "GK16kunvjivu:2311": " sāparā padavakratā---sā samarpitasvarūpāparā pūrvoktavyatiriktā padavakatvavicchittiḥ /",
    "GK16kunvjivu:2312": " astīti saṃbandhaḥ /",
    "GK16kunvjivu:2313": " kīdṛśī---yasyāṃ vakratāyāmupasarganipātayorvaiyākaraṇaprasiddhābhidhānayoḥ rasādidyotanaṃ śṛṅgāraprabhṛtiprakāśanam /",
    "GK16kunvjivu:2314": " katham---vākyaikajīvitatvena /",
    "GK16kunvjivu:2315": " vākyasya ślokāderekajīvitaṃ vākyaikajīvitaṃ tasya bhāvastattvaṃ tena /",
    "GK16kunvjivu:2316": " tadidamuktaṃ bhavati---yadvākyasyaikasphuritabhāvena parisphurati yo rasādistatprakāśanenetyarthaḥ /",
    "GK16kunvjivu:2317": " yathā",
    "GK16kunvjivu:2318": " vaidehī tu kathaṃ bhaviṣyati hahā hā devi dhīrā bhava // VjivC_2.108 //",
    "GK16kunvjivu:2319": " atra raghupatestatkālajvalitoddīpanavibhāvasaṃpatsamullāsitaḥ saṃbhramo niścitajanitajānakīvipattisaṃbhāvanastatparitrāṇakaraṇotsāhakāraṇatāṃ",
    "GK16kunvjivu:2320": " pratipadyamānastedekāgratollikhitasākṣātkārastadākāratayā vismṛtaviprakarṣaḥ pratyagrarasaparispandasundaro",
    "GK16kunvjivu:2321": " nipātaparaṃparāpratipādyamānavṛttirvākyaikajīvitatvena pratibhāsamānaḥ kāmapi vākyavakratāṃ samunmīlayati /",
    "GK16kunvjivu:2322": " tu-śabdasya ca vakrabhāvaḥ pūrvameva vyākhyātaḥ /",
    "GK16kunvjivu:2323": " yathā vā",
    "GK16kunvjivu:2324": " ayamekapade tayā viyogaḥ priyayā copanataḥ suduḥsaho me /",
    "GK16kunvjivu:2325": " navavāridharodayādahobhir- bhavitavyaṃ ca nirātapatvaramyaiḥ // VjivC_2.109 //",
    "GK16kunvjivu:2326": " atra dvayoḥ parasparaṃ suduḥsahatvoddīpanasāmarthyasametayoḥ priyāvirahavarṣākālayostulyakālatvapratipādanaparaṃ",
    "GK16kunvjivu:2327": " “ca'-śabdadvitayaṃ samasamayasamullasitavahnidāhadakṣadakṣiṇavātavyajanasamānatāṃ",
    "GK16kunvjivu:2328": " samarthayat kāmapi vākyavakratāṃ samuddīpayati /",
    "GK16kunvjivu:2329": " “su' -“duḥ'-śabdābhyāṃ ca priyāvirahasyāśakyapratīkāratā pratīyate /",
    "GK16kunvjivu:2330": " yathā ca",
    "GK16kunvjivu:2331": " muhuraṅgulisaṃvṛtādharoṣṭhaṃ pratiṣedhākṣaraviklavābhirāmam /",
    "GK16kunvjivu:2332": " mukhamaṃsavivarti pakṣmalākṣyāḥ kathamapyunnamitaṃ na cumbitaṃ tu // VjivC_2.110 //",
    "GK16kunvjivu:2333": " atra nāyakasya prathamābhilāṣavivaśavṛtteranubhavasmṛtisamullikhitatatkālasamucitatadvadanendusaundaryasya",
    "GK16kunvjivu:2334": " pūrvamaparicumbana skhalitasamuddīpitapaścāttāpadaśāveśa dyotanaparaḥ “tu'-śabdaḥ",
    "GK16kunvjivu:2335": " kāmapi vākyavakratāmuttejayati /",
    "GK16kunvjivu:2336": " etaduttaratra pratyayavakratvamevaṃvidhapratyayāntaravakrabhāvāntarbhūtatvāt pṛthaktvena noktamiti svayamevotprekṣaṇīyam /",
    "GK16kunvjivu:2337": " yathā",
    "GK16kunvjivu:2338": " yena śyāmaṃ vapuratitarāṃ kāntimāpatsyate te barheṇeva sphuritarucinā gopaveṣasya viṣaṇoḥ // VjivC_2.111 //",
    "GK16kunvjivu:2339": " atra “atitarām' ityatīva camatkārakāri /",
    "GK16kunvjivu:2340": " evamanyeṣāmapi sajātīyalakṣaṇadvāreṇa lakṣaṇaniṣpattiḥ svayamanusartavyā /",
    "GK16kunvjivu:2341": " tadevamiyamanekākārā vakratvavicchittiścaturvidhapadaviṣayā vāvayaikadeśajīvitatvenāpi parisphurantī sakalavākyavaicitryanibandhanatāmupayāti",
    "GK16kunvjivu:2342": " vakratāyāḥ prakārāṇāmeko 'pi kavikarmaṇaḥ /",
    "GK16kunvjivu:2343": " tadvidāhlādakāritvahetutāṃ pratipadyate // VjivC_2.112 //",
    "GK16kunvjivu:2344": " ityantaraślokaḥ /",
    "GK16kunvjivu:2345": " yadyevamekasyāpi vakratāprakārasya yadevaṃvidho mahimā,",
    "GK16kunvjivu:2346": " tadete bahavaḥ saṃpatitāḥ santaḥ kiṃ saṃpādayantītyāha---",
    "GK16kunvjivu:2347": " parasparasya śobhāyai bahavaḥ patitāḥ kvacit /",
    "GK16kunvjivu:2348": " prakārā janayantyetāṃ citracchāyāmanoharām // Vjiv_2.34 //",
    "GK16kunvjivu:2349": " kvacidekasmin padamātre vākye vā vakratāprakārā vakratvaprabhedā bahavaḥ prabhūtāḥ patitāḥ kavipratibhāmāhātmyasamullasitāḥ /",
    "GK16kunvjivu:2350": " kimartham---parasparasya śobhāyai,",
    "GK16kunvjivu:2351": " anyonyasya vicchittaye /",
    "GK16kunvjivu:2352": " etāmeva citracchāyāmanoharāmanekākārakāntiramaṇīyāṃ vakratāṃ janayantyutpādayanti /",
    "GK16kunvjivu:2353": " yathā",
    "GK16kunvjivu:2354": " tarantīva iti // VjivC_2.113 //",
    "GK16kunvjivu:2355": " atra kriyāpadānāṃ trayāṇāmapi pratyekaṃ triprakāraṃ vaicitryaṃ parisphurati---kriyāvaicitryaṃ kārakavaicitryaṃ kālavaicitryaṃ ca /",
    "GK16kunvjivu:2356": " prathimastana-jaghana-taruṇimnāṃ trayāṇāmapi vṛttivaicitryam /",
    "GK16kunvjivu:2357": " lāvaṇyajaladhi-pragalbhya-saralatā-paricaya-śabdānāmupacāravaicitryam /",
    "GK16kunvjivu:2358": " tadevamete bahavo vakratāprakārā ekasmin pade vākye vā saṃpatitāścitracchāyāmanoharāmetāmeva cetanacamatkārakāriṇīṃ vākyavakratāmāvahanti /",
    "GK16kunvjivu:2359": " evaṃ nāmākhyāto pasarganipātalakṣaṇasya caturvidhasyāpi padasya yathāsaṃbhavaṃ vakratāprakārān vicāryedānīṃ prakaraṇamupasaṃhṛtyānyadavatārayati---",
    "GK16kunvjivu:2360": " vāgvallyāḥ padapallavāspadatayā yā vakratodbhāsinī vicchittiḥ sarasatvasaṃpaducitā kāpyujjvalā jṛmbhate /",
    "GK16kunvjivu:2361": " tāmālocya vidagdhaṣaṭpadagaṇairvākyaprasūnāśrayaṃ sphārāmodamanoharaṃ madhu navotkaṇṭhākulaṃ pīyatām // Vjiv_2.35 //",
    "GK16kunvjivu:2362": " vāgeva vallī vāṇīlatā tasyāḥ kāpyalaukikī vicchittirjṛsbhate śobhā samallasati /",
    "GK16kunvjivu:2363": " katham---padapallavāspadatayā /",
    "GK16kunvjivu:2364": " padānyeva pallavāni suptiṅantānyeva patrāṇi tadāspadatayā tadāśrayatvena /",
    "GK16kunvjivu:2365": " kīdṛśī vicchittiḥ---sarasatvasaṃpaducitā,",
    "GK16kunvjivu:2366": " rasavattvātiśayopapannā /",
    "GK16kunvjivu:2367": " kiṃviśiṣṭā ca---vakratayā vakrabhāvenodbhāsate bhrājate yā sā tathoktā /",
    "GK16kunvjivu:2368": " kīdṛśī---ujjvalā,",
    "GK16kunvjivu:2369": " chāyātiśayaramaṇīyā /",
    "GK16kunvjivu:2370": " tāmevaṃvidhāmālocya vicārya vidagdhaṣaṭpadagaṇairvibudhaṣaṭcaraṇacakrairmadhu pīyatāṃ makaranda āsvādyatām /",
    "GK16kunvjivu:2371": " kīdṛśam---vākyaprasūnāśrayam /",
    "GK16kunvjivu:2372": " vākyānyeva padasamudāyarūpāṇi prasūnāni puṣpāṇyāśrayaḥ sthānaṃ yasya tattathoktam /",
    "GK16kunvjivu:2373": " anyacca kīdṛśam---sphārāmodamanoharam /",
    "GK16kunvjivu:2374": " sphāraḥ sphīto yo 'sāvāmodastaddharmaviśeṣastena manoharaṃ hṛdayahāri /",
    "GK16kunvjivu:2375": " kathamāsvādyatām--navotkaṇṭhākulaṃ nūtanotkalikāvyagram /",
    "GK16kunvjivu:2376": " madhukarasamūhāḥ khalu vallyāḥ prathamollasitapallavollekhamālocya pratitacetasaḥsamanantarodbhinnavastu sukumārakusumamakarandapānamahotsavamanubhavanti",
    "GK16kunvjivu:2377": " tadvadeva sahṛdayāḥ padāspadaṃ kāmapi vakratāvicchittimālocya navotkalikākalitacetaso vākyāśrayaṃ kimapi vakratājīvitasarvasvaṃ vicārayantviti tātparyārthaḥ /",
    "GK16kunvjivu:2378": " atraikatra sarasatvaṃ svasamayasaṃbhavi rasārdratvam,",
    "GK16kunvjivu:2379": " anyatra śṛṅgārādivyañjakatvam /",
    "GK16kunvjivu:2380": " vakrataikatra bālendusundarasaṃsthānayuktatvam,",
    "GK16kunvjivu:2381": " itaratra rūḍhyādivaicitryam /",
    "GK16kunvjivu:2382": " vicchittirekatra suvibhaktapatratvam,",
    "GK16kunvjivu:2383": " anyatra kavikauśalakamanīyatā /",
    "GK16kunvjivu:2384": " ujjvalatvamekatra parṇacchāyātiśaya yuktatvam aparatra saṃniveśasaundaryasamudayaḥ /",
    "GK16kunvjivu:2385": " āmodaḥ puṣpeṣusaurabham,",
    "GK16kunvjivu:2386": " vākyeṣu tadvidāhlādakāritā /",
    "GK16kunvjivu:2387": " madhu kusumeṣu makarandaḥ,",
    "GK16kunvjivu:2388": " vākyeṣu sakalakāvyakāraṇakalāpa saṃpatsamudaya iti /",
    "GK16kunvjivu:2389": " iti śrīrājānakakuntakaviracite vakroktijīvite kāvyālaṅkāre dvitīya unmeṣaḥ / ====================================================================",
    "GK16kunvjivu:2390": " vakroktijīvitam tṛtīyonmeṣaḥ evaṃ pūrvasmin prakaraṇe vākyāvayavānāṃ padānāṃ yathāsaṃbhava vakrabhāvaṃ vicārayan vācakavakratāvicchittiprakāraṇāṃ dikpradarśanaṃ vihitavān /",
    "GK16kunvjivu:2391": " idānīṃ vākyavakratāvaicitryamāsūtrayirtu vācyasya varṇanīyatayā prastāvādhikṛtasya vastuno vakrātāsvarūpaṃ nirūpayati,",
    "GK16kunvjivu:2392": " padārthāvabodhapūrvakatvād vākyārthāvasiteḥ---",
    "GK16kunvjivu:2393": " udārasvaparispandasundaratvena varṇanam /",
    "GK16kunvjivu:2394": " vastuno vakraśabdaikagocaratvena vakratā // Vjiv_3.1 //",
    "GK16kunvjivu:2395": " vastuno varṇanīyatayā prastāvitasya padārthasya,",
    "GK16kunvjivu:2396": " yadevaṃvidhatvena varṇanaṃ sā tasya vakratā vakratvavicchittiḥ /",
    "GK16kunvjivu:2397": " kiṃvidhatvenetyāha---udārasvaparispandasundaratvena /",
    "GK16kunvjivu:2398": " udāraḥ sotkarṣaḥ sarvātiśāyī yaḥ svaparispandaḥ svabhāvamahimā tasya sundaratvaṃ saukumāryātiśayastena,",
    "GK16kunvjivu:2399": " atyantaramaṇīyasvābhāvikadharmayuktatvena /",
    "GK16kunvjivu:2400": " varṇanaṃ pratipādanam /",
    "GK16kunvjivu:2401": " katham---vakraśabdaikagocaratvena /",
    "GK16kunvjivu:2402": " vakro yo 'sau nānāvidhavakratāviśiṣṭaḥ śabdaḥ kaścideva vācakaviśeṣo vivakṣitārthasamarpaṇa samarthastasyaivaikasya kevalasya gocaratvena pratipādyatayā viṣayatvena /",
    "GK16kunvjivu:2403": " vācyatveneti noktam,",
    "GK16kunvjivu:2404": " vyaṅgyatvenāpi pratipādanasaṃbhavāt /",
    "GK16kunvjivu:2405": " tadidamuktaṃ bhavati---yadevaṃvidhe bhāvasvabhāvasausumāryavarṇanaprastāve bhūyasāṃ na vācyālaṅkārāṇāmupamādīnāmupayogayogyatā saṃbhavati,",
    "GK16kunvjivu:2406": " svabhāvasaukumāryātiśayamlānatāprasaṅgāt /",
    "GK16kunvjivu:2407": " nanu ca saiṣā sahṛdayāhlādakāriṇī svabhāvoktiralaṅkāratayā samāmnāt,",
    "GK16kunvjivu:2408": " tasmāt kiṃ taddaṣaṇadurvyasanaprayāsena ?",
    "GK16kunvjivu:2409": " yatasteṣāṃ sāmānyavastudharmamātramalaṅkāryam,",
    "GK16kunvjivu:2410": " sātiśayasvabhāvasaundaryaparipoṣaṇamalaṅkāraḥ pratibhāsate /",
    "GK16kunvjivu:2411": " tena svabhāvokteralaṅkāratvameva yuktiyuktamiti ye manyante tān prati samādhīyate---tadetannāticaturastram /",
    "GK16kunvjivu:2412": " yasmādagatikagatinyāyena kāvyakaraṇaṃ na yathākathañcidanuṣṭheyatāmarhati,",
    "GK16kunvjivu:2413": " tadvidāhlādakārikāvyalakṣaṇaprastāvāt /",
    "GK16kunvjivu:2414": " kiñca---anutkṛṣṭadharmayuktasya varṇanīyasyālaṅkaraṇamapyasamucitabhittibhāgollikhitālekhyavanna śobhātiśayakāritāmāvahati /",
    "GK16kunvjivu:2415": " yasmādatyantaramaṇīyasvābhāvikadharmayuktaṃvarṇanīyavastu parigrahaṇīyam /",
    "GK16kunvjivu:2416": " tathāvidhasya tasya yathāyogamaucityānusāreṇa rūpakādyalaṅkārayojanayā bhavitavyam /",
    "GK16kunvjivu:2417": " etāvāṃstu viśeṣo yat svābhāvikasaukumāryaprādhānyena vivakṣitasya na bhūyasā rūpakādyalaṅkāraupakārāya kalpate,",
    "GK16kunvjivu:2418": " vastusvabhāvasaukumāryasya rasādiparipoṣaṇasya vā samācchādanaprasaṅgāt /",
    "GK16kunvjivu:2419": " tathā caitasmin viṣaye sarvākāramalaṅkāryaṃ vilāsavatīva snānasamaya-virahavrataparigraha-suratāvasānādau nātyantamalaṅkaraṇasahatāṃ pratipadyate,",
    "GK16kunvjivu:2420": " svābhāvikasaukumāryasyaiva rasikahṛdayāhlādakāritvāt /",
    "GK16kunvjivu:2421": " yathā",
    "GK16kunvjivu:2422": " tāṃ prāṅmukhīṃ tatra niveśya tanvīṃ kṣaṇaṃ vyalambanta puro niṣaṇṇāḥ /",
    "GK16kunvjivu:2423": " bhūtārthaśobhāhriyamāṇanetrāḥ prasādhane saṃnihite 'pi nāryaḥ // VjivC_3.1 //",
    "GK16kunvjivu:2424": " atra tathāvidhasvabhāvikasaukumāryamanoharaḥ śobhātiśayaḥ kaveḥ pratipādayitumabhipretaḥ /",
    "GK16kunvjivu:2425": " asyā alaṅkaraṇakalāpakalanaṃ sahajacchāyātirodhānaśaṅkāspadatvena saṃbhāvitam /",
    "GK16kunvjivu:2426": " yasmāt svābhāvikasaukumāryaprādhānyena varṇyamānasyodārasvaparispandamahimnaḥ sahajacchāyātirodhānavidhāyi pratītyantarāpekṣamalaṅkaraṇakalpanaṃ nopakāritāṃ pratipadyate /",
    "GK16kunvjivu:2427": " viśeṣatastu---rasaparipoṣapeśalāyāḥ pratītervibhāvānubhāvavyabhicāryaucityavyatirekeṇa prakārāntareṇa pratipattiḥ prastutaśobhāparihārakāritāmāvahati",
    "GK16kunvjivu:2428": " tathā ca prathamatarataruṇītāruṇyāvatāraprabhṛtayaḥ padārthāḥ sukumāravasantādisamayasamunmeṣaparipoṣaparisamāptiprabhṛtayaśca",
    "GK16kunvjivu:2429": " svapratipādakavākyavakratāvyatirekeṇa bhūyasā na kasyacidalaṅkaraṇāntarasya kavibhiralaṅkaraṇīyatāmupanīyamānāḥ paridṛśyante /",
    "GK16kunvjivu:2430": " yathā",
    "GK16kunvjivu:2431": " smitaṃ kiñcinmugdhaṃ taralamadhuro dṛṣṭivibhavaḥ parispando vācāmabhinavavilāsoktisarasaḥ /",
    "GK16kunvjivu:2432": " gatānāmārambhaḥ kisalayitalīlāparimalaḥ spṛśantyāstāruṇyaṃ kimiva hi na ramyaṃ mṛgadṛśaḥ // VjivC_3.2 //",
    "GK16kunvjivu:2433": " yathā vā",
    "GK16kunvjivu:2434": " avyutpannamanobhavā madhurimasparśollasanmānasā bhinnāntaḥ karaṇaṃ dṛśau mukulayantyāghrātabhūtodbhramāḥ /",
    "GK16kunvjivu:2435": " rāgecchāṃ na samāpayanti manasaḥ khedaṃ vinaivālasā vṛttāntaṃ na vidanti yānti ca vaśaṃ kanyā manojanmanaḥ // VjivC_3.3 //",
    "GK16kunvjivu:2436": " yathā ca",
    "GK16kunvjivu:2437": " dormūlāvadhi iti // VjivC_3.4 //",
    "GK16kunvjivu:2438": " yathā vā",
    "GK16kunvjivu:2439": " garbhagranthiṣu vīrudhāṃ sumanaso madhye 'ṅkuraṃ pallavā vāñchāmātraparigrahaḥ pikavadhūkaṇṭhodare pañcamaḥ /",
    "GK16kunvjivu:2440": " kiṃ ca trīṇi jaganti jiṣṇu divasairdvitrairmanojanmano devasyāpi cirojjhitaṃ yadi bhavedabhyāsavaśyaṃ dhanuḥ // VjivC_3.5 //",
    "GK16kunvjivu:2441": " yathā vā",
    "GK16kunvjivu:2442": " haṃsānāṃ ninadeṣu iti // VjivC_3.6 //",
    "GK16kunvjivu:2443": " yathā ca",
    "GK16kunvjivu:2444": " sajjehi surahimāso ṇa dāva appei juaijaṇalakkhasahe /",
    "GK16kunvjivu:2445": " ahiṇaasahaāramuhe ṇavapallavapattale aṇaṅgassa sare // VjivC_3.7 //",
    "GK16kunvjivu:2446": " sajjayati surabhimāso na tāvadarpayati yuvatijanalakṣyasahān /",
    "GK16kunvjivu:2447": " abhīnavasahakāramukhān navapallavapatralānanaṅgasya śarān //",
    "GK16kunvjivu:2448": " iti chāyā //",
    "GK16kunvjivu:2449": " evaṃvidhaviṣaye svābhāvikasaukumāryaprādhānyena varṇyamānasya vastunastadācchādanabhayādeva na bhūyasā tatkavibhiralaṅkaraṇamupanibadhyate /",
    "GK16kunvjivu:2450": " yadi vā kadācidupanibadhyate tattadeva svābhāvikaṃ saukumāryaṃ sutarāṃ samunmīlayitum,",
    "GK16kunvjivu:2451": " na punaralaṅkāravaicitryopapattaye /",
    "GK16kunvjivu:2452": " yathā",
    "GK16kunvjivu:2453": " dhautāñjane ca nayane sphaṭikācchakāntir- gaṇḍasthalī vigatakṛtrimarāgamoṣṭham /",
    "GK16kunvjivu:2454": " aṅgāni dantiśiśudantavinirmalāni kiṃ yanna sundaramabhuttaruṇījanasya // VjivC_3.8 //",
    "GK16kunvjivu:2455": " atra “dantiśiśudantavinirmalāni” ityupamayā svābhāvikameva saundaryamunmīlitam /",
    "GK16kunvjivu:2456": " yathā vā",
    "GK16kunvjivu:2457": " akaṭhoravāraṇavadhūdantāṅkuraspardhinaḥiti // VjivC_3.9 //",
    "GK16kunvjivu:2458": " etadevātīva yuktayuktam /",
    "GK16kunvjivu:2459": " yasmānmahākavīnāṃ prastutaucityānurodhena kadācit svābhāvikameva saundaryamaikarājyena vijṛmbhayitumabhipretaṃ bhavati,",
    "GK16kunvjivu:2460": " kadācid vividhāracanāvaicitryuktamiti /",
    "GK16kunvjivu:2461": " atra pūrvasmin pakṣe,",
    "GK16kunvjivu:2462": " rūpakāderalaṅkāraṇakalāpasya nātyādṛtatvam /",
    "GK16kunvjivu:2463": " aparasmin punaḥ sa evasutarāṃ samujjṛmbhate /",
    "GK16kunvjivu:2464": " tasmādanena nyāyena sarvātiśāyinaḥ svābhāvikasaundaryalakṣaṇasya padārthaparispandasyālaṅkāryatvameva yuktiyuktatāmālambate,",
    "GK16kunvjivu:2465": " na punaralaṅkāraṇatvam /",
    "GK16kunvjivu:2466": " sātiśayatvaśūnyadharmayuktasya vastuno vibhūṣitasyāpi piśācāderiva tadvidāhlādakāritvavirahādanupādeyatvamevetyalamatiprasaṅgena /",
    "GK16kunvjivu:2467": " yadi vā prastutaucityamāhātmyānmukyatayā bhāvasvabhāvaḥ sātiśayatvena varṇyamānaḥ",
    "GK16kunvjivu:2468": " svamahimnā bhūṣaṇāntarāsahiṣṇuḥ svayameva śobhātiśayaśālitvādalaṅkāryo 'pyalaṅkaraṇamityabhidhīyate",
    "GK16kunvjivu:2469": " tadayamāsmākīnaeva pakṣaḥ /",
    "GK16kunvjivu:2470": " tadatiriktavṛtteralaṅkārāntarasya tiraskāratātparyeṇābhidhānānnātra vayaṃ vivadāmahe /",
    "GK16kunvjivu:2471": " evameṣaiva varṇyamānasya vastuno vakratetyutānyā kācidastītyāha--",
    "GK16kunvjivu:2472": " aparā sahajāhāryakavikauśalaśālinī /",
    "GK16kunvjivu:2473": " nirmitirnūtanollekhalokātikrāntagocarā // Vjiv_3.2 //",
    "GK16kunvjivu:2474": " aparā dvitīyā varṇyamānavṛtteḥ padārthasya nirmitiḥ sṛṣṭiḥ /",
    "GK16kunvjivu:2475": " vakrateti saṃbandhaḥ /",
    "GK16kunvjivu:2476": " kīdṛśī---sahajāhāryakavikauśalaśālinī /",
    "GK16kunvjivu:2477": " sahajaṃ svābhāvikamāhāryaṃ śikṣābhāyāsasamullāsitaṃ ca śaktivyutpattiparipākaprauḍhaṃ yat kavikauśalaṃ nirmātṛnaipuṇaṃ tena śālate ślāghyate yā sā tathoktā /",
    "GK16kunvjivu:2478": " anyacca kīdṛśī---nūtanollekhalokātikrāntagocarā /",
    "GK16kunvjivu:2479": " nūtanastatprathamo yo 'sāvullikhyata ityullekhastatkālamullikhyamānātiśayaḥ,",
    "GK16kunvjivu:2480": " tena lokātikrāntaḥ prasiddhavyāpārātītaḥ ko 'pi sarvātiśāyī gocaro viṣayo yasyāḥ sā tathokteti vigrahaḥ /",
    "GK16kunvjivu:2481": " nirmitistena rūpeṇa vihitirityarthaḥ /",
    "GK16kunvjivu:2482": " tadidamatra tātparyam--- yanna varṇyamānasvarūpāḥ padārthāḥ kavibhirabhūtāḥ santaḥ kriyante,",
    "GK16kunvjivu:2483": " kevalaṃ sattāmātreṇaiva parisphuratāṃ teṣāṃ tathāvidhaḥ ko 'pyatiśayaḥ purādhīyate,",
    "GK16kunvjivu:2484": " yena kāmapi sahṛdayahṛdayahāriṇīṃ ramaṇīyatāmadhiropyante /",
    "GK16kunvjivu:2485": " tadidamuktam",
    "GK16kunvjivu:2486": " līnaṃ vastuni // VjivC_3.10 //",
    "GK16kunvjivu:2487": " ityādi /",
    "GK16kunvjivu:2488": " tadevaṃ sattāmātreṇaiva parisphurataḥ padārthasya ko 'pyalaukikaḥ śobhātiśayavidhāyī vicchittiviśeṣo 'bhidhīyate,",
    "GK16kunvjivu:2489": " yena nūtanacchāyāmano hāriṇā vāstavasthititirodhānapravaṇena nijāvabhāsodbhāsitasvarūpeṇa tatkālollikhita iva varṇanīyapadārthaparispandamahimā",
    "GK16kunvjivu:2490": " yena vidhātṛvyapadeśapātratāṃ pratipadyante kavayaḥ /",
    "GK16kunvjivu:2491": " tadidamuktam",
    "GK16kunvjivu:2492": " apāre kāvyasaṃsāre kavireva prajāpatiḥ /",
    "GK16kunvjivu:2493": " yathāsmai rocate viśvaṃ tathedaṃ parivartate // VjivC_3.11 //",
    "GK16kunvjivu:2494": " saiṣā sahajāryabhedabhinnā varṇanīyasya vastuno dviprakārā vakratā /",
    "GK16kunvjivu:2495": " tadevamāhāryā yeyaṃ sā prastutavicchittividhāpyalaṅkāravyatirekeṇa nānyā kācidupapadyate /",
    "GK16kunvjivu:2496": " tasmād bahuvidhatatprakāraprabhedadvāreṇātyantavitatavyavahārāḥ paridṛśyante /",
    "GK16kunvjivu:2497": " yathā",
    "GK16kunvjivu:2498": " asyāḥ sargavidhau prajapatirabhūccandro nu kāntadyutiḥ śṛṅgāraikarasaḥ svayaṃ nu madano māso nu puṣpākaraḥ /",
    "GK16kunvjivu:2499": " vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ // VjivC_3.12 //",
    "GK16kunvjivu:2500": " atra kāntāyāḥ kimapi kāntimattvamasamavilāsasaṃpadāṃ padaṃ ca rasavattvamasāmānyasauṣṭhavaṃ",
    "GK16kunvjivu:2501": " ca saukumāryaṃ pratipādayituṃ pratyekaṃ tatparispandaprādhānyasamucitasaṃbhāvanānumānamāhātmyāt",
    "GK16kunvjivu:2502": " pṛthak pṛthagapūrvameva nirmāṇamutprekṣitam /",
    "GK16kunvjivu:2503": " tathā ca kāraṇatritayasyāpyetasya sarveṣāṃ viśeṣaṇānāṃ svayam iti saṃbadhyamānametadeva sutarāṃ samuddīpayati /",
    "GK16kunvjivu:2504": " yaḥ kila svayameva kāntadyutistasya saujanyasamucitādarocakitvāt kāntikatkāryakaraṇakauśalamevopapannam /",
    "GK16kunvjivu:2505": " yaśca svayameva śṛṅgāraikarasastasya rasikatvāde rasavadvastuvidhānavaidagdhyamaucityaṃ bhajate /",
    "GK16kunvjivu:2506": " yaśca svayameva puṣpākarastasyābhijātyādeva tathāvidhaḥ sukumāra eva sargaḥ samucitaḥ /",
    "GK16kunvjivu:2507": " tathā cottarārdhe vyatirekamukhena trayasyāpyetasya kāntimattvāderviśeṣaṇairanyathānupapattirupapāditā /",
    "GK16kunvjivu:2508": " yasmād vedābhyāsajaḍatvāt kāntimadvastuvidhānānabhijñatvam,",
    "GK16kunvjivu:2509": " viṣayavyāvṛttakautukatvād rasavatpadārthe vihitavaimukhyam,",
    "GK16kunvjivu:2510": " purāṇatvāt saukumāryasarasabhāvaviracanavairasyaṃ prajāpateḥ pratīyate /",
    "GK16kunvjivu:2511": " tadevamutprekṣālakṣaṇo 'yamalaṅkāraḥ kavinā varṇanīyasya vastunaḥ kamapyalaukikollekhavilakṣaṇamatiśayamādhātuma nibaddhaḥ /",
    "GK16kunvjivu:2512": " sa ca svabhāvasaundaryamahimnā svayameva tatsahāyasaṃpadā mahārghamahanīyatāmīhamānaḥ sandehasaṃsargamaṅgīkarotīti tenopabṛṃhitaḥ /",
    "GK16kunvjivu:2513": " tasmāllokottaranirmātṛnirmitatvaṃ nāma nūtanaḥ ko 'pyatiśayaḥ padārthasya varṇayamānavṛtternāyikāsvarūpasaundaryalakṣaṇasyātra nirmitaḥ kavinā,",
    "GK16kunvjivu:2514": " yena tadeva tatprathamamutpāditamiva pratibhāti /",
    "GK16kunvjivu:2515": " yatrāpyutpādyaṃ vastu prabandhārthavadapūrvatayā vākyārthastatkālamullikhyate kavibhiḥ,",
    "GK16kunvjivu:2516": " tasmin svasattāsamanvayena svayameva parisphuratāṃ padārthānāṃ tathāvidhaparasparānvayalakṣaṇasaṃbandhopanibandhanaṃ nāma navīnamatiśayamātrameva nirmitiviṣayatāṃ nīyate,",
    "GK16kunvjivu:2517": " na punaḥ svarūpam /",
    "GK16kunvjivu:2518": " yathā",
    "GK16kunvjivu:2519": " kastvaṃ bho divi māliko 'hamiha kiṃ puṣpārthamabhyāgataḥ kiṃ tenāstu mahān krayo yadi mahaccitraṃ tadākarṇyatām /",
    "GK16kunvjivu:2520": " saṃgrāmeṣvalabhābhidhānanṛpatau divyāṅganābhaiḥ strajaḥ projjhantībhiravidyamānakusumaṃ yasmātkṛtaṃ nandanam // VjivC_3.13 //",
    "GK16kunvjivu:2521": " tadevaṃvidhe viṣaye varṇanīyavastuviśiṣṭātiśayavidhāyī vibhūṣaṇavinyāso vidheyatāṃ pratipadyate /",
    "GK16kunvjivu:2522": " tathā ca---prakṛtamidamudāharaṇamalaṅkaraṇakalpanaṃ vinā samyaṅ na kathañcidapi vākyārthasaṅgati bhajate /",
    "GK16kunvjivu:2523": " yasmāt pratyakṣādipramāṇopapattiniścayābhāvāt svābhāvikaṃ vastu dharmitayā vyavasthāpanaṃna sahate,",
    "GK16kunvjivu:2524": " tasmādvidagdhakavipratibhollikhitālaṅkaraṇagocaratvenaiva sahṛdayahṛdayāhlādamādadhāti /",
    "GK16kunvjivu:2525": " tathā ca, duḥsahasamarasamayasamucitaśauryātiśayaślāghayā prastutanaranāthaviṣaye",
    "GK16kunvjivu:2526": " vallabhalābharabhasollasitasurasundarīsamūhasamarpyamāṇamandārādikusumadāmasahastrasaṃbhāvanānumānanandanodyānapādapaprasūnasamṛddhipradhvaṃsabhāvasiddhiḥ sutprekṣitā /",
    "GK16kunvjivu:2527": " yasmādutprekṣāviṣayaṃ vastu kavayastadiveti tadeveti vā dvividhamupanabadhnantītyeta (tta)",
    "GK16kunvjivu:2528": " llakṣaṇāvasara eva vicārayiṣyāmaḥ /",
    "GK16kunvjivu:2529": " tadevamiyamutprekṣā pūrvārdhavihitāprastutapraśaṃsopanibandhabandhurā prakṛtapārthivapratāpātiśayaparipoṣapravaṇatayā",
    "GK16kunvjivu:2530": " sutarāṃ samudbhāsamānā tadvidāvarjanaṃ janayatīti sātiśayatvam /",
    "GK16kunvjivu:2531": " utprekṣātiśayānvitā // VjivC_3.14 //",
    "GK16kunvjivu:2532": " ityetasyāḥ,",
    "GK16kunvjivu:2533": " svalakṣaṇānupraveśa ityatiśayokteśca",
    "GK16kunvjivu:2534": " kālaṅkāro 'nayā vinā // VjivC_3.15 //",
    "GK16kunvjivu:2535": " iti sakalālaṅkaraṇānugrāhakatvam /",
    "GK16kunvjivu:2536": " tasmāt pṛthagatiśayoktireveyaṃ mukhyatayetyucyamāne 'pi na kiñcidatiricyate /",
    "GK16kunvjivu:2537": " kavipratibhotprekṣitatvena cātyantamasaṃbhāvyamapyupanibadhyamānamanayaiva yuktyā samañjasatāṃ gāhate,",
    "GK16kunvjivu:2538": " na tapunaḥ svatantryeṇa /",
    "GK16kunvjivu:2539": " yadvā kāraṇato lokātikrāntagocaratvena vacasaḥ saiveyamityastu,",
    "GK16kunvjivu:2540": " tathāpi prastutātiśayavidhānavyatirekeṇa na kiñcidapūrvamatrāsti /",
    "GK16kunvjivu:2541": " tadevamabhidhānasya pūrvamabhidheyasya ceha vakratāmabhidhāyedānīṃ vākyasya vakratvamabhidhātumupakramate---",
    "GK16kunvjivu:2542": " mārgasthavakraśabdārthaguṇālaṅkārasaṃpadaḥ /",
    "GK16kunvjivu:2543": " anyadvākyasya vakratvaṃ tathābhihitijīvitam // Vjiv_3.3 //",
    "GK16kunvjivu:2544": " manojñaphalakollekhavarṇacchāyāśriyaḥ pṛthak /",
    "GK16kunvjivu:2545": " citrasyeva manohāri kartuḥ kimapi kauśalam // Vjiv_3.4 //",
    "GK16kunvjivu:2546": " anyadvākyasya vakratvam---vākyasya parasparānvitavṛtteḥ padasamudāyasyānyadapūrvaṃ vyatiriktameva vakratvaṃ vakrabhāvaḥ /",
    "GK16kunvjivu:2547": " bhavatīti saṃbandhaḥ,",
    "GK16kunvjivu:2548": " kriyāntarābhāvāt /",
    "GK16kunvjivu:2549": " kutaḥ---mārgasthavakraśabdārthaguṇālaṅkārasaṃpadaḥ /",
    "GK16kunvjivu:2550": " mārgāḥ sukumārādayastatrasthāḥ kecideva vakrāḥ prasiddhavyavahāravyatirekiṇo ye śabdārthaguṇālaṅkārāsteṣāṃ saṃpat kāpyupaśobhā tasyāḥ pṛthagbhūtaṃ kimapi vakratvāntarameva /",
    "GK16kunvjivu:2551": " kīdṛśam---tathābhihitajīvitam /",
    "GK16kunvjivu:2552": " tathā tena prakāreṇa kenāpyavyapadeśyena yābihitiḥ kāpyapūrvaivābhidhā saiva jīvitaṃ sarvasvaṃ yasya tattathoktam /",
    "GK16kunvjivu:2553": " kisvarūpamityāha---kartuḥ kimapi kauśalam /",
    "GK16kunvjivu:2554": " karturvidhātuḥ kimapyalaukikaṃ yatkauśalaṃ naipuṇaṃ tadeva vākyasya vakratvamityarthaḥ /",
    "GK16kunvjivu:2555": " kathañcid citrasyeva,",
    "GK16kunvjivu:2556": " ālekhyasya yathā,",
    "GK16kunvjivu:2557": " manohāri hṛdayarañjakaṃ prakṛtopakaraṇavyatireki kartureva kauśalaṃ kimapi pṛthagbhūtaṃ vyatiriktam /",
    "GK16kunvjivu:2558": " kuta ityāha---manojñaphalakollekhavarṇacchāyāśriyaḥ /",
    "GK16kunvjivu:2559": " manojñāḥ kāścideva hṛdayahāriṇyo yāḥ phalakollekhavarṇacchāyāstāsāṃ śrīrupasobhā tasyāḥ /",
    "GK16kunvjivu:2560": " pṛthagrūpaṃ kimapi tattvāntaramevetyarthaḥ /",
    "GK16kunvjivu:2561": " phalakamālekhyādhārabhūtā bhittiḥ,",
    "GK16kunvjivu:2562": " ullekhaścitrasūtrapramāṇopapannaṃ rekhāvinyasanamātram,",
    "GK16kunvjivu:2563": " varṇā rañjakadravyaviśeṣāḥ,",
    "GK16kunvjivu:2564": " chāyā kāntiḥ /",
    "GK16kunvjivu:2565": " tadidamatra tātparyam---yathā citrasya kimapi phalakādyupakaraṇakalāpavyatireki sakalaprakṛtapadārthajīvitāyamānaṃ citrakarakauśalaṃ pṛthakatvena",
    "GK16kunvjivu:2566": " tathaiva vākyasya mārgādiprakṛtapadārthasārthavyatireki kavikauśalalakṣaṇaṃ kimapi sahṛdayahṛdayasaṃvedyaṃ sakalaprastutapadārthasphuritabhūtaṃ vakratvamujjṛmbate /",
    "GK16kunvjivu:2567": " tathā ca, bhāvasvabhāvasaukumāryavarṇane śṛṅgārādirasasvarūpasamunmīlane vā vividhavibhūṣaṇavinyāsavicchittiviracane ca yaḥ paraḥ paripoṣātiśayastadvidāhlādakāritāyāḥ kāraṇam /",
    "GK16kunvjivu:2568": " padavākyaikadeśavṛttirvā yaḥ kaścidvakratāprakārastasya kavikauśalameva nibandhanatayā vyavatiṣṭhate /",
    "GK16kunvjivu:2569": " yasmādākalpānāmeva tāvanmātrasvarūpaniyataniṣṭhatayā vyavasthitānāṃ rasasvabhāvālaṅkaraṇavakratāprakārāṇāṃ",
    "GK16kunvjivu:2570": " navanavollekhavilakṣaṇaṃ cetanacamatkārakāri kimapi svarūpāntarametasmādeva samujjṛmbhate /",
    "GK16kunvjivu:2571": " yenedamabhidhīyate---",
    "GK16kunvjivu:2572": " āsaṃsāraṃ kaipuṅgavehiṃ paḍidiahagahiasāro vi /",
    "GK16kunvjivu:2573": " ajjavi abhinnamuddo vva jaai vāāṃ paripphando // VjivC_3.16 //",
    "GK16kunvjivu:2574": " āsaṃsāraṃ kavipuṅgavaiḥ pratidivasagṛhītasāro 'pi /",
    "GK16kunvjivu:2575": " adyāpyabhinnamudra iva jayati vācāṃ parispandaḥ //",
    "GK16kunvjivu:2576": " iti chāyā /",
    "GK16kunvjivu:2577": " atra sargārambhāt prabhṛti kavipradhānaiḥ prātisvikapratibhāparispandamāhātmyāt pratidivasagṛhītasarvasvo",
    "GK16kunvjivu:2578": " 'pyadyāpi navanavapratibhāsānantyavijṛmbhaṇādanuddhāṭitaprāya iva yo vākyaparispandaḥ",
    "GK16kunvjivu:2579": " sa jayati sarvotkarṣeṇa vartate ityevamasmin susaṅgate 'pi vākyārthe kavikauśalasya",
    "GK16kunvjivu:2580": " vilasitaṃ kimapyalaukikameva parisphurati /",
    "GK16kunvjivu:2581": " yasmāt svābhimānadhvaniprādhānyena tenaitadabhihitam yathā---āsaṃsāraṃ kavipuṅgavaiḥ pratidivasaṃ gṛhītasāro 'pyadyāpyabhinnamudra ivāyam /",
    "GK16kunvjivu:2582": " evamaparijñātatattvatayā na kenacita kimapyetasmād gṛhītamiti matpratibhoddhāṭitaparamārthasyedānīmeva",
    "GK16kunvjivu:2583": " mudrābandhodbhedo bhaviṣyatīti lokottarasvaparispandasāphalyāpattervākyaparispando",
    "GK16kunvjivu:2584": " jayatītisaṃbandhaḥ /",
    "GK16kunvjivu:2585": " yadyapi rasasvabhāvālaṅkārāṇāṃ sarveṣāṃ kavikauśalameva jīvitam,",
    "GK16kunvjivu:2586": " tathāpyalaṅkārasya viśeṣatastadanugrahaṃ vinā varṇanāviṣayavastuno bhūṣaṇābhidhāyitvenābhimatasya",
    "GK16kunvjivu:2587": " svarūpamātreṇa parisphurato yathārthatvena nibadhyamānasya tadvidāhlādanidhānānupapattermanāṅmātramapi",
    "GK16kunvjivu:2588": " na vaicitryamutprekṣāmahe,",
    "GK16kunvjivu:2589": " pracurapravāhapatitetarapadārthasāmānyena pratibhāsanāt /",
    "GK16kunvjivu:2590": " yathā",
    "GK16kunvjivu:2591": " dūrvākāṇḍamiva śyāmā tanvī śyāmālatā yathā // VjivC_3.17 //",
    "GK16kunvjivu:2592": " iti ca nūtanollekhamanohāriṇaḥ puretasya lokottaravinyasanavicchittiviśeṣitaśobhātiśayasya kimapi tadvidāhlādakāritvamudbhidyate /",
    "GK16kunvjivu:2593": " yathā",
    "GK16kunvjivu:2594": " asyāḥ sargavidhau // VjivC_3.18 //",
    "GK16kunvjivu:2595": " iti /",
    "GK16kunvjivu:2596": " yathā",
    "GK16kunvjivu:2597": " kiṃ tāruṇyataroḥ // VjivC_3.19 //",
    "GK16kunvjivu:2598": " iti /",
    "GK16kunvjivu:2599": " tadevaṃ pṛthagbhāvenāpi bhavato 'sya kavikauśalāyattavṛttitvalakṣaṇavākyavakratāntarbhāva eva yuktiyuktatāmavagāhate /",
    "GK16kunvjivu:2600": " tadidamuktam",
    "GK16kunvjivu:2601": " vākyasya vakrabhāvo 'nyo bhidyate yaḥ sahastradhā /",
    "GK16kunvjivu:2602": " yatrālaṅkāravargo 'sau sarvo 'pyantarbhaviṣyati // VjivC_3.20 //",
    "GK16kunvjivu:2603": " svabhāvodāharaṇaṃ yathā",
    "GK16kunvjivu:2604": " teṣāṃ gopavadhūvilāsasuhṛdāṃ rādhārahaḥ sākṣiṇāṃ kṣemaṃ bhadra kalindaśailatanayātīre latāveśmānām /",
    "GK16kunvjivu:2605": " vicchinne smaratalpakalpanamṛducchedopayoge 'dhunā te jāne jaraṭhībhavanti vigalannīlatviṣaḥ pallavāḥ // VjivC_3.21 //",
    "GK16kunvjivu:2606": " atra yadyapi sahṛdayasaṃvedyaṃ vastusaṃbhavi svabhāvamātrameva varṇitam,",
    "GK16kunvjivu:2607": " tathāpyanuttānatayā vyavasthitasyāsya viralavidagdhahṛdayaikagocaraṃ kimapi nūtanollekhamanohāri",
    "GK16kunvjivu:2608": " padārthāntarlonavṛtti sūkṣmasubhagaṃ tādṛk svarūpamunmīlitaṃ yena vākyavakratātmanaḥ",
    "GK16kunvjivu:2609": " kavikauśalasya kācideva kāṣṭhādhirūḍhirupapadyate /",
    "GK16kunvjivu:2610": " yasmāttadvyatiriktavṛttirarthātiśayo na kaścillabhyate /",
    "GK16kunvjivu:2611": " rasodāharaṇaṃ yathā",
    "GK16kunvjivu:2612": " loko yādṛśamāha sāhasadhanaṃ taṃ kṣatriyāputrakaṃ syātsatyena sa tādṛgeva na bhavedvārtā visaṃvādinī /",
    "GK16kunvjivu:2613": " ekāṃ kāmapi kālavipruṣamamī śauryoṣmakaṇḍūvyaya- vyagrāḥ syuściravismṛtāmaracamūḍimbāhavā bāhavaḥ // VjivC_3.22 //",
    "GK16kunvjivu:2614": " atrotsāhābhidhānaḥ sthāyibhāvaḥ samucitālambanavibhāvalakṣaṇaviṣayasaundaryātiśayaślāghāśraddhālutayā",
    "GK16kunvjivu:2615": " vijigīṣorvaidagdhyabhaṅgībhaṇitavaicitryeṇa parāṃ paripoṣapadavīmadhiropitaḥ san",
    "GK16kunvjivu:2616": " rasatāṃ nīyamānaḥ kimapi vākyavakrabhāvasvabhāvaṃ kavikauśalamāvedayati /",
    "GK16kunvjivu:2617": " anyeṣāṃ pūrvaprakaraṇodāharaṇānāṃ pratyekantathābhihitijīvitalakṣaṇaṃ vākyavakratvaṃ svayameva sahṛdayairvicāraṇīyam /",
    "GK16kunvjivu:2618": " vakratāyāḥ prakārāṇāmaucityaguṇaśālinām /",
    "GK16kunvjivu:2619": " etaduttejanāyālaṃ svaspandamahatāmapi // VjivC_3.23 //",
    "GK16kunvjivu:2620": " rasasvabhāvālaṅkārā āsaṃsāramapi sthitāḥ /",
    "GK16kunvjivu:2621": " anena navatāṃ yānti tadvidāhlādadāyinīm // VjivC_3.24 //",
    "GK16kunvjivu:2622": " ityantaraślokau /",
    "GK16kunvjivu:2623": " evamabhidhānābhideyābhidhālakṣaṇasya kāvyopayoginastritayasya svarūpamullikhya varṇanīyasya vastuno viṣayavibhāgaṃ vidadhāti---",
    "GK16kunvjivu:2624": " bhāvānāmaparimlānasvabhāvaucityasundaram /",
    "GK16kunvjivu:2625": " cetanānāṃ jaḍānāṃ ca svarūpaṃ dvividhaṃ smṛtam // Vjiv_3.5 //",
    "GK16kunvjivu:2626": " bhāvānāṃ varṇyamānavṛttīnāṃ svarūpaṃ parispandaḥ /",
    "GK16kunvjivu:2627": " kīdṛśam---dvividham /",
    "GK16kunvjivu:2628": " dve vidhe prakārau yasya tattathoktam /",
    "GK16kunvjivu:2629": " smṛtaṃ sūribhirāmnātam /",
    "GK16kunvjivu:2630": " keṣāṃ bhāvānām---cetanānāṃ jaḍānāṃ ca /",
    "GK16kunvjivu:2631": " cetanānāṃ saṃvidvatāṃ prāṇināmiti yāvat;",
    "GK16kunvjivu:2632": " jaḍānāṃ tadvyatirekiṇāṃ prāṇacaitanyaśūnyānām /",
    "GK16kunvjivu:2633": " etadeva ca dharmidvaividhyaṃ dharmadvaividhyasya nibandhanam /",
    "GK16kunvjivu:2634": " kīdṛksvarūpaṃ---aparimlānasvabhāvaucityasundaram /",
    "GK16kunvjivu:2635": " aparimlānaḥ pratyagraparipoṣapeśalo yaḥ svabhāvaḥ pāramārthiko dharmastasya yadaucityamucitabhāvaḥ prastāvopayogyadoṣaduṣṭatva tena sundaraṃ sukumāraṃ tadvidāhlādakamityarthaḥ /",
    "GK16kunvjivu:2636": " etadeva dvaividhyaṃ vibhajya vicārayati---",
    "GK16kunvjivu:2637": " tatra pūrvaṃ prakārābhyāṃ dvābhyāmeva vibhidyate /",
    "GK16kunvjivu:2638": " surādisiṃhaprabhṛtiprādhānyetarayogataḥ // Vjiv_3.6 //",
    "GK16kunvjivu:2639": " tatra dvayoḥ svarūpayormadhyāt pūrvaṃ yatprathamaṃ cetanapadārthasaṃbandhi tad dvābhyāmeva rāśyantarābhāvāt prakārābhyāṃ vibhidyate bhedamāsādayati,",
    "GK16kunvjivu:2640": " dvividhameva saṃpadyate /",
    "GK16kunvjivu:2641": " kasmāt---surādisiṃhaprabhṛtiprādhānyetarayogataḥ /",
    "GK16kunvjivu:2642": " surādayaḥ tridaśaprabhṛtayo ye cetanāḥ surāsurasiddhavidyādharagandarvanaraprabhṛtayaḥ,",
    "GK16kunvjivu:2643": " ye cānye siṃhaprabhṛtayaḥ kesaripramukhāsteṣāṃ yatprādhānyaṃ mukhyatvamitaradaprādhānyaṃ ca tābhyāṃ yathāsaṃkhyena pratyekaṃ yo yogaḥ saṃbandhastasmāt kāraṇāt /",
    "GK16kunvjivu:2644": " tadevaṃ surādīnāṃ mukhyacetanānāṃ svarūpamekaṃ kavīnāṃ varṇanāspadam /",
    "GK16kunvjivu:2645": " siṃhādīnāmamukhyacetanānāṃ paśumṛgapakṣisarīsṛpāṇāṃ svarūpaṃ dvitīyamityetadeva viśeṣeṇonmīlayati---",
    "GK16kunvjivu:2646": " mṛkhyamakliṣṭaratyādiparipoṣamanoharam /",
    "GK16kunvjivu:2647": " svajātyucitahevākasamullekhojjvaṃ param // Vjiv_3.7 //",
    "GK16kunvjivu:2648": " mukhyaṃ yatpradhānaṃ cetanasurāsurādisaṃbandhi svarūpaṃ tadevaṃvidhaṃ sat kavīnāṃ varṇanāspadaṃ bhavati svavyāpāragocaratāṃ pratipadyate /",
    "GK16kunvjivu:2649": " kīdṛśam---akliṣṭaratyādiparipoṣamanoharam /",
    "GK16kunvjivu:2650": " akliṣṭaḥ kadarthanāvirahitaḥ pratyagratāmanoharo yo ratyādiḥ sthāyibhāvastasya paripoṣaḥ śṛṅgāraprabhṛtirasatvāpādanam,",
    "GK16kunvjivu:2651": " “sthāyyeva tu raso bhavedi' ti nyāyāt /",
    "GK16kunvjivu:2652": " tena manoharaṃ hṛdayahāri /",
    "GK16kunvjivu:2653": " atrodāharaṇāni vipralambhaśṛṅgāre caturthe 'ṅke vikramorvaśyāmunmattasya purūravasaḥ pralapitāni /",
    "GK16kunvjivu:2654": " yathā",
    "GK16kunvjivu:2655": " tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /",
    "GK16kunvjivu:2656": " tāṃ hartuṃ vibudhadviṣo 'pi na ca me śaktāḥ purovartinoṃ sā cātyantamagocaraṃ nayanayoryāteti ko 'yaṃ vidhiḥ // VjivC_3.25 //",
    "GK16kunvjivu:2657": " atra rājño vallabhāvirahavaidhuryadaśāveśavivaśavṛttestadasaṃprāptinimittamanadhi",
    "GK16kunvjivu:2658": " gacchataḥ prathamatarameva svābhāvikasaukumāryasaṃbhāvyamānamanantarocitavicārāpasāryamāṇopapatti",
    "GK16kunvjivu:2659": " kimapi tātkālikavikalpollikhyamānamanavalokanakāraṇamutprekṣamāṇasya tadāsādanasamanvayāsaṃbhavānnairāśyaniścayavimūḍhamānasatayā",
    "GK16kunvjivu:2660": " rasaḥ parāṃ paripoṣapadavīmadhairopitaḥ /",
    "GK16kunvjivu:2661": " tathā caitadeva vākyāntarairuddīpitaṃ yathā",
    "GK16kunvjivu:2662": " padbhyāṃ spṛśedvasumatīṃ yadi sā sugātrī meghābhivṛṣṭasikatāsu vanasthalīṣu /",
    "GK16kunvjivu:2663": " paścānnatā gurunitambatayā tato 'syā dṛśyeta cārupadapaṅktiralaktakāṅkā // VjivC_3.26 //",
    "GK16kunvjivu:2664": " atra padbhyāṃ vasumatīṃ kadācit spṛśedityāśaṃsayā tatprāptiḥ saṃbhāvyeta /",
    "GK16kunvjivu:2665": " yasmājjaladharasalilasekasukumārasikatāsu vanasthalīṣu gurunitambatayā tasyāḥ paścānnatatvena nitarāṃ mudritasaṃsthānā rāgoparaktatayā ramaṇīyavṛttiścaraṇavinyāsaparaṃparā",
    "GK16kunvjivu:2666": " tasmānnairāśyaniścitirevasutarāṃ samujjṛmbhitā,",
    "GK16kunvjivu:2667": " yā taduttaravākyonmattavilapitānāṃ nimittatāmabhajat /",
    "GK16kunvjivu:2668": " karuṇarasodāharaṇāni tāpasavatsarāje dvitīye 'ṅke vatsarājasya paridevitāni /",
    "GK16kunvjivu:2669": " yathā",
    "GK16kunvjivu:2670": " dhārāveśma vilokya dīnavadano bhrāntvā ca līlāgṛhā- nniśvasyāyatamāśu kesaralatāvīthīṣu kṛtvā dṛśaḥ /",
    "GK16kunvjivu:2671": " kiṃ me pārśvamupaiṣi putraka kṛtaiḥ kiṃ cāṭubhiḥ krūrayā mātrā tvaṃ parivarjitaḥ saha mayā yāntyātidīrghāṃ bhuvam // VjivC_3.27 //",
    "GK16kunvjivu:2672": " atra rasaparipoṣanibandhanavibhāvādisaṃpatsamudayaḥ kavinā sutarāṃ samujjṛmbhitaḥ /",
    "GK16kunvjivu:2673": " tathā cāsyaiva vākyasyāvatārakaṃ vidhūṣakavākyamevaṃvidhaṃ prayuktam---",
    "GK16kunvjivu:2674": " pamādo eso kkhu devīe puttakidako dariṇapodo attabhavantaṃ aṇusaradi // VjivC_3.28 //",
    "GK16kunvjivu:2675": " pramādaḥ / eṣa khalu devyāḥ putrakṛtako hariṇapoto 'trabhavantamanusarati //",
    "GK16kunvjivu:2676": " iti chāyā /",
    "GK16kunvjivu:2677": " etena karuṇarasoddīpanavibhāvatā hariṇapotakadhārāgṛhaprabhṛtīnāṃ sutarāṃ samutpadyate /",
    "GK16kunvjivu:2678": " tathā ca “ayamaparaḥ kṣate kṣārāvakṣepaḥ” iti rumaṇvadvacanānantarametatparatvenaiva vākyāntaramupanibaddham, yathā",
    "GK16kunvjivu:2679": " karṇāntasthitapadmarāgakalikāṃ bhūyaḥ samākarṣatā cañcvā dāḍimabījamityabhihatā pādena gaṇḍasthalī /",
    "GK16kunvjivu:2680": " yenāsau tava tasya narmasuhṛdaḥ khedānmuhuḥ krandato niḥśaṅkaṃna śukasya kiṃ prativaco devi tvayā dīyate // VjivC_3.29 //",
    "GK16kunvjivu:2681": " atra śukasyaivaṃvidhadurlalitayuktatvaṃ vāllabhyapratipādanaparatvenopāttam /",
    "GK16kunvjivu:2682": " “asau' iti kapolasthālyāḥ svānubhavasvadamānasaukumāryotkarṣaparāmarśaḥ /",
    "GK16kunvjivu:2683": " evaṃvidhoddīpanavibhāvaikajīvitatvena karuṇarasaḥ kāṣṭhādhirūḍhiramaṇīyatāmanīyata /",
    "GK16kunvjivu:2684": " evaṃ vipralambhaśṛṅgārakaruṇayoḥ saukumāryādudāharaṇapradarśanaṃ vihitam /",
    "GK16kunvjivu:2685": " rasāntarāṇāmapi svayamevotprekṣaṇīyam /",
    "GK16kunvjivu:2686": " evaṃ dvitīyamapradhānacetanasihādisaṃbandhi yatsvarūpaṃ taditthaṃ kavīnāṃ varṇanāspadaṃ saṃpadyate /",
    "GK16kunvjivu:2687": " kīdṛśam---svajātyucitadevākasamullekhojjvalam /",
    "GK16kunvjivu:2688": " svā pratyekamātmīyā sāmānyalakṣaṇavastusvarūpā yā jātistasyāḥ samucito yo hevākaḥ",
    "GK16kunvjivu:2689": " svabhāvānusārī parispandastasya samullekhaḥsamyagullekhanaṃ vāstavena rūpeṇopanibandhastenojjvalaṃ bhrājiṣṇu,",
    "GK16kunvjivu:2690": " tadvidāhlādakārīti yāvat /",
    "GK16kunvjivu:2691": " yathā",
    "GK16kunvjivu:2692": " kadācidetena ca pāriyātra- guhāgṛhe mīlitalocanena /",
    "GK16kunvjivu:2693": " vyatyastahastadvitayopaviṣṭa- daṃṣṭrāṅkurāñcaccibukaṃ prasuptam // VjivC_3.30 //",
    "GK16kunvjivu:2694": " atra giriguhāgehāntare nidrāmanubhavataḥ kaisariṇaḥ svajātisamucitaṃ sthānakamullikhitam /",
    "GK16kunvjivu:2695": " yathā vā",
    "GK16kunvjivu:2696": " grīvābhaṅgābhirāmaṃ muhuranupatati syandane dattadṛṣṭiḥ paścārdhena praviṣṭaḥ śarapatanabhayād bhūyasā pūrvakāyam /",
    "GK16kunvjivu:2697": " darbhairardhāvalīḍhaiḥ śramavivṛtamukhabhraṃśibhiḥ kīrṇavartmā paśyodagraplutatvādviyati bahutaraṃstokamurvyāṃ prayāti // VjivC_3.31 //",
    "GK16kunvjivu:2698": " etadeva prakārāntareṇonmīlayati---",
    "GK16kunvjivu:2699": " rasoddīpanasāmarthyavinibandhanabandhuram /",
    "GK16kunvjivu:2700": " cetanānāmamukhyānāṃ jaḍānāṃ cāpi bhūyasā // Vjiv_3.8 //",
    "GK16kunvjivu:2701": " cetanānāṃ prāṇināmamukhyānāmapradhānabhūtānāṃ yatsvarūpaṃ tadevaṃvidhaṃ sat,",
    "GK16kunvjivu:2702": " varṇanīyatāṃ pratipadyate prastutāṅgatayopayujyamānam /",
    "GK16kunvjivu:2703": " kīdṛśamrasoddīpanasāmarthyavinibandhanabandhuram /",
    "GK16kunvjivu:2704": " rasāḥ śṛṅgārādayasteṣāmuddīpanamullāsanaṃ paripoṣastasmin sāmarthyaṃ śaktistayā vinibandhanaṃniveśastena bandhuraṃ hṛdayahāri /",
    "GK16kunvjivu:2705": " yathā",
    "GK16kunvjivu:2706": " cūtāṅkurāsvādakaṣāyakaṇṭhaḥ puṃskokilo yanmadhuraṃ cukūja /",
    "GK16kunvjivu:2707": " manasvinīmānavighātadakṣaṃ tadeva jātaṃ vacanaṃ smarasya // VjivC_3.32 //",
    "GK16kunvjivu:2708": " jaḍānāṃ cāpi bhūyasā---jaḍānāmacetanānāṃ salilatarukusumasamayaprabhṛtīnāmevaṃvidhaṃ svarūpaṃ rasoddīpanasāmarthyavinibandhanabandhuraṃ varṇanīyatāmavagāhate",
    "GK16kunvjivu:2709": " yathā",
    "GK16kunvjivu:2710": " idamasulabhavastuprārthanādurnivāraṃ prathamamapi mano me pañcabāṇaḥ kṣiṇoti /",
    "GK16kunvjivu:2711": " kimuta malayavātonmūlitāpāṇḍupatrai- rupavanasahakārairdarśiteṣvaṅkureṣu // VjivC_3.33 //",
    "GK16kunvjivu:2712": " yathā vā---",
    "GK16kunvjivu:2713": " udbhedābhimukhāṅkurāḥ kuravakāḥ śaivālajālākula-prāntaṃ bhānti sarāṃsi phenapaṭalaiḥ sīmantitāḥ sindhavaḥ /",
    "GK16kunvjivu:2714": " kiñcāsmin samaye kṛśāṅgi vilasatkandarpakodaṇḍika-krīḍābhāñji bhavanti santatalatākīrṇānyaraṇyānyapi // VjivC_3.34 //",
    "GK16kunvjivu:2715": " evaṃ svābhāvikasundaraparispandanibandhanaṃ padārthasvarūpamabhidhāya tadevopasaṃharati--",
    "GK16kunvjivu:2716": " śarīramidamarthasya rāmaṇīyakanirbharam /",
    "GK16kunvjivu:2717": " upādeyatayā jñeyaṃ kavīnāṃ varṇanāspadam // Vjiv_3.9 //",
    "GK16kunvjivu:2718": " arthasya varṇanīyasya vastunaḥ śarīramidam upādeyatayā jñeyaṃ grāhyatvena boddhavyam /",
    "GK16kunvjivu:2719": " kīdṛśaṃ sat --- rāmaṇīyakanirbharam,",
    "GK16kunvjivu:2720": " saundaryaparipūrṇam,",
    "GK16kunvjivu:2721": " aupahatyarahitatvena tadvidāvarjakamiti yāvat /",
    "GK16kunvjivu:2722": " kavīnāmetadeva yasmādvarṇanāspadamabhidhāvyāparāgocaram /",
    "GK16kunvjivu:2723": " evaṃvidhasyāsya svarūpaśobhātiśayabhrājiṣṇorvibhūṣaṇānyupaśobhāntaramārabhante /",
    "GK16kunvjivu:2724": " etadeva prakārāntareṇa vicārayati---",
    "GK16kunvjivu:2725": " dharmādisādhanopāyaparispandanibandhanam /",
    "GK16kunvjivu:2726": " vyavahārocitaṃ cānyallabhate varṇanīyatām // Vjiv_3.10 //",
    "GK16kunvjivu:2727": " vyavahārocitaṃ cānyat /",
    "GK16kunvjivu:2728": " aparaṃ padārthānāṃ cetanācetanānāṃ svarūpamevaṃvidhaṃ varṇanīyatāṃ labhate kavivyāpāraviṣayatāṃ pratipadyate /",
    "GK16kunvjivu:2729": " kīdṛśam---vyavahārocitam,",
    "GK16kunvjivu:2730": " lokavṛttayogyam /",
    "GK16kunvjivu:2731": " kīdṛśaṃ sat---dharmādisādhanopāyaparispandanibadhanam /",
    "GK16kunvjivu:2732": " dharmādeścaturvargasya sādhane saṃpādane upāyabhūto yaḥ parispandaḥ svavilasitaṃ tadeva nibandhanaṃ yasya tattathoktam /",
    "GK16kunvjivu:2733": " tadidamuktaṃ bhavati---yat kāvye varṇyamānavṛttayaḥ pradhānacetanaprabhṛtayaḥ sarve padārthāścaturvargasādhanopāyaparispandaprādhānyena varṇanīyāḥ,",
    "GK16kunvjivu:2734": " ye 'pyapradhānacetanasvarūpāḥ padārthāste 'pi dharmārthādyupāyabhūtasvavilāsaprādhānyena kavīnāṃ varṇanīyatāmavataranti /",
    "GK16kunvjivu:2735": " tathā ca rājñāṃ śūdrakaprabhṛtīnāṃ mantriṇāṃ ca śukanāsamukhyānāṃ caturvargānuṣṭhānopadeśaparatvenaiva caritāni varṇyante /",
    "GK16kunvjivu:2736": " apradhānacetanānāṃ hastihariṇaprabhṛtīnāṃ saṃgramamṛgayādyaṅgatayā parispandasundaraṃ svarūpaṃ lakṣye varṇyamānatayā paridṛśyate /",
    "GK16kunvjivu:2737": " tasmādeva ca tathāvidhasvarūpollekhaprādhānyena kāvyakāvyopakaraṇakavīnāṃ citracitropakaraṇacitrakaraiḥ sāmyaṃ prathamameva pratipāditam /",
    "GK16kunvjivu:2738": " tadevaṃvidhaṃ svabhāvaprādhānye rasaprādhānyena ca dviprakāraṃ sahajasaukumāryasarasaṃ svarūpaṃ varṇanāviṣayavastunaḥ śarīramevālaṅkāryatāmevārhati,",
    "GK16kunvjivu:2739": " na punaralaṅkāraṇatvam /",
    "GK16kunvjivu:2740": " tatra svābhāvikaṃ padārthasvarūpamalaṅkaraṇaṃ yathā na bhavati tathā prathamameva pratipāditam /",
    "GK16kunvjivu:2741": " idānīṃ rasātmanaḥ prādhānacetanaparispandavarṇyamānavṛtteralaṅkārakārāntarābhimatāmalaṅkāratāṃ nirākaroti---",
    "GK16kunvjivu:2742": " alaṅkāro na rasavat parasyāpratibhāsanāt /",
    "GK16kunvjivu:2743": " svarūpādatiraktasya śabdārthāsaṅgaterapi // Vjiv_3.11 //",
    "GK16kunvjivu:2744": " alaṅkāro na rasavat /",
    "GK16kunvjivu:2745": " rasavaditi yo 'yamutpāditapratītirnāmālaṅkārastasya vibhūṣaṇatvaṃ nopapadyate ityarthaḥ /",
    "GK16kunvjivu:2746": " kasmāt kāraṇāt---svarūpādatiriktasya parasyāpratibhāsanāt /",
    "GK16kunvjivu:2747": " varṇyamānasya vastuno yat svarūpamātmīyaḥ parispandastasmādatiriktasyābhyadhikasya parasya anyasya apratibhāsanādanavabodhanāt /",
    "GK16kunvjivu:2748": " tadidamatra tātparyam---yat sarveṣāmeva satkavivākyānāmidamalaṅkāryamidamalaṅkaraṇam ityapoddhāravihito viviktabhāvaḥ sarvasya yasya kasyacit pramātuścetasi parisphurati /",
    "GK16kunvjivu:2749": " rasavadalaṅkāravadityasmin vākye punaravahitacetaso 'pi na kiñcidetadeva budhyāmahe /",
    "GK16kunvjivu:2750": " tathā ca---yadi śṛṅgārādireva prādhānyena varṇyamāno 'laṅkāryaḥ tatastadanyena kenacidalaṅkaraṇena bhavitavyam /",
    "GK16kunvjivu:2751": " yadi vā tatsvarūpameva tadvidāhlādanibandhanatvādalaṅkaraṇamityucyate tathāpi tadvyatiriktamanyadalaṅkāryatayā prakāśanīyam /",
    "GK16kunvjivu:2752": " tadevaṃvidho na kaścidapi vivekaścirantanālaṅkārakārābhimate rasavadalaṅkāralakṣaṇodāharaṇamārge manāgapi vibhāvyate /",
    "GK16kunvjivu:2753": " tathā ca",
    "GK16kunvjivu:2754": " rasavaddarśitaspaṣṭaśṛṅgārādi // VjivC_3.35 //",
    "GK16kunvjivu:2755": " iti rasavallakṣaṇam /",
    "GK16kunvjivu:2756": " atra darśitāḥ spṛṣṭāḥ spaṣṭaṃ vā śṛṅgārādayo yatreti vyākhyāne kāvyavyatirikto na kaścidanyaḥ samāsārthabhūtaḥ saṃlakṣyate /",
    "GK16kunvjivu:2757": " yo 'sāvalaṅkāraḥ kāvyameveti cet tadapi na suspaṣṭasauṣṭhavam /",
    "GK16kunvjivu:2758": " yasmāt kāvyaikadeśayoḥ śabdārthayoḥ pṛthak pṛthagalaṅkārāḥ santītyupakramyedānīṃ kāvyamevālaṅkaraṇamityupakramopasaṃhāravaiṣamyaduṣṭatvamāyāti",
    "GK16kunvjivu:2759": " yadi vādarśitāḥ spaṣṭaṃ śṛṅgārādayo yeneti samāsaḥ,",
    "GK16kunvjivu:2760": " tathāpi vaktavyameva---ko 'sāviti /",
    "GK16kunvjivu:2761": " pratipādanavaicitryameveti cet,",
    "GK16kunvjivu:2762": " tadapi na samyak samarthanārham /",
    "GK16kunvjivu:2763": " yasmāt pratipādyamānādanyedeva tadupaśobhānibandhanaṃ pratipādanavaicitryam,",
    "GK16kunvjivu:2764": " na punaḥ pratipādyamānameva /",
    "GK16kunvjivu:2765": " spaṣṭatayā darśitaṃ rasānāṃ pratipādanavaicitryaṃ yadyabhidhīyate,",
    "GK16kunvjivu:2766": " tadapi na supratīpādanam /",
    "GK16kunvjivu:2767": " spaṣṭatayā darśane śṛṅgārādīnāṃ svarūpapariniṣpattireva paryavasyati /",
    "GK16kunvjivu:2768": " kiñca rasavataḥ kāvyasyālaṅkāra iti tathāvidhasya satastasyāsāviti na kiñcidanena tasyābhidheyaṃ syāt /",
    "GK16kunvjivu:2769": " athavā tenaivālaṅkāreṇa rasavattvaṃ tasyādhīyate,",
    "GK16kunvjivu:2770": " tadevaṃ tarhyasau na rasavato 'laṅkāraḥ pratyuta rasavānalaṅkāra ityāyāti,",
    "GK16kunvjivu:2771": " tanmāhātmyāt kāvyamapi rasavat saṃpadyate /",
    "GK16kunvjivu:2772": " yadi vā tenaivāhitarasasambandhasya rasavataḥ kāvyasyālaṅkāra iti tatpaścādrasavalaṅkāravyavadeśamāsādayati---yathāgniṣṭomayājyasya putro bhavitetyucyate,",
    "GK16kunvjivu:2773": " tadapi na supratibaddhasamādhānam /",
    "GK16kunvjivu:2774": " yasmād “agniṣṭomayāji'-śabdaḥ prathamaṃ bhūtalakṣaṇe viṣayāntare niṣpratipakṣatayā samāsāditaprasiddhiḥ paścād bhaviṣyati vākyārthasabandhalakṣaṇayogyatayā tamanubhavituṃ śaknoti /",
    "GK16kunvjivu:2775": " na punaratraivaṃ prayujyate /",
    "GK16kunvjivu:2776": " yasmādrasavataḥ kāvyasyālaṅkāra iti tatsaṃjñandhitayaivāsya svarūpabdhireva /",
    "GK16kunvjivu:2777": " tatsaṃbandhinibandhanaṃ ca kāvyasya rasavattvamityevamitaretarāśrayalakṣaṇadoṣaḥ kenāpasāryate /",
    "GK16kunvjivu:2778": " yadi vā raso vidyate yasyāsau tadvānalaṅkāra evāstu ityabhidhīyate,",
    "GK16kunvjivu:2779": " tathāpyalaṅkāraḥ kāvyaṃ vā nānyat tṛtīyaṃ kiñcidatrāsti /",
    "GK16kunvjivu:2780": " tatpakṣadvitayamapi pratyuktam /",
    "GK16kunvjivu:2781": " udāharaṇaṃ lakṣaṇaikayogakṣematvāt pṛthaṅ na vikalpyate /",
    "GK16kunvjivu:2782": " mṛteti pretya saṅgantuṃ yayā me maraṇaṃ smṛtam /",
    "GK16kunvjivu:2783": " saivāvantī mayā labdhā kathamatraiva janmani // VjivC_3.36 //",
    "GK16kunvjivu:2784": " atra ratiparipoṣalakṣaṇavarṇanīyaśarīrabhūtāyāścittavṛtteratiriktamanyadvibhaktaṃ vastu na kiñcidvibhāvyate /",
    "GK16kunvjivu:2785": " tasmādalaṅkāryataiva yuktimatī /",
    "GK16kunvjivu:2786": " yadapi kaiścit",
    "GK16kunvjivu:2787": " svaśabdasthāyisaṃcārivibhāvābhinayāspadam // VjivC_3.37 //",
    "GK16kunvjivu:2788": " ityanena pūrvameva lakṣaṇaṃ viśeṣitam,",
    "GK16kunvjivu:2789": " tatra svaśabdāspadatvaṃ rasānāmaparigatapūrvamasmākam /",
    "GK16kunvjivu:2790": " tatasta eva rasasarvasvasamāhitacetasastatparamārthavido vidvāṃsa evaṃ praṣṭavyāḥ---kiṃ svaśabdāspadatvaṃ rasānāmuta rasavata iti /",
    "GK16kunvjivu:2791": " tatra pūrvasmin pakṣe---rasyantaiti rasāste svaśabdāspadāsteṣu tiṣṭhantaḥ śṛṅgārādiṣu vartamānāḥ santastajjñairāsvādyante /",
    "GK16kunvjivu:2792": " tadidamuktaṃ bhavati---yat svaśabdairabhidhīyamānāḥ śrutipathamavatarantaścetanānāṃ",
    "GK16kunvjivu:2793": " carvaṇacamatkāraṃ kurvantītyanena nyāyena ghṛtapūraprabhūtayaḥ padārthāḥ svaśabdairabhidhīyamānāstadāsvādasaṃpadaṃ",
    "GK16kunvjivu:2794": " saṃpādayantītyevaṃ sarvasya kasyacidupayogasukhārthinastairudāracaritairayatnenaiva",
    "GK16kunvjivu:2795": " tadabhidhānamātrādeva trailokyarājyasaṃpatsaukhyasamṛddhiḥ pratipādyetaiti namastebhyaḥ /",
    "GK16kunvjivu:2796": " rasavatastadāspadatvaṃ nopapadyate,",
    "GK16kunvjivu:2797": " rasasyaiva svavācyasyāpi tadāspadatvābhāvāt,",
    "GK16kunvjivu:2798": " kimutānyasyeti /",
    "GK16kunvjivu:2799": " tadalaṅkāratvaṃ ca prathamameva pratiṣiddham /",
    "GK16kunvjivu:2800": " śiṣṭaṃ sthāyyādi pūrvalakṣaṇaṃ vyākhyātameveti na punaḥ paryālocyate /",
    "GK16kunvjivu:2801": " yadapi",
    "GK16kunvjivu:2802": " rasabadrasasaṃśrayāt // VjivC_3.38 //",
    "GK16kunvjivu:2803": " iti kaiścillakṣaṇamakāri tadapi na samyak samādheyatāmadhitiṣṭhati /",
    "GK16kunvjivu:2804": " tathā hi---rasaḥ saṃśrayo yasyāsau rasasaṃśrayaḥ,",
    "GK16kunvjivu:2805": " tasmāt kāraṇādayaṃ rasavadalaṅkāraḥ saṃpadyate /",
    "GK16kunvjivu:2806": " tathāpi vaktavyameva---ko 'sau rasavyatiriktavṛttiḥ anyapadārthaḥ?",
    "GK16kunvjivu:2807": " kāvyameveti cet tadapi pūrvameva pratyuktam,",
    "GK16kunvjivu:2808": " tasyasvātmanikriyāvirodhādalaṅkāratvānupapatteḥ /",
    "GK16kunvjivu:2809": " athavā rasasya saṃśrayo rasena saṃśriyate yastasmād /",
    "GK16kunvjivu:2810": " rasasaṃśrayāditi /",
    "GK16kunvjivu:2811": " tathāpi ko 'sāviti vyatiriktatvena vaktavyatāmevā (yāti) /",
    "GK16kunvjivu:2812": " udāharaṇajātamapyasya lakṣaṇasya pūrveṇa samānayogakṣemaprāyamiti (na)",
    "GK16kunvjivu:2813": " pṛthak paryālocyate /",
    "GK16kunvjivu:2814": " rasapeśalam // VjivC_3.39 //",
    "GK16kunvjivu:2815": " iti pāṭhe na kiñcidatrātiricyate /",
    "GK16kunvjivu:2816": " atha (vastusvabhāvarasādi-)",
    "GK16kunvjivu:2817": " pratipādakavākyopārūḍhapadārthasārthasvarūpamalaṅkāryaṃ rasasvarūpānupraveśena vigalitasvaparispandānāṃ dravyāṇām iva kathamalaṅkaraṇaṃ bhavatītyetadapi cintyameva /",
    "GK16kunvjivu:2818": " kiñca tathābhyupagame 'pi pradhānaguṇabhāvaviparyāsaḥ paryavasyatīti na kiñcidetat /",
    "GK16kunvjivu:2819": " atraiva (dūṣaṇāntaramu)",
    "GK16kunvjivu:2820": " pakramate---śabdārthāsaṅgaterapi /",
    "GK16kunvjivu:2821": " śabdārthāsaṅgaterapi /",
    "GK16kunvjivu:2822": " śabdārthayorabhidhānābhidheyayorasamanvayācca rasavadalaṅkāropapattirnāsti /",
    "GK16kunvjivu:2823": " atra ca raso vidyate (tiṣṭha)",
    "GK16kunvjivu:2824": " ti yasyeti matuppratyaye vihite tasyālaṅkāra iti ṣaṣṭhisamāsaḥ kriyate,",
    "GK16kunvjivu:2825": " rasavāṃścāsāvalaṅkāraśceti viśeṣaṇasamāso vā /",
    "GK16kunvjivu:2826": " tatra pūrvasmin pakṣe---rasavyatiriktaṃ kimanyat padārthāntaraṃ vidyate yasyāsāvalaṅkāraḥ /",
    "GK16kunvjivu:2827": " kāvyameveti cet,",
    "GK16kunvjivu:2828": " tatrāpi tadvyatiriktaḥ ko 'sau padārtho yatra rasavadalaṅkāravyapadeśaḥ sāvakāśatāṃ pratipadyate ?",
    "GK16kunvjivu:2829": " viśeṣātiriktaḥ padārtho na kaścit paridṛśyate yastadvānalaṅkāra iti vyavasthitimāsādayati /",
    "GK16kunvjivu:2830": " tadevamuktalakṣaṇe mārge rasavadalaṅkārasya śabdārthasaṅgatirna kācidasti /",
    "GK16kunvjivu:2831": " yadi vā nidarśanāntaraviṣayatayā samāsadvitaye 'pi śabdārthasaṅgatiyojanā vidhīyate, yathā",
    "GK16kunvjivu:2832": " tanvī meghajalārdrapallavatayā dhautādharevāśrubhiḥ śūnyevābharaṇaiḥ svakālavirahād viśrāntapuṣpodgamā /",
    "GK16kunvjivu:2833": " cintāmaunamivāsthitā madhukṛtāṃ śabdairvinā lakṣyate caṇḍī māmavadhūya pādapatitaṃ jātānutāpeva sā // VjivC_3.40 //",
    "GK16kunvjivu:2834": " yathā vā",
    "GK16kunvjivu:2835": " taraṅgabhrūbhaṅgā (kṣubhita)",
    "GK16kunvjivu:2836": " vihagaśreṇiraśanā vikarṣantī phenaṃ vasanamiva saṃrambhaśithilam /",
    "GK16kunvjivu:2837": " yathāviddhaṃ yāti skhalitamabhisaṃdhāya bahuśo nadībhāveneyaṃ dhruvamasahanā sā pariṇatā // VjivC_3.41 //",
    "GK16kunvjivu:2838": " atra rasavattvamalaṅkāraśca prakaṭaṃ pratibhāsete /",
    "GK16kunvjivu:2839": " tasmānna kathañcidapi tadvivekasya duravadhānatā /",
    "GK16kunvjivu:2840": " tena rasavato 'laṅkāra iti ṣaṣṭhīsamāsapakṣe śabdārthayorna kiñcidasaṅgatatvam,",
    "GK16kunvjivu:2841": " rasaparipoṣaparatvādalaṅkārasya tannibandhanameva rasavattvam /",
    "GK16kunvjivu:2842": " rasavāṃścāsāvalaṅkāraśceti viśeṣaṇasamāsapakṣe 'pi na kiñcidasaṅgatvam /",
    "GK16kunvjivu:2843": " tathā caitayorudāharaṇayorlatāyāḥ saritaścoddīpanavibhāvatvena vallabhābhāvitāntaḥ karaṇatayā nāyakasya tanmayatvena (niścetana?)",
    "GK16kunvjivu:2844": " meva padārthajātaṃ sakalamavalokayataḥ tatsāmyasamāropaṇaṃ taddharmādhyāropaṇaṃ cetyupamārūpakakāvyālaṅkārayojanaṃ vinā na kenacit prakāreṇa",
    "GK16kunvjivu:2845": " tallakṣaṇavākyatvāt /",
    "GK16kunvjivu:2846": " satyametat,",
    "GK16kunvjivu:2847": " kintu “alaṅkāra'-śabdābhidhānaṃ vinā viśeṣaṇasamā (sapa)",
    "GK16kunvjivu:2848": " kṣe kevalasya rasavāniti (asya)",
    "GK16kunvjivu:2849": " prayogaḥ prāpnoti /",
    "GK16kunvjivu:2850": " rasavānalaṅkāra iti cet pratītirabhyupagamyate,",
    "GK16kunvjivu:2851": " tadapi yukti (yuktatāṃ nārhati)",
    "GK16kunvjivu:2852": " , rūpakāderabhāvāt /",
    "GK16kunvjivu:2853": " rasavato 'laṅkāra iti ṣaṣṭhīsamāsapakṣo 'pi na suspaṣṭasamanvayaḥ /",
    "GK16kunvjivu:2854": " sarvasya kasyacit kāvyasya rasavattvameva /",
    "GK16kunvjivu:2855": " yasmātsātiśayatvanibandhanaṃ tathāvidhaṃ tadvidāhlādakāri kāvyaṃ karaṇīyamiti tasyālaṅkāra",
    "GK16kunvjivu:2856": " ityāśrite sarveṣāmeva ca rūpakādīnāṃ rasavadalaṅkāratvameva nyāyopapannatāṃ pratipadyate /",
    "GK16kunvjivu:2857": " alaṅkārasya ca yasyakasyacitsarvasya rasavattvād viśeṣaṇasamāsapakṣe 'pyeṣaiva vārttā /",
    "GK16kunvjivu:2858": " kīñca tadabhyupagame 'pi pratyekamutskhalitalakṣaṇānāṃ prakṛtaparipoṣaparatayā labdhātmanāmalaṅkāraṇāṃ prātisvikalakṣaṇābhihitātiśayavyatiriktamanena na kiñcidādhikyamādhīyate /",
    "GK16kunvjivu:2859": " tasmāttattalla(kṣaṇa)",
    "GK16kunvjivu:2860": " karaṇavaiyarthyamaprativāritaprasarameva parāpatati /",
    "GK16kunvjivu:2861": " na caivaṃvidhaviṣaye rasavadalaṅkāravyavahārasyāvakāśaḥ,",
    "GK16kunvjivu:2862": " tajjñaistathānavagamāt,",
    "GK16kunvjivu:2863": " alaṅkārāntarāṇāṃ ca mukhyatayā vyavasthānāt /",
    "GK16kunvjivu:2864": " athavā cetanapadārthagocaratayā rasavadalaṅkārasya,",
    "GK16kunvjivu:2865": " niścetanavastuviṣayatvena copamādīnāṃ viṣayavibhāgo vyavasthāpyate,",
    "GK16kunvjivu:2866": " tadapi na vidvajjanāvarjanaṃ vidadhāti /",
    "GK16kunvjivu:2867": " yasmādacetanānāmapi rasoddīpanasāmarthyasamucitasatkavisamullikhitasaukumāryasarasātvādupamādīnāṃ",
    "GK16kunvjivu:2868": " praviralaviṣayatā nirviṣayatvaṃ vā syāditi śṛṅgarādirasanisyandasundarasya satkavipravāhasya",
    "GK16kunvjivu:2869": " ca nīrasatvaṃ prasajyata iti pratipāditameva pūrvasūribhiḥ /",
    "GK16kunvjivu:2870": " yadi vā vaicitryāntaramanohāritayā rasavadalaṅkāraḥ pratipādyate,",
    "GK16kunvjivu:2871": " yathābhiyuktataraustairevābhyadhāyi---",
    "GK16kunvjivu:2872": " pradhāne 'nyatra vākyārthe yatrāṅgaṃ tu rasādayaḥ /",
    "GK16kunvjivu:2873": " kāvye tasminnalaṅkāro rasādiriti me matiḥ // VjivC_3.42 //",
    "GK16kunvjivu:2874": " iti /",
    "GK16kunvjivu:2875": " yatrānyo vākyārthaḥ prādhānyādalaṅkāryatayā vyavasthitastasmin tadaṅgatayā vinabadhyamānaḥ śṛṅgārādiralaṅkāratāṃ pratipadyate /",
    "GK16kunvjivu:2876": " yasmād guṇaḥ pradhānaṃ bhāvābhivyaktipūrvamevaṃvidhaviṣaye vibhūṣayati,",
    "GK16kunvjivu:2877": " tasmād bhūṣaṇavivekavyaktirujjṛmbhate, yathā",
    "GK16kunvjivu:2878": " kṣipto hastāvalagnaḥ prasabhamabhihato 'pyādadānoṃ'śukāntaṃ gṛhṇan keśeṣvapāstaścaraṇanipatito nekṣitaḥ saṃbhrameṇa /",
    "GK16kunvjivu:2879": " āliṅgan yo 'vadhūtastripurayuvatibhiḥ sāstranetrotpalābhiḥ kāmīvārdrāparādhaḥ sa dahatu duritaṃ śāmbhavo vaḥ śarāgniḥ // VjivC_3.43 //",
    "GK16kunvjivu:2880": " atra sāstranetrotpalādiśabdagmyavaiklavyasya śāmbhavaśarāgnidahyamānāsurasundarīṇāṃ,",
    "GK16kunvjivu:2881": " tripuraripuprabhāvaprakhyāpanaparasya prayojakatvena karuṇo rasaḥ aṅga,",
    "GK16kunvjivu:2882": " na punarīrṣyāvipralambhaśṛṅgāraḥ,",
    "GK16kunvjivu:2883": " tasyānanubhūyamānatvāt /",
    "GK16kunvjivu:2884": " tadayamatra paramārthaḥ---kavipratibhāparipoṣitaprakarṣagamyamāna-karuṇarasopabṛṃhita-saundaryadhārādhirūḍho bhagavatprabhāvātiśayaḥ kāmapi sahṛdayahṛdayahāritāṃ pratipadyate /",
    "GK16kunvjivu:2885": " na ca śabdavācyatvaṃ nāma samānaṃ kāmiśarāgnitejasoḥ saṃbhavatīti tāvataiva tayostathāvidhaviruddhadharmādhyāsādivaruddhasvabhāvacoraikyaṃ kathañcidapi vyavasthāpayituṃ pāryate,",
    "GK16kunvjivu:2886": " parameśvaraprayatnenāpi svabāvasyānyathākartumaśakyatvāt /",
    "GK16kunvjivu:2887": " na ca tathāvidhaśabdāvācyatāmātrādevaṃ tadvidāṃ tadanubhavapratītirastiḥ guḍakhaṇḍādiśabdābhidhānādapi prītiviṣādādestadāsvādaprasaṅgāt /",
    "GK16kunvjivu:2888": " tadanubhavapratītau satyāṃ rasadvayasamāveśadoṣo 'pyanivāryatāmācarati /",
    "GK16kunvjivu:2889": " rasadvayasamāveśādoṣo 'pyatra guṇapradhānabhāvasya pra(yojaka iti vaktuṃ na pāryate) /",
    "GK16kunvjivu:2890": " yadi vā bhagavatprabhāvasya mukhyatve dvayorapyetayoraṅgatvād bhūṣaṇatvamityucyate tadapi (na)",
    "GK16kunvjivu:2891": " samañjasam /",
    "GK16kunvjivu:2892": " yasmāt karuṇasya vāstavatvādeka eva syāt nirmūlatvādeva tayorbhāvābhāvayoriva na kathañcidapi sāmyopapattirityalamanucitacarvaṇacāturyacāpalena",
    "GK16kunvjivu:2893": " yadi vā nidarśane 'sminnanāśvasantaḥ samāmnātalakṣaṇodāharaṇasaṅgatiṃ samyak samīhamānāḥ savimarṣaṇā udāharaṇāntaraṃ rasavadalaṅkārasya vyācakṣate,",
    "GK16kunvjivu:2894": " kiṃ hāsyena na me prayāsyasi punaḥ prāptaścirāddarśanaṃ keyaṃ niṣkaruṇa pravāsarucitā kenāsi dūrīkṛtaḥ /",
    "GK16kunvjivu:2895": " svapnānteṣviti te vadan priyatamavyāsaktakaṇṭhagraho buddhvā roditi riktabāhuvalayastāraṃ ripustrījanaḥ // VjivC_3.44 //",
    "GK16kunvjivu:2896": " “atra bhavadvinihatavallabho vairivilāsinīsamūhaḥ śokāveśāda(śara)",
    "GK16kunvjivu:2897": " ṇaḥ karuṇarasakāṣṭhādhirūḍhivihitamevaṃ vidhavaiśasamanubhavatī“ti tātparye sa eva prādhānyena vākyārthaḥ,",
    "GK16kunvjivu:2898": " tadaṅgatayā vinibadhyamānaḥ karuṇaḥ /",
    "GK16kunvjivu:2899": " pravāsavipralambhaśṛṅgāraparatvamatra na paramārthaḥ /",
    "GK16kunvjivu:2900": " parasparānvitapadārthasārthasamarpyamāṇavṛttirguṇabhāvenāvabhāsanādalaṃṅkaraṇamityucyate /",
    "GK16kunvjivu:2901": " tasya ca nirviṣayatvābhāvād rasālambanavibhāvādisvakāraṇasāmagrīvirahavihitā lakṣaṇānupapattirna saṃbhavati /",
    "GK16kunvjivu:2902": " rasadvayasamāveśaduṣṭatvamapi dūramapāstameva /",
    "GK16kunvjivu:2903": " dvayorapi vāstavasvarūpasya vidyamānatvāttadanubhavapratītau satyāṃ nātmavirodhaḥ spardhitvābhāvāt /",
    "GK16kunvjivu:2904": " tena tadapi tadvidāhlādavidhānasāmarthyasundaram,",
    "GK16kunvjivu:2905": " karuṇarasasya niścāyakapramāṇābhāvāt /",
    "GK16kunvjivu:2906": " pravāsavipralambhasya svakāraṇabhūtavākyopārūḍhālambanavibhāvādisamarpyamāṇatvaṃ svapnāntasamaye,",
    "GK16kunvjivu:2907": " prabodhāvasare ca tathāvidhatvaṃ yuktyā saṃbhavatastasya karuṇasyetyubhayamupapannamiti prathamatarameva kathamasau samudbhavatīti caitadapi na samañjasaprāyam /",
    "GK16kunvjivu:2908": " yasmāccāṭuviṣayamahāpuruṣapratāpākrānticakitacetasāmitastataḥ svavairiṇāṃ tatpreyasīnāṃ ca palāyanairapi pṛthagavasthānaṃ na yuktiprayuktatāmativartate",
    "GK16kunvjivu:2909": " karuṇarasasya satyapi niścaye,",
    "GK16kunvjivu:2910": " tasyaiva tathāvidhaparipoṣadaśādhārādhirūḍherekāgratāstimitamānasasya tathābhyastavyasanādhivāsitacetasā",
    "GK16kunvjivu:2911": " sucirātsamāsāditasvapnasamāgamaḥ pūrvānubhūtavṛttāntusamucitasamārabdhakāntasaṃlāpaḥ",
    "GK16kunvjivu:2912": " kathamapi saṃprabuddhaḥ prabodhasamanantarasamullasitapūrvāparānusaṃdhānavihitaprastutavastuvisaṃvādavidāritāntaḥ",
    "GK16kunvjivu:2913": " karaṇo bhavadvairivilāsinīsārtho roditīti karuṇasyaiva paripoṣapadavīsamadhirohaḥ",
    "GK16kunvjivu:2914": " tathāvidhavyabhicāryaucityacārutvaṃ tatsvarūpānupraveśoveti kutaḥ pravāsavipralambhasya",
    "GK16kunvjivu:2915": " pṛthagvyāpāre rasagandho 'pi ?",
    "GK16kunvjivu:2916": " yadi vā preyasaḥ prādhānye tadaṅgatvāt karuṇarasasyālaṅkaraṇatvamityabhidhīyate tadapi na niravadyam /",
    "GK16kunvjivu:2917": " yasmād dvayorapyetayorudāharaṇayormukhyabhūto vākyārthaḥ karuṇātmanaiva vivartamānavṛttirupanibaddhaḥ /",
    "GK16kunvjivu:2918": " paryāyoktānyāpadeśanyāyena vācyatāvyatiriktayoḥ pratīyamānatayā,",
    "GK16kunvjivu:2919": " na karuṇasya rasatvād vyaṅgyasya sato vācyatvamupapannam /",
    "GK16kunvjivu:2920": " nāpi guṇībhūtavyaṅgyasya viṣayaḥ,",
    "GK16kunvjivu:2921": " vya(ṅgyasya prādhānyena ka)",
    "GK16kunvjivu:2922": " ruṇātmanaiva pratibhāsanāt /",
    "GK16kunvjivu:2923": " na ca dvayorapi vyaṅgyatvam,",
    "GK16kunvjivu:2924": " aṅgāṅgibhāvasyānupapatteḥ /",
    "GK16kunvjivu:2925": " etacca yathāsaṃbhavamasmābhirvikalpitam,",
    "GK16kunvjivu:2926": " na punasta(nnyāyamatra prayojakamityalaṃ vi) stareṇa /",
    "GK16kunvjivu:2927": " kiñca “kāvye tasminnalaṅkāro rasādiḥ' iti rasa evālaṅkāraḥ kevalaḥ na tu rasavaditi matutpratyayasya jīvitam na kiñcidabhihitaṃ syāt /",
    "GK16kunvjivu:2928": " evaṃ sadi śabdārthasaṅgaterabhāvādanavasthaiva tiṣṭhatītyetadapi na kiñcit /",
    "GK16kunvjivu:2929": " evamalaṅkāratāṃ rasavataḥ pratyākhyāya varṇyamānārthaśarīratvāt tadekayogakṣemasya preyasaḥ saṃprati (tāṃ)",
    "GK16kunvjivu:2930": " vā (rayati)",
    "GK16kunvjivu:2931": " :---na “preyastadviruddhaḥ syādapreyaḥ' iti---",
    "GK16kunvjivu:2932": " na preyastadviruddhaḥ syādapreyo('sāvalaṅkṛtiḥ) /",
    "GK16kunvjivu:2933": " alaṅkārāntare syātāmanyatrādarśanādapi // Vjiv_3.12 //",
    "GK16kunvjivu:2934": " yaścirantanairalaṅkāraḥ samāmnātaḥ tasya na tadbhavāḥ saṃbhavati /",
    "GK16kunvjivu:2935": " yasmāt kaiścit“preyaḥ priyatarākhyāna“miti lakṣaṇaṃ preyasaḥ samākhyātam /",
    "GK16kunvjivu:2936": " kaiścittasyodāharaṇamātrameva lakṣaṇaṃ manyamānaistu(tā)",
    "GK16kunvjivu:2937": " vadeva pradarśitam /",
    "GK16kunvjivu:2938": " yathā",
    "GK16kunvjivu:2939": " preyo gṛhāgataṃ kṛṣṇamavādīdviduro yathā /",
    "GK16kunvjivu:2940": " kālenaiṣā bhavetprītistavaivāgamanāt punaḥ // VjivC_3.45 //",
    "GK16kunvjivu:2941": " iti /",
    "GK16kunvjivu:2942": " pūrveṣāṃ caitadevodāharaṇamabhimatam /",
    "GK16kunvjivu:2943": " tathā ca tairuktam---",
    "GK16kunvjivu:2944": " adya yā mama govinda jātā tvayi gṛhāgate // VjivC_3.46 //",
    "GK16kunvjivu:2945": " iti /",
    "GK16kunvjivu:2946": " tadeva na kṣodakṣamatāmarhati /",
    "GK16kunvjivu:2947": " tathā ca kālene (tyādino)",
    "GK16kunvjivu:2948": " cyate (yat)",
    "GK16kunvjivu:2949": " tadeva varṇyamānaviṣayatayā vastunaḥ svarūpaṃ,",
    "GK16kunvjivu:2950": " tadevālaṅkaraṇamityalaṅkāryaṃ na kiñcidavaśiṣyate /",
    "GK16kunvjivu:2951": " tasyaivobhayamalaṅkāryatvamalaṅkaraṇatvaṃ cetyayuktiyuktam /",
    "GK16kunvjivu:2952": " ekakriyāviṣayaṃ yugapadekasyaiva vastunaḥ karmakaraṇatvaṃ nopapadyate /",
    "GK16kunvjivu:2953": " yadi dṛśyante tathāvidhāni vākyāni yeṣāmubhayamapi saṃbhavati---",
    "GK16kunvjivu:2954": " ātmānamātmanā vetsi sṛjasyātmānamātmanā /",
    "GK16kunvjivu:2955": " ātmanā kṛtinā ca tvamātmanyeva pralīyase // VjivC_3.47 //",
    "GK16kunvjivu:2956": " ityabhidhīyate,",
    "GK16kunvjivu:2957": " tadapi niḥsamanvayaprāyameva /",
    "GK16kunvjivu:2958": " yasmādatra vāstave 'pyabhede kālpanikamupacārasattānibandhanaṃ vibhāgamāśritya tadvyavahāraḥ pravartate /",
    "GK16kunvjivu:2959": " kiṃ ca viśvamayatvāt parameśvarasya parameśvaramayatvādvā viśvasya,",
    "GK16kunvjivu:2960": " pāramārthike 'pyabhede māhātmyapratipādanārthaṃ prātisvikaparispandavicitrāṃ jagatprapañcaracanāṃ",
    "GK16kunvjivu:2961": " prati sakalapramātṛtāmasya saṃvedyamāno bhedāvabodhaḥ sphuṭāvakāśatāṃ na kadācidapyatikrāmati /",
    "GK16kunvjivu:2962": " tasmādatra parameśvarasyaiva rūpasya kasyacittadāpyamānatvāt vedanādeḥ kriyāyāḥ karmatvaṃ kasyacitsādhakatamatvāt karaṇatvamiti na kiñcidasaṃgatam",
    "GK16kunvjivu:2963": " udāharaṇepunarapoddhārabuddhiparikalpanayāpi na kathañcidapi vibhāgo vibhāvyate /",
    "GK16kunvjivu:2964": " tasmāt “svarūpādatiriktasya parasyāpratibhāsanāt” iti dūṣaṇatrāpi saṃbandhanīyam /",
    "GK16kunvjivu:2965": " avibhāgapakṣe ca tadevālaṅkāryaṃ tadevālaṅkaraṇamiti preyaso rasavataśca svātmani kriyāvirodhāt “ātmaiva nātmanaḥ skandhaṃ kvacidapyadhirohati” iti sthitameva /",
    "GK16kunvjivu:2966": " atha dūṣaṇāntaraṃ dadāti tadviruddhaḥ syāditi /",
    "GK16kunvjivu:2967": " (anena nyāyena varṇyamānatvāttadviruddhasya preyasaḥ pratipakṣo 'pi apreyaḥ prasādādhikṛtaḥ ;",
    "GK16kunvjivu:2968": " tasmādalaṅkāro bhavet) /",
    "GK16kunvjivu:2969": " tathāpi ko doṣaḥ syāditi cettadapi na samyak,",
    "GK16kunvjivu:2970": " taireva tathānabhyupagamāt /",
    "GK16kunvjivu:2971": " anyacca laiṅkikamalaṅkāryālaṅkaraṇavyavahāraṃ paryālocya tathāvidhatvasāmānyamātraṃ samāśritya pūrvasūrayaḥ kāvye pravartitatadvyavahārāḥ saṃvṛttāḥ",
    "GK16kunvjivu:2972": " loke tribhuvanāntaravartipadārthajātamanantaṃ siddhavidyādharādyalaṅkāryam,",
    "GK16kunvjivu:2973": " alaṅkaraṇāni kaṭakakeyūrādīni katicideva,",
    "GK16kunvjivu:2974": " tadevameva kāvye varṇanāviṣayasya vastunaḥ śarīramaparyavasitamalaṅkāryam,",
    "GK16kunvjivu:2975": " tathaivālaṅkaraṇānyupamādīni katicideva /",
    "GK16kunvjivu:2976": " varṇanīyasya prayeḥ prabhṛteralaṅkāratve varṇyamānādanyālaṅkaraṇānāmānantyaprasaṅgaḥ /",
    "GK16kunvjivu:2977": " tataḥ parisamāptyabhāve saṃbhāvanāvadabhidhādīnāmanārambhaḥ /",
    "GK16kunvjivu:2978": " tasmāllaukikavyavahārānyūnānatiriktamevālaṅkāryālaṅkāravyavahāraḥ kāvyaviṣaye 'pi vācyatāmarhati /",
    "GK16kunvjivu:2979": " atraiva dūṣaṇāntaramupanyasyati---“alaṅkārāntare” iti /",
    "GK16kunvjivu:2980": " saṃsṛṣṭisaṃkarau syātām /",
    "GK16kunvjivu:2981": " prathamaḥ (maṃ)",
    "GK16kunvjivu:2982": " priyatarākhyānamātrasādhanasya varṇyamānatvādalaṅkāryasyāpyalaṅkaraṇatve sati,",
    "GK16kunvjivu:2983": " alaṅkārāntaraṃ rūpakādi yadā vidhīyate tadā tasmin vidhīyamāne preyasaḥ saṃsargasaṃkīrṇatānibandhane saṃsṛṣṭisaṅkarāvalaṅkāraviśeṣau syātām bhavetām /",
    "GK16kunvjivu:2984": " preyobhaṇitayukteṣu vākyeṣu tajjñairna saṃsṛṣṭisakaravyavahāraḥ kadācidapi pravartitapūrvaḥ tathā pratibhāsābhāvāt /",
    "GK16kunvjivu:2985": " yathā",
    "GK16kunvjivu:2986": " indorlakṣma smaravijayinaḥ kāṇṭhamūlaṃ murāriḥ diṅnāgānāṃ madajalamaṣībhāñji gaṇḍasthalāni /",
    "GK16kunvjivu:2987": " adyāpyurvovalayatilaka śyāmalimnānu(vi)",
    "GK16kunvjivu:2988": " liptā0 nyābhāsante vada dhavalitaṃ kiṃ yaśobhistvadīyaiḥ // VjivC_3.48 //",
    "GK16kunvjivu:2989": " atra preyobhihitaralaṅkāryā,",
    "GK16kunvjivu:2990": " vyājastutiralaṅkaraṇam;",
    "GK16kunvjivu:2991": " na punarubhayoralaṅkārapratibhāso yena saṃsṛṣṭivyapadeśaḥ saṃkaravyapadeśo vā pravartate tṛtīyasyālaṅkāryatayā vastvantarasyāpratibhāsanāt /",
    "GK16kunvjivu:2992": " etadeva prakārāntareṇa pratyākhyātumupakramate “anyatrādarśanādapi“(iti) /",
    "GK16kunvjivu:2993": " “anyatra” anyasmin viṣaye preyobhaṇitivivikte varṇanīyāntare preyaso vibhūṣaṇatvāt(tve)",
    "GK16kunvjivu:2994": " upamāderivopanibandhaḥ prāpnoti /",
    "GK16kunvjivu:2995": " na ca kvacidapi tathā dṛśyate,",
    "GK16kunvjivu:2996": " tasmādanyatrādarśanādapi na ca yuktiyuktamalaṅkāraṇatvaṃ,",
    "GK16kunvjivu:2997": " rasavato 'pi tadekayogakṣematvāt evameva vibhūṣaṇatvamanupapannam /",
    "GK16kunvjivu:2998": " evaṃmalaṅkaraṇatāṃ preyasaḥ pratyādiśya varṇanīyaśarīra tvāttadekarūpāṇāmanyeṣāṃ pratyādiśati---",
    "GK16kunvjivu:2999": " ūrjasvyudāttayostadvad bhūṣaṇatvaṃ na vidyate /",
    "GK16kunvjivu:3000": " tathā samāhitasyāpi prakāradvayaśobhinaḥ // Vjiv_3.13 //",
    "GK16kunvjivu:3001": " ūrjasvyudāttābhidhānayoḥ paurvāparyapraṇītayoraṃlakaraṇayoḥ “bhūṣaṇatvaṃ“-alaṅkaraṇatvaṃ “na vidyate“---na saṃbhavati /",
    "GK16kunvjivu:3002": " kathaṃ “tadvat” /",
    "GK16kunvjivu:3003": " tadvadityanantaroktarasavadādiparāmarśaḥ,",
    "GK16kunvjivu:3004": " tena tadvat tayoriva prathamapratiṣiddhavibhūṣaṇabhāva-rasādivadetayorvibhūṣaṇatvaṃ nāstītyarthaḥ /",
    "GK16kunvjivu:3005": " (yadyapi) cirantanairlakṣaṇodāharaṇadarśanapūrvakametayoralaṅkaraṇatvamākhyātaṃ,",
    "GK16kunvjivu:3006": " tathāpyayuktiyuktatvāt (tat)",
    "GK16kunvjivu:3007": " nopapadyate---tathā ca kaiścit prathamasya lakṣaṇamudāharaṇaṃ ca darśitaṃ yathā",
    "GK16kunvjivu:3008": " anaucityapravṛttānāṃ kāmakrodhādikāraṇāt /",
    "GK16kunvjivu:3009": " bhāvānāṃ ca rasānāṃ ca bandha ūrjasvi kathyate // VjivC_3.49 //",
    "GK16kunvjivu:3010": " tathā kāmo 'sya vavṛdhe yathā himagireḥ sutām /",
    "GK16kunvjivu:3011": " saṃgṛhītuṃ pravavṛte haṭhenāpāsya satpatham // VjivC_3.50 //",
    "GK16kunvjivu:3012": " iti /",
    "GK16kunvjivu:3013": " kaiścidudāharaṇameva vaktavyatvāllakṣaṇaṃ manyamānaistadeva pradarśitam /",
    "GK16kunvjivu:3014": " yathā vā",
    "GK16kunvjivu:3015": " ūrjasvi karṇena yathā pārthāya punarāgataḥ /",
    "GK16kunvjivu:3016": " dviḥ sandadhāti kiṃ karṇaḥ śalyetyahirapākṛtaḥ // VjivC_3.51 //",
    "GK16kunvjivu:3017": " yathā vā",
    "GK16kunvjivu:3018": " apakartāhamasmīti hṛdi te māsma bhūdbhayam /",
    "GK16kunvjivu:3019": " vimukheṣu na me khaṅgaḥ prahartuṃ jātu vāñchati // VjivC_3.52 //",
    "GK16kunvjivu:3020": " iti /",
    "GK16kunvjivu:3021": " tatra prathamayorlakṣaṇodāharaṇayostāvadetat paryālocanīyam kiṃ tadanaucityaṃ nām, yena (tathā)",
    "GK16kunvjivu:3022": " pravṛttānāṃ rasādīnāmupanibandhanamalaṅkāraḥ saṃpadyate /",
    "GK16kunvjivu:3023": " yasmādaucityapratiyoginā tena pratīyamānānāṃ teṣāṃ (na kevalaṃ)",
    "GK16kunvjivu:3024": " paripoṣaparihāṇiḥ,",
    "GK16kunvjivu:3025": " pratyuta saukumāryavirahaḥ sāvakāśatāṃ pratipadyate /",
    "GK16kunvjivu:3026": " tadidamuktam---",
    "GK16kunvjivu:3027": " anaucityādṛte nānyadrabhaṅgasya kāraṇam // VjivC_3.53 //",
    "GK16kunvjivu:3028": " iti /",
    "GK16kunvjivu:3029": " yadi vā na pāramārthikamanaucityamatra vivakṣitamapi tu vibhāvānubhāvavyabhicāryau cityābhivyaṅgyaprastāvāntarāviṣayaniravadyarasāpekṣayā kimapi",
    "GK16kunvjivu:3030": " tathā ca “kāmakrodhādikāraṇāt” iti yuktirupanyastetyucyate,",
    "GK16kunvjivu:3031": " tadapi na su sthitasamādhi /",
    "GK16kunvjivu:3032": " yasmādaucityaparipoṣapuṣkalarasāpekṣayā kiñcidanaucityayuktarasabhāvopanibandhanaṃ parimitasattvaprāyaprāṇimātraviṣaye kāmādikāraṇāt karaṇīyatāmarhati na punarudāhṛte viṣaye /",
    "GK16kunvjivu:3033": " (puṣka) lavibhāvādisamudayasamullāsitaḥ sahajakaviśaktikauśalasamudbhāsitasaukumāryasamarpitasvābhāvikarāmaṇīyakaḥ",
    "GK16kunvjivu:3034": " sarasamatimataḥ candrakāntakaumudīprakāśavadāścaryavilāsāpasāryamāṇopapatteḥ samucito",
    "GK16kunvjivu:3035": " 'pi rasaḥ paramasaundaryamāvahati /",
    "GK16kunvjivu:3036": " tat kathamanaucityaparimlānaḥ kāmādikāraṇakalpanopasaṃhatavṛttiralaṅkāratāva bhāsatāṃ prayāsyati ?",
    "GK16kunvjivu:3037": " tathā ca tathāvidhe viṣaye varṇanīyāntarasamānatayā rasavattāṃ parikalpayantaḥ satkavayo nitāntaṃ (vi) rājante /",
    "GK16kunvjivu:3038": " yathā",
    "GK16kunvjivu:3039": " paśupatirapi tānyahāni kṛcchrā- dagamayadadrisutāsamāgamotkaḥ /",
    "GK16kunvjivu:3040": " kamaparavaśaṃ na viprakuryuḥ vibhumapi taṃ yadamī spṛśanti bhāvāḥ // VjivC_3.54 //",
    "GK16kunvjivu:3041": " tadetadavasarāpatitamasmābhiḥ paryālocitam /",
    "GK16kunvjivu:3042": " nanu bhatanayanipuṇamānasānāṃ paramārthavidāṃ tatrabhavatāṃ (asminviṣaye)",
    "GK16kunvjivu:3043": " vayaṃ vivadāmahe,",
    "GK16kunvjivu:3044": " yo 'yamatrodāhṛtaḥ sa bhagavān rasābhāsaviṣayatayā varṇanīyatāmarhati na veti ?",
    "GK16kunvjivu:3045": " kimaucityānaucityaparikalpanena /",
    "GK16kunvjivu:3046": " sarvathā yathā tatrabhavadbhyaḥ pratibhāsate tattathaivāstām /",
    "GK16kunvjivu:3047": " tathāpi tathāvidhastadīyaścittavṛttiviśeṣaḥ prādhānyena varṇyamānatvāt alaṅkāryatāṃ nātikrāmati /",
    "GK16kunvjivu:3048": " “dviḥ sandadhāti” ityādau vīrasya vakturlokottarapauruṣābhidhānavyasaninaḥ sahajotsāhotsiktacittavṛttyatiśayavyatirekeṇa na kiñcidanyanmukyatayā vākyārthatāmupanītam /",
    "GK16kunvjivu:3049": " tathāhi---sāyakasandhānakriyābhyāvṛttigaṇanamakasmādapi svaparispandatiraskārakāraṇaṃ manyamānaḥ kimityanena pariharati /",
    "GK16kunvjivu:3050": " karṇa ityabhimānapratītiḥ (pradhānaṃ puruṣavakrabhāvopabṛṃhitaṃ)",
    "GK16kunvjivu:3051": " rūḍhivaicitryayoginaḥ śalyetyāmantraṇapadasyābhiprāyaḥ /",
    "GK16kunvjivu:3052": " pārthāyeti sāmānyasya kasyacidākārāntaraśabda(ra?)",
    "GK16kunvjivu:3053": " pratīkārasya śatroḥ kṛte tatpratighātasamarthopādhyantaropakaraṇaṃ kadācitsaṃbhāvyetāpi iti prakaraṇāt pratīyate /",
    "GK16kunvjivu:3054": " āgata iti tatpratiniya-tārthaṃ)",
    "GK16kunvjivu:3055": " manārthaṃ)",
    "GK16kunvjivu:3056": " prayatnenābhimānenānyo 'pi svayamāgataḥ san apākṛta ityabhimānotkarṣapratītiḥ prakaraṇādgamyate /",
    "GK16kunvjivu:3057": " udāharaṇamevorjitam /",
    "GK16kunvjivu:3058": " tadevamayaṃ pradhānacetanalakṣaṇopakṛtātiśayaviśiṣṭacittavṛttiviśeṣaḥ vastusvabhāva eva mukhyatayā varṇyamānatvātalaṅkāryo na punaralaṅkāraḥ",
    "GK16kunvjivu:3059": " tadidamuktam--- udārasvaparispandasundaratvena varṇanam /",
    "GK16kunvjivu:3060": " vastuno vakraśabdaikagocaratvena vakritā //",
    "GK16kunvjivu:3061": " iti /",
    "GK16kunvjivu:3062": " tasmādevaṃvidhasya cittavṛttiviśeṣatvāt rasabhāvatadābhāsānāṃ yathāyogamekatamasmin vivakṣāvaśādantarbhāvaḥ saṃbhavatītyalaṅkāryatvameva yuktam na tvalaṅkārabhāva iti /",
    "GK16kunvjivu:3063": " tasmānna rasavadādyabhihitadūṣaṇapātratāmatikrāmati /",
    "GK16kunvjivu:3064": " tadetaduktamatra sarvameva yojanīyam /",
    "GK16kunvjivu:3065": " tadvad“apakartāhamasmi” ityaparamudāharaṇamanenaiva nyāyena samānayogakṣemaprāyamiti gatārthameva /",
    "GK16kunvjivu:3066": " evamudāttasyobhayaprakārasyāpyalaṅkāryataiva yuktimatī na punaralaṅkaraṇatvaṃ,",
    "GK16kunvjivu:3067": " tatra prathamasya tāvallakṣaṇavākyameva duradhigamasamanvayam",
    "GK16kunvjivu:3068": " udāttamṛddhimadvastu // VjivC_3.55a //",
    "GK16kunvjivu:3069": " iti /",
    "GK16kunvjivu:3070": " atra yadvastu tadudāttam,",
    "GK16kunvjivu:3071": " alakaraṇaṃ kīdṛśamityākāṅkṣāyām ṛddhimadityanena yadi viśeṣyate tattadeva saṃpadupetaṃ",
    "GK16kunvjivu:3072": " vastu varṇyamānamalaṅkāryaṃ tadevālaṅkaraṇamiti svātmani kriyāvirodhalakṣaṇasya doṣasya",
    "GK16kunvjivu:3073": " durnivāratvāt svarūpādatiriktasya vastvantarasyāpratibhāsanāt ūrjasvivadudātte '(pi bhūṣa)",
    "GK16kunvjivu:3074": " ṇabhāvānupapattiḥ /",
    "GK16kunvjivu:3075": " athavā ṛddhimadvastu yasmin yasyetyapi vyākhyānaṃ kriyate,",
    "GK16kunvjivu:3076": " tathāpi tadanyapadārthalakṣaṇaṃ vastu vaktavyameva yatsamāsārthopanītam /",
    "GK16kunvjivu:3077": " tatkāvyameva tathāvidhaṃ bhaviṣyatīti cettadapi na kiñcideva,",
    "GK16kunvjivu:3078": " yasmāt kāvyasyālaṅkāra iti prasiddhirna punaḥ kāvyamevālaṅkaraṇamiti /",
    "GK16kunvjivu:3079": " yadi vā ṛddhimadvastu yasmin yasya vā ityasāvalaṅkāraḥ (eva)",
    "GK16kunvjivu:3080": " samāsārthenopanīyate tathāpi varṇanīyādalaṅkaraṇamatiriktamalaṅkaraṇakalpamanyadatra (na kiṃ)",
    "GK16kunvjivu:3081": " cidevopalabhyate ityubhayathāpi śabdārthāsaṃgatilakṣaṇo doṣaḥ saṃprāptāvasaraḥ saṃpadyate /",
    "GK16kunvjivu:3082": " kiṃ codāttasyālaṅkaraṇatve sati,",
    "GK16kunvjivu:3083": " alaṅkaraṇāntaravidhānāt tadapekṣānibandhanasya saṃsṛṣṭisaṃkaravyapadeśasyāprasiddheranyasmin",
    "GK16kunvjivu:3084": " viṣaye varṇanīyāntare rūpakādivat tadviruddhasya samṛddhirahitasya varṇanīyāntarasya",
    "GK16kunvjivu:3085": " cālaṅkāratvaprasaṃgāt udāttasya na kathañcidapi bhūṣaṇatvopapattirasti /",
    "GK16kunvjivu:3086": " tathā dvitīyasyāpyudāttaprakārasyālaṅkāryatvamevopapannaṃ,",
    "GK16kunvjivu:3087": " na punaralaṅkārabhāvaḥ /",
    "GK16kunvjivu:3088": " tathā caitasya lakṣaṇam---",
    "GK16kunvjivu:3089": " “..........caritaṃ ca mahātmanām /",
    "GK16kunvjivu:3090": " upalakṣaṇatāṃ prāptaṃ netivṛttatvamāgatam” // VjivC_3.55bcd //",
    "GK16kunvjivu:3091": " iti /",
    "GK16kunvjivu:3092": " tatra vākyārthaparamārthavidbhirevaṃ paryālocyatām,",
    "GK16kunvjivu:3093": " yanmahānubhāvānāṃ vyavahārasya lakṣaṇamātravṛtteranvayaḥ prastute vākyārthe kaścicat vidyate na veti /",
    "GK16kunvjivu:3094": " tatra pūrvasmin pakṣe tatra tadalīnatvāt pṛthagabhidheyasyāpi padārthāntaravat tadavayavatvenaiva vyapadeśonyāyyaḥ,",
    "GK16kunvjivu:3095": " pāṇyāderiva śarīre,",
    "GK16kunvjivu:3096": " na punarevālaṅkārabhāvo 'pi iti /",
    "GK16kunvjivu:3097": " dvitīyasmin pakṣe tadanvayābhāvādeva vākyāntaravartipadārthavat tatra tasya sattaiva na saṃbhavati iti na punaralaṅkāracarcā /",
    "GK16kunvjivu:3098": " nanu ca rūpakāderalaṅkārasyāpi tatrānvayo vidyate,",
    "GK16kunvjivu:3099": " tatastasyāpi tadanvitatvāt alaṅkāratā nivartate /",
    "GK16kunvjivu:3100": " satyametat,",
    "GK16kunvjivu:3101": " kiṃ tu tadanvitasya dvaividhyaṃ vidyate,",
    "GK16kunvjivu:3102": " apakarṣāntaravat prastutatātparyāṅgabhāvena,",
    "GK16kunvjivu:3103": " vibhūṣaṇāntaravat tadupaśobhākāritvamātreṇaiva ca /",
    "GK16kunvjivu:3104": " tatra pūrvasmin pakṣe yuktaruktaiva /",
    "GK16kunvjivu:3105": " tadvicchattividhāyitvamātre mahāpuruṣacaritasya dūṣaṇānīti na duṣparihāraṇyeva /",
    "GK16kunvjivu:3106": " tadviruddhavṛttervarṇanīyāntarasyālaṅkāratvaprasaṅgaḥ /",
    "GK16kunvjivu:3107": " alaṅkārāntarasaṃnidhāne tadapekṣānibandhanasaṃsṛṣṭisaṃkaravyapadeśayogyatā,",
    "GK16kunvjivu:3108": " viṣayāntare 'pyalaṅkārāntaravat pravartanaṃ ceti /",
    "GK16kunvjivu:3109": " yadapi samañjasodāharaṇabandhanavyasanitayā pūrvasūribhiratrādaraprathanapūrvakaṃ pratiṣṭhitam,",
    "GK16kunvjivu:3110": " tadapi prastutatātparyaparāyattavṛttitvādeva (sahṛdayabhāva)",
    "GK16kunvjivu:3111": " nāṃ prati manāgapi na pātratāṃ pratipadyate /",
    "GK16kunvjivu:3112": " yathā",
    "GK16kunvjivu:3113": " nethā kunthapṛthak tarjarattā... ...masthāpatteḥ vicchitti...(?) // VjivC_3.56 //",
    "GK16kunvjivu:3114": " mahendrakandarakvaṇatkarṇeṣu ṭaṅkānvitāḥ te nīlā...śekharaśarakṣepaikavīthībhuvā... durgā avigāhitāḥ śaśirucā kīrtyā vasantyāstava (?) // VjivC_3.57",
    "GK16kunvjivu:3115": " (atra pūrvāparavarṇitaḥ mahāpuruṣacaritalakṣaṇapadārtho (vyatirekopabṛṃhitaḥ?)",
    "GK16kunvjivu:3116": " prastatavākyārthatātparyameva vighaṭate,",
    "GK16kunvjivu:3117": " na punastadupaśobhāmātrameva /",
    "GK16kunvjivu:3118": " tathācāyamatrābhiprāyo yadaskhalitaiḥ laikhamahāpuruṣapuruṣa (prabhṛtiḥ sakalasaṃcāritacaritāpasaraṇaṃ",
    "GK16kunvjivu:3119": " saṃraṃbhamātmasātkṛte ca kārye tadatiriktavṛttāntapuruṣāntaravyatirekeṇa na kasyacidanyasya",
    "GK16kunvjivu:3120": " niḥsāmānyavṛtterapi prakāśate /",
    "GK16kunvjivu:3121": " tasmāttathāvidhamahāsattvāpadānamahamuditeṣvapi teṣu pradeśeṣu bhavataḥ paraṃ pratāpaḥ prathituṃ pragalbhata iti ?)",
    "GK16kunvjivu:3122": " evaṃ samāhitasyāpyalaṅkāryatvameva nyāyyam na punaralaṅkaraṇabhāvaḥ /",
    "GK16kunvjivu:3123": " tadāha---“tathā samāhitasyāpi” /",
    "GK16kunvjivu:3124": " “tathā“---tenaiva prakāreṇa pūrvoktenasamāhitābhidhānasya cālaṅkārasya “bhuṣaṇatvam” alaṅkaraṇatvaṃ na vidyate nāstītyarthaḥ /",
    "GK16kunvjivu:3125": " tathāhi tasyedaṃ lakṣaṇam---",
    "GK16kunvjivu:3126": " rasabhāvatadābhāsapraśamo 'viditakramaḥ (?)",
    "GK16kunvjivu:3127": " anyānubhāvaniśśūnyarūpo yastatsamāhitam // VjivC_3.58 //",
    "GK16kunvjivu:3128": " rasabhāvatadābhāsānāṃ praśamavyapadeśaviṣayo daśāviśeṣaḥ,",
    "GK16kunvjivu:3129": " tadanantararasāvatārataraṅgavarjito nijavyañjakavyāpāravirāmaviśrāntavibhramaḥ prathamaparispandaiḥ",
    "GK16kunvjivu:3130": " parisamāpteḥ uttarasamudāyādanabhivyakterasaṃvedyamānakramaḥ sandhyāsamayanibhasaṃniveśaviśeṣaḥ",
    "GK16kunvjivu:3131": " satkavibhirapi kathañcidunneyavṛtti (ra)",
    "GK16kunvjivu:3132": " nimittamanoharaḥ samāhitamalaṅkaraṇam /",
    "GK16kunvjivu:3133": " tathā",
    "GK16kunvjivu:3134": " akṣṇoḥ sphuṭāśrukaluṣo 'ruṇimā vilīnaḥ śāntaṃ ca sārdhamadharasphuraṇaṃ bhrukuṭyā /",
    "GK16kunvjivu:3135": " bhāvāntarasya (tava)",
    "GK16kunvjivu:3136": " gaṇḍagato 'pi kopo nodgāḍhavāsanatayā prasaraṃ dadāti // VjivC_3.59 //",
    "GK16kunvjivu:3137": " tadapi na saṃpat (samyak) samāhitam /",
    "GK16kunvjivu:3138": " yasmādrasādiviśeṣasya satastasya svarūpalobhaḥ /",
    "GK16kunvjivu:3139": " teṣāṃ ca cittavṛttiviśeṣatvāt bhūṣaṇatve nipiddhasyāpi tadekarūpatvāt kathaṃ tadupapadyate /",
    "GK16kunvjivu:3140": " kiṃ ca pradhānacetanasvarūpatvāt varṇanīyasvabhāvabhūtasya (tadanyavidhasya)",
    "GK16kunvjivu:3141": " arthātmanaḥ sahajavyañjakāsahiṣṇoḥ vyatiriktapadārthāntarasaṃparkasahatvaṃ svacchasvabhāvatvādeva",
    "GK16kunvjivu:3142": " na kathañcidapi samañjasatāṃ samāsādayatītyevaṃ svarūpādatiriktapadārthāntarasyāpratibhāsanādityādi",
    "GK16kunvjivu:3143": " yathāsaṃbhavamanivāryam /",
    "GK16kunvjivu:3144": " yadapi kaiścitprakārāntareṇa samāhitākhyamalakaraṇamākhyātaṃ tasyāpi tathaiva bhūṣaṇatvaṃ na vidyate,",
    "GK16kunvjivu:3145": " tadabhidhatte---",
    "GK16kunvjivu:3146": " “tathā samāhitasyāpi prakāradvayaśobhinaḥ” // VjivC_3.60 //",
    "GK16kunvjivu:3147": " pūrvoktena prakāreṇa anena cāpareṇeti dvābhyāṃ prakārābhyāṃ śobhamānasya samāhitasyālaṅkaraṇatvaṃ na sabhavati /",
    "GK16kunvjivu:3148": " tathācāsya lakṣaṇodāharaṇe---",
    "GK16kunvjivu:3149": " kiñcidārabhamāṇasya kāryaṃ daivavaśāt puna /",
    "GK16kunvjivu:3150": " tatsādhanasamāpattiryattamāhuḥ samāhitam // VjivC_3.61 //",
    "GK16kunvjivu:3151": " iti /",
    "GK16kunvjivu:3152": " spaṣṭārthamidaṃ vākyam /",
    "GK16kunvjivu:3153": " mānamasyā nirākartuṃ pādayorme patipyataḥ /",
    "GK16kunvjivu:3154": " upakārāya diṣṭayaitadudīrṇaṃ ghanagarjitam // VjivC_3.62 //",
    "GK16kunvjivu:3155": " atra pūrvasya pūrvasya vastunaḥ pradhānaṃ samarthanamuttaratra samāhita (miti)",
    "GK16kunvjivu:3156": " yaducyate tadāstāṃ,",
    "GK16kunvjivu:3157": " samāhitaśabdavācyatve na kenacit (nivār)yate /",
    "GK16kunvjivu:3158": " alaṅkaraṇatvaṃ punarddhayorapi sarasavṛttatvāt guṇapradhānabhāvasyābhāvānna kiñcidupapadyate /",
    "GK16kunvjivu:3159": " dvayorapi vastudharmatayā varṇanīyatvameva samānaṃ (tadarthaṃ ghanagarjitamu)",
    "GK16kunvjivu:3160": " dīrṇamiveti pratītāvutprekṣā bhaviṣyati ityalamatiprasaṅgena /",
    "GK16kunvjivu:3161": " tadevaṃ cetanācetanapadārthabhedabhinnaṃ svābhāvikasaukumāryamanoharaṃ vastunaḥ svarūpaṃ pratipāditam /",
    "GK16kunvjivu:3162": " idānīṃ tadeva kavipratibhollikhitalokottarātiśayaśālitayā navanarmitaṃ manojñatāmupanīyamānamālocyate /",
    "GK16kunvjivu:3163": " tathāvidhabhūṣaṇavinyāsavihitasaundaryātiśayavyatirekeṇa bhūṣyatvanimittabhūtaṃ na tadvidāhlādakāritāyāḥ kāraṇam /",
    "GK16kunvjivu:3164": " prasiddho vastudharmo yo na vicchittyāśrayo bhavet /",
    "GK16kunvjivu:3165": " tadevaṃ kavimukhyānāṃ varṇanāyogamāsthitaḥ // VjivC_3.63 //",
    "GK16kunvjivu:3166": " tasya lokottarotkarṣalekhālagitavṛttibhiḥ /",
    "GK16kunvjivu:3167": " guṇaiḥ (śca) bhāsamānasya navatvamupapadyate // VjivC_3.64 //",
    "GK16kunvjivu:3168": " ityantaraślokau /",
    "GK16kunvjivu:3169": " tadevaṃ nūtanātiśayavidhāyinaḥ kāvyārthasvarūpasya alaṅkārāḥ /",
    "GK16kunvjivu:3170": " tatastānevopakramate---",
    "GK16kunvjivu:3171": " abhidhāyāḥ prakārau staḥ ko 'pyenaṃ sphuṭayatyasau /",
    "GK16kunvjivu:3172": " kāvyasya kaścidvicchittiṃ dyotayatyaṅgataḥ sthitaḥ // Vjiv_3.14 //",
    "GK16kunvjivu:3173": " abhidhāyā ityādi /",
    "GK16kunvjivu:3174": " rasavadalaṅkārādiḥ kaścidaṃśena vartamāno vibhūṣyasya śobhātiśayamāvahati /",
    "GK16kunvjivu:3175": " kaścidaṅgato vyavasthitastasya mukhyatāṃ dyotayannātmano vibhūṣaṇabhāvamāviṣkarotīti codāhariṣyāmaḥ /",
    "GK16kunvjivu:3176": " idānīmetadeva vibhajya vicārayati---",
    "GK16kunvjivu:3177": " yathā sa rasavannāma sarvālaṅkārajīvitam /",
    "GK16kunvjivu:3178": " kāvyaikasāratāṃ yāti kathedānīṃ vicāryate // Vjiv_3.15 //",
    "GK16kunvjivu:3179": " yathetyādi /",
    "GK16kunvjivu:3180": " “yathā sa rasavannāma“---ṭhayathā' yena prakāreṇa “saḥ'---pūrvaprakhyātavṛttiralaṅkāro (rasavannāma)",
    "GK16kunvjivu:3181": " rasavadabhidhānaḥ “kāvyaikasāratāṃ yāti” kavikarmaikasarvasvatāṃ pratipadyate /",
    "GK16kunvjivu:3182": " “sarvālaṅkārajīvitaṃ“---sarveṣāmalaṅkārāṇāmupamādīnāṃ “jīvitaṃ” sphuritabhūtaṃ ca saṃpadyate,",
    "GK16kunvjivu:3183": " “tathā“---tenaprakāreṇa“idānīṃ” adhunā “vicāryate“---vivacyate,",
    "GK16kunvjivu:3184": " lakṣaṇodāharaṇabhedena vitanyate /",
    "GK16kunvjivu:3185": " tameva rasavadalaṅkāraṃ lakṣayati---",
    "GK16kunvjivu:3186": " rasena vartate tulyaṃ rasavattvavidhānataḥ /",
    "GK16kunvjivu:3187": " yo 'laṅkāraḥ sa rasavat tadvidāhlādanirmiteḥ // Vjiv_3.16 //",
    "GK16kunvjivu:3188": " rasenetyādi /",
    "GK16kunvjivu:3189": " yo 'laṅkāraḥ sa rasavaditi /",
    "GK16kunvjivu:3190": " yaḥ kilaivaṃsvarūpo rūpakādiḥ sa rasavadabhidhīyate /",
    "GK16kunvjivu:3191": " kiṃsvabhāvaḥ?",
    "GK16kunvjivu:3192": " “rasena vartate tulyaṃ“---rasena śṛṅgārādinā tulyaṃ vartate samānamātiṣṭhati /",
    "GK16kunvjivu:3193": " yathā brāhmaṇena tulyaṃ vartate brāhmaṇavat kṣatriyastathaivasau rasavadalaṅkāraḥ /",
    "GK16kunvjivu:3194": " kasmāt ? “rasavattvavidhānataḥ“---raso 'syāsti iti rasavat kāvyaṃ,",
    "GK16kunvjivu:3195": " tasya bhāvastattvaṃ,",
    "GK16kunvjivu:3196": " tadvidhānataḥ---sarasatvasaṃpādanāt /",
    "GK16kunvjivu:3197": " (kutaḥ?) “tadvidāhlādanirmiteḥ“---tat kāvyaṃ vidantīti tadvidaḥ tajñāḥ,",
    "GK16kunvjivu:3198": " teṣāmāhlādanirmiterānandaniṣpādanāt /",
    "GK16kunvjivu:3199": " yathā rasaḥ kāvyasya rasavattāṃ tadvidāhlādaṃ ca vidadhātyevamupamādirapyubhyaṃ niṣpādayan rasavadalaṅkāraḥ saṃpadyate /",
    "GK16kunvjivu:3200": " yathā",
    "GK16kunvjivu:3201": " upoḍharāgeṇa vilolatārakaṃ tathā gṛhītaṃ śaśinā niśāmukham /",
    "GK16kunvjivu:3202": " yathā samastaṃ timirāṃśukaṃ tayā puro 'pi rāgādgalitaṃ na lakṣitam // VjivC_3.65 //",
    "GK16kunvjivu:3203": " atra svāvasarasamucitasukumārasvarūpayorniśāśaśinorvarṇanīyatvaṃ prādhānyena vākyārthaśarīram /",
    "GK16kunvjivu:3204": " tatkāntikāritayā rūpakālaṅkāraḥ samāropitakāntavṛttāntaḥ kavinopanibaddhaḥ /",
    "GK16kunvjivu:3205": " sa ca śleṣacchāyāmanojñaviśeṣaṇavakrabhāvāt viśiṣṭaliṅgasāmarthyācca sutarāṃ samudbhāsamānaḥ",
    "GK16kunvjivu:3206": " kāvyasya sarasatāṃ samullāsayan tadvidāmāhlādamādadhānaḥ svayameva rasavadalaṅkāratāṃ samāsāditavān /",
    "GK16kunvjivu:3207": " yathā vilāsinīvallabhādiśabdābhidhāna(mantareṇāpi)",
    "GK16kunvjivu:3208": " tatsvarūpasamarpaṇasāmarthyarūpakasya sambhavati tathaikadeśavivartirūpakavicārāvasare sutarāṃ samunmīlayiṣyāmaḥ /",
    "GK16kunvjivu:3209": " na cātra pūrvoktāni dūṣaṇāni (saṃsṛṣṭisaṃkarādīni)",
    "GK16kunvjivu:3210": " prabhavituṃ śaknuvanti /",
    "GK16kunvjivu:3211": " “tathā cānyatra darśanāt” iti viṣayāntare paridṛśyamānatvādanenaivodāharaṇena (tat) parihṛtam /",
    "GK16kunvjivu:3212": " “svarūpādatiriktasya parasyāpratibhāsanāt” ityalaṅkāryālaṅkaraṇayorapṛthagbhāvasya alaṅkāryatve svātmani kriyāvirodhāttasyaivālaṅkaraṇatvānupapattirudāharaṇāntaraiḥ parihṛtā /",
    "GK16kunvjivu:3213": " yathā",
    "GK16kunvjivu:3214": " calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva svanasi mṛdu karṇāntikaracaḥ /",
    "GK16kunvjivu:3215": " karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara hatāstvaṃ khalu kṛtī // VjivC_3.66 //",
    "GK16kunvjivu:3216": " atra paramārthaḥ---pradhānavṛtteḥ śṛṅgārasya bhramarasamāropitakāntavṛttānto (rūpakaṃ)",
    "GK16kunvjivu:3217": " rasavadalaṅkāraḥ śobhātiśayamāhitavāt /",
    "GK16kunvjivu:3218": " yathā vā",
    "GK16kunvjivu:3219": " kapole patrālī // VjivC_3.67 //",
    "GK16kunvjivu:3220": " ityādau /",
    "GK16kunvjivu:3221": " tadevamanena nyānena",
    "GK16kunvjivu:3222": " “kṣipto hastāvalagna” // VjivC_3.68 //",
    "GK16kunvjivu:3223": " ityatra rasavadalaṅkārapratyākhyānamayuktam /",
    "GK16kunvjivu:3224": " satyametat,",
    "GK16kunvjivu:3225": " kituṃ vipralambhaśṛṅgāra (syāṅga)",
    "GK16kunvjivu:3226": " tā tatra nivāryate,",
    "GK16kunvjivu:3227": " śeṣasya punastattulyavṛttāntatayā rasavadalaṅkāratvamanivāryameva /",
    "GK16kunvjivu:3228": " na cālaṅkārāntare sati rasavadapekṣānibandhanaḥ saṃsṛṣṭisaṃkaravyapadeśaprasaṅgaḥ pratyākhyeyatāṃ pratipadyate /",
    "GK16kunvjivu:3229": " yathā",
    "GK16kunvjivu:3230": " aṅgulībhiriva keśasaṃcayaṃ saṃnigṛhya timiraṃ marīcibhiḥ /",
    "GK16kunvjivu:3231": " suḍmalīkṛtasarojalocanaṃ cumbatīva rajanīmukhaṃ śaśī // VjivC_3.69 //",
    "GK16kunvjivu:3232": " atra rasavadalaṅkārasya rūpakādīnāṃ ca saṃnipātaḥ sutarāṃ samudbhāsate /",
    "GK16kunvjivu:3233": " tatra “cumbatīva rajanīmukhaṃ śaśī“ti utprekṣālakṣaṇasya rasavadalaṅkārasya prādhānyenopanibandhaḥ /",
    "GK16kunvjivu:3234": " tadaṅgatvenopamādīnām /",
    "GK16kunvjivu:3235": " kevalasya prastutatarasaparipoṣāpariniṣpatteḥ /",
    "GK16kunvjivu:3236": " aindraṃ dhanuḥ pāṇḍupayodhareṇa śaraddadhānārdranakhakṣatābham /",
    "GK16kunvjivu:3237": " prasādayantī sakalaṅkaminduṃ tāpaṃ raverabhyadhikaṃ cakāra // VjivC_3.70 //",
    "GK16kunvjivu:3238": " iti /",
    "GK16kunvjivu:3239": " atra samayasaṃbhavaḥ padārthasvabhāvaḥ tadvācakevādiśabdābhidhānaṃ vinā pratīyamānotprekṣālakṣaṇena rasavadalaṅkāraema kavinākāmapikamanīyatāmadhiropitaḥ",
    "GK16kunvjivu:3240": " pratītyantaramanohāriṇāṃ sakalaṅkādīnāṃ vācakānāmupanibandhāt,",
    "GK16kunvjivu:3241": " pāṇḍupayodhareṇārdranakhakṣatābhamaindraṃ dhanuḥ dadhāneti śleṣopamayośca tadānuguṇyena viniveśanāt (ca) /",
    "GK16kunvjivu:3242": " evaṃ sakalaṅkamapi prasādayantī parasyābhyadhikaṃ tāpaṃ cakāretyevaṃrūpaḥ prakāro hi rūpakālaṅkāranibandhanaḥ prakaṭāṅganāvṛttāntasamāropa (ramaṇīyaḥ)",
    "GK16kunvjivu:3243": " sutarāṃ samanvayaṃ samāsāditavān /",
    "GK16kunvjivu:3244": " atrāpi pratīyamānavṛtteḥ rasavadalaṅkārasya pradhānyaṃ,",
    "GK16kunvjivu:3245": " tadaṅgatvamupamādīnāmiti pūrvavadeva saṅgatiḥ /",
    "GK16kunvjivu:3246": " yatrāpi prathamodbhedamanohararatyādivadācaraṇamalaṅkārāṇāṃ tatrāpyayameva samanvayaḥ sahṛdayaiḥ svayamanusandheyaḥ /",
    "GK16kunvjivu:3247": " yathā",
    "GK16kunvjivu:3248": " lagnadvirephāñjanabhakticitraṃ mukhe madhuśrīstilakaṃ niveśya /",
    "GK16kunvjivu:3249": " rāgeṇa bālāruṇakomalena cutapravāloṣṭhamalañcakāra // VjivC_3.71 //",
    "GK16kunvjivu:3250": " atra samāropitanāyikāvṛttāntasya śleṣacchāyāsahāyasya rūpa (kasya tadvadā)",
    "GK16kunvjivu:3251": " caraṇāt rasavadalaṅkāratvam /",
    "GK16kunvjivu:3252": " yadapi nīrasaprāyaṃ padārthajātaṃ tadapi sarvamanenaiva sarasatāmupapadyate /",
    "GK16kunvjivu:3253": " yathā",
    "GK16kunvjivu:3254": " “bālenduvakrāṇi” // VjivC_3.72 //",
    "GK16kunvjivu:3255": " iti /",
    "GK16kunvjivu:3256": " tadevamayaṃ sakalakāvyopaniṣadbhūtaḥ kāṣṭhakuḍyopamānāṃ padārthānāmalaṅkārāṇāṃ kimapi sphuritaṃ samarthayaṃścetanacamatkārakāritāyāḥ kāraṇatāṃ pratipadyate /",
    "GK16kunvjivu:3257": " ayaṃ sa rasavannāma sarvālaṅkaraṇāgraṇīḥ /",
    "GK16kunvjivu:3258": " cūḍāmaṇirivābhāti kāyotkarṣaikakāraṇam // VjivC_3.73 //",
    "GK16kunvjivu:3259": " kavikauśalasarvasvamadyoddhāṭitamañjasā /",
    "GK16kunvjivu:3260": " vipaścitāṃ vicārasya gocaratvaṃ gamiṣyati // VjivC_3.74 //",
    "GK16kunvjivu:3261": " ityantaraślokau /",
    "GK16kunvjivu:3262": " evaṃ nīrasānāṃ padārthānāṃ sarasatāṃ samullāsayituṃ rasavadalaṅkāraṃ samāsāditavān /",
    "GK16kunvjivu:3263": " idānīṃ svarūpamātreṇaivāvasthitānāṃ vastūnāṃ kamapyātiśayamuddīpayituṃ dīpakālaṅkāramupakramate /",
    "GK16kunvjivu:3264": " tacca prācīnācāryairādidīpakaṃ madhyadīpakam antadīpakamiti dīpyamānapadāpekṣayā vākyasyādau madhye 'nte ca vyavasthitaṃ,",
    "GK16kunvjivu:3265": " dīpayatīti kriyāpadameva dīpakākhyamalaṅkaraṇamākhyātm /",
    "GK16kunvjivu:3266": " yathā",
    "GK16kunvjivu:3267": " mado janayati prītiṃ sānaṅgaṃ mānabhaṅguram /",
    "GK16kunvjivu:3268": " sa priyāsaṅgamotkaṇṭhāṃ sāsahyāṃ manasaḥ śucam // VjivC_3.75 //",
    "GK16kunvjivu:3269": " mālinīraṃśukabhṛtaḥ striyo 'laṅkurute madhuḥ /",
    "GK16kunvjivu:3270": " hārītaśukavācaśca bhūdharāṇāmupatyakāḥ // VjivC_3.76 //",
    "GK16kunvjivu:3271": " cīrīmatīraraṇyānīḥ saritaḥ śuṣyadambhasaḥ /",
    "GK16kunvjivu:3272": " pravāsināṃ ca cetāṃsi śucirantaṃ ninīṣati // VjivC_3.77 //",
    "GK16kunvjivu:3273": " atra kriyāpadānāṃ dīpakatvaṃ prakāśakatvam,",
    "GK16kunvjivu:3274": " yasyamāt kriyāpadaireva prakāśyante svasaṃbandhitayā khyāpyante /",
    "GK16kunvjivu:3275": " tadevaṃ sarvasya kasyaciddīpakavyatirekiṇo 'pi kriyāpadasyaikarūpatvāt dīpakādvaitaṃ prasajyate /",
    "GK16kunvjivu:3276": " kiṃ ca śobhātiśayakāritvasya yuktaśūnyatve alaṅkaraṇatvānupapattiḥ /",
    "GK16kunvjivu:3277": " anyaccāstāṃ tāvatkriyā /",
    "GK16kunvjivu:3278": " evaṃ yasya kasyacidvākyavartinaḥ kadasya saṃbandhitayā padāntaradyotanaṃ svabhāva eva /",
    "GK16kunvjivu:3279": " parasparānvayasaṃbandhanibandhanatvāt vākyārthasvarūpasyeti punarapi dīpakavaiśvarūpyamāyātam /",
    "GK16kunvjivu:3280": " ādau madhye cānte vā vyavasthitaṃ kriyāpadamatiśayamāsādayati yenālaṅkāratāṃ pratipadyate (iti cet)",
    "GK16kunvjivu:3281": " teṣāṃ ca vākyādīnāṃ parasparaṃ tathāvidhaḥ kaḥ svarūpātirekaḥ (viśeṣaḥ)",
    "GK16kunvjivu:3282": " saṃbhavati kriyāpadaprakārabhedanibandhanaṃ vākyasya yadādimadhyāntaṃ tadetadarthakavākyādiṣvapi saṃbhavatītyevamapi dīpakaprakārānantyaprasaṅgaḥ",
    "GK16kunvjivu:3283": " dīpakālaṅkāravihitavākyāntarvartinaḥ kriyāpadasya bhvādivyatiriktatvameva kāvyatvavyapadeśaḥ /",
    "GK16kunvjivu:3284": " yadi vā samānavibhaktīnāṃ bahūnāṃ kārakāṇāmekaṃ kriyāpadaṃ prakāśakaṃ dīpakamityucyate,",
    "GK16kunvjivu:3285": " tatrāpi kāvyacchāyātiśayakāritāyāḥ kiṃ nibandhanamiti vaktavyameva /",
    "GK16kunvjivu:3286": " prastutāprastutaviṣayasāmarthyasaṃprāptapratīyamānavṛttisāmyameva nānyatkiñcidityabhiyuktataraiḥ pratipāditameva /",
    "GK16kunvjivu:3287": " yathā",
    "GK16kunvjivu:3288": " ādimadhyāntaviṣayāḥ prādhānyetarayoginaḥ /",
    "GK16kunvjivu:3289": " antargatopamādharmā yatra taddīpakaṃ viduḥ // VjivC_3.78 //",
    "GK16kunvjivu:3290": " udāhṛtaṃ ca granthāntare yathā",
    "GK16kunvjivu:3291": " caṅkammanti karīndā disāgaamaagandhahāriahiaā /",
    "GK16kunvjivu:3292": " duḥkha baṇe ca kaiṇo bhaṇiivisamamahākaimagge // VjivC_3.79 //",
    "GK16kunvjivu:3293": " caṅkramyante karīndrā diggajamadagandhahāritahṛdayāḥ /",
    "GK16kunvjivu:3294": " duḥkhaṃ vane ca kavayo bhaṇitiviṣamamahākavimārge //",
    "GK16kunvjivu:3295": " iti chāyā /",
    "GK16kunvjivu:3296": " atra (prastutāprastutaviṣayasāmarthyasaṃprāpta)",
    "GK16kunvjivu:3297": " sāmyasamullasitaṃ sahṛdayahṛdayāhlādakāri kāvyarāmaṇīyakaṃ svarūpameva /",
    "GK16kunvjivu:3298": " kriyāpadaṃ punarvākyāvinābhāvi vākyāntaravad vyavasthitam,",
    "GK16kunvjivu:3299": " atraiva padāntaravacca /",
    "GK16kunvjivu:3300": " (ayama)tra vākyārthaḥ /",
    "GK16kunvjivu:3301": " yathā dikkuñjaramadāmodasuhitamānasāḥ karīndrāḥ kānane kathamapi duḥkhaṃ caṅkramyante,",
    "GK16kunvjivu:3302": " tathā bhaṇitiviṣame vakroktivicitre mahākavimārge kavaya iti caśabdasyārthaḥ /",
    "GK16kunvjivu:3303": " te hi sābhimānāḥ santaḥ tadatiriktaparispandatayā vartitumīhamānāḥ kṛcchreṇa samācakṣire ityabhiprāyaḥ /",
    "GK16kunvjivu:3304": " tasmāt sāmyaikajīvitamalaṅkaraṇamidaṃ pratīyamānatvānmanohāri prakārāntaram /",
    "GK16kunvjivu:3305": " (yatra) trividhaṃ hi pratīyamānavṛttisāmyaṃ samudbhāsate tatrāyameva nyāyo 'nusandheyaḥ /",
    "GK16kunvjivu:3306": " śiṣṭaṃ punarvārtāmātrameva, yathā",
    "GK16kunvjivu:3307": " gato 'stamarko bhātīnduryānti vāsāya pakṣiṇaḥ // VjivC_3.80 //",
    "GK16kunvjivu:3308": " iti /",
    "GK16kunvjivu:3309": " tadidānīṃ dīpakamalaṅkārāntarakaraṇaṃ kalayan kāmapi kāvyakamanīyatāṃ kalpayituṃ prakārāntareṇa prakramate---",
    "GK16kunvjivu:3310": " aucityāvahamamlānaṃ tadvidāhlādakāraṇam /",
    "GK16kunvjivu:3311": " aśaktaṃ dharmamarthānāṃ dīpayadvastu dīpakam // Vjiv_3.17 //",
    "GK16kunvjivu:3312": " aucityāvahamityādi /",
    "GK16kunvjivu:3313": " “vastu dīpakaṃ” vastu siddharūpamalaṅkaraṇaṃ /",
    "GK16kunvjivu:3314": " bhavatīti saṃbandhaḥ,",
    "GK16kunvjivu:3315": " kriyāntarāśravaṇāt /",
    "GK16kunvjivu:3316": " tadevaṃ sarvasya kasyacidvastunaḥ sadbhāvāttadāpattirityāha---“dīpayat” prakāśayadalaṅkaraṇaṃ saṃpadyate /",
    "GK16kunvjivu:3317": " kiṃ kasyetyabhidhatte---“dharmaṃ” = parispandaviśeṣam,",
    "GK16kunvjivu:3318": " “arthānāṃ” = varṇanīyānām /",
    "GK16kunvjivu:3319": " kīdṛśaṃ---“aśaktam” = aprakaṭam,",
    "GK16kunvjivu:3320": " tenaiva prakāśamānatvāt /",
    "GK16kunvjivu:3321": " kiṃsvarūpaṃ ca---“aucityāvahaṃ” = aucityamaudāryamāvahatiyaḥ taṃ tathoktam /",
    "GK16kunvjivu:3322": " anyacca kiṃvidham---“amlānaṃ” = pratyagramanālīḍhamiti yāvat /",
    "GK16kunvjivu:3323": " evaṃvidhasvarūpatvāt “tadvidāhlādakāraṇaṃ” = kāvyavidānandanimittam /",
    "GK16kunvjivu:3324": " asyaiva prakārāntarān nirūpayati---",
    "GK16kunvjivu:3325": " ekaṃ prakāśakaṃ,",
    "GK16kunvjivu:3326": " santi bhūyāṃsi bhūyasāṃ kvacit /",
    "GK16kunvjivu:3327": " kevalaṃ paṅktisaṃsthaṃ vā dvividhaṃ paridṛśyate // Vjiv_3.18 //",
    "GK16kunvjivu:3328": " ekamiti /",
    "GK16kunvjivu:3329": " “dvividhaṃ paridṛśyate” = dviprakāramavalokyate lakṣye vibhāvyate /",
    "GK16kunvjivu:3330": " kathaṃ ?“kevalaṃ” = asahāyaṃ,",
    "GK16kunvjivu:3331": " “paṅktisaṃsthaṃ vā ” paṅktau vyavasthitaṃ tattulyakakṣāyāṃ sahāyāntaroparacitāyāṃ vartamānam /",
    "GK16kunvjivu:3332": " katham ? “ekaṃ” (bhūyasā)",
    "GK16kunvjivu:3333": " bahūnāṃ padārthānāmekaṃ “prakāśakaṃ” dīpakaṃ kevalamityucyate /",
    "GK16kunvjivu:3334": " yathā vā",
    "GK16kunvjivu:3335": " asāraṃ saṃsāram // VjivC_3.81 //",
    "GK16kunvjivu:3336": " ityādi /",
    "GK16kunvjivu:3337": " atra “vidhātuṃ vyavasitaḥ” kartā saṃsārādīnāmasāratvaprabhṛtīn dharmān udyotayan dīpakālaṅkāratāmavāptavān /",
    "GK16kunvjivu:3338": " paṅktisaṃsthaṃ (?)",
    "GK16kunvjivu:3339": " “bhūyāṃsi” = bahūni vastūni dīpakāni “bhūyasāṃ” prabhūtānāṃ varṇanīyānāṃ “santi vā kvacit” bhavanti vā kasmiṃścidviṣaye /",
    "GK16kunvjivu:3340": " yathā",
    "GK16kunvjivu:3341": " kaikesarī vaaṇāṇā motiaraaṇāṇā āiveaṭio /",
    "GK16kunvjivu:3342": " ṭhāṇāṭhāṇa jāṇai kusumāṇa a jīṇamālāro // VjivC_3.82 //",
    "GK16kunvjivu:3343": " kavikesarī vacanānāṃ mauktikaratnānāmādivaikaṭikaḥ /",
    "GK16kunvjivu:3344": " sthānāsthānaṃ jānāti kusumānāṃ ca jīrṇamālākāraḥ //",
    "GK16kunvjivu:3345": " iti chāyā /",
    "GK16kunvjivu:3346": " cirantanairetadevodāhṛtaṃ,",
    "GK16kunvjivu:3347": " taccāyuktamiti pūrvapakṣatāṃ prāpitamidānīṃ kimetasyāpyatiriktatvamāyāti,",
    "GK16kunvjivu:3348": " yena siddhāntasiddhamanupādeyatāmadhitiṣṭhati ?",
    "GK16kunvjivu:3349": " yuktamuktam /",
    "GK16kunvjivu:3350": " kiṃ tu tairvākyaikadeśavṛtti kriyāpadaṃ kārakāṇi bahūni svasaṃbandhitayā prakāśayadekaṃ dīpakamityabhihitam, (vayaṃ)",
    "GK16kunvjivu:3351": " punastānyeva kārakāṇi varṇanīyānāṃ vastūnāṃ kamapyatiśayaṃ prakāśayanti bahūni dīpakānīti brūmaḥ /",
    "GK16kunvjivu:3352": " tathā ca “sthānāsthānaṃ jānāti” ityasyāyamabhiprāyaḥ /",
    "GK16kunvjivu:3353": " prastutavastuśobhātiśayāvahaṃ kamapyavakāśaviśeṣaṃ vettīti /",
    "GK16kunvjivu:3354": " kimuktaṃ bhavati ?",
    "GK16kunvjivu:3355": " kavikesarī padānāmupanibandhavidagdhatayā kamapi chāyātiśayamutpādayati,",
    "GK16kunvjivu:3356": " mauktikaratnānāṃ cādivaikaṭikaḥ,",
    "GK16kunvjivu:3357": " kusumānāṃ ca jīrṇamālākāra iti /",
    "GK16kunvjivu:3358": " yadyapi padānāṃ kesariprabhṛtīnāṃ ca sajātīyāpekṣayā parasparapratīyamānavṛttisāmyaṃ samudbhāsate,",
    "GK16kunvjivu:3359": " tathāpi prādhānyāddīpakaṃ tātparyaparyavasitam /",
    "GK16kunvjivu:3360": " vākyārthena sāmyaṃ punaḥ nātra paribhāsate /",
    "GK16kunvjivu:3361": " yathā vā",
    "GK16kunvjivu:3362": " candramaūehiṃṇisā ṇalinī kamalehiṃ kusumagucchehiṃ laā /",
    "GK16kunvjivu:3363": " haṃsehiṃ sāraasohā kavvakahā sajjanehiṃ karai garuri // VjivC_3.83 //",
    "GK16kunvjivu:3364": " candramayūśairniśā nalinī kamalaiḥ kusumagucchairlatā /",
    "GK16kunvjivu:3365": " haṃsaiśśāradaśobhā kāvyakathā sajjanaiḥ kriyate gurvo //",
    "GK16kunvjivu:3366": " iti chāyā /",
    "GK16kunvjivu:3367": " atra ai(ndava mayūkhādibhi)",
    "GK16kunvjivu:3368": " retāḥ sarvāḥ samullāsitaśobhātiśayāḥ saṃpadyanta iti kartṛpadānyeva bahūni dīpakāni /",
    "GK16kunvjivu:3369": " śiṣṭaṃ pūrvavadeva sarvaṃ samādeyam /",
    "GK16kunvjivu:3370": " (aparaṃ triprakāraṃ ca kvacidbhūyāṃsi bhūyasā /",
    "GK16kunvjivu:3371": " dīpakaṃ dīpayatyanyattadanyaddīpayanmatam) // Vjiv_3.19 //",
    "GK16kunvjivu:3372": " tadaparaṃ paṅktisaṃsthaṃ nāma (avasthābheda)",
    "GK16kunvjivu:3373": " kāraṇāt “triprakāraṃ” trayaḥ prakārāḥ prabhedāḥ yasyeti vigrahaḥ /",
    "GK16kunvjivu:3374": " tatra prathamastāvat anantarokto bhūyāṃsi bhūyasāṃ kvacidbhavantīti /",
    "GK16kunvjivu:3375": " dvitīyo “dīpakaṃ dīpayatyanyattadanyat” iti (yada)",
    "GK16kunvjivu:3376": " nyasyātiśayotpādakatvena dīpakam /",
    "GK16kunvjivu:3377": " yadvihitaṃ tatkarmabhūtamanyat kartṛbhūtam /",
    "GK16kunvjivu:3378": " “dīpayati” = prakāśayati,",
    "GK16kunvjivu:3379": " “tadupyanyaddīpayati” iti /",
    "GK16kunvjivu:3380": " dvitīyadīpakaprakāro yathā--- kṣoṇīmaṇḍalamaṇḍanaṃ nṛpatayasteṣāṃ śriyo bhūṣaṇaṃ tāḥ śobhāṃ gamayatyacāpalamidaṃ pragalbhyato rājate /",
    "GK16kunvjivu:3381": " tadbhūṣyaṃ nayavartmanā tadapi cet śauryakriyālaṅkṛtaṃ bibhrāṇaṃ yadiyattayā tribhuvanaṃ chettuṃ vyavasyedapi // VjivC_3.84 //",
    "GK16kunvjivu:3382": " atrottarottarāṇi pūrvapūrvapadadīpakāni mālāyāṃ kavinopanibaddhāni /",
    "GK16kunvjivu:3383": " yathā vā",
    "GK16kunvjivu:3384": " śuci bhūṣayati śrutaṃ vapuḥ praśamastasya bhavatyalaṅkriyā /",
    "GK16kunvjivu:3385": " praśamābharaṇaṃ parākramaḥ sa nayāpāditasiddhibhaṣaṇaḥ // VjivC_3.85 //",
    "GK16kunvjivu:3386": " yathā ca",
    "GK16kunvjivu:3387": " cārutā vapurabhūṣayadāsāṃ tāmanūnanavayauvanayogaḥ /",
    "GK16kunvjivu:3388": " taṃ punarmakaraketanalakṣmīstāṃ mado dayitasaṃgamabhūṣaḥ // VjivC_3.86 //",
    "GK16kunvjivu:3389": " tṛtīyaprakāro 'traiva ślokārdhe dīpakaśabdasthāne dīpitamiti pāṭhāntaraṃ vidhāya vyākhyeyaḥ /",
    "GK16kunvjivu:3390": " tadayamatrārtho ya “ddīpitaṃ” yadanyena kenacidutpāditātiśayasaṃ (pannaṃ)",
    "GK16kunvjivu:3391": " vastu tatkartṛbhūtamanyat dīpayat uttejayat tadanyaditi /",
    "GK16kunvjivu:3392": " yathā",
    "GK16kunvjivu:3393": " “mado janayati prītiṃ sānaṅgaṃ mānabhaṅguram” // VjivC_3.87 //",
    "GK16kunvjivu:3394": " ityādi /",
    "GK16kunvjivu:3395": " (nanupūrvācāryaiścaitadeva pūrvamudāhṛtaṃ,",
    "GK16kunvjivu:3396": " tadeva prathamaṃ pratyākhyāyedānīṃ samāhitamityasyābhiprāyo vyākhyātavyaḥ /",
    "GK16kunvjivu:3397": " satyamuktam /",
    "GK16kunvjivu:3398": " tadayaṃ vyākhyāyate---kriyāpadamekameva dīpakamiti teṣāṃ tātparyam,",
    "GK16kunvjivu:3399": " asmāka punaḥ kartṛpadāni dīpakāni bahūni saṃbhavanti iti) /",
    "GK16kunvjivu:3400": " (atra) prītyādīnāṃ prāgabhāvāt,",
    "GK16kunvjivu:3401": " teṣāṃ satāmabhūtaprādurbhāvaṃ vidadhātīti nābhidhīyate,",
    "GK16kunvjivu:3402": " madādiniyatakāraṇatvābhāvāt /",
    "GK16kunvjivu:3403": " api tu svasaṃvṛttānāṃ kamapyapūrvamatiśayamutpādayati /",
    "GK16kunvjivu:3404": " janayatīti kriyāpadasyārthaḥ yauvanaṃ paramaṅganānāṃ lāvaṇyaṃ janayatīti /",
    "GK16kunvjivu:3405": " athavā jvalayatīti pāṭhāntaraṃ parikalpyodāhāryam /",
    "GK16kunvjivu:3406": " idānīmetadevopasaṃharati---",
    "GK16kunvjivu:3407": " yathāyogikriyāpadaṃ manaḥ saṃvādī tadvidām /",
    "GK16kunvjivu:3408": " varṇanīyasya vicchitteḥ kāraṇaṃ vastu dīpakam // Vjiv_3.20 //",
    "GK16kunvjivu:3409": " “yathāyogikriyāpadam” = yathā yena prakāreṇa yujyate iti yathāyogi,",
    "GK16kunvjivu:3410": " kriyāpadaṃ yasya tattathoktaṃ tena yathāsaṃbandhamanubhavituṃ śaknoti /",
    "GK16kunvjivu:3411": " yathā dīpake kriyā,",
    "GK16kunvjivu:3412": " “tadvidāṃ” kāvyajñānāṃ (“manaḥsaṃvādi“)",
    "GK16kunvjivu:3413": " manasi saṃvadati = cetasi pratiphalati yat (tadapi) tathoktam /",
    "GK16kunvjivu:3414": " (evaṃ dīpakamabhidhāya)",
    "GK16kunvjivu:3415": " sāmyaprāyaṃ rūpakaṃ vivinakti---",
    "GK16kunvjivu:3416": " upacāraikasarvasvaṃ (yatra tat)",
    "GK16kunvjivu:3417": " sāmyamudvahan /",
    "GK16kunvjivu:3418": " yadarpayati rūpaṃ svaṃ vastu tadrupakaṃ viduḥ // Vjiv_3.21 //",
    "GK16kunvjivu:3419": " varṇanīyasya vicchitteḥ kāraṇaṃ (dvividhaṃ smṛtaṃ) /",
    "GK16kunvjivu:3420": " samastavastuviṣayamekadeśavivarti ca // Vjiv_3.22 //",
    "GK16kunvjivu:3421": " upacāretyādi /",
    "GK16kunvjivu:3422": " “vastu tadrūpakaṃ viduḥ“---“tadvastu” = padārthasvarūpaṃ “rūpakaṃ” = rūpakākhyamalaṅkāraṃ vidurjanā iti /",
    "GK16kunvjivu:3423": " kīdṛśaṃ---“yadarpayati” “yat” kartṛbhūtam “arpayati” vinyasyati /",
    "GK16kunvjivu:3424": " kiṃ---“svaṃ” = ātmīyaṃ “rūpaṃ” vācyasya vācakātmakaṃ parispandam,",
    "GK16kunvjivu:3425": " alaṅkāraprastāvādalaṅkārasyaiva svasaṃbandhitvāt /",
    "GK16kunvjivu:3426": " kiṃ kurvat---“sāmyamudvahat” = samatvandhārayat /",
    "GK16kunvjivu:3427": " anyacca (kīdṛśaṃ sāmyaṃ)",
    "GK16kunvjivu:3428": " “varṇanīyasya vicchitteḥ kāraṇam” “varṇanīyasya” = prastāvājhikṛtasya padārthasya “vicchitteḥ” = upaśobhāyāḥ “kāraṇaṃ” = nimittabhūtam,",
    "GK16kunvjivu:3429": " na punarjanyatva prameyatvādisāmānyaṃ,",
    "GK16kunvjivu:3430": " yasmāttenaiva pūrvoktalakṣaṇasāmyena varṇanīyaṃ sahṛdayahṛdayāhlādakāritāmavatarati /",
    "GK16kunvjivu:3431": " “upacāraikasarvasvaṃ” “upacāraḥ” = tattvādhyāropaḥ,",
    "GK16kunvjivu:3432": " tasyaikaṃ sarvasvaṃ kevalameva jīvitaṃ,",
    "GK16kunvjivu:3433": " tannibandhanatvāt rūpakapravṛtteḥ /",
    "GK16kunvjivu:3434": " yasmādupacāravakratājīvitametadalaṅkaraṇamiti prathamameva samākhyātaṃ “yanmūlāsarasollekhā rūpakādiralaṅkṛtiḥ ” iti /",
    "GK16kunvjivu:3435": " tadeva pūrvasūribhirabhyadhāyi /",
    "GK16kunvjivu:3436": " tadevaṃ mukhaminduriti rūpakamalaṅkaraṇam /",
    "GK16kunvjivu:3437": " tatkimana (yoḥ)",
    "GK16kunvjivu:3438": " (viśeṣaṇaviśeṣyayoḥ)",
    "GK16kunvjivu:3439": " bhinnasvarūpayoḥ sāmānādhikaraṇyasya kāraṇam ? ucyate /",
    "GK16kunvjivu:3440": " induśabdaḥ prathamamāñjasyena candramasi vartamānaḥ pratyāsattinibandhana (tvād)",
    "GK16kunvjivu:3441": " atikāntimattvādiguṇavṛttitāmavalambate /",
    "GK16kunvjivu:3442": " tatastasmādetatsadṛśavaktṛgataguṇavṛttiḥ san vadanaviśeṣaṇatāṃ pratipadyamānaścetanacamatkāritāṃ pratipadyate /",
    "GK16kunvjivu:3443": " (upameyaśabdaḥ)",
    "GK16kunvjivu:3444": " svābhidhe (yāvinā)",
    "GK16kunvjivu:3445": " bhūtavṛttitāṃ (upamāna)",
    "GK16kunvjivu:3446": " śabdasya niyamayatītyetasmādeva viśeṣaṇaviśeṣyabhāvanibandhanāt mukhendurityatra samāsopapattiḥ /",
    "GK16kunvjivu:3447": " tasmādeva ca sahṛdayahṛdayasaṃvādamāhātmyāt “mukhaminduḥ” ityādi na kevalaṃ rūpakaṃ,",
    "GK16kunvjivu:3448": " yāvat “kiṃ tāruṇyataroḥ” ityevamādyapi /",
    "GK16kunvjivu:3449": " evaṃ rūpakasāmānyalakṣaṇasvarūpamullikhya prakāraparyālocanena tadevonmīlayati--- “samastavastuviṣayam” iti /",
    "GK16kunvjivu:3450": " samastavastuviṣayo yasya tattathoktaṃ;",
    "GK16kunvjivu:3451": " tadayamatra vā (kyār)",
    "GK16kunvjivu:3452": " thaḥ---yad sarvāṇyeva prādhānyena vācyatayā sakalavākyopārūḍhānyabhidheyāni alaṅkāryatayā sundarasvaparispandasamarpaṇena gocaro yasyeti tat",
    "GK16kunvjivu:3453": " viśeṣaṇānāṃ viśeṣyāyattatvāt asvātantrayeṇa pṛthagalaṅkāryatvābhāvātteṣāmaviṣayatvāt /",
    "GK16kunvjivu:3454": " yathā",
    "GK16kunvjivu:3455": " taḍidvalayakakṣyāṇāṃ balākāmālabhāriṇām /",
    "GK16kunvjivu:3456": " payomucāṃ dhvanirdhoro dunoti mama tāṃ priyām // VjivC_3.88 //",
    "GK16kunvjivu:3457": " iti /",
    "GK16kunvjivu:3458": " atra vidyudvalayasya kakṣyātvena,",
    "GK16kunvjivu:3459": " balākānāṃ tanmālātvena rūpaṇaṃ vidyate;",
    "GK16kunvjivu:3460": " payomucāṃ punardantibhāvena nāstītyeka (deśa)",
    "GK16kunvjivu:3461": " vivartirūpakamalaṅkāraḥ /",
    "GK16kunvjivu:3462": " tadatyarthaṃ yuktiyuktam /",
    "GK16kunvjivu:3463": " yasmādalaṅkāraṇasyālaṅkāryaśobhātiśayotpādanameva prayojanaṃ nānyatkiñciditi /",
    "GK16kunvjivu:3464": " taduktarūpakaprikārāpekṣayā kiñcidvilakṣaṇametena yadi saṃpādyate tadetasya rūpakaprakārāntaratvopapattiḥ syāt /",
    "GK16kunvjivu:3465": " tadetadāstāṃ tāvat ;",
    "GK16kunvjivu:3466": " pratyuta kakṣyādirūpaṇocitamukhyavastuviṣaye vighaṭamānatvādalaṅkāradoṣatvaṃ durnivāratāmavambate /",
    "GK16kunvjivu:3467": " tasmādanyathaivaitadasmābhiḥ samādhīyate /",
    "GK16kunvjivu:3468": " rūpakālaṅkārasya paramārthastāvadayaṃ,",
    "GK16kunvjivu:3469": " yatprasiddhasaundaryātiśayapadārthasaukumāryanibandhanaṃ varṇanīyasya vastunaḥ sāmyasamullikhitaṃ svarūpasamarpaṇagrahaṇasāmarthyamavisaṃvādi",
    "GK16kunvjivu:3470": " tena mukhamindurityatra mukhamevenduḥsaṃpadyate tena rūpeṇa vivartate /",
    "GK16kunvjivu:3471": " tadevamayamalaṅkāraḥ (padapūrvārdhavakratānibandhanaḥ pa)",
    "GK16kunvjivu:3472": " dārthamātravṛtti)",
    "GK16kunvjivu:3473": " “alaṅkāropasaṃskāra-“ityādinā paryāyavakrabhāvāntarbhāvāt vākyavakrabhāvavicārāvasare vaktavyatāmeva kadācinnādhigacchediti /",
    "GK16kunvjivu:3474": " dvaividhyamasyopapādayati---(samastavastuviṣayaṃ ekadeśavivarti ceti)",
    "GK16kunvjivu:3475": " sarve vākyopayoginaḥ padārthāḥ (pratyekaṃ)",
    "GK16kunvjivu:3476": " vibhūṣyatayā viṣayā yasyeti pratyekaṃ yathāyogametasminnupanibadhyamāne samaste 'pi vartanterūpāntareṇāvatiṣṭhanti /",
    "GK16kunvjivu:3477": " yathā",
    "GK16kunvjivu:3478": " mṛdutanulatāvasantaḥ sundaravadanendubimbasitapakṣaḥ /",
    "GK16kunvjivu:3479": " manmathamātaṅgamado jayatyaho taruṇatārambhaḥ // VjivC_3.89 //",
    "GK16kunvjivu:3480": " atraiva prakārāntaraṃ vicārayati--- “ekadeśavivarti ca” iti /",
    "GK16kunvjivu:3481": " atra pūrvācāryairvyākhyātam---yathā yadekadeśena vivartate vighaṭate viśeṣeṇa vā vartate tattathoktamiti /",
    "GK16kunvjivu:3482": " ubhayathāpyetaduktaṃ bhavati---yadvākyasya kasmiṃścideva sthāne svaparispandasamarpaṇātmakaṃ rūpaṇamādadhāti /",
    "GK16kunvjivu:3483": " kvacideveti tadekadeśavivartirūpakam /",
    "GK16kunvjivu:3484": " yathā",
    "GK16kunvjivu:3485": " himācalasutāvallīgāḍhāliṅgitamūrtaye /",
    "GK16kunvjivu:3486": " saṃsāramarumārgaikakalpavṛkṣāya te namaḥ // VjivC_3.90 //",
    "GK16kunvjivu:3487": " ekadeśavivarto yatra tattathoktam,",
    "GK16kunvjivu:3488": " ekadeśa eva vivartate yatra rūpāntareṇāvatiṣṭhate (vā tadekadeśavivarti)",
    "GK16kunvjivu:3489": " rityarthaḥ /",
    "GK16kunvjivu:3490": " teṣāṃ viśeṣaṇasāmarthyanibandhanāyāḥ padārthaśobhāyāḥ (atra)",
    "GK16kunvjivu:3491": " rūpātiśayakārirūpakālaṅkāraniṣpatteḥ /",
    "GK16kunvjivu:3492": " yathā “upoḍharāgeṇa” ityādau timirāṃśukamityatraikadeśavivarti(rūpaṇaṃ) vidyate /",
    "GK16kunvjivu:3493": " śiṣṭaṃ punaḥ śaśinaḥ kāmukatvaṃ,",
    "GK16kunvjivu:3494": " niśāyāśca kāminītvaṃ rūpaṇīyamapi pratītyantaravidhāyi viśeṣaṇaviśiṣṭiliṅgasāmarthyamātrasamadhigamyaṃ śabdenābhi(dhīyamānaṃ)",
    "GK16kunvjivu:3495": " punaruktatā grāmyatā cādhirohati /",
    "GK16kunvjivu:3496": " tasmāt vācyaṃ sāmarthyalabhyaṃ ca pratītyā ca samarpitam /",
    "GK16kunvjivu:3497": " alaṅkṛtīnāmātmānaṃ trividhaṃ tadvido viduḥ // Vjiv_3.23 //",
    "GK16kunvjivu:3498": " tatra vācyaṃ samastavastuviṣayaṃ rūpakaṃ pūrvamevodāhṛtam /",
    "GK16kunvjivu:3499": " sāmarthyalabhyaṃ tad (tu)",
    "GK16kunvjivu:3500": " ekadeśavivarti tadeva “upoḍharāgeṇe“tyādi /",
    "GK16kunvjivu:3501": " pratīyamānaṃ yathā",
    "GK16kunvjivu:3502": " lāvaṇyakāntiparipūritadiṅmukhe 'smin smere 'dhunā tava mukhe taralāyatākṣi /",
    "GK16kunvjivu:3503": " kṣobhaṃ yadeti na manāgapi tena manye suvyaktameva jala (ḍa)",
    "GK16kunvjivu:3504": " rāśirayaṃ payodhiḥ // VjivC_3.91 //",
    "GK16kunvjivu:3505": " atra tvanmukhaminduriti rūpakaṃ pratīyamānatayā kavinopanibaddham /",
    "GK16kunvjivu:3506": " ekadeśavṛttitvamanekadeśavṛttitvaṃ ca rūpakasya dīpakatvameva samālakṣyamiti tadanantaramasyopanibandhanam /",
    "GK16kunvjivu:3507": " tadeva vicchittyantareṇa viśinaṣṭi---",
    "GK16kunvjivu:3508": " nayanti rūpakaṃ kāñcidvakrabhāvarahasyatām /",
    "GK16kunvjivu:3509": " alaṅkārāntarollekhasahāyaṃ pratibhāvaśāt // Vjiv_3.24 //",
    "GK16kunvjivu:3510": " etadeva rūpakākhyamalaṅkaraṇaṃ “kāñcit” = alaukikīṃ “vakrabhāvarahasyatāṃ” vakratvaparamārthatāṃ kavayo “nayanti” (prāpayanti) /",
    "GK16kunvjivu:3511": " tatropanibandhanavakratāvicchittyantarādhirūḍhāyāḥ ramaṇīyatā(yāḥ)",
    "GK16kunvjivu:3512": " tadeva tattvaṃ paraṃ pratibhāsate /",
    "GK16kunvjivu:3513": " kīdṛśam ?“alaṅkārāntarollekhasahāyam“---alaṅkārāntarasya” = anyasya sasandehotprekṣāprabhṛteḥ,",
    "GK16kunvjivu:3514": " “ullekhaḥ“,",
    "GK16kunvjivu:3515": " samudbhedaḥ, (tatra)",
    "GK16kunvjivu:3516": " “sahayaḥ“kāvyaśobhotpādane sahakārī yasya (tattathoktam) /",
    "GK16kunvjivu:3517": " kasmānnayanti---“pratibhāvaśāt“---svaśakterāyattatvāt /",
    "GK16kunvjivu:3518": " tathāvidhe lokātikrāntakāntigocare viṣaye tasyopanibandho vidhīyate /",
    "GK16kunvjivu:3519": " yatra tathāprasiddhyabhāvāt siddhavyavahārāvataraṇaṃ sāhasamivāvabhāsate /",
    "GK16kunvjivu:3520": " vibhūṣaṇāntarasahāyasya punarullekhatvena vidhīyamānatvāt sahṛdayahṛdayasaṃvādasundarī parā prauḍhirutpadyate /",
    "GK16kunvjivu:3521": " yathā",
    "GK16kunvjivu:3522": " nirmokamuktiriva gaganoragasya līlālalāṭikāmiva triviṣṭapaviṭasya // VjivC_3.92 //",
    "GK16kunvjivu:3523": " iti /",
    "GK16kunvjivu:3524": " atra kavipratibhāpratibhāsasyāyamabhiprāyaḥ---yat lokottarasaundaryātiśayaślāghitayā varṇanīyasya vastunaḥ prakārāntareṇābhidhātumaśakyatvam",
    "GK16kunvjivu:3525": " evaṃvidhayā rūpakālaṅkārarekhayāpi tathā prasiddhyabhāvādeva niṣkampatayā vyavahartuṃ na yujyate /",
    "GK16kunvjivu:3526": " tasmādasmākamevaṃsvarūpamevedaṃ varṇanīyaṃvastu pratibhātītyalaṅkārāntaramutprekṣālakṣaṇamatra sahāyatvenollikhitam /",
    "GK16kunvjivu:3527": " yathā vā",
    "GK16kunvjivu:3528": " “kiṃ tāruṇyataroḥ” // VjivC_3.93 //",
    "GK16kunvjivu:3529": " ityādi /",
    "GK16kunvjivu:3530": " atrāpyayameva nyāyo 'nusandheyaḥ /",
    "GK16kunvjivu:3531": " kevalamanena kavinā sarvātiśāyitayā varṇanīyasya prakārāntarasya prastutasaukumāryasamarpaṇasāmarthyāsaṃbhavādevaṃsvarūpasya rūpakasya mukhendurityādivadaprasiddheḥ",
    "GK16kunvjivu:3532": " kevalasyopanibandhe “cakitatvādevaṃvidhaṃ kimatadvastu syāditi sandihyate mama cetasā”",
    "GK16kunvjivu:3533": " iti vicchittyā sasandehālaṅkārasahāyametadevopanibaddhamiti cetasvināṃ svasaṃvedanamevātra pramāṇam /",
    "GK16kunvjivu:3534": " rūpakarūpaṅka nāma---",
    "GK16kunvjivu:3535": " “bhrūlatānartakī” // VjivC_3.94 //",
    "GK16kunvjivu:3536": " ityādi lakṣaṇāntarasyāsaṃbhavāt udāharaṇamātrādeva pṛthaṅ nopapadyate,",
    "GK16kunvjivu:3537": " lakṣaṇānantyaprasaṅgāt,",
    "GK16kunvjivu:3538": " punarapi rūpakāntarāvatāropapatteścānavasthāpravartanāt /",
    "GK16kunvjivu:3539": " evaṃ rūpakaṃ vicārya tatsadṛśasāmyanirvacanāmaprastutapraśaṃsāṃ prastauti---",
    "GK16kunvjivu:3540": " aprastuto 'pi vicchittiṃ prastutasyāvatārayan /",
    "GK16kunvjivu:3541": " padārtho vātha vākyārthaḥ prāpyate varṇanīyatām // Vjiv_3.25 //",
    "GK16kunvjivu:3542": " yatra tatsāmyamāśritya saṃbandhāntarameva vā /",
    "GK16kunvjivu:3543": " aprastutapraśaṃseti kathitāsāvalaṅkṛtiḥ // Vjiv_3.26 //",
    "GK16kunvjivu:3544": " aprastutetyādi /",
    "GK16kunvjivu:3545": " “aprastutapraśaṃseti (kathitāsāva)",
    "GK16kunvjivu:3546": " laṅkṛtiḥ” “aprastutapraśaṃseti” nāmnāsau kathitālaṅkāravidbhiralaṅkṛtiḥ /",
    "GK16kunvjivu:3547": " kīdṛśī---“yatra'-yasyām“aprastuto 'pi'---avivakṣitaḥ (api)",
    "GK16kunvjivu:3548": " padārthaḥ “varṇanīyatām prāpyate“---varṇanāviṣayaḥ saṃpadyate /",
    "GK16kunvjivu:3549": " kiṃ kurvan ?“prastutasya'-vivakṣitasyārthasya “vicchittim'-upaśobhām “avatārayan'-samullāsayan /",
    "GK16kunvjivu:3550": " dvividho hi tattvabhūtaḥ padārthaḥ saṃbhavati /",
    "GK16kunvjivu:3551": " vākyāntarbhūtapadamātrasiddhor'thaḥ sakalavākyavyāpakakāryo vividhasvaparispandātiśayatvaviśiṣṭaprādhānyena vartamānaśca /",
    "GK16kunvjivu:3552": " tadubhayarūpamapi prastutaṃ pratīyamānatayā cetasi nidhāya padārthāntaramaprastutaṃ tadvicchittisaṃpattaye varṇanīyatāmasyāmalaṅkṛtau kavayaḥ prāpayanti /",
    "GK16kunvjivu:3553": " kiṃ kṛtvā ? “tatsāmyamāśritāya“--“tat“---anantaroktaṃ rūpakālaṅkāropakāri “sāmyaṃ“---samatvaṃ,",
    "GK16kunvjivu:3554": " āśritya---nimittīkṛtya,",
    "GK16kunvjivu:3555": " “saṃbandhāntarameva vā ” “saṃbandhāntaram“---aparaṃ vā (saṃbandhaṃ)",
    "GK16kunvjivu:3556": " nimittabhāvādi saṃśritya /",
    "GK16kunvjivu:3557": " “vākyārthaḥ“---asatya (bhū)",
    "GK16kunvjivu:3558": " to vā parasparānvitapadasamudāyalakṣaṇavākyakāryabhūtaḥ /",
    "GK16kunvjivu:3559": " sāmyaṃ saṃbandhāntaraṃ vā samāśrityāprastutaṃ prastutaśobhāyai varṇanīyatāṃ yatra nayantīti /",
    "GK16kunvjivu:3560": " tatra sāmyasamāśrayaṇādvākyāntarbhūtāprastutapadārthapraśaṃsodāharaṇaṃ yathā",
    "GK16kunvjivu:3561": " lāvaṇyasindhuraparaiva hi keyamatra yatrotpalāni śaśinā saha saṃplavante /",
    "GK16kunvjivu:3562": " unmajjati dviradakumbhataṭī ca yatra yatrāpare kadalikāṇḍamṛṇāladaṇaḍāḥ // VjivC_3.96 //",
    "GK16kunvjivu:3563": " iti /",
    "GK16kunvjivu:3564": " atra sāmyasamāśrayaṇāt vākyāntarbhūtāprastuta (praśaṃsayā)",
    "GK16kunvjivu:3565": " kavivivakṣitamukhyapadārthaḥ pratīyate /",
    "GK16kunvjivu:3566": " sakalavākyavyāpakāprastutārthapraśaṃsodāharaṇaṃ yathā--- chāyā nātmana eva yā kathamasāvanyasya niṣpragrahā grīṣmoṣmāpadi śītalastalakṣuvi sparśo 'nilādeḥ kutaḥ /",
    "GK16kunvjivu:3567": " vārtā varṣaśate gate kila phalaṃ bhāvīti vārteva sā drāghimṇā muṣitāḥ kiyacciramaho tālena bālā vayam // VjivC_3.96 //",
    "GK16kunvjivu:3568": " ṭhṭha //",
    "GK16kunvjivu:3569": " saṃbandhāntarasamāśrayaṇāt vākyāntarbhūtāprastutapadārthapraśaṃsodāharaṇaṃ yathā---",
    "GK16kunvjivu:3570": " indurlipta ivāñjanena jaḍitā dṛṣṭirmṛgīṇāmiva pramlānāruṇimeva vidrumalatā śyāmeva hemaprabhā /",
    "GK16kunvjivu:3571": " kārkaśyaṃ kalayā ca kokilavadhūkaṇṭheṣviva prastutaṃ sītāyāḥ purataśca hanta śikhināṃ barhāḥ saharhā iva // VjivC_3.97 //",
    "GK16kunvjivu:3572": " atra induprabhṛtīnāṃ nimittināṃ vicchāyatā nimittam /",
    "GK16kunvjivu:3573": " sītāyāḥ saṃbandhī śobhātiśayasaukumāryamanoharo mukhādyavayavasamūhaḥ prakṛtāṅgabhūtabhūṣaṇāntaropanibandhasahāyaḥ prastutapraśaṃsāṃ samarpayan sotkarṣaḥ pratīyate /",
    "GK16kunvjivu:3574": " evamasmādeva saṃbandhā (ntara)",
    "GK16kunvjivu:3575": " samāśrayaṇāt sakalavākya-vyāpakāprastutapraśaṃsodāharaṇam yathā---",
    "GK16kunvjivu:3576": " parāmṛśita sāyakaṃ kṣipati locanaṃ kārmuke vilokayati vallabhāsmitasudhārdravaktraṃ smaraḥ /",
    "GK16kunvjivu:3577": " madhoḥ kimapi bhāṣate bhuvananirjayāyāvaniṃ gato 'hamiti harṣitaḥ spṛśati gātralekhāmaho // VjivC_3.98 //",
    "GK16kunvjivu:3578": " atra prakārāntarapratipādanāgocarastaruṇītāruṇyāvatārastathāvidhamanmathaceṣṭātiśayanimittavataḥ tannimitta(rūpasaṃbandhāśrayaṇāt pratīyate)",
    "GK16kunvjivu:3579": " asatyabhūtavākyārthatātparyaprastutapraśaṃsodāharaṇaṃ yathā---",
    "GK16kunvjivu:3580": " taṇṇatthi kiṃpi paiṇo pakappiaṃ jaṃ ṇa ṇiai gharaṇīe /",
    "GK16kunvjivu:3581": " aṇavaraagaaṇasīlassa kālapahiassa pāhijjaṃ // VjivC_3.99 //",
    "GK16kunvjivu:3582": " tannāsti kimapi patyuḥ prikalpitaṃ yanna niyatigehinyā /",
    "GK16kunvjivu:3583": " anavaratagamanaśīlasya kālapathikasya pātheyam //",
    "GK16kunvjivu:3584": " (chāyā)",
    "GK16kunvjivu:3585": " atra sāmyaṃ,",
    "GK16kunvjivu:3586": " nimittanimittibhāvaḥ,",
    "GK16kunvjivu:3587": " sāmānyaviśeṣabhāvaśceti tritayamapi antarbhāvayituṃ yujyate /",
    "GK16kunvjivu:3588": " yasmāt prahastavadhe śrāvayitavye sākṣādabhidhānānucitatvāt vicchittyaivamabhidhīyate /",
    "GK16kunvjivu:3589": " tadevamayamaprastutapraśaṃsāvyavahāraḥ kavīnāmativitataprapañcaḥ paridṛśyate /",
    "GK16kunvjivu:3590": " tasmāt sahṛdayaiśca svayamevotprekṣaṇīyaḥ /",
    "GK16kunvjivu:3591": " praśaṃsāśabdo 'trārthaprakāśādivat viparītalakṣaṇayā garhāyāmapi vartate /",
    "GK16kunvjivu:3592": " varṇanā sāmānyamātravṛttirvā /",
    "GK16kunvjivu:3593": " evamaprastutapraśaṃsāṃ vicārya vivakṣitārthapratipādanāya prakārāntarābhidhānatvādanayaiva samacchāyaprāyaṃ paryāyoktaṃ vicārayati---",
    "GK16kunvjivu:3594": " yadvākyāntaravaktavyaṃ tadanyena samarpyate /",
    "GK16kunvjivu:3595": " yenopaśobhāniṣpattyai paryāyoktaṃ taducyate // Vjiv_3.27 //",
    "GK16kunvjivu:3596": " yadvākyāntaretyādi---“paryāyoktaṃ taducyate” = paryāyoktābhidhānamalaṅkaraṇaṃ tadabhidhīyate /",
    "GK16kunvjivu:3597": " “yadvākyāntaravaktavyaṃ” = vastu vākyārthalakṣaṇaṃ padasamudāyāntarābhidheyaṃ “tadanyena” = vākyāntareṇa yena “samarpyate” = pratipādyate /",
    "GK16kunvjivu:3598": " kimartham ?“upaśobhāniṣpattyai” = vicchitti (viśeṣa)",
    "GK16kunvjivu:3599": " saṃpattaye /",
    "GK16kunvjivu:3600": " tatparyāyoktamityarthaḥ /",
    "GK16kunvjivu:3601": " nanvevaṃ paryāyavakratvāt kimatrātiricyate ?",
    "GK16kunvjivu:3602": " paryāyavakratvasya padārthamātraṃ vācyatayā viṣayaḥ,",
    "GK16kunvjivu:3603": " paryāyoktasya punarvākyārtho 'pyaṅgatayeti tasmāt pṛthagabhidhīyate /",
    "GK16kunvjivu:3604": " udāharaṇaṃ yathā---",
    "GK16kunvjivu:3605": " cakrābhighātaprasabhājñayaiva cakāra yo rāhuvadhūjanasya /",
    "GK16kunvjivu:3606": " āliṅganoddāmavilāsavandhyaṃ ratotsavaṃ cumbanamātraśeṣam iti // VjivC_3.100 //",
    "GK16kunvjivu:3607": " evam---",
    "GK16kunvjivu:3608": " yatra vācyatayā nindā vicchittyai prastutasya sā /",
    "GK16kunvjivu:3609": " stutirvyaṅgyatayā caiva vyājastutirasau matā // Vjiv_3.28 //",
    "GK16kunvjivu:3610": " “yatra' = yasyāṃ,",
    "GK16kunvjivu:3611": " “vācyatayā' = śabdābhidheyatvena “nindā' = garhā,",
    "GK16kunvjivu:3612": " “vyaṅgyatayā stutiḥ' = pratīyamānatvena praśaṃsā “prastutasya vicchittyai' = śobhāyai,",
    "GK16kunvjivu:3613": " tadevamasau dviprakārā “vyājastutiḥ' alaṅkṛtiḥ “matā' = smṛtā /",
    "GK16kunvjivu:3614": " yathā",
    "GK16kunvjivu:3615": " bhūbhārodvahanāya śeṣaśirasāṃ sārthena saṃnahyate viśvasya sthitaye svayaṃ sa bhagavān jāgarti devo hariḥ /",
    "GK16kunvjivu:3616": " adyāpyatra ca nābhimānamasamaṃ rājaṃstvayā tanvatā viśrāntiḥ kṣaṇamekameva na tayorjāteti ko 'yaṃ kramaḥ // VjivC_3.101 //",
    "GK16kunvjivu:3617": " yathā vā",
    "GK16kunvjivu:3618": " indorlakṣma // VjivC_3.102 //",
    "GK16kunvjivu:3619": " ityādi /",
    "GK16kunvjivu:3620": " viparyaye vibhūṣyasyālaṅkṛtireṣaiva vihitā /",
    "GK16kunvjivu:3621": " yathā",
    "GK16kunvjivu:3622": " he helājita // VjivC_3.103 //",
    "GK16kunvjivu:3623": " ityādi /",
    "GK16kunvjivu:3624": " yathā vā",
    "GK16kunvjivu:3625": " nāmāpyantataroḥ // VjivC_3.104 //",
    "GK16kunvjivu:3626": " iti /",
    "GK16kunvjivu:3627": " yathā vā",
    "GK16kunvjivu:3628": " dinamavasitaṃ viśrāntāḥ smastvayā marukūpa he paramupakṛtaṃ vaktuṃ roṣaṃ hriyā na vayaṃ kṣamāḥ /",
    "GK16kunvjivu:3629": " bhavatu sukṛtairadhvanyānāmaśoṣajalo bhavā- niyamapi punaśchāyābhūyā tavopataṭaṃ śamī // VjivC_3.105 //",
    "GK16kunvjivu:3630": " atra stutiśabdaḥ pūrvavadviparītalakṣaṇayā nindāyāmapi vartate /",
    "GK16kunvjivu:3631": " evaṃ vyājastutiṃ vyākhyāya prakramopasaṃhārānanyatvasāmānyāt anayopa(mā)",
    "GK16kunvjivu:3632": " samānakakṣyāṃ (utprekṣāṃ)",
    "GK16kunvjivu:3633": " vivakṣurāha---",
    "GK16kunvjivu:3634": " saṃbhāvanānumānena sādṛśyenobhayena vā /",
    "GK16kunvjivu:3635": " nirvarṇyātiśayodrekapratipādanavāñchayā // Vjiv_3.29 //",
    "GK16kunvjivu:3636": " vācyavācakasāmarthyākṣiptasvārthairivādibhiḥ /",
    "GK16kunvjivu:3637": " tadiveti tadeveti vādibhirvācakaṃ vinā // Vjiv_3.30 //",
    "GK16kunvjivu:3638": " samullikhitavākyārthavyatiriktārthayojanam /",
    "GK16kunvjivu:3639": " utprekṣā, (kāvyatattvajñairalaṅkaraṇamucyate) // Vjiv_3.31 //",
    "GK16kunvjivu:3640": " saṃbhāvanetyādi /",
    "GK16kunvjivu:3641": " “samullikhitavākyārthavyatiriktārthayojanamutprekṣā“---“samullikhitaḥ“---samyagullikhitaḥ,",
    "GK16kunvjivu:3642": " svābhāvikatvena samarpayituṃ prastāvitaḥ /",
    "GK16kunvjivu:3643": " “vākyārthaḥ“---padasamudāyābhidheyaṃ vastu,",
    "GK16kunvjivu:3644": " tasmād “vyatiriktasyārthasya“--vākyāntaratātparyalakṣaṇasya,",
    "GK16kunvjivu:3645": " “yojanam“---upapādanam /",
    "GK16kunvjivu:3646": " “utprekṣā“---utprekṣābhidhānamalaṅkaraṇam /",
    "GK16kunvjivu:3647": " utprekṣaṇamutprekṣeti vigṛhyate /",
    "GK16kunvjivu:3648": " (ke) na sādhanenetyāha---“saṃbhāvanānumānena” saṃbhāvanayā yadanumānaṃ,",
    "GK16kunvjivu:3649": " saṃbhāvyamānasyārthasya ūhanaṃ tena /",
    "GK16kunvjivu:3650": " tadavaśyaṃ tasya vastvantaratvāpādanaṃ tatsamānakāryadarśanāditi bhāvaḥ /",
    "GK16kunvjivu:3651": " prakārāntareṇāpyeṣā saṃbhavatītyāha---sādṛśyeneti /",
    "GK16kunvjivu:3652": " “sādṛśyena“---sāmyenāpi hetunā “samullikhitavākyārthavyatiriktārthayojanam” utprekṣaiva /",
    "GK16kunvjivu:3653": " dvividhaṃ sādṛśyaṃ saṃbhavati vāstavaṃ kālpanikaṃ ceti /",
    "GK16kunvjivu:3654": " tatra vāstavamupamādiviṣayam,",
    "GK16kunvjivu:3655": " kālpanikamihāśrīyate,",
    "GK16kunvjivu:3656": " sātiśayatvena prastāvāt /",
    "GK16kunvjivu:3657": " sādṛśyasyobhayāśrayatvāvinābhāvāt,",
    "GK16kunvjivu:3658": " prastutavyatiriktasya padārthāntarasyāsaṃbhavāt,",
    "GK16kunvjivu:3659": " tasya ca dharmatve sati parāśritatvāt kevalasya kalpya(tva)",
    "GK16kunvjivu:3660": " mevānupapannamiti tadāśrayaḥ kaścidaparaḥ kalpanīyaḥ /",
    "GK16kunvjivu:3661": " so 'pi ko 'sāviti niyamāsiddhiḥ /",
    "GK16kunvjivu:3662": " ekasya kasyāpi kalpane 'pyanavasthāprasaṅgāt,",
    "GK16kunvjivu:3663": " guṇasamanvayābhāvādapratipatteśca vāstavasādṛśyādhārabhūtadharmyantarasadṛśaḥ pāriśeṣyāt parikalpanīyatāmarhatīti sacetasaḥ pramāṇam /",
    "GK16kunvjivu:3664": " tasmāttathāvidhadharmiṇaḥ sādṛśyeneti vyaktam /",
    "GK16kunvjivu:3665": " kvacidavāstavenāpi prauḍhivādena uktavidhaprakārāntaramamaparamasyāḥ pratipādayati---“ubhayena",
    "GK16kunvjivu:3666": " vā” saṃbhāvanānumānasādṛśyalakṣaṇobhayena vā kāraṇadvitayena saṃvalivṛttinā prastutavyatiriktārthāntarayojanamutprekṣā /",
    "GK16kunvjivu:3667": " prakārātritayasyāpyasya kenābhiprāyeṇopanibandhanamityāha---“nirvarṇyātiśayodrekapratipādanavāñchayā“---varṇanīyotkarṣakāṣṭhādhirūḍhisamarpaṇākāṅkṣayā",
    "GK16kunvjivu:3668": " katham ? “tadiveti tadeveti vā “dvābhyāṃ prakārābhyām /",
    "GK16kunvjivu:3669": " “tadiva” aprastutamiva /",
    "GK16kunvjivu:3670": " tadatiśayapratipādanāya (yā)",
    "GK16kunvjivu:3671": " prastutasādṛśyopanibandhaḥ /",
    "GK16kunvjivu:3672": " “tadeveti“---aprastutameva prastutamiti /",
    "GK16kunvjivu:3673": " (samāropita)",
    "GK16kunvjivu:3674": " svarūpaprasaraṇapūrvakamaprastutasvarūpasamāro(pasya)",
    "GK16kunvjivu:3675": " prastutotkarṣadhārādhirohapratipattaye tātparyāntarayojanam /",
    "GK16kunvjivu:3676": " kaiḥ utprekṣā prakāśyata ityāha---“ivādibhiḥ“---ivaprabhṛtibhiḥ śabdaiḥ yathāyogaṃ prayujyamānairityarthaḥ /",
    "GK16kunvjivu:3677": " “vācyā” iti /",
    "GK16kunvjivu:3678": " pakṣāntaramabhidhatte---“vācyavācakasāmarthyākṣiptasvārthaiḥ ” taireva prayujyamānaiḥ pratīyamānavṛttibhirvā /",
    "GK16kunvjivu:3679": " tatra saṃbhāvanānumānodāharaṇaṃ yathā---",
    "GK16kunvjivu:3680": " āpīḍalobhādupakarṇametya pratyāhitopāṃśurutairdvirephaiḥ /",
    "GK16kunvjivu:3681": " abhyasyamāneva mahīpatīnāṃ saṃmohamantraṃ makaradhvajena // VjivC_3.106 //",
    "GK16kunvjivu:3682": " kālpanikasādṛśyodāharaṇaṃ yathā---",
    "GK16kunvjivu:3683": " “rāśībhūtaḥ pratidinamiva tryaṃbakasyāṭṭahāsaḥ” // VjivC_3.107 //",
    "GK16kunvjivu:3684": " yathā vā---",
    "GK16kunvjivu:3685": " “nirmokamuktiriva gaganoragasya” // VjivC_3.108 //",
    "GK16kunvjivu:3686": " ityādi /",
    "GK16kunvjivu:3687": " vāstavasādṛsyodāharaṇaṃ yathā---",
    "GK16kunvjivu:3688": " ākarṇakisalayakara alamalaṃ ca calaṃ tāraādi /",
    "GK16kunvjivu:3689": " hindu alīlaṃ vasa sa cāla bhavādihi āsati // VjivC_3.109 //",
    "GK16kunvjivu:3690": " (chāyā ?) ubhayodāharaṇaṃ yathā---",
    "GK16kunvjivu:3691": " tikkhāruṇaṃ tathāraṇṇa aṇajaaṃ rāṇti pralāri /",
    "GK16kunvjivu:3692": " antire ude aase avandilagga riurūḍhirale savva mahureuṇā // VjivC_3.110 //",
    "GK16kunvjivu:3693": " (chāyā ?) (tikkhāruṇaṃ tam iti /",
    "GK16kunvjivu:3694": " ārāt dūrāt bheda eva bhedo drutireva vidāraṇaṃ tatretyarthaḥ /",
    "GK16kunvjivu:3695": " loke hi tīkṣṇaḥ śarādipadārtho 'ṅgavidāraṇe lagnarudhiraleśo dṛśyate /",
    "GK16kunvjivu:3696": " iti taddharmasādṛśye nayanayugagatatīkṣṇāruṇāttatvasya vidyamāne prastutavastudharmo 'prastutavastudharmatvena saṃbhāvita ityubhayasādhaneyamutprekṣā",
    "GK16kunvjivu:3697": " yathā vā---",
    "GK16kunvjivu:3698": " ṇīsāsā khaṇavirahe phuranti ramaṇīṇasurahiṇo tassa /",
    "GK16kunvjivu:3699": " kaḍḍhia hiaaṭṭhia kusumabāṇamaarandalesavva // VjivC_3.111 //",
    "GK16kunvjivu:3700": " niḥśvāsā kṣaṇavirahe sphuranti ramaṇīnāṃ surabhayastasya /",
    "GK16kunvjivu:3701": " kṛṣṭahṛdayasthitakusumabāṇamakarandaleśā iva //",
    "GK16kunvjivu:3702": " chāyā /",
    "GK16kunvjivu:3703": " atra vāstavasādṛśyodāharaṇaṃ yathā---",
    "GK16kunvjivu:3704": " utphullacārukusumastabakena namrā yeyaṃ dhutā ruciracūtalatā mṛgākṣyā /",
    "GK16kunvjivu:3705": " śaṅke na vā virahiṇīmṛdumardanasya mārasya tarjitamidaṃ pratipuṣpacāpam // VjivC_3.112 //",
    "GK16kunvjivu:3706": " atrāsūtritārthavyatirekivastvantaravidhānādapahnutibhrāntirna vidhātavyā,",
    "GK16kunvjivu:3707": " yatastasyāḥ prathamodbhedajīvitamutprekṣā na punarapahnutiretasyāḥ /",
    "GK16kunvjivu:3708": " tadevānantaraṃ vyaktimāyāsyati /",
    "GK16kunvjivu:3709": " tadivetyatra vādibhirvinodāharaṇaṃ yathā---",
    "GK16kunvjivu:3710": " candanāsaktabhujaganiḥśvāsānilamūrchitaḥ /",
    "GK16kunvjivu:3711": " mūrcchayatyeṣa pathikān madhau malayamārutaḥ // VjivC_3.113 //",
    "GK16kunvjivu:3712": " yathā vā---",
    "GK16kunvjivu:3713": " “devi tvanmukhapaṅkajena” // VjivC_3.114 //",
    "GK16kunvjivu:3714": " ityādi /",
    "GK16kunvjivu:3715": " yathā vā---",
    "GK16kunvjivu:3716": " “tvaṃ rakṣasā bhīru” // VjivC_3.115 //",
    "GK16kunvjivu:3717": " ityādi /",
    "GK16kunvjivu:3718": " tadevetyatra vācakaṃ vinodāharaṇam /",
    "GK16kunvjivu:3719": " yathā---",
    "GK16kunvjivu:3720": " “ekaikaṃ dalamunnamayya” // VjivC_3.116 //",
    "GK16kunvjivu:3721": " ityādi /",
    "GK16kunvjivu:3722": " etasyāḥ prakārāntaramupakramate---",
    "GK16kunvjivu:3723": " pratibhāsāttathā boddhuḥ svaspandamahimocitam /",
    "GK16kunvjivu:3724": " vastuno niṣkriyasyāpi kriyāyāṃ kartṛtārpaṇam // Vjiv_3.32 //",
    "GK16kunvjivu:3725": " “pratibhāsādityādi” /",
    "GK16kunvjivu:3726": " tadidamutprekṣāyāḥ prakārāntaraṃ paridṛśyate-“kriyāyām“---sādhyasvarūpāyāṃ,",
    "GK16kunvjivu:3727": " “kartṛtārpaṇam“---svatantratvasamāropaṇaṃ /",
    "GK16kunvjivu:3728": " kasya ? “vastunaḥ“---padārthasya /",
    "GK16kunvjivu:3729": " “niṣkriyasyāpi” kriyāvirahitasyāpi /",
    "GK16kunvjivu:3730": " kīdṛśaṃ ? “svabhāvotkarṣaḥ,",
    "GK16kunvjivu:3731": " tasyocitamanurūpam /",
    "GK16kunvjivu:3732": " kasmāt ? (“boddhuḥ tathā pratibhāsāt“)",
    "GK16kunvjivu:3733": " “boddhuḥ“---anubhavituḥ “tathā“---tena prakāreṇa /",
    "GK16kunvjivu:3734": " “pratibhāsāt“---avabodhanāt /",
    "GK16kunvjivu:3735": " “nirvarṇyātiśayodrekapratipādanavāñchayā /",
    "GK16kunvjivu:3736": " tadiveti tadeveti vādibhirvācakaṃ vinā” iti pūrvavadihāpi saṃbandhanīye /",
    "GK16kunvjivu:3737": " udāharaṇaṃ yathā---",
    "GK16kunvjivu:3738": " “limpatīva tamo 'ṅgāni varṣatīvāñjanaṃ nabhaḥ ” // VjivC_3.117 //",
    "GK16kunvjivu:3739": " yathā vā---",
    "GK16kunvjivu:3740": " tarantīvāṅgāni skhaladamalalāvaṇyajaladhau // VjivC_3.118 //",
    "GK16kunvjivu:3741": " yathā vāḥ---",
    "GK16kunvjivu:3742": " viyati visarpatīva kumudeṣu bahubhavatīva yoṣitām pratiphalatīva jaraṭhaśarakāṇḍapāṇḍuṣu gaṇḍabhittiṣu /",
    "GK16kunvjivu:3743": " ambhasi vikasatīva hasatīva sudhādhavaleṣu dhāmasu dhvajapaṭapallaveṣu lalatīva samīracaleṣu candrikā // VjivC_3.119 //",
    "GK16kunvjivu:3744": " (utprekṣāvācakānāmi)",
    "GK16kunvjivu:3745": " vādīnāṃ parigaṇanamatra daṇḍinā vihitamiti na punarvidhīyate /",
    "GK16kunvjivu:3746": " seyamutprekṣā varṇanīyasya svabhāvavisaṃvādasundaraṃ kamapyatiśayamullāsayati /",
    "GK16kunvjivu:3747": " kavipratibhāsāparaparyāyaprāyāṇāmanyeṣāmapi bhūṣaṇānāṃ keṣāñcidiyaṃ sārasvarūpamāsūtrayantī prathamollekhakāraṇatāṃ svayameva samākrāmati,",
    "GK16kunvjivu:3748": " tannibandhanatvādvicchittiviśeṣānām /",
    "GK16kunvjivu:3749": " apahṛtyālaṅkāralāvaṇyātiśayaśriyaḥ /",
    "GK16kunvjivu:3750": " utprekṣā prathamollekhajīvitatvena jṛmbhate // VjivC_3.120 //",
    "GK16kunvjivu:3751": " ityantaraślokaḥ /",
    "GK16kunvjivu:3752": " evamutprekṣāṃ vyākhyāya sātiśayatvāsādṛśyasamullasitāvasarām atiśayoktiṃ prastauti /",
    "GK16kunvjivu:3753": " ucyate 'tiśayoktiḥ sā sarvālaṅkārajīvitam /",
    "GK16kunvjivu:3754": " yasyāmatiśayaḥ ko 'pi vicchittyā pratipādyate /",
    "GK16kunvjivu:3755": " varṇanīyasya dharmāṇāṃ tadvidāhlādadāyinām // Vjiv_3.33 //",
    "GK16kunvjivu:3756": " “ucyate 'tiśayoktiḥ sā“---atiśayoktiralaṅkṛtirabhidhīyate /",
    "GK16kunvjivu:3757": " kīdṛśī? “yasyāmatiśayaḥ“---prakarṣakāṣṭhādhirūḍhaḥ ko 'pyatikrāntaprasiddhavyavahārasaraṇiḥ /",
    "GK16kunvjivu:3758": " “vicchittyā pratipādyate“---vaidagdhyabhaṅgyā samarpyate /",
    "GK16kunvjivu:3759": " kasya ? “varṇanīyasya dharmāṇāṃ“---prastāvādhikṛtasya vastunaḥ svabhāvānusaṃbandhināṃ parispandānām /",
    "GK16kunvjivu:3760": " kīdṛśānāṃ ? “tadvidāhlādadāyināṃ“---kāvyavidānandakāriṇām /",
    "GK16kunvjivu:3761": " yasyāt sahṛdayāhlādakārisvaspandasundaratvameva vākyārthaḥ,",
    "GK16kunvjivu:3762": " tatastadatiśayaparipoṣikāyām atiśayoktāvalaṅkārakṛtaḥ kṛtādarāḥ /",
    "GK16kunvjivu:3763": " evaṃvidhasvarūpās te yathollāsitakāntayaḥ /",
    "GK16kunvjivu:3764": " rasasvabhāvālaṃkārāḥ parāṃ puṣṇanti vaktratāṃ // Vjiv_3.34 //",
    "GK16kunvjivu:3765": " “evaṃvidhasvarūpāste yathollāsitakāntayaḥ” samuddīpitaśobhātiśayāstrayo 'pi” parāṃ vakratāṃ“---alaukikaṃ kāvyarahasyabhūtavakrabhāvaṃ “puṣṇanti” udbhāsayanti /",
    "GK16kunvjivu:3766": " yathā",
    "GK16kunvjivu:3767": " candrakāntamaṇidurdine (sadmani ?)",
    "GK16kunvjivu:3768": " tyajad rājahaṃsamanubadhnatī girā /",
    "GK16kunvjivu:3769": " jyotsnayā janitasaṃśayā punaḥ vakradūtiriva rauti sārasī // VjivC_3.121 //",
    "GK16kunvjivu:3770": " yathā vā---",
    "GK16kunvjivu:3771": " khapuṣpacchavihāriṇyā candrabhāsā tirohitāḥ /",
    "GK16kunvjivu:3772": " anvamīyanta bhṛṅgālivācā saptacchadadrumāḥ // VjivC_3.122 //",
    "GK16kunvjivu:3773": " atra bhāvasvabhāvātiśayaḥ paraṃ paripoṣamadhiropitaḥ /",
    "GK16kunvjivu:3774": " yathā vā---",
    "GK16kunvjivu:3775": " yasya prajvalati pratāpatapane tejasvināmityalaṃ lokālokadharādhare 'pyatiśayaḥ śītāṃśubimbe vṛthā /",
    "GK16kunvjivu:3776": " trailokyaprathitāpadānamahite kṣoṇīśavaṃśodbhave sūryācandramasau svayaṃ kṛśataracchāyāṃ samārohataḥ // VjivC_3.123 //",
    "GK16kunvjivu:3777": " yathā ca",
    "GK16kunvjivu:3778": " himāmbunirvṛttanimajjanānāṃ bālātapasparśananirmalānām /",
    "GK16kunvjivu:3779": " sāvitrabhāsā vihatāṅgaraga- maṅgaṃ kimapyaṅkuritaṃ sthalīnām // VjivC_3.124 //",
    "GK16kunvjivu:3780": " atra pūrvasmin rūpakālaṅkārātiśayaparipoṣaprakarṣaḥ /",
    "GK16kunvjivu:3781": " tathā prathame 'parasmiṃśca rasavadalaṅkāraparipuṣṭiḥ /",
    "GK16kunvjivu:3782": " tathā ca tuhinasalilakṣālanakṣapitakalaṅkitayā nūtanātapapihatāṃśukenābhivyaktavimalabhāvenāṃbhaḥ snānādisarasaramaṇīvyapārasamāropaṇena kimapi saukumāryamāropitam /",
    "GK16kunvjivu:3783": " yatā ca--",
    "GK16kunvjivu:3784": " śakyamoṣadhipaternavodayāḥ karṇapūraracanākṛte tava /",
    "GK16kunvjivu:3785": " apragalbhayavasūcikomalā chettumagranakhasaṃpuṭaiḥ karāḥ // VjivC_3.125 //",
    "GK16kunvjivu:3786": " atra rasaparispandasaundaryātiśayaḥ samudbhāsate /",
    "GK16kunvjivu:3787": " tathā ca nūtanodayānāṃ darśitasaukumāryāṇāṃ śaśāṅkakiraṇānāmanyādṛśaḥ ko 'pyatiśayaḥ saṃprati samujjṛmbhate,",
    "GK16kunvjivu:3788": " yenātyarthaṃ kapolakarṇālakasaṃparkaślāghanīyāṃ karṇapūraracanāvicchittimarhatīti",
    "GK16kunvjivu:3789": " pārvatīpatiḥ priyāyāḥ pratipādayaṃstadvadanendusaundaryadarśanena tatkāloditaśaśāṅkakarāvalokanena",
    "GK16kunvjivu:3790": " ca rasoccalitacittavṛttiḥ pratīyate /",
    "GK16kunvjivu:3791": " evamalaṅkāryasya vastunaḥ pradhānabhūtasyāṅgabhāvena vya (vasthi)",
    "GK16kunvjivu:3792": " -to 'pyalaṅkāravargaḥ kiñcidatiriktavṛttitayopanibadhyamānaḥ saṃniveśasaukumāryamāhātmyādudriktabhāvena",
    "GK16kunvjivu:3793": " parisphuran guṇabhūto 'pi mukhyatāmivāpadyamānaḥ nibandhanaprabhāvāttu prādhānyenāvabhāsamāno vyākhyātaḥ /",
    "GK16kunvjivu:3794": " idānīṃ sāmyasamudbhāsino vibhūṣaṇavargasya vinyāsavicchittiṃ vicārayati---",
    "GK16kunvjivu:3795": " vivakṣitaparispandamanohāritvasiddhaye /",
    "GK16kunvjivu:3796": " vastunaḥ kenacitsāmyaṃ tadutkarṣavatopamā // Vjiv_3.35 //",
    "GK16kunvjivu:3797": " tāṃ sādhāraṇadharmoktau vākyārthe vā tadanvayāt /",
    "GK16kunvjivu:3798": " ivādirapi vicchittyā yatra vakti kriyāpadam // Vjiv_3.36 //",
    "GK16kunvjivu:3799": " vivakṣitetyādi---“yatra“---yasyāṃ,",
    "GK16kunvjivu:3800": " “vastunaḥ“---prastāvādhikṛtasya,",
    "GK16kunvjivu:3801": " “kenacit“---aprastutena padārthāntareṇa,",
    "GK16kunvjivu:3802": " “sāmyam” sopamā---upamālaṅkṛtirityucyate /",
    "GK16kunvjivu:3803": " kimarthamaprastutena sāmyamityāha---“vivakṣitaparispandamanohāritvasiddhaye” “vivakṣitaḥ“---vaktumabhipreto",
    "GK16kunvjivu:3804": " yo 'sau “parispandaḥ“---kaścideva dharmaviśeṣaḥ (tasya “manohāritvaṃ“---hṛdayāhlādakatvaṃ",
    "GK16kunvjivu:3805": " tasya “siddhiḥ“---niṣpattiḥ) tadartham /",
    "GK16kunvjivu:3806": " kīdṛśena padārthāntareṇa---“tadutkarṣavatā”;",
    "GK16kunvjivu:3807": " taditi manohāritvaṃ parāmṛśyate,",
    "GK16kunvjivu:3808": " tasya “utkarṣaḥ” (atiśayaḥ)",
    "GK16kunvjivu:3809": " sa vidyate yasya sa tathoktaḥ,",
    "GK16kunvjivu:3810": " tena tadutkarṣavatā,",
    "GK16kunvjivu:3811": " manohāritvātiśayavatā /",
    "GK16kunvjivu:3812": " tadidamatra tātparyam---varṇanīyasya vivakṣitadharmasaundaryasiddhyarthaṃ aprastutapadārthena dharmiṇā sāmyaṃ yuktiyuktatāmarhati /",
    "GK16kunvjivu:3813": " dharmeṇeti noktaṃ,",
    "GK16kunvjivu:3814": " kevalasya tasyāsaṃbhavāt;",
    "GK16kunvjivu:3815": " tadevamayaṃ dharmadvārako dharmiṇorupamānopameyalakṣaṇayoḥ phalata;",
    "GK16kunvjivu:3816": " sāmyasamuccayaḥ paryavasyati /",
    "GK16kunvjivu:3817": " evaṃvidhāmupamāṅkaḥ pratipādayatītyāha---kriyāpadamityādi /",
    "GK16kunvjivu:3818": " “kriyā“---dhātvarthaḥ /",
    "GK16kunvjivu:3819": " (kriyāpadaśabdena)",
    "GK16kunvjivu:3820": " vācakasāmānyamātramatrābhipretaṃ na punarākhyātapadameva /",
    "GK16kunvjivu:3821": " yasmāt amukhyabhāvenāpi kriyā yatra vartate tadapyupamāvācakameva /",
    "GK16kunvjivu:3822": " tathā ca pācakaḥ ityatra pākaśakteḥ prādhānyena tadantarlonavṛttiḥ prakṛtyartho vidyata eva,",
    "GK16kunvjivu:3823": " pacati iti pācaka iti /",
    "GK16kunvjivu:3824": " tathā pacatītyatra kriyāyāḥ prādhānye 'pi kārakārtha api antarlonaḥ /",
    "GK16kunvjivu:3825": " tadevamubhayarūpamapi kriyāpadaparispandaspandinī “tāṃ“---apamāṃ,",
    "GK16kunvjivu:3826": " “vakti“---abhidhatte /",
    "GK16kunvjivu:3827": " kathaṃ ?“vicchittyā“---vaidagdhyabhahgyā /",
    "GK16kunvjivu:3828": " vicchittiviraheṇābhidhānena tadvidāhlādakatvaṃ na saṃbhavatīti bhāvaḥ /",
    "GK16kunvjivu:3829": " kriyāpadaṃ na kevalaṃ tāṃ vakti yāvad “ivādirapi“(ivṛ)",
    "GK16kunvjivu:3830": " prabhṛtirapi tatsamarpaṇasāmarthyasamanvito yaḥ kaścideva śabdaviśeṣaḥ,",
    "GK16kunvjivu:3831": " samāso bahubrīhayādiḥ,",
    "GK16kunvjivu:3832": " pratyayo 'pi vatyādiḥ vicchityā tāṃ vaktīti /",
    "GK16kunvjivu:3833": " apiḥ samuccaye /",
    "GK16kunvjivu:3834": " kasmin sati ?",
    "GK16kunvjivu:3835": " “sādhāraṇadharmoktau“---“sādhāraṇaḥ” samānaḥ yo (' sau)",
    "GK16kunvjivu:3836": " tayorupamānopameyayorubhayoranuyāyī dharmaḥ (taduktau) /",
    "GK16kunvjivu:3837": " dharmānvayayoḥ kriyāyoḥ kartṛbhedena subantasyopamā /",
    "GK16kunvjivu:3838": " kutra ? “vākyārthe vā “---parasparānvayasaṃbandhena padasamūho vākyaṃ,",
    "GK16kunvjivu:3839": " tadabhidheyaṃ vā vastu vibhūṣyatvena viṣayo gocaraḥ tasmin /",
    "GK16kunvjivu:3840": " kathaṃ ? “tadanvayāt“---taditi padārthaparāmarśaḥ,",
    "GK16kunvjivu:3841": " teṣāṃ padārthānāṃ “samanvayāt” anyonyamabhisaṃbadhyamānatvāt /",
    "GK16kunvjivu:3842": " vākye hi bahavaḥ padārthāḥ saṃbhavanti /",
    "GK16kunvjivu:3843": " tatra parasparābhisaṃbandhamāhātmyāt kasyacidekena kenacideva sāmyanibandhana)",
    "GK16kunvjivu:3844": " mupamotprekṣayoḥ) /",
    "GK16kunvjivu:3845": " tadevaṃ tulye 'smin vastusāmye sati,",
    "GK16kunvjivu:3846": " upamotprekṣāvastunoḥ kīdṛk pṛthaktvamityāha---",
    "GK16kunvjivu:3847": " utprekṣāvastusāmye 'pi tātparyāntaragocaraḥ // Vjiv_3.37 //",
    "GK16kunvjivu:3848": " utprekṣāyāḥ sāmyasaṃbandhe vidyamāne 'pi “tātparyaṃ” padārthavyatiriktavṛtti vākyārthajīvitabhūtaṃ vastvantarameva “gocaro” viṣayaḥ tadvidāmantaḥ pratibhāsaḥ yasya,",
    "GK16kunvjivu:3849": " tathā caivodāhṛtaḥ /",
    "GK16kunvjivu:3850": " upamotprekṣāvastunoratra kevale karaṇe karmaṇi vā avartinorubhayorapi tulyatvenābhisaṃbadhyamānatvāt /",
    "GK16kunvjivu:3851": " evamupamitirupameti bhāvamātre vyavatiṣṭhate /",
    "GK16kunvjivu:3852": " tathā ca varṇyasya ni (tarām avarṇanīye)",
    "GK16kunvjivu:3853": " na sāmyaṃ yasyāmiti lakṣaṇatātparyam /",
    "GK16kunvjivu:3854": " ubhayameva niścitaṃ pratipādayati /",
    "GK16kunvjivu:3855": " amukhyakriyāpadapratipanna /",
    "GK16kunvjivu:3856": " padārthānāmudāharaṇaṃ yathā---",
    "GK16kunvjivu:3857": " pūrṇendostava saṃvādi vadanaṃ vanajekṣaṇe /",
    "GK16kunvjivu:3858": " puṣṇāti puṣpacāpasya jagattrayajigīṣutām // VjivC_3.126 //",
    "GK16kunvjivu:3859": " ivādipratipādyapadārthopamodāharaṇaṃ yathā",
    "GK16kunvjivu:3860": " “nipīyamānastabakā śilīmukhaiḥ” // VjivC_3.127 //",
    "GK16kunvjivu:3861": " ityādi /",
    "GK16kunvjivu:3862": " ākhyātapadapratipādyapadārthopamodāharaṇa yathā---",
    "GK16kunvjivu:3863": " tato 'ruṇaparispandetyādi // VjivC_3.128 //",
    "GK16kunvjivu:3864": " tathāvidhavākyopamodāharaṇaṃ yathā--",
    "GK16kunvjivu:3865": " mukhena sā ketakapatrapāṇḍunā kṛśāṅgayaṣṭiḥ kapimeyabhūṣaṇā /",
    "GK16kunvjivu:3866": " sthitālpatārāṃ taruṇendumaṇḍalāṃ vibhātakalpāṃ rajanīṃ vyaḍambayat // VjivC_3.129 //",
    "GK16kunvjivu:3867": " ivādipratipādyapadārthopamodāharaṇaṃ yathā---",
    "GK16kunvjivu:3868": " cumban kapolatalamutpulakaṃ priyāyāḥ sparśollasannayanamāmukulīcakāra /",
    "GK16kunvjivu:3869": " āvirbhavanmadhuranidramivāravinda- minduraspṛśāstamitamutpalamutpalinyāḥ // VjivC_3.130 //",
    "GK16kunvjivu:3870": " tathāvidhavākyopamodāharaṇaṃ yathā---",
    "GK16kunvjivu:3871": " pāṇḍyo 'yamaṃsārpitalambahāraḥ /",
    "GK16kunvjivu:3872": " kḷptāṅgarāgo haricandanena //",
    "GK16kunvjivu:3873": " ābhāti bālātaparaktasānuḥ /",
    "GK16kunvjivu:3874": " sanirjharodgāra ivādrirājaḥ // VjivC_3.131 //",
    "GK16kunvjivu:3875": " etayordvayorapi vākyayoḥ yadyapyupameyenopamānaiḥ saha pratyekaṃ svasaṃbandhinaṃ prati paraspara (sāmya)",
    "GK16kunvjivu:3876": " samanvayalakṣaṇasaṃbandhinābhisaṃbandhaḥ,",
    "GK16kunvjivu:3877": " tathāpi pūrvasmin sāmyasamanvayāvasāyapūrvako vākyārthāvasāyaḥ,",
    "GK16kunvjivu:3878": " parasmin punaḥ vākyārthāvasitapūrvakasāmyasamanvayāvasitiḥ /",
    "GK16kunvjivu:3879": " asmin vākye samāsādi /",
    "GK16kunvjivu:3880": " viṣayapratyayāntaranirapekṣatvāt padārthāvabodhasamanantaratayā parasparasāmyasamanvayasyāpyudbhidyamānatvāt,",
    "GK16kunvjivu:3881": " padārthopamāvyapadeśaḥ pravartate /",
    "GK16kunvjivu:3882": " nātra prathamārdhe eva vākyārthaparisamāptirveditavyā,",
    "GK16kunvjivu:3883": " kavivivakṣāviṣayārthaniṣpatterananubhūtatvāt /",
    "GK16kunvjivu:3884": " tatra “sālaṅkārasya kāvyatā” iti ca nyāyaḥ /",
    "GK16kunvjivu:3885": " aparasmin punaḥ parasparānvayalakṣaṇasaṃbandhanibandhanavākyārthāvadhāraṇapūrvakatvāt upamānopameyaparasparasāmyasamanvayāvagateḥ vākyopamāvyapadeśaḥ yuktatāṃ pratipadyate /",
    "GK16kunvjivu:3886": " (kriyāpadapratipādyopamodāharaṇānāmupamāvārtādyuktamityalamatiprasaṅgena) /",
    "GK16kunvjivu:3887": " ādigrahaṇādivādivyatiriktenāpi yathādinā śabdāntareṇopamāpratītirbhavatīti (uktameva) /",
    "GK16kunvjivu:3888": " (samāse 'nuktau uktau)",
    "GK16kunvjivu:3889": " vādvayaṃ yathā---",
    "GK16kunvjivu:3890": " pūrṇendukāntivadanā nīlotpalavilocanā // VjivC_3.132 //",
    "GK16kunvjivu:3891": " yathā ca---",
    "GK16kunvjivu:3892": " yāntyā muhurvalitakandharamānanaṃ ta- dāvṛttavṛttaśatapatranibhaṃ vahantyā /",
    "GK16kunvjivu:3893": " digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ // VjivC_3.133 //",
    "GK16kunvjivu:3894": " pratyayapratipādyopamodāharaṇaṃ yathā---",
    "GK16kunvjivu:3895": " māñjiṣṭhīkṛtapadmasūtrasadṛśaḥ pādānayaṃ puñjayan yātyastācalacumbinīṃ pariṇatiṃ svairaṃ grahagrāmaṇīḥ /",
    "GK16kunvjivu:3896": " vātyā cakravivartitāmbujarajacchatrāyamāṇaḥ kṣaṇaṃ kṣīṇajyotirito 'pyayaṃ sa bhagavānambhonidhau majjati // VjivC_3.134 //",
    "GK16kunvjivu:3897": " yathā vā---",
    "GK16kunvjivu:3898": " ityākarṇitakālanemivacanā (dāghargharo)",
    "GK16kunvjivu:3899": " durdharo huṅkāraḥ padayo.....puraḥ prakhyāpitasyāgamaḥ /",
    "GK16kunvjivu:3900": " dhairyastambhavijṛmbhitoddhuramadapronmāthaparyākulaṃ krodhaḥ kuñjaravanmahāsurapateḥ svacchandamā (lokyate) // VjivC_3.135 //",
    "GK16kunvjivu:3901": " yathā---",
    "GK16kunvjivu:3902": " itidamākarṇya tapasvikanyā (vilola)",
    "GK16kunvjivu:3903": " mudvīkṣitamutsukasya /",
    "GK16kunvjivu:3904": " tasyātimuktākulapuṣpakālaṃ gatāgatāsyā hṛdayaṃ mumoha (?) // VjivC_3.136 //",
    "GK16kunvjivu:3905": " yathā vā---",
    "GK16kunvjivu:3906": " rāmeṇa mugdhamanasā vṛṣabhadhvajasya yajjarjaraṃ dhanurabhāji mṛṇālabhañjam /",
    "GK16kunvjivu:3907": " tenāmunā trijagadarpitakīrtibhāro rakṣaḥ patirnanu manāṅ na viḍambito 'būt // VjivC_3.137 //",
    "GK16kunvjivu:3908": " pratīyamānopamodāharaṇe parasya rasasya saṃbandhasamanvitānyūnāmatiriktaparispandobhayapadārthavācakavācyasāmarthyādeva kriyāpadādipratipādakavidhīnāpyupamāpratītirupapadyate",
    "GK16kunvjivu:3909": " yathā---",
    "GK16kunvjivu:3910": " mahībhṛtaḥ putravato 'pi dṛṣṭi- stasminnapatye na jagāma tṛptim /",
    "GK16kunvjivu:3911": " anantapuṣpasya madhorhi cūte dvirephamālā saviśeṣasaṅgā // VjivC_3.138 //",
    "GK16kunvjivu:3912": " atra yasmāttathāvidhānantasāmagrīkasya madhorapi tatsamānopa (nītacūte pratītirupa)",
    "GK16kunvjivu:3913": " lapsyate iti nyāyyametayoḥ suvyaktameva sāmyamupagamayati,",
    "GK16kunvjivu:3914": " tathācāsaṃkhyakusumatvādidharmasaukumāryātirekāt sāmyasaṃpattyādirvivakṣitetyādyupamālakṣaṇatātparya (ma)",
    "GK16kunvjivu:3915": " vikalpamevātra samarpyate /",
    "GK16kunvjivu:3916": " na cārthāntaranyāsabhrāntiratrodbhāvanīyā,",
    "GK16kunvjivu:3917": " tasya vākyārthatātparya (sāmya)",
    "GK16kunvjivu:3918": " lakṣaṇasāmānyamātraviṣayatvāt /",
    "GK16kunvjivu:3919": " tasmādanena nyāyena samānavastunyāsopanibandhanā prativastūpamāpi na pṛthagvaktavyatāmarhati,",
    "GK16kunvjivu:3920": " pūrvodāharaṇenaiva samānayogakṣematvāt /",
    "GK16kunvjivu:3921": " tathā ca lakṣaṇodāharaṇe tasyāḥ samānavastunyāsena prativastūpamā yathā---",
    "GK16kunvjivu:3922": " kiyantaḥ santi guṇinaḥ sādhusādhāraṇaśriyaḥ /",
    "GK16kunvjivu:3923": " svadupākaphalānamrāḥ kiyanto vādhvaśākhinaḥ // VjivC_3.139 //",
    "GK16kunvjivu:3924": " atra samānavilasitānāmubhayeṣāmapi kavivikṣita (tā)",
    "GK16kunvjivu:3925": " viralatvalakṣaṇasāmyavyatireki (na)",
    "GK16kunvjivu:3926": " kiñcidanyanmanohāri jīvitamatiricyamānamupalabhyate /",
    "GK16kunvjivu:3927": " tadevaṃ prativastūpamāyāḥ pratīyamānopamāyāmantarbhāvopapattau satyāmidānīmupameyopamāderupamāyāmantarbhāvo vicāryate /",
    "GK16kunvjivu:3928": " upameyomapā yeyamupamānopameyayoḥ /",
    "GK16kunvjivu:3929": " sāmānyā prastutatvāttu lakṣaṇānanyathāstiteḥ // Vjiv_3.38 //",
    "GK16kunvjivu:3930": " upameyopametyādi---“upameyopamā nāma” = kācidalaṅkṛtiḥ “sāmānyā“---na vyatiriktā /",
    "GK16kunvjivu:3931": " kutaḥ---prastutatvādupamāyāḥ /",
    "GK16kunvjivu:3932": " kasmāt kāraṇāt ?",
    "GK16kunvjivu:3933": " “lakṣaṇānanyathāsthiteḥ“---tatsvarūpasya asādhāraṇamabhidhānaṃ lakṣaṇaṃ,",
    "GK16kunvjivu:3934": " tasya ananyathāsiddherapi = atiriktabhāvānavasthānāt /",
    "GK16kunvjivu:3935": " tathā copameyamupamānaṃ yasyāmiti vigrahe (sva)",
    "GK16kunvjivu:3936": " yamupamānamupameyaṃ saṃpadyate,",
    "GK16kunvjivu:3937": " yadupamānaṃ tadupameyamuditam /",
    "GK16kunvjivu:3938": " “prasuptamathāvā nidrā ca śokātmatāmāpannasya hṛdayahārīti raterāśvāsanābhūmayaḥ” // VjivC_3.140 //",
    "GK16kunvjivu:3939": " etadādestulyayogitāprakāratvamupapadyate na vetyāha--",
    "GK16kunvjivu:3940": " tattulyayogitā nāma nāsau pṛthagalaṅkṛtiḥ /",
    "GK16kunvjivu:3941": " etasyāṃ bahavo dvau padārthāstulyayoginaḥ // Vjiv_3.39 //",
    "GK16kunvjivu:3942": " prakāratvaṃ prapadyante prādhānyasya nivartanāt /",
    "GK16kunvjivu:3943": " (vastu mukhyatayā varṇyaṃ,",
    "GK16kunvjivu:3944": " kiṃ syāt kasya bhūṣaṇam) // Vjiv_3.40 //",
    "GK16kunvjivu:3945": " yeyaṃ tulyayogitā nāma nāsāvalaṅkṛtiḥ yasmāt “etasyāṃ dvau bahavo vā padārthāḥ tulyayoginaḥ prakāratvamupapadyante,",
    "GK16kunvjivu:3946": " “varṇanīyatāṃ nīyante /",
    "GK16kunvjivu:3947": " atra varṇyate mukhyatayā varṇanīyaṃ vastu (iti)",
    "GK16kunvjivu:3948": " kiṃ kasya vibhūṣaṇaṃ syāt alaṅkaraṇaṃ bhavet /",
    "GK16kunvjivu:3949": " pratyekaṃ prādhānye niyamā niściteḥ na kiṃcit kasyacidityarthaḥ /",
    "GK16kunvjivu:3950": " yadi vā sarvasya kasyacidbhūṣaṇatvaṃ syādityabhidhīyate,",
    "GK16kunvjivu:3951": " tatraitadapi nopapadyate /",
    "GK16kunvjivu:3952": " kasmāt---“prādhānyasya” = parito mukhyabhāvasya “nivartanāt ” /",
    "GK16kunvjivu:3953": " yasmādbhūṣaṇatve sati parāṅgatvameva /",
    "GK16kunvjivu:3954": " tena vastunaḥ prādhānyaṃ nivartate /",
    "GK16kunvjivu:3955": " mukhyaṃ hi vastu yenaiva rūpeṇaprādhānyamanubhavati,",
    "GK16kunvjivu:3956": " na tenaiva parāṅgatvamanubhavitumarhati,",
    "GK16kunvjivu:3957": " rūpāntaraṃ vinā parasparāviruddhayorekatrānupapatteḥ /",
    "GK16kunvjivu:3958": " yadi vā rājānucarādāvekasmin mukhyatvaṃ guṇabhāvaśca saṃbhavatītyabhidhīyate,",
    "GK16kunvjivu:3959": " tatra rūpadvayasya saṃbhāvta,",
    "GK16kunvjivu:3960": " tathā ca rājānucareṣu svāmyapekṣayā bhṛtyabhāvaḥ svabhṛtyāpekṣayā svāmibhāvaśceti dharmadvayaṃ viruddhavyapekṣādvitayalakṣaṇasya rūpadvayasya vidyamānatvādupapannameva /",
    "GK16kunvjivu:3961": " tadevamihāpi svarūpāntarasadbhāve bhūṣaṇatvaṃ kena vāryate /",
    "GK16kunvjivu:3962": " satyametatat /",
    "GK16kunvjivu:3963": " bhūṣaṇatvaṃ na vāryate tulyayogitāprakāratvaṃ punarapasāryate ityāha---",
    "GK16kunvjivu:3964": " varṇyatvameṣāmathavā sāmyaṃ yadyatiricyate /",
    "GK16kunvjivu:3965": " eteṣāṃ prastutānāṃ sā bhavatyupamitiḥ sphuṭam // Vjiv_3.41 //",
    "GK16kunvjivu:3966": " varṇyatvamityādi = “athavā” ityanena prakārāntarasyopapatteḥ /",
    "GK16kunvjivu:3967": " avarṇyatve 'pi varṇanīyabhāve bhavatyapyeteṣāṃ prastutānāṃ padārthānāṃ yadi “sāmyaṃ” = sādṛśyaṃ kadācitatiricyate = varṇyamānatvādadhikatāṃ pratipadyate /",
    "GK16kunvjivu:3968": " tataḥ kiṃ syādityatrāha---“sā bhavatyupamitiḥ sphuṭam” prakaṭā cāsāvalaṅkṛtiḥ sāmyasamanvayādisaṃvādādupamaiva nānyā kācidityarthaḥ /",
    "GK16kunvjivu:3969": " tathā samuccitopamāyāṃ---samuccitena varṇyamānatayār'thenābhisaṃbadhyamāne sati samuccitā upamā yasyāṃ sā tathoktā samuccitopamā,",
    "GK16kunvjivu:3970": " tadvattayā tulyaṃ vartate /",
    "GK16kunvjivu:3971": " upamābhidhānamatropamāne vartate na samuccitopamāyām /",
    "GK16kunvjivu:3972": " upamānaṃ prastutatvāt varṇanīyaṃ sāmyasamanvayātirekāt alaṅkaraṇāya kalpate yathā---",
    "GK16kunvjivu:3973": " pararaimattaa amahe puṇo ssaṇo dei dāri aar pasaṇanu vinudi khilāsiṇio aṇo hucchaṇaṃ yadusadaṃ ca dappaṇo bahuṇi are (?) // VjivC_3.141 //",
    "GK16kunvjivu:3974": " tadetadevamihāpi varṇyamānatve 'pi sāmyātirekādupamaiva bhavatumarhatīti bhāvaḥ /",
    "GK16kunvjivu:3975": " yathā---",
    "GK16kunvjivu:3976": " janasya sāketanivāsinastau dvāvapyabhūtāmabhinandyasattvau /",
    "GK16kunvjivu:3977": " gurupradeyādhikaniḥ spṛho' rtho nṛpo 'rthikāmādadhikapradaśca // VjivC_3.142 //",
    "GK16kunvjivu:3978": " rucirasaukumāryātirekasubhagadharmāntaraviṣayamupamānaṃ kalpitaṃ vivakṣitopameyātiśayanvasaṃpattaye samullasati yathā---",
    "GK16kunvjivu:3979": " ubhau yadi vyomni pṛthak-pravāhā- vākāśagaṅgāpayasaḥ patetām /",
    "GK16kunvjivu:3980": " tenopamīyeta tamālanīla- māmuktamuktālatamasya vakṣaḥ // VjivC_3.143 //",
    "GK16kunvjivu:3981": " (e) taddvayorapi nidarśanam /",
    "GK16kunvjivu:3982": " tadevamananvaye 'pi varṇyamānasaukumāryamāhātmyāt kālpanikamapyumānaṃ nopapannamiti manyamānāḥ tatsvarūpasamāropitavyatirekāmupamāṃ tāṃ varṇyanti",
    "GK16kunvjivu:3983": " yathā---",
    "GK16kunvjivu:3984": " tatpūrvānubhave bhavanti laghavo bhāvāḥ śaśāṅkādayaḥ tadvaktropamite paraṃ pariṇamecceto rasāyāmbujāt /",
    "GK16kunvjivu:3985": " evaṃ niścinute manastava mukhaṃ saundaryasārāvadhi badhnāti vyavasāyametumupamotkarṣaṃ svakāntyā svayam // VjivC_3.144 //",
    "GK16kunvjivu:3986": " tadevamabhidhāvaicitryaprakārāṇāmevaṃvidhaṃ vaiśvarūpyaṃ na pūnarlakṣaṇabhedānām /",
    "GK16kunvjivu:3987": " abhidhāyāḥ prakārāṇāmānantyaṃ pratibhodbhavam /",
    "GK16kunvjivu:3988": " vaktuṃ na pāryate kāntālīlāvaicitryavatsphuṭam // VjivC_3.145 //",
    "GK16kunvjivu:3989": " antaraślokaḥ /",
    "GK16kunvjivu:3990": " tulyayogitāpyatraivāntarbhāvānnātiricyate /",
    "GK16kunvjivu:3991": " tathā ca lakṣaṇaṃ nidarśanaṃ caitasyāḥ---",
    "GK16kunvjivu:3992": " nyūnasyāpi viśiṣṭena guṇasāmyavivakṣayā /",
    "GK16kunvjivu:3993": " tulyakālakriyāyogādityuktā tulyayogitā // VjivC_3.146 //",
    "GK16kunvjivu:3994": " iti /",
    "GK16kunvjivu:3995": " taiḥ pratipāditā,",
    "GK16kunvjivu:3996": " yasmāt sāmyātiśayāt /",
    "GK16kunvjivu:3997": " yathā---",
    "GK16kunvjivu:3998": " śeṣo himagiristvaṃ ca mahānto guravaḥ sthirāḥ /",
    "GK16kunvjivu:3999": " jātvalaṅghitamaryādāḥ calantīṃ bibhṛtha kṣitim // VjivC_3.147 //",
    "GK16kunvjivu:4000": " atra lakṣaṇe tāvadupamāntarbhāvaṃ tulyayogitāyāḥ pratipādayati-(asi)",
    "GK16kunvjivu:4001": " -dvātiśayasya vastunaḥ siddhātiśayena sādharmyasamanvayo nibandhanamupamāyāḥ;",
    "GK16kunvjivu:4002": " purarasyā guṇasāmyavivakṣayā tulyakālakriyāyogaḥ prastutāprastutasāmyavyatirekeṇa na kiñcidatra tātparyaṃ pratipādayati /",
    "GK16kunvjivu:4003": " nidarśanamapyevaṃprāyameva /",
    "GK16kunvjivu:4004": " varṇanāviṣayasya varṇyamānavṛttiśleṣādisāmyavyatirekeṇa atiriktatayā na kiñcidapi pratibhāsate /",
    "GK16kunvjivu:4005": " tena caitadudāharaṇaṃ vivaktārthavṛttiśliṣṭatāpratibhāsamāhātmyāt na ca nidarśanāntaramiti yadabhiyuktataraiḥ tairevābhyadhāyita,",
    "GK16kunvjivu:4006": " na tadapi yuktiyuktam /",
    "GK16kunvjivu:4007": " yathā---",
    "GK16kunvjivu:4008": " yairdṛṣṭā sā na vā dṛṣṭā muṣitāḥ samameva te /",
    "GK16kunvjivu:4009": " hṛtaṃ hṛdayamekeṣāmanyeṣāṃ cakṣuṣaḥ phalam // VjivC_3.148 //",
    "GK16kunvjivu:4010": " etadalaṅkāravārtāmātrānabhijñasya kasyacitpralapitamiti sacetasāṃ pratibhāsate /",
    "GK16kunvjivu:4011": " yasmādvaidagdhyasya bhaṅgyā taruṇīlāvaṇyātiśayapratipādanapareyaṃ aprastutapraśaṃsā kavicetasi parisphurati /",
    "GK16kunvjivu:4012": " yadi vā nidarśanāntaraviṣayatvena tulyayogitā saṃbhavati /",
    "GK16kunvjivu:4013": " yathā---",
    "GK16kunvjivu:4014": " yatkāvyārthanirūpaṇaṃ prayikathālāpā raho 'vasthitaṃ kaṇṭhāntaṃ mṛdugītamādṛtasuhṛdaduḥkhāntarāvedanam // VjivC_3.149 //",
    "GK16kunvjivu:4015": " ananvayo 'pyupamāyāmevāntarbhavatīti vivecyate /",
    "GK16kunvjivu:4016": " tathā cāsya lakṣaṇamudāharaṇaṃ ca---",
    "GK16kunvjivu:4017": " yatra tenaiva tasya syādupamānopameyatā /",
    "GK16kunvjivu:4018": " asādṛśyavivakṣātastamityāhurananvayam // VjivC_3.150 //",
    "GK16kunvjivu:4019": " tāmbūlarāgavalayaṃ sphuraddaśanadīdhiti /",
    "GK16kunvjivu:4020": " indīvarābhanayanaṃ taveva vadanaṃ tava // VjivC_3.151 //",
    "GK16kunvjivu:4021": " etasya lakṣaṇānanyatvameva (vaṃ)",
    "GK16kunvjivu:4022": " (tatsahāya)",
    "GK16kunvjivu:4023": " mabhidhāvaicitryavidhāyakatvaṃ ceti dvitayamapyupamāntarbhāvameva sādhayati /",
    "GK16kunvjivu:4024": " tatropamānopameyabhāvavyavasthiteḥ /",
    "GK16kunvjivu:4025": " upamāntareṇa saha lakṣaṇānvitatvamananvayasya na saṃbhavatītyabhīdhīyate tadapi na samādhānaṃ,",
    "GK16kunvjivu:4026": " yasmātsamāropitarūpasya (dvitvasyābhyupagamādu)",
    "GK16kunvjivu:4027": " pamānopameyabhāvasaṃbandhanibandhanameva (sāmyaṃ)",
    "GK16kunvjivu:4028": " bhavatāmananvayalaśraṇasya pravṛttinimittam,",
    "GK16kunvjivu:4029": " asmākaṃ kevalenāpi sādhyate tadityāha---",
    "GK16kunvjivu:4030": " kalpitopamayā tulyaṃ kavayo 'nanvayaṃ viduḥ // Vjiv_3.42 //",
    "GK16kunvjivu:4031": " “kalpitā“---ullikhitā (vā)",
    "GK16kunvjivu:4032": " “upamā” yasyāḥ sā tathoktā /",
    "GK16kunvjivu:4033": " tathā kalpitopamayā “tulyaṃ” anyūnānatiriktamananvayamalaṅkaraṇaṃ “kavayaḥ“---tadvidaḥ “viduḥ“---jānanti /",
    "GK16kunvjivu:4034": " tathā ca kalpitopamāyāṃ varṇanāviṣayasya vastunaḥ saundaryadhārādhirūḍhasvasāmya samanvayaḥ samudbhavati /",
    "GK16kunvjivu:4035": " sātiśayatvasamarpaṇasāmarthyavirahāt sarveṣāṃ padārthānāṃ bhūtānāmasadbhataṃ kimapi kālpanikamupamānamullikhanto yathāruci rucirāśayāḥ kavayaḥ paridṛśyante /",
    "GK16kunvjivu:4036": " (asadbhūtaṃ)",
    "GK16kunvjivu:4037": " samullikhitamiti ca punarapi parasparasāmyanibandhanastayorupamānopameyabhāvaḥ paryavasyāti,",
    "GK16kunvjivu:4038": " nānyatkiñcidatiriktaṃ manohāritāyāḥ kāraṇam /",
    "GK16kunvjivu:4039": " tathā ca lakṣaṇamudāharaṇaṃ ca",
    "GK16kunvjivu:4040": " upameyopamāṃ nāma bruvate tāṃ yathoditām // VjivC_3.152 //",
    "GK16kunvjivu:4041": " sugandhi nayanānandi madirāmadapāṭalam /",
    "GK16kunvjivu:4042": " ambhojamiva te vaktraṃ tvadāsyamiva paṅkajam // VjivC_3.153 //",
    "GK16kunvjivu:4043": " nāpyatra lakṣaṇamupamālaṅkārādalaṅkārāntarasya kāraṇam /",
    "GK16kunvjivu:4044": " pūrvoktayā nītyā tasya nirākṛtatvāt /",
    "GK16kunvjivu:4045": " (upamānopameyabhāvaścātra paryāyato bhavet) /",
    "GK16kunvjivu:4046": " (te) nopamānopameyabhāve (bheda)",
    "GK16kunvjivu:4047": " pratibhāso 'bhedapratibhāso 'pi sapra (māṇaḥ) /",
    "GK16kunvjivu:4048": " na ca upamānāntaranirāsalakṣaṇatātparyādalaṅkārāntaratvam,",
    "GK16kunvjivu:4049": " mukhamindurityādau upamānetarasvabhāvagandhasyāpyavidyamānatvā (t) /",
    "GK16kunvjivu:4050": " (pratibhā) pratibhāsi prauḍhipratipāditamabhidhāprakāravaicitryamātramevātra vijṛmbhate na punaralaṅkaraṇāntaratvam /",
    "GK16kunvjivu:4051": " vācyāntareṣvapi vaicitryāntaradar (śanāt) /",
    "GK16kunvjivu:4052": " yathā---",
    "GK16kunvjivu:4053": " tadvalgunā yugapadunmiṣitena tāvat sadyaḥ parasparatulāmādhirohatāṃ dve //",
    "GK16kunvjivu:4054": " praspandamānaparuṣetaratāramantaḥ cakṣustava pracalitabhramaraṃ ca padmam // VjivC_3.154 //",
    "GK16kunvjivu:4055": " yathā---",
    "GK16kunvjivu:4056": " janasya sāketanivāsinastau dvāvapyabhūtāmabhinandyasattvau /",
    "GK16kunvjivu:4057": " gurupradeyādhikaniḥ spṛho' rtho nṛpo 'rthikāmādadhikapradaśca // VjivC_3.155 //",
    "GK16kunvjivu:4058": " atra dvayorapi prastutatvādvarṇanīyasāmyasadbhāvaḥ (na)",
    "GK16kunvjivu:4059": " punaralaṅkārabhāvaḥ /",
    "GK16kunvjivu:4060": " yathā vā---",
    "GK16kunvjivu:4061": " helāvabhagnaharakārmuka eṣa so 'pi helā (padāna)",
    "GK16kunvjivu:4062": " paritoṣitacandracūḍaḥ /",
    "GK16kunvjivu:4063": " tasyaiva so 'sya ca....sakhya vā syāt ślāghyaṃ dvayorubhayathāpi tavādya teṣām // VjivC_3.156 //",
    "GK16kunvjivu:4064": " atra pūrvoktamevānusandheyam /",
    "GK16kunvjivu:4065": " yadyapyupamālakṣaṇāvasare bhāvamātramityubhayaniṣṭhamalaṅkaraṇa mākhyātam,",
    "GK16kunvjivu:4066": " tathāpi tatrāprastutatvādupamānasya parāṅgatvamupapannam /",
    "GK16kunvjivu:4067": " iha punaḥ prastutasya mukhyatvam /",
    "GK16kunvjivu:4068": " kathaṃ taditi vicāritameva /",
    "GK16kunvjivu:4069": " parivṛttirapyanena nyāyena pṛthaṅ nāstīti nirūpyate /",
    "GK16kunvjivu:4070": " tathā ca lakṣaṇaṃ parivṛtteḥ---",
    "GK16kunvjivu:4071": " “arthānāṃ yo vinamayaḥ parivṛttistu sā matā ” // VjivC_3.157 //",
    "GK16kunvjivu:4072": " iti /",
    "GK16kunvjivu:4073": " parivartanaṃ ca sāvantarāvakāśe vastvantarasyāvasthānam /",
    "GK16kunvjivu:4074": " asau parivṛttiralaṅkāro 'bhidhīyate /",
    "GK16kunvjivu:4075": " sā ca bahuprakārā---ekasyaiva viṣayiṇā samucitaviṣayāvakāśe viṣayāntaraṃ parivartate /",
    "GK16kunvjivu:4076": " yathā---",
    "GK16kunvjivu:4077": " svalpaṃ jalpa bṛhaspate suraguro naiṣā sabhā vijriṇaḥ // VjivC_3.158 //",
    "GK16kunvjivu:4078": " kvacidekasyaiva krameṇa samuccitadharmagocare dharmāntaraṃ parivartate /",
    "GK16kunvjivu:4079": " yathā---",
    "GK16kunvjivu:4080": " visṛṣṭarāgādadharānnivartitaḥ stanāṅgarāgāruṇitācca kandukāt /",
    "GK16kunvjivu:4081": " kuśāṅkurādānapikṣatāṅguliḥ kṛto 'kṣasūtrapraṇayī tayā karaḥ // VjivC_3.159 //",
    "GK16kunvjivu:4082": " atra gauryāḥ karakalalakṣaṇo dharmaḥ parivartitaḥ kvacidekasyaiva dharmiṇaḥ sucitasvasaṃvādidharmāvakāśe dharmāntaraṃ parivartate /",
    "GK16kunvjivu:4083": " yathā---",
    "GK16kunvjivu:4084": " kimityapāsyābharaṇāni yauvane /",
    "GK16kunvjivu:4085": " tvayā dhṛtaṃ vārdhakaśobhi valkalam // VjivC_3.160 //",
    "GK16kunvjivu:4086": " kvacidvahūnāmapi dharmiṇāṃ parispardhinā pūrvoktāḥ sarve 'pi parivartante /",
    "GK16kunvjivu:4087": " tathā ca lakṣaṇakāreṇātraivodāharaṇaṃ darśitam /",
    "GK16kunvjivu:4088": " yathā---",
    "GK16kunvjivu:4089": " śastraprahāraṃ dadatā bhujena tava bhūbhujā /",
    "GK16kunvjivu:4090": " cirārjitaṃ hṛtaṃ teṣāṃ yaśaḥ kumudapāṇḍuram // VjivC_3.161 //",
    "GK16kunvjivu:4091": " tadevaṃ parivṛtteralaṅkaraṇatvaṃ (na)",
    "GK16kunvjivu:4092": " yuktamityāha---",
    "GK16kunvjivu:4093": " vinivartanamekasya yattadanyasya vartanam /",
    "GK16kunvjivu:4094": " tadalaṅkaraṇaṃ na syāt pūrvavat parivartanāt // Vjiv_3.43 //",
    "GK16kunvjivu:4095": " vinivartanamityādi---“yadekasya” padārthasya “vinivartanaṃ” apākaraṇaṃ “tadanyasya” tadvyatiriktasya parasya,",
    "GK16kunvjivu:4096": " “vartanaṃ” tadupanibandhanaṃ tadalaṅkaraṇaṃ na bhavati /",
    "GK16kunvjivu:4097": " kasmāt ubhayoḥ “parivartamānatvāt” mukhyenābhidhīyamānatvāt /",
    "GK16kunvjivu:4098": " kathaṃ “pūrvavat” yathāpūrvaṃ pratyekaṃ prādhānyānniyamāniściteśca (yathā)",
    "GK16kunvjivu:4099": " na kiñcit kasyacidalaṅkaraṇaṃ,",
    "GK16kunvjivu:4100": " tadvadihāpi vicāritam /",
    "GK16kunvjivu:4101": " na ca tāvanmātrarūpatayā tayoḥ parasparavibhūṣaṇa (vibhūṣya)",
    "GK16kunvjivu:4102": " bhāvaḥ, (tathā sati)",
    "GK16kunvjivu:4103": " prādhānyanivartanaprasaṅgāt /",
    "GK16kunvjivu:4104": " rūpāntarānirodheṣu punaḥ sāmyasadbhāve bhavatyupamitireṣā cālaṅkṛtiḥ samuccitopamāvat pūrvavadeva /",
    "GK16kunvjivu:4105": " yathā---",
    "GK16kunvjivu:4106": " sadayaṃ bubhaje mahābhujaḥ sahasodvegamiyaṃ vrajediti /",
    "GK16kunvjivu:4107": " aciropanatāṃ sa medinīṃ navapāṇigrahaṇāṃ vadhūmiva // VjivC_3.162 //",
    "GK16kunvjivu:4108": " atra samatayā (dhriyamāṇaḥ)",
    "GK16kunvjivu:4109": " sānurāgaḥ pṛthivī (vadhūbhoga)",
    "GK16kunvjivu:4110": " yatnaḥ pārthivasya pratīyate,",
    "GK16kunvjivu:4111": " dvayorapi varṇyamānatvāt,",
    "GK16kunvjivu:4112": " tathā parivṛttāvapi sāmyapratiterupamaiva /",
    "GK16kunvjivu:4113": " yathā---",
    "GK16kunvjivu:4114": " ayaṃ raṇaścāraṇajīvitāntakṛt nananda (tuścaiva)",
    "GK16kunvjivu:4115": " narasya sainikāḥ /",
    "GK16kunvjivu:4116": " iha vrato śaktiśirobhirādarāt navāsidhārā na khalūtpalastrajaḥ // VjivC_3.163 //",
    "GK16kunvjivu:4117": " sāmyapratibhāsamātraṃ (atra)",
    "GK16kunvjivu:4118": " manohāritāyāḥ kāraṇamityalaṅkaraṇam /",
    "GK16kunvjivu:4119": " yasmādevaṃvidhe viṣaye vicchittividhānasya saṃniyata (sāmyaṃ)",
    "GK16kunvjivu:4120": " pratīyamānamalaṅkaraṇamupanibadhnanti,",
    "GK16kunvjivu:4121": " na punarabhidhīyamānameva /",
    "GK16kunvjivu:4122": " pratīyamānatvaṃ parivṛtterapi dṛśyate /",
    "GK16kunvjivu:4123": " yathā---",
    "GK16kunvjivu:4124": " nirdiṣṭāṃ kulapatinā sa parṇaśālā- madhyāsya prayataparigrahadvitīyaḥ /",
    "GK16kunvjivu:4125": " tacchiṣyādhyayananiveditāvasānāṃ saṃviṣṭaḥ kuśaśayane niśāṃ nināya // VjivC_3.164 //",
    "GK16kunvjivu:4126": " atra sarvāṇyapi padāni yathāsvamākṣiptaparivartanīyapadārthāntarāṇyupanibaddhāni,",
    "GK16kunvjivu:4127": " tataḥ pratīyamānatvāttadvidāhlādakāritvamapi ( na ca)",
    "GK16kunvjivu:4128": " saṃvādinī parivṛttiḥ katham amupapadyamānatvāt anyathā ? (satyaṃ)",
    "GK16kunvjivu:4129": " yuktametat /",
    "GK16kunvjivu:4130": " na parivṛtteratyantābhāvo 'smābhirabhidhīyate,",
    "GK16kunvjivu:4131": " varṇanīyatvādalaṅkṛtirna bhavatītyasmākamabhiprāyaḥ /",
    "GK16kunvjivu:4132": " na ca pratīyamānatāmātramalaṅkaraṇasādhanam,",
    "GK16kunvjivu:4133": " alaṅkāryavastumātre 'pi tasyāḥ saṃbhavāt /",
    "GK16kunvjivu:4134": " tathācaitadevodāharaṇam /",
    "GK16kunvjivu:4135": " na ca yatpratīyamānaṃ tadalaṅkaraṇaṃ tadvidāhlādakāritvāt iti yujyate vaktum /",
    "GK16kunvjivu:4136": " alaṅkārye 'pi tadvidāhlādakāritvasya darśanāt /",
    "GK16kunvjivu:4137": " vastumātramalaṅkāro rasādayaśceti bhedatritayānupapatteśca /",
    "GK16kunvjivu:4138": " kiṃ ca parivṛtteralaṅkāratve tadupaśobhāyai bhūṣaṇāntaraṃ nopayujyate,",
    "GK16kunvjivu:4139": " “kimityapāsyābharaṇāni” ityādau /",
    "GK16kunvjivu:4140": " yadi vā “vada pradoṣe sphuṭacandratārakā vibhāvarī yadyaruṇāya kalpate” iti /",
    "GK16kunvjivu:4141": " yadi vā bhūṣaṇe 'pi vibhūṣaṇāntaramasantoṣādupanibadhnantītyabhidhīyate,",
    "GK16kunvjivu:4142": " tadapi na yuktiyuktam /",
    "GK16kunvjivu:4143": " yasmādanyasmin vibhūṣye saṃbhavati yatra bhūṣaṇopanibandhaḥ,",
    "GK16kunvjivu:4144": " tatra bhūṣaṇāntaramasantoṣādupapadyate,",
    "GK16kunvjivu:4145": " na punaranyasmin /",
    "GK16kunvjivu:4146": " neyaṃ pūrvoktayā nītyā pratyekameva parasparaṃ dvayorapi bhūṣaṇabhāve pratyārakhāte parivṛttervibhūṣā saṃbhavati,",
    "GK16kunvjivu:4147": " yatra bhūṣaṇatvamevāvaśiṣyate /",
    "GK16kunvjivu:4148": " tasmādupaśobhārthamupamākhyamalaṅkaraṇamupanibaddham /",
    "GK16kunvjivu:4149": " tathā cāyamatra vākyārthaḥ---yauvanodbhedasamayasamucitābharaṇāpasāraṇapūrvakaṃ vārdhakopapannacīraparidhānagrahaṇaṃ",
    "GK16kunvjivu:4150": " prakaṭaśaśāṅkatārakayā (vibhāvaryā pradoṣe 'ruṇasamāgamakalpamiti)",
    "GK16kunvjivu:4151": " kimapi kāvyasphuritabhūtaṃ tadvidāhlādakāritvamunmīlayati /",
    "GK16kunvjivu:4152": " tadayamatra paramārthaḥ---lakṣaṇollikhitarekhayā vibhūṣaṇavinyāso vidhātavyaḥ /",
    "GK16kunvjivu:4153": " pratibhāpratibhāsamānabhaṇitivakratāprakāravaicitryeṇāpi yathā---",
    "GK16kunvjivu:4154": " siviṇavivkheṇa...(?) // VjivC_3.165 //",
    "GK16kunvjivu:4155": " kriyayaiva viśiṣṭasya tadarthasyopadarśanāt /",
    "GK16kunvjivu:4156": " jñeyā nidarśanaivāsau yathevavatibhirvinā // VjivC_3.166 //",
    "GK16kunvjivu:4157": " iti (lakṣitā)",
    "GK16kunvjivu:4158": " nidarśanāpyupamitireva /",
    "GK16kunvjivu:4159": " ayaṃ mandadyutirbhāsvānastaṃ prati yiyāsati /",
    "GK16kunvjivu:4160": " udayaḥ patanāyeti śrīmato bodhayannarān // VjivC_3.167 //",
    "GK16kunvjivu:4161": " atra tathaiveti kavipratibhārpitatātparyāntaraniścayalakṣaṇasya vastunaḥ tadiveti",
    "GK16kunvjivu:4162": " tadeveti vā sādṛśyasya pratipādakaṃ vinā tatpratipādanapragalbhavākya prayogamāhātmyādutprekṣāyāḥ pratīyamānatvāt /",
    "GK16kunvjivu:4163": " yathā--- pavāṇa cala vijju ca duliṃ rāiāsu khanaanti me aāso uvāṇa urulisavdayami hiḷiāsuka jillai virahae /",
    "GK16kunvjivu:4164": " atra garjitaśabdaṃ śrutvā mahilāsu kāsucit...calavidyudbhāvikā (la)",
    "GK16kunvjivu:4165": " rātriṣu meghān vilokayantīti....mahilānāmabhiprāyaniścayasyāgocaratvāt vākyārthasyānyathānupapatteśca pūrvoktamanusartavyam /",
    "GK16kunvjivu:4166": " tamindurardhoditabimbaśobhā .........śo 'pi /",
    "GK16kunvjivu:4167": " mandaprabhālaṅghitakāmapāla- lalāṭapaṭṭaśriyamācakarṣa // VjivC_3.169 //",
    "GK16kunvjivu:4168": " atrārdhoditendubimbaśobhāyāḥ sādṛśyollaṅghitakāmapālalalāṭapaṭṭaśriyaḥ.....tadapyatiriktavṛttidhamyarntareṇa camatkārakāraṇamanyathā na kiñcanāpi upapadyate /",
    "GK16kunvjivu:4169": " nānārthamupamāyāḥ kriyāpadamevaṃvidhapratipādakatāṃ prāpnoti /",
    "GK16kunvjivu:4170": " tataśca gatārthatvābhidhāyinaḥ śabdasyāprayogaḥ sākṣādvilocanarathavṛttirna bhavatītyupacārapāraṃparyeṇa tadviśeṣaṇatāṃ prāpyate /",
    "GK16kunvjivu:4171": " tathā ca dharmadharmibhāvalakṣaṇāyāḥ pratyāsatteḥ prathamaṃ svābhidheyalakṣaṇalakṣaṇāyā",
    "GK16kunvjivu:4172": " guṇamātreṇaiva tataśca sādṛśyanibandhanāyāḥ pratyāsattereva tatsadṛśe vilocanacchāyātiśayavṛttimāsādayati /",
    "GK16kunvjivu:4173": " tadviśeṣaṇatvādeva samāse 'smin nīlotpalaśabdasya pūrvanipātaḥ saptamīviśeṣaṇe bahuvrīhāviti /",
    "GK16kunvjivu:4174": " indumukhītyatra induriva mukhaṃ yasyāḥ sā tathoktā /",
    "GK16kunvjivu:4175": " sakalalokavilokyamānākhilamṛgāṅkamaṇḍalasaṃsthānasādṛśye nimittabhāve pūrvoktayaiva (nītyā)",
    "GK16kunvjivu:4176": " induśabdasyaiva viśeṣaṇatvamiti pūrvavadeva samāsopapattiḥ /",
    "GK16kunvjivu:4177": " yadi vā indumukhamiva mukhaṃ yasyāḥ sā tathoktetyatra induśabdastadekadeśe mukhe viśeṣaṇam (bhavati)",
    "GK16kunvjivu:4178": " yathā grāmo dagdha iti /",
    "GK16kunvjivu:4179": " śiṣṭaṃ pūrvoktamevānusandheyam /",
    "GK16kunvjivu:4180": " “puruṣavyāghraḥ” ityatra sādhāraṇadharmo 'pi pratīyate /",
    "GK16kunvjivu:4181": " saṃbandhaṃ vinopamānopameyabhāvasyānupapatteḥ;",
    "GK16kunvjivu:4182": " padābhisaṃbandhasāmarthyāttasyāvagatau gatārthatvāt sāmānyaśabdasyāprayogaḥ /",
    "GK16kunvjivu:4183": " tadidamuktam “upamitaṃ vyāghrādibhiḥ sāmānyāprayoge” iti /",
    "GK16kunvjivu:4184": " induriva kāntaṃ mukhaṃ yasyāḥ sā indukāntamukhītyatra sāmānyaśabdasya śrūyamāṇatayā yuktirabhidhīyate /",
    "GK16kunvjivu:4185": " “induriva kāntamindukāntam” iti “upamānāni sāmānyavacanaiḥ” ityanena samāse vihite paścādindukāntaṃ mukhaṃ yasyāḥ sā tathokteti /",
    "GK16kunvjivu:4186": " sāmānyaśabdasya vṛttivākyayordvayorapi upapadyamānatvānna kenacinnyāyena śrūyamāṇatā vicārayituṃ pāryate,",
    "GK16kunvjivu:4187": " yatastenaiva saha padāntaraṃ samasyate,",
    "GK16kunvjivu:4188": " na punaranyeneti kutastasya śrūyamāṇavṛtteḥ pratīyamānatā kalpeta ? /",
    "GK16kunvjivu:4189": " tadevaṃ vivakṣāvaśāt kvacidgamyamānatā,",
    "GK16kunvjivu:4190": " kvacitprayujyamānatvam /",
    "GK16kunvjivu:4191": " evamādīnāṃ sādṛśyanibandhanobhayaviṣaya (sāmānya)",
    "GK16kunvjivu:4192": " saṃbandhābhidhāyināṃ gamyamānatvāda prayujyamānatvam /",
    "GK16kunvjivu:4193": " arthapratyāyanārthaṃ hi śabdasya prayogaḥ kriyate /",
    "GK16kunvjivu:4194": " sa cet kavikauśalakalpitāt prākārāntarāt pratipannaḥ tataḥ kiṃ śabdaprayogeṇa ? /",
    "GK16kunvjivu:4195": " tathāca yatra anyūnātiriktacchāyāviśeṣamarthataḥ śabdataścopamānopameyayoḥ sāmyasamarpaṇa",
    "GK16kunvjivu:4196": " sāmarthya subhagaprasādasundaramupanibandhabandhuraṃ vākyaṃ śrutisamanantarameva",
    "GK16kunvjivu:4197": " varṇānupūrvyāḥ pratibhāsavadarthapratipattipūrvakamalaṅkāra pratīti mutpādayati,",
    "GK16kunvjivu:4198": " tatra tadupapādakānāmivādīnāṃ gatārthatvādaprayuktiḥ /",
    "GK16kunvjivu:4199": " yathā--",
    "GK16kunvjivu:4200": " mahībhṛtaḥ putravato 'pi // VjivC_3.170 //",
    "GK16kunvjivu:4201": " yatrāpyalaṅkārāntarabhedanibandhanamantareṇa padārthaparivartanādau kavikauśalollāsitātiriktasāmyasamanvaya māhātmyādupamānopameyabhāvāvagatirudbhidyate,",
    "GK16kunvjivu:4202": " tatrāpyabhidhānaprakāravaicitryavaśādalaṅkaraṇavicchittireva tadvidāṃ tatpratītikāriṇāñcamatkṛtikāritāmāvahatīti pratīyamānatvamalaṅkārasya",
    "GK16kunvjivu:4203": " tadabhidhāyināmivādīnāmaprayogo yathā---",
    "GK16kunvjivu:4204": " mahāsidadhārā na khalūtpalastrajaḥ // VjivC_3.171 // /iti",
    "GK16kunvjivu:4205": " yatra punarvācyamalaṃ (karaṇaṃ)",
    "GK16kunvjivu:4206": " , tatrevādikaṃ pratipādanavaicitryāt bahuprakāraṃ prayogamarhati /",
    "GK16kunvjivu:4207": " tathāca padārthaviṣayāyāmupamāyāṃ vākyaikadeśavartinorupamānopameyayoḥ parasparasāmyavācke prayukte,",
    "GK16kunvjivu:4208": " tasminneva vākye stanāntaravartinorupamānopameyayoḥ sādṛśyasaṃbandhābhidhāyī punarivādiḥ prayujyate /",
    "GK16kunvjivu:4209": " (yadyapi) pratiyugalamupamānopameyabhāvasya parisamāptiḥ,",
    "GK16kunvjivu:4210": " tathāpi vākyārthaniṣpattāvupamānopameyabhāvasya saṃbhave prathamābhihitaiva yuktiranusartavyā /",
    "GK16kunvjivu:4211": " yathā---",
    "GK16kunvjivu:4212": " tataḥ pratasthe kauberīṃ bhāsvāniva raghurdiśam /",
    "GK16kunvjivu:4213": " śarairustrairivodīcyānuddhariṣyan rasāniva // VjivC_3.172 //",
    "GK16kunvjivu:4214": " kvacitpadārthopamāyāmeva vākyaikadeśavyavasthitayorupamānopameyayoḥ sādṛśyasamanvayaḥ vācikaḥ /",
    "GK16kunvjivu:4215": " vācakayukte tasminneva vākye tayorekatarasya dharmyantareṇa saha dharmāntaraṃ (ra)",
    "GK16kunvjivu:4216": " sādṛśyanibandhanatvāt upamānopameyabhāvaḥ saṃbhavati /",
    "GK16kunvjivu:4217": " pūrvoktayā nītyā tadabhidhāyī punarivādiḥ prayujyate /",
    "GK16kunvjivu:4218": " yathā---",
    "GK16kunvjivu:4219": " niryāya vidyātha dinādiramyā- dvimbādivārkasya mukhanmaharṣeḥ /",
    "GK16kunvjivu:4220": " pārthānanaṃ vahnikaṇāvadātā dīptiḥ sphuratpadmamivābhipede // VjivC_3.173 //",
    "GK16kunvjivu:4221": " kvacitpadārthopamāyāmupameyānāmupamānānāṃ ca samasaṃkhyākānāṃ sūhadvaye prathamaṃ vivakṣitasamūhasaṃkhyābhedasamāhi (ta)",
    "GK16kunvjivu:4222": " dvitvameva samāśritya parasparasāmyasamanvayādupamānopameyabhāvamabhidhātumekasmin",
    "GK16kunvjivu:4223": " vācake prayukte samudāyadharmāṇāṃ samudāyapūrvakatvāttu paścādeteṣāṃ pratyekaṃ svasaṃbandhinaṃ",
    "GK16kunvjivu:4224": " prati sādhāraṇadharmasaṃbandhasāmarthyādupamānopameyabhāvaḥ paryavasyati /",
    "GK16kunvjivu:4225": " yathā---",
    "GK16kunvjivu:4226": " “cumban kapolam” // VjivC_3.174 //",
    "GK16kunvjivu:4227": " ityādau /",
    "GK16kunvjivu:4228": " atra sparśollasaditi kriyāviśeṣaṇaṃ ceti dvābhyāṃ prakārābhyāmubhayaniṣṭhatayānyonyaṃ (sādhāraṇadharmasaṃbandhādupamānopameyabhāvaḥ) /",
    "GK16kunvjivu:4229": " kvacitpadārthopamāyām ekasya vastunaḥ bahuvidhapadārthaviśeṣaṇaviśiṣṭatayā mukhyabhāvena",
    "GK16kunvjivu:4230": " varṇyamānavṛtterupameyatve tāvanmātraviśeṣaṇaiḥ svairviśiṣṭaṃ padārthāntaramupamānatāṃ yadā prāpnoti,",
    "GK16kunvjivu:4231": " tadā tayorubhayorapi tathāvidhayaiva parasparasāmyadharmatayānvayāt upamānopameyabhāvaḥ /",
    "GK16kunvjivu:4232": " tadabhidhānārthamivādireva priyujyamānatāmarhati /",
    "GK16kunvjivu:4233": " tadviśeṣaṇānāṃ parasparasāmyasaṃbandhābhidhāne pūrvoktaiva yuktiranusandheyā /",
    "GK16kunvjivu:4234": " yathā---",
    "GK16kunvjivu:4235": " “pāṇḍyo 'yam” ityādau // VjivC_3.175 //",
    "GK16kunvjivu:4236": " tadevaṃvi(dha)",
    "GK16kunvjivu:4237": " pakṣe abhidhāprikāravaicitryāt vācakaśaktivaicitryācca sarvametadupapadyate /",
    "GK16kunvjivu:4238": " upamādoṣaṇāṃ tu lakṣaṇasyeva sughaṭitatvāt dūrotsāritatvena neyārthādivadaparigaṇanam /",
    "GK16kunvjivu:4239": " (vivakṣāviṣayo dharmaścetohārī yadocyate /",
    "GK16kunvjivu:4240": " tadā doṣā bhavantyete dūrotsāritavṛttayaḥ) // VjivC_3.176 //",
    "GK16kunvjivu:4241": " ityantaraślokaḥ /",
    "GK16kunvjivu:4242": " evaṃ prasutāprastutavācyasādṛśyajīvitamupamākhyamalaṅkaraṇamabhidhāya samānacchāyāprāyaṃ vācakasādṛśyasarvasvaṃ śleṣamabhidhatte---",
    "GK16kunvjivu:4243": " tadekaśabdavācyatvamarthayordhāryate dvayoḥ /",
    "GK16kunvjivu:4244": " śleṣābhidhāno 'laṅkāraḥ tādṛgvācakavācyatā // Vjiv_3.44 //",
    "GK16kunvjivu:4245": " tadekaśabdavācyatvamityādi tadityanena śleṣopanibadhyamānavṛttervācakasya parāmarśaḥ /",
    "GK16kunvjivu:4246": " tena tasyaivoktasya śabdasya padātmano vācakatvam /",
    "GK16kunvjivu:4247": " tena “vācyatvam” abhidheyatvam /",
    "GK16kunvjivu:4248": " “arthayoḥ” = vastunorabhidhīyamānayoḥ dvayoḥ satyabhūtayoḥ vākyārthatātparyasvarūpayoḥ “dhāryate” yasmin sa śleṣābhidhāno 'laṅkāraḥ /",
    "GK16kunvjivu:4249": " “tādṛgvācakavācyatā” = sa iva dṛśyate yaḥ sa tādṛgucyate,",
    "GK16kunvjivu:4250": " tādṛkcāsau vācakaśca sa tathoktaḥ,",
    "GK16kunvjivu:4251": " tena vācyatā vācyatvaṃ abhidheyatvam /",
    "GK16kunvjivu:4252": " tādṛśārthavācakatvaṃ yatra yasmin so 'pi śleṣa ucyate /",
    "GK16kunvjivu:4253": " yaḥ śrutisāmyāt sa ivānubhūyate 'sau tādṛgucyate /",
    "GK16kunvjivu:4254": " punaḥ sa eva svarādidharmāṇāmudāttādīnāmanyatvād bhidyate /",
    "GK16kunvjivu:4255": " atra parasparāpekṣatvameva dvayorapi sādṛśyam /",
    "GK16kunvjivu:4256": " yādṛgeko 'sya vācakaḥ tādṛk evāsāviti samāśrito vāstavapadavṛrtirvā yatraikasmin kvacidvākyaikadeśe,",
    "GK16kunvjivu:4257": " tadekaśabdavācyatvaṃ dvayoḥ /",
    "GK16kunvjivu:4258": " atha tayoḥ tādṛgvācakavācyatvāviśeṣe 'pi śleṣa eveti katham /",
    "GK16kunvjivu:4259": " atastribhiḥ prakāraistrividhaiḥ padārthaireva tatpratīteḥ /",
    "GK16kunvjivu:4260": " arthaśleṣaḥ śabdaśleṣaḥ ubhayaśleṣaḥ iti /",
    "GK16kunvjivu:4261": " tadevaṃvidhasyāsya pratipādakaṃ kimityāhaḥ---",
    "GK16kunvjivu:4262": " padārthāntarametasya kavayaḥ pratipādakam /",
    "GK16kunvjivu:4263": " vācyasāmarthyamaparamivādi pratijānate // Vjiv_3.45 //",
    "GK16kunvjivu:4264": " padārthāntaramityādi /",
    "GK16kunvjivu:4265": " “padārthāntaraṃ” = śliṣṭapadavyatiriktaṃ “aparaṃ” tatsamarpaṇasāmarthyasametametasya śleṣālaṅkārasya pratipādakaṃ samarpakaṃ kavayastadvidaḥ“pratijānate” pratyavabuddhyanti /",
    "GK16kunvjivu:4266": " vācakaviśeṣa “maparaṃ ivādi” ivaprabhṛti vā padārthāntarādivyatiriktaṃ vācyasāmarthyamevavā kevalaṃ vākyaṃ sakṛtpratipāditam /",
    "GK16kunvjivu:4267": " tasya svarūpasāmarthyavivakṣitārtha samarpaṇaśaktiyuktārthaṃ pratijānate /",
    "GK16kunvjivu:4268": " pratipādakamiti saṃbandhaḥ /",
    "GK16kunvjivu:4269": " triṣvapyeteṣu prakāreṣu dvayorarthayoḥ prādhānyena ca varṇyamānatve tathāvidhaśabdavācyatvalakṣaṇasāmyasamanvayasvarūpaṃ",
    "GK16kunvjivu:4270": " śobhānimittaṃ vākyasāmarthyalabhyaṃ pratīyamānamalaṅkaraṇaṃ,",
    "GK16kunvjivu:4271": " vācakasadbhāve punaḥ vācyameva /",
    "GK16kunvjivu:4272": " prastutāprastutayorarthayoḥ pradhānaguṇabhāve sati tathaiva tathāvidhaśabdavācyatvasāmyasamanvaya eva /",
    "GK16kunvjivu:4273": " mukhyatayā varṇyamānasyāpyekatarasyopamānatve samuccitopamādyā(locanayānyasyopameyatvasamanvayo 'nu) sandheyaḥ /",
    "GK16kunvjivu:4274": " arthayorekamullekhi padaṃ śabdatadarthayoḥ /",
    "GK16kunvjivu:4275": " ekāvabhāsayoḥ sāmyaṃ tantratvādatra jṛmbhate // Vjiv_3.46 //",
    "GK16kunvjivu:4276": " tulyaśabdasmṛterarthaḥ tasmādanyaḥ pratīyate /",
    "GK16kunvjivu:4277": " śabdasyodbhūtanaṣṭatvāt smṛtiḥ sarvatra vācikā // Vjiv_3.47 //",
    "GK16kunvjivu:4278": " tatra prathamasyodāharaṇaṃ yathā---",
    "GK16kunvjivu:4279": " svābhiprāyasamarpaṇapravaṇayā mādhuryamudrāṅkayā vicchittyā hṛdaye 'bhijātamanasāmantaḥ kimapyullikhat /",
    "GK16kunvjivu:4280": " ārūḍhaṃ rasavāsanāpariṇateḥ kāṣṭhāṃ kavīnāṃ paraṃ kāntānāṃ ca vilokitaṃ vijayate vaidagdhyavakraṃ vacaḥ // VjivC_3.177 //",
    "GK16kunvjivu:4281": " dvidīyasya yathā---",
    "GK16kunvjivu:4282": " yena dhvastamanobhavena balijitkāyaḥ purāstrīkṛtaḥ yaścodvṛttabhujaṅgāharavalayo gaṅgāṃ ca yo 'dhārayat /",
    "GK16kunvjivu:4283": " yasyāhuḥ śaśimacchirohara iti stutyaṃ ca nāmāmarāḥ pāyātsa svayamandhakakṣayakarastvāṃ sarvado-mādhavaḥ // VjivC_3.178 //",
    "GK16kunvjivu:4284": " tṛtīyasya yathā---",
    "GK16kunvjivu:4285": " mālāmutpalakandalaiśca vikacairāyojitāṃ bibhratī netreṇāsamadṛṣṭipātasubhagenoddīpayantī smaram /",
    "GK16kunvjivu:4286": " kāñcīdāmanibaddhabhaṅgi dadhatī vyalambinā vāsasā mūrtiḥ kāmaripoḥ sitāmbaradharā pāyādapāyājjagat // VjivC_3.179 //",
    "GK16kunvjivu:4287": " asatyabhūtārthaśleṣodāharaṇaṃ yathā---",
    "GK16kunvjivu:4288": " dṛṣṭyā keśava goparāgahṛtayā kiñcinna dṛṣṭaṃ mayā tenaiva skhalitāsmi nātha patitāṃ kiṃ nāma nālambase /",
    "GK16kunvjivu:4289": " ekastvaṃ viṣameṣu khinnamanasāṃ sarvābalānāṃ gatiḥ gopyevaṃ gaditaḥ sa leśamavatādgoṣṭhe hasantyā hariḥ // VjivC_3.180 //",
    "GK16kunvjivu:4290": " evaṃ vākyabandhavaicitryaśaktabuddhiviracitaṃ carvaṇīyaṃ śleṣamabhidhāya,",
    "GK16kunvjivu:4291": " sāmyaikanibandhanatvādupamārūpakaśleṣakāraṇaikaṃ vyatirekamabhidhatte--- sati tacchabdavācyatve dharmasāmye 'nyathāsthiteḥ /",
    "GK16kunvjivu:4292": " vyatirecanamanyasmāt prastutotkarṣasiddhaye /",
    "GK16kunvjivu:4293": " śābdaḥ pratīyamāno vā vyatireko 'bhidhīyate // Vjiv_3.48 //",
    "GK16kunvjivu:4294": " satītyādiḥ /",
    "GK16kunvjivu:4295": " sa cāsau śabdaśceti vigṛhya tacchabdena śaktyā śleṣanimittabhūtaḥ śabdaḥ parāmṛśyate,",
    "GK16kunvjivu:4296": " tasya “vācyatve” abhidheyatve “sati” “dharmasāmye” parasparaparispandasādṛśye vidyamāne, (vikalpanā)",
    "GK16kunvjivu:4297": " yāṃ tathāvidhaśabdavācyatvasya dharmasāmyasya cobhayaniṣṭhatvādubhayoḥ prakṛtatvāt /",
    "GK16kunvjivu:4298": " prastutāprastutayoreva tayoḥ dharmādekasya yathāruci kenāpi vivakṣi(tadharmānta)",
    "GK16kunvjivu:4299": " reṇa “anyathāsthaiteḥ” anyathābhāvenāvasthiteḥ “vyatirecanaṃ“---pṛthakkaraṇaṃ “anyasmāt” upameyasyopamānāt,",
    "GK16kunvjivu:4300": " upamānasya vā tasmāt /",
    "GK16kunvjivu:4301": " saḥ “vyatirekaḥ” vyatirekanāmā alaṅkāro “'bhidhīyate” kathyate /",
    "GK16kunvjivu:4302": " kimarthaṃ---“prastutotkarṣasiddhaye“,",
    "GK16kunvjivu:4303": " “prastutasya” varṇyamānavṛtteḥ “utkarṣasiddhaye” chāyātiśayaniṣpattaye /",
    "GK16kunvjivu:4304": " sa dvividhaḥ saṃbhavati “śābdaḥ pratīyamāno vā” = “śābdaḥ” = kavipravāhaprasiddhaḥ tatsamarpaṇasamarthābhidhānenābhidhīyamānaḥ /",
    "GK16kunvjivu:4305": " “pratīyamānaḥ” = vākyārthasāmarthyamātrāvabodhyaḥ /",
    "GK16kunvjivu:4306": " tatra prathamatāratamyādupamāvyatireko yathā---",
    "GK16kunvjivu:4307": " emea jaṇo tissā dei kavolovamāi sasibiṃbam /",
    "GK16kunvjivu:4308": " paramatthaviāre uṇa cando via varāo // VjivC_3.181 //",
    "GK16kunvjivu:4309": " evameva janastasyā dadāti kapolopamāyāṃ śaśibimbam /",
    "GK16kunvjivu:4310": " paramārthavicāre punaścandraścandra iva varākaḥ //",
    "GK16kunvjivu:4311": " (chāyā)",
    "GK16kunvjivu:4312": " yathā vā---",
    "GK16kunvjivu:4313": " didṛkṣavaḥ pakṣmalatāvilāsamakṣṇāṃ sahastrasya manoharaṃ te /",
    "GK16kunvjivu:4314": " vāpīṣu nīlotpalinī-vikāsaramyāsu nandanti na ṣaṭpadaughāḥ // VjivC_3.182 //",
    "GK16kunvjivu:4315": " yathā vā---",
    "GK16kunvjivu:4316": " prāptaśrīreṣa kasmāt puranapi mayi te manthakhedaṃ vidadhyāt nidrāmapyasya pūrvāmanalasamanaso naiva saṃbhāvayāmi /",
    "GK16kunvjivu:4317": " setuṃ badhnāti bhūyaḥ kimiti ca sakaladvīpanāthānuyātaḥ tvayyāyāte vikalpāniti dadhata ivābhāti kampaḥ payodheḥ // VjivC_3.183 //",
    "GK16kunvjivu:4318": " atra varṇyamānasya nārāyaṇatvasamāropaṃ vinā tadārambhasaṃbhāvanā na saṃbhavatīti tasya tattvādhyāropaṇāt pratīyamānatayā rūpakameva pūrvasūribhiḥ",
    "GK16kunvjivu:4319": " vācyavyatirekaḥ tatkathamasyopapadyate /",
    "GK16kunvjivu:4320": " satyamuktam,",
    "GK16kunvjivu:4321": " kintu yuktiratrābhidhīyate,",
    "GK16kunvjivu:4322": " tasmāddividhaṃ pratīyamānaṃ vastu,",
    "GK16kunvjivu:4323": " pratipādanaguṇībhūtasvārthavācakavyāpāragocaraḥ,",
    "GK16kunvjivu:4324": " tathāvidhārthasāmarthyaviṣayo vā /",
    "GK16kunvjivu:4325": " tatra vācakamupamānamityālocya vivakṣitārthopapattinimittaṃ vācyasāmarthyameva samāśritya pūrvasūribhiratadāmnātam /",
    "GK16kunvjivu:4326": " vācakavyāpāraḥ punaranyathaiva vyavasthitaḥ /",
    "GK16kunvjivu:4327": " tathā ca prāpta(śrī)",
    "GK16kunvjivu:4328": " prabhṛtīni padāni ākṣiptapratiyogitayopanibaddhāni,",
    "GK16kunvjivu:4329": " prastutasya prāktanaparispandaviśiṣṭataradevatātvapratipādakaparāṇi prakaṭameva rūpakavyatirekaṃ gamayanti /",
    "GK16kunvjivu:4330": " tadidamuktam--",
    "GK16kunvjivu:4331": " yatrārthaḥ śabdo vā tamarthamupasarjanīkṛtasvārthau /",
    "GK16kunvjivu:4332": " vyaṅktaḥ kāvyaviśeṣaḥ sadhvaniriti sūribhiḥ kathitaḥ // VjivC_3.184 //",
    "GK16kunvjivu:4333": " tasmānna kiñcidanupapannam /",
    "GK16kunvjivu:4334": " śleṣavyatireko yathā---",
    "GK16kunvjivu:4335": " ślāghyāseṣatanuṃ sudarśanakaraḥ sarvaṅgalīlājita- tryailokyāṃ caraṇāravindalalitenākrāntaloko hariḥ /",
    "GK16kunvjivu:4336": " bibhrāṇā mukhamindurūpamakhilaṃ candrātmacakṣurdadhat sthāne yāṃ svatanorapaśyadadhikāṃ sā rukmiṇīvo 'vatāt // VjivC_3.185 //",
    "GK16kunvjivu:4337": " ayaisva prakārāntaramāha--",
    "GK16kunvjivu:4338": " lokaprasiddhasāmānyaparispandādviśeṣataḥ /",
    "GK16kunvjivu:4339": " vyatireko yadekasya parastadavivakṣayā // Vjiv_3.49 //",
    "GK16kunvjivu:4340": " lokaprasiddhetyādiḥ---“paraḥ” anyaḥ sa vyatirekālaṅkāraḥ /",
    "GK16kunvjivu:4341": " kīdṛśaḥ “yadekasya” vastunaḥ “vyatirekaḥ “pṛthakkaraṇaṃ /",
    "GK16kunvjivu:4342": " kasmāt “lokaprasiddhasāmānyaparispandāt = “lokaprasiddhaḥ “---jagatpratītaḥ sāmānyabhūtaḥ sarvasādhāraṇaḥ yaḥ“parispandaḥ ” vyāpāraḥ tasmāt",
    "GK16kunvjivu:4343": " kuto hetoḥ “viśeṣataḥ” kutaścidatiśayāt /",
    "GK16kunvjivu:4344": " kathaṃ “tadavivakṣayā” tadityupamādīnāṃ parāmarśaḥ,",
    "GK16kunvjivu:4345": " teṣām “avivakṣayā” tānyavivikṣitvā yo vihitaḥ /",
    "GK16kunvjivu:4346": " ayamatrābhiprāyaḥ---yadayameva (vivakṣitaḥ)",
    "GK16kunvjivu:4347": " sāmānyabhūtatvena te punarasyaiva śeṣāḥ prastāvapūrvamabhihitāḥ /",
    "GK16kunvjivu:4348": " parasyodāharaṇaṃ yathā---",
    "GK16kunvjivu:4349": " cāpaṃ puṣpitabhūtalaṃ suracitā maurvo dvirephāvalī pūrṇendorudaye 'bhiyogasamayaḥ puṣpākaro 'pyāsaraḥ /",
    "GK16kunvjivu:4350": " śastrāṇyutpalaketakīsumanaso yodhātmanaḥ kāmināṃ trailokye madanasya ko 'pi lalitollekho jīgiṣāgrahaḥ // VjivC_3.186 //",
    "GK16kunvjivu:4351": " atra sakalalokaprasiddhaśastrādyupakaraṇakalāpājjigīṣā vyavahārānmanmathasya sukumāropakaraṇatvājjigīṣāvyavahāro vyatiricyate /",
    "GK16kunvjivu:4352": " nanu bhūtalādīnāṃ cāpādirūpaṇādrūpakavyatireka evāyam ?",
    "GK16kunvjivu:4353": " naitadasti /",
    "GK16kunvjivu:4354": " rūpakavyatireke hi rūpaṇaṃ vidhāya tasmādeva vyatirecanaṃ vidhīyate ;",
    "GK16kunvjivu:4355": " etasmina punaḥ sakalalokaprasiddhāt sāmānyatātparyādvyatirecanam /",
    "GK16kunvjivu:4356": " bhūtalādīnāṃ cāpādirūpaṇaṃ viśeṣaṇāntaranimittamātramavadhāryatām /",
    "GK16kunvjivu:4357": " evaṃ vyatirekaṃ vicārya śleṣābhisaṃbhinnatvāducitāvasaraṃ virodhaṃ vicārayati---",
    "GK16kunvjivu:4358": " virodho yo viruddhārthavācināṃ saṃgatiṃ punaḥ /",
    "GK16kunvjivu:4359": " samarpayannullikhati pratīteryuktiyuktatām // Vjiv_3.50 //",
    "GK16kunvjivu:4360": " virodhetyādi /",
    "GK16kunvjivu:4361": " yo 'laṅkāraḥ parasparaviruddhārthapratītyā,",
    "GK16kunvjivu:4362": " “viruddhārthavācināṃ” viruddhavastuvacanānāṃ yuktiyuktatāmullikhati tadabhidhāyinā padāntareṇa arthasāmarthyena vā samarpayan yuktyā prakāreṇopapadyamānatayā saṅgatiṃ vidadhāti /",
    "GK16kunvjivu:4363": " tasya padārthatvāt samanvayaṃ karoti virodhābhidhānaḥ sa bhaṇyate /",
    "GK16kunvjivu:4364": " yathā",
    "GK16kunvjivu:4365": " “kupatimapi kalatravallabham,",
    "GK16kunvjivu:4366": " mahādoṣamapi sakalakalādhiṣṭhānam” // VjivC_3.187 //",
    "GK16kunvjivu:4367": " atra “api” śabdena virodhapratipattiḥ /",
    "GK16kunvjivu:4368": " kvacidarthasāmarthyena virodhaḥ pratīyate /",
    "GK16kunvjivu:4369": " yathā",
    "GK16kunvjivu:4370": " “gauryādi bhavatā” // VjivC_3.188 //",
    "GK16kunvjivu:4371": " śleṣādisaṃbhede 'pi virodhaḥ saṃbhavati /",
    "GK16kunvjivu:4372": " yathā",
    "GK16kunvjivu:4373": " “maulāvartāntamate vicittoyare aṇaṃ aparihatvena pari lañcitakamantā visesasāhoti ahaṃ /",
    "GK16kunvjivu:4374": " rūpakādiṣvapyete bhedāḥ saṃbhavantīti svayamutprekṣaṇīyam /",
    "GK16kunvjivu:4375": " evaṃ virodhaṃ vicārya samāsoktyādervirodhacchāyānupraveśaprasaṅgataḥ tadvicāramāracayati---",
    "GK16kunvjivu:4376": " samāsoktiḥ sahoktiśca nālaṅkāratayā matā /",
    "GK16kunvjivu:4377": " alaṅkārāntaratvena śobhāśūnyatayā tathā // Vjiv_3.51 //",
    "GK16kunvjivu:4378": " samāsoktirityādi /",
    "GK16kunvjivu:4379": " yeyaṃ “samāsoktiḥ” alaṅkṛtira (bhihitā) (sā)",
    "GK16kunvjivu:4380": " “nālaṅkāratayā matā” na vibhūṣaṇabhāvena pratibhātā,",
    "GK16kunvjivu:4381": " yasmāt pṛthaṅ nopapadyate /",
    "GK16kunvjivu:4382": " kena hetunā “alaṅkārāntaratvena” vibhūṣaṇāntarabhāvena /",
    "GK16kunvjivu:4383": " “śobhāśūnyatayā tathā” kāntirahitatvena ca /",
    "GK16kunvjivu:4384": " tadidamuktaṃ bhavati--yadi rāmaṇīyakatvaṃ saṃbhavati prakarāntaravihite tasmin bhūṣaṇāntare 'ntarbhavati /",
    "GK16kunvjivu:4385": " ramaṇīyatvābhāve śobhāśūnyatvaṃ paryavasyati tasyāḥ /",
    "GK16kunvjivu:4386": " tathā ca lakṣaṇodāharaṇe---",
    "GK16kunvjivu:4387": " yatroktergamyate 'nyor'thastatsamānaviśeṣaṇaḥ /",
    "GK16kunvjivu:4388": " sā samāsoktiruditā saṃkṣiptārthatayā yathā // VjivC_3.190 //",
    "GK16kunvjivu:4389": " skandhavān ṛjuravyālaḥ sthiro 'nekamahāphalaḥ /",
    "GK16kunvjivu:4390": " jātastarurayaṃ coccaiḥ pātitaśca nabhasvatā // VjivC_3.191 //",
    "GK16kunvjivu:4391": " atra taroḥ mahāpuruṣasya ca dvayorapi mukhyatve mahāpuruṣapakṣe viśeṣaṇāni santīti viśeṣyābhidhāyi padāntaramabhidhātavyam /",
    "GK16kunvjivu:4392": " athavā viśeṣaṇānyathānupapattyā pratīyamānatayā viśeṣyaṃ parikalpyate /",
    "GK16kunvjivu:4393": " tadevaṃvidhakalpanasya sphuritaṃ na kiñciditi sphuṭameva śobhāśūnyatā /",
    "GK16kunvjivu:4394": " tathāvidhasvabhāvayoranayoḥ prādhānyenaikavākyopāvarohayuktirabhidheyā,",
    "GK16kunvjivu:4395": " yataḥ parasparābhidhānasaṃbandhaṃ vinā na kiñcidetadupapadyate /",
    "GK16kunvjivu:4396": " na ca kāmaripormūrtirumā vā jagat pāyādityanena nyāyena tayoḥ saṅgatirghaṭate,",
    "GK16kunvjivu:4397": " yasmāttatra dvayorapi parameśvarayoḥ pālanasāmarthyopapatteḥ tathāvidhasyāpyarthasyāpyucitatvenāśaṃsanīyatvāttathāvidhaśabdavācyatvānna kiñcidanupapannam",
    "GK16kunvjivu:4398": " etasmin punaḥ parasparābhisaṃbandhaṃ vinā tulyakālamekavākyopāvarohe na kiñcinnabandhanamiti yatkiṅkacidetat /",
    "GK16kunvjivu:4399": " atha tathā kaścidevaṃvidho vidhinā pumān pātitaḥ,",
    "GK16kunvjivu:4400": " yathāyaṃ nabhasvatā taruḥ ityāśrīyate,",
    "GK16kunvjivu:4401": " tadevaṃ sphuṭamevopamānopameyabhāvaḥ /",
    "GK16kunvjivu:4402": " tasmādalaṅkārānta (rāntar)",
    "GK16kunvjivu:4403": " bhāvaḥ (kena) vāryate /",
    "GK16kunvjivu:4404": " yadi vā mahāpuruṣasya pratīyamāna (tve)",
    "GK16kunvjivu:4405": " , vācyatayā tarurupapadyate,",
    "GK16kunvjivu:4406": " tadevamaprastutaprasaṃsaiṣā /",
    "GK16kunvjivu:4407": " tasmātpunarapitadeva vyavasthitam /",
    "GK16kunvjivu:4408": " viśeṣaṇā(nā)",
    "GK16kunvjivu:4409": " mubhayārthatve śleṣānupraveśo durnivāraḥ (iti)",
    "GK16kunvjivu:4410": " tenāpi tadevāpatati /",
    "GK16kunvjivu:4411": " nidarśanāntaramapi samāsokteḥ pṛthakkṛtanibandhanaṃ yathā---",
    "GK16kunvjivu:4412": " anurāgavatī sandhyā divasastatpuraḥ saraḥ /",
    "GK16kunvjivu:4413": " aho daivagatiścitrā tathāpi na samāgamaḥ // VjivC_3.192 //",
    "GK16kunvjivu:4414": " atra sandhyādivasayormukhyatayā prastutatvena,",
    "GK16kunvjivu:4415": " samānaviśeṣaṇaprastutakāntāvṛttāntapratītiḥ prastutayoḥ sāmyasamanvayāttathābhāvaṃ samarpayantī pratīyamānopamāsvarūpaṃ nāti vartate /",
    "GK16kunvjivu:4416": " kāntāvṛttāntasya vā mukhyatayā pratīyamānatve sandhyādivasayorupadiśyamānatvamityaprastutapraśaṃsaiva /",
    "GK16kunvjivu:4417": " “sahoktiśca nālaṅkāratayā matā” pūrvoktenaiva hetudvayena /",
    "GK16kunvjivu:4418": " tathā ca lakṣaṇamudāharaṇaṃ caitasyāḥ---",
    "GK16kunvjivu:4419": " tulyakālakriye yatra vastudvayasamāśraye /",
    "GK16kunvjivu:4420": " vākyenaikena kathyete sā sahoktirmatā yathā // VjivC_3.193 //",
    "GK16kunvjivu:4421": " himapātāviladiśo gāḍhāliṅganahetavaḥ /",
    "GK16kunvjivu:4422": " vṛddhimāyānti yāminyaḥ kāmināṃ prītibhiḥ saha // VjivC_3.194 //",
    "GK16kunvjivu:4423": " atra parasparasāmyasamanvayo manohāritānibandha (na)",
    "GK16kunvjivu:4424": " mityupamaiva tadabhāve,",
    "GK16kunvjivu:4425": " “śiṣyeṇa sahopādhyāyaḥ paṭhati“,",
    "GK16kunvjivu:4426": " “putreṇa saha pitā tiṣṭhati ” ityādau śobhāśūnyatve 'pi sā syāt /",
    "GK16kunvjivu:4427": " tadevametayoḥ yuktiyuktamalaṅkaraṇatvamapasārya pramāṇopapannamabhidhatte /",
    "GK16kunvjivu:4428": " tatra sahoktestāvat---",
    "GK16kunvjivu:4429": " yatraikenaiva vākyena varṇanīyārthasiddhaye /",
    "GK16kunvjivu:4430": " uktiryugapadarthānāṃ sā sahoktiḥ satāṃ matā // Vjiv_3.52 //",
    "GK16kunvjivu:4431": " yatretyādi /",
    "GK16kunvjivu:4432": " sā sahoktiralaṅkṛtiḥ,",
    "GK16kunvjivu:4433": " “matā” = pratibhātā,",
    "GK16kunvjivu:4434": " “satāṃ” tadvidāṃ saṃmatetyarthaḥ /",
    "GK16kunvjivu:4435": " kīdṛśī---“yatra” = yasyāṃ,",
    "GK16kunvjivu:4436": " “ekenaiva vākyena” abhinnenaiva padasamūhena “arthānāṃ” vākyārthatātparyabhūtānāṃ vastūnāṃ “yugapat” = tulyakālam “uktiḥ” = abhihitiḥ /",
    "GK16kunvjivu:4437": " kimarthaṃ---“varṇanīyārthasiddhaye” = “varṇanīyasya” = pradhānatvena vivakṣitasyārthasya “siddhaye” = saṃpattaye /",
    "GK16kunvjivu:4438": " tadidamuktaṃ bhavati---yatra vākyāntaravaktavyamapi vastu prastutārthaniṣpattaye vicchittyā tenaiva vākyenābhidhīyate /",
    "GK16kunvjivu:4439": " yathā",
    "GK16kunvjivu:4440": " he hasta dakṣiṇa mṛtasya śiśordvijasya jīvātave visṛja śūdramunau kṛpāṇam /",
    "GK16kunvjivu:4441": " rāmasya pāṇirasi nirbharagarbhakhinna- devīvivāsanapaṭoḥ karuṇā kutaste // VjivC_3.195 //",
    "GK16kunvjivu:4442": " atra mukhyārthasiddhaye yad(vākyāṃntarā)",
    "GK16kunvjivu:4443": " bhidheyaṃ vastu vicchittyā tadekenaiva (vākyeno)",
    "GK16kunvjivu:4444": " panibaddham /",
    "GK16kunvjivu:4445": " yadi ca nyāyyatvā davaśyaṃ karaṇīyamapi nikṛtilakṣaṇaṃ vastu karuṇāspadatvādakaraṇīyakalpaṃ (tathāpi)",
    "GK16kunvjivu:4446": " naivopekṣaṇīyānuṣṭhānam;",
    "GK16kunvjivu:4447": " nirbharagarbhakhinnadevīvivāsanapaṭoḥ dāśaratheḥ pāṇirasītyucitānurodhitvāt kutaste karuṇā(saṃbhavaḥ)",
    "GK16kunvjivu:4448": " tadavadhyasyāpi śūdramuneḥ brāhmaṇaśiśujīvitarakṣaṇāya maṇḍalāgraṃ samarpayetyekaṃ vastu /",
    "GK16kunvjivu:4449": " dvitīyaṃ, yadi nyāyyamavaśyakaraṇīyamapi tathāvidhakāruṇikatvādudāracetasā na karaṇīyameveti manyase,",
    "GK16kunvjivu:4450": " tathāpi rāmasya nirbharagarbhakhinnadevīvivāsanapaṭoḥ niṣkaruṇacūḍāmaṇeḥ karastvamiti",
    "GK16kunvjivu:4451": " munimāraṇaṃ kiyanmātraṃ taveti vipralambhaśṛṅgāraparipoṣāt kimapi rāmaśabdasya rūḍhivaicitryavakratvamubhayatrāpi sphurati /",
    "GK16kunvjivu:4452": " tathā ca---",
    "GK16kunvjivu:4453": " ucyatāṃ sa vacanīyamaśeṣaṃ neśvare paruṣatā sakhi sādhvī /",
    "GK16kunvjivu:4454": " ānayainamanunīya kathaṃ vā vipriyāṇi janayannanuneyaḥ // VjivC_3.196 //",
    "GK16kunvjivu:4455": " kiṃ gatena na hi yuktamupaituṃ kaḥ priye subhagamānini mānaḥ /",
    "GK16kunvjivu:4456": " yoṣitāmiti kathāsu sametaiḥ kāmibhirbahurasā dhṛtirūhe // VjivC_3.197 //",
    "GK16kunvjivu:4457": " atra vicchittyā tātparyārthavācakamupanibaddham /",
    "GK16kunvjivu:4458": " tathāhi---nāyikāyāḥ sakhyāścāvabaddhayorapi pratyekaṃ vallabhatatsandhānapravaṇatayā sakalameva vākyaṃ (vācaka)",
    "GK16kunvjivu:4459": " miti pratīyate /",
    "GK16kunvjivu:4460": " yathā vā---",
    "GK16kunvjivu:4461": " sarvakṣitibhṛtāṃ nātha dṛṣṭā sarvāṅgasundarī /",
    "GK16kunvjivu:4462": " rāmā ramyā vanoddeśe mayā virahitā tvayā // VjivC_3.198 //",
    "GK16kunvjivu:4463": " atra pradhānabhūtavipralambhaśṛṅgārarasaparipoṣa (vicchitta)",
    "GK16kunvjivu:4464": " ye vākyārthadvayamupanibaddham /",
    "GK16kunvjivu:4465": " nanu cānekārthasaṃbhave 'tra śleṣānupraveśaḥ kathaṃ na bhavatīti ?",
    "GK16kunvjivu:4466": " abhidhīyate /",
    "GK16kunvjivu:4467": " tatra yasmāt dvayorekatarasya vā mukhyabhāve śleṣaḥ,",
    "GK16kunvjivu:4468": " atra punastathāvidhābhāvāt,",
    "GK16kunvjivu:4469": " bahūnāṃ dvayorvā sarveṣāṃ guṇabhāvaḥ pradhānārthaparatvenāvasānāt /",
    "GK16kunvjivu:4470": " anyacca tasminnekenaiva śabdena yugapat pradīpaprakāśavadarthadvayaprakāśanaṃ śabdārthadvayaprakāśanaṃ veti śābdastatra sāmānyārtho vijṛmbhate",
    "GK16kunvjivu:4471": " sahoktau punastathāvidhasyāṅgabhāvādekenai(va)",
    "GK16kunvjivu:4472": " vākyena punaḥ punarāvartamānatayā vastvantaraprakāśanaṃ vidhīyate,",
    "GK16kunvjivu:4473": " tasmādāvṛttiratra śabda (sya)",
    "GK16kunvjivu:4474": " prādhānyatāṃ pratipadyate /",
    "GK16kunvjivu:4475": " (yadi) “sarvakṣitibhṛtāṃ nātha” ityatra vākyaikadeśe śleṣānupraveśaḥ saṃbhavatītyucyate,",
    "GK16kunvjivu:4476": " tathāpi na kaściddoṣaḥ,",
    "GK16kunvjivu:4477": " yasmādalaṅkaraṇamalaṅkaraṇāntaraṃ kvacidaṅgabhāvaṃ gamayatīti /",
    "GK16kunvjivu:4478": " atra vākyaikadeśe śleṣasyāṅgatvaṃ,",
    "GK16kunvjivu:4479": " mukhyabhāvaḥ punaḥ sahoktereva /",
    "GK16kunvjivu:4480": " (nanu) tadevamāvṛttyā vastvantarāvagatau sahokteḥ sahabhāvābhāvādarthānyeparihāṇiḥ prasajyate,",
    "GK16kunvjivu:4481": " naitadasti /",
    "GK16kunvjivu:4482": " yasmāt sahoktirityuktam,",
    "GK16kunvjivu:4483": " na punaḥ sahapratipattiriti /",
    "GK16kunvjivu:4484": " tenātyantasahabhāvābhidhānameva (saṃ)",
    "GK16kunvjivu:4485": " pratipannamutkarṣāvagateriti na kiñcidasaṃbaddham /",
    "GK16kunvjivu:4486": " kaiścideṣā samāsoktiḥ sahoktiḥ kaiściducyate /",
    "GK16kunvjivu:4487": " arthānvayātsā vidvadbhiranyairanyatvametayoḥ // VjivC_3.199 //",
    "GK16kunvjivu:4488": " ityantaraślokaḥ /",
    "GK16kunvjivu:4489": " evaṃ guṇabhūtādapi svarūpotkarṣamāhātmyādalaṅkārasāmānyasvabhāvāt /",
    "GK16kunvjivu:4490": " kāṃścidalaṅkārānamidhāyedānīṃ vibhūṣaṇatvādeva tathavidhān guṇabhūtānupakramate /",
    "GK16kunvjivu:4491": " tatra dṛṣṭāntaṃ tāvadabhidhatte---",
    "GK16kunvjivu:4492": " vastusāmyaṃ samāśritya yadanyasyopadarśanam /",
    "GK16kunvjivu:4493": " ivādyasaṃbhave tatra dṛṣṭāntaḥ so 'bhidhīyate // Vjiv_3.53 //",
    "GK16kunvjivu:4494": " vastusāmyetyādi /",
    "GK16kunvjivu:4495": " “yadanyasya” (“yasmāt“)",
    "GK16kunvjivu:4496": " varṇyāt prastutāt “anyasya” vyatiriktavṛtteḥ padārthāntarasya “upadarśanam” = upanibandhanaṃ sa dṛṣṭāntanāmālaṅkāro 'bhidhīyate /",
    "GK16kunvjivu:4497": " kathaṃ “vastusāmyaṃ samāśritya” “vastunoḥ” padārthayoḥ dṛṣṭāntadārṣṭāntikayoḥ “sāmyaṃ” sādṛśyaṃ “samāśritāya” nimittīkṛtya /",
    "GK16kunvjivu:4498": " liṅgasaṃkhyāvibhaktisvarūpalakṣaṇasāmyavarjitamiti (bodhanārthaṃ)",
    "GK16kunvjivu:4499": " vastugrahaṇam /",
    "GK16kunvjivu:4500": " “tatra” upante “ivādyasaṃbhave” sādṛśyābhidhāyināmivaprabhṛtīnāṃ virahe /",
    "GK16kunvjivu:4501": " tadevamupamāyāḥ vācakamagre vyatiricyate /",
    "GK16kunvjivu:4502": " yathā---",
    "GK16kunvjivu:4503": " sarasijamanuviddhaṃ śaivalenāpi ramyaṃ malinamapi himāṃśorlakṣma lakṣmīṃ tanoti /",
    "GK16kunvjivu:4504": " iyamadhikamanojñā valkalenāpi tanvī kimiva hi madhurāṇāṃ maṇḍanaṃ nākṛtīnām // VjivC_3.200 //",
    "GK16kunvjivu:4505": " (atra) pādatrayamevodāharaṇaṃ,",
    "GK16kunvjivu:4506": " caturthe bhūṣaṇāntarasaṃbhavāt /",
    "GK16kunvjivu:4507": " dṛṣṭāntamabhidhāya tatsaṃbhaddhavibhūṣaṇaprastāvāt samānacchāyamarthāntaranyāsamabhidhatte /",
    "GK16kunvjivu:4508": " vākyārthāntaravinyāso mukhyatātparyasāmyataḥ /",
    "GK16kunvjivu:4509": " jñeyaḥ sor'thāntaranyāsaḥ yaḥ samarpakatayāhitaḥ // Vjiv_3.54 //",
    "GK16kunvjivu:4510": " vākyārthetyādi /",
    "GK16kunvjivu:4511": " “jñeyaḥ sor'thāntaranyāsaḥ” = (arthāntaranyāsa)",
    "GK16kunvjivu:4512": " nāmālaṅkāro “jñeyaḥ” = parijñātavyaḥ /",
    "GK16kunvjivu:4513": " kīdṛśaḥ---“vākyārthāntaravinyāsaḥ“---parasparānvitapadasamudāyābhidheyaṃ vastu vākyārthaḥ tasmādanyasmāt = aprakṛtatvāt prastutavyatireki vākyārthāntaraṃ,",
    "GK16kunvjivu:4514": " tasya “vinyāsaḥ” = viśiṣṭaṃ nyasanaṃ = tadvidāhlādakāritayopanibandhaḥ /",
    "GK16kunvjivu:4515": " kasmāt kāraṇāt “mukhyatātparyasāmyataḥ“,",
    "GK16kunvjivu:4516": " ” mukhyaṃ” = prastāvādhikṛtatvāt pradhānabhūtaṃ vastu,",
    "GK16kunvjivu:4517": " tasya “tātparyaṃ” = yatparatvena tatsaṃmataṃ,",
    "GK16kunvjivu:4518": " tasya “sāmyataḥ” = sādṛśyāt /",
    "GK16kunvjivu:4519": " kathaṃ “samar(pakata)",
    "GK16kunvjivu:4520": " yāhitaḥ” = samarpakatvenopanibaddhaḥ,",
    "GK16kunvjivu:4521": " tadupapattiyojaneneti yāvat /",
    "GK16kunvjivu:4522": " atra sāmānye samarthanīye viśeṣaḥ samarthako,",
    "GK16kunvjivu:4523": " viśeṣe vā sāmānyaṃ, (ta)",
    "GK16kunvjivu:4524": " yoḥ parasparāvyabhicārāt /",
    "GK16kunvjivu:4525": " yathā---",
    "GK16kunvjivu:4526": " asaṃśayaṃ kṣatraparigrahakṣamā yadāryamasyāmabhilāṣi me manaḥ /",
    "GK16kunvjivu:4527": " satāṃ hi sandehapadeṣu vastuṣu pramāṇamantaḥ karaṇapravṛttayaḥ // VjivC_3.201 //",
    "GK16kunvjivu:4528": " yathā vā---",
    "GK16kunvjivu:4529": " “kimiva hi madhurāṇaāṃ maṇḍanaṃ nākṛtīnām // VjivC_3.202 //",
    "GK16kunvjivu:4530": " evamarthāntaranyāsamabhidhāya (tatsamānacchāyaṃ viśeṣaviṣayavā)",
    "GK16kunvjivu:4531": " kyasamanvayādākṣepamabhidhatte---",
    "GK16kunvjivu:4532": " niṣedhacchāyayākṣepaḥ kāntiṃ prathayituṃ parām /",
    "GK16kunvjivu:4533": " ākṣepa iti sa jñeyaḥ prastutasyaiva vastunaḥ // Vjiv_3.55 //",
    "GK16kunvjivu:4534": " niṣedhacchāyayetyādi /",
    "GK16kunvjivu:4535": " “ākṣepa iti sa jñeyaḥ” = so 'pyamākṣepālaṅkārojñātavyaḥ /",
    "GK16kunvjivu:4536": " sa kīdṛśaḥ---“prastutasyaiva vastunaḥ ākṣepaḥ” = prakṛtasyaivārthasya ākṣepaḥ = apākaraṇam = abhipretasyārthasyāpi nivartanamiti (yāvat) /",
    "GK16kunvjivu:4537": " kayā ? “niṣedhacchāyayā” = pratiṣedhavicchittyā /",
    "GK16kunvjivu:4538": " kimartham ? “kāntiṃ prathayituṃ parāṃ” = prakṛṣṭāmupaśobhāṃ prakaṭayitum /",
    "GK16kunvjivu:4539": " yathā---",
    "GK16kunvjivu:4540": " suhaa vilaṃvasu thoaṃ jāva imaṃ virahakāaraṃ hiaaṃ /",
    "GK16kunvjivu:4541": " saṃṭhaviūṇa bhaṇissaṃ ahavā volesu kiṃ bhaṇimo // VjivC_3.203 //",
    "GK16kunvjivu:4542": " subhaga vilambasva stokaṃ yāvadidaṃ virahakātaraṃ hṛdayam /",
    "GK16kunvjivu:4543": " saṃsthāpya bhaṇiṣyāmyathavāpakrama kiṃ bhaṇāmaḥ /",
    "GK16kunvjivu:4544": " (iti chāyā)",
    "GK16kunvjivu:4545": " atra vākyārthaḥ--- subhageti bahuvallabhatāpratipādanaparamāmantraṇapadam /",
    "GK16kunvjivu:4546": " (nāyikāprativacanaṃ)",
    "GK16kunvjivu:4547": " nāsūtritam, (taddhi)",
    "GK16kunvjivu:4548": " sākṣādabhidhīyamānatayā na tathā cetanacamatkāritāṃ pratipadyate,",
    "GK16kunvjivu:4549": " yathaitadākṣepamātraṃ bhaṇitivaicitryeṇa pratīyamānatayā niyamāt tadvidāhlādavidhāyitvaṃ puṣṇāti /",
    "GK16kunvjivu:4550": " tadevamākṣepasvarūpamabhidhāya sādhāraṇavaktavyaśeṣameteṣāmabhidhatte---",
    "GK16kunvjivu:4551": " vakṣyamāṇoktaviṣayāḥ saṃbhavanti vivakṣayā /",
    "GK16kunvjivu:4552": " dṛṣṭāntādyāstrayo 'pyete hetau satyathavāsati // Vjiv_3.56 //",
    "GK16kunvjivu:4553": " vakṣyamāṇetyādi /",
    "GK16kunvjivu:4554": " vakṣyamāṇoktau viṣayau yeṣāṃ te vakṣyamāṇoktaviṣayāḥ,",
    "GK16kunvjivu:4555": " “dṛṣṭāntaprabhṛtayaśca “trayo 'pyete” abhidhāsyamānābhihitagocarāḥ saṃbhavantīti saṃbandhaḥ /",
    "GK16kunvjivu:4556": " kena hetunā“vivakṣayā” = vaktumicchayā = kaveryathāpratibhāsamabhidhātuṃ vāñchayā /",
    "GK16kunvjivu:4557": " tadidamatra tātparyam---yadā saṃniveśavaicitryamātrametanna punaratra lakṣaṇātirekaḥ kaścidasti /",
    "GK16kunvjivu:4558": " madhyamasya viśeṣāntaramabhidhātumāha--- “hetau satyathavāsati” hetāviti /",
    "GK16kunvjivu:4559": " “hetau” hetuvācini hiśabdādau “sati” saṃbhavati = pramujyamāne,",
    "GK16kunvjivu:4560": " “athavā” kadācit,",
    "GK16kunvjivu:4561": " “asati” asabhavati---aprayujyamāne /",
    "GK16kunvjivu:4562": " evaṃ (hetorabhidhānenānabhidhānena)",
    "GK16kunvjivu:4563": " vārthāntaranyāsaḥ prakāradvayena vidyate /",
    "GK16kunvjivu:4564": " arthāntaranyāsamātramabhibhūṣaṇamityarthaḥ /",
    "GK16kunvjivu:4565": " nidarśanajātamatra pūrvoktavyatireki na pradarśitam,",
    "GK16kunvjivu:4566": " tasmātsvayamevotprekṣaṇīyam /",
    "GK16kunvjivu:4567": " evaṃ svarūpaviśeṣapratiṣedhabodhitachāyātiśayamalaṅkaraṇamabhidhāya kāraṇapratiṣedhottejita(chāyā)",
    "GK16kunvjivu:4568": " tiśayamabhidhatte---",
    "GK16kunvjivu:4569": " svakāraṇaparityāgapūrvakaṃ kāntipuṣṭaye /",
    "GK16kunvjivu:4570": " bhāvanārthasya kenāpi viśeṣeṇa vibhāvanā // Vjiv_3.57 //",
    "GK16kunvjivu:4571": " svakāraṇetyādi /",
    "GK16kunvjivu:4572": " “arthasya” varṇanīyasya = prastutasya,",
    "GK16kunvjivu:4573": " “viśeṣeṇa kenāpi” alaukikena rūpāntareṇa “bhāvanā” = “vibhāvanā” vibhāvanetyalaṅkṛtirabhidhīyate /",
    "GK16kunvjivu:4574": " tadayamatrārthaḥ---yā vinā bhāvyate, kā sā ?",
    "GK16kunvjivu:4575": " tatsamarthakāraṇarūpaprayojakavyāpāralakṣaṇāṃ kriyāṃ (vinā bhāvyate sā) vibhāvanā /",
    "GK16kunvjivu:4576": " “svakāraṇaparityagapūrvakam” = tasya viśeṣasya svamātmīyaṃ kāraṇaṃ yannimittaṃ tasya parityāgaḥ prihāṇaṃ pūrvaṃ prathamaṃ yatra tatkṛtetyarthaḥ",
    "GK16kunvjivu:4577": " kimarthaṃ “kāntipuṣṭaye” śobhā(vṛddhaye) /",
    "GK16kunvjivu:4578": " tadidamuktaṃ bhavati---yathā lokottaraviśiṣṭatāṃ varṇanīyaṃ nīyate iti /",
    "GK16kunvjivu:4579": " yathā---",
    "GK16kunvjivu:4580": " asaṃbhṛtaṃ maṇḍanamaṅgayaṣṭe- ranāsavākhyaṃ karaṇaṃ madasya /",
    "GK16kunvjivu:4581": " kāmasya puṣpavyatiriktamastraṃ bālyātparaṃ sātha vayaḥ prapede // VjivC_3.204 //",
    "GK16kunvjivu:4582": " atra kṛtrimakāraṇaparityāgapūrvakaṃ lokottarasahajaviśeṣaviśiṣṭatā varṇanīyasya kaverabhipretā /",
    "GK16kunvjivu:4583": " tadevamasaṃbhāvyakāraṇatvādavibhāvyamānasvabhāvāṃ vibhāvanāṃ vicārya vicāragocarasvarūpatayā svarūpasandehasamarpitātiśayaṃ sasandehamabhidhatte---",
    "GK16kunvjivu:4584": " yasminnutprekṣitaṃ rūpamutprekṣāntarasaṃbhavāt /",
    "GK16kunvjivu:4585": " sandehamete vicchittyai sasandehaṃ vadanti tam // Vjiv_3.58 //",
    "GK16kunvjivu:4586": " yasminnityādi /",
    "GK16kunvjivu:4587": " “yasmin” = alakāre,",
    "GK16kunvjivu:4588": " “utprekṣitaṃ” saṃbhāvanānumānāt sāmyasamanvayācca svarūpāntarasamāropadvāreṇa pratibhollekhitaṃ “rūpaṃ” padārthaparispandalakṣaṇaṃ “sandehameti” saṃśayaṃ samārohati /",
    "GK16kunvjivu:4589": " kasmāt kāraṇāt---“utprekṣāntarasaṃbhavāt” = utprekṣāprakarṣaparasyāparasyāpitadviṣayasya sadbhāvāt /",
    "GK16kunvjivu:4590": " kimarthaṃ---“vicchittyai” = śobhāyai /",
    "GK16kunvjivu:4591": " tadevamabhidhāvaicitryaṃ sasandehābhidhānaṃ vadanti /",
    "GK16kunvjivu:4592": " yathā---",
    "GK16kunvjivu:4593": " rañjitā nu vividhāstaruśailāḥ nāmitaṃ nu gaganaṃ sthāgitaṃ nu /",
    "GK16kunvjivu:4594": " pūritā nu viṣameṣu dharitrī saṃhṛtā nu kakubhastimireṇa // VjivC_3.205 //",
    "GK16kunvjivu:4595": " yathā vā---",
    "GK16kunvjivu:4596": " nimīladākekaralolacakṣuṣāṃ priyopakaṇṭhaṃ kṛtagātravepathuḥ /",
    "GK16kunvjivu:4597": " nimajjatīnāṃ śvasitoddhatastanaḥ śramo nu tāsāṃ madano nu paprathe // VjivC_3.206 //",
    "GK16kunvjivu:4598": " yathā vā---",
    "GK16kunvjivu:4599": " avibhāviacharabhaañjavaiṇa jaṇatsamayamantharaṃ hi avaram /",
    "GK16kunvjivu:4600": " bhisvai śiśāve guṇaā muhā sarvayanti ahaṇarai tam // VjivC_3.207 //",
    "GK16kunvjivu:4601": " (chāyā ?) yathā vā---",
    "GK16kunvjivu:4602": " kiṃ saundaryamahārthasañcitajagatkośaikaratnaṃ vidheḥ kiṃ śṛṅgārasarassaroruhamidaṃ syātsaukumāryāvadhi /",
    "GK16kunvjivu:4603": " kiṃ lāvaṇyapayonidherabhinavaṃ bimbaṃ sudhādīdhiter- vaktuṃ kāntatatamānanaṃ tava mayā sāmyaṃ na niścīyate // VjivC_3.208 //",
    "GK16kunvjivu:4604": " sasandehasyaikavidhatvamutprekṣāmūlakatvāt /",
    "GK16kunvjivu:4605": " evaṃ svarūpasandehasundaraṃ sasandehamabhidhāya svarūpāpahnavaramaṇīyāmapahnutimabhidhatte---",
    "GK16kunvjivu:4606": " anyadarpayituṃ rūpaṃ varṇanīyasya vastunaḥ /",
    "GK16kunvjivu:4607": " svarūpāpahnavvo yasyāmapahnutirasau matā // Vjiv_3.59 //",
    "GK16kunvjivu:4608": " anyādityādi /",
    "GK16kunvjivu:4609": " pūrvavadutprekṣāmūlatvamevāsyāḥ /",
    "GK16kunvjivu:4610": " saṃbhāvanānumānāt sādṛśyasamanvayācca “varṇanīyasya vastunaḥ” = prastutasyārthasya,",
    "GK16kunvjivu:4611": " “anyat” = kimapyapūrvaṃ,",
    "GK16kunvjivu:4612": " “rūpamarpayitum” = rūpāntaraṃ samāropayituṃ,",
    "GK16kunvjivu:4613": " “svarūpāpahnavaḥ” = svabhāvāpalāpaḥ saṃbhavati,",
    "GK16kunvjivu:4614": " “yasyām” “asau” = eṣā evaṃvidhabhaṇitireva,",
    "GK16kunvjivu:4615": " “apahnatiḥ” “matā” = pratibhātā tadvidām /",
    "GK16kunvjivu:4616": " yathā--",
    "GK16kunvjivu:4617": " bhāsvāneṣa jagatyaśeṣanayanaṃ tejasvināmagraṇīḥ nāyaṃ kāntatamānanāptasurucirnetrotsavaścandramāḥ /",
    "GK16kunvjivu:4618": " paryāyeṇa manobhuvā virahiṇāṃ veddhuṃ mano nirdayaṃ puṣpeṣūnniśitāgratāṃ vijayinī netuṃ niyakto mama // VjivC_3.209 //",
    "GK16kunvjivu:4619": " svarūpeṇa dharmiṇaḥ tādavasthye dharmamātrāpahnutiryathā---",
    "GK16kunvjivu:4620": " tava kusumaśaratvaṃ śītaraśmitvamindoḥ dvayamidamayathārthaṃ dṛśyate madvidheṣu /",
    "GK16kunvjivu:4621": " visṛjati himagarbhairagnimindurmayūkhaistvamapi kusubhabāṇān vajrasārīkaroṣi // VjivC_3.210 //",
    "GK16kunvjivu:4622": " atra bhaṇitivaicitryavaśādaśābdam apahnavapratipādanaṃ vihitam,",
    "GK16kunvjivu:4623": " yasmāddharmasya kusumaśaratvādeḥ svabhāvasamucitaṃ sukumārakāryakāritvamapasārya tadviruddhamatikarālakāryakāritvamupanibaddham /",
    "GK16kunvjivu:4624": " kvacicca sādṛśyasamanvayādapahnatiryathā---",
    "GK16kunvjivu:4625": " pūrṇendoḥ paripoṣakāntavapuṣaḥ sphāraprabhābhāsuraṃ nedaṃ maṇḍalamabhuyudeti gaganābhoge jigīṣorjagat /",
    "GK16kunvjivu:4626": " mārasyocitamātapatramadhunā pāṇḍu pradoṣaśriyā mānonnaddhajanābhimānadalanodyogaikahevākinaḥ // VjivC_3.211 //",
    "GK16kunvjivu:4627": " evamalaṅkārāṇāṃ tantratayā pratyekamalaṅkāryaṃ prati vicchittividhāyitvamabhidhāyedānīṃ samuditānāṃ tadevābhidhatte---",
    "GK16kunvjivu:4628": " rājanti yatrālaṅkārā anyonyānvitavṛttayaḥ /",
    "GK16kunvjivu:4629": " yathā padārthā vākyārthe saṃsṛṣṭiḥ sābhidīyate // Vjiv_3.60 //",
    "GK16kunvjivu:4630": " rājantītyādi /",
    "GK16kunvjivu:4631": " “yatra” = yasyām,",
    "GK16kunvjivu:4632": " “alaṅkārāḥ” = prastutasaṃpadupetāḥ santaḥ “rājanti” śobhante,",
    "GK16kunvjivu:4633": " “saṃsṛṣṭiḥ sābhidhīyate” saṃsṛṣṭisaṃjñālaṅkṛtiḥ socyate /",
    "GK16kunvjivu:4634": " kathaṃ rājantītyāha---“yatā padārthā vākyārthe” = tātparyalakṣaṇe vastuni “yathā”",
    "GK16kunvjivu:4635": " = yena prikāreṇa “padārthāḥ” pravibhaktasvarūpāḥ vākyaikadeśabhūtapadābhidheyāḥ santovā",
    "GK16kunvjivu:4636": " svātmanā sphuranto 'pi parasparānvayalakṣaṇasaṃbandhanibandhanasvabhāvāḥ pradhāne",
    "GK16kunvjivu:4637": " hi pāratantryamanubhavantastadeva samudāyātmakamekavākyārthatātparyaṃ pratipādayanti,",
    "GK16kunvjivu:4638": " yathā tena prakāreṇa yadetayoravisaṃvādisamavāye saṃbandhitayā saṃsṛṣṭāvanyonyānvitavṛttayaḥ",
    "GK16kunvjivu:4639": " parasparasaṃbandhāvagatasāmarthyāt pṛthagbhūtavākyārthāvayavaikadeśavartino 'pyalaṅkārāḥ",
    "GK16kunvjivu:4640": " kāmapi sahṛdayasaṃvedyaparasparasaṃsargātmatāmevaṃ (va)",
    "GK16kunvjivu:4641": " sakalavākyārthaviṣayāṃ vicchittimupapādayantaḥ paratantrāḥ parisphuranti ityabhiprāyaḥ /",
    "GK16kunvjivu:4642": " yathā---",
    "GK16kunvjivu:4643": " āśliṣṭo navakuṅkumāruṇaravivyālokitairvistṛto lambāntāmbarayā sametya bhuvane dhyānāntare sandhyayā /",
    "GK16kunvjivu:4644": " candrāṃśūtkarakorakākulapataddhvāntadvirepho 'dhunā devyevārpitadohadaḥ kuravake bhāti pradoṣagamaḥ // VjivC_3.212 //",
    "GK16kunvjivu:4645": " atra rūpakādinā svātmanā pṛthakkṛtakṛtyena parasparasaṃsargasaṃpadupārjitā vākyārthavakratāvicchittiḥ kācideva parisphurati /",
    "GK16kunvjivu:4646": " yathā vā---",
    "GK16kunvjivu:4647": " mlāniṃ vāntaviṣānalena nayanavyāpāralabdhātmanā nītā rājabhujaṅga pallavamṛdū rambhā tatheyaṃ tvayā /",
    "GK16kunvjivu:4648": " adyāpīśvaraśekharendukiraṇasmerasthalīlāñchite kailāsopavane yathā sugahane naiti prarohaṃ punaḥ // VjivC_3.213 //",
    "GK16kunvjivu:4649": " atra pūrvavadeva rūpakādīnāṃ parasparasaṃsargasaṃpadupārjitā vakratāvicchittiḥ vibhāvyate /",
    "GK16kunvjivu:4650": " evaṃ saṃsṛṣṭimabhidhāya tathāvidhacchāyāvicchittividhāyinaṃ saṃkarālaṅkāramabhidhatte---",
    "GK16kunvjivu:4651": " alaṅkārakalāpo 'yamanyaiḥ saṃkīrṇatāṃ gataḥ /",
    "GK16kunvjivu:4652": " sphurannanekadhā vākye saṃkaraḥ so 'bhidhīyate // Vjiv_3.61 //",
    "GK16kunvjivu:4653": " alaṅkāretyādi /",
    "GK16kunvjivu:4654": " pūrvoktalakṣaṇamākrāntavṛttiḥ “alakārakalāpo 'yaṃ” rasavadādyalaṅkāranikurambaḥ “saṃkarākhyo 'bhidhīyate” saṃkaranāmā nigadyate /",
    "GK16kunvjivu:4655": " kīdṛśaḥ---“saṃkīrṇatāṃ gataḥ” = saṃmiśratāṃ prāptaḥ,",
    "GK16kunvjivu:4656": " sabalatvena pratibhāsatvamadhirūḍhaḥ /",
    "GK16kunvjivu:4657": " kiṃ kurvan---“sphuran” = ātmanaḥ sphuritaṃ samupadarśayan---pratibhāsamānatāmupasaran,",
    "GK16kunvjivu:4658": " “vākye” saṃkīrṇatāmupapadyate /",
    "GK16kunvjivu:4659": " tatsaṃveśanaviśeṣasyānupapatteḥ bhaṇitāntarvarto yaḥ kaścidalaṅkāro yathopapatti vibhūṣaṇāntareṇa saṃkīrṇaḥ saṃkara saṃjñāviṣayatāṃ pratipadyate",
    "GK16kunvjivu:4660": " tena sakalasyāpyalaṅkārakalāpasya (saṃkara ityabhidhānaṃ saṃpadyate) /",
    "GK16kunvjivu:4661": " yathā---",
    "GK16kunvjivu:4662": " rohanmūlātigaurairuragapatiphaṇaistatra pātālakukṣau prodyadvālaṅkuraśrīḥ diśi diśi daśanairebhirāśāgajānām /",
    "GK16kunvjivu:4663": " asminnākāśadeśe vikasitakusumā rāśibhistārakāṇaāṃ nātha tvatkīrtivallī phalati phalamidaṃ bimbamindoḥ sudhārdram // VjivC_3.214 //",
    "GK16kunvjivu:4664": " atra kīrtivallīti rūpakālaṅkāraḥ siddhabaddhatatsāmyāśaṅkāṃ vinā na yuktayuktatāṃ pratipadyate /",
    "GK16kunvjivu:4665": " tena tadāśaṅkānibandhanatathāvidhaparispandakīrtisandarśitasamudbhutatasaṃbhāvanānumānamāhātmyāt pratīyamānavṛttirutprekṣātra kaverabhipretā",
    "GK16kunvjivu:4666": " yasmādetayordvayorapi parasparasaṃbhāvanāṃ vinā svarūpalabdhireva na (parya)",
    "GK16kunvjivu:4667": " vasyatīti, saṃkīrṇayoratha saṃvādādevaṃvidhaviṣaye saṃkaroktiḥ pravartate /",
    "GK16kunvjivu:4668": " vākyaikadeśe yathā “nirmokamuktiriva gaganoragasya” iti niṣkampatayā vyavahartumaśakyatvāt,",
    "GK16kunvjivu:4669": " nirmokamuktirivetyutprekṣayā rūpakālaṅkārasya svarūpalābhāvakāśaḥ (samarpyate) /",
    "GK16kunvjivu:4670": " tathaivotprekṣāyāḥ,",
    "GK16kunvjivu:4671": " yasmādatrāpi saṃkarālaṅkāravyavahāraḥ /",
    "GK16kunvjivu:4672": " nanu cānenanyāyena “asyāḥ sargavidhau” iti “kiṃ tāruṇyataroḥ” ityādeḥ saṃkarālaṅkāroktiḥ pravartatām ?",
    "GK16kunvjivu:4673": " na pravartate,",
    "GK16kunvjivu:4674": " yasmādatrār (thasāmarthyāvagato)",
    "GK16kunvjivu:4675": " tprekṣāyāḥ sasandehaṃ vinānupapatteḥ,",
    "GK16kunvjivu:4676": " parasmiṃśca tathaiva rūpakasyeti dvayorapyetayoḥ tattvaṃ tulyam /",
    "GK16kunvjivu:4677": " sasandehasya punastadvibhūṣaṇatvenāntarvidhāne maṇimayapadakabandhabandhurahārādiramaṇīyatvamityuktameva /",
    "GK16kunvjivu:4678": " saṃsṛṣṭernānāvidhacchāyamaṇimālāmanoharatā,",
    "GK16kunvjivu:4679": " saṃṅkarālaṅkārasya vividhakāntiratnavinyāsavictrabahulātulakāntikalpatvamiti sarvameva vibhaktam /",
    "GK16kunvjivu:4680": " evaṃ yathopapattyalaṅkārān lakṣayitvā keṣāñcidalakṣitatvāt lakṣaṇāvyāptidoṣaṃ parihartumupakramate /",
    "GK16kunvjivu:4681": " bhūṣaṇāntarabhāvena śobhāśūnyatayā tathā /",
    "GK16kunvjivu:4682": " alaṅkārāstu ye kecinnālaṅkāratayā manāk // Vjiv_3.62 //",
    "GK16kunvjivu:4683": " bhūṣaṇetyādi /",
    "GK16kunvjivu:4684": " “ye” = pūrvoktavyatiriktāḥ“kecidalaṅkārāḥ” te “nālaṅkāratayā manāk” na vibhūṣaṇatvenābhyupagatāḥ /",
    "GK16kunvjivu:4685": " kena hetunā “bhūṣaṇāntarabhāvena” = anyadbhūṣaṇaṃ “bhūṣaṇāntaraṃ“,",
    "GK16kunvjivu:4686": " tebhyo vyatiriktam;",
    "GK16kunvjivu:4687": " “tadbhāvena” = tatsvabhāvatvena tadananyatvena pūrvoktānāmevānyatamatvenetyarthaḥ /",
    "GK16kunvjivu:4688": " “śobhāśūnyatayā tathā” = śobhā kānatiḥ tayā śūnyaṃ rahitaṃ śobhāśūnya tasya bhāvaḥ śobhāśūnyatā tayā hetubhūtayā /",
    "GK16kunvjivu:4689": " na kevalaṃ tābhyāmeva,",
    "GK16kunvjivu:4690": " yāvadalaṅkāryatayā vibhūṣyatvenāpi teṣāmalaṅkaraṇatvamanupapannam /",
    "GK16kunvjivu:4691": " evaṃ ca---",
    "GK16kunvjivu:4692": " yathāsaṃkhyamalaṅkāraḥ pūrvairāmnāt eva yaḥ /",
    "GK16kunvjivu:4693": " kāraṇadvitayenāpi nālaṅkāraḥ sa saṃmataḥ // Vjiv_3.63 //",
    "GK16kunvjivu:4694": " “yathāsaṃkhyamalaṅkāraḥ pūrvairāmnātaḥ” tulya (kramaṃ)",
    "GK16kunvjivu:4695": " kaiścitsvaśabdenābhihitaḥ svanāmnā “sa nālaṅkāraḥ,",
    "GK16kunvjivu:4696": " kāraṇadvitayenāpi” bhūṣaṇāntarabhāvena śobhāśūnyatayā ca /",
    "GK16kunvjivu:4697": " tathā ca tasyodāharaṇam---",
    "GK16kunvjivu:4698": " padmendubhṛṅgamātaṅgapuṃskokilakalāpinaḥ /",
    "GK16kunvjivu:4699": " vaktra kāntīkṣaṇagatisvarakeśaistvayā jitā // VjivC_3.215 //",
    "GK16kunvjivu:4700": " atrātmakṛtalakṣye bhaṇitivaicitryavirahāt na kācit kāntirvidyate /",
    "GK16kunvjivu:4701": " satyāmapyetasyāṃ sāmyaṃ vyatireko vā jīvitamāmnātaṃ na punaḥ samānasaṃkhyātvam /",
    "GK16kunvjivu:4702": " (kevala) samānasaṃkhyātve “yathāsaṃkhyamanudeśaḥ samānām” iti sūtrodāharaṇanyāyāt saṃkhyātānudeśāt na kiñcidatiricyate /",
    "GK16kunvjivu:4703": " keṣāñcidāśīḥ prabhṛtīnāmalaṅkāratayā matānāṃ bhūṣaṇatvānupapatteḥ /",
    "GK16kunvjivu:4704": " āsiṣastu lakṣaṇodāharaṇāni neha paṭhyante /",
    "GK16kunvjivu:4705": " teṣu cāśaṃsanīyasyaivārthasya mukhyatayā varṇanīyatvādalaṅkāryatvamiti preyolaṅkāroktāni dūṣaṇānyāpatanti /",
    "GK16kunvjivu:4706": " na preyaso viruddhaḥ syādalaṅkārāntare sati /",
    "GK16kunvjivu:4707": " saṃsṛṣṭisaṃkarau syātāmanyatrādarśanādapi // VjivC_3.216 //",
    "GK16kunvjivu:4708": " (antaraślokaḥ) /",
    "GK16kunvjivu:4709": " viśeṣokterapyuktālaṅkārāntarbhāvenālaṅkāryatayā ca bhūṣaṇatvānupapattiḥ /",
    "GK16kunvjivu:4710": " tathā codāharaṇametasyāḥ---",
    "GK16kunvjivu:4711": " sa ekastrīṇi jayati jaganti kusumāyudhaḥ /",
    "GK16kunvjivu:4712": " haratāpi tanuṃ yasya śambhunā na hṛtaṃ balam // VjivC_3.217 //",
    "GK16kunvjivu:4713": " atra sakalalokaprasiddhajayitvavyatirekikandarpasvabhāvamātraṃ lokottaratvena vākyārthaḥ /",
    "GK16kunvjivu:4714": " (evaṃ) sūkṣmaleśahetavaḥ (nālaṅkārāḥ /",
    "GK16kunvjivu:4715": " tathā ca) bhāmahaḥ---",
    "GK16kunvjivu:4716": " hetuśca sūkṣmo leśo 'tha nālaṅkāratayā mataḥ /",
    "GK16kunvjivu:4717": " samudāyābhidheyasya vakroktyanabhidhānataḥ // VjivC_3.218 //",
    "GK16kunvjivu:4718": " tathā ca sūkṣmasyodāharaṇam---",
    "GK16kunvjivu:4719": " saṃketakālamanasaṃ viṭaṃ jñātvā vidagdhayā /",
    "GK16kunvjivu:4720": " hasannetrārpitākūtaṃ līlāpadmaṃ nimīlitam // VjivC_3.219 //",
    "GK16kunvjivu:4721": " atra varṇanīyātmā sūkṣmo na punaralaṅkāraṇam,",
    "GK16kunvjivu:4722": " kasmāt---sākṣādabhidhayā vaktavyārthastathāvidhayā yuktyā pratipādyate /",
    "GK16kunvjivu:4723": " leśasyodāharaṇaṃ yathā---",
    "GK16kunvjivu:4724": " rājakanyānuraktaṃ māṃ romodbhedena rakṣakāḥ /",
    "GK16kunvjivu:4725": " avagaccheyurā jñātamaho śītānilaṃ vanam // VjivC_3.220 //",
    "GK16kunvjivu:4726": " atrāpyetadeva vaktavyaṃ vastu kathaṃ vibhūṣaṇatāmarhati ? /",
    "GK16kunvjivu:4727": " “yatparaḥ śabdaḥ sa śabdārthaḥ” iti nyāyāt /",
    "GK16kunvjivu:4728": " hetorudāharaṇam---",
    "GK16kunvjivu:4729": " ayamāndolitaprauḍhacandanadrumapallavaḥ /",
    "GK16kunvjivu:4730": " utpādayati sarvasya prītiṃ malayamārutaḥ // VjivC_3.221 //",
    "GK16kunvjivu:4731": " evamupamārūpakamapi nālaṅkaraṇam /",
    "GK16kunvjivu:4732": " samagragaganāyāmamānadaṇḍo rathāṅginaḥ /",
    "GK16kunvjivu:4733": " pādo jayati siddhastrīmukhendunavadarpaṇaḥ // VjivC_3.222 //",
    "GK16kunvjivu:4734": " atra rasavadalaṅkāra (vat)",
    "GK16kunvjivu:4735": " vācyavācakayoḥ saṃgatireva nāsti /",
    "GK16kunvjivu:4736": " tathā ca upamā ca rūpakaṃ ceti vigrahe dvandvo vā vivakṣitaḥ syāt,",
    "GK16kunvjivu:4737": " viśeṣaṇasamāso vā /",
    "GK16kunvjivu:4738": " tatra dvandvapakṣe kvacidvākyaikadeśe rūpakaṃ kvacidupameti (dvitiya)",
    "GK16kunvjivu:4739": " praṇibandhanaṃ na kiñcidekasmin /",
    "GK16kunvjivu:4740": " tatrāpi pratyekaṃ parispandatayā svasthāne samaṃ vibhātīti parasparāpekṣāṃ vinā samudāyātmakasya viśeṣyasyāsaṃbhavāt dvandvapakṣo 'nupapannaḥ",
    "GK16kunvjivu:4741": " viśeṣaṇasamāse 'pi sarvasmin vākye,",
    "GK16kunvjivu:4742": " ekadeśe vā dvitayamapīti dvayorekasmin vastuni yugapat parasparaviruddhayośchāyātapayoriva samāveśānupapattiḥ /",
    "GK16kunvjivu:4743": " ekatarapakṣāvalambinyā vācā pratyekaṃ vācyavācakasvarūpaniścitāvaparasyāvakāśabhaṅgo 'pi na sambhavatīti parasparāpekṣāṃ vinā samudāyātmakaviśeṣaṇasamāso 'pyakicitkaraḥ /",
    "GK16kunvjivu:4744": " kathañcittatraikataraniścaye pramāṇābhāvādanyatarakalpanena doṣāyogātsaṃkaravyavahāraḥ /",
    "GK16kunvjivu:4745": " prastute punarevaṃvidhasvarūpaniṣpattāvapi saṃsiddhivivakṣayā yasyātmasiddhaāvapi",
    "GK16kunvjivu:4746": " sandehadolādhirūḍhistatrāpyasambhūtādvastuto 'vyavasthitaiva kadācidastīti yatkiñcideva",
    "GK16kunvjivu:4747": " vākyasāmarthyādavaseyaḥ /",
    "GK16kunvjivu:4748": " pratīyamānaprakārāttṛtīyaṃ ramaṇīyamalaṅkaraṇakalāpamiti vākyavakratāsarvasvaṃ samākhyeyam /",
    "GK16kunvjivu:4749": " samudāyātmakavākyavakratāsvarūpamāsūtrayati---",
    "GK16kunvjivu:4750": " lāvaṇyādiguṇojjvalā pratipadanyāsairvilāsāñcitā vicchittyā racitairvibhūṣaṇabharairalpainohāriṇī /",
    "GK16kunvjivu:4751": " atyarthaṃ rasavattayārdrahṛdayā (śaknotyudārābhidhā vāgvakrā sukavestathaiva ca)",
    "GK16kunvjivu:4752": " mano hartuṃ yathā nāyikā // Vjiv_3.64 //",
    "GK16kunvjivu:4753": " lāvaṇyādītyādi /",
    "GK16kunvjivu:4754": " āsāmevaṃvidhavākyasvarūpāyattāvagamanodāharaṇaṃ pravakṣyati /",
    "GK16kunvjivu:4755": " tatsamudāyātmakasya (vākyasya)",
    "GK16kunvjivu:4756": " rasavattayā (manaḥ cetaḥ)",
    "GK16kunvjivu:4757": " hartuṃ ca saknoti yatā nāyikā tathā /",
    "GK16kunvjivu:4758": " kīdṛśī---“lāvaṇyādiguṇojjvalā” (lāvaṇyādibhiḥ)",
    "GK16kunvjivu:4759": " lāvaṇyaprabhṛtibhiḥ “guṇaiḥ” prathamollekhalakṣaṇairguṇaiḥ “ujjvalā” bhrājiṣṇuḥ “pratipadanyāsaiḥ” “pratipadanyāsaḥ” pratisuptiṅantopanibandhānāni,",
    "GK16kunvjivu:4760": " taiḥ “vilāsāñcitā” śobhātiśayenābhyañcitā “vicchittyā” vaidagdhyabhaṅgyā kayācit “racitaiḥ” upanibaddhaiḥ “alpaiḥ” parimitaiḥ (vibhūṣaṇabharaiḥ)",
    "GK16kunvjivu:4761": " alaṅkaraṇairupamādibhiḥ,",
    "GK16kunvjivu:4762": " “manohāriṇī” hṛyaparañjikā vāk vicchittivihitaparimitālaṅkāraṇavinmayāsā śobhātiśayanidhānatāṃ pratipadyate /",
    "GK16kunvjivu:4763": " kīdṛśī vāk---“udārābhidhā” audāryaguṇayuktābhihitā /",
    "GK16kunvjivu:4764": " “atyarthaṃ rasavattayā” rāgādimattvena “ārdrahṛdayā” sarasābhiprāyā kāntāpi tathāvidhavilāsāñcitā bhavati /",
    "GK16kunvjivu:4765": " nāyikāpakṣe lāvaṇyādayaḥ saundaryaprabhṛtayaḥ,",
    "GK16kunvjivu:4766": " padanyāsaḥ pādavikṣepaḥ,",
    "GK16kunvjivu:4767": " vilāsaḥ ceṣṭāviśeṣaḥ (vākpakṣe)",
    "GK16kunvjivu:4768": " vicchittiḥ vaidagdhyam,",
    "GK16kunvjivu:4769": " vāk vākyam,",
    "GK16kunvjivu:4770": " bhūṣaṇāni alaṅkārāḥ,",
    "GK16kunvjivu:4771": " kavyabhidhā vacanam /",
    "GK16kunvjivu:4772": " prabandhasāmarthyamiti /",
    "GK16kunvjivu:4773": " iti śrīrājānakakuntakaviricite vakroktijīvite kāvyālaṅkāre tṛtīya unmeṣaḥ / ====================================================================",
    "GK16kunvjivu:4774": " vakroktijīvitam caturthonmeṣaḥ evaṃ sakalasāhityasarvasvakalpavākyavakratāprakāśanānantaramavasaraprāptāṃ prakaraṇavakratāmavatārayati---",
    "GK16kunvjivu:4775": " yatra niryantraṇotsāhaparispandopaśobhinī /",
    "GK16kunvjivu:4776": " vṛttirvyavahartṝṇāṃ svāśayollekhaśālinī // Vjiv_4.1 //",
    "GK16kunvjivu:4777": " apyāmūlādanāśaṅkyasamutthāne manorathe /",
    "GK16kunvjivu:4778": " kāpyunmīlati niḥsīmā sā prabandhāṃśavakratā // Vjiv_4.2 //",
    "GK16kunvjivu:4779": " yatretyādi /",
    "GK16kunvjivu:4780": " ---“prabandhāṃśavakratā” (prakaraṇa)",
    "GK16kunvjivu:4781": " vakrabhāvo bhavatīti sambandhaḥ /",
    "GK16kunvjivu:4782": " kīdṛśī---“niḥsīmā“---niravadhiḥ,",
    "GK16kunvjivu:4783": " “yatra“---yasyāṃ “vyavahartṝṇāṃ“---tattadvyāpāraparigrahavyagrāṇāṃ pravṛttiḥ “kāpi“---alaukikī “unmīlati“---udbhidyate /",
    "GK16kunvjivu:4784": " kiṃviśiṣṭā---“niryantraṇotsāhaparispandopaśobhinī“---nirargalavyavasāyasphuritasphāravicchittiḥ,",
    "GK16kunvjivu:4785": " ata eva “svāśayollekhaśālinī” nirupamani (ja)",
    "GK16kunvjivu:4786": " hṛdayollāsitālaṅkṛtiḥ,",
    "GK16kunvjivu:4787": " kasmin sati---“apyāmūlādanāśaṅkyasamutthāne manorathe“---kandāt prabhṛtyasaṃbhāvyasamudbhede samīhite /",
    "GK16kunvjivu:4788": " tadayamamatrārthaḥ---yatra manāṅmātramapyanunmīlitamanorathe kathāmadhye nirupadhimānadhanānāmadhyavasāyapaddhatiḥ",
    "GK16kunvjivu:4789": " nirantaravyavasāyātisphārā cetanacamatkāriṇī tadvihitavakratāvicchittiḥ prikaraṇasyālaṅkaraṇāyate,",
    "GK16kunvjivu:4790": " prabandhasya ca /",
    "GK16kunvjivu:4791": " yathā abhijñānajānakīnāmni nāṭaketṛtīye 'ṅke setubandhe 'nākalitavidyābalānāmaviditavaidehīdayitadivyāstra",
    "GK16kunvjivu:4792": " prabhāvasaṃpadāṃ vānarapravīrāṇāṃ prathamameva makarākaramālokayatāṃ bandhādhyavasāyaḥ /",
    "GK16kunvjivu:4793": " tathāhi---tatra nīlasya senāpatervacanam---",
    "GK16kunvjivu:4794": " śailāḥ santi sahastraśaḥ pratidiśaṃ valmīkakalpā ime dordaṇḍāśca kaṭhoravikramarasakrīḍhāsamutkaṇṭhitāḥ /",
    "GK16kunvjivu:4795": " karṇāsvāditakumbhasaṃbhavakathāḥ kiṃ nāma kallolinī- kānte goṣpadapūraṇe 'pi kapayaḥ kautūhalaṃ nāsti vaḥ // VjivC_4.1 //",
    "GK16kunvjivu:4796": " vānarāṇāmuttaravākyaṃ nepathye kalakalānantaram---",
    "GK16kunvjivu:4797": " āndolyante kati na girayaḥ kandukānandamudrāṃ vyātanvānāḥ kapiparisare kautukotkarṣatarṣāt /",
    "GK16kunvjivu:4798": " lopāmudrāparivṛḍhakathābhijñatāpyasti kiṃ tu vrīḍāveśaḥ pavanatanayocchiṣṭasaṃsparśanena // VjivC_4.2 //",
    "GK16kunvjivu:4799": " atraiva pavanatanayocchiṣṭe adhivācini paryāyavakratāprikāraḥ smartavyaḥ /",
    "GK16kunvjivu:4800": " ārya, duṣkaro 'yamebhirmakarākarabandhādhyavasāya iti rāmeṇa paryanuyuktasya jāmbavato 'pi vākyam---",
    "GK16kunvjivu:4801": " anaṅkuritanissīmamanorathapatheṣvapi /",
    "GK16kunvjivu:4802": " kṛtinaḥ kṛtyasaṃrambhamārabhante jayanti ca // VjivC_4.3 //",
    "GK16kunvjivu:4803": " evaṃvidhamaparamapi tata eva vibhāvanīyamabhinavādbhutābhogabhaṅgīsubhagaṃ subhāṣitasarvasvam /",
    "GK16kunvjivu:4804": " yathā vā raghuvaṃśe pañcame sarge caturu (da)",
    "GK16kunvjivu:4805": " dhikāñcīkalāpālaṅkaraṇakāśyapīparivṛḍhasya viśvajidākhyamakhadīkṣādakṣiṇīkṛtasamastasaṃpadaḥ",
    "GK16kunvjivu:4806": " sahajaudāryarahasyodāharaṇasya raghorarghasaṃpāditamṛṇmayapātrasamālokanasamunmūlitamanorathāḍambare",
    "GK16kunvjivu:4807": " varatantorantevāsini niṣiddhagamane munau",
    "GK16kunvjivu:4808": " “kiṃ vastu vidvan gurave pradeyaṃ tvayā kiyadveti” // VjivC_4.4 //",
    "GK16kunvjivu:4809": " praśnasamanantaraṃ samāveditacaturdaśakoṭiparimāṇacāmīkarāmācāryapradadakṣiṇā (mākalayya)",
    "GK16kunvjivu:4810": " dvitrāṇyahānyarhasi soḍhumarhan yāvadyate sādhayituṃ tvadartham // VjivC_4.5 //",
    "GK16kunvjivu:4811": " iti nirargalagambhīrato dāragarimāgopāyitāntargatayā giragnyagāramalaṅkurvati kuberaṃ prati sāmantasaṃbhāvanayā jayādhyavasāyaḥ kāmapi sahṛdayahṛdayāhlādakāritāṃ pratipadyate /",
    "GK16kunvjivu:4812": " sūktisudhāvīcayo 'pyatra tata (evā)",
    "GK16kunvjivu:4813": " svādanīyāḥ /",
    "GK16kunvjivu:4814": " etatprakaraṇaprāṇaparispandasundaraṃ ca kiñcidudāhriyate /",
    "GK16kunvjivu:4815": " yathā---",
    "GK16kunvjivu:4816": " taṃ bhūpatirbhāsurahemarāśiṃ labdhaṃ kuberādabhiyāsyamānāt /",
    "GK16kunvjivu:4817": " dideśa kautsāya samastameva pādaṃ sumeroriva vajrabhinnam // VjivC_4.6 //",
    "GK16kunvjivu:4818": " atra dambholidalitakāñcanācalapādasādṛśyapratīyamānāparimitasya tapanīyakūṭasya sarvasyāpi (viśrā)",
    "GK16kunvjivu:4819": " ṇanāt, anya eva tādṛśadraviṇavyasanavartino dilīpanandanasya,",
    "GK16kunvjivu:4820": " kalpanākalaṅkakadarthitārthavitaraṇānuccatarān kalpatarūpanapi tiraskurvāṇaḥ sa koṣyaudāryasīmāviśeṣaḥ samujjṛmbhate,",
    "GK16kunvjivu:4821": " yena garbhokṛtagarvagarimagranthīśithilādvitīyayaśassandohadohadasya dātrantarāsahiṣṇoḥ “gurvartham” ityādeḥ prathamoditavākyaprakāṇḍasya prāṇaparispandaparipoṣaṇamevādhīyate",
    "GK16kunvjivu:4822": " anyacca---",
    "GK16kunvjivu:4823": " janasya sāketanivāsinastau dvāvapyabhūtāmabhinandyasattvau /",
    "GK16kunvjivu:4824": " gurupredayādhikanispṛhor'tho nṛpo 'rthikāmādadhikapradaśca // VjivC_4.7 //",
    "GK16kunvjivu:4825": " ityādi /",
    "GK16kunvjivu:4826": " atrāpi gurupradeyadakṣiṇātiriktaṃ kārtasvaramapratigṛhṇataḥ kautsasya,",
    "GK16kunvjivu:4827": " raghorapi prāthitāt śataguṇaṃ sahastraguṇaṃ vā prayacchataḥ (parasparaṃ kalahāyamānayo)",
    "GK16kunvjivu:4828": " rniravadhi(ni)",
    "GK16kunvjivu:4829": " spṛhatvaudāryasaṃpat sāketanivāsinām aśrutapūrvāṃ kāmapi mahotsavamudrāmātatāna /",
    "GK16kunvjivu:4830": " evameṣā mahākaviprabandheṣu prakaraṇavakratāvicchittiḥ rasaniṣyandinī sahṛdayaiḥ svayamutprekṣaṇīyā /",
    "GK16kunvjivu:4831": " imāmeva prakārāntareṇa prakāśayati---",
    "GK16kunvjivu:4832": " itivṛttaprayukte 'pi kathāvaicitryavartmani /",
    "GK16kunvjivu:4833": " utpādyalavalāvaṇyādanyā lasati vakratā // Vjiv_4.3 //",
    "GK16kunvjivu:4834": " tathā yathā,",
    "GK16kunvjivu:4835": " prabandhasya sakalasyāpi jīvitam /",
    "GK16kunvjivu:4836": " bhāti prakaraṇaṃ kāṣṭhādhirūḍharasanirbharam // Vjiv_4.4 //",
    "GK16kunvjivu:4837": " itivṛtteti /",
    "GK16kunvjivu:4838": " ---“tathā utpādyalavalāvaṇyādanyā bhavati vakratā” = tena prakāreṇa kṛtrisaṃvidhānakāmanīyakādalaukikī vakrabhāvabhaṅgī samujjṛmbhate sahṛdayānāvarjayatīti yāvat /",
    "GK16kunvjivu:4839": " (kasmin--) “kathāvaicitryavartmani“---kāvyasya kathāvicitrabhāvamārge /",
    "GK16kunvjivu:4840": " kiṃviśiṣṭe “itivṛttaprayukte 'pi“---itihāsaparigrahe 'pi /",
    "GK16kunvjivu:4841": " tatheti tathāprayogamapekṣata ata āha---“yathā prabandhasya sakalasyāpi jīvitam /",
    "GK16kunvjivu:4842": " bhāti prakaraṇaṃ” yena prakāreṇa sargabandhādeḥ samagrasyāpi prāṇapradaṃ bhāsate 'ṅgam /",
    "GK16kunvjivu:4843": " kīdṛgbhūtaṃ---“kāṣṭhādhirūḍharasanirbhara (m)",
    "GK16kunvjivu:4844": " = prathamadhārodbhāsitaśṛṅgārādiparipūrṇam /",
    "GK16kunvjivu:4845": " tadayamatra paramārthaḥ = vikhyātavicitrarucirakathākaraṇḍakāyamā(ne)",
    "GK16kunvjivu:4846": " mahābhāratādau rasasamudramudritāyāmapi kathāyāṃ kasyaciduttarādharavicchittikāraṇavikalpakābhāvāt, savi(śeṣa)",
    "GK16kunvjivu:4847": " rasabhāvajanakāścaryajananakāryajātāni atibandhuranijapratibhāsamunmīlitasamucitanirupamānanimittāni nibandhanīyānīti /",
    "GK16kunvjivu:4848": " tadatiśayavakratāprakāreṇa prakaraṇena vyavaharan kaviḥ sakalakavirasikapariṣatparitoṣaṇamāvahati /",
    "GK16kunvjivu:4849": " prabandhe 'pi pravaranavasaṃskārakāraṇaramaṇīyakāntiparipoṣaḥ rekhārājamānapurātanatruṭitacitradaśāspadasaubhāgyamanubhavati /",
    "GK16kunvjivu:4850": " abhijñānaśākuntale nāṭake itarataruṇītiraskārakāraṇāvirodhakatvenekṣaṇakṣaṇākalitalalitalāvaṇyalakṣmīlalāmanirupamarūparekhā sukhapratyabhijñā samujjṛmbhate /",
    "GK16kunvjivu:4851": " vistrambhasaṃbhāvanāsanāthakathārahasyaramyaparasparānurūpapremaprakarṣapravartitacirataravicitraviharaṇavyāpārasuprāptapratyabhijñāṃ",
    "GK16kunvjivu:4852": " tāṃśakuntalāṃ prati duṣyantasya vismaraṇakāraṇamitivṛttāgaditamapi alpamātrāparādhapravartamānakrūrakrudhaḥ",
    "GK16kunvjivu:4853": " karuṇāparāṅmukhasyamunerduvāsasaḥ śāpamutpāditavān kaviḥ /",
    "GK16kunvjivu:4854": " tatra hi prakaraṇaprakāṇḍe śakuntalā kila prathamapriyapravāsavāsaravitīrṇavirahaduḥsahaduḥkhāveśavivaśāntaḥkaraṇavṛttiruṭaja(saṃnihitā)",
    "GK16kunvjivu:4855": " paryākulena prāṅgaṇaprānte sthite (na)",
    "GK16kunvjivu:4856": " maharṣiṇā manyusaṅgāt---",
    "GK16kunvjivu:4857": " vicintayantī yamananyamānasā taponidhiṃ vetsi na māmupasthitam /",
    "GK16kunvjivu:4858": " smariṣyati tvāṃ sa na bodhito 'pi san kathāṃ pramattaḥ prathamaṃ kṛtāmiva // VjivC_4.8 //",
    "GK16kunvjivu:4859": " itthaṃ śaptā /",
    "GK16kunvjivu:4860": " tacchravaṇaparyākulābhyāṃ sakhībhyāṃ (anunītaḥ)",
    "GK16kunvjivu:4861": " pravāsyamāno 'pi munipravaraḥ priyatamanyāsāṅgulīyakavilokanaṃ (śāpā)",
    "GK16kunvjivu:4862": " vasānā (vadhi) makārṣot /",
    "GK16kunvjivu:4863": " priyaṃ prati yāntyāśca muniduhituralaṅkṛtāṅgulīkisalayasyāṅgalīyakasya kutracit kuṭilatarataraṅgiṇīpayovatārādantarjalamalakṣitaṃ",
    "GK16kunvjivu:4864": " paribhraṣṭasya sasaṃbhramamadabhramarīcimaṇḍalamāṇikyasamullasitasarasāmiṣaviśaṅkākulaśakalīkavalitasya",
    "GK16kunvjivu:4865": " kālāntare tadantakāriṇā kaivartanena punarapi (samarpaṇam) /",
    "GK16kunvjivu:4866": " evaṃvidhasya saṃvidhānakasya rasanidhānakalaśāyamānasya māhātmyādikhilasyāpi nāṭakasya kāpi (vicchittiḥ)",
    "GK16kunvjivu:4867": " samaye cañcarīkopālambhagarbhagītyavagamanāt muniśāpāpasāritapreyasīsmṛterapi tadadhivāsavāsanāpi ca parisphurantī pauravasya pāravaśyaṃ niścayāmāsa",
    "GK16kunvjivu:4868": " tathā ca",
    "GK16kunvjivu:4869": " ramyāṇi vīkṣya madhurāṃśca niśamya śabdān paryutsukībhavati yatsukhito 'pi jantuḥ /",
    "GK16kunvjivu:4870": " taccetasā smarati nūnamabodhapūrvaṃ bhāvasthirāṇi jananāntarasauhṛdāni // VjivC_4.9 //",
    "GK16kunvjivu:4871": " atra saṃmugdhasubhagamenakānandinīsmaraṇalekhālāvaṇyamanyadeva camatkārakāraṇaṃ sahṛdayānāṃ samudyotate /",
    "GK16kunvjivu:4872": " aparaṃ ca parāvartitāyāmapi vyalīkamabhijñakaṃ ca,",
    "GK16kunvjivu:4873": " maharṣiśiṣyasamākhyātakaragrahaṇagarbhādhānāyāṃ mahāmanyusamunmeṣaḥ /",
    "GK16kunvjivu:4874": " manāgullaṅghitasahajalajjāvatāratāpasaśīghrāpanītāvaguṇṭhanena (parāṅganāracita)",
    "GK16kunvjivu:4875": " tathāvidhasakalalalanālāvaṇyāvalepasaṃpadi saṃpāditavipañciṭaṅkāravalguvāgvilāsavyāhṛtavanaviharaṇarahasyābhi",
    "GK16kunvjivu:4876": " jñāyāṃ bharatamātari tathārūpaṃ pratyākhyānapāruṣyamapi rājñaḥ śāpasya saṃpatsyamānānutāpaṃ",
    "GK16kunvjivu:4877": " parasparaṃ prakāśībhavadanargalānurāgapragbhārasaṅgādatīva sahṛdayāhlādakāri /",
    "GK16kunvjivu:4878": " śāpāvasānasamutpattaye prasiddhasyaraṇasamullāsiduḥsahavirahajvarapātāvegavikalatvaṃ ca samanantaramevāṅgulīyasaṅgamādatīva sahṛdayānāhlādayati",
    "GK16kunvjivu:4879": " narapatestatra kañcukino vacanam---",
    "GK16kunvjivu:4880": " pratyādiṣṭaviśeṣamaṇḍanavidhirvāmaprakoṣṭhārpitaṃ bibhratkāñcanamekameva valayaṃ śvāsoparaktādharaḥ /",
    "GK16kunvjivu:4881": " cintājāgaraṇapratāntanayanastejoguṇādātmanaḥ saṃskārollikhito mahāmaṇiriva kṣīṇo 'pi nālakṣyate // VjivC_4.10 //",
    "GK16kunvjivu:4882": " ramyaṃ dveṣṭi yathā purā prakṛtibhirna pratyahaṃ sevyate śayyāprāntavivartanairvigamayatyunnidra eva kṣapāḥ /",
    "GK16kunvjivu:4883": " dākṣiṇyena dadāti vācamucitāmantaḥ purebhyo yadā gotreṣu skhalitastadā bhavati ca vrīḍāvilakṣaściram // VjivC_4.11 //",
    "GK16kunvjivu:4884": " atra rājño viśeṣaṇavakratā,",
    "GK16kunvjivu:4885": " gotreṣviti vacanavakratvaṃ ca kimapi cittacamatkārakāri /",
    "GK16kunvjivu:4886": " rājño 'pi svayaṃlikhitālekhyālokamānavilocanasya smaraṇātmaka dayitātmamudrāmudritaṃ sahṛdayavacanam /",
    "GK16kunvjivu:4887": " akliṣṭabālatarupallavalobhanīyaṃ pītaṃ mayā sadayameva ratotsaveṣu /",
    "GK16kunvjivu:4888": " bimbādharaṃ spṛśasi cet bhramara priyāyāḥ tvāṃ kārayāmi kamalodarabandhanastham // VjivC_4.12 //",
    "GK16kunvjivu:4889": " ityudita evāsvādanīyaḥ /",
    "GK16kunvjivu:4890": " avidyamāne punaretasmin tatpādyalavalāvaṇyallāmni prakaraṇe niṣkāraṇavismaraṇavairasyamitihāsāṃsyeva rūpakasyāpi virūpakatāpattinimittatāmavagāhate",
    "GK16kunvjivu:4891": " utpādyalavalāvaṇyāditi dvidhā vyākhyeyam = yathā kvacidasadevotpādyam,",
    "GK16kunvjivu:4892": " kvacidaucityatyaktaṃ sadapyanyathāsaṃpādyam sahṛdayahṛdayāhlādanāya /",
    "GK16kunvjivu:4893": " yathādāttarāghave mārīcavadhaḥ /",
    "GK16kunvjivu:4894": " tacca prāgeva vyākhyātam /",
    "GK16kunvjivu:4895": " evamanyadapyasyā vakratāvicchitterudāharaṇaṃ mahākaviprabandheṣu svayamutprekṣaṇīyam /",
    "GK16kunvjivu:4896": " nirantararasodgāragarbhasandarbhanirbharāḥ /",
    "GK16kunvjivu:4897": " giraḥ kavīnāṃ jīvanti na kathāmātramāśritāḥ // VjivC_4.13 //",
    "GK16kunvjivu:4898": " (ityantaraślokaḥ) /",
    "GK16kunvjivu:4899": " aparamapi prakaraṇavakratāprakāramāvirbhāvayati---",
    "GK16kunvjivu:4900": " prabandhasyaikadeśānāṃ phalabandhānubandhavān /",
    "GK16kunvjivu:4901": " upakāryopakartṛtvaparispandaḥ parisphuran // Vjiv_4.5 //",
    "GK16kunvjivu:4902": " asāmānyasamullekhapratibhāpratibhāsinaḥ /",
    "GK16kunvjivu:4903": " sūte nūtanavakratvarahasyaṃ kasyacitkaveḥ // Vjiv_4.6 //",
    "GK16kunvjivu:4904": " “sūte“---samunmīlayati /",
    "GK16kunvjivu:4905": " (kiṃ) “nūtanakratvarahasyaṃ“---abhinavavakrabhāvopaniṣadaṃ /",
    "GK16kunvjivu:4906": " “kasyācit“---(na) sarvasya /",
    "GK16kunvjivu:4907": " “kaveḥ“---kavayituḥ,",
    "GK16kunvjivu:4908": " prastutau (citya)",
    "GK16kunvjivu:4909": " cāruracanāvicakṣaṇasyeti yāvat /",
    "GK16kunvjivu:4910": " kaḥ “upakāryopakartṛtvaparispandaḥ“---anugrāhyanugrahakatvamahimā /",
    "GK16kunvjivu:4911": " kiṃ kurvan “parisphuran“---samunmīlayan /",
    "GK16kunvjivu:4912": " kiṃviśiṣṭaḥ---“phalabandhānubandhavān” = pradhānakāryānusandhānavān kāryānusandhānanipuṇa(iti bhāvaḥ) /",
    "GK16kunvjivu:4913": " kathamevaṃvidhasya hatyāha---“asāmānyasamullekhapratibhāpratibhāsinaḥ“---nirupamonmīlitaśakti vibhavabhrājiṣṇoḥ /",
    "GK16kunvjivu:4914": " keṣāṃ “prabandhasyaikadeśānāṃ” = prakaraṇānām /",
    "GK16kunvjivu:4915": " tadidamuktaṃ bhavati---prātisvikasaṃniveśaśobhināmapi prabandhāvayavānāṃ pradhānaphalasaṃbandhanibandhānugrāhyānugrāhakabhāvaḥ",
    "GK16kunvjivu:4916": " svabhāvasubhagapratibhāprakāśyamānaḥ kasyacidvicakṣaṇasya vakratācamatkāriṇaḥ kaveralaukikaṃ",
    "GK16kunvjivu:4917": " (kathāprāṇaprauḍhiprarūḍha)",
    "GK16kunvjivu:4918": " vakratollekhalāvaṇyaṃ samullāsayati /",
    "GK16kunvjivu:4919": " yathā puṣpadūṣitake dvitīye 'ṅke--- prasthānāt pratinivṛtya nibiḍānurāgāt (andhakārāvṛtāyāṃ)",
    "GK16kunvjivu:4920": " vibhāvaryāmamandamadanonmādamudreṇa samudradattena nijabhāryāniketanaṃ tulyadivasaṃ",
    "GK16kunvjivu:4921": " nandayantīsaṃgamāya malīmluceneva praviśatā prakampāvegavikalālasakāyanipātananihatanidrasya",
    "GK16kunvjivu:4922": " dvāradeśaśāyinaḥ kalahāyamānasya kuvalayasyotkocakāraṇaṃ svakarādaṅgulīyakadānaṃ yat kṛtaṃ,",
    "GK16kunvjivu:4923": " taccaturthe 'ṅke mathurāpratinivṛttena tenaiva śvaśurasya samāveditasamudradattavṛttāntena kulakalaṅkātaṅkakadarthyamānasya sārthavāhasāgaradattasya svatanayasparśa (samāhita)",
    "GK16kunvjivu:4924": " māna (sasya)",
    "GK16kunvjivu:4925": " snuṣāśīlaśuddhimunmīlayattadupakārāya kalpate /",
    "GK16kunvjivu:4926": " tathā ca sāgaradattasya vacanam",
    "GK16kunvjivu:4927": " tadaṅgulīyaṃ sutanāmacihnaṃ caritrasuddhiṃ viśadīkaroti /",
    "GK16kunvjivu:4928": " mamāpi sāmānyasamudyato 'nu- tāpastu pāpasya bhavetsa śuddhiḥ // VjivC_4.14 //",
    "GK16kunvjivu:4929": " atra bhṛtya,",
    "GK16kunvjivu:4930": " kimiti tvayā prathamamasmākaṃ (noktamiti pṛṣṭasya)",
    "GK16kunvjivu:4931": " kuvalayasyottaraṃ---",
    "GK16kunvjivu:4932": " tadopaṇikamante rāma paṇi yāta ta hiṃ evva pavisaṃti /",
    "GK16kunvjivu:4933": " dgdhācchāditaṃ ca mae sa aṃ evva pekhkhiaṃ chanvāhanasaṃpadaṃ putana vedaissadi // VjivC_4.15 //",
    "GK16kunvjivu:4934": " tata evāvadhāryam /",
    "GK16kunvjivu:4935": " yathottararāmacarite--- pṛthugarbhabharakheditadehāyā videharājaduhiturvinodāya dāśarathinā",
    "GK16kunvjivu:4936": " cirantanarājacaritacitraruciṃ darśayatā nirvyājavijayavijṛmbhamāṇajṛmbhakāstrāṇyuddiśya",
    "GK16kunvjivu:4937": " “sarvathedānīṃ tvatprasūtimupasthāsyanti” iti yadabhihitaṃ tatpañcamāṅke pravīracaryācatureṇa",
    "GK16kunvjivu:4938": " candraketunā kṣaṇaṃ samarakelimākāṅkṣatā tadantarāyakalitakalakalāḍambarāṇāṃ varūthinīnāṃ",
    "GK16kunvjivu:4939": " sahajajayotkaṇṭhābhrājiṣṇorjānakīnandanasya jṛmbhakāstravyāpāreṇa kamapyupakāramutpādayati /",
    "GK16kunvjivu:4940": " tathā ca tatra lavaḥ--- “bhavatu,",
    "GK16kunvjivu:4941": " kālaharaṇapratiṣedhāya jṛmbhakāstreṇa tāvat sainyāni saṃstambhayāmi” sumantraḥ---tatkimakasmādullolāḥ sainyayodhāḥ praśāmyanti /",
    "GK16kunvjivu:4942": " lavaḥ---paśyāmyenamadhunā pragalbham /",
    "GK16kunvjivu:4943": " sumantraḥ---(sasaṃbhramam)",
    "GK16kunvjivu:4944": " vatsa, sumāreṇānena jṛmbhakāstramabhimantritam /",
    "GK16kunvjivu:4945": " candraketuḥ---ārya,",
    "GK16kunvjivu:4946": " kaḥ sandehaḥ---",
    "GK16kunvjivu:4947": " vyatikara iva bhīmo vaidyutastāmasaśca praṇihitamapi cakṣurgrastamuktaṃ hinasti /",
    "GK16kunvjivu:4948": " abilikhitamivaitat sainyamaspandamāste niyatamajitavīryaṃ jṛmbhate jṛmbhakāstram // VjivC_4.16 //",
    "GK16kunvjivu:4949": " ārścaryam (āścaryam)---",
    "GK16kunvjivu:4950": " pātālodarakuñjapuñjitatamaḥ śyāmairnabho jṛmbhakai- ruttaptasphuradārakūṭakapilajyotirjvaladdīptibhiḥ /",
    "GK16kunvjivu:4951": " kalpakṣepakaṭhorabhairavamaruddhvastairavastīryate nīlāmbhodataḍitkaḍārakuharairvindhyādrikūṭairiva // VjivC_4.17 //",
    "GK16kunvjivu:4952": " ityādi /",
    "GK16kunvjivu:4953": " eka evāyamekadeśānāmiti bahuvacanam /",
    "GK16kunvjivu:4954": " atra dvayorapi bahūnāmupakāryopakārakatvaṃ svayamutprekṣaṇīyam /",
    "GK16kunvjivu:4955": " ekaprakaraṇaprāptaprakārāntaraśobhitaḥ /",
    "GK16kunvjivu:4956": " prabandho bhāsate nūtnaparispanda ivoditaḥ // VjivC_4.18 //",
    "GK16kunvjivu:4957": " (ityantaraślokaḥ) /",
    "GK16kunvjivu:4958": " asyā eva prakārāntaraṃ prakāśayati---",
    "GK16kunvjivu:4959": " pratiprakaraṇaṃ prauḍhapratibhābhogayojitaḥ /",
    "GK16kunvjivu:4960": " eka evābhidheyātmā badhyamānaḥ punaḥ punaḥ // Vjiv_4.7 //",
    "GK16kunvjivu:4961": " anyūnanūtanollekharasālaṅkaraṇojjvalaḥ /",
    "GK16kunvjivu:4962": " badhnāti vakratodbhedabhaṅgīmutpāditādbhutām // Vjiv_4.8 //",
    "GK16kunvjivu:4963": " “badhnāti“---niyantrayati nibandhayatīti yāvat /",
    "GK16kunvjivu:4964": " kāṃ---“vakratodbhedabhaṅgīm“---gambhīravakrabhāvāvirbhāvitāṃ śobhām /",
    "GK16kunvjivu:4965": " kiṃviśiṣṭāṃ---“udbhāvitādbhutām” = kandalitakutūhalām /",
    "GK16kunvjivu:4966": " kaḥ “eka evābhidheyātmā“---tadeva vastusvarūpam /",
    "GK16kunvjivu:4967": " kiṃ kriyamāṇaḥ---“badhyamānaḥ“---prastutaucityacāruracanāmātraspandamānaḥ /",
    "GK16kunvjivu:4968": " kathaṃ “punaḥ punaḥ“---vāraṃ vāraṃ /",
    "GK16kunvjivu:4969": " kva---“pratiprakāraṇam” = prakaraṇe prakaraṇe,",
    "GK16kunvjivu:4970": " sthāne sthāne iti yāvat /",
    "GK16kunvjivu:4971": " nanvevaṃ punaruktatāpātratāṃ samāsādayatītyāha---“anyūnanūtanollekharasālaṅkaraṇojjvalaḥ“---avikalābhinavollāsaśṛṅgārarūpakādiparispandabhrājiṣṇuḥ",
    "GK16kunvjivu:4972": " kīdṛśaḥ---“prauḍhapratibhābhogayojitaḥ” pragalbhataraprajñāprakāraprakāśitaḥ /",
    "GK16kunvjivu:4973": " ayamasya paramārthaḥ---tadevaṃ sakalacandrodayā (di)",
    "GK16kunvjivu:4974": " prakaraṇaprakāreṣu vastu prastutakathāsaṃvidhānakānurodhāt muhurmuhurupanibadhyamānaṃ",
    "GK16kunvjivu:4975": " yadi paripūrṇapūrvavirūparasālaṅkārarāmaṇīyakanirbharaṃ bhavati tadā kāmapi rāmaṇīyakamaryādāṃ",
    "GK16kunvjivu:4976": " vakratāmavatārayati /",
    "GK16kunvjivu:4977": " yathā harṣacarite--abhinavabhaṅgīparigrahagrathitasaubhāgyopasaṃpat (dharā)",
    "GK16kunvjivu:4978": " dhara-vibhāvarīvirām(di)",
    "GK16kunvjivu:4979": " rāmaṇīyakakartro naikasthāneṣu camatkurute /",
    "GK16kunvjivu:4980": " tata eva ca tadāsvādanīyam /",
    "GK16kunvjivu:4981": " bahutvādatra varṇayitumaśakyam /",
    "GK16kunvjivu:4982": " rājā---(sakaruṇaṃ puro 'valokya)",
    "GK16kunvjivu:4983": " hā devi pādapairapyapagatāsi",
    "GK16kunvjivu:4984": " kuravakatarurgāḍhāśleṣaṃ,",
    "GK16kunvjivu:4985": " mukhāsavalālanāṃ bakulaviṭapī,",
    "GK16kunvjivu:4986": " raktāśokastathā caraṇāhatim /",
    "GK16kunvjivu:4987": " tava sukṛtinaḥ saṃbhāvyaite prasādamahotsavān anugatadaśāḥ sarve,",
    "GK16kunvjivu:4988": " sarvaśśaṭho na yathā vayam // VjivC_4.19 //",
    "GK16kunvjivu:4989": " yathā anyatra hi--- pradīptāntaḥ pureṇa kṛśānunā kavalitān vilāsaśākhinaḥ paśyannabhinavaśokāveśavivaśāntaḥ karaṇa;",
    "GK16kunvjivu:4990": " “sākṣāddevīmanusarantaste” iti samutpannamatinirvikalpamavayavaikaikaprasādapātrebhyo",
    "GK16kunvjivu:4991": " 'pi avidvadbhyo 'pi samanuṣṭhitasamucitasāhasebhyaḥ samucitatādṛśaprasādasādhanamabhyastatadāsvādānubhavasarvasvamapyātmānaṃ",
    "GK16kunvjivu:4992": " tatsamaya eva priyānugamanamanācarantamadhamaṃ manyamāno nirupamavrīḍāniveśanirbharaṃ",
    "GK16kunvjivu:4993": " nirbhartsayati vatsarājaḥ /",
    "GK16kunvjivu:4994": " “dhārāveśma' ityādi,",
    "GK16kunvjivu:4995": " “karṇa' ityādi ca ślokadvayaṃ prāgudāhṛtamatra yojyam /",
    "GK16kunvjivu:4996": " tṛtīye 'ṅke rājā---(sāstraṃ niśvasya)",
    "GK16kunvjivu:4997": " sarvatra jvaliteṣu veśmasu bhayādālījane vidrute trāsotkampavihastayā pratipadaṃ devyā patantyā tadā /",
    "GK16kunvjivu:4998": " hā nātheti muhuḥ pralāpaparayā dagdhaṃ varākyā tathā śāntenāpi vayaṃ tu tena dahanenādyāpi dahyāmahe // VjivC_4.20 //",
    "GK16kunvjivu:4999": " atra śāntenāpi nirvāṇenāpi tenāmlānamālatīmukulakomaladehavidāhānumīyamānanairghṛṇyena dahanenāpyekavyāpārā(napagata)",
    "GK16kunvjivu:5000": " karaṇā vayamadyāpi dahyāmahe iti nūtanollekhavirodhālaṅkāreṇa karuṇā pūrvaṃ niviṣṭāpi vakratāṃ nīyate /",
    "GK16kunvjivu:5001": " api ca tathā vidhātuṃ komalatvādeva devyā tadaiva dagdhaṃ,",
    "GK16kunvjivu:5002": " vayaṃ punarvajrasārātikaṭorimāṇo 'dyāpi dahyāmahe na bhasmībhavāma iti viśeṣaṇaṃ prastutamevollāsayati /",
    "GK16kunvjivu:5003": " caturthe 'ṅke rājā---(sakaruṇamātmagatam) hā devi",
    "GK16kunvjivu:5004": " cakṣuryasya tavānanādapagataṃ nābhūtkvacinnarvṛtaṃ yenaiṣā satataṃ tvadekaśayanaṃ vakṣaḥsthalī kalpitā /",
    "GK16kunvjivu:5005": " yenoktāsi vinā tvayā bata jagacchūnyaṃ kṣaṇājjāyate so 'yaṃ dambhadhṛtavrataḥ priyatame kartuṃ kimapyudyataḥ // VjivC_4.21 //",
    "GK16kunvjivu:5006": " iti sakhedamāste /",
    "GK16kunvjivu:5007": " atra hi kvaciditi keliklamāpanodananimittaṃ niketapṛṣṭhasaṃcāraṇīyāsu līlāsu aprayatnasulabhadarśane",
    "GK16kunvjivu:5008": " tanumātronmīlitasaṃpātabimbalāvaṇyaleśaśaṅkamānatvadānanāntevāsitve candramasi darśitanijavākyopārūḍhapadārthatvāt",
    "GK16kunvjivu:5009": " paryālocanayā (karuṇameva)",
    "GK16kunvjivu:5010": " pratyāyayati /",
    "GK16kunvjivu:5011": " yeneti paryaṅkārdhaśayanamapi pravāsapadamiva pariharatīti tadeva vyanakti /",
    "GK16kunvjivu:5012": " kṣaṇāditi etāvantamapi kālaṃ tvayā virahitasya jīvataḥ kiyadaugyaṃ mama /",
    "GK16kunvjivu:5013": " (evaṃ) punaḥ sakalo 'pyalīka evāyaṃ premabandho 'vadhāryatāmiti tathaiva pratipādayati /",
    "GK16kunvjivu:5014": " so 'yamityādi prāgeva vyākhyātam //",
    "GK16kunvjivu:5015": " evametat, antaravākyakadambakābhivyaktayābhinavabhaṅgyā pūrvasmātsvādādāsvādāntarasampadaṃ kāmapi karuṇasya kurute /",
    "GK16kunvjivu:5016": " pañcame 'ṅke--- rājā--(saviśeṣotkaṇṭhaṃ niśvasya)",
    "GK16kunvjivu:5017": " bhrūbhaṅgaṃ rucire lalāṭaphalake tāraṃ samāropayet bāṣpāmbuplutapītapatraracanāṃ kuryātkapolasthalīm /",
    "GK16kunvjivu:5018": " vyāvṛttairvinibaddhacāṭumahimāmālokya lajjānatā tiṣṭhet kiṃ kṛtakopacārakaruṇairāśvāsayaināṃ priyām // VjivC_4.22 //",
    "GK16kunvjivu:5019": " atrādhigamapratyāśāsaṃbhāvitapadmāvatīpāṇipīḍasyānaṅkuritamanorathaleśasyāpi tatkālakandalitautsukyaparavaśīkṛtāntaḥ",
    "GK16kunvjivu:5020": " karaṇavṛtterunmādyata iva prāptāmeva pradyotarājaputrīṃ (manvānasya)",
    "GK16kunvjivu:5021": " rājñaḥ prasādasamayasamucitaprakāra (cintanaṃ kāṣṭhāṃ)",
    "GK16kunvjivu:5022": " karuṇasyāvatārayati /",
    "GK16kunvjivu:5023": " tatraivāṅke",
    "GK16kunvjivu:5024": " kiṃ prāṇā na mayā tavānugamanaṃ kartuṃ samutsāhitā baddhā kiṃ na jaṭā na vā praruditaṃ bhrāntaṃ vane nirjane /",
    "GK16kunvjivu:5025": " tvatsaṃprāptivilobhanena punarapyūnena pāpena kiṃ kiṅkṛtvā kupitā yadadya na vacastvaṃ me dadāsi priye // VjivC_4.23 //",
    "GK16kunvjivu:5026": " “iti roditi” ityantena manāgunmādamudrāpyunmīlitā tameva proddīpayati /",
    "GK16kunvjivu:5027": " ṣaṣṭhe 'ṅke rājā---hā devi /",
    "GK16kunvjivu:5028": " tvatsaṃprāptivilobhanena sacivaiḥ prāṇā mayā dhāritāḥ tanmatvātyajataḥ śarīrakamidaṃ me nāsti niḥsnehatā /",
    "GK16kunvjivu:5029": " āsanno 'vasarastadānugamane jātā dhṛtiḥ kiṃ tvayaṃ khedo yacchatadhā gataṃ na hṛdayaṃ tadvatkṣaṇe dāruṇe // VjivC_4.24 //",
    "GK16kunvjivu:5030": " atra nairāśyena rāśībhūtabhūritaraśokāvegavedanādahyamānamānasapratīkārakāraṇaṃ kālindīnāmanimnagāsaṃgamanam /",
    "GK16kunvjivu:5031": " tasya priyānugamamapi vastu vācyavistaraṃ prakaraṇābharaṇāyate /",
    "GK16kunvjivu:5032": " “procyate kiyat” ityuktyā vividhairvā vilāsaiḥ,",
    "GK16kunvjivu:5033": " kutaḥ kathopakārakāditi kathāyāḥ samāśaṅkitavicchedāyāḥ prarohayatīti (?) /",
    "GK16kunvjivu:5034": " kimuktaṃ bhavati---svalpo 'pi vācyaviśeṣaḥ saviśeṣavisphāritaḥ samuddhāṭitarasakavāṭadvārasarasoktivisaravikāsinyā prakaraṇavicchittyā vitanyamānaḥ kamapi vakrimāṇamāsādayati /",
    "GK16kunvjivu:5035": " yathā raghuvaṃśe mṛgayāprakaraṇe--- atra hi taraṅgiṇītīralekhāsvākheṭavāṭodyatena",
    "GK16kunvjivu:5036": " pramādyatā daśarathena rājñā sthavirāndhatapasvibālavadho vyadhīyateti ekavākyaśakyapratipādano",
    "GK16kunvjivu:5037": " 'pyayamarthaḥ punaḥ paramārthasarasasarasvatīsarvasvāyamānapratibhāvidhānakuśale",
    "GK16kunvjivu:5038": " kavinā tādṛśyā prakaraṇavicchittyā visphāritaścetanacamatkārakāraṇatāmadhitiṣṭhati /",
    "GK16kunvjivu:5039": " tathāhi---yadyatrānekanaktandinānubandhivividhamṛgayāvyāpāraparavaśīkṛtāntaḥ karaṇakavalitasakalataditara (vyāpāra)",
    "GK16kunvjivu:5040": " vyāvṛttyavasaraprasaradabhyāsarasasodarātmakamṛgayānurāgagarimātaḥ prāṇyetādṛgrūpo na pratihanyeta,",
    "GK16kunvjivu:5041": " tadā sadācārasaṃpādanacaṇe tribhuvanābhayadīkṣādhikāriṇi kiraṇamālinaḥ kule tilakāyamānasyākhilavidyāpārāvārapāradṛśvanaḥ kīrtidhanasya dhanya(daśaratha)",
    "GK16kunvjivu:5042": " nāmno dharitrīpateḥ pavitritatridivādhipārdhāsanasya tathāvidhākaraṇīyakaraṇaṃ maharṣiṇāpyudāhriyamāṇamanupapannaprāyameva pratibhāsetāpātataḥ",
    "GK16kunvjivu:5043": " idaṃ ca tatraiva sakalamunmīlitaṃ manāgudāhriyate /",
    "GK16kunvjivu:5044": " vyāghrānabhīrabhimukhotpatitān guhābhyaḥ phullāsanāgraviṭapāniva vāyurugṇān /",
    "GK16kunvjivu:5045": " śikṣāviśeṣalaghuhastatayā sa dhanvī tūṇīcakāra śarapūritavaktrarandhrān // VjivC_4.25 //",
    "GK16kunvjivu:5046": " api turagasamīpādutpatantaṃ mayūraṃ na sa rucirakalāpaṃ bāṇalakṣīcakāra /",
    "GK16kunvjivu:5047": " sapadi gatamanaskaśchinnamālyānukīrṇe rativigalitabandhe keśahaste priyāyāḥ // VjivC_4.26 //",
    "GK16kunvjivu:5048": " lakṣyīkṛtasya hariṇasya hariprabhāvaḥ prekṣya sthitāṃ sahacarīṃ vyavadhāya dehāt /",
    "GK16kunvjivu:5049": " ākarṇakṛṣṭamapi kāmitayā sa dhanvī bāṇaṃ kṛpāmṛdumanāḥ pratisaṃjahāra // VjivC_4.27 //",
    "GK16kunvjivu:5050": " ityādi /",
    "GK16kunvjivu:5051": " etairhi vicitravācyavācakaucityacārubhirvākyaviśeṣairvivadhavyāpārapāravaśyamati tarāṃ pratīyate /",
    "GK16kunvjivu:5052": " yathā---",
    "GK16kunvjivu:5053": " sa lalitakusumapravālaśayyāṃ jvalitamahauṣadhidīpikāsanāthām /",
    "GK16kunvjivu:5054": " vanarati rativāhayāṃbabhūva kvacidasametaparicchadastriyāmām // VjivC_4.28 //",
    "GK16kunvjivu:5055": " atra vanaratiriti viśeṣaṇavakratā vane sthityā vilāsagṛhakelīparyaṅke preyasī sametya",
    "GK16kunvjivu:5056": " madhugoṣṭhīprabhṛtyupabhogapratītipratyākhyātapratītiṃ pratipādayantyā prastutarasāveśa eva vitanyate /",
    "GK16kunvjivu:5057": " triyāmeti vacanavakratollekhena ciratarasamayamandha (kāraḥ)",
    "GK16kunvjivu:5058": " samunmīlyate /",
    "GK16kunvjivu:5059": " rūḍhivakratāmahimnā ca nirbharāndhakāranivāritaruciravyāpāraprakārāntarasāntarāyakāritvāt tatpratikūlatā pratipādyate /",
    "GK16kunvjivu:5060": " ata evātivāhayāṃbabhūveti kriyāvakratvavaicitryeṇa dāruṇadehavedanāṃ śayanagataḥ apagamayāmāsa,",
    "GK16kunvjivu:5061": " paramapariśramavidhāne nidrā rasadāyinītyabhinananda /",
    "GK16kunvjivu:5062": " yathā ca",
    "GK16kunvjivu:5063": " iti vismṛtānyakaraṇīyamātmanaḥ sacivāvalambitadhuraṃ dharāpatim /",
    "GK16kunvjivu:5064": " parivṛddharāgamanubandhasevayā mṛgayā jahāra catureva kāminī // VjivC_4.29 //",
    "GK16kunvjivu:5065": " atra jahāreti kriyāvakratvavicchittyā,",
    "GK16kunvjivu:5066": " mṛgayāyā karaṇīyetarabhāvanāsuvikalāntaḥ karaṇatvamaṅkuritaṃ mahībhartuḥ /",
    "GK16kunvjivu:5067": " tathā",
    "GK16kunvjivu:5068": " atha jātu rurorgṛhītavartmā vipine pārśvacarairalakṣyamāṇaḥ /",
    "GK16kunvjivu:5069": " śramaphenamucā tapasvigāḍhāṃ tamasāṃ prāpa nadīṃ turaṅgameṇa // VjivC_4.30 //",
    "GK16kunvjivu:5070": " atra tapasvigāḍhāmiti viśeṣaṇavakratayā vividhadharmācāraparāyaṇatāpasasaṃkulāṃ tamasāṃ",
    "GK16kunvjivu:5071": " paśyannapi śabdaśravaṇamātrāt śaraṃ vyākṛṣya śaramokṣamavikalāntaḥ karaṇaḥ kathamakurvateti prakāśyate /",
    "GK16kunvjivu:5072": " “apathe padamarpayanti hi śrutavanto 'pi rajonimīlitāḥ” ityanena nyāyena paradhārādhirūḍhadurdharavyasanarāgāndakārakavalitavivekadṛṣṭayastathāvidhā",
    "GK16kunvjivu:5073": " aśuddhādhvani sañcaranta ityupapattirapyupapāditā /",
    "GK16kunvjivu:5074": " uttarakathopakāro 'pyekadeśasyāstyeva /",
    "GK16kunvjivu:5075": " tathā hi---",
    "GK16kunvjivu:5076": " diṣṭāntamāpsyati bhavānapi putraśokā- dante vayasyahamiveti tamuktavantam // VjivC_4.31 //",
    "GK16kunvjivu:5077": " iti viśīrṇatāpasavitīrṇaśāpasya tāpasaṃ prati prativacanaṃ kausalyāpateḥ---tathā hi",
    "GK16kunvjivu:5078": " śāpo 'pyadṛṣṭatanayānanapadmaśobhe sānugraho bhagavatā mayi pātito 'yam /",
    "GK16kunvjivu:5079": " kṛṣyāṃ dahannapi khalu kṣitimindhaneddhaḥ bījaprarohajananīṃ dahanaḥ karoti // VjivC_4.32 //",
    "GK16kunvjivu:5080": " atra śāpa iti evaṃvidhāpacāraprāgbhāraprabhavo bhavatu nāma /",
    "GK16kunvjivu:5081": " sānugraha iti anugrahaḥ punarayamanupapanna evāsyāmavasthāyām /",
    "GK16kunvjivu:5082": " bhagavatetyanarthadarśanena sahajadayālunā /",
    "GK16kunvjivu:5083": " yadi vā bhagavatā śāpo 'pi iti śāpānugrahayordahanavāriṇorivaikakālamekaviṣayavartitvamasatorapi bhagavat(svarūpa)",
    "GK16kunvjivu:5084": " saṃpatsāmarthyādeva saṃbhāvyate,",
    "GK16kunvjivu:5085": " adṛṣṭatanayānanapadmaśobhe mayi etasmādevānugrahādavaśyaṃbhāvinaḥ sucirakālābhikāṅkṣitasya sutāvalambanatanorjovitaphalasya vilokanotkaṇṭhāpāravaśyāt",
    "GK16kunvjivu:5086": " ityalamatiprasaṅgena /",
    "GK16kunvjivu:5087": " asyā eva prabhedāntaramunmīlayati---",
    "GK16kunvjivu:5088": " kathāvaicitryapātraṃ tadvakrimāṇaṃ prapadyate /",
    "GK16kunvjivu:5089": " yadaṅgaṃ sargabandhādeḥ saundaryāya nibadhyate // Vjiv_4.9 //",
    "GK16kunvjivu:5090": " “tadvakrimāṇaṃ(prapadyate)",
    "GK16kunvjivu:5091": " ” kiṃvisiṣṭaṃ---“kathavaicitryapātraṃ” = prastutasaṃvidhānakabhaṅgībhājanaṃ /",
    "GK16kunvjivu:5092": " kiṃ tat ? “yadaṅkaṃsargabandhādeḥ saundaryāya nibadhyate” = “yat“---jalakrīḍādiprakaraṇaṃ (“sargabandhādeḥ“)",
    "GK16kunvjivu:5093": " mahākāvyaprabhṛteḥ (“saundaryāya“)",
    "GK16kunvjivu:5094": " ---upaśobhāniṣapattyai (“nibadhyate“) niveśyate /",
    "GK16kunvjivu:5095": " ayamasya paramārthaḥ---prabandheṣu jalakelikusumāpacayaprabhṛti prakaraṇaṃ prakrāntasaṃvidhānakānubandhi nibadhyamānaṃ nidhānamiva kamanīyasaṃpadaḥ saṃpadyate /",
    "GK16kunvjivu:5096": " yathā raghuvaṃśe---",
    "GK16kunvjivu:5097": " athormilolonmadarājahaṃse rodholatāpuṣpavahe sarayvāḥ /",
    "GK16kunvjivu:5098": " vihartumicchā vanitāsakhasya tasyāmbhasi grīṣmasukhe babhūva // VjivC_4.33 //",
    "GK16kunvjivu:5099": " ityādi /",
    "GK16kunvjivu:5100": " jalakrīḍāsparśānantaralakṣitatvāt akhilamadavikala(lalanā)",
    "GK16kunvjivu:5101": " vilāsamūlādhyāsyamānotsavākulasya(kumudakanyā)",
    "GK16kunvjivu:5102": " kandukakrīḍālakṣaṇamutsavāntaramuttarakathopakāryupapadyate,",
    "GK16kunvjivu:5103": " tadvidāmāhlādamāvaiti ca /",
    "GK16kunvjivu:5104": " tathā hi rājñaḥ karā(sphālanābhyukṣaṇā)",
    "GK16kunvjivu:5105": " divārivihārarasaparavaśāntaḥ karaṇasya (karāravindā)",
    "GK16kunvjivu:5106": " dalaṅkaraṇamalakṣitapatanamutpannakutūhalā kumudvatī nāma nāgakanyā jagṛhe /",
    "GK16kunvjivu:5107": " tatastasminnādarodrekādanviṣṭe 'pyanāsādite pāthontarvartinaṃ nāganāyakamānīya niveditaṃ kumudamuddiśya daśānanāntakanandanaḥ samadhatta dhanuṣi dhanvī gārutmatamastram /",
    "GK16kunvjivu:5108": " atha paritrāṇaparyākulaḥ kumudaḥ kumudvatīṃ svasāramābharaṇena samaṃ karakamalālaṅkāriṇā videhanandinīnandanasyār (payāmāsa) /",
    "GK16kunvjivu:5109": " atra sūktāni kānicidudāhriyante /",
    "GK16kunvjivu:5110": " avaimi kāryantaramānuṣasya viṣṇoḥ sutākhyāmaparāṃ tanuṃ tvām /",
    "GK16kunvjivu:5111": " so 'haṃ kathaṃ nātha tavācareya- mārādhanīyasya dhṛtervighātam // VjivC_4.34 //",
    "GK16kunvjivu:5112": " karābhighātottthitakandukeya- mālokya bālātikutūhalena /",
    "GK16kunvjivu:5113": " hradātpatajjyotirivāntarikṣā- dadatta jaitrābharaṇaṃ tvadīyam // VjivC_4.35 //",
    "GK16kunvjivu:5114": " tadetadājānuvilambinā te jyāghātarekhākiṇalāñchanena /",
    "GK16kunvjivu:5115": " bhujena rakṣāparigheṇa bhūme- rupaitu yogaṃ punaraṃsalena // VjivC_4.36 //",
    "GK16kunvjivu:5116": " imāṃ svasāraṃ ca yavīyasīṃ me kumudvatīṃ nārhasi nānumantum /",
    "GK16kunvjivu:5117": " ātmāparādhaṃ nudatīṃ cirāya śuśrūṣayā pārthiva pādayoste // VjivC_4.37 //",
    "GK16kunvjivu:5118": " eteṣu bhujaṅgarājavākyeṣu ādye “viṣṇo'riti rūḍhivakratayā vaktṛprabhāvāt paryaṅkībhūya",
    "GK16kunvjivu:5119": " bhuvanādhāreṇa anantena niṣevyamāṇasya sakalājñāpālanasaṃpādane sajjo bhujaṅgāntaro",
    "GK16kunvjivu:5120": " bhaviṣyatīti pratipādyate /",
    "GK16kunvjivu:5121": " “sa' iti saṃvṛtivakratvena yaḥ satatameva tava vāstavyaviṣayaḥ sa evetyabhivyajyate /",
    "GK16kunvjivu:5122": " katham iti padavakratayā (tvayi)",
    "GK16kunvjivu:5123": " bhaktiriti vidheyatāniyantritasya mama na kenāpi prakāreṇa duścaritāpannaṃ śīlamāśaṅkyamiti /",
    "GK16kunvjivu:5124": " dvitīye 'pi “autpātikajyotirivāntarikṣāt” ityupamayā na kathaṃ kisalayitadigantarālataralitamarīcimaṇḍalatayā yāvadasmākaṃ akāraṇakamahābhayasaṃśayasaṃpādanamapītyavagamyate",
    "GK16kunvjivu:5125": " tṛtīye 'pi tadetaditi saṃvṛtivakratayā yasya tvatpitururasthalamiva kaustubhasya",
    "GK16kunvjivu:5126": " bhadrajayavibhūṣyatāviṣayaḥ iti “rakṣāparigheṇa bhūmeḥ” iti rūpakeṇa nivāritanikhilavasundharāduḥkhasya",
    "GK16kunvjivu:5127": " tvadvāhoralaṅkaraṇam,",
    "GK16kunvjivu:5128": " “śuśrūṣayā pādayo' riti caraṇaśuśrūṣāpavitreṇa pāṇināṃ saṃpāditapariṇayotsavāṃ “yaviyasī' miti drutataratāruṇyāvatāritatvadanurāgaprāgbhārām",
    "GK16kunvjivu:5129": " ata eva nārhasi nānumantumapi /",
    "GK16kunvjivu:5130": " tarhyarhasyaiva gatyantarābhāvāditi pratīyate /",
    "GK16kunvjivu:5131": " “atithiṃ nāma kākutsthāt putramāpa kumudvatī” // VjivC_4.38 //",
    "GK16kunvjivu:5132": " ityanantaraprakaraṇe kathopakāro 'pi prakaṭameva vārivihārasya darśitaḥ /",
    "GK16kunvjivu:5133": " nasmādeva ca tadavasaranidānatayā nidāghavarṇanamapi atra---",
    "GK16kunvjivu:5134": " athāsya ratnagrathitottarīya- mekāntapāṇḍustanalambihāram /",
    "GK16kunvjivu:5135": " niśvāsahāryāṃśukamājagāma gharmaḥ priyāveṣamivopadeṣṭum // VjivC_4.39 //",
    "GK16kunvjivu:5136": " ityādinā nibadhyamānaṃ na kathāvaicitryamātramatikrāmati /",
    "GK16kunvjivu:5137": " (asmin samasta)",
    "GK16kunvjivu:5138": " prabandhe prakaraṇaṃ prakrāntasaṃvidhānamapi (nānāpriyakāryatantumilitarūpakāraṇaṃ prasaktam /",
    "GK16kunvjivu:5139": " asyā nidarśanānyapi svayamanyānyudāharaṇaṇīyāni /",
    "GK16kunvjivu:5140": " jalakrīḍādikākhyānamapi saṃdarbhasundaram /",
    "GK16kunvjivu:5141": " prabandhasya kathāprāṇaparispandaparaṃ sukham // VjivC_4.40 //",
    "GK16kunvjivu:5142": " (ityantaraślokaḥ)",
    "GK16kunvjivu:5143": " punarapyasyāḥ prabhedāntaramudbhāvayati---",
    "GK16kunvjivu:5144": " yatrāṅgirasaniṣyandanikaṣaḥ ko 'pi lakṣyate /",
    "GK16kunvjivu:5145": " pūrvottarairasaṃpādyaḥ sāṅkādeḥ kāpi vakratā // Vjiv_4.10 //",
    "GK16kunvjivu:5146": " “sāṅkādeḥ kāpi vakratā” “aṅkādeḥ” = aṅkasargādeḥ prakaraṇasya “sā kāpi” = alaukikī “vakratā” = vakrabhāvo bhavatīti saṃbandhaḥ /",
    "GK16kunvjivu:5147": " “yatrāṅgirasaniṣyandanikaṣaḥ ko 'pi” lakṣyate” “yatra“---yasyāṃ aṅgī yaḥ “rasaḥ” prāṇarūpaḥ,",
    "GK16kunvjivu:5148": " tasya niṣyandaḥ pravāhaḥ tasya,",
    "GK16kunvjivu:5149": " kāñcanasyeva nikaṣaḥ parīkṣopalavadviṣayaviśeṣaḥ “ko 'pi” abhūta---nirmāṇanirupamo lakṣyate (nikaṣa)",
    "GK16kunvjivu:5150": " yojane (kāñcanasya rekho)",
    "GK16kunvjivu:5151": " dayairiva viśeṣaḥ /",
    "GK16kunvjivu:5152": " kiṃ viśiṣṭaḥ “pūrvottarairasaṃpādyaḥ“---prakparavṛttibhiraṅkādyaiḥ saṃpādayitumaśakyaḥ /",
    "GK16kunvjivu:5153": " idamatra tātparyam /",
    "GK16kunvjivu:5154": " pradhānarasasarvasvakrīḍāniketanaṃ tātkimapi prakaraṇaṃ (yatra)",
    "GK16kunvjivu:5155": " prakaṭataraṃ ca vakratāvicchittirvidyotate /",
    "GK16kunvjivu:5156": " yadīyalāvaṇyātiśayaṃ manāṅmātramapi pūrvāṇyaparāṇi vā prakaraṇāntarāṇi nānukartuṃ śakruvanti /",
    "GK16kunvjivu:5157": " yathā vikramorvaśyāmunmattāṅkaḥ--- tatra hi prastutarasāsādhāraṇa(vibhāvānubhāva)",
    "GK16kunvjivu:5158": " mādhuryasaṃpattyā vipralambhaśṛṅgārasyāṅginaḥ sa ko 'pi (sahṛdayahṛdayā)",
    "GK16kunvjivu:5159": " deḥ rasaniṣyandaparispandaḥ paristīryate,",
    "GK16kunvjivu:5160": " yaḥ na kevalaṃ prakaraṇāntare prabandhāntare 'pyaśakyakāmanīyakakaṇikānukāraḥ /",
    "GK16kunvjivu:5161": " tathā ca tadupakrama eva--- rājā (sasaṃbhramam)",
    "GK16kunvjivu:5162": " ---ā durātman, tiṣṭha tiṣṭha /",
    "GK16kunvjivu:5163": " kva nu khalu priyatamāmādāya gacchisi ?(vilokya)",
    "GK16kunvjivu:5164": " kathaṃ śailaśikharāt gaganamutplutya bāṇairmāmabhivarṣati ?",
    "GK16kunvjivu:5165": " (vibhāvya sabāṣpam)",
    "GK16kunvjivu:5166": " kathaṃ vipralabdho 'smi---",
    "GK16kunvjivu:5167": " navajaladharaḥ saṃnaddho 'yaṃ na dṛptaniśācaraḥ suradhanuridaṃ dūrākṛṣṭaṃ na nāma śarāsanam /",
    "GK16kunvjivu:5168": " ayamapi paṭurdhārāsāro na bāṇaparamparā kanakanikaṣasnigdhā vidyut priyā na mamorvaśī // VjivC_4.41 //",
    "GK16kunvjivu:5169": " anenonmīlitonmādadaśāvaiśasasya rājñaḥ,",
    "GK16kunvjivu:5170": " kavacitaḥ śiñcitakodaṇḍadaṇḍo darpādāpatan naktañcaro 'pi śakyapratīkāro na tvasau navāmbhoda iti,",
    "GK16kunvjivu:5171": " nārācanicayo 'pi na tathā marmāṇi kṛntati yathāyamāsāradhārānikara iti /",
    "GK16kunvjivu:5172": " kiṃ ca nabhasi vā bhūyaḥ saudāminyāḥ anvīkṣaṇadṛṣṭanaṣṭāyāḥ kṣaṇāntare darśanamāsādyate,",
    "GK16kunvjivu:5173": " tathāvidhasthairyāsaṃbhāvitabhūmerapi priyāyāḥ tatkimidamiti cābhiprāyo vākyena pratipādyate /",
    "GK16kunvjivu:5174": " “tiṣṭhetkopavaśādi“tyādi,",
    "GK16kunvjivu:5175": " “padbhyā'-miti,",
    "GK16kunvjivu:5176": " “taraṅge' tyādikaṃ (ca)",
    "GK16kunvjivu:5177": " prāgudāhṛtamasmābhiranusandheyam /",
    "GK16kunvjivu:5178": " yathā vā kirātārjunīye bāhuyuddhaprakaraṇam---tatrāpi kavacādikāyarakṣaṇādyupakaraṇamantareṇāpi",
    "GK16kunvjivu:5179": " sahajabāhubalāvalepaprakāśanaprastāvaprāptipramodamānamānasasya nirupamaniyuddhanirmāṇanirmaryādanivedyamānasāhasasāhāyyasya",
    "GK16kunvjivu:5180": " pāṇḍusūnoḥ sa ko 'pi vīrarasasyotkarṣaḥ prakāśate /",
    "GK16kunvjivu:5181": " (tiṣṭhatu tāvat sarvamitaraṃ sacetasāmityabhiprāyaḥ) /",
    "GK16kunvjivu:5182": " parameśvarasyāpi kevalamānuṣasya bāhubalādevaṃ dūramutkṣipya viyatyāndolyamānasya kavikalpitacamatkārāntarakāraṇam (spaṣṭam) /",
    "GK16kunvjivu:5183": " evamanyadapyudāhāryam /",
    "GK16kunvjivu:5184": " punarimāmevānyathā prathayati---",
    "GK16kunvjivu:5185": " pradhānavastuniṣpattyai vastvantaravicitratā /",
    "GK16kunvjivu:5186": " yatrollasati sollekhā sāparāpyasya vakratā // Vjiv_4.11 //",
    "GK16kunvjivu:5187": " “aparāpyasya” prakaraṇasya “vakratā” vakrabhāvo bhavatīti saṃbandhaḥ /",
    "GK16kunvjivu:5188": " “yatrollasati” = unmīlati /",
    "GK16kunvjivu:5189": " (kīdṛśī) “sollekhā“---abhinavodbhedabhaṅgī /",
    "GK16kunvjivu:5190": " (subhagā cāsau sundarapratirūpā)",
    "GK16kunvjivu:5191": " “vastvantaravicitratā” = vastvantaramitaradvastu,",
    "GK16kunvjivu:5192": " tasya vicitratā vaicitryaṃ nūtanacamatkāra iti yāvat /",
    "GK16kunvjivu:5193": " kimarthaṃ “pradhānavastuniṣpattyai” /",
    "GK16kunvjivu:5194": " pradhānamadhikṛtaṃ prakaraṇaṃ kamapi vakrimāṇamākrāmati /",
    "GK16kunvjivu:5195": " yathā mudrārākṣase ṣaṣṭhe 'ṅke “tataḥ praviśati rajjuhastaḥ puruṣaḥ” ityādi prakaraṇam /",
    "GK16kunvjivu:5196": " tatra hi sa pumān nirupamānanayakelikuśalakauṭilyaprayojyamāno nipuṇamatirjorṇodyāne",
    "GK16kunvjivu:5197": " mudrodgalanasamuccalitavipakṣatārūkṣaṃ rākṣasamākṛṣṭakṛpāṇapāṇimāpatantamapaśyanniva",
    "GK16kunvjivu:5198": " svayamudagragrīvāvalambinā rajjuvalayena vyāpādayitum (ātmānaṃ) ārebhe /",
    "GK16kunvjivu:5199": " rākṣasenāpi kautukakaruṇākrāntamanasā bhadramukha kimidamiti pṛṣṭam /",
    "GK16kunvjivu:5200": " āḥ kiṃ mama mahāduḥkhapraśamakāraṇe maraṇe 'ntarāyamācarasītyācacakṣe /",
    "GK16kunvjivu:5201": " tannirbandhācca vadhyabhūmimānītasya mahāsattva(mukuṭa)",
    "GK16kunvjivu:5202": " maṇermaṇikāraśreṣṭhinaścandanadāsasya priyasuhṛdo duḥkhāvegamasahiṣṇurviṣṇudāso 'pi matpriyamitraṃ puro 'sya pāvakaṃ praviṣṭumudyataḥ /",
    "GK16kunvjivu:5203": " tato 'hamapi tadvadeva śokāvegamasahamānaḥ prathamamevātmānaṃ vyāpādayāmītyāvedayāmāsa /",
    "GK16kunvjivu:5204": " kiṃ bahunā, vicitrasaṃbhāvanāgahane nītivartmani vicakṣaṇaṃmanyasya rākṣasasyāpi tathā saṃbhramaḥ santāpamujjanayāṃbabhūve,",
    "GK16kunvjivu:5205": " yathā vā saḥ svadehadānena candanadāsadehamocanāyopacakrame /",
    "GK16kunvjivu:5206": " atrāpi kiñcidudāhriyate yathā---",
    "GK16kunvjivu:5207": " chagguṇasaṃjoadiḍhā uvāaparivāḍidhaḍiapāsamuhī /",
    "GK16kunvjivu:5208": " cāṇakkaṇītirajjū ripusaṃjamaajjaā jaadi // VjivC_4.42 //",
    "GK16kunvjivu:5209": " ṣaṅgaṇasaṃyogadṛḍhā upāyaparipāṭighacitapāśamukhī /",
    "GK16kunvjivu:5210": " cāṇakyanītirajjū ripusaṃyamanodyatā jayati //",
    "GK16kunvjivu:5211": " iti chāyā //",
    "GK16kunvjivu:5212": " viśeṣaṇavakratāviśiṣṭena rūpakeṇa puruṣasyāyamabhiprāyaḥ prakāśyate /",
    "GK16kunvjivu:5213": " yathā--- ta eva guṇāsta evābhyupāyāstadeva ca nītitantram,",
    "GK16kunvjivu:5214": " tathāpi kasyacidevāvikalakauśalaprasāritā ripukulasaṃyamanāya saṃghaṭanā aviditavividhabandhayuktā nītiprayuktā tadvidāmapi vimohamāvahati,",
    "GK16kunvjivu:5215": " ata eva jayatīti /",
    "GK16kunvjivu:5216": " tathā ca--- “rākṣasaḥ---bhadramukha asyāgnipraveśe suhṛdaste ko hetuḥ ?",
    "GK16kunvjivu:5217": " kimauṣadhapathātigairupahato mahāvyādhibhiḥ ?",
    "GK16kunvjivu:5218": " puruṣaḥ---ajja ṇahi ṇahi (ārya na hi na hi)",
    "GK16kunvjivu:5219": " rākṣasaḥ---kimagniviṣakalpayā narapaternirastaḥ krudhā ?",
    "GK16kunvjivu:5220": " puruṣaḥ---santaṃ pāvaṃ santaṃ pāvaṃ,",
    "GK16kunvjivu:5221": " candauttassa jaṇavade ṇa ṇisaṃsā paḍivattī /",
    "GK16kunvjivu:5222": " (śāntaṃ pāpaṃ,",
    "GK16kunvjivu:5223": " śāntaṃ pāpam /",
    "GK16kunvjivu:5224": " candraguptasya janapadeṣvanṛśaṃsā pratipattiḥ)",
    "GK16kunvjivu:5225": " rākṣasaḥ---alabhyamanuraktavān kathaya kiṃ nu nārījanam ?",
    "GK16kunvjivu:5226": " puruṣaḥ---(karṇau pidhāya)",
    "GK16kunvjivu:5227": " santaṃ pāvaṃ,",
    "GK16kunvjivu:5228": " abhūmi kkhu eso aviṇaassa /",
    "GK16kunvjivu:5229": " (śāntaṃ pāpam /",
    "GK16kunvjivu:5230": " abhūmiḥ khalveṣa avinayasyaḥ rākṣasaḥ---",
    "GK16kunvjivu:5231": " kimasya bhavato yathā suhṛda eva nāśo viṣam // VjivC_4.43 //",
    "GK16kunvjivu:5232": " puruṣaḥ---ajja aha iṃ ?",
    "GK16kunvjivu:5233": " (ārya atha kim)",
    "GK16kunvjivu:5234": " ” atra mahāvyādhibhiriti bahuvacanavakratvaṃ,",
    "GK16kunvjivu:5235": " agniviṣakalpayeti ca (viśeṣaṇavakratvaṃ)",
    "GK16kunvjivu:5236": " tathāvidhārājāpathyavidhāyī vadhyasthānasthāpito 'pi candanadāsaḥ tatkalatramadyāpi yācito na samarpayatīti vyāpādyata ityasya vakṣyamāṇasya pradhānābhidheyasya nimittamādatte /",
    "GK16kunvjivu:5237": " asyeti sahajasauhārdanibarhaṇanihanyamānasya /",
    "GK16kunvjivu:5238": " “bhavato yathā” vitatavyatikarotsekakāriṇaḥ sāvatmahatyecchā /",
    "GK16kunvjivu:5239": " anenaiva vividhavikalpanena yo 'yamarthaḥ samuddīpyamāno navatābhājanaṃ vibhūṣyamāṇaḥ san prikāśate /",
    "GK16kunvjivu:5240": " evamanyadapi tata eva vibhāvya vyākhyeyam /",
    "GK16kunvjivu:5241": " pradhānaphalasiddhaścātra “...vyāpattiṃ jñātamasya svatanumahamimāṃ niṣkrayaṃ kalpayami”",
    "GK16kunvjivu:5242": " ityunmīlitā tatastadanantaraprakaraṇe “tasyeyaṃ mama mṛtyulokapadavī vadhyastragābadhyatām”",
    "GK16kunvjivu:5243": " ityādinā niṣpāditā /",
    "GK16kunvjivu:5244": " tāmeva bhaṅgyantareṇa vyācaṣṭe /",
    "GK16kunvjivu:5245": " sāmājikajanāhlādanirmāṇanipuṇairnaṭaiḥ /",
    "GK16kunvjivu:5246": " tadbhūmikāṃ samāsthāya nirvartitanacāntaram // Vjiv_4.12 //",
    "GK16kunvjivu:5247": " kvacitprakaraṇasyāntaḥ smṛtaṃ prakaraṇāntaram /",
    "GK16kunvjivu:5248": " sarvaprabandhasarvasvakalpāṃ puṣṇāti vakratām // Vjiv_4.13 //",
    "GK16kunvjivu:5249": " “sarvaprabandhasarvasvakalpāṃ puṣṇāti vakratām” = sakalarūpakaprāṇarūpaṃ samullāsayati vakrimāṇam /",
    "GK16kunvjivu:5250": " “kvacitprakaraṇasyāntaḥ smṛtaṃ prakaraṇāntaram” kasmiṃmaścit kavikauśalonmeṣaśālini nāṭake,",
    "GK16kunvjivu:5251": " na sarvatra /",
    "GK16kunvjivu:5252": " ekasya madhyavartyaṅkāntaragarbhokṛtaṃ garbho vā nāmeti yāvat /",
    "GK16kunvjivu:5253": " kiṃviśiṣṭaṃ “nirvartitanaṭāntaraṃ” = vibhāvitānyanartakaṃ /",
    "GK16kunvjivu:5254": " naṭaiḥ kīdṛgbhiḥ “sāmājikajanāhlādanirmāṇanipuṇaiḥ“---sahṛdayapariṣatparitoṣapoṣaṇaniṣṇātaiḥ /",
    "GK16kunvjivu:5255": " (kiṃ kṛtvā) “tadbhūmikāṃ samāsthāya” sāmājikībhūya /",
    "GK16kunvjivu:5256": " idamatra tātparyam--kutracideva niraṅkuśakauśalāḥ kuśīlavāḥ svīyabhūmikāparigraheṇa",
    "GK16kunvjivu:5257": " raṅgamalaṅkurvāṇā nartakāntaraprayujyamāne prakṛtārthajīvita iva garbhavartinyaṅkāntare",
    "GK16kunvjivu:5258": " taraṅgitavakratāmahimni sāmājikībhavanto vividhābhirbhāvanābhaṅgībhiḥ sākṣātsāmājikānāṃ",
    "GK16kunvjivu:5259": " kimapi cittacamatkāravaicitryamāsūtrayanti /",
    "GK16kunvjivu:5260": " yathā bālarāmāyaṇe caturthe 'ṅkelaṅkeśvarānukārī prahastānukāriṇā naṭo naṭenānuvartamānaḥ---",
    "GK16kunvjivu:5261": " karpūra iva dagdho 'pi śaktimān yo jane jane /",
    "GK16kunvjivu:5262": " namaḥ śṛṅgārabījāya tasmai kusumadhanvane // VjivC_4.44 //",
    "GK16kunvjivu:5263": " ityādinā naṭāntarābhinīyamāna (vividhabhāvanāḥ bhaṅgītaraṅgitavakratāgarimaṇi garbhāṅke sāmājikībhūya (sītā)",
    "GK16kunvjivu:5264": " sakhībhirvibhāvanavikriyābhirabhinīyamāno manorathātiriktamānandamutpādayati sahṛdayānām /",
    "GK16kunvjivu:5265": " tatsūktisarvasvaṃ ca svayamevotprekṣya vyākhyeyam /",
    "GK16kunvjivu:5266": " prabandhāntaḥ prakaraṇavakratāpyasya prakaraṇasya tatraiva---",
    "GK16kunvjivu:5267": " śravaṇaiḥ peyamanekairdṛśyaṃ dīrghaiśca locanairbahubhiḥ /",
    "GK16kunvjivu:5268": " bhavadarthamiva nibaddhaṃ nāṭyaṃ sītāsvayaṃvaraṇam // VjivC_4.45 //",
    "GK16kunvjivu:5269": " ityanena prakāśyate /",
    "GK16kunvjivu:5270": " yathā vā uttararāmacarite saptame 'ṅke rāmabhadrā (nukārī)",
    "GK16kunvjivu:5271": " lakṣmaṇāsahakāriṇā nartako nartakenopāsyamānaḥ",
    "GK16kunvjivu:5272": " “(nepathye) ajjautta,",
    "GK16kunvjivu:5273": " hā kumāra ukkhaṇa,",
    "GK16kunvjivu:5274": " eāiṇiṃ asaraṇaṃ araṇṇe āsaṇṇapasavaveaṇaṃ hadāsaṃ sāvadā maṃ ahilasanti /",
    "GK16kunvjivu:5275": " sāhaṃ dāṇiṃ mandabhāiṇī bhārirarie attāṇaṃ ṇikkhivissāmi” // VjivC_4.46 //",
    "GK16kunvjivu:5276": " (hā aryaputra,",
    "GK16kunvjivu:5277": " hā kumāralakṣmaṇ,",
    "GK16kunvjivu:5278": " ekākinīṃ mandabhāginīmaśaraṇāmaraṇye āsannaprasavavedanāṃ hatāśāṃśvāpadā māmabhilaṣanti /",
    "GK16kunvjivu:5279": " sāhamidānīṃ mandabhāginī bhāgīrathyāmātmānaṃ nikṣipāmi) /",
    "GK16kunvjivu:5280": " ityādinā naṭāntaretyādi pūrvavat /",
    "GK16kunvjivu:5281": " aparamapi prakaraṇavakratāyāḥ prakāramāviṣkaroti---",
    "GK16kunvjivu:5282": " mukhābhisandhisaṃhlādi saṃvidhānakabandhuram /",
    "GK16kunvjivu:5283": " pūrvottarādisaṃgatyādaḍgānāṃ viniveśanam // Vjiv_4.14 //",
    "GK16kunvjivu:5284": " na tvamārgagrahagrastavarṇakāṅgaiḥ kadarthitam /",
    "GK16kunvjivu:5285": " vakratollekhalāvaṇyamullāsayati nūtanam // Vjiv_4.15 //",
    "GK16kunvjivu:5286": " “vakratollekhalāvaṇyamullāsayati nūtanam” = vakratonmeṣakāmanīyakamunmīlayatyabhinavam /",
    "GK16kunvjivu:5287": " “aḍgānāṃ viniveśanam“---prakaraṇānāṃ viśeṣeṇa nyāsaḥ /",
    "GK16kunvjivu:5288": " kasmāt---“pūrvottarādisāṃgatyāt“---pūrvasya pūrvasyottarottareṇa yatsāṃgatyamatiśayitasaṃbandhatvamupajīvyopajīvakabhāvalakṣaṇaṃ tasmāt /",
    "GK16kunvjivu:5289": " kiṃbhūtaṃ “mukhābhisandhisaṃhlādi” = mukhāni ca tāni abhisandhīni,",
    "GK16kunvjivu:5290": " taiḥ saṃhlādi sundaraṃ hṛdayahāri /",
    "GK16kunvjivu:5291": " (punaḥ kīdṛśaṃ)",
    "GK16kunvjivu:5292": " “saṃvidhānakabandhuram” = prastutasaṃvidhānaramaṇīyam /",
    "GK16kunvjivu:5293": " idamuktaṃ bhavati---prabandheṣu pūrvaṃ pūrvaṃ prakaraṇaṃ parasya parasya prakaraṇāntarasya sarasasaṃpāditasandhisaṃbandhasaṃvidhānakasamarpyamāṇa(kāmanīyaka)",
    "GK16kunvjivu:5294": " tāprāṇaprauḍhiprarūḍhavakratollekhamāhlādayati /",
    "GK16kunvjivu:5295": " yathā puṣpadūṣitake prathamaṃ prakaraṇam--atidāruṇābhinavavipravāsavedanānirānandasya nandayantīmasaṃmānya samāgatasya samudratīre samudradattasyotkaṇṭhāprakāraprakāśanam",
    "GK16kunvjivu:5296": " dvitīyamapi--prasthānāt pratinivṛtya niśīthinyāmutkocālaṅkāradānamūkīkṛtakuvalayasya kusumavāṭikāyāmanākalitānanasya sahacarīsaṃgamanam /",
    "GK16kunvjivu:5297": " tṛtīyamapi---saṃbhāvitadurvinyavijayadattanandinīnirvāsanavyasanani bandhanam /",
    "GK16kunvjivu:5298": " caturthamapi--mathurāpratinivṛttakuvalayapradarśyamānāṅgulīyakasamāveditavimalaśīlasaṃpadaḥ",
    "GK16kunvjivu:5299": " kaṭhorataragarbhabhārakhinnāyāḥ snuṣāyā niṣkāraṇaniṣkāsanādanāsāditatatpravṛttermahāpātakinamātmānaṃ",
    "GK16kunvjivu:5300": " manyamānasya sārthavāhasāgaradattasya tīrthayātrāpravartanam /",
    "GK16kunvjivu:5301": " pañcamamapi---vanāntare vanapālapālitāyā nandayantyāḥ kuvalayena samudradattakuśalodantakathanam /",
    "GK16kunvjivu:5302": " ṣaṣṭhamapi---vicitrasaraṇyā samāgamābhyupāyasaṃpādanamiti /",
    "GK16kunvjivu:5303": " evameteṣāmanantopāyānāṃ kathārasaniṣyandatatparāṇāṃ paripāṭiḥ kāmapi kāmanīyakasaṃpadamudbhāvayati /",
    "GK16kunvjivu:5304": " yathā vā kumārasaṃbhave--- pārvatyāḥ prathamatāruṇyāvatāravarṇanam,",
    "GK16kunvjivu:5305": " śaṅkaraśuśrūṣā,",
    "GK16kunvjivu:5306": " dustaratārakaparābhavapārāvārottārakāraṇamaravindasūterupadeśaḥ,",
    "GK16kunvjivu:5307": " kusumākarasuhṛdaḥ kandarpasya purandaroddeśāt gauryāḥ saundaryabalādvipraharato haravilocanavicitrabhānunā bhasmīkaraṇaṃ,",
    "GK16kunvjivu:5308": " duḥkhāveśavivaśāyā ratyā vilāpanam,",
    "GK16kunvjivu:5309": " vikṣatavikalamanaso menātmajāyāstapaścaraṇam,",
    "GK16kunvjivu:5310": " ādṛtavṛddhā (cārayā saha)",
    "GK16kunvjivu:5311": " manasijaviṣūdanasaṃvādanirūpaṇaṃ,",
    "GK16kunvjivu:5312": " citraśikhaṇḍibhiḥ śikharināthābhyarthanam,",
    "GK16kunvjivu:5313": " nirargalānurāgaprāgbhāraparimṛṣṭacetasā (parameśvareṇa)",
    "GK16kunvjivu:5314": " pāṇipīḍanam,",
    "GK16kunvjivu:5315": " iti prakaraṇāni paurvāparyaparyavasitasundarasamāveśasaṃbandhabandhurāṇi rāmaṇīyakadhāramadhirohanti /",
    "GK16kunvjivu:5316": " evamanyeṣvapi mahākaviprabandheṣu prakaraṇavaicitryamevameva vivecanīyam /",
    "GK16kunvjivu:5317": " asyaiva prādhānyamabhidhātuṃ vyatirekamāha--- “na tvamārgagrahagrastavarṇakāṅgaiḥ kadarthitam“---na tvaṅgānāṃ viniveśanaṃ vakratollāsabhāgbhavati",
    "GK16kunvjivu:5318": " kiṃ bhūtam---amārgagrahagrastavarṇakāntarakadarthitam /",
    "GK16kunvjivu:5319": " uttarottaraparasparānvayalakṣaṇasaṃbandhanibandhanam etadvākyārthatātparyamiti vākyavicāralakṣaṇasyopayogaḥ,",
    "GK16kunvjivu:5320": " pramāṇena pratyakṣādinaitat,",
    "GK16kunvjivu:5321": " upapannamiti pramāṇalakṣaṇasyopayogaḥ /",
    "GK16kunvjivu:5322": " yuktiyuktatvaṃ nāma grathanāveśakalitaṃ bharatādilakṣaṇayojanāvilambitaṃ,",
    "GK16kunvjivu:5323": " saṃdhyaṅgaprabhṛtipratipādanāya kathānupayuktairvarṇakairākīrṇam //",
    "GK16kunvjivu:5324": " yathā veṇīsaṃhāre pratimukhasandhyaṅgabhāgini dvitīye 'ṅke bhānumatyāḥ svapnavṛttāntaśravaṇasamutpannadurvinayabuddherduryodhanasya",
    "GK16kunvjivu:5325": " vividhavipakṣavailakṣye tādṛśi samarasaṃmarde samudvṛtte,",
    "GK16kunvjivu:5326": " śaraśayyāśāyini mandākinīnandane,",
    "GK16kunvjivu:5327": " nihanyamāneṣu ca kumārasodarasaṃbandhisuhṛtsu,",
    "GK16kunvjivu:5328": " tathāvidhavīravṛtterabhimānino 'spandamavasthitirapyanucitā kiṃ punarvilāsavyāpṛtiḥ,",
    "GK16kunvjivu:5329": " tatrāpi veśyāyāmiva vilāsaḥ mahārājasya mahiṣyāṃ, (vi)",
    "GK16kunvjivu:5330": " cāramantareṇa taducitacittaparicitiṃ vinā ca durvinayādhyāsaḥ sakalamidamasamañjasatābhājanamupekṣyameva /",
    "GK16kunvjivu:5331": " yathā śiśupālavadhe--- upendrasyendraprasthaṃ prati pratiṣṭhamānasya dvāravatīvyāvarṇanam /",
    "GK16kunvjivu:5332": " aucityacāruvacanairanyaiḥ prakaraṇaiḥ kaveḥ /",
    "GK16kunvjivu:5333": " ratnairalaṅkāra iva prabandhaḥ puṣyati śriyam // VjivC_4.47 //",
    "GK16kunvjivu:5334": " vicitrabhaṅgīsaṃcārakathāmūrtyekajīvitam /",
    "GK16kunvjivu:5335": " rasāyanaṃ rasasyeva svānuprakaraṇaṃ viduḥ // VjivC_4.48 //",
    "GK16kunvjivu:5336": " (ityantaraślokau)",
    "GK16kunvjivu:5337": " evamanekaprakārāṃ prakaraṇavakratāṃ pratipādya samudāyātmakasya prabandhasya tāmabhidadhāti---",
    "GK16kunvjivu:5338": " itivṛttānyathāvṛttarasasaṃpadupekṣayā /",
    "GK16kunvjivu:5339": " rasāntareṇa ramyeṇa yatra nirvahaṇaṃ bhavet // Vjiv_4.16 //",
    "GK16kunvjivu:5340": " tasyā eva kathāmūrterāmūlovanamīlitāśriyaḥ /",
    "GK16kunvjivu:5341": " vineyānandaniṣpattyai sā prabandhasya vakratā // Vjiv_4.17 //",
    "GK16kunvjivu:5342": " “sā” “prabandhasya“---nāṭakasargabandhādeḥ “vakratā“---vakrabhāvo bhavatīti saṃbandhaḥ /",
    "GK16kunvjivu:5343": " “yatra nirvahaṇaṃ bhavet” = yasyāmupasaṃharaṇaṃ syāt /",
    "GK16kunvjivu:5344": " “rasāntareṇa ramyeṇa” itareṇa rasena rāmaṇīyaka (tva) vidhāyinā /",
    "GK16kunvjivu:5345": " kayā “itivṛttānyathāvṛttarasasaṃpadupekṣayā“---“itivṛtte” itihāse 'nyathā---apareṇaprakāreṇa",
    "GK16kunvjivu:5346": " “vṛttā” nirvyūḍhā yā “rasasaṃpat” śṛṅgārādibhaṅgī “tadupekṣayā“---tadanādareṇa tāṃ",
    "GK16kunvjivu:5347": " parityajyeti yāvat /",
    "GK16kunvjivu:5348": " kasyāḥ “tasyā eva kathāmūrteḥ” tasyaiva kāvyaśarīrasya /",
    "GK16kunvjivu:5349": " kiṃbhūtāyāḥ---“āmūlonmīlitaśriyaḥ“---“āmūlaṃ” prārambhāt unmīlitā śrīḥ = vācyavācakaracanāvaicitryasaṃpat yasyāḥ sā tathoktā tasyāḥ /",
    "GK16kunvjivu:5350": " kimarthaṃ “vineyānandaniṣpattyai” = pratibodhyapārthivādipramodasaṃpādanāya /",
    "GK16kunvjivu:5351": " anenedamabhihitaṃ bhavati--itivṛttāntarvṛttāyāḥ kasyāścidekasyāḥ kathāyāḥ kavistannibandhanirvahaṇagatarasapaddhatiṃ",
    "GK16kunvjivu:5352": " parityajyābhijātānāmāhlādakāriṇā kāmanīyakena kenāpyanyena rasenopasaṃharaṇamupapādayan",
    "GK16kunvjivu:5353": " prabandhe kamapi vakrimāṇamādadhāti /",
    "GK16kunvjivu:5354": " yathā veṇīsaṃhāre-- sa hi kāmāntarakavalitasakalabhāvabhāvanāvāritaniḥsārasaṃsāravāsanāmahimani mahābhārate śāntarasavināsinā nibandhani r(vahaṇa)",
    "GK16kunvjivu:5355": " paddhatau pāṇḍavakathāyāstathāvidhādbhutābhogaśobhinā vīreṇa raṇaprāṅgaṇanihatākhilārāticakradhārādhiṣṭhitarājadharmadharmarājābhyudayasaṃpāditāṃ",
    "GK16kunvjivu:5356": " samāptamupapādayan prabandhaprarūḍhaprauḍhavakratāvicchittyācchinnamabhijātānāmāhlādamāvahati /",
    "GK16kunvjivu:5357": " te hi tathāvidhavyasanakṣetrībhūtairapi punaḥ svapakṣopabṛṃhitaparākramaparājitaparipanthibhirbhujyata eṣā rājyaśrīriti akhidyamānā vipatsvapi vipulotsāhabhājo bhavantī /",
    "GK16kunvjivu:5358": " yathā vottararāmacaritam--rāmāyaṇe 'pyaṅginā karuṇena dāruṇavirahavedanābhājanajanakarājaputrīpātālapraveśāt,",
    "GK16kunvjivu:5359": " prabāhodara (patitasya)",
    "GK16kunvjivu:5360": " sodarasahitasya raghupaternibandhanirvahaṇaviparyastakathāyāḥ sakaladivyāstrakuśalalavabaladarśanotsavāntaropabṛṃhitatvena",
    "GK16kunvjivu:5361": " videhanandinīsaṃbhogaśṛṅgāraḥ upasaṃharaṇamātre vicchittiviśeṣapoṣaṇa (padavīṃ)",
    "GK16kunvjivu:5362": " bhajan abhijātānāmabhinandanīyo bhavati /",
    "GK16kunvjivu:5363": " evamanyadapi svayamūhyam /",
    "GK16kunvjivu:5364": " vidhvastavyasanānāṃ yo nāyakābhyudayāvahaḥ /",
    "GK16kunvjivu:5365": " prabandhaḥ pratipādyānāṃ prītibandhāya jāyate // VjivC_4.49 //",
    "GK16kunvjivu:5366": " (ityantaraślokaḥ)",
    "GK16kunvjivu:5367": " rāmāyaṇamahābhāratayośca karuṇaśāntāṅgitvaṃ pūrvasūribhireva nirūpitam /",
    "GK16kunvjivu:5368": " asyāḥ prakārāntaramapyavatārayatiḥ---",
    "GK16kunvjivu:5369": " trailokyābhinavollekhanāyakotkarṣapoṣiṇā /",
    "GK16kunvjivu:5370": " itihāsaikadeśena prabandhasya samāpanam // Vjiv_4.18 //",
    "GK16kunvjivu:5371": " taduttarakathāvartivirasatvajihāsayā /",
    "GK16kunvjivu:5372": " kurvota yatra sukaviḥ sā vicitrāsya vakratā // Vjiv_4.19 //",
    "GK16kunvjivu:5373": " “sā vicitrā“---vividhabhaṅgībhrājiṣṇuḥ /",
    "GK16kunvjivu:5374": " “asya“---prabandhasya /",
    "GK16kunvjivu:5375": " “vakratā“---vakrabhāvo bhavatīti saṃbandhaḥ /",
    "GK16kunvjivu:5376": " “kurvota yatra sukaviḥ” “kurvota“---vidadhīta /",
    "GK16kunvjivu:5377": " “yatra“---yasyāṃ /",
    "GK16kunvjivu:5378": " “sukaviḥ“---aucityapaddhati-prabhāvacaturaḥ /",
    "GK16kunvjivu:5379": " “prabandhasya samāpanam” (“prabandhasya“)",
    "GK16kunvjivu:5380": " sargabandhādeḥ,",
    "GK16kunvjivu:5381": " “samāpanam“--upasaṃharaṇaṃ samarthanamiti yāvat /",
    "GK16kunvjivu:5382": " “itihāsaikadeśena” itivṛttasyāvayavena /",
    "GK16kunvjivu:5383": " kiṃbhūtena “trailokyābhinavollekhanāyakotkarṣapoṣiṇā” jagadasādhāraṇasphuritanetṛprakarṣaprakāśakena /",
    "GK16kunvjivu:5384": " kimarthaṃ---taduttarakathāvartivirasatvajihīrṣayā--tasmāduttarā yā kathā tadvṛtti tadantargataṃ yadvirasatvaṃ vairasyamanārjavaṃ,",
    "GK16kunvjivu:5385": " tasya “jihāsayā” parijihīrṣayā /",
    "GK16kunvjivu:5386": " idamuktaṃ bhavatiḥ---itihāsodāhṛtāṃ kāñcana mahākaviḥ sakalāṃ kathāṃ prārabhyāpi,",
    "GK16kunvjivu:5387": " tadavayavena trailokyacamatkārakāraṇanirupamānanāyakayaśaḥ samutkarṣodayadāyinā tadagrimagranthaprasaṅgataḥ",
    "GK16kunvjivu:5388": " saṃbhāvitavirasabhāvabhayāt upasaṃhāramāṇaḥ tasya prabandhasya kāmanīyakaniketanāyamānaṃ",
    "GK16kunvjivu:5389": " vakrimāṇamādadhāti /",
    "GK16kunvjivu:5390": " yathā kirātārjunīye---",
    "GK16kunvjivu:5391": " sa hi sargabandhaḥ dviṣāṃ vighātāya vidhātumicchato rahasyanujñāmadhigamya bhūbhṛtaḥ // VjivC_4.50 //",
    "GK16kunvjivu:5392": " ... riputimiramudasyodīyamānaṃ dinādau dinakṛtamiva lakṣmīstvāṃ samabhyetu bhūyaḥ // VjivC_4.51 //",
    "GK16kunvjivu:5393": " ete durāpaṃ samavāpya vīryamunmūlitāraḥ kapiketanena // VjivC_4.52 //",
    "GK16kunvjivu:5394": " ityādinā duryodhananidhanāntāṃ dharmarājābhyudayadāyinīṃ sakalāmapi kathāmupakramya",
    "GK16kunvjivu:5395": " kavinā nibadhyamānatvāt tejasvivṛndārakasya durodaradvārā dūrīkṛtavibhūteḥ prabhūtadrupadātmajānikāraniratiśayoddīpitamanyoḥ",
    "GK16kunvjivu:5396": " kṛṣṇadvaipāyanopadiṣṭavidyāyogasaṃpadaḥ pāśupatādidivyāstraprāptaye tapasyato gāṇḍīvasuhṛdaḥ",
    "GK16kunvjivu:5397": " pāṇḍunandanasyāntarā kirātarājasaṃpraharaṇāt samunmīlitānupamavikramollekhaṃ kamapyabhiprāyaṃ prakāśayati /",
    "GK16kunvjivu:5398": " tathāhi--- yatprathamam---prāptapāśupataprabhṛtiparamāstrasaṃbhāreṇāpyekākinā (pārthena)",
    "GK16kunvjivu:5399": " pinākinā (saha)",
    "GK16kunvjivu:5400": " mahāhavaḥ, yasmin bhujayorādāyāndolyamāno viyati viṣamalocano 'pi vismayāveśavikalatāṃ vilakṣatāṃ cālabdhapūrvāṃ lambhitaḥ /",
    "GK16kunvjivu:5401": " tasya pratyakṣīkṛtatryakṣasya tatprasādāsāditadivyāstrasaṃpado vyāpadāpātarakṣaṇavicakṣaṇacakradharasārathestathāvidharathottamamāsth",
    "GK16kunvjivu:5402": " itasya sthiratarasamarasaṃrambhabhīmasenādyupetānīkinīparaṃparāparivāritasya puruskṛtaśikhaṇḍinaḥ",
    "GK16kunvjivu:5403": " parāṅmukhe varṣoyasyapi pitāmahe,",
    "GK16kunvjivu:5404": " mahādayāloḥ“arjunasya ime bāṇāḥ neme bāṇāḥ syapi pitāmahe,",
    "GK16kunvjivu:5405": " mahādayāloḥ “arjunasya hame bāṇāḥ neme bāṇāḥ śikhaṇḍinaḥ” ityādinārṣeṇa vacasā sūcitam śvapacādapi (nṛśaṃsavṛttācāraṇam) /",
    "GK16kunvjivu:5406": " auctiyapradhānapaddhatipravardhamānavīrarasaparivṛḍhaprabandhanibadhyamānamayaśasyamevānyathā vyāpṛtasya pṛthivīpateḥ bhūriśravaso 'pyadhīravartmanā bhujadaṇḍocchedanam /",
    "GK16kunvjivu:5407": " tadvanmedinīnimagnasyandanābhyuddharaṇavyāpṛtasya vyāhṛtavirodhitāhavapaddhaterapyaṅgabharturuttamāṅgakartanam /",
    "GK16kunvjivu:5408": " evamanyadapyūhyam /",
    "GK16kunvjivu:5409": " sātirekarasotsekakarmanirmāṇakarmaṇaḥ /",
    "GK16kunvjivu:5410": " pratyuhadūrīkaraṇāt kāntiṃ puṣṇāti nāyakaḥ // VjivC_4.53 //",
    "GK16kunvjivu:5411": " ityantaraślokaḥ /",
    "GK16kunvjivu:5412": " bhūyo 'pi bhedāntaramasyāṃ saṃbhāvayati---",
    "GK16kunvjivu:5413": " pradhānavastusaṃbandhatirodhānavidhāyinā /",
    "GK16kunvjivu:5414": " kāryāntarāntarāyeṇa vicchinnavirasā kathā // Vjiv_4.20 //",
    "GK16kunvjivu:5415": " tatraiva tasya niṣpatternirnibandharasojjvalām /",
    "GK16kunvjivu:5416": " prabandhasyānubadhnāti navāṃ kāmapi vakratām // Vjiv_4.21 //",
    "GK16kunvjivu:5417": " “prabandhasya“---sargabandhādeḥ,",
    "GK16kunvjivu:5418": " “anubadhnāti“---draḍhayati /",
    "GK16kunvjivu:5419": " “navām“---apūrvollekhāṃ,",
    "GK16kunvjivu:5420": " “kāmapi” sahṛdayānubhūyamānāṃ na punarabhidhāgocaracamatkārāṃ,",
    "GK16kunvjivu:5421": " “vakratāṃ“---vakrimāṇaṃ /",
    "GK16kunvjivu:5422": " kāsau “kāryāntarāntarāyeṇa vicchinnavirasā kathā” “kāryāntarāntarāyeṇa“---anyakāryakṛtena ādhikārikakathāpratyūhena “vicchinnavirasā” vicchinnā cāsau virasā ca sā,",
    "GK16kunvjivu:5423": " vicchidyamāna (rasa)",
    "GK16kunvjivu:5424": " tvāt anāvarjanasaṃjñetyarthaḥ /",
    "GK16kunvjivu:5425": " kimabhūtena “pradhānavastusaṃbandha(tirodhāna)",
    "GK16kunvjivu:5426": " vidhāyinā“---ādhikārikaphalasiddhayupāyanirodhinā /",
    "GK16kunvjivu:5427": " kutaḥ “tatraiva tasya niṣpatteḥ” “natraiva” kāryāntarānuṣṭhāne “tasyā” dhikārikasya “niṣpatteḥ“---saṃsiddheḥ /",
    "GK16kunvjivu:5428": " tata eva “nirnibandharasojjvalām“---nirantarāyataraṅgitāṅgirasaprāgbhārabhrājiṣṇum /",
    "GK16kunvjivu:5429": " ayamasya paramārthaḥ---yā kilādhikārikakathāniṣedhikāryāntaravyavadhānāt jhagiti",
    "GK16kunvjivu:5430": " vighaṭamānālabdhāvakāśāpi vikāśyamānā sā prastutetaravyāpārādeva prastutavastuniṣpannendīvarasitarasanirbharā",
    "GK16kunvjivu:5431": " prabandhasya rāmaṇīyakavakrimāṇamādadhāti /",
    "GK16kunvjivu:5432": " yathā śiśupālavadhe /",
    "GK16kunvjivu:5433": " sa hi sargabandhaḥ /",
    "GK16kunvjivu:5434": " trailokyarakṣādhikāravyāpṛtabāhunā vāsudevena devarṣimukhāt",
    "GK16kunvjivu:5435": " “tadindrasandiṣṭamupendra yadvacaḥ kṣaṇaṃ mayā viśvajanīnamucyate” // VjivC_4.54 //",
    "GK16kunvjivu:5436": " ityādinā purandarasaṃdeśaṃ",
    "GK16kunvjivu:5437": " “omityuktavato 'thaśārṅgiṇaḥ // VjivC_4.55 //",
    "GK16kunvjivu:5438": " ityādinā tatkālakandalitakrodhānubhāvabhaṅgyā niśamyāṅgīkṛtamādhikārikaṃ māhiṣmatīnāthamanādṛtya,",
    "GK16kunvjivu:5439": " iṃndraprasthaṃ prati pratiṣṭhāsyamānena nimagnanikhilavīrasthitirviṣayatāmanīyata /",
    "GK16kunvjivu:5440": " tatastasminneva saṃśritasakalarājake dharmarājasya rājasūyamaṇḍape madhuripora (grapūjāsaṃ)",
    "GK16kunvjivu:5441": " mānamasahamānenātiduḥsahavākyapāruṣyāvarodhaparaṃparāviracanacatureṇa cedirājena “kṛtārthokṛta” ityantena ca /",
    "GK16kunvjivu:5442": " prabandhavakratāmeva prikārāntareṇa vyācaṣṭe---",
    "GK16kunvjivu:5443": " yatraikaphalasaṃpattisamudyukto 'pi nāyakaḥ /",
    "GK16kunvjivu:5444": " phalāntareṣvananteṣu tattulyapratipattiṣu // Vjiv_4.22 //",
    "GK16kunvjivu:5445": " dhatte nimittatāṃ sphārayaśaḥ saṃbhārabhājanam /",
    "GK16kunvjivu:5446": " svamāhātmyacamatkārāt sā parāpyasya vakratā // Vjiv_4.23 //",
    "GK16kunvjivu:5447": " “sā parāpi“--anyāpi na kevalaṃ prāguktā,",
    "GK16kunvjivu:5448": " “asya” rūpakādeḥ,",
    "GK16kunvjivu:5449": " “vakratā“---vakrabhāvo bhavatīti saṃbandhaḥ /",
    "GK16kunvjivu:5450": " “yatraikaphalasaṃpattisamudyukto 'pi nāyakaḥ“,",
    "GK16kunvjivu:5451": " “yatra“---yasyāṃ,",
    "GK16kunvjivu:5452": " “ekaphalasaṃpattisamudyukto 'pi“--parābhimatavastusādhanavyavasito 'pi nāyakaḥ,",
    "GK16kunvjivu:5453": " “phalāntareṣvananteṣu” “phalāntareṣu“---sādhyarūpeṣu vastuṣu,",
    "GK16kunvjivu:5454": " “ananteṣu“---gaṇanātīteṣu /",
    "GK16kunvjivu:5455": " “tattulyapratipattiṣu dhatte nimittatām” “tattulyapratipattiṣu“---ādhikārikaphalasamānopapattiṣu,",
    "GK16kunvjivu:5456": " prastutārthasiddherevādhigatasiddhiṣvati (yāvat) /",
    "GK16kunvjivu:5457": " kiṃbhūtaḥ “spharāyaśaḥsaṃbhārabhājanam” “sphārasya” brahmāṇḍodarabharitvādatiriktasya,",
    "GK16kunvjivu:5458": " “yaśasaḥ“---kīrteḥ yaḥ “saṃbhāraḥ“---samudayaḥ,",
    "GK16kunvjivu:5459": " tasya “bhājanaṃ” pātraṃ bhūmiriti yāvat /",
    "GK16kunvjivu:5460": " kuto hetoḥ “svamāhātmyacamatkārāt” “svamāhātmyaṃ” svasya prabhāvaḥ,",
    "GK16kunvjivu:5461": " tasya “camatkāraḥ” āścaryakāritvaṃ, tasmāt /",
    "GK16kunvjivu:5462": " etaduktaṃ bhavati--niḥsīmamanorathamalaṅkariṣṇunaikenāṃśakena phalena saṃyuto 'pyaparimitāni",
    "GK16kunvjivu:5463": " tādṛśasvarūpāṇi phalānyagamyānyadhyavasāyādanicchannapi svaprabhāvasaṃpadā saṃpādayannāyakaḥ",
    "GK16kunvjivu:5464": " kamapi kāmanīyakanidhānakalaśaṃ prabandhasya vakrimāṇamāvahati /",
    "GK16kunvjivu:5465": " yathā nāgānande tatra durnivāravairādapi vainateyāntakāde (kākinam)",
    "GK16kunvjivu:5466": " sakalakāruṇikacūcamaṇiḥ śaṅkhacūḍaṃ jīmūtavāhano nijadehadānādabhirakṣanna (kevalaṃ taṃ)",
    "GK16kunvjivu:5467": " rakṣitavān apitu sakalaṃ tatkulameva---",
    "GK16kunvjivu:5468": " āstāṃ vastuṣu vaidagdhī kāvye kāmapi vakratām /",
    "GK16kunvjivu:5469": " pradhānasaṃvidhānāṅkanāmnāpi kurute kaviḥ // Vjiv_4.24 //",
    "GK16kunvjivu:5470": " “āstāṃ vastuṣu vaidagdhī” “āstām“---dūrata eva vartatām,",
    "GK16kunvjivu:5471": " “vastuṣu“---abhidheyeṣu prakaraṇapratipādyeṣu,",
    "GK16kunvjivu:5472": " “vaidagdhī“--vicchittiḥ,",
    "GK16kunvjivu:5473": " “kāvyaṃ kāmapi vakratāṃ kurute kaviḥ” ṭhakāvye'---nāṭake sargabandhādau ca,",
    "GK16kunvjivu:5474": " kāmapi vakratāṃ “kurute“---vidadhāti /",
    "GK16kunvjivu:5475": " “kaviḥ'---adbhutapratibhāprasāraprakāśakaḥ /",
    "GK16kunvjivu:5476": " kena---“pradhānasaṃvidhānāṅkanāmnāpi” “pradhānaṃ“--prabandhaprāṇaprāyaṃ,",
    "GK16kunvjivu:5477": " “yatsaṃvidhānaṃ'---kathāyojanaṃ,",
    "GK16kunvjivu:5478": " “nadaṅkaḥ” cihnamupalakṣaṇaṃ yasya yatra vā tattathoktaṃ,",
    "GK16kunvjivu:5479": " tacca tannāma ca, tenāpi /",
    "GK16kunvjivu:5480": " apiśabdo vismayamuddyotayati /",
    "GK16kunvjivu:5481": " idamasya rahasyam---vicāritavicitravastuvicchitteḥ prabandhasya vakratāvirbhavati (iti)",
    "GK16kunvjivu:5482": " kimadbhutam /",
    "GK16kunvjivu:5483": " adbhutaṃ punaridaṃ yatsāratarasaṃvidhānakanibandhalakṣaṇā (yojitasara)",
    "GK16kunvjivu:5484": " sākṣareṇa nāmnāpi sā niveśyate /",
    "GK16kunvjivu:5485": " yathā---abhijñānaśākuntala--mudrārākṣasa--pratimāniruddha---māyāpuṣpaka---kṛtyārāvaṇa--chalitarāma---puṣpadūṣitakādīni nāmāni /",
    "GK16kunvjivu:5486": " evaṃvidhāni kāvyabandhānāṃ nāmadheyānyapi nirupamollekhāni (vilakṣaṇavakratāsarasā)",
    "GK16kunvjivu:5487": " kṣarāṇi niveditāntargataviśiṣṭasaṃbandhatayā nibadhnantyeva vakrimāṇam,",
    "GK16kunvjivu:5488": " na punarhayagrīvavadha--śiśupālavadha--pāṇḍavābhyudaya--rāmānanda--rāmacaritaprāyāṇi saralasvarūpāṇi /",
    "GK16kunvjivu:5489": " apyekakakṣayā baddhāḥ kāvyabandhāḥ kavīśvaraiḥ /",
    "GK16kunvjivu:5490": " puṣṇantyanarghāmanyonyavailakṣaṇyena vakratām // Vjiv_4.25 //",
    "GK16kunvjivu:5491": " “puṣṇanti“--ullāsayanti,",
    "GK16kunvjivu:5492": " “anarghām“---aparicchedyām,",
    "GK16kunvjivu:5493": " “vakratāṃ“---vakrabhavam /",
    "GK16kunvjivu:5494": " kena--“anyonyavailakṣaṇyena“---parasparavaisādṛśyena /",
    "GK16kunvjivu:5495": " ke te “kāvyabandhāḥ“---rūpakapuraḥsarāḥ /",
    "GK16kunvjivu:5496": " kiṃviśiṣṭāḥ---“apyekakakṣayā baddhāḥ“---ekenāpītivṛttena yojitāḥ /",
    "GK16kunvjivu:5497": " kaiḥ---“kavīśvaraiḥ'---anyatra vistīrṇaṃ vastu saṃkṣipadbhiḥ saṃkṣiptaṃ vā vistārayadbhiḥ,",
    "GK16kunvjivu:5498": " vicitravācyavācakālaṅkaraṇasaṃkalanayā navatāṃ nayādbhirityarthaḥ /",
    "GK16kunvjivu:5499": " idamatra tātparyam---ekāmeva kāmapi kandalitakāmanīyakāṃ kathāṃ nirvahadbhirbahubhirapi",
    "GK16kunvjivu:5500": " kavikuñjarairnibadhyamānā bahavaḥ prabandhā manāgapyanyonyasaṃvādamanāsādayantaḥ",
    "GK16kunvjivu:5501": " sahṛdayahṛdayāhlādakaṃ kamapi vakrimāṇamādadhati /",
    "GK16kunvjivu:5502": " yathā ekasyāmeva dāśarathikathāyāṃ rāmābhyudaya---udāttarāghavavīracarita--bālarāmāyaṇa---kṛtyārāvaṇa--māyāpuṣpakaprabhṛtayaḥ /",
    "GK16kunvjivu:5503": " te hi prabandhapravarāstenaiva kathāmārgeṇa nirargalarasāsāragarbhasandarbhasaṃpadā",
    "GK16kunvjivu:5504": " pratipadaṃ prativākyaṃ pratiprakaraṇaṃ ca prakāśamānābhinavabhaṅgīprāyāḥ bhrājiṣṇavo",
    "GK16kunvjivu:5505": " navonabonmīlitanāyakādbhutaguṇotkarṣākarṣāḥ harṣātirekamanekaśo 'pyāsvādyamānāḥ samutpādayanti sahṛdayānām /",
    "GK16kunvjivu:5506": " evamanyadapi nidarśanāntaramudbhāvanīyam /",
    "GK16kunvjivu:5507": " kathonmeṣe samāne 'pi vapuṣīva nijairguṇaiḥ /",
    "GK16kunvjivu:5508": " prabandhāḥ prāṇina iva prabhāsānte pṛthak pṛthak // VjivC_4.56 //",
    "GK16kunvjivu:5509": " ityantaraślokaḥ /",
    "GK16kunvjivu:5510": " bhūyo 'pyasyā bhedamupapādayati---",
    "GK16kunvjivu:5511": " mahākaviprabandhānāṃ sarveṣāmasti vakratā /",
    "GK16kunvjivu:5512": " nūtanopāyaniṣpannanayavartmopadeśinām // Vjiv_4.26 //",
    "GK16kunvjivu:5513": " “mahākaviprabandhanām“---navanirmāṇanipuṇanirupamakaviprakāṇḍa (viracitānāṃ) “sarveṣāṃ” /",
    "GK16kunvjivu:5514": " (kiṃbhūtānāṃ)",
    "GK16kunvjivu:5515": " --“nūtanopāyaniṣapannanayavartmo padeśināṃ“---“nūtanāḥ“---pratyagrāḥ,",
    "GK16kunvjivu:5516": " “upāyāḥ“---sāmādiprayogaprakārāḥ tadvidāṃ gocarā ye “tairniṣpannaṃ' siddhaṃ yat “nayavartma” nīti (mārgaḥ)",
    "GK16kunvjivu:5517": " tadupadiśanti śikṣayanti ye (te)",
    "GK16kunvjivu:5518": " tathoktāsteṣām /",
    "GK16kunvjivu:5519": " kimuktaṃ bhavati---sakaleṣvapi satkaviprabandhaṣu abhinavabhaṅgīniveśapeśalinyā nītyāḥ phalamupapadyamānaṃ pratipādyopadeśadvāreṇa kimapi camatkāraṇamupalabhyata eva /",
    "GK16kunvjivu:5520": " yathā mudrārākṣase--- tatra hi pravaraprajñāprabhāvaprapañcitavicitranītivyāpārāḥ pragalbhanta eva /",
    "GK16kunvjivu:5521": " yathā ca tāpasavatsarājoddeśa eva vyākhyātaḥ /",
    "GK16kunvjivu:5522": " evamanyadapyutprekṣaṇīyam /",
    "GK16kunvjivu:5523": " vakratollekhavaikalya (masatkāvye vi) lokyate /",
    "GK16kunvjivu:5524": " prabandheṣu kavīndrāṇāṃ kīrtikandeṣu kiṃ punaḥ // VjivC_4.57 //",
    "GK16kunvjivu:5525": " ityantaraślokaḥ /",
    "GK16kunvjivu:5526": " samāptaprāyo 'yaṃ granthaḥ /"
}