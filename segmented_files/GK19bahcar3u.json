{
    "GK19bahcar3u:0": "tṛtīya ucchvāsaḥ nijavarṣāhitasnehā bahubhaktajanānvitāḥ /",
    "GK19bahcar3u:1": "sukālā iva jāyante prajāpuṇyena bhūbhujaḥ // 3.1 //",
    "GK19bahcar3u:2": "sādhūnāmupakartu lakṣmīṃ draṣṭuṃ vihāyasā gantum/",
    "GK19bahcar3u:3": "na kutūhalikasyamanaścaritaṃ ca mahātmanāṃ śrotum // 3.2 //",
    "GK19bahcar3u:4": "atha kadācidviralitabalāhake, cātakātaṅkakāriṇi kvaṇatkādambe,",
    "GK19bahcar3u:5": "darduradveṣa mayūramadamuṣi, haṃsapathikasārthasarvātithau,",
    "GK19bahcar3u:6": "dhautāsinibhanabhasi, bhāsvarabhāsvati, śuciśaśini, taruṇatārāgaṇe,",
    "GK19bahcar3u:7": "galatsunāsīraśarāsane, sīdatsaudāmanīdāmni, dāmodaranidrādruhi,",
    "GK19bahcar3u:8": "drutavaidūryavarṇārṇasi ghūrṇamānamihikālaghumeghamoghamaghavati,",
    "GK19bahcar3u:9": "nimīlannīpe, niṣkusumakuṭaje, nirmukulakandale, komalakamale,",
    "GK19bahcar3u:10": "madhusyandīndīvare, kahlārāhlādini, śephālikāśītalīkṛtaniśe,",
    "GK19bahcar3u:11": "yūthikāmodini, modamānakumudāvadātadaśadiśi,",
    "GK19bahcar3u:12": "saptacchadadhūlidhūsaritasamīre,",
    "GK19bahcar3u:13": "svabakilabandhurabandhūkāvadhyamānākāṇḍasadhye, nīrājitavājini,",
    "GK19bahcar3u:14": "uddāmadantini darpakṣībaukṣake, kṣīyamāṇapaṅkacakravāle,",
    "GK19bahcar3u:15": "bālapulinapallavitasindhurodhasi, pariṇāmāśyānaśyāmāke,",
    "GK19bahcar3u:16": "janitapriyaṅgamañjarīrajasi, kaṭhoritatrapusatvaci, kusumasmeraśare,",
    "GK19bahcar3u:17": "śaratsamayārambhe rājñaḥ samīpādvāṇo bandhūndraṣṭuṃ punarāpi taṃ brāhnaṇādhivāsamagāt /",
    "GK19bahcar3u:18": "samupalabdhabhūpālasaṃmānātiśayaparituṣṭāstvasya jñātayaḥ ślāghamānā niryayuḥ /",
    "GK19bahcar3u:19": "krameṇa ca kāṃścidabhivādayamānaḥ, kaścidabhivādyamānaḥ, kaiścicchirasi",
    "GK19bahcar3u:20": "cumbyamānaḥ, kāṃścinmūrdhni samājighran, kaiścidāliṅgyamānaḥ,",
    "GK19bahcar3u:21": "kāṃścidāliṅgan, anyairāśiṣānugṛhyamāṇaḥ, parānanugṛhṇan,",
    "GK19bahcar3u:22": "bahubandhumadhyavartī paraṃ mumude /",
    "GK19bahcar3u:23": "saṃbhrāntaparijanopanītaṃ cāsanamāsīnaṣu guruṣu bheje /",
    "GK19bahcar3u:24": "bhajamānaścārcādisatkāraṃ nitarāṃ nananda /",
    "GK19bahcar3u:25_0": "prīyamāṇena ca manasā sarvāṃstānparyapṛcchart--”kāccadetāvato divasānsu kano yūyam? apratyūhā vā samyakkaraṇaparitoṣitadvijacakrā",
    "GK19bahcar3u:25_1": "krātavī kriyā kriyate? yayāvadavikalamantrabhāñji bhuñjate vā havīṃṣi hutabhujaḥ?",
    "GK19bahcar3u:26": "yathākālamadhoyate vā baṭavaḥ? pratidinamavicchinno vā vedābhyāsaḥ?",
    "GK19bahcar3u:27": "kaccitsa eva cirantano yajñavidyākarnaṇyabhiyogaḥ? tānyeva vyākaraṇe parasparaspardhānubandhābandhyadivasadarśitādarāṇi",
    "GK19bahcar3u:28": "saiva vā purātīnī parityaktānyakartavyā pramāṇagoṣṭhī, sa eva vā",
    "GK19bahcar3u:29": "mandīkṛtetaraśāstraraso mīmāṃsāyāmatirasaḥ? kaccitta evābhinavasubhāṣitasudhāvarṣiṇaḥ kāvyālāpāḥ?' iti /",
    "GK19bahcar3u:30_0": "atha te tamūcu-”tāta! saṃtoṣajuṣāṃ satatasaṃnihitavidyāvinodānāṃ vaitānavahnimātrasahāyānāṃ kiyanmātraṃ na kṛtyaṃ sukhitayā",
    "GK19bahcar3u:30_1": "sakalabhuvanabhujibhṛjaṅgarājadehadīrghe rakṣati kṣitiṃ kṣitibhuje /",
    "GK19bahcar3u:31": "sarvathā sukhina eva vayam, viśeṣeṇa tu tvayi vimuktakausīdye parameśvarapārśvavartini vetrāsanamadhitiṣṭhati",
    "GK19bahcar3u:32_0": "sarve ca yathāśakti yathāvibhavaṃ yathākāla ca saṃpādyante viprajanocitāḥ kriyākalāpāḥ' ityevamādibhirālāpaiḥ skandāvāravārtābhiśca",
    "GK19bahcar3u:32_1": "śaiśavātikrāntakrīḍānusmaraṇaiḥ pūrvajakathābhiśca vinoditamanāstaiḥ saha suciramatiṣṭhat /",
    "GK19bahcar3u:33": "utthāya ca madhyandine yathākriyamāṇāḥ sthitīrakarot /",
    "GK19bahcar3u:34": "bhuktavantaṃ ca ta sarve jñātayaḥ paryavārayan /",
    "GK19bahcar3u:35": "atrāntare dukūlapaṭṭaprabhave śikhaṇḍyapāṅgapāṇḍunī pauṇḍre vāsasī vasānaḥ snānāvasānasamaye vanditayā torthamṛdā gorocanayā ca racitatilakaḥ,",
    "GK19bahcar3u:36": "tailāmalakamasṛṇitamauliḥ, anuccacūḍācumbinā nibijena kusumāpoḍakena",
    "GK19bahcar3u:37": "samudbhāsamānaḥ, asakṛdupayuktatāmbūlavimalādhararāgakāntiḥ,",
    "GK19bahcar3u:38": "ekaśalākāñjanajanitalocanaruciḥ, acirabhuktaḥ, vinītamāryaṃ ca veṣaṃ",
    "GK19bahcar3u:39": "dadhānaḥ, pustakavācakaḥ sudṛṣṭirājagāma /",
    "GK19bahcar3u:40": "nātidūravartinyāṃ cāsandyāṃniṣasāda /",
    "GK19bahcar3u:41_0": "sthitvā ca mudūrtamiva tatkālāpanītasūtraveṣṭanamapi nakhakiraṇairmṛdumṛṇālasūtrauravāveṣṭitaṃ pustakaṃ puronihitaśaraśalākāyantrake",
    "GK19bahcar3u:41_1": "nidhāya, pṛṣṭhataḥ sanīḍasaṃniviṣṭābhyāṃ madhukarapārāvatābhyāṃ vaṃśikābhyāṃ datte sthānake prābhātikaprapāṭhakacchedacihnīkṛtamantaraṃ",
    "GK19bahcar3u:41_2": "patramutkṣipya, gṛhītvā ca katipayapatralaghvīṃ kapāṭikām kṣālayanniva maṣīmalinānyakṣarāṇi",
    "GK19bahcar3u:42": "dantakāntibhiḥ, arcayanniva sitakusumamuktibhirgrantham,",
    "GK19bahcar3u:43": "mukhasaṃnihitasarasvatīnūpuraravairiva gamakairmadhurairākṣipanmanāṃsi śrotṝṇāṃ gītyā pavamānaproktaṃ purāṇaṃ papāṭha /",
    "GK19bahcar3u:44": "tasmiṃśca tathā śrutisubhagagītigarbhaṃ paṭhati sudṛṣṭau nātidūravartī vandī sūcībāṇastāramadhureṇa",
    "GK19bahcar3u:45": "svareṇedamāryāyugalamagāyat--",
    "GK19bahcar3u:46": "tadapi munigītamatipṛthu tadapi jagadvyāpi pāvanaṃ tadapi/",
    "GK19bahcar3u:47": "harṣacaritādabhinnaṃ pratibhāti hi me pūrāṇamidam // 3.3 //",
    "GK19bahcar3u:48": "vaṃśānugamavivādi sphuṭakaraṇaṃ bharatamārgabhajanaguru/",
    "GK19bahcar3u:49": "śrīkaṇṭhaviniryāta gītamidaṃ harṣarājyamiva // 3.4 //",
    "GK19bahcar3u:50": "tacchrutvā bāṇasya catvāraḥ pitāmahamukhapajhā iva vedābhyāsapāvatritamūrtayaḥ, upāyā iva sāmaprayogalalitamukhāḥ, gaṇapatiḥ,",
    "GK19bahcar3u:51": "adhipatiḥ, tārāpatiḥ, śyāmala iti pitṛvyaputrā bhrātaraḥ,",
    "GK19bahcar3u:52": "prasannavṛttayaḥ, gṛhītavākyāḥ, kṛtagurupadanyāsāḥ, nyāyavādinaḥ,",
    "GK19bahcar3u:53": "sukṛtasaṃgrahābhyāsaguravo labdhasādhuśabdā loka iva vyākaraṇe 'pi",
    "GK19bahcar3u:54": "sakalapurāṇarājarṣicaritābhijñāḥ, mahābhāratabhāvitātmānaḥ,",
    "GK19bahcar3u:55": "viditasakaletihāsāḥ, mahāvidvāṃsaḥ, mahākavayaḥ,",
    "GK19bahcar3u:56": "mahāpuruṣavṛttāntakutūhalinaḥ, subhāṣitaśravaṇarasarasāyanāḥ, vitṛṣṇāḥ,",
    "GK19bahcar3u:57": "vayasi vacasi yaśasi tapasi sadasi mahasi vapuṣi yajuṣi ca prathamāḥ,",
    "GK19bahcar3u:58": "pūrvameva kṛtasaṃgarāḥ, vivakṣavaḥ, smitasudhādhavalitakapolodarāḥ,",
    "GK19bahcar3u:59": "parasparasya mukhānivyalokayan /",
    "GK19bahcar3u:60_0": "atha teṣāṃ kanīyānkamaladaladīrghalocanaḥ śyāmalo nāma bāṇasya preyānprāṇānāmapi vaśayitā dattasaṃjñastaiḥ sapraṇayaṃ daśanajyotsnāsnapitakakubhā",
    "GK19bahcar3u:60_1": "mukhendunā babhāṣe--”tāta bāṇa! dvijānāṃ rājā gurudāragrahaṇamakārṣīt purūravā brāhnaṇadhanatṛṣṇayā dayitenāyuṣā vyayujyata /",
    "GK19bahcar3u:61": "nahuṣaḥ parakalatrābhilāṣā mahābhujaṅga āsīt /",
    "GK19bahcar3u:62": "yayātirāhitabrāhnaṇīpāñigrahaṇaḥ papāta /",
    "GK19bahcar3u:63": "sudyumnaḥ strīmaya evābhavat /",
    "GK19bahcar3u:64": "somakasya prakhyātā jagati jantuvadhanirghṛṇatā /",
    "GK19bahcar3u:65": "māndhātā mārgaṇavyasanena saputrapautro rasātalamagāt /",
    "GK19bahcar3u:66": "purukutsaḥ kutsitaṃ karma tapasyannapi mekalakandhakāyāmakarot /",
    "GK19bahcar3u:67": "kuvalayāśvo bhujaṅgalokaparigrahādaśvatarakanyāmapi na parijahāra /",
    "GK19bahcar3u:68": "pṛthuḥ prathamapuruṣakaḥ paribhūtavānpṛthivīm /",
    "GK19bahcar3u:69": "nṛgasya kṛkalāsabhāve 'pi varṇasaṃkaraḥ samadṛśyata /",
    "GK19bahcar3u:70": "saudāsena narakṣitā payākulīkṛtā kṣiti /",
    "GK19bahcar3u:71": "nalamavaśākṣahṛdayaṃ kalirabhibhūtavān /",
    "GK19bahcar3u:72": "savaraṇo mitraduhitari viklavatāmagāt /",
    "GK19bahcar3u:73": "daśaratha iṣṭarāmonmādena mṛtyumavāpa /",
    "GK19bahcar3u:74": "kārtavīryo gobrāhnaṇātipīḍanena nidhanamayāsīt /",
    "GK19bahcar3u:75": "marutta iṣṭavahusuvarṇako 'pi debadvijabahumato na babhava /",
    "GK19bahcar3u:76": "śantanurativyasanādekākī viyukto vāhinyā vipine vilalāpa /",
    "GK19bahcar3u:77": "pāṇḍurvanamadhyagato matsya iva madanarasāviṣṭaḥ prāṇānmumāca /",
    "GK19bahcar3u:78": "yudhiṣṭhiro gurubhayaviṣaṇṇahṛdayaḥ samaraśirasi satyamutsṛṣṭavān /",
    "GK19bahcar3u:79": "itthaṃ nāsti rājatvamapakalaṅgamṛte devadevādamataḥ sarvadvīpabhūjo harṣāt",
    "GK19bahcar3u:80": "asya hi bahūnyāścaryāṇi śrūyante /",
    "GK19bahcar3u:81": "tathā hi-atra balajitā niścalīkṛtāścalantaḥ kṛtapakṣāḥ kṣitibhṛtaḥ /",
    "GK19bahcar3u:82": "atra prajāpatinā śeṣabhogimaṇḍalasyopari kṣaṇā kṛtā /",
    "GK19bahcar3u:83": "atra puruṣottamena sindhurājaṃ pramathya lakṣmīrātmīkṛtā /",
    "GK19bahcar3u:84": "atra balinā mocitabhūbhṛdveṣṭano mukto mahānāgaḥ /",
    "GK19bahcar3u:85": "atra devenābhiṣiktaḥ kumāraḥ /",
    "GK19bahcar3u:86": "atra svāminaikaprahārapātitārātinā prakhyāpitā śaktiḥ /",
    "GK19bahcar3u:87": "atra narasiṃhena svahastaviśasitārātinā prakaṭīkṛto vikramaḥ /",
    "GK19bahcar3u:88": "atra parameśvareṇa tuṣāraśailabhuvo durgāyā gṛhītaḥ karaḥ /",
    "GK19bahcar3u:89": "atra lokanāthena diśāṃ mukheṣu parikalpitā lokapālāḥ,",
    "GK19bahcar3u:90": "sakalabhuvanakośaścāgrajanmanāṃ vibhaktaḥ, ityevamādayaḥ prathamakṛtayugasyeva dṛśyante mahāsamārambhāḥ",
    "GK19bahcar3u:91": "ato 'sya sugṛhītanāmnaḥ purāyarāśeḥ pūrvapuruṣavaṃśānukrameṇāditaḥ",
    "GK19bahcar3u:92": "prabhṛti caritamicchāmaḥ śrotum /",
    "GK19bahcar3u:93": "sumahānkālo naḥ śuśrūṣamāṇānām /",
    "GK19bahcar3u:94": "ayaskāntamaṇaya iva lohāni nīrasaniṣṭhurāṇi kṣullakānāmapyākarṣanti manāṃsi mahatāṃ guṇāḥ, kimuta svabhāvasarasamṛdūnītareṣām /",
    "GK19bahcar3u:95": "kasya na dvitīyamahābhārate bhavedasya carite kutūhalam? ācaṣṭā bhabān /",
    "GK19bahcar3u:96": "bhavatu bhārgavo 'yaṃ vaṃśaḥ śucinānena puṇyarājarṣicaritaśravaṇena",
    "GK19bahcar3u:97": "sutarāṃ śucitaraḥ, ityevamabhidhāya tūṣṇīmabhūt /",
    "GK19bahcar3u:98": "bāṇastu vihasyābravīt--ārya! na yuktyanurūpamabhihitam /",
    "GK19bahcar3u:99": "aghaṭamānamanorathamiva bhavatāṃ kutūhalamavakalpayāmi /",
    "GK19bahcar3u:100": "śakyāśakyaparisaṃkhyānaśūnyāḥ prāyeṇa svārthatṛṣaḥ /",
    "GK19bahcar3u:101": "paraguṇānurāgiṇī priyajanakathāśravaṇarasarabhasamohitā ca manye mahatāmapi matirapaharati pravivekam /",
    "GK19bahcar3u:102_0": "paśyatvāryaḥ kva paramāṇuparimāṇaṃ baṭuhṛdayam, kva samastabrahnastambhavyāpi devasya caritam? kva pāramitavarṇarvṛttayaḥ",
    "GK19bahcar3u:102_1": "katipaye śabdāḥ, kva saṃkhyātigāstadguṇāḥ? sarvajñasyāpyayamaviṣayaḥ,",
    "GK19bahcar3u:103_0": "vācaspaterapyagocaraḥ, sarasvatyā apyatibhāraḥ, kimutāsmadvidhasya? kaḥ khalu puruṣāyuṣaśatenāpi śaknuyādavikalamasya caritaṃ",
    "GK19bahcar3u:103_1": "varṇayitum? ekadeśe tu yadi kutūhalaṃ vaḥ, sajjā vayam /",
    "GK19bahcar3u:104": "iyamadhigatakatipayākṣaralavaladhīyasī jihvā kvopayogaṃ gamiṣyati?",
    "GK19bahcar3u:105": "bhavantaḥ śrotāraḥ /",
    "GK19bahcar3u:106": "vaṇyate harṣacaritam /",
    "GK19bahcar3u:107": "kimanyat /",
    "GK19bahcar3u:108": "divasaḥ paścāllambanamānakapilakiraṇajaṭābhārabhāsvaro bhagavānbhārgavarāma iva samantapañcakaru dheramahāhrade nimajjati sadhyārāgapaṭale pūṣā /",
    "GK19bahcar3u:109": "śvo nivedayitāsmi iti /",
    "GK19bahcar3u:110": "sarve ca te “tathā' iti pratyapadyanta /",
    "GK19bahcar3u:111": "nāticirādutthāya saṃdhyāmupāsituṃ śoṇamayāsīt /",
    "GK19bahcar3u:112": "atha madhumadapallavitamālavīkapolakomalātape mukulite 'hni,",
    "GK19bahcar3u:113": "kamalinīmīlanādiva lohitatame tamolihi ravau lambamāne,",
    "GK19bahcar3u:114": "ravirathaturagamārgānusāreṇa yamamahiṣa iva dhāvati nabhasi tamasi,",
    "GK19bahcar3u:115": "krameṇa ca gṛhatāpasakuṭorakapaṭalāvalambiṣu raktātapacchedaiḥ saha sahṛteṣu valkaleṣu, kalikalmaṣamuṣi muṣṇati gaganamagnihotradhāmadhūme,",
    "GK19bahcar3u:116": "saniyame yajamānajane manauvratini, vihāravelāvilole paryaṭati patnījane,",
    "GK19bahcar3u:117": "vikīryamāṇaharitaśyāmākaśālipūlikāsu dugdhāsu homakapilāsu, hūyamāne",
    "GK19bahcar3u:118": "vaitānatanūnapāti, pūtaviṣṭaropaviṣṭe kṛṣṇājinajaṭile jaṭini japati",
    "GK19bahcar3u:119": "baṭujane, brahnāsanādhyāsini dhyāyati yogigaṇe,",
    "GK19bahcar3u:120": "tāladhvanidhāvamānānantāntevāsini alasavṛddhaśrotriyānumatena galadgranthadaṇḍakodgāriṇi sadyāṃ samavadhārayati vaṭharaviṭabaṭusamāje,",
    "GK19bahcar3u:121": "samunjjati ca jyotiṣi tārakākhye khe, prāpte pradoṣārambhe bhavanamāgatyopaviṣṭaḥ snigdhairbandhubhiśca sārdha tayaiva goṣṭhayā tasthau /",
    "GK19bahcar3u:122": "nītaprathamayāmaśca gaṇapaterbhavane parikalpitaṃ śayanīyamasevata /",
    "GK19bahcar3u:123": "itareṣāṃ tu sarvaṣāṃ nimīlitadṛśāmapyanupajātanidrāṇāṃ kamalavanānāmiva sūryodayaṃ pratipālayatāṃ kutūhalena kathamapi sā kṣapā kṣayamagacchat /",
    "GK19bahcar3u:124": "atha yāminyāsturye yāma pratibuddhaḥ sa eva bandī ślokadvayamagāyat--",
    "GK19bahcar3u:125": "“paścādaṅghriṃ prasārya trikanativitata drāghayitvāṅgamuccair",
    "GK19bahcar3u:126": "āsajyābhugnakaṇṭho mukhamurasi saṭā dhṛlidhūmrā vidhūya /",
    "GK19bahcar3u:127": "ghāsagrāsābhilāṣādanavaratacalatprothatuṇḍasturaṅgo mandaṃ śabdāyamāno vilikhati śayanādutthitaḥ kṣmāṃ khureṇa' // 3.5 //",
    "GK19bahcar3u:128": "kurvannābhugnapṛṣṭho mukhanikaṭakaṭi kandharāmātiraścīṃ lolenāhanyamānaṃ tuhitakaṇamucā cañcatā kesareṇa /",
    "GK19bahcar3u:129": "nidrākaṇḍūkaṣāyaṃ kaṣati nibiḍitaśrotraśuktisturaṅgas tvaṅgatpakṣmāpralagnagantanuvusakaṇaṃ koṇamakṣṇaḥ khureṇa // 3.6 //",
    "GK19bahcar3u:130": "bāṇastu tacchratbā samutsṛjya nidrāmutthāya pkṣālya vadanamupāsya ca bhagavatīṃ saṃdhyāmudite ca bhagavati savitari gṛhītatāmbūlastatraivātiṣṭhat /",
    "GK19bahcar3u:131": "atrāntare sarve 'sya jñātayaḥ samājagmuḥ, parivāye cāsāṃcakrire /",
    "GK19bahcar3u:132": "asāvapi pūrvoddhātena viditābhiprāyasteṣāṃ puro harṣacaritaṃ kathayitumārebhe-- śrūyatām--asti puṇyakṛtāmadhivāso vāsavāvāsa iva",
    "GK19bahcar3u:133": "vasudhāmavatīrṇaḥ satatamasakīrṇavarṇavyavahārasthitiḥ kṛtayugavyavasthaḥ,",
    "GK19bahcar3u:134_0": "sthalakamalabahalatayā potronmūlyamānamṛṇālairudgītamedinīsāraguṇairiva kṛtamadhukarakā lāhalairharullikhyamānakṣetraḥ, jñīrodapayaḥ",
    "GK19bahcar3u:134_1": "pāyipayodasiktābhiriva puṇḍrekṣuvāṭasaṃtatibhirnirantaraḥ,",
    "GK19bahcar3u:135": "pratidiśamapūrvaparvatakairiva khaladhānadhāmabhirvibhajyamānaiḥ sasyakūṭaiḥ saṃkaṭasakalasīmāntaḥ,",
    "GK19bahcar3u:136": "samantāduddhātaghaṭīsicyamānairjīrakajūṭairjaṭilitabhūmiḥ,",
    "GK19bahcar3u:137": "urvarāvarīyobhiḥ śāleyairalaṅkṛtaḥ,",
    "GK19bahcar3u:138": "pākaviśarārurājamāṣanikarakirmīritaiścasphuṭitamudgaphalakośīkapiśitairgodhūmadhāmabhiḥ",
    "GK19bahcar3u:139_0": "sthalīpṛṣṭhairadhiṣṭhitaḥ, mahiṣapṛṣṭhapratiṣṭhitagāyadgopālapālitaiśca kīṭapaṭalalampaṭa caṭakānusṛtairavaṭughaṭitaghaṇṭāghaṭīraṭitaramaṇīyairaṭadbhiraṭavīṃ",
    "GK19bahcar3u:139_1": "haravṛṣabhapītamāmayāśaṅkayābahudhā vibhaktaṃ kṣīrodamiva kṣīraṃ kṣaradbhirbāṣpacchedyatṛṇatṛptairgodhanairdhavalitavipinaḥ,",
    "GK19bahcar3u:140": "vividhamakhahomadhūmāndhaśatamanyumuktairlocanaurava sahasrasaṃkhyaiḥ kṛṣṇaśāraiḥ śārīkṛtoddeśaḥ, dhavaladhūmimucā ketakīvanānāṃ rajobhiḥ",
    "GK19bahcar3u:141": "pāṇḍurīkṛtaiḥ prathamoddhūlanabhasmadhūsaraiḥ śivapurasyeva praveśaiḥ",
    "GK19bahcar3u:142": "pradeśairupaśobhitaḥ, śākakandalaśyāmalitagrāmopakaṇṭhakāśyapīpṛṣṭhaḥ,",
    "GK19bahcar3u:143_0": "pade pade karabhapālībhiḥ pīlupallavaprasphoṭitaiḥ karapuṭapīḍitakomalamātuluṅgādalarasopaliptaiḥ svecchāvicitakuṅkumakesarakṛtapuṣpaprakaraiḥ",
    "GK19bahcar3u:143_1": "pratyagraphalarasapānasukhasuptapathikairvanadevatādīyamānāmṛtarasaprapāgṛhairiva drākṣālatāmaṇḍapaiḥ sphuratphalānāṃ ca",
    "GK19bahcar3u:143_2": "bījalagnaśukacañcu rāgāṇāmiva samārūḍhakapikulakapolasaṃdihyamānakusumānāṃ dāḍamīnā vanairvilobhanīyopanirgamaḥ, vanapālapīyamānanārikelarasāsavaiśca",
    "GK19bahcar3u:144": "pathikalokalupyamānapiṇḍakharjūrairgolāṅgalalihyamānamadhurāmodapiṇḍīrasaiścakoracañcujarjaritārukairupavanairabhirāmaḥ,",
    "GK19bahcar3u:145": "tuṅgārjunapāloparivṛtaiśca",
    "GK19bahcar3u:146": "gokulāvatārakaluṣitakūlakīlālairadhvagaśataśaraṇyairaraṇyavaruṇadharābandhairavadhyavanarandhraḥ,",
    "GK19bahcar3u:147_0": "karabhīyakumārakapālyamānairauṣṭrakairaurabhrakaiśca kṛtasaṃbādhaḥ, diśi diśi ravirathaturagavilobhanāyaiva viloṭhanamṛditakuṅku",
    "GK19bahcar3u:147_1": "masthalīrasasamālabdhānāmutprothapuṭairunmukhairudaraśāyikiśorakajavajananāya prabhañjanamiva cāpibantīnāṃ vātahariṇīnāmiva",
    "GK19bahcar3u:147_2": "svacchandacāriṇīnāṃ vaḍavānāṃ vṛndairvicaradbhirācitaḥ,",
    "GK19bahcar3u:148": "anavaratakratudhūmāndhakārapravṛttairhaṃsayūthairiva",
    "GK19bahcar3u:149": "guṇairdhavalitabhuvanaḥ, saṃgītagatamurajaravamattairmayūrairiva",
    "GK19bahcar3u:150": "vibhavairmukharitajīvalokaḥ, śaśikarāvadātavṛttairmuktāphalairiva guṇibhiḥ prasādhitaḥ,",
    "GK19bahcar3u:151": "sarvātithibhirabhigamanīyaḥ,",
    "GK19bahcar3u:152": "mṛgamadaparimalavāhimṛgaromācchāditairhimavatpādairiva mahattaraiḥ sthi",
    "GK19bahcar3u:153": "rīkṛtaḥ, proddaṇḍasahasrapatropaviṣṭadvijottamairnārāyaṇanābhimaṇḍalairiva",
    "GK19bahcar3u:154": "toyāśayairmaṇḍitaḥ, mathitapayaḥpravāhaprakṣālitakṣitibhiḥ kṣīrodamathanārambhairiva mahāghoṣaiḥ pūritāśaḥ śrīkaṇṭho nāma janapadaḥ /",
    "GK19bahcar3u:155": "yatra tretāgnidhūmāśrupātajalajñālitā ivākṣīyanta kudṛṣṭayaḥ /",
    "GK19bahcar3u:156": "pacyamānacayaneṣṭakādahanadagdhānīva nādṛśyanta duritāni /",
    "GK19bahcar3u:157": "chidyamānayūpadāruparaśupāṭita iva vyadīryatādharmaḥ /",
    "GK19bahcar3u:158": "makhaśikhidhūmajaladharādhārādhauta iva nanāśa varṇasaṃkaraḥ /",
    "GK19bahcar3u:159": "dīyamānanekagosahasraśṛṅgakhaṇḍyamāna ivāpalāyata kaliḥ /",
    "GK19bahcar3u:160": "surālayaśilāghaṭṭanaṭaṅkanikaranikṛtā iva vyadīryanta vipadaḥ /",
    "GK19bahcar3u:161": "mahādānavidhānakalakalābhidrutā iva prādravannupadravāḥ /",
    "GK19bahcar3u:162": "dopyamānasatramahānasasahasrānalasatāpitā iva vyalīyanta vyādhayaḥ,",
    "GK19bahcar3u:163": "vṛṣavivāhaprahatapuṇyapaṭahapaṭurava trāsitā iva nopāsarpannapamṛtyavaḥ saṃtatabrahnaghoṣabadhirīkṛtā ivāpajagmurītayaḥ /",
    "GK19bahcar3u:164": "dharmādhikāraparibhūtamiva na prābhavaddurvaivam /",
    "GK19bahcar3u:165": "tatra caivaṃvidhe nānārāmābhirāmakusumagandhaparimalasubhago yauvanārambha iva bhuvanasya,",
    "GK19bahcar3u:166": "'ntaḥpuraniveśa iva dharmasya,",
    "GK19bahcar3u:167": "marududdhūyamānacamarībālavyajanaśatadhavalitaprānta ekadeśa iva",
    "GK19bahcar3u:168": "surarājyasya, jvalanmakhaśikhisahasradīpyamānadaśadigantaḥ śivirasaṃniveśa iva kṛtayugasya;",
    "GK19bahcar3u:169_0": "pajhāsanasthitabrahnarṣidhyānādhīyamānasakalākuśalapraśamaḥ prathamo 'vatāra iva brahnalokasya, kalakalamukharamahāvāhinīśatasaṃkulo",
    "GK19bahcar3u:169_1": "vipakṣa ivottarakurūpaṇām, riśvaramārgaṇasaṃtāpānabhijñasakalajano vijigīṣuriva tripurasya, sudhārasasiktadhavalagṛhapaṅktipāṇḍuraḥ",
    "GK19bahcar3u:169_2": "pratinighiriva candralokasya, madhumadamattakāśinībhūṣaṇaravabharitabhuvano nāmābhihāra iva kubera nagarasya, sthāṇvīśvarākhyo",
    "GK19bahcar3u:169_3": "janapadaviśeṣaḥ /",
    "GK19bahcar3u:170": "yastapovanamiti munibhiḥ, kāmāyatanamiti veśyābhiḥ, saṃgītaśāleti",
    "GK19bahcar3u:171": "lāsakaiḥ, yamanagaramiti śatrubhiḥ, cintāmaṇibhūmirityarthibhiḥ vīrakṣetramiti śastropajīvibhiḥ, gurukulamiti vidyārthibhiḥ,",
    "GK19bahcar3u:172": "gandharvanagaramiti gāyanaiḥ, viśvakarmamandiramiti vijñānibhiḥ,",
    "GK19bahcar3u:173": "lābhabhūmiriti vandehakaiḥ, dyūtasthānamiti bandhibhiḥ, sādhusamāgama iti sadbhiḥ, vajrapañjaramiti śaraṇāgataiḥ, viṭagoṣṭhīti vidagdhaiḥ,",
    "GK19bahcar3u:174": "sukṛtapariṇāma iti pathikaiḥ, asuravivaramiti vātikaiḥ śākyāśrama iti",
    "GK19bahcar3u:175": "śamibhiḥ, apsaraḥpuramiti kāmibhiḥ, mahotsavasamāja iti cāraṇaiḥ,",
    "GK19bahcar3u:176": "vasudhāreti ca viprairagṛhyata /",
    "GK19bahcar3u:177": "yatra ca mātaṅgāminyaḥ śīlavatyaśca, gauryo vibhavaratāśca, śmāmāḥ",
    "GK19bahcar3u:178": "pajharāgiṇyaśca, dhavaladvijaśucivadanā madirāmodiśvasanāśca,",
    "GK19bahcar3u:179": "candrakāntavapuṣaḥ śirīṣakomalāṅgayaśca, abhujaṅgagamyāḥ kañcukinyaśca,",
    "GK19bahcar3u:180": "pṛthukalatraśriyo daridramadhyakalitāśca, lāvaṇyavatyo madhurabhāṣiṇyaśca,",
    "GK19bahcar3u:181": "apramattāḥ prasannojjvalamukharāgāśca akautukāḥ prauḍhāśca pramadāḥ /",
    "GK19bahcar3u:182": "yatra ca pramadānāṃ cakṣureva sahajamuṇḍamālāmaṇḍanaṃ bhāraḥ",
    "GK19bahcar3u:183": "kuvalayadaladāmāni, alakapratibimbānyeva kapīlatalagatānyakliṣṭāḥ śravaṇāvataṃsāḥ panaruktāni tamālakisalayāni, priyakathā eva subhagāḥ",
    "GK19bahcar3u:184": "karṇālakārā āḍambaraḥ kumḍalādiḥ, kapolā eva satatamālokakārakā vibhavo niśāsu maṇipradopāḥ surabhiniḥsvāsākṛṣṭaṃ madhukarakulameva ramaṇīyaṃ",
    "GK19bahcar3u:185": "mukhāvaraṇaṃ kulastrījanācāro jālikā, vāṇyeva madhuratarā vīṇā",
    "GK19bahcar3u:186": "bāhyavijñānaṃ tantrītāḍanam, hāsā evātiśayasurabhayaḥ paṭavāsā nirarthakāḥ",
    "GK19bahcar3u:187": "karpūrapāṃsavaḥ, adharakāntivisara evojjvalataro 'ṅgarāgo nirguṇo lāvaṇyakalaṅkaḥ kuṅkumapaṅkaḥ, bāhava eva komalatamāḥ,",
    "GK19bahcar3u:188_0": "parihāsaprahāravetralatā niṣprayojanāni mṛṇālāni, yauvanoṣmasvedabindava eva vidagdhāḥ kucākakṛtayo hārāstu bhārāḥ, śroṇya",
    "GK19bahcar3u:188_1": "eva viśālasphaṭikaśilātalacaturasrā rāgiṇāṃ viśramakāraṇamanimittaṃ",
    "GK19bahcar3u:189": "bhavanamaṇivedikāḥ /",
    "GK19bahcar3u:190": "kamalalaubhanilānānyalikulānyeva mukharāṇi padābharaṇakāni niṣphalānīndranīlamaṇinūpurāṇi",
    "GK19bahcar3u:191": "nūpuraravāhṛtā bhavanakalahaṃsā eva samucitāḥ saṃcaraṇasahāyā aiśvaryaprapañcāḥ parijanāḥ",
    "GK19bahcar3u:192_0": "tatra ca sākṣātsahasrākṣa iva sarvavarṇadharaṃ dhanurdadhānaḥ, meramaya iva kalyāṇaprakṛtitve, mandaramaya iva lakṣmīsamākarṣaṇe,",
    "GK19bahcar3u:192_1": "jalanidhimaya iva maryādāyām, ākāśamaya iva śabdaprādurbhāve, śaśimaya iva kalāsaṃgrahe,",
    "GK19bahcar3u:193": "vedamaya ivākṛtrimālāpatve, dharaṇimaya iva lokadhṛtikaraṇe, pavanamaya iva sarvapārthivarajovikāraharaṇe, gururvacasi, pṛthururasi, viśālo",
    "GK19bahcar3u:194": "manasi, janakastapasi, suyātrastejasi, sumantro rahasi, budhaḥ sadasi,",
    "GK19bahcar3u:195": "arjuno yaśasi, bhīṣmo dhanuṣi, niṣadho vapuṣi, śatrughnaḥ samare, śūraḥ śūrasenākramaṇedaśaḥ prajākarmaṇi, sarvādirājatejaḥpuñjanirmita iva rājā",
    "GK19bahcar3u:196": "puṣyabhūtiriti nāmnā babhūva /",
    "GK19bahcar3u:197": "pṛṣunā gauriveyaṃ kṛteti yaḥ spardhamāna iva mahīṃ mahiṣīṃ cakāra /",
    "GK19bahcar3u:198": "nisargasvairiṇī svarucyanurodhinī ca bhavati hi mahatāṃ matiḥ /",
    "GK19bahcar3u:199": "yatastasya kenacidanupadiṣṭā sahajaiva śaiśavādārabhyānanyadevatā",
    "GK19bahcar3u:200": "bhagavati, bhaktisurabhe, bhuvanabhṛti, bhūtabhāvane, bhavacchidi, bhave bhūyasī bhaktirabhūt",
    "GK19bahcar3u:201": "akṛtavṛṣabhadhvajapūjāvidhirna svapne 'pyāhāramakarot /",
    "GK19bahcar3u:202": "ajam, ajaram, amaragurum, asurapuraripum, aparitagaṇapatim,",
    "GK19bahcar3u:203": "avaladuhitṛpatim, akhilabhuvanakṛtacaraṇanatim, paśūpatiṃ prapanno 'nyadevatāśūnyamanyata tralokyam /",
    "GK19bahcar3u:204": "bhartṛcittānuvartinyaścānujīvināṃ prakṛtayaḥ /",
    "GK19bahcar3u:205": "tathā hi-gṛhe gṛhe bhagavānapūjyata khaṇḍaparaśuḥ /",
    "GK19bahcar3u:206": "vavurasya homālavālānalavilīyamānabahalaguggulu gandhagarbhāḥ snapanakṣīraśīkarakṣodakṣāriṇo vilvapallavadāmadalodvāhinaḥ puṇya viṣayeṣu vāyavaḥ /",
    "GK19bahcar3u:207": "śivasaparyāsamucitairupāyanaiḥ prābhṛtaiśca paurāḥ pādopajīvinaḥ sacivāḥ svabhujabalanirjitāśca karadīkṛtā mahāsāmantāstaṃ siṣevire /",
    "GK19bahcar3u:208_0": "tathā hi-kailāsakūṭadhavalaiḥ kanakapatralālaṅkṛtaviṣāṇakoṭibhirmahā paṭṭaiścayamaṇiyaṣṭipradīpaiścabrahnasūtraiśca mahārhamāṇikyakhaṇḍakhacitaiśca",
    "GK19bahcar3u:208_1": "mukhakoṣaiḥ paritoṣamasya manasi cakruḥ /",
    "GK19bahcar3u:209": "antaḥpurāṇyapi svayamārabvabāleyataṇḍulakaṇḍanāni devagṛhopalepanalohitatarakarakisalayāni kusumagrathanavyagrasamastaparijanāni tasyābhilaṣitamanvavartanta /",
    "GK19bahcar3u:210_0": "tathā ca paramamāheśvaraḥ sa bhūpālo lokataḥ śuśrāva bhuvi bhagavantamaparamiva sākṣāddakṣamakhamathanaṃ dākṣiṇātya bahuvidhavidyāprabhāvaprakhyātairguṇaiḥ",
    "GK19bahcar3u:210_1": "śiṣyairivānekasahasrasaṃkhyairvyāptamartyalokaṃ bhairavācāryanāmānaṃ mahāśaivam /",
    "GK19bahcar3u:211": "upanayanti hi hṛdayamadṛṣṭamapi janaṃ śīlasaṃvādāḥ /",
    "GK19bahcar3u:212": "yataḥ sa rājā śravaṇasamakālameva tasminbheravācārye bhagavati dvitīya iva kapardini dūragate 'pi garīyasīṃ babandha bhaktim /",
    "GK19bahcar3u:213": "ācakāṅkṣa ca manoratharapyasya sarvathā darśanam /",
    "GK19bahcar3u:214": "atha kadācitparyaste 'stācalacumbini vāsare 'ntaḥpuravartinaṃ",
    "GK19bahcar3u:215": "rājānamapasṛtya pratīhārī vijñāpitavatī--”deva! dvāri parivrāḍāste,",
    "GK19bahcar3u:216": "kathayati ca bhairavācāryavacanāddevamanuprāpto 'smi' iti /",
    "GK19bahcar3u:217": "rājā tu tacchratvā sādaram--”kvāsau? ānayātraiva, praveśayainam' iti cābravīt /",
    "GK19bahcar3u:218": "tathā cākarot pratīhārī /",
    "GK19bahcar3u:219": "na cirācca prāṃvaśantaṃ prāṃśum, ājānubhujam, bhaikṣakṣāmamapi sthūlāsthibhiravayavaiḥ pīvaramivopalakṣyamāṇam,",
    "GK19bahcar3u:220": "uttuṅgavalibhaṅgasthapuṭalalāṭam, nirmāṃsagaṇḍakūpakam,",
    "GK19bahcar3u:221": "madhubindupiṅgalaparimaṇḍalākṣarm, iṣadāvakradhoṇam, ati",
    "GK19bahcar3u:222": "pralambaikakarṇapāśam, alābubījavikaṭonnatadantapaṅktim,",
    "GK19bahcar3u:223_0": "turagānūkaślathādharalekham, lambacibukāyatataralapanam, aṃsāvalambinā kāṣāyeṇa yogapaṭṭakena viracitavaikakṣakam, hṛdayamadhyanibaddhagranthinā",
    "GK19bahcar3u:223_1": "ca rāgeṇeva khaṇḍaśaḥ kṛtena dhāturasāruṇena karpaṭena kṛtottarāsaṅgam,",
    "GK19bahcar3u:224_0": "punaruktabālapragrahaveṣṭananiścalamūlena baddhamṛtpariśodhanavaṃśatvaktitaunā kaupīnasanāthaśikhareṇa kharjūrapuṭasamudgakagarbhīkṛtabhikṣākapālakena",
    "GK19bahcar3u:224_1": "dāravaphalakatrayatrikoṇatriyaṣṭiniviṣṭakamaṇḍalunā bahurupapāditapādukāvasthānena sthūladaśāsūtraniyantritapustikāpūlakena",
    "GK19bahcar3u:224_2": "vāmakaradhṛtena yogabhārakeṇādhyāsitaskandham, itarakaragṛhītavetrāsanaṃ maskariṇamadrākṣīt /",
    "GK19bahcar3u:225": "kṣitipatirapyugapatamucitena cainamādareṇānvagrahīt /",
    "GK19bahcar3u:226": "āsīnaṃ ca papraccha--”kva bhairavācāryaḥ?' iti /",
    "GK19bahcar3u:227": "sādaranarapativacanamuditamatistu parivrāṭ tamupanagaraṃ sarasvatītaṭavanāvalambini śūnyāyatane sthitamācacakṣe /",
    "GK19bahcar3u:228_0": "bhūyaścābabhāṣe--”arcayati hi mahābhāgaṃ bhagavānāśīrvatacasā' ityuktvā copaninye yogabhārakādākṛṣya bhairavācāryaprahitāni",
    "GK19bahcar3u:228_1": "ratnavanti bahalālokaliptāntaḥ purāṇi pañca rājatāni puṇḍarīkāṇi narapatistu priyajanapraṇayabhaṅgakātaro dākṣiṇyamanurudhyamāno",
    "GK19bahcar3u:228_2": "grahaṇalāghavaṃ ca laṅghayitumasamartho dolāyamānena manasā sthitvā ciraṃ kathakathamapyatisaujanyanighnastāni jagrāha /",
    "GK19bahcar3u:229": "jagāda ca--”sarvaphalaprasavahetuḥ śivabhaktiriyaṃ no manorathadurlabhāni",
    "GK19bahcar3u:230": "phalati phalāni /",
    "GK19bahcar3u:231": "yenaivamasmāsu prīyate tatrabhagavānbhuvanagururbhairavācāryaḥ /",
    "GK19bahcar3u:232": "śvo draṣṭāsmi bhagavantam' ityuktvā ca maskariṇaṃ vyasarjayat /",
    "GK19bahcar3u:233": "anayā ca vārtayā parāṃ mudamavāpa /",
    "GK19bahcar3u:234_0": "aparedyuśca prātarevotthāya vājinamadhiruhya samucchritaśvetātapatraḥ samuddhūyamānadhavalacāmarayugalaḥ katipayaireva rājaputraiḥ",
    "GK19bahcar3u:234_1": "parivṛto bhairavācāryaṃ savitāramiva śaśī draṣṭuṃ pratasthe /",
    "GK19bahcar3u:235": "gatvā ca kiñcidantaraṃ tadīyamevābhimukhamāpatantamanyatamaṃ śiṣyamadrāśrīt /",
    "GK19bahcar3u:236": "aprākṣīcca--”kva bhagavānāste?' iti /",
    "GK19bahcar3u:237": "so 'kathayat--”asya jīrṇamātṛguhasyotareṇa bilvavāṭikāmadhyāste' iti /",
    "GK19bahcar3u:238": "gatvā ca taṃ pradeśamavatatāra turagāt /",
    "GK19bahcar3u:239": "praviveśa ca bilvavāṭikām /",
    "GK19bahcar3u:240": "atha mahataḥ kārpaṭhikavṛndasya madhye prātareva snātam, taddāṣṭapuṣpikam,",
    "GK19bahcar3u:241": "anuṣṭhitāgnikāryam, kṛtabhasmarekhāparihāraparikare haritagomayopaliptakṣititalavitate vyāghracarmaṇyupaviṣṭam,",
    "GK19bahcar3u:242": "kṛṣṇakambalaprāvaraṇanibhenāsuravivarapraveśāśaṅkayā",
    "GK19bahcar3u:243": "pātālāndhakārāvāsamivābhyasyantam, unmiṣitā vidyutkapilenātmatejasā mahāmāṃsavikrayakrītena manaḥ śilāpaṅkeneva śiṣyalokaṃ limpantam,",
    "GK19bahcar3u:244": "jayākṛtaikadeśalambamānarudrākṣaśaṅkhaguṭikenordhvabaddhena śikhāpāśena badhnantamiva, vidyāvalepadurvidagdhānuparisaṃcarataḥ siddhān,",
    "GK19bahcar3u:245": "dhavalakatipayaśiroruheṇa vayasā vañcapañcāśataṃ varṣāṇyatikrāmantam,",
    "GK19bahcar3u:246": "khālityakṣīyamāṇaśaṅkalomaleśam, lomaśakarṇaśaṣṭalīpraheśam,",
    "GK19bahcar3u:247_0": "pṛthulalāṭataṭam, tiraśyāmabhasmalaṭikā bahuśaḥ śirorghatadandhaguggulusaṃtāpasphuṭitakapālāsthipāṇḍurarāja ṅkāmiva janayantam,",
    "GK19bahcar3u:247_1": "sahajalalāṭabalibhaṅgasakocitakūrcabhāgāṃ bamrubhāsaṃ bhrūsaṃgatyā nirantarāmāyāminīmekāmiva bhrūlekhāṃ bibhrāṇam,",
    "GK19bahcar3u:248": "riṣatkācarakanīnikena raktāpāhganigantaṃśupratānena madhyadhvalabhāsendrāyudhenevātidīrgheṇa locanayugalena parito",
    "GK19bahcar3u:249": "mahāmaṇḍalamivānekavarṇarāgamālikhantam, sitapītalohita paṭākāvaliśbalam,",
    "GK19bahcar3u:250": "śivanalīmiva dikṣu vikṣipantam, tārkṣyatuṇḍakoṭikubjāgraghoṇam,",
    "GK19bahcar3u:251": "dūravidīrṇasṛkkasaṃkṣiptakapolam,",
    "GK19bahcar3u:252": "kiñciddanturatayāsadāhṛdayasaṃnihitaharaṇaulicandrātapeneva nirgacchatā dantālokena dhavala yantaṃ diśaṃ jālam,",
    "GK19bahcar3u:253": "jihvāsrasthitasarvaśaivasaṃhitātibhāraṇeva manākpralambitauṣṭham,",
    "GK19bahcar3u:254": "pralambaśravamapālīpreṅkhitābhyāṃ sphāṭikakaṇḍalābhyā śukrabṛhaspatibhyāmiva surāsuravijayavidyāsiddhiśradvayānubadhyamānam,",
    "GK19bahcar3u:255": "baddhavivi ghauṣadhimantrasūtrapaṅktinā sarohavalayene prakaṣṭh śaṅkhaṇḍaṃ pūṣṇao dantatamiva bhagavatā bhavena bhagne bhaktyā bhṛṣaṇīkṛtaṃ",
    "GK19bahcar3u:256_0": "kalayantam, akhilarasakūpodañcanaghaṭīyantramālāmiva rudrākṣamālāṃ dakṣiṇena pāṇinā bhramayantam, urasi dolāyamānenāpiṅgalāgreṇa",
    "GK19bahcar3u:256_1": "kūṭakacakalāpena saṃmārjayantamivāntargataṃ nijarajonikaram,",
    "GK19bahcar3u:257": "atinibiḍanīlalomamaṇḍalavicitaṃ ca dhyānalabdhena jyotiṣā dagdhamiva hṛdayadeśaṃ dadhānarm,",
    "GK19bahcar3u:258": "upayamānasphiṅmāṃsapiṇḍakam, pāṇḍurapavitrakṣaumāvṛkaupīnam,",
    "GK19bahcar3u:259": "sāvaṣṭhambhaparyaṅkabandhamaṇḍalitenāmṛtaphenaśvetarucā yogapaṭṭakena vāsukinevāpratihatā nekamantraprabhāvāvirbhūtena pradakṣiṇīkriyamṇam,",
    "GK19bahcar3u:260_0": "aruṇatābharasasukumārataratalasya pādayugalasya nirmalainaikhamayūkhajālakairjarjarayantamiva mahānighānoddharaṇarasena rasātalam,",
    "GK19bahcar3u:260_1": "toyakṣālitaśucinā śautapādukāyugale haṃsamithuneneva",
    "GK19bahcar3u:261_0": "bhāghīrathītīrthayātrāparicayāgatenāmucchamānacaraṇāntikam, śikhara nikhātakubjakālāyasakaṇṭakena vaiṇavena viśākhikādaṇḍena",
    "GK19bahcar3u:261_1": "sarvavidyayayāsiddhivighnavināyakāpanayanāṅkuśeneva satatapārśvavartinā",
    "GK19bahcar3u:262": "virājamānam, abahubhāṣiṇaṃ mandahāsinaṃ sarvopakāriṇaṃ",
    "GK19bahcar3u:263": "kumārabrahnacāriṇam, atitapasvinam, mahāmanasvinaṃ sṛtakrodhan,",
    "GK19bahcar3u:264": "akṛśānurodham, mahānagaramivādīnaprakṛtiśobhitam, merumiva",
    "GK19bahcar3u:265": "kalpatarupaccavarāśisukumāracchāyam, kailāsamiva",
    "GK19bahcar3u:266": "paśupaticaraṇarajaḥpavitritaśirasam, śivalokamiva māheśvaragaṇānuyātam,",
    "GK19bahcar3u:267": "jalanidhimivānekanadanadīsahasraprakṣālitaśarīram, jāṅnavīpravāhamiva bahu puṇyatīrthasthānaśūcim, dhāma dharmasya, tīrthaṃ tathyasya, kośaṃ",
    "GK19bahcar3u:268": "kuśalasya, pattanaṃ pūtatāyāḥ śālā śolasya, kṣetraṃ kṣamāyāḥ śāleyaṃ",
    "GK19bahcar3u:269": "śalīnatāyāḥ, pattanaṃ pūtatāyāḥ, śālā śolasya, kṣetraṃ kṣamāyāḥ śāleyaṃ",
    "GK19bahcar3u:270": "śālīnatāyāḥ, sthānaṃ sthiteḥ, ādhāraṃ dhṛteḥ ākaraṃ karuṇāyāḥ, niketana",
    "GK19bahcar3u:271": "kautukasya, ārāmaṃ rāmaṇeyakamya, pāsādaṃ prasādasya, āgāraṃ gauravasya,",
    "GK19bahcar3u:272": "samāja saujanyasya, saṃbhavaṃ sadbhāvasya, kālaṃ kaleḥ, bhagavantaṃ sakṣādiva virūpākṣaṃ bhairavācāryaṃ dadarśa /",
    "GK19bahcar3u:273": "bhairavācāryastu dūrādeva rājānaṃ dṛṣṭvā śaśinamiva jalanidhiścacāla /",
    "GK19bahcar3u:274": "prathamatarotthitaśiṣyalokaścotthāya pratyujjagāma /",
    "GK19bahcar3u:275": "samarpitaśrīphalopāyanaścajahnukarṇasamudgīryamāṇagaṅgāpravāhahradagambhīrayā girā svastiśabdamakarot",
    "GK19bahcar3u:276_0": "narapatirapi prītivistāryamāṇadhavalimnā cakṣuṣā pratyarpayanniva bahutarāṇi puṇḍarīkavanāni lalāṭapaṭṭaparyastena codaṃsunā",
    "GK19bahcar3u:276_1": "śikhāmaṇinā maheśvaraprasādamiva tṛtīyanayanodgamenaprakāśayannāvarjitakaṇpallavapalāyamānamadhukaraḥ śivasevāsamunmūlitāśeṣapāpalavamucyamāna",
    "GK19bahcar3u:276_2": "iva dūrādavanataḥ praṇāmamabhinavaṃ cakāra /",
    "GK19bahcar3u:277": "ācāryo 'pi--”āgaccha atropaviśa' iti śārdūlacarmātmīyamadarśayat /",
    "GK19bahcar3u:278": "upadarśitapraśrayastu rājā mattahasakalagadgadasvarasubhagāṃ madhurasamayīṃ mahānadīmiva pravartayanvācaṃ vyājahāra--”bhagavan! nārhasi māmanyanṛpaskhalitaiḥ khalīkartum /",
    "GK19bahcar3u:279": "aśeṣarājakopekṣitāyā hatalakṣmyāḥ khalvayaṃ śīlāparādho draviṇadaurātmyaṃ vā yadevamācarati mayi guruḥ /",
    "GK19bahcar3u:280": "abhūmirayamupacārāṇām /",
    "GK19bahcar3u:281": "alamatiyantraṇayā /",
    "GK19bahcar3u:282": "dūrasthito 'pi manorathaśiṣyo 'yaṃ jano bhavatām /",
    "GK19bahcar3u:283": "mānanīyaṃ ca guruvannollaṅghanamarhati gurorāsanam /",
    "GK19bahcar3u:284": "āsatāṃ ca bhavanta evātra' iti vyāhṛtyā parijanopanīte vāsasi niṣasāda /",
    "GK19bahcar3u:285": "bhairavācāryo 'pi prītyānatikramaṇīyaṃ nṛpavacanamanuvartamānaḥ pūrvavattadeva vyāghrājinamabhajata",
    "GK19bahcar3u:286": "āsīne ca sarājake parijane śiṣyajane ca samucitamardhyādikaṃ cakre /",
    "GK19bahcar3u:287": "krameṇa ca nṛpamādhuryahṛtāntaḥkaraṇaḥ śaśikaranikaravimalā daśanadīdhitīḥ sphurantīḥ śivabhaktīriva sākṣād draśayannuvāca-”tāta! atinamrataiva te kathayati guṇānāṃ gauravam /",
    "GK19bahcar3u:288": "sakalasaṃpatpātramasi /",
    "GK19bahcar3u:289": "vibhavānurūpāstu pratipattayaḥ /",
    "GK19bahcar3u:290": "janmanaḥ prabhatyadattadṛṣṭirevāsmi svāpateyeṣu /",
    "GK19bahcar3u:291": "yataḥ sakaladoṣakalāpānalendhanairdhanairavikrītaṃ kvaciñccharīrakamasti /",
    "GK19bahcar3u:292": "bhaikṣarakṣitāḥ santi prāṇāḥ /",
    "GK19bahcar3u:293": "durgṛhītāni katicidvidyante vidyākṣarāṇi /",
    "GK19bahcar3u:294": "bhagavacchivabhaṭṭārakapādasevayā samupārjitāḥ kiyatyo 'pi saṃnihitāḥ puṇyakaṇikāḥ /",
    "GK19bahcar3u:295": "svīkriyatāṃ yadatropayogārham /",
    "GK19bahcar3u:296": "pratanuguṇagrāhyāṇi kusumānīva hi bhavanti satāṃ manāṃsi /",
    "GK19bahcar3u:297": "api ca, vidbatsaṃmatāḥ śrūyamāṇā api sādhavaḥ śabdā iva sudhore 'pi hi manasi yaśāṃsi kuvaṃnti",
    "GK19bahcar3u:298": "vivaraṃ viśataḥ kutūhalasya phenadhavarlaḥ srotobhirivāpahriyamāṇo guṇagaṇairānoto 'smi kalyāṇinā' iti /",
    "GK19bahcar3u:299": "rājā tu taṃ pratyavādīt--”bhagavan! anurakteṣvapi śarīrādiṣa sādhūnāṃ",
    "GK19bahcar3u:300": "svāmina eva praṇayinaḥ /",
    "GK19bahcar3u:301": "yuṣmaddarśanādupārjitameva cāparimitaṃ kuśalajātam /",
    "GK19bahcar3u:302": "anenaivāgamanena spṛhaṇīyaṃ padamāropito 'smi guruṇā' iti vividhābhiśca kathābhiściraṃ sthitvā gṛhamagāt /",
    "GK19bahcar3u:303": "anyasmindivase bhairavācāryo 'pi rājānaṃ draṣṭuṃ yayau /",
    "GK19bahcar3u:304": "tasmai ca rājā sāntaḥpuraṃ saparijanaṃ sakoṣamātmānaṃ niveditavān /",
    "GK19bahcar3u:305": "sa ca vihasyāvāca--”tāta! kva vibhavāḥ, kva ca vayaṃ vanavardhitāḥ?",
    "GK19bahcar3u:306": "dhanoṣmaṇā mlāyatyalaṃ lateva manasvitā /",
    "GK19bahcar3u:307": "khadyotānāmivāsmākamiyamaparopatāpinī rājate tejasvitā /",
    "GK19bahcar3u:308": "bhavādṛśā eva bhājanaṃ bhūteḥ' iti sthitvā ca kañcitkālaṃ jagāma /",
    "GK19bahcar3u:309": "parivrāṭ tenaiva krameṇa pañca pañca rājatāni puṇḍarīkāṇyupāyanīcakāra /",
    "GK19bahcar3u:310": "ekadā tu śvetakarpaṭāvṛtaṃ kimapyādāya prāviśat /",
    "GK19bahcar3u:311": "upaviśya ca pūrvavatsthitvā muhūrtamabravīt--”mahābhāga! bhavantamāha bhagavānyathāsmacchiṣyaḥ pātālasvāmināmā brāhnaṇaḥ /",
    "GK19bahcar3u:312": "tena brahnarākṣasahastādapahṛto mahāsiraṭṭahāsanāmā /",
    "GK19bahcar3u:313": "so 'yaṃ bhavadbhujayogyo gṛhyatām' ityabhidhāyāpahṛtakarpaṭāvacchādanāt parivārādācakarṣa śaradgaganatalamiva piṇḍatāṃ nītam, kālindīpravāhamiva",
    "GK19bahcar3u:314": "stambhitajalam, nandakajigīṣayā kṛṣṇakopitaṃ kāliyamiva kṛpāmatāṃ gatam,",
    "GK19bahcar3u:315": "lokavināśāya prakāśitadhārāsāraṃ pralayakālameghakhaṇḍamiva nabhastalāt",
    "GK19bahcar3u:316": "patitam, dṛśyamānavikaṭadantamaṇḍalaṃ hāsamiva hiṃsāyāḥ, haribāhudaṇḍamiva",
    "GK19bahcar3u:317_0": "kṛtadṛḍhamuṣṭigraham, sakalabhuvanajīvitāpaharaṇakṣameṇa kālakūṭeneva nirmitam, kṛtāntakopānalataptenevāyasā ghaṭitam, atitīkṣṇatayā",
    "GK19bahcar3u:317_1": "pavanasparśenāpi ruṣeva kvaṇantam maṇisabhākuṭṭimapatatpratibimbaccajhanātmānamapi dvidheva pāṭayantam,",
    "GK19bahcar3u:318": "ariśiraśchedalagnaiḥ kacairiva kiraṇaiḥ karālitadhāram,",
    "GK19bahcar3u:319": "muhurmuhustaḍidunmeṣataralaiḥ prabhācakracchuritairjarjaritātapam,",
    "GK19bahcar3u:320": "khaṇḍaśaśchindantamiva divasam, kaṭākṣamiva kālarātreḥ, karṇotpalamiva",
    "GK19bahcar3u:321": "kālasya, oṅkāramiva krauyasya alakāramahaṅkārasya, kulamitraṃ kopasya,",
    "GK19bahcar3u:322": "dehaṃ darpasya, susahāyaṃ sāhasasya, apatyaṃ mṛtyoḥ, āgamanamārgaṃ",
    "GK19bahcar3u:323": "lakṣmyāḥ, nirgamanamārgaṃ kīrteḥ, kṛpāṇam /",
    "GK19bahcar3u:324": "avanipatistu taṃ gṛhītvā kareṇāyudhaprītyā pratimānibhenālihganniva suciraṃ dadarśa /",
    "GK19bahcar3u:325": "saṃdideśa ca-”vaktavyo bhagavān paradravyagrahaṇāvajñādurvidagdhamapi hi",
    "GK19bahcar3u:326": "me mano yuṣmadviṣaye na śaknoti vacanavyatikramavyabhicāramācaritum' iti /",
    "GK19bahcar3u:327": "paribrāṭ tu gṛhīte tasmin parituṣṭaḥ “svasti bhavate /",
    "GK19bahcar3u:328": "sādhayāmaḥ' ityuktvā nirayāsīt /",
    "GK19bahcar3u:329": "nṛpaśca prakṛtyā vīrarasānurāgī tena kṛpāṇenāmanyata karatalavartinī medinīm /",
    "GK19bahcar3u:330": "atha bajatsu divaseṣvakadā bhairavācāryo rājānamupaṅvare sopagrahamavādīt--”tāta! svārthālasāḥ paropakāradakṣāśca prakṛtayo",
    "GK19bahcar3u:331": "bhavanti bhavyānām /",
    "GK19bahcar3u:332": "bhavādṛśāṃ cārthidarśanaṃ mahotsavaḥ praṇayanamārādhanamarthagrahaṇamupakāraḥ /",
    "GK19bahcar3u:333": "bhūmirasi sarvalokamanorathānām /",
    "GK19bahcar3u:334": "yenābhidhīyase /",
    "GK19bahcar3u:335": "śrūyatām /",
    "GK19bahcar3u:336": "bhagavato mahākālahṛdayanāmno mahāmantrasya kṛṣṇasragambarānulepanenākalpena kalpakathitena mahāśmaśāne japakoṭyā kṛtapūrvasevo 'smi /",
    "GK19bahcar3u:337": "tasya ca vetālasādhanāvasānā siddhiḥ /",
    "GK19bahcar3u:338": "asahāyaiśca sā duravāpā /",
    "GK19bahcar3u:339": "tvaṃ cālamasmai karmaṇe /",
    "GK19bahcar3u:340": "tvayi ca gṛhītabhare bhaviṣyantyapare sahāyāstrayaḥ /",
    "GK19bahcar3u:341": "ekaḥ sa evāsmākaṃ ṭāṭibhanāmā bālamitraṃ maskarī yo bhavantamupatiṣṭhate /",
    "GK19bahcar3u:342": "dvitīyaḥ sa pātālasvāmī /",
    "GK19bahcar3u:343": "aparo macchiṣya eva kaṇatālanāmā drāviḍaḥ /",
    "GK19bahcar3u:344": "yadi sādhu manyase tato nīyatāmayaṃ diṅnāgahastadīrgho gṛhītāṭṭahāso niśāmekāmekadiṅmukhārgalatāṃ bāhuḥ /",
    "GK19bahcar3u:345": "' iti kṛtavacasi ca tasminnandhakārapraviṣṭa iva dṛṣṭaprakāśaḥ",
    "GK19bahcar3u:346": "prāptopakārādakāśaḥ pramuditenāntarātmanā narendraḥ",
    "GK19bahcar3u:347": "samabhāṣata--”bhagavan! paramanugṛhīto 'smyanena śiṣyajanasāmānyena nideśena kṛtaparigrahamivātmānamavaimi' iti /",
    "GK19bahcar3u:348": "nananda ca tena narendravyāhṛtena bhairavācāryaḥ /",
    "GK19bahcar3u:349": "cakāra ca saṃketam--”asyāmevāgāminyāmasitapakṣacaturdaśīkṣaṇayāmiyatyāṃ",
    "GK19bahcar3u:350": "belāyāmamuṣmin mahāśmaśānasamīpabhāji śūnyāyatane śastradvitīyenāyuṣmatā draṣṭavyā vayam' iti /",
    "GK19bahcar3u:351": "athātikrānteṣvahaḥsu prāptāyāṃ ca tasyāmeva kṛṣṇacaturdaśyāṃ śaivena vidhinā dīkṣitaḥ kṣitipo niyamānabhūta /",
    "GK19bahcar3u:352": "kṛtādhivāsaṃ ca saṃpāditagandhadhūpamālyādipūjaṃ khaḍgamaṭṭahāsamakarot /",
    "GK19bahcar3u:353_0": "tataḥ pariṇate divase kenāpi karmasādhanāya kṛtarudhirabalividhānāsviva lohitāyamānāsu dikṣu rudhirabalilampaṭāsu ca belālajihvāsviva",
    "GK19bahcar3u:353_1": "lambamānāsu ca ravidīdhitiṣu, narendrānurāgeṇa gṛhītāparadiśi svayamiva dikpālatāṃ cikīrṣati savitari, yātudhānīṣviva vardhamānāsu",
    "GK19bahcar3u:353_2": "tarucchāyā,",
    "GK19bahcar3u:354_0": "pātālatalavāsiṣu vighnāya dānaveṣvivottiṣṭhatsu tamomaṇḍaleṣu, nabhasi puñjībhavati raudraṃ karma didṛkṣamāṇā iva nakṣatragaṇe",
    "GK19bahcar3u:354_1": "vigāḍhāyāṃ śarvaryām, suptajane niḥśabdastimite niśīthe, rājā sāntaḥpuraṃ parijanaṃ",
    "GK19bahcar3u:355_0": "vañcayitvā vāmakarasphuratsarurdakṣiṇakareṇotkhāta khaḍgamaṭṭahāsamādāya visarpatā ca khaḍgaprabhāpaṭalena nīlāṃśukapaṭeneva",
    "GK19bahcar3u:355_1": "darśanabhayādavaguṇṭhitanikhilagātrayapṭiranādiṣṭayāpyanugamyamāno rājalakṣmyā pṛṣṭhataḥ parimalalagnamadhukaraveṇivyājena",
    "GK19bahcar3u:355_2": "keśeṣviva karmasiddhimākarṣannekākī nagarānniragāt agācca tamuddeśam /",
    "GK19bahcar3u:356": "atha pratyupajagmuste trayo 'pi drauṇikṛpakṛtavarmāṇa iva sauptike",
    "GK19bahcar3u:357_0": "saṃnaddhāḥ snātāḥ sragviṇo gṛhītavikaṭaveṣāḥ, kusumaśekharasaṃcāribhiḥ kriyamāṇamantraśikhābandhā iva guñjadbhiḥ ṣaṭacaraṇeruṣṇīṣapaṭṭakāṃllalāṭamadhyaghaṭitavikaṭasvastikāgranthīnmahāmudrābandhāniva",
    "GK19bahcar3u:357_1": "dhārayanto mūrdhabiḥ ekaśravaṇavivaravitatavimaladantapatraprabhālokalepadhavalitatakapolairmukhairāpibanta iva niśācarāpacayacikīrṣayā",
    "GK19bahcar3u:357_2": "śārvaramandhakāram, itarakarṇāvalambināṃ ratnakuṇḍalānāmacchayā rucā gorocanayeva mantraparijaptayā samālabdhāṅgāḥ,",
    "GK19bahcar3u:358": "svapratibimbagarbhān karmasiddhaye dattapuruṣopahārānivollāsayanto",
    "GK19bahcar3u:359": "niśitānnistriṃśān,",
    "GK19bahcar3u:360_0": "nistriṃśāṃśusaṃtānasīmāntatatibhirāmātmīyātmīyadigvibhāgasaṃrakṣaṇāya tridheva triyāmāṃ pāṭayantaḥ sārdhacandraiḥ kaladhautabudbudāvalitaralatārāgaṇairniśāyā",
    "GK19bahcar3u:360_1": "iva puraṣāsidārānikṛttaiḥ khaṇḍairgṛhītaiścamaphalakairakāṇḍaśarvarīmaparāṃ ghaṭayantaḥ,",
    "GK19bahcar3u:361": "kāñcanaśṛṃṅkhalākalāpaniyamitanibiḍaniṣparavāṇayaḥ, baddhāsidhenavaḥ,",
    "GK19bahcar3u:362": "ṭīṭibhakarṇatālapātālasvāmino niveditavantaścātmānam /",
    "GK19bahcar3u:363": "avanipatistu--”ko 'tra kaḥ?' iti trīnapṛcchat /",
    "GK19bahcar3u:364": "āccakṣire ca svaṃ sva nāma trayo 'pi te /",
    "GK19bahcar3u:365_0": "taireva cānugamyamāno jagāma tāṃ balidīpā lokajarjaritagugguludhūpadhūmagṛhyamāṇadigvibhāgatayā vikṣipyamāṇarakṣāsarṣapārdhadagdhāndhakārapalāyamānaniśāmiva",
    "GK19bahcar3u:365_1": "samupakalpitasarvopakaraṇāṃ niḥśabdāṃ ca gambhīrāṃ ca bhīṣaṇāṃ ca sādhanabhūmim /",
    "GK19bahcar3u:366": "tasyāṃ ca kumudadhūlidhavalena bhasmanā likhitasya mahato maṇḍalasya madhye sthitaṃ dīptataratejaḥprasaram,",
    "GK19bahcar3u:367": "śaratsavitāram, mathyamānakṣīrodāvarttavartinamiva mandaram,",
    "GK19bahcar3u:368": "raktacandanānulepino raktasragambarābharaṇasyottānaśayasya śavasyorasyupaviśya jātajātavedasi mukhakuhare prārabdhāgnikāryam,",
    "GK19bahcar3u:369": "kṛṣṇoṣṇīṣam, kṛṣṇāṅgarāgam, kṛṣṇapratisaram, kṛṣṇavāsasam,",
    "GK19bahcar3u:370": "kṛṣṇatilāhutinibhena vidyādharatvatṛṣṇayā mānuṣanimaṇikāraṇakāluṣyaparamāṇūniva kṣayamupanayantam,",
    "GK19bahcar3u:371": "āhutidānaparyastābhiḥ pretamukhasparśadūṣitaṃ prakṣālayantamivāśuśukṣaṇiṃ",
    "GK19bahcar3u:372": "karanakhadīdhitibhiḥ, dhūmālohitena cakṣuṣā kṣatajāhutimiva hutabhuji",
    "GK19bahcar3u:373": "pātayantarm, iṣadvivṛtādharapuṭaprakaṭitasitadasanaśikhareṇa dṛśyamānamūtaṃmantrākṣarapaṅktineva mukhena kimapi japantam,",
    "GK19bahcar3u:374": "homaśramasvedasalilapratibimbitābhirāsannadīpikābhirdahantamiva karmasiddhaye sarvāvayavān, aṃsāvalambinā bahuguṇena vidyārājeneva",
    "GK19bahcar3u:375": "brahnasūtraṇa parigṛhītaṃ bhairavācāryamapaśyat /",
    "GK19bahcar3u:376": "upasṛtya cākaronnamaskāram /",
    "GK19bahcar3u:377": "abhinanditaśca tena svavyāpāramanvatiṣṭhat /",
    "GK19bahcar3u:378": "atrāntare pātālasvāmī śātakratavīmāśāmahgīcakāra, karṇatālaḥ koberīmparivrāṭ prācetasīm /",
    "GK19bahcar3u:379": "rājā tu traiśaṅkavena jyotiṣāṅkitāṃ kakubhamalaṅkṛtavān /",
    "GK19bahcar3u:380_0": "evaṃ cāvasthiteṣu dikpāleṣu dikpālabhujapañjarapraviṣṭe visrabdhaṃ karma sādhayati bhairavaṃ bhairavācārye 'ticiraṃ ca kṛtakolāhaleṣu",
    "GK19bahcar3u:380_1": "niṣphalaprayatnaṣu pratyūhakāriṣu śānteṣu kauṇapeṣu galatyardharātrasamaye maṇḍalasya nātidavīyasyuttareṇākasmādeva pralayamahāvarāhadaṃṣṭrāvivaramiva",
    "GK19bahcar3u:380_2": "darśayantī kṣitiradīryata /",
    "GK19bahcar3u:381": "sahasaiva ca yasmādvivarādāśāvāraṇotkṣipta ivālānalohastambhaḥ,",
    "GK19bahcar3u:382": "mahāvarāhapīvaraskandhapīṭho narakāsura iva bhuvo garbhādudbhūto balidānava iva bhitvotthitaḥ pātālam, indranīlaprāsāda",
    "GK19bahcar3u:383": "ivoparijvalitaratnapradīpaḥ,",
    "GK19bahcar3u:384": "snigdhanīlaghananibiḍakuṭilakuntalakāntamaulirunmīlanmālatīmuṇḍamālaḥ,",
    "GK19bahcar3u:385_0": "gadgadatayā svarasya svabhāvapāṭalatayā ca cakṣuṣaḥ kṣība iva yauvanamadena valgadgaladāmakaḥ, karasaṃpuṭamṛditayā mṛdā diṅnāgakumbhābhāvaṃsakūṭaupunaḥpunaḥ",
    "GK19bahcar3u:385_1": "paripaṅkayan sāndracandanakardamadattairavyavasthāsthāsakairatisitajaladharaśakalaśārita iva śāradākāśaikadeśaḥ, ketakīgarbhapatrapāṇḍurasya",
    "GK19bahcar3u:385_2": "caṇḍātakasyopari kṣāmatarīkṛtakukṣiḥ, kajñyābandhaṃ vidhāya vilāsavikṣiptena",
    "GK19bahcar3u:386_0": "dhavalavyāyāmaphālīpaṭāntena dharaṇitalagatena dhāryamāṇa iva pṛṣṭhataḥ śepeṇa, sthirasthūlorudaṇḍaḥ, bhūmibhaṅgabhayeneva",
    "GK19bahcar3u:386_1": "mantharāṇi sthāpayanpadāni nirbharagarvaguru kathamapi śailamiva gātramudvahan darpeṇa muhurmuhururasi dviguṇite doṣṇi vāme",
    "GK19bahcar3u:386_2": "tiryagutkṣipte ca dakṣiṇe jaṅghākāṇḍe kuṇḍalite ca caṇḍāsphoṭanaṭāṅkāraiḥ karṇavighnanirghātāniva pātayannekendriyavikalamiva",
    "GK19bahcar3u:386_3": "jīvalokaṃ kurvan kuvalayaśyāmalaḥ puruṣa ujjagāma jagāda ca vihasya narasiṃhanādanirghoṣaghorayā bhāratyā--”bho",
    "GK19bahcar3u:387": "vidyādharośraddhākāmuka! kimayaṃ “vadyāvalepaḥ sahāyamado vā yadasmai",
    "GK19bahcar3u:388": "janāyāvidhāya baliṃ bāliśa iva siddhimabhilaṣasi? kā te durbuddhiriyam?",
    "GK19bahcar3u:389": "etāvatā kālena kṣetrādhipatirasya mannāmnaiva labdhavyapadeśasya deśasya nāgataste śrotropakaṇṭhaṃ śrīkaṇṭhanāmā nāgo 'ham? anicchati mayi kā",
    "GK19bahcar3u:390": "śaktirgrahaṇasyāpi gantuṃ gagane /",
    "GK19bahcar3u:391": "bhūnātho 'pyayamanāthastapasvī yastvādṛśaiḥ śaivāpasadairupakaraṇīkriyate /",
    "GK19bahcar3u:392": "sahasvedānīṃ sahāmunā durnarendreṇa durnayasya phalam' ityabhidhāya ca niṣṭhuraiḥ prakoṣṭhaprahāraistrīnapi",
    "GK19bahcar3u:393": "pradhāvitān saśarīrāvaraṇakṛpāṇānapātayat /",
    "GK19bahcar3u:394_0": "athāpūrvādhikṣepaśravaṇādaśastravraṇairapyamarṣasvedacchalenānekasamarapītamasidhārājalamiva vamadbhiravayavairapi romāñcanibena",
    "GK19bahcar3u:394_1": "muktaśaraśataśalyanikarabharalaghumivātmānaṃ raṇāya kurvadbhiraṭṭahāsenāpi pratibimbitatārāgarṇana spaṣṭadṛṣṭadhavaladantamālāmavajñayā",
    "GK19bahcar3u:394_2": "hasatava kathyamānasatvāvaṣṭambhaḥ parikarabandhavibramabhramitakaranakhakiraṇacakravālena vyapagamanāśaṅkyā nāgadamanamantramaṇḍalabandheneva",
    "GK19bahcar3u:394_3": "rundhan daśadiśo naranāthaḥ",
    "GK19bahcar3u:395": "sāvajñamavādīt--”are kākodara kāka! mayi sthite rājahaṃse na jihreṣi baliṃ",
    "GK19bahcar3u:396": "yācitum? amībhiḥ kiṃ vā paruṣabhāṣitaiḥ? bhuje vīryaṃ nivasati, na vāci /",
    "GK19bahcar3u:397": "pratipadyasva śastram /",
    "GK19bahcar3u:398": "ayaṃ na bhavasi /",
    "GK19bahcar3u:399": "agṛhītahetiṣvaśikṣito me bhujaḥ prahartum' iti /",
    "GK19bahcar3u:400": "nāgastvanādṛtataram--”ehi, kiṃ śastreṇa? bhujābhyāmevabhanajajmi bhavato darpam' ityabhidhāyāsphoṭayāmāsa",
    "GK19bahcar3u:401": "narapatirapi nirāyudhamāyudhena yudhi lajjamāno jetumutsṛjya sacarmaphalakamaṭṭahāsamasimardhoruksayopari babandha bāhuyuddhāya kakṣyām",
    "GK19bahcar3u:402": "yuyudhāte ca nirdayāsphoṭanasphuṭitabhujarudhiraśīkarasicyamānau śilāstambhairiva patadbhirbāhudaṇḍaiḥ śabdamayamiva kurvāṇau bhuvanaṃ tau",
    "GK19bahcar3u:403": "na cirācca pātayāmāya bhūtale bhujaṅgamaṃ bhūpatiḥ /",
    "GK19bahcar3u:404": "jagrāha ca keśeṣu /",
    "GK19bahcar3u:405": "uccakhāna ca śiraśchettumaṭṭahāsam /",
    "GK19bahcar3u:406": "apaśyacca vaikakṣakamālāntareṇāsya yajñopavītam /",
    "GK19bahcar3u:407": "upasaṃhṛtaśastravyāpāraścāvādīt--durvinīta! asti te durnayanirvāhabījamidam /",
    "GK19bahcar3u:408": "yato viśrabdhamevācarasi cāpalāni' ityuktvotsasarja ca tam /",
    "GK19bahcar3u:409": "anantaraṃ ca sahasaivātibahalāṃ jyotsnāṃ dadarśa /",
    "GK19bahcar3u:410": "śaradi vikasatāṃ kamalavanānāmiva ca ghrāṇāvalepinamāmodamajighrat /",
    "GK19bahcar3u:411": "jhaṭiti ca nūpuraśabdamaśṛṇot /",
    "GK19bahcar3u:412": "vyāpārayāmāsa ca śabdānusāreṇa dṛṣṭim /",
    "GK19bahcar3u:413": "atha karatalasthitasyāṭṭahāsasya madhye taḍitamiva nīlajaladharodare sphurantīṃ prabhayā pibantīmiva triyāmām, tāmarasahastām,",
    "GK19bahcar3u:414": "komalāṅgulirāgarājijālakāni ca caraṇalagnāni",
    "GK19bahcar3u:415_0": "velābālavidrumalatāvanānīvākarṣantīm, karapaṅkajasaṃkocāśaṅkayā śaśāṅkamaṇḍalamiva khaṇḍaśaḥ kṛtaṃ nirmalacaraṇanakhanivahanibhena",
    "GK19bahcar3u:415_1": "bibhratīm, gulphāvalambinūpurapuṭatayā sthitanibiḍakaṭakāvalibandhanādiva paribhraśyāgatām,",
    "GK19bahcar3u:416": "bahuvidhakusumaśakuniśataśobhitātpavanacalitatanutaraṅgādatisvacchādaṃśukādudadhisalilādivottarantīm,",
    "GK19bahcar3u:417": "udadhijanmapremṇā trivalicchalena tripathagayeva pariṣvaktamadhyām,",
    "GK19bahcar3u:418": "atyunnatastanamaṇḍalām, dṛśyamānadiṅnāgakumbhāmiva kakubham,",
    "GK19bahcar3u:419": "madalagnairāvatakaraśīkaranikaramiva śarattārāgaṇatāraṃ hāramurasā",
    "GK19bahcar3u:420": "dadhānām, dhavalacāmarairiva ca mandamandaniḥśvāsadolāyitairhārakiraṇairupavījyamānām, svabhāvalohitena madāndhagandhebhakumbhāsphālanasaṃkrāntasindūreṇena karadvayena",
    "GK19bahcar3u:421": "dyotamānām, haraśikhaṇḍendudvitīyakhaṇḍeneva kuṇḍalīkṛtena jyotsnāmucā",
    "GK19bahcar3u:422_0": "dantapatreṇa vibhrājamānām, kaustubhagabhastistabakeneva ca śravaṇalagnenāśokakisalayenālaṅkṛtām, mahatā mattamātaṅgamadamayena",
    "GK19bahcar3u:422_1": "tilakenādṛśyacchatracchāyāmaṇḍalasenevāvirahitalalāṭām,",
    "GK19bahcar3u:423": "āpādatalādāsīmantācca candrātapadhavalena candanenādirājayaśaseva",
    "GK19bahcar3u:424": "dhavalīkṛtām, dharaṇitalacumbinībiḥ kaṇṭhakusumamālābhiḥ saridbhiriva",
    "GK19bahcar3u:425": "sāgarādhiṣṭhātrībhiradhiṣṭhitām, mṛṇālakomalairavayavaiḥ kamalasaṃbhavatvamanakṣaramācakṣāṇā striyamapaśyat /",
    "GK19bahcar3u:426": "asaṃbhrāntaśca papraccha--”bhadre! kāsi, kimarthaṃ vā darśanapathamāgatāsi?' iti /",
    "GK19bahcar3u:427": "sā tu strījanaviruddhenāvaṣṭembhenābhivantīvābhāṣata tam--”vīra! viddhi māṃ nārāyaṇoraḥsthalīlīlāvihārahariṇīm,",
    "GK19bahcar3u:428": "pṛthubharatabhagīrathādirājavaṃśapatākām,",
    "GK19bahcar3u:429": "subhaṭabhujajayastambhavilāsaśālabhañjikām,",
    "GK19bahcar3u:430": "raṇarudhirataraṅgiṇotaraṅgakrīḍādohadadurlalitarājahaṃsīm,",
    "GK19bahcar3u:431": "sitanṛpacchatraṣaṇḍaśikhaṇḍinīm,",
    "GK19bahcar3u:432": "atiniśitaśastradhārāvanabhramaṇavibhramasiṃhīm, asidhārājalakamalinīṃ śriyam /",
    "GK19bahcar3u:433": "apahṛtāsmi tavāmunā śauryarasena /",
    "GK19bahcar3u:434": "yācasva /",
    "GK19bahcar3u:435": "dadāmi te varamabhiraṣitam' iti /",
    "GK19bahcar3u:436": "vīrāṇāṃ tvapunaruktāḥ paropakārāḥ yato rājā tāṃ praṇamya svārthavimukho bhairavācāryasya siddhiṃ yayāce /",
    "GK19bahcar3u:437": "lakṣmīstu devī prītatarahṛdayā vistīryamāṇena cakṣuṣā kṣīrodenevopari paryastenābhiṣiñcantī bhūpālam “evamastu' ityabravīt /",
    "GK19bahcar3u:438_0": "avādīcca punaḥ--”anena sattvotkarṣeṇa bhagavacchivabhaṭṭārakabhaktyā cāsādhāraṇayā bhavānbhuvi sūryācandramasostṛtīya ivāvicchinnasya",
    "GK19bahcar3u:438_1": "pratidinamupacīyamānavṛddheḥ śucisubhagamānyasatyatyāgaśauryaśauṇḍapuruṣaprakāṇḍaprāyasya mahato rājavaṃśasya kartā bhaviṣyati /",
    "GK19bahcar3u:439_0": "yasminnutpatsyate sarvadvīpānāṃ bhoktā hariścandra iva harṣanāmā cakravartī tribhuvanavijigīṣurdvitīyo māndhāteva yasyāyaṃ",
    "GK19bahcar3u:439_1": "karaḥ svayameva kamalamapahāya grīhaṣyati cāmaram' iti vacaso 'nte tirobabhūva bhūmipālastu tadākarṇya hṛdayenātimātramaprīyata /",
    "GK19bahcar3u:440": "bhairavācāryo 'pi tasyā devyāstena vacasā karmaṇā ca samyagupapāditena",
    "GK19bahcar3u:441": "sadya eva kuntalo kirīṭī kuṇḍalī hārī keyūrī mekhalī mudgarī khaḍhgī ca bhūtvāvāpa vidyādharatvam",
    "GK19bahcar3u:442": "provāca ca--”rājan! adūrvayāpinaḥ phalgucetasāmalasānāṃ manorathāḥ /",
    "GK19bahcar3u:443": "satāṃ tu bhuvi vistāravatyaḥ svabhāvenaivopakṛtayaḥ /",
    "GK19bahcar3u:444": "svapne 'pyasaṃbāvitāṃ dātumimāṃ dakṣiṇāṃ kṣamaḥ ko 'nyo bhavantamapahāya /",
    "GK19bahcar3u:445": "saṃpatkaṇikāmapi prāpya tuleva laghuprakṛtirunnatimāyāti /",
    "GK19bahcar3u:446": "tvadoyairguṇairupakaraṇīkṛtasya tvatta eva ca labdhātmalābhasya nirlajjate yamasya mūḍhahṛdayasya",
    "GK19bahcar3u:447": "tadicchāmi yena kenacitkāryalavopapādanopayogena smarayitumātmānam' iti /",
    "GK19bahcar3u:448": "pratyupakāraduṣpraveśāstu bhavanti dhīrāṇāṃ hṛdayāvaṣṭambhāḥ /",
    "GK19bahcar3u:449": "yatastaṃ rājā “bhavatsiddhayaiva parisamāptakṛtyo 'smi /",
    "GK19bahcar3u:450": "sādhayatu mānyo yathāsamīhitaṃ sthānam' iti pratyācacakṣe /",
    "GK19bahcar3u:451_0": "tathoktaśca bhūbhujā jigamiṣuḥ sudṛḍhaṃ samāliṅgya ṭīṭibhādīn kuvalayavanenevāśyāyaśīkarasrāviṇā sāsreṇa cakṣuṣā vokṣamāṇaḥ",
    "GK19bahcar3u:451_1": "kṣitipatiṃ punaruvāca--”tāta! bravīmi yāmīti na snehasadṛśam tvadīyāḥ prāṇā iti punaruktam /",
    "GK19bahcar3u:452": "gṛhyatāmidaṃ śarīrakamiti vyatirekeṇārthakaraṇam /",
    "GK19bahcar3u:453": "tilaśaḥ krītā vayamiti nopakārānurūpam /",
    "GK19bahcar3u:454": "bāndhavo 'sīti dūrīkaraṇamiva /",
    "GK19bahcar3u:455": "tvayi sthitaṃ hṛdayamityapratyakṣam /",
    "GK19bahcar3u:456": "tvadvirahānukāriṇī kāraṇeyaṃ na sidvirityaśraddheyam /",
    "GK19bahcar3u:457": "niṣkāraṇastavopakāra ityanuvādaḥ /",
    "GK19bahcar3u:458": "smartavyā vayamityājñā /",
    "GK19bahcar3u:459": "sarvathā kṛtaghnālāpeṣvasajjanakathāsu ca cetasi kartavyo 'yaṃ",
    "GK19bahcar3u:460": "svārthaniṣṭhuro janaḥ' ityabhidhāya vegacchinnahārocchalitamuktāphalanikaratāḍitatārāgaṇaṃ",
    "GK19bahcar3u:461": "yayau ca sīmantitagrahagrāmaḥ siddhyucitaṃ dhāma /",
    "GK19bahcar3u:462": "śrīkaṇṭho 'pi--”rājan! parākramakrītaḥ kartavyeṣu niyogenānugrāhyo",
    "GK19bahcar3u:463": "grāhitavinayo 'yaṃ janaḥ' ityabhidhāya rājānumoditastadeva bhūyo",
    "GK19bahcar3u:464": "bhūvivaraṃ viveśa /",
    "GK19bahcar3u:465": "narapatistu kṣīṇabhūyiṣṭhāyāṃ kṣapāyāṃ, pravātumārabdhe",
    "GK19bahcar3u:466": "prabudhyamānakamalinīniḥśvāsasurabhau,",
    "GK19bahcar3u:467": "vanadevatākucāṃśukāpaharaṇaparihāsasvedinīva sāvaśyāyaśīkare parimalākṛṣṭamadhukṛti kumudanidrāvāhini niśāpariṇatijaḍe tuṣāraleśini",
    "GK19bahcar3u:468": "vanānile,",
    "GK19bahcar3u:469": "virahavidhuracakravākacakraniḥśvasitasaṃtāpitāyāmivāparajalanidhimavatarantyāṃ",
    "GK19bahcar3u:470_0": "triyāmāyāṃ, sākṣādāgatalakṣmīvilokanakutūhalinīṣviva samunmīlantīṣu nalinīṣu, unnidrapakṣiṇi kṣarati kusumavisaramiva tuhinakaṇanikaraṃ",
    "GK19bahcar3u:470_1": "mṛdupavanalāsitalate kānane, kamalalakṣmīprabodhamaṅgalaśaṅkheṣviva rasatsvantarbaddhadhvananmadhukareṣu makulāyamāneṣu kumudeṣu,",
    "GK19bahcar3u:471": "ujjihānaravirathavājivisṛṣṭaiḥ prothapaṭupavanaiḥ protsāyamāṇāsviva vāruṇyāṃ kakubhi puñjībhavantīṣu śyāmālatākalikāsu tārakāsu,",
    "GK19bahcar3u:472_0": "mandaraśikharāśrayiṇi mandānilalulitakalpalatāvanakusumadhūlivicchurita iva dhūsarībhavati saptarṣimaṇḍale, suravāraṇāṅkuśa",
    "GK19bahcar3u:472_1": "iva cyute galati tārāmaye mṛge trīnapi ṭīṭibhādīn gṛhītvā nāgayuddhavyatikaramalīmasāni śucini vanavāpīpayasi prakṣālyāṅgāni",
    "GK19bahcar3u:472_2": "nagaraṃ viveśa /",
    "GK19bahcar3u:473": "anyasminnahani teṣāmātmaśarīrānantaraṃ snānabhojanācchādanādinā prītikamarot /",
    "GK19bahcar3u:474": "katipayadivasāpagame ca piravrāḍ bhūbhujā vāryamāṇo 'pi vanaṃ yayau /",
    "GK19bahcar3u:475": "pātālasvāmikarṇatālau tu śauryānuraktau tameva siṣevāte /",
    "GK19bahcar3u:476_0": "saṃpāditamanorathātiriktavibhavau ca subhaṭamaṇḍalamadhye niṣkṛṣṭamaṇḍalāgrau samaramukheṣu prathamamupayujyamānau kathāntareṣu",
    "GK19bahcar3u:476_1": "cāntarāntarā samādiṣṭo vicitrāṇi bhairavācāryacaritāni śaiśavavṛttāntāṃśca kathayantau tenaiva sārdhaṃ jarāmājagmaturiti /",
    "GK19bahcar3u:477": "iti mahākaviśrībāṇabhaṭṭakṛte harṣacarite rājadarśanaṃ nāma dṛtīya",
    "GK19bahcar3u:478": "ucchvāsaḥ"
}