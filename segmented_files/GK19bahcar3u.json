{
    "GK19bahcar3u:0": " tṛtīya ucchvāsaḥ",
    "GK19bahcar3u:1": " nijavarṣāhitasnehā bahubhaktajanānvitāḥ /",
    "GK19bahcar3u:2": " sukālā iva jāyante prajāpuṇyena bhūbhujaḥ // 3.1 //",
    "GK19bahcar3u:3": " sādhūnāmupakartu lakṣmīṃ draṣṭuṃ vihāyasā gantum/",
    "GK19bahcar3u:4": " na kutūhalikasyamanaścaritaṃ ca mahātmanāṃ śrotum // 3.2 //",
    "GK19bahcar3u:5": " atha kadācidviralitabalāhake,",
    "GK19bahcar3u:6": " cātakātaṅkakāriṇi kvaṇatkādambe,",
    "GK19bahcar3u:7": " darduradveṣa mayūramadamuṣi,",
    "GK19bahcar3u:8": " haṃsapathikasārthasarvātithau,",
    "GK19bahcar3u:9": " dhautāsinibhanabhasi,",
    "GK19bahcar3u:10": " bhāsvarabhāsvati,",
    "GK19bahcar3u:11": " śuciśaśini,",
    "GK19bahcar3u:12": " taruṇatārāgaṇe,",
    "GK19bahcar3u:13": " galatsunāsīraśarāsane,",
    "GK19bahcar3u:14": " sīdatsaudāmanīdāmni,",
    "GK19bahcar3u:15": " dāmodaranidrādruhi,",
    "GK19bahcar3u:16": " drutavaidūryavarṇārṇasi ghūrṇamānamihikālaghumeghamoghamaghavati,",
    "GK19bahcar3u:17": " nimīlannīpe,",
    "GK19bahcar3u:18": " niṣkusumakuṭaje,",
    "GK19bahcar3u:19": " nirmukulakandale,",
    "GK19bahcar3u:20": " komalakamale,",
    "GK19bahcar3u:21": " madhusyandīndīvare,",
    "GK19bahcar3u:22": " kahlārāhlādini,",
    "GK19bahcar3u:23": " śephālikāśītalīkṛtaniśe,",
    "GK19bahcar3u:24": " yūthikāmodini,",
    "GK19bahcar3u:25": " modamānakumudāvadātadaśadiśi,",
    "GK19bahcar3u:26": " saptacchadadhūlidhūsaritasamīre,",
    "GK19bahcar3u:27": " svabakilabandhurabandhūkāvadhyamānākāṇḍasadhye,",
    "GK19bahcar3u:28": " nīrājitavājini,",
    "GK19bahcar3u:29": " uddāmadantini darpakṣībaukṣake,",
    "GK19bahcar3u:30": " kṣīyamāṇapaṅkacakravāle,",
    "GK19bahcar3u:31": " bālapulinapallavitasindhurodhasi,",
    "GK19bahcar3u:32": " pariṇāmāśyānaśyāmāke,",
    "GK19bahcar3u:33": " janitapriyaṅgamañjarīrajasi,",
    "GK19bahcar3u:34": " kaṭhoritatrapusatvaci,",
    "GK19bahcar3u:35": " kusumasmeraśare,",
    "GK19bahcar3u:36": " śaratsamayārambhe rājñaḥ samīpādvāṇo bandhūndraṣṭuṃ punarāpi taṃ brāhnaṇādhivāsamagāt /",
    "GK19bahcar3u:37": " samupalabdhabhūpālasaṃmānātiśayaparituṣṭāstvasya jñātayaḥ ślāghamānā niryayuḥ /",
    "GK19bahcar3u:38": " krameṇa ca kāṃścidabhivādayamānaḥ,",
    "GK19bahcar3u:39": " kaścidabhivādyamānaḥ,",
    "GK19bahcar3u:40": " kaiścicchirasi cumbyamānaḥ,",
    "GK19bahcar3u:41": " kāṃścinmūrdhni samājighran,",
    "GK19bahcar3u:42": " kaiścidāliṅgyamānaḥ,",
    "GK19bahcar3u:43": " kāṃścidāliṅgan,",
    "GK19bahcar3u:44": " anyairāśiṣānugṛhyamāṇaḥ,",
    "GK19bahcar3u:45": " parānanugṛhṇan,",
    "GK19bahcar3u:46": " bahubandhumadhyavartī paraṃ mumude /",
    "GK19bahcar3u:47": " saṃbhrāntaparijanopanītaṃ cāsanamāsīnaṣu guruṣu bheje /",
    "GK19bahcar3u:48": " bhajamānaścārcādisatkāraṃ nitarāṃ nananda /",
    "GK19bahcar3u:49": " prīyamāṇena ca manasā sarvāṃstānparyapṛcchart--“kāccadetāvato divasānsu kano yūyam?",
    "GK19bahcar3u:50": " apratyūhā vā samyakkaraṇaparitoṣitadvijacakrā krātavī kriyā kriyate?",
    "GK19bahcar3u:51": " yayāvadavikalamantrabhāñji bhuñjate vā havīṃṣi hutabhujaḥ?",
    "GK19bahcar3u:52": " yathākālamadhoyate vā baṭavaḥ?",
    "GK19bahcar3u:53": " pratidinamavicchinno vā vedābhyāsaḥ?",
    "GK19bahcar3u:54": " kaccitsa eva cirantano yajñavidyākarnaṇyabhiyogaḥ?",
    "GK19bahcar3u:55": " tānyeva vyākaraṇe parasparaspardhānubandhābandhyadivasadarśitādarāṇi vyākhyānamaṇḍalāni,",
    "GK19bahcar3u:56": " saiva vā purātīnī parityaktānyakartavyā pramāṇagoṣṭhī,",
    "GK19bahcar3u:57": " sa eva vā mandīkṛtetaraśāstraraso mīmāṃsāyāmatirasaḥ?",
    "GK19bahcar3u:58": " kaccitta evābhinavasubhāṣitasudhāvarṣiṇaḥ kāvyālāpāḥ?' iti /",
    "GK19bahcar3u:59": " atha te tamūcu-“tāta/",
    "GK19bahcar3u:60": " saṃtoṣajuṣāṃ satatasaṃnihitavidyāvinodānāṃ vaitānavahnimātrasahāyānāṃ kiyanmātraṃ na kṛtyaṃ sukhitayā sakalabhuvanabhujibhṛjaṅgarājadehadīrghe rakṣati kṣitiṃ kṣitibhuje /",
    "GK19bahcar3u:61": " sarvathā sukhina eva vayam,",
    "GK19bahcar3u:62": " viśeṣeṇa tu tvayi vimuktakausīdye parameśvarapārśvavartini vetrāsanamadhitiṣṭhati /",
    "GK19bahcar3u:63": " sarve ca yathāśakti yathāvibhavaṃ yathākāla ca saṃpādyante viprajanocitāḥ kriyākalāpāḥ'",
    "GK19bahcar3u:64": " ityevamādibhirālāpaiḥ skandāvāravārtābhiśca śaiśavātikrāntakrīḍānusmaraṇaiḥ pūrvajakathābhiśca",
    "GK19bahcar3u:65": " vinoditamanāstaiḥ saha suciramatiṣṭhat /",
    "GK19bahcar3u:66": " utthāya ca madhyandine yathākriyamāṇāḥ sthitīrakarot /",
    "GK19bahcar3u:67": " bhuktavantaṃ ca ta sarve jñātayaḥ paryavārayan /",
    "GK19bahcar3u:68": " atrāntare dukūlapaṭṭaprabhave śikhaṇḍyapāṅgapāṇḍunī pauṇḍre vāsasī vasānaḥ snānāvasānasamaye vanditayā torthamṛdā gorocanayā ca racitatilakaḥ,",
    "GK19bahcar3u:69": " tailāmalakamasṛṇitamauliḥ,",
    "GK19bahcar3u:70": " anuccacūḍācumbinā nibijena kusumāpoḍakena samudbhāsamānaḥ,",
    "GK19bahcar3u:71": " asakṛdupayuktatāmbūlavimalādhararāgakāntiḥ,",
    "GK19bahcar3u:72": " ekaśalākāñjanajanitalocanaruciḥ,",
    "GK19bahcar3u:73": " acirabhuktaḥ,",
    "GK19bahcar3u:74": " vinītamāryaṃ ca veṣaṃ dadhānaḥ,",
    "GK19bahcar3u:75": " pustakavācakaḥ sudṛṣṭirājagāma /",
    "GK19bahcar3u:76": " nātidūravartinyāṃ cāsandyāṃniṣasāda /",
    "GK19bahcar3u:77": " sthitvā ca mudūrtamiva tatkālāpanītasūtraveṣṭanamapi nakhakiraṇairmṛdumṛṇālasūtrauravāveṣṭitaṃ pustakaṃ puronihitaśaraśalākāyantrake nidhāya,",
    "GK19bahcar3u:78": " pṛṣṭhataḥ sanīḍasaṃniviṣṭābhyāṃ madhukarapārāvatābhyāṃ vaṃśikābhyāṃ datte sthānake prābhātikaprapāṭhakacchedacihnīkṛtamantaraṃ patramutkṣipya,",
    "GK19bahcar3u:79": " gṛhītvā ca katipayapatralaghvīṃ kapāṭikām kṣālayanniva maṣīmalinānyakṣarāṇi dantakāntibhiḥ,",
    "GK19bahcar3u:80": " arcayanniva sitakusumamuktibhirgrantham,",
    "GK19bahcar3u:81": " mukhasaṃnihitasarasvatīnūpuraravairiva gamakairmadhurairākṣipanmanāṃsi śrotṝṇāṃ gītyā pavamānaproktaṃ purāṇaṃ papāṭha /",
    "GK19bahcar3u:82": " tasmiṃśca tathā śrutisubhagagītigarbhaṃ paṭhati sudṛṣṭau nātidūravartī vandī sūcībāṇastāramadhureṇa gītidhvanimanuvartamānaḥ svareṇedamāryāyugalamagāyat--",
    "GK19bahcar3u:83": " tadapi munigītamatipṛthu tadapi jagadvyāpi pāvanaṃ tadapi/",
    "GK19bahcar3u:84": " harṣacaritādabhinnaṃ pratibhāti hi me pūrāṇamidam // 3.3 //",
    "GK19bahcar3u:85": " vaṃśānugamavivādi sphuṭakaraṇaṃ bharatamārgabhajanaguru/",
    "GK19bahcar3u:86": " śrīkaṇṭhaviniryāta gītamidaṃ harṣarājyamiva // 3.4 //",
    "GK19bahcar3u:87": " tacchrutvā bāṇasya catvāraḥ pitāmahamukhapajhā iva vedābhyāsapāvatritamūrtayaḥ,",
    "GK19bahcar3u:88": " upāyā iva sāmaprayogalalitamukhāḥ,",
    "GK19bahcar3u:89": " gaṇapatiḥ,",
    "GK19bahcar3u:90": " adhipatiḥ,",
    "GK19bahcar3u:91": " tārāpatiḥ,",
    "GK19bahcar3u:92": " śyāmala iti pitṛvyaputrā bhrātaraḥ,",
    "GK19bahcar3u:93": " prasannavṛttayaḥ,",
    "GK19bahcar3u:94": " gṛhītavākyāḥ,",
    "GK19bahcar3u:95": " kṛtagurupadanyāsāḥ,",
    "GK19bahcar3u:96": " nyāyavādinaḥ,",
    "GK19bahcar3u:97": " sukṛtasaṃgrahābhyāsaguravo labdhasādhuśabdā loka iva vyākaraṇe 'pi sakalapurāṇarājarṣicaritābhijñāḥ,",
    "GK19bahcar3u:98": " mahābhāratabhāvitātmānaḥ,",
    "GK19bahcar3u:99": " viditasakaletihāsāḥ,",
    "GK19bahcar3u:100": " mahāvidvāṃsaḥ,",
    "GK19bahcar3u:101": " mahākavayaḥ,",
    "GK19bahcar3u:102": " mahāpuruṣavṛttāntakutūhalinaḥ,",
    "GK19bahcar3u:103": " subhāṣitaśravaṇarasarasāyanāḥ,",
    "GK19bahcar3u:104": " vitṛṣṇāḥ,",
    "GK19bahcar3u:105": " vayasi vacasi yaśasi tapasi sadasi mahasi vapuṣi yajuṣi ca prathamāḥ,",
    "GK19bahcar3u:106": " pūrvameva kṛtasaṃgarāḥ,",
    "GK19bahcar3u:107": " vivakṣavaḥ,",
    "GK19bahcar3u:108": " smitasudhādhavalitakapolodarāḥ,",
    "GK19bahcar3u:109": " parasparasya mukhānivyalokayan /",
    "GK19bahcar3u:110": " atha teṣāṃ kanīyānkamaladaladīrghalocanaḥ śyāmalo nāma bāṇasya preyānprāṇānāmapi vaśayitā dattasaṃjñastaiḥ sapraṇayaṃ daśanajyotsnāsnapitakakubhā mukhendunā babhāṣe--“tāta bāṇa/",
    "GK19bahcar3u:111": " dvijānāṃ rājā gurudāragrahaṇamakārṣīt purūravā brāhnaṇadhanatṛṣṇayā dayitenāyuṣā vyayujyata /",
    "GK19bahcar3u:112": " nahuṣaḥ parakalatrābhilāṣā mahābhujaṅga āsīt /",
    "GK19bahcar3u:113": " yayātirāhitabrāhnaṇīpāñigrahaṇaḥ papāta /",
    "GK19bahcar3u:114": " sudyumnaḥ strīmaya evābhavat /",
    "GK19bahcar3u:115": " somakasya prakhyātā jagati jantuvadhanirghṛṇatā /",
    "GK19bahcar3u:116": " māndhātā mārgaṇavyasanena saputrapautro rasātalamagāt /",
    "GK19bahcar3u:117": " purukutsaḥ kutsitaṃ karma tapasyannapi mekalakandhakāyāmakarot /",
    "GK19bahcar3u:118": " kuvalayāśvo bhujaṅgalokaparigrahādaśvatarakanyāmapi na parijahāra /",
    "GK19bahcar3u:119": " pṛthuḥ prathamapuruṣakaḥ paribhūtavānpṛthivīm /",
    "GK19bahcar3u:120": " nṛgasya kṛkalāsabhāve 'pi varṇasaṃkaraḥ samadṛśyata /",
    "GK19bahcar3u:121": " saudāsena narakṣitā payākulīkṛtā kṣiti /",
    "GK19bahcar3u:122": " nalamavaśākṣahṛdayaṃ kalirabhibhūtavān /",
    "GK19bahcar3u:123": " savaraṇo mitraduhitari viklavatāmagāt /",
    "GK19bahcar3u:124": " daśaratha iṣṭarāmonmādena mṛtyumavāpa /",
    "GK19bahcar3u:125": " kārtavīryo gobrāhnaṇātipīḍanena nidhanamayāsīt /",
    "GK19bahcar3u:126": " marutta iṣṭavahusuvarṇako 'pi debadvijabahumato na babhava /",
    "GK19bahcar3u:127": " śantanurativyasanādekākī viyukto vāhinyā vipine vilalāpa /",
    "GK19bahcar3u:128": " pāṇḍurvanamadhyagato matsya iva madanarasāviṣṭaḥ prāṇānmumāca /",
    "GK19bahcar3u:129": " yudhiṣṭhiro gurubhayaviṣaṇṇahṛdayaḥ samaraśirasi satyamutsṛṣṭavān /",
    "GK19bahcar3u:130": " itthaṃ nāsti rājatvamapakalaṅgamṛte devadevādamataḥ sarvadvīpabhūjo harṣāt /",
    "GK19bahcar3u:131": " asya hi bahūnyāścaryāṇi śrūyante /",
    "GK19bahcar3u:132": " tathā hi-atra balajitā niścalīkṛtāścalantaḥ kṛtapakṣāḥ kṣitibhṛtaḥ /",
    "GK19bahcar3u:133": " atra prajāpatinā śeṣabhogimaṇḍalasyopari kṣaṇā kṛtā /",
    "GK19bahcar3u:134": " atra puruṣottamena sindhurājaṃ pramathya lakṣmīrātmīkṛtā /",
    "GK19bahcar3u:135": " atra balinā mocitabhūbhṛdveṣṭano mukto mahānāgaḥ /",
    "GK19bahcar3u:136": " atra devenābhiṣiktaḥ kumāraḥ /",
    "GK19bahcar3u:137": " atra svāminaikaprahārapātitārātinā prakhyāpitā śaktiḥ /",
    "GK19bahcar3u:138": " atra narasiṃhena svahastaviśasitārātinā prakaṭīkṛto vikramaḥ /",
    "GK19bahcar3u:139": " atra parameśvareṇa tuṣāraśailabhuvo durgāyā gṛhītaḥ karaḥ /",
    "GK19bahcar3u:140": " atra lokanāthena diśāṃ mukheṣu parikalpitā lokapālāḥ,",
    "GK19bahcar3u:141": " sakalabhuvanakośaścāgrajanmanāṃ vibhaktaḥ,",
    "GK19bahcar3u:142": " ityevamādayaḥ prathamakṛtayugasyeva dṛśyante mahāsamārambhāḥ /",
    "GK19bahcar3u:143": " ato 'sya sugṛhītanāmnaḥ purāyarāśeḥ pūrvapuruṣavaṃśānukrameṇāditaḥ prabhṛti caritamicchāmaḥ śrotum /",
    "GK19bahcar3u:144": " sumahānkālo naḥ śuśrūṣamāṇānām /",
    "GK19bahcar3u:145": " ayaskāntamaṇaya iva lohāni nīrasaniṣṭhurāṇi kṣullakānāmapyākarṣanti manāṃsi mahatāṃ guṇāḥ,",
    "GK19bahcar3u:146": " kimuta svabhāvasarasamṛdūnītareṣām /",
    "GK19bahcar3u:147": " kasya na dvitīyamahābhārate bhavedasya carite kutūhalam?",
    "GK19bahcar3u:148": " ācaṣṭā bhabān /",
    "GK19bahcar3u:149": " bhavatu bhārgavo 'yaṃ vaṃśaḥ śucinānena puṇyarājarṣicaritaśravaṇena sutarāṃ śucitaraḥ,",
    "GK19bahcar3u:150": " ityevamabhidhāya tūṣṇīmabhūt /",
    "GK19bahcar3u:151": " bāṇastu vihasyābravīt--ārya/",
    "GK19bahcar3u:152": " na yuktyanurūpamabhihitam /",
    "GK19bahcar3u:153": " aghaṭamānamanorathamiva bhavatāṃ kutūhalamavakalpayāmi /",
    "GK19bahcar3u:154": " śakyāśakyaparisaṃkhyānaśūnyāḥ prāyeṇa svārthatṛṣaḥ /",
    "GK19bahcar3u:155": " paraguṇānurāgiṇī priyajanakathāśravaṇarasarabhasamohitā ca manye mahatāmapi matirapaharati pravivekam /",
    "GK19bahcar3u:156": " paśyatvāryaḥ kva paramāṇuparimāṇaṃ baṭuhṛdayam,",
    "GK19bahcar3u:157": " kva samastabrahnastambhavyāpi devasya caritam?",
    "GK19bahcar3u:158": " kva pāramitavarṇarvṛttayaḥ katipaye śabdāḥ,",
    "GK19bahcar3u:159": " kva saṃkhyātigāstadguṇāḥ?",
    "GK19bahcar3u:160": " sarvajñasyāpyayamaviṣayaḥ,",
    "GK19bahcar3u:161": " vācaspaterapyagocaraḥ,",
    "GK19bahcar3u:162": " sarasvatyā apyatibhāraḥ,",
    "GK19bahcar3u:163": " kimutāsmadvidhasya?",
    "GK19bahcar3u:164": " kaḥ khalu puruṣāyuṣaśatenāpi śaknuyādavikalamasya caritaṃ varṇayitum?",
    "GK19bahcar3u:165": " ekadeśe tu yadi kutūhalaṃ vaḥ,",
    "GK19bahcar3u:166": " sajjā vayam /",
    "GK19bahcar3u:167": " iyamadhigatakatipayākṣaralavaladhīyasī jihvā kvopayogaṃ gamiṣyati?",
    "GK19bahcar3u:168": " bhavantaḥ śrotāraḥ /",
    "GK19bahcar3u:169": " vaṇyate harṣacaritam /",
    "GK19bahcar3u:170": " kimanyat /",
    "GK19bahcar3u:171": " divasaḥ paścāllambanamānakapilakiraṇajaṭābhārabhāsvaro bhagavānbhārgavarāma iva samantapañcakaru dheramahāhrade nimajjati sadhyārāgapaṭale pūṣā",
    "GK19bahcar3u:172": " śvo nivedayitāsmi iti /",
    "GK19bahcar3u:173": " sarve ca te “tathā' iti pratyapadyanta /",
    "GK19bahcar3u:174": " nāticirādutthāya saṃdhyāmupāsituṃ śoṇamayāsīt /",
    "GK19bahcar3u:175": " atha madhumadapallavitamālavīkapolakomalātape mukulite 'hni,",
    "GK19bahcar3u:176": " kamalinīmīlanādiva lohitatame tamolihi ravau lambamāne,",
    "GK19bahcar3u:177": " ravirathaturagamārgānusāreṇa yamamahiṣa iva dhāvati nabhasi tamasi,",
    "GK19bahcar3u:178": " krameṇa ca gṛhatāpasakuṭorakapaṭalāvalambiṣu raktātapacchedaiḥ saha sahṛteṣu valkaleṣu,",
    "GK19bahcar3u:179": " kalikalmaṣamuṣi muṣṇati gaganamagnihotradhāmadhūme,",
    "GK19bahcar3u:180": " saniyame yajamānajane manauvratini,",
    "GK19bahcar3u:181": " vihāravelāvilole paryaṭati patnījane,",
    "GK19bahcar3u:182": " vikīryamāṇaharitaśyāmākaśālipūlikāsu dugdhāsu homakapilāsu,",
    "GK19bahcar3u:183": " hūyamāne vaitānatanūnapāti,",
    "GK19bahcar3u:184": " pūtaviṣṭaropaviṣṭe kṛṣṇājinajaṭile jaṭini japati baṭujane,",
    "GK19bahcar3u:185": " brahnāsanādhyāsini dhyāyati yogigaṇe,",
    "GK19bahcar3u:186": " tāladhvanidhāvamānānantāntevāsini alasavṛddhaśrotriyānumatena galadgranthadaṇḍakodgāriṇi sadyāṃ samavadhārayati vaṭharaviṭabaṭusamāje,",
    "GK19bahcar3u:187": " samunjjati ca jyotiṣi tārakākhye khe,",
    "GK19bahcar3u:188": " prāpte pradoṣārambhe bhavanamāgatyopaviṣṭaḥ snigdhairbandhubhiśca sārdha tayaiva goṣṭhayā tasthau /",
    "GK19bahcar3u:189": " nītaprathamayāmaśca gaṇapaterbhavane parikalpitaṃ śayanīyamasevata /",
    "GK19bahcar3u:190": " itareṣāṃ tu sarvaṣāṃ nimīlitadṛśāmapyanupajātanidrāṇāṃ kamalavanānāmiva sūryodayaṃ pratipālayatāṃ kutūhalena kathamapi sā kṣapā kṣayamagacchat",
    "GK19bahcar3u:191": " atha yāminyāsturye yāma pratibuddhaḥ sa eva bandī ślokadvayamagāyat--",
    "GK19bahcar3u:192": " “paścādaṅghriṃ prasārya trikanativitata drāghayitvāṅgamuccair",
    "GK19bahcar3u:193": " āsajyābhugnakaṇṭho mukhamurasi saṭā dhṛlidhūmrā vidhūya /",
    "GK19bahcar3u:194": " ghāsagrāsābhilāṣādanavaratacalatprothatuṇḍasturaṅgo",
    "GK19bahcar3u:195": " mandaṃ śabdāyamāno vilikhati śayanādutthitaḥ kṣmāṃ khureṇa' // 3.5 //",
    "GK19bahcar3u:196": " kurvannābhugnapṛṣṭho mukhanikaṭakaṭi kandharāmātiraścīṃ",
    "GK19bahcar3u:197": " lolenāhanyamānaṃ tuhitakaṇamucā cañcatā kesareṇa /",
    "GK19bahcar3u:198": " nidrākaṇḍūkaṣāyaṃ kaṣati nibiḍitaśrotraśuktisturaṅgas",
    "GK19bahcar3u:199": " tvaṅgatpakṣmāpralagnagantanuvusakaṇaṃ koṇamakṣṇaḥ khureṇa // 3.6 //",
    "GK19bahcar3u:200": " bāṇastu tacchratbā samutsṛjya nidrāmutthāya pkṣālya vadanamupāsya ca bhagavatīṃ saṃdhyāmudite ca bhagavati savitari gṛhītatāmbūlastatraivātiṣṭhat",
    "GK19bahcar3u:201": " atrāntare sarve 'sya jñātayaḥ samājagmuḥ,",
    "GK19bahcar3u:202": " parivāye cāsāṃcakrire /",
    "GK19bahcar3u:203": " asāvapi pūrvoddhātena viditābhiprāyasteṣāṃ puro harṣacaritaṃ kathayitumārebhe-- śrūyatām--asti",
    "GK19bahcar3u:204": " puṇyakṛtāmadhivāso vāsavāvāsa iva vasudhāmavatīrṇaḥ satatamasakīrṇavarṇavyavahārasthitiḥ kṛtayugavyavasthaḥ,",
    "GK19bahcar3u:205": " sthalakamalabahalatayā potronmūlyamānamṛṇālairudgītamedinīsāraguṇairiva kṛtamadhukarakā lāhalairharullikhyamānakṣetraḥ,",
    "GK19bahcar3u:206": " jñīrodapayaḥ pāyipayodasiktābhiriva puṇḍrekṣuvāṭasaṃtatibhirnirantaraḥ,",
    "GK19bahcar3u:207": " pratidiśamapūrvaparvatakairiva khaladhānadhāmabhirvibhajyamānaiḥ sasyakūṭaiḥ saṃkaṭasakalasīmāntaḥ,",
    "GK19bahcar3u:208": " samantāduddhātaghaṭīsicyamānairjīrakajūṭairjaṭilitabhūmiḥ,",
    "GK19bahcar3u:209": " urvarāvarīyobhiḥ śāleyairalaṅkṛtaḥ,",
    "GK19bahcar3u:210": " pākaviśarārurājamāṣanikarakirmīritaiścasphuṭitamudgaphalakośīkapiśitairgodhūmadhāmabhiḥ sthalīpṛṣṭhairadhiṣṭhitaḥ,",
    "GK19bahcar3u:211": " mahiṣapṛṣṭhapratiṣṭhitagāyadgopālapālitaiśca kīṭapaṭalalampaṭa caṭakānusṛtairavaṭughaṭitaghaṇṭāghaṭīraṭitaramaṇīyairaṭadbhiraṭavīṃ",
    "GK19bahcar3u:212": " haravṛṣabhapītamāmayāśaṅkayābahudhā vibhaktaṃ kṣīrodamiva kṣīraṃ kṣaradbhirbāṣpacchedyatṛṇatṛptairgodhanairdhavalitavipinaḥ,",
    "GK19bahcar3u:213": " vividhamakhahomadhūmāndhaśatamanyumuktairlocanaurava sahasrasaṃkhyaiḥ kṛṣṇaśāraiḥ śārīkṛtoddeśaḥ,",
    "GK19bahcar3u:214": " dhavaladhūmimucā ketakīvanānāṃ rajobhiḥ pāṇḍurīkṛtaiḥ prathamoddhūlanabhasmadhūsaraiḥ śivapurasyeva praveśaiḥ pradeśairupaśobhitaḥ,",
    "GK19bahcar3u:215": " śākakandalaśyāmalitagrāmopakaṇṭhakāśyapīpṛṣṭhaḥ,",
    "GK19bahcar3u:216": " pade pade karabhapālībhiḥ pīlupallavaprasphoṭitaiḥ karapuṭapīḍitakomalamātuluṅgādalarasopaliptaiḥ",
    "GK19bahcar3u:217": " svecchāvicitakuṅkumakesarakṛtapuṣpaprakaraiḥ pratyagraphalarasapānasukhasuptapathikairvanadevatādīyamānāmṛtarasaprapāgṛhairiva",
    "GK19bahcar3u:218": " drākṣālatāmaṇḍapaiḥ sphuratphalānāṃ ca bījalagnaśukacañcu rāgāṇāmiva samārūḍhakapikulakapolasaṃdihyamānakusumānāṃ",
    "GK19bahcar3u:219": " dāḍamīnā vanairvilobhanīyopanirgamaḥ,",
    "GK19bahcar3u:220": " vanapālapīyamānanārikelarasāsavaiśca pathikalokalupyamānapiṇḍakharjūrairgolāṅgalalihyamānamadhurāmodapiṇḍīrasaiścakoracañcujarjaritārukairupavanairabhirāmaḥ,",
    "GK19bahcar3u:221": " tuṅgārjunapāloparivṛtaiśca gokulāvatārakaluṣitakūlakīlālairadhvagaśataśaraṇyairaraṇyavaruṇadharābandhairavadhyavanarandhraḥ,",
    "GK19bahcar3u:222": " karabhīyakumārakapālyamānairauṣṭrakairaurabhrakaiśca kṛtasaṃbādhaḥ,",
    "GK19bahcar3u:223": " diśi diśi ravirathaturagavilobhanāyaiva viloṭhanamṛditakuṅku masthalīrasasamālabdhānāmutprothapuṭairunmukhairudaraśāyikiśorakajavajananāya",
    "GK19bahcar3u:224": " prabhañjanamiva cāpibantīnāṃ vātahariṇīnāmiva svacchandacāriṇīnāṃ vaḍavānāṃ vṛndairvicaradbhirācitaḥ,",
    "GK19bahcar3u:225": " anavaratakratudhūmāndhakārapravṛttairhaṃsayūthairiva guṇairdhavalitabhuvanaḥ,",
    "GK19bahcar3u:226": " saṃgītagatamurajaravamattairmayūrairiva vibhavairmukharitajīvalokaḥ,",
    "GK19bahcar3u:227": " śaśikarāvadātavṛttairmuktāphalairiva guṇibhiḥ prasādhitaḥ,",
    "GK19bahcar3u:228": " pathikaśatavilupyamānasphītaphalairmahātarubhiriva sarvātithibhirabhigamanīyaḥ,",
    "GK19bahcar3u:229": " mṛgamadaparimalavāhimṛgaromācchāditairhimavatpādairiva mahattaraiḥ sthi rīkṛtaḥ,",
    "GK19bahcar3u:230": " proddaṇḍasahasrapatropaviṣṭadvijottamairnārāyaṇanābhimaṇḍalairiva toyāśayairmaṇḍitaḥ,",
    "GK19bahcar3u:231": " mathitapayaḥpravāhaprakṣālitakṣitibhiḥ kṣīrodamathanārambhairiva mahāghoṣaiḥ pūritāśaḥ śrīkaṇṭho nāma janapadaḥ /",
    "GK19bahcar3u:232": " yatra tretāgnidhūmāśrupātajalajñālitā ivākṣīyanta kudṛṣṭayaḥ /",
    "GK19bahcar3u:233": " pacyamānacayaneṣṭakādahanadagdhānīva nādṛśyanta duritāni /",
    "GK19bahcar3u:234": " chidyamānayūpadāruparaśupāṭita iva vyadīryatādharmaḥ /",
    "GK19bahcar3u:235": " makhaśikhidhūmajaladharādhārādhauta iva nanāśa varṇasaṃkaraḥ /",
    "GK19bahcar3u:236": " dīyamānanekagosahasraśṛṅgakhaṇḍyamāna ivāpalāyata kaliḥ /",
    "GK19bahcar3u:237": " surālayaśilāghaṭṭanaṭaṅkanikaranikṛtā iva vyadīryanta vipadaḥ /",
    "GK19bahcar3u:238": " mahādānavidhānakalakalābhidrutā iva prādravannupadravāḥ /",
    "GK19bahcar3u:239": " dopyamānasatramahānasasahasrānalasatāpitā iva vyalīyanta vyādhayaḥ,",
    "GK19bahcar3u:240": " vṛṣavivāhaprahatapuṇyapaṭahapaṭurava trāsitā iva nopāsarpannapamṛtyavaḥ saṃtatabrahnaghoṣabadhirīkṛtā ivāpajagmurītayaḥ /",
    "GK19bahcar3u:241": " dharmādhikāraparibhūtamiva na prābhavaddurvaivam /",
    "GK19bahcar3u:242": " tatra caivaṃvidhe nānārāmābhirāmakusumagandhaparimalasubhago yauvanārambha iva bhuvanasya,",
    "GK19bahcar3u:243": " kuṅkumamalanapiñjiritabahumahiṣīsahasraśobhito 'ntaḥpuraniveśa iva dharmasya,",
    "GK19bahcar3u:244": " marududdhūyamānacamarībālavyajanaśatadhavalitaprānta ekadeśa iva surarājyasya,",
    "GK19bahcar3u:245": " jvalanmakhaśikhisahasradīpyamānadaśadigantaḥ śivirasaṃniveśa iva kṛtayugasya;",
    "GK19bahcar3u:246": " pajhāsanasthitabrahnarṣidhyānādhīyamānasakalākuśalapraśamaḥ prathamo 'vatāra iva brahnalokasya,",
    "GK19bahcar3u:247": " kalakalamukharamahāvāhinīśatasaṃkulo vipakṣa ivottarakurūpaṇām,",
    "GK19bahcar3u:248": " riśvaramārgaṇasaṃtāpānabhijñasakalajano vijigīṣuriva tripurasya,",
    "GK19bahcar3u:249": " sudhārasasiktadhavalagṛhapaṅktipāṇḍuraḥ pratinighiriva candralokasya,",
    "GK19bahcar3u:250": " madhumadamattakāśinībhūṣaṇaravabharitabhuvano nāmābhihāra iva kubera nagarasya,",
    "GK19bahcar3u:251": " sthāṇvīśvarākhyo janapadaviśeṣaḥ /",
    "GK19bahcar3u:252": " yastapovanamiti munibhiḥ,",
    "GK19bahcar3u:253": " kāmāyatanamiti veśyābhiḥ,",
    "GK19bahcar3u:254": " saṃgītaśāleti lāsakaiḥ,",
    "GK19bahcar3u:255": " yamanagaramiti śatrubhiḥ,",
    "GK19bahcar3u:256": " cintāmaṇibhūmirityarthibhiḥ vīrakṣetramiti śastropajīvibhiḥ,",
    "GK19bahcar3u:257": " gurukulamiti vidyārthibhiḥ,",
    "GK19bahcar3u:258": " gandharvanagaramiti gāyanaiḥ,",
    "GK19bahcar3u:259": " viśvakarmamandiramiti vijñānibhiḥ,",
    "GK19bahcar3u:260": " lābhabhūmiriti vandehakaiḥ,",
    "GK19bahcar3u:261": " dyūtasthānamiti bandhibhiḥ,",
    "GK19bahcar3u:262": " sādhusamāgama iti sadbhiḥ,",
    "GK19bahcar3u:263": " vajrapañjaramiti śaraṇāgataiḥ,",
    "GK19bahcar3u:264": " viṭagoṣṭhīti vidagdhaiḥ,",
    "GK19bahcar3u:265": " sukṛtapariṇāma iti pathikaiḥ,",
    "GK19bahcar3u:266": " asuravivaramiti vātikaiḥ śākyāśrama iti śamibhiḥ,",
    "GK19bahcar3u:267": " apsaraḥpuramiti kāmibhiḥ,",
    "GK19bahcar3u:268": " mahotsavasamāja iti cāraṇaiḥ,",
    "GK19bahcar3u:269": " vasudhāreti ca viprairagṛhyata /",
    "GK19bahcar3u:270": " yatra ca mātaṅgāminyaḥ śīlavatyaśca,",
    "GK19bahcar3u:271": " gauryo vibhavaratāśca,",
    "GK19bahcar3u:272": " śmāmāḥ pajharāgiṇyaśca,",
    "GK19bahcar3u:273": " dhavaladvijaśucivadanā madirāmodiśvasanāśca,",
    "GK19bahcar3u:274": " candrakāntavapuṣaḥ śirīṣakomalāṅgayaśca,",
    "GK19bahcar3u:275": " abhujaṅgagamyāḥ kañcukinyaśca,",
    "GK19bahcar3u:276": " pṛthukalatraśriyo daridramadhyakalitāśca,",
    "GK19bahcar3u:277": " lāvaṇyavatyo madhurabhāṣiṇyaśca,",
    "GK19bahcar3u:278": " apramattāḥ prasannojjvalamukharāgāśca akautukāḥ prauḍhāśca pramadāḥ /",
    "GK19bahcar3u:279": " yatra ca pramadānāṃ cakṣureva sahajamuṇḍamālāmaṇḍanaṃ bhāraḥ kuvalayadaladāmāni,",
    "GK19bahcar3u:280": " alakapratibimbānyeva kapīlatalagatānyakliṣṭāḥ śravaṇāvataṃsāḥ panaruktāni tamālakisalayāni,",
    "GK19bahcar3u:281": " priyakathā eva subhagāḥ karṇālakārā āḍambaraḥ kumḍalādiḥ,",
    "GK19bahcar3u:282": " kapolā eva satatamālokakārakā vibhavo niśāsu maṇipradopāḥ surabhiniḥsvāsākṛṣṭaṃ madhukarakulameva ramaṇīyaṃ mukhāvaraṇaṃ kulastrījanācāro jālikā,",
    "GK19bahcar3u:283": " vāṇyeva madhuratarā vīṇā bāhyavijñānaṃ tantrītāḍanam,",
    "GK19bahcar3u:284": " hāsā evātiśayasurabhayaḥ paṭavāsā nirarthakāḥ karpūrapāṃsavaḥ,",
    "GK19bahcar3u:285": " adharakāntivisara evojjvalataro 'ṅgarāgo nirguṇo lāvaṇyakalaṅkaḥ kuṅkumapaṅkaḥ,",
    "GK19bahcar3u:286": " bāhava eva komalatamāḥ,",
    "GK19bahcar3u:287": " parihāsaprahāravetralatā niṣprayojanāni mṛṇālāni,",
    "GK19bahcar3u:288": " yauvanoṣmasvedabindava eva vidagdhāḥ kucākakṛtayo hārāstu bhārāḥ,",
    "GK19bahcar3u:289": " śroṇya eva viśālasphaṭikaśilātalacaturasrā rāgiṇāṃ viśramakāraṇamanimittaṃ bhavanamaṇivedikāḥ /",
    "GK19bahcar3u:290": " kamalalaubhanilānānyalikulānyeva mukharāṇi padābharaṇakāni niṣphalānīndranīlamaṇinūpurāṇi /",
    "GK19bahcar3u:291": " nūpuraravāhṛtā bhavanakalahaṃsā eva samucitāḥ saṃcaraṇasahāyā aiśvaryaprapañcāḥ parijanāḥ /",
    "GK19bahcar3u:292": " tatra ca sākṣātsahasrākṣa iva sarvavarṇadharaṃ dhanurdadhānaḥ,",
    "GK19bahcar3u:293": " meramaya iva kalyāṇaprakṛtitve,",
    "GK19bahcar3u:294": " mandaramaya iva lakṣmīsamākarṣaṇe,",
    "GK19bahcar3u:295": " jalanidhimaya iva maryādāyām,",
    "GK19bahcar3u:296": " ākāśamaya iva śabdaprādurbhāve,",
    "GK19bahcar3u:297": " śaśimaya iva kalāsaṃgrahe,",
    "GK19bahcar3u:298": " vedamaya ivākṛtrimālāpatve,",
    "GK19bahcar3u:299": " dharaṇimaya iva lokadhṛtikaraṇe,",
    "GK19bahcar3u:300": " pavanamaya iva sarvapārthivarajovikāraharaṇe,",
    "GK19bahcar3u:301": " gururvacasi,",
    "GK19bahcar3u:302": " pṛthururasi,",
    "GK19bahcar3u:303": " viśālo manasi,",
    "GK19bahcar3u:304": " janakastapasi,",
    "GK19bahcar3u:305": " suyātrastejasi,",
    "GK19bahcar3u:306": " sumantro rahasi,",
    "GK19bahcar3u:307": " budhaḥ sadasi,",
    "GK19bahcar3u:308": " arjuno yaśasi,",
    "GK19bahcar3u:309": " bhīṣmo dhanuṣi,",
    "GK19bahcar3u:310": " niṣadho vapuṣi,",
    "GK19bahcar3u:311": " śatrughnaḥ samare,",
    "GK19bahcar3u:312": " śūraḥ śūrasenākramaṇedaśaḥ prajākarmaṇi,",
    "GK19bahcar3u:313": " sarvādirājatejaḥpuñjanirmita iva rājā puṣyabhūtiriti nāmnā babhūva /",
    "GK19bahcar3u:314": " pṛṣunā gauriveyaṃ kṛteti yaḥ spardhamāna iva mahīṃ mahiṣīṃ cakāra /",
    "GK19bahcar3u:315": " nisargasvairiṇī svarucyanurodhinī ca bhavati hi mahatāṃ matiḥ /",
    "GK19bahcar3u:316": " yatastasya kenacidanupadiṣṭā sahajaiva śaiśavādārabhyānanyadevatā bhagavati,",
    "GK19bahcar3u:317": " bhaktisurabhe,",
    "GK19bahcar3u:318": " bhuvanabhṛti,",
    "GK19bahcar3u:319": " bhūtabhāvane,",
    "GK19bahcar3u:320": " bhavacchidi,",
    "GK19bahcar3u:321": " bhave bhūyasī bhaktirabhūt /",
    "GK19bahcar3u:322": " akṛtavṛṣabhadhvajapūjāvidhirna svapne 'pyāhāramakarot /",
    "GK19bahcar3u:323": " ajam, ajaram,",
    "GK19bahcar3u:324": " amaragurum,",
    "GK19bahcar3u:325": " asurapuraripum,",
    "GK19bahcar3u:326": " aparitagaṇapatim,",
    "GK19bahcar3u:327": " avaladuhitṛpatim,",
    "GK19bahcar3u:328": " akhilabhuvanakṛtacaraṇanatim,",
    "GK19bahcar3u:329": " paśūpatiṃ prapanno 'nyadevatāśūnyamanyata tralokyam /",
    "GK19bahcar3u:330": " bhartṛcittānuvartinyaścānujīvināṃ prakṛtayaḥ /",
    "GK19bahcar3u:331": " tathā hi-gṛhe gṛhe bhagavānapūjyata khaṇḍaparaśuḥ /",
    "GK19bahcar3u:332": " vavurasya homālavālānalavilīyamānabahalaguggulu gandhagarbhāḥ snapanakṣīraśīkarakṣodakṣāriṇo vilvapallavadāmadalodvāhinaḥ puṇya viṣayeṣu vāyavaḥ",
    "GK19bahcar3u:333": " śivasaparyāsamucitairupāyanaiḥ prābhṛtaiśca paurāḥ pādopajīvinaḥ sacivāḥ svabhujabalanirjitāśca karadīkṛtā mahāsāmantāstaṃ siṣevire /",
    "GK19bahcar3u:334": " tathā hi-kailāsakūṭadhavalaiḥ kanakapatralālaṅkṛtaviṣāṇakoṭibhirmahā paṭṭaiścayamaṇiyaṣṭipradīpaiścabrahnasūtraiśca",
    "GK19bahcar3u:335": " mahārhamāṇikyakhaṇḍakhacitaiśca mukhakoṣaiḥ paritoṣamasya manasi cakruḥ /",
    "GK19bahcar3u:336": " antaḥpurāṇyapi svayamārabvabāleyataṇḍulakaṇḍanāni devagṛhopalepanalohitatarakarakisalayāni kusumagrathanavyagrasamastaparijanāni tasyābhilaṣitamanvavartanta",
    "GK19bahcar3u:337": " tathā ca paramamāheśvaraḥ sa bhūpālo lokataḥ śuśrāva bhuvi bhagavantamaparamiva sākṣāddakṣamakhamathanaṃ",
    "GK19bahcar3u:338": " dākṣiṇātya bahuvidhavidyāprabhāvaprakhyātairguṇaiḥ śiṣyairivānekasahasrasaṃkhyairvyāptamartyalokaṃ",
    "GK19bahcar3u:339": " bhairavācāryanāmānaṃ mahāśaivam /",
    "GK19bahcar3u:340": " upanayanti hi hṛdayamadṛṣṭamapi janaṃ śīlasaṃvādāḥ /",
    "GK19bahcar3u:341": " yataḥ sa rājā śravaṇasamakālameva tasminbheravācārye bhagavati dvitīya iva kapardini dūragate 'pi garīyasīṃ babandha bhaktim /",
    "GK19bahcar3u:342": " ācakāṅkṣa ca manoratharapyasya sarvathā darśanam /",
    "GK19bahcar3u:343": " atha kadācitparyaste 'stācalacumbini vāsare 'ntaḥpuravartinaṃ rājānamapasṛtya pratīhārī vijñāpitavatī--“deva/",
    "GK19bahcar3u:344": " dvāri parivrāḍāste,",
    "GK19bahcar3u:345": " kathayati ca bhairavācāryavacanāddevamanuprāpto 'smi' iti /",
    "GK19bahcar3u:346": " rājā tu tacchratvā sādaram--“kvāsau?",
    "GK19bahcar3u:347": " ānayātraiva,",
    "GK19bahcar3u:348": " praveśayainam' iti cābravīt /",
    "GK19bahcar3u:349": " tathā cākarot pratīhārī /",
    "GK19bahcar3u:350": " na cirācca prāṃvaśantaṃ prāṃśum,",
    "GK19bahcar3u:351": " ājānubhujam,",
    "GK19bahcar3u:352": " bhaikṣakṣāmamapi sthūlāsthibhiravayavaiḥ pīvaramivopalakṣyamāṇam,",
    "GK19bahcar3u:353": " pṛthūttamāṅgam,",
    "GK19bahcar3u:354": " uttuṅgavalibhaṅgasthapuṭalalāṭam,",
    "GK19bahcar3u:355": " nirmāṃsagaṇḍakūpakam,",
    "GK19bahcar3u:356": " madhubindupiṅgalaparimaṇḍalākṣarm,",
    "GK19bahcar3u:357": " iṣadāvakradhoṇam,",
    "GK19bahcar3u:358": " ati pralambaikakarṇapāśam,",
    "GK19bahcar3u:359": " alābubījavikaṭonnatadantapaṅktim,",
    "GK19bahcar3u:360": " turagānūkaślathādharalekham,",
    "GK19bahcar3u:361": " lambacibukāyatataralapanam,",
    "GK19bahcar3u:362": " aṃsāvalambinā kāṣāyeṇa yogapaṭṭakena viracitavaikakṣakam,",
    "GK19bahcar3u:363": " hṛdayamadhyanibaddhagranthinā ca rāgeṇeva khaṇḍaśaḥ kṛtena dhāturasāruṇena karpaṭena kṛtottarāsaṅgam,",
    "GK19bahcar3u:364": " punaruktabālapragrahaveṣṭananiścalamūlena baddhamṛtpariśodhanavaṃśatvaktitaunā kaupīnasanāthaśikhareṇa",
    "GK19bahcar3u:365": " kharjūrapuṭasamudgakagarbhīkṛtabhikṣākapālakena dāravaphalakatrayatrikoṇatriyaṣṭiniviṣṭakamaṇḍalunā",
    "GK19bahcar3u:366": " bahurupapāditapādukāvasthānena sthūladaśāsūtraniyantritapustikāpūlakena vāmakaradhṛtena",
    "GK19bahcar3u:367": " yogabhārakeṇādhyāsitaskandham,",
    "GK19bahcar3u:368": " itarakaragṛhītavetrāsanaṃ maskariṇamadrākṣīt /",
    "GK19bahcar3u:369": " kṣitipatirapyugapatamucitena cainamādareṇānvagrahīt /",
    "GK19bahcar3u:370": " āsīnaṃ ca papraccha--“kva bhairavācāryaḥ?' iti /",
    "GK19bahcar3u:371": " sādaranarapativacanamuditamatistu parivrāṭ tamupanagaraṃ sarasvatītaṭavanāvalambini śūnyāyatane sthitamācacakṣe /",
    "GK19bahcar3u:372": " bhūyaścābabhāṣe--“arcayati hi mahābhāgaṃ bhagavānāśīrvatacasā' ityuktvā copaninye",
    "GK19bahcar3u:373": " yogabhārakādākṛṣya bhairavācāryaprahitāni ratnavanti bahalālokaliptāntaḥ purāṇi pañca",
    "GK19bahcar3u:374": " rājatāni puṇḍarīkāṇi /",
    "GK19bahcar3u:375": " narapatistu priyajanapraṇayabhaṅgakātaro dākṣiṇyamanurudhyamāno grahaṇalāghavaṃ ca",
    "GK19bahcar3u:376": " laṅghayitumasamartho dolāyamānena manasā sthitvā ciraṃ kathakathamapyatisaujanyanighnastāni jagrāha /",
    "GK19bahcar3u:377": " jagāda ca--“sarvaphalaprasavahetuḥ śivabhaktiriyaṃ no manorathadurlabhāni phalati phalāni /",
    "GK19bahcar3u:378": " yenaivamasmāsu prīyate tatrabhagavānbhuvanagururbhairavācāryaḥ /",
    "GK19bahcar3u:379": " śvo draṣṭāsmi bhagavantam' ityuktvā ca maskariṇaṃ vyasarjayat /",
    "GK19bahcar3u:380": " anayā ca vārtayā parāṃ mudamavāpa /",
    "GK19bahcar3u:381": " aparedyuśca prātarevotthāya vājinamadhiruhya samucchritaśvetātapatraḥ samuddhūyamānadhavalacāmarayugalaḥ",
    "GK19bahcar3u:382": " katipayaireva rājaputraiḥ parivṛto bhairavācāryaṃ savitāramiva śaśī draṣṭuṃ pratasthe /",
    "GK19bahcar3u:383": " gatvā ca kiñcidantaraṃ tadīyamevābhimukhamāpatantamanyatamaṃ śiṣyamadrāśrīt /",
    "GK19bahcar3u:384": " aprākṣīcca--“kva bhagavānāste?' iti /",
    "GK19bahcar3u:385": " so 'kathayat--“asya jīrṇamātṛguhasyotareṇa bilvavāṭikāmadhyāste' iti /",
    "GK19bahcar3u:386": " gatvā ca taṃ pradeśamavatatāra turagāt /",
    "GK19bahcar3u:387": " praviveśa ca bilvavāṭikām /",
    "GK19bahcar3u:388": " atha mahataḥ kārpaṭhikavṛndasya madhye prātareva snātam,",
    "GK19bahcar3u:389": " taddāṣṭapuṣpikam,",
    "GK19bahcar3u:390": " anuṣṭhitāgnikāryam,",
    "GK19bahcar3u:391": " kṛtabhasmarekhāparihāraparikare haritagomayopaliptakṣititalavitate vyāghracarmaṇyupaviṣṭam,",
    "GK19bahcar3u:392": " kṛṣṇakambalaprāvaraṇanibhenāsuravivarapraveśāśaṅkayā pātālāndhakārāvāsamivābhyasyantam,",
    "GK19bahcar3u:393": " unmiṣitā vidyutkapilenātmatejasā mahāmāṃsavikrayakrītena manaḥ śilāpaṅkeneva śiṣyalokaṃ limpantam,",
    "GK19bahcar3u:394": " jayākṛtaikadeśalambamānarudrākṣaśaṅkhaguṭikenordhvabaddhena śikhāpāśena badhnantamiva,",
    "GK19bahcar3u:395": " vidyāvalepadurvidagdhānuparisaṃcarataḥ siddhān,",
    "GK19bahcar3u:396": " dhavalakatipayaśiroruheṇa vayasā vañcapañcāśataṃ varṣāṇyatikrāmantam,",
    "GK19bahcar3u:397": " khālityakṣīyamāṇaśaṅkalomaleśam,",
    "GK19bahcar3u:398": " lomaśakarṇaśaṣṭalīpraheśam,",
    "GK19bahcar3u:399": " pṛthulalāṭataṭam,",
    "GK19bahcar3u:400": " tiraśyāmabhasmalaṭikā bahuśaḥ śirorghatadandhaguggulusaṃtāpasphuṭitakapālāsthipāṇḍurarāja ṅkāmiva janayantam,",
    "GK19bahcar3u:401": " sahajalalāṭabalibhaṅgasakocitakūrcabhāgāṃ bamrubhāsaṃ bhrūsaṃgatyā nirantarāmāyāminīmekāmiva bhrūlekhāṃ bibhrāṇam,",
    "GK19bahcar3u:402": " riṣatkācarakanīnikena raktāpāhganigantaṃśupratānena madhyadhvalabhāsendrāyudhenevātidīrgheṇa locanayugalena parito mahāmaṇḍalamivānekavarṇarāgamālikhantam,",
    "GK19bahcar3u:403": " sitapītalohita paṭākāvaliśbalam,",
    "GK19bahcar3u:404": " śivanalīmiva dikṣu vikṣipantam,",
    "GK19bahcar3u:405": " tārkṣyatuṇḍakoṭikubjāgraghoṇam,",
    "GK19bahcar3u:406": " dūravidīrṇasṛkkasaṃkṣiptakapolam,",
    "GK19bahcar3u:407": " kiñciddanturatayāsadāhṛdayasaṃnihitaharaṇaulicandrātapeneva nirgacchatā dantālokena dhavala yantaṃ diśaṃ jālam,",
    "GK19bahcar3u:408": " jihvāsrasthitasarvaśaivasaṃhitātibhāraṇeva manākpralambitauṣṭham,",
    "GK19bahcar3u:409": " pralambaśravamapālīpreṅkhitābhyāṃ sphāṭikakaṇḍalābhyā śukrabṛhaspatibhyāmiva surāsuravijayavidyāsiddhiśradvayānubadhyamānam,",
    "GK19bahcar3u:410": " baddhavivi ghauṣadhimantrasūtrapaṅktinā sarohavalayene prakaṣṭh śaṅkhaṇḍaṃ pūṣṇao dantatamiva bhagavatā bhavena bhagne bhaktyā bhṛṣaṇīkṛtaṃ",
    "GK19bahcar3u:411": " akhilarasakūpodañcanaghaṭīyantramālāmiva rudrākṣamālāṃ dakṣiṇena pāṇinā bhramayantam,",
    "GK19bahcar3u:412": " urasi dolāyamānenāpiṅgalāgreṇa kūṭakacakalāpena saṃmārjayantamivāntargataṃ nijarajonikaram,",
    "GK19bahcar3u:413": " atinibiḍanīlalomamaṇḍalavicitaṃ ca dhyānalabdhena jyotiṣā dagdhamiva hṛdayadeśaṃ dadhānarm,",
    "GK19bahcar3u:414": " iṣatpraśithilavalibalayabadhyamānatundam,",
    "GK19bahcar3u:415": " upayamānasphiṅmāṃsapiṇḍakam,",
    "GK19bahcar3u:416": " pāṇḍurapavitrakṣaumāvṛkaupīnam,",
    "GK19bahcar3u:417": " sāvaṣṭhambhaparyaṅkabandhamaṇḍalitenāmṛtaphenaśvetarucā yogapaṭṭakena vāsukinevāpratihatā nekamantraprabhāvāvirbhūtena pradakṣiṇīkriyamṇam,",
    "GK19bahcar3u:418": " aruṇatābharasasukumārataratalasya pādayugalasya nirmalainaikhamayūkhajālakairjarjarayantamiva mahānighānoddharaṇarasena rasātalam,",
    "GK19bahcar3u:419": " toyakṣālitaśucinā śautapādukāyugale haṃsamithuneneva bhāghīrathītīrthayātrāparicayāgatenāmucchamānacaraṇāntikam,",
    "GK19bahcar3u:420": " śikhara nikhātakubjakālāyasakaṇṭakena vaiṇavena viśākhikādaṇḍena sarvavidyayayāsiddhivighnavināyakāpanayanāṅkuśeneva satatapārśvavartinā virājamānam,",
    "GK19bahcar3u:421": " abahubhāṣiṇaṃ mandahāsinaṃ sarvopakāriṇaṃ kumārabrahnacāriṇam,",
    "GK19bahcar3u:422": " atitapasvinam,",
    "GK19bahcar3u:423": " mahāmanasvinaṃ sṛtakrodhan,",
    "GK19bahcar3u:424": " akṛśānurodham,",
    "GK19bahcar3u:425": " mahānagaramivādīnaprakṛtiśobhitam,",
    "GK19bahcar3u:426": " merumiva kalpatarupaccavarāśisukumāracchāyam,",
    "GK19bahcar3u:427": " kailāsamiva paśupaticaraṇarajaḥpavitritaśirasam,",
    "GK19bahcar3u:428": " śivalokamiva māheśvaragaṇānuyātam,",
    "GK19bahcar3u:429": " jalanidhimivānekanadanadīsahasraprakṣālitaśarīram,",
    "GK19bahcar3u:430": " jāṅnavīpravāhamiva bahu puṇyatīrthasthānaśūcim,",
    "GK19bahcar3u:431": " dhāma dharmasya,",
    "GK19bahcar3u:432": " tīrthaṃ tathyasya,",
    "GK19bahcar3u:433": " kośaṃ kuśalasya,",
    "GK19bahcar3u:434": " pattanaṃ pūtatāyāḥ śālā śolasya,",
    "GK19bahcar3u:435": " kṣetraṃ kṣamāyāḥ śāleyaṃ śalīnatāyāḥ,",
    "GK19bahcar3u:436": " pattanaṃ pūtatāyāḥ,",
    "GK19bahcar3u:437": " śālā śolasya,",
    "GK19bahcar3u:438": " kṣetraṃ kṣamāyāḥ śāleyaṃ śālīnatāyāḥ,",
    "GK19bahcar3u:439": " sthānaṃ sthiteḥ,",
    "GK19bahcar3u:440": " ādhāraṃ dhṛteḥ ākaraṃ karuṇāyāḥ,",
    "GK19bahcar3u:441": " niketana kautukasya,",
    "GK19bahcar3u:442": " ārāmaṃ rāmaṇeyakamya,",
    "GK19bahcar3u:443": " pāsādaṃ prasādasya,",
    "GK19bahcar3u:444": " āgāraṃ gauravasya,",
    "GK19bahcar3u:445": " samāja saujanyasya,",
    "GK19bahcar3u:446": " saṃbhavaṃ sadbhāvasya,",
    "GK19bahcar3u:447": " kālaṃ kaleḥ,",
    "GK19bahcar3u:448": " bhagavantaṃ sakṣādiva virūpākṣaṃ bhairavācāryaṃ dadarśa /",
    "GK19bahcar3u:449": " bhairavācāryastu dūrādeva rājānaṃ dṛṣṭvā śaśinamiva jalanidhiścacāla /",
    "GK19bahcar3u:450": " prathamatarotthitaśiṣyalokaścotthāya pratyujjagāma /",
    "GK19bahcar3u:451": " samarpitaśrīphalopāyanaścajahnukarṇasamudgīryamāṇagaṅgāpravāhahradagambhīrayā girā svastiśabdamakarot /",
    "GK19bahcar3u:452": " narapatirapi prītivistāryamāṇadhavalimnā cakṣuṣā pratyarpayanniva bahutarāṇi puṇḍarīkavanāni",
    "GK19bahcar3u:453": " lalāṭapaṭṭaparyastena codaṃsunā śikhāmaṇinā maheśvaraprasādamiva tṛtīyanayanodgamenaprakāśayannāvarjitakaṇpallavapalāyamānamadhukaraḥ",
    "GK19bahcar3u:454": " śivasevāsamunmūlitāśeṣapāpalavamucyamāna iva dūrādavanataḥ praṇāmamabhinavaṃ cakāra /",
    "GK19bahcar3u:455": " ācāryo 'pi--“āgaccha atropaviśa' iti śārdūlacarmātmīyamadarśayat /",
    "GK19bahcar3u:456": " upadarśitapraśrayastu rājā mattahasakalagadgadasvarasubhagāṃ madhurasamayīṃ mahānadīmiva pravartayanvācaṃ vyājahāra--“bhagavan/",
    "GK19bahcar3u:457": " nārhasi māmanyanṛpaskhalitaiḥ khalīkartum /",
    "GK19bahcar3u:458": " aśeṣarājakopekṣitāyā hatalakṣmyāḥ khalvayaṃ śīlāparādho draviṇadaurātmyaṃ vā yadevamācarati mayi guruḥ /",
    "GK19bahcar3u:459": " abhūmirayamupacārāṇām /",
    "GK19bahcar3u:460": " alamatiyantraṇayā /",
    "GK19bahcar3u:461": " dūrasthito 'pi manorathaśiṣyo 'yaṃ jano bhavatām /",
    "GK19bahcar3u:462": " mānanīyaṃ ca guruvannollaṅghanamarhati gurorāsanam /",
    "GK19bahcar3u:463": " āsatāṃ ca bhavanta evātra' iti vyāhṛtyā parijanopanīte vāsasi niṣasāda /",
    "GK19bahcar3u:464": " bhairavācāryo 'pi prītyānatikramaṇīyaṃ nṛpavacanamanuvartamānaḥ pūrvavattadeva vyāghrājinamabhajata /",
    "GK19bahcar3u:465": " āsīne ca sarājake parijane śiṣyajane ca samucitamardhyādikaṃ cakre /",
    "GK19bahcar3u:466": " krameṇa ca nṛpamādhuryahṛtāntaḥkaraṇaḥ śaśikaranikaravimalā daśanadīdhitīḥ sphurantīḥ śivabhaktīriva sākṣād draśayannuvāca-“tāta/",
    "GK19bahcar3u:467": " atinamrataiva te kathayati guṇānāṃ gauravam /",
    "GK19bahcar3u:468": " sakalasaṃpatpātramasi /",
    "GK19bahcar3u:469": " vibhavānurūpāstu pratipattayaḥ /",
    "GK19bahcar3u:470": " janmanaḥ prabhatyadattadṛṣṭirevāsmi svāpateyeṣu /",
    "GK19bahcar3u:471": " yataḥ sakaladoṣakalāpānalendhanairdhanairavikrītaṃ kvaciñccharīrakamasti /",
    "GK19bahcar3u:472": " bhaikṣarakṣitāḥ santi prāṇāḥ /",
    "GK19bahcar3u:473": " durgṛhītāni katicidvidyante vidyākṣarāṇi /",
    "GK19bahcar3u:474": " bhagavacchivabhaṭṭārakapādasevayā samupārjitāḥ kiyatyo 'pi saṃnihitāḥ puṇyakaṇikāḥ /",
    "GK19bahcar3u:475": " svīkriyatāṃ yadatropayogārham /",
    "GK19bahcar3u:476": " pratanuguṇagrāhyāṇi kusumānīva hi bhavanti satāṃ manāṃsi /",
    "GK19bahcar3u:477": " api ca, vidbatsaṃmatāḥ śrūyamāṇā api sādhavaḥ śabdā iva sudhore 'pi hi manasi yaśāṃsi kuvaṃnti /",
    "GK19bahcar3u:478": " vivaraṃ viśataḥ kutūhalasya phenadhavarlaḥ srotobhirivāpahriyamāṇo guṇagaṇairānoto 'smi kalyāṇinā' iti /",
    "GK19bahcar3u:479": " rājā tu taṃ pratyavādīt--“bhagavan/",
    "GK19bahcar3u:480": " anurakteṣvapi śarīrādiṣa sādhūnāṃ svāmina eva praṇayinaḥ /",
    "GK19bahcar3u:481": " yuṣmaddarśanādupārjitameva cāparimitaṃ kuśalajātam /",
    "GK19bahcar3u:482": " anenaivāgamanena spṛhaṇīyaṃ padamāropito 'smi guruṇā' iti vividhābhiśca kathābhiściraṃ sthitvā gṛhamagāt /",
    "GK19bahcar3u:483": " anyasmindivase bhairavācāryo 'pi rājānaṃ draṣṭuṃ yayau /",
    "GK19bahcar3u:484": " tasmai ca rājā sāntaḥpuraṃ saparijanaṃ sakoṣamātmānaṃ niveditavān /",
    "GK19bahcar3u:485": " sa ca vihasyāvāca--“tāta/",
    "GK19bahcar3u:486": " kva vibhavāḥ,",
    "GK19bahcar3u:487": " kva ca vayaṃ vanavardhitāḥ?",
    "GK19bahcar3u:488": " dhanoṣmaṇā mlāyatyalaṃ lateva manasvitā /",
    "GK19bahcar3u:489": " khadyotānāmivāsmākamiyamaparopatāpinī rājate tejasvitā /",
    "GK19bahcar3u:490": " bhavādṛśā eva bhājanaṃ bhūteḥ' iti sthitvā ca kañcitkālaṃ jagāma /",
    "GK19bahcar3u:491": " parivrāṭ tenaiva krameṇa pañca pañca rājatāni puṇḍarīkāṇyupāyanīcakāra /",
    "GK19bahcar3u:492": " ekadā tu śvetakarpaṭāvṛtaṃ kimapyādāya prāviśat /",
    "GK19bahcar3u:493": " upaviśya ca pūrvavatsthitvā muhūrtamabravīt--“mahābhāga/",
    "GK19bahcar3u:494": " bhavantamāha bhagavānyathāsmacchiṣyaḥ pātālasvāmināmā brāhnaṇaḥ /",
    "GK19bahcar3u:495": " tena brahnarākṣasahastādapahṛto mahāsiraṭṭahāsanāmā /",
    "GK19bahcar3u:496": " so 'yaṃ bhavadbhujayogyo gṛhyatām' ityabhidhāyāpahṛtakarpaṭāvacchādanāt parivārādācakarṣa śaradgaganatalamiva piṇḍatāṃ nītam,",
    "GK19bahcar3u:497": " kālindīpravāhamiva stambhitajalam,",
    "GK19bahcar3u:498": " nandakajigīṣayā kṛṣṇakopitaṃ kāliyamiva kṛpāmatāṃ gatam,",
    "GK19bahcar3u:499": " lokavināśāya prakāśitadhārāsāraṃ pralayakālameghakhaṇḍamiva nabhastalāt patitam,",
    "GK19bahcar3u:500": " dṛśyamānavikaṭadantamaṇḍalaṃ hāsamiva hiṃsāyāḥ,",
    "GK19bahcar3u:501": " haribāhudaṇḍamiva kṛtadṛḍhamuṣṭigraham,",
    "GK19bahcar3u:502": " sakalabhuvanajīvitāpaharaṇakṣameṇa kālakūṭeneva nirmitam,",
    "GK19bahcar3u:503": " kṛtāntakopānalataptenevāyasā ghaṭitam,",
    "GK19bahcar3u:504": " atitīkṣṇatayā pavanasparśenāpi ruṣeva kvaṇantam maṇisabhākuṭṭimapatatpratibimbaccajhanātmānamapi dvidheva pāṭayantam,",
    "GK19bahcar3u:505": " ariśiraśchedalagnaiḥ kacairiva kiraṇaiḥ karālitadhāram,",
    "GK19bahcar3u:506": " muhurmuhustaḍidunmeṣataralaiḥ prabhācakracchuritairjarjaritātapam,",
    "GK19bahcar3u:507": " khaṇḍaśaśchindantamiva divasam,",
    "GK19bahcar3u:508": " kaṭākṣamiva kālarātreḥ,",
    "GK19bahcar3u:509": " karṇotpalamiva kālasya,",
    "GK19bahcar3u:510": " oṅkāramiva krauyasya alakāramahaṅkārasya,",
    "GK19bahcar3u:511": " kulamitraṃ kopasya,",
    "GK19bahcar3u:512": " dehaṃ darpasya,",
    "GK19bahcar3u:513": " susahāyaṃ sāhasasya,",
    "GK19bahcar3u:514": " apatyaṃ mṛtyoḥ,",
    "GK19bahcar3u:515": " āgamanamārgaṃ lakṣmyāḥ,",
    "GK19bahcar3u:516": " nirgamanamārgaṃ kīrteḥ, kṛpāṇam /",
    "GK19bahcar3u:517": " avanipatistu taṃ gṛhītvā kareṇāyudhaprītyā pratimānibhenālihganniva suciraṃ dadarśa /",
    "GK19bahcar3u:518": " saṃdideśa ca-“vaktavyo bhagavān paradravyagrahaṇāvajñādurvidagdhamapi hi me mano yuṣmadviṣaye na śaknoti vacanavyatikramavyabhicāramācaritum' iti /",
    "GK19bahcar3u:519": " paribrāṭ tu gṛhīte tasmin parituṣṭaḥ “svasti bhavate /",
    "GK19bahcar3u:520": " sādhayāmaḥ' ityuktvā nirayāsīt /",
    "GK19bahcar3u:521": " nṛpaśca prakṛtyā vīrarasānurāgī tena kṛpāṇenāmanyata karatalavartinī medinīm /",
    "GK19bahcar3u:522": " atha bajatsu divaseṣvakadā bhairavācāryo rājānamupaṅvare sopagrahamavādīt--“tāta/",
    "GK19bahcar3u:523": " svārthālasāḥ paropakāradakṣāśca prakṛtayo bhavanti bhavyānām /",
    "GK19bahcar3u:524": " bhavādṛśāṃ cārthidarśanaṃ mahotsavaḥ praṇayanamārādhanamarthagrahaṇamupakāraḥ /",
    "GK19bahcar3u:525": " bhūmirasi sarvalokamanorathānām /",
    "GK19bahcar3u:526": " yenābhidhīyase /",
    "GK19bahcar3u:527": " śrūyatām /",
    "GK19bahcar3u:528": " bhagavato mahākālahṛdayanāmno mahāmantrasya kṛṣṇasragambarānulepanenākalpena kalpakathitena mahāśmaśāne japakoṭyā kṛtapūrvasevo 'smi /",
    "GK19bahcar3u:529": " tasya ca vetālasādhanāvasānā siddhiḥ /",
    "GK19bahcar3u:530": " asahāyaiśca sā duravāpā /",
    "GK19bahcar3u:531": " tvaṃ cālamasmai karmaṇe /",
    "GK19bahcar3u:532": " tvayi ca gṛhītabhare bhaviṣyantyapare sahāyāstrayaḥ /",
    "GK19bahcar3u:533": " ekaḥ sa evāsmākaṃ ṭāṭibhanāmā bālamitraṃ maskarī yo bhavantamupatiṣṭhate /",
    "GK19bahcar3u:534": " dvitīyaḥ sa pātālasvāmī /",
    "GK19bahcar3u:535": " aparo macchiṣya eva kaṇatālanāmā drāviḍaḥ /",
    "GK19bahcar3u:536": " yadi sādhu manyase tato nīyatāmayaṃ diṅnāgahastadīrgho gṛhītāṭṭahāso niśāmekāmekadiṅmukhārgalatāṃ bāhuḥ /",
    "GK19bahcar3u:537": " ' iti kṛtavacasi ca tasminnandhakārapraviṣṭa iva dṛṣṭaprakāśaḥ prāptopakārādakāśaḥ pramuditenāntarātmanā narendraḥ samabhāṣata--“bhagavan/",
    "GK19bahcar3u:538": " paramanugṛhīto 'smyanena śiṣyajanasāmānyena nideśena kṛtaparigrahamivātmānamavaimi' iti /",
    "GK19bahcar3u:539": " nananda ca tena narendravyāhṛtena bhairavācāryaḥ /",
    "GK19bahcar3u:540": " cakāra ca saṃketam--“asyāmevāgāminyāmasitapakṣacaturdaśīkṣaṇayāmiyatyāṃ belāyāmamuṣmin mahāśmaśānasamīpabhāji śūnyāyatane śastradvitīyenāyuṣmatā draṣṭavyā vayam' iti /",
    "GK19bahcar3u:541": " athātikrānteṣvahaḥsu prāptāyāṃ ca tasyāmeva kṛṣṇacaturdaśyāṃ śaivena vidhinā dīkṣitaḥ kṣitipo niyamānabhūta /",
    "GK19bahcar3u:542": " kṛtādhivāsaṃ ca saṃpāditagandhadhūpamālyādipūjaṃ khaḍgamaṭṭahāsamakarot /",
    "GK19bahcar3u:543": " tataḥ pariṇate divase kenāpi karmasādhanāya kṛtarudhirabalividhānāsviva lohitāyamānāsu dikṣu rudhirabalilampaṭāsu ca belālajihvāsviva lambamānāsu ca ravidīdhitiṣu,",
    "GK19bahcar3u:544": " narendrānurāgeṇa gṛhītāparadiśi svayamiva dikpālatāṃ cikīrṣati savitari,",
    "GK19bahcar3u:545": " yātudhānīṣviva vardhamānāsu tarucchāyā,",
    "GK19bahcar3u:546": " pātālatalavāsiṣu vighnāya dānaveṣvivottiṣṭhatsu tamomaṇḍaleṣu,",
    "GK19bahcar3u:547": " nabhasi puñjībhavati raudraṃ karma didṛkṣamāṇā iva nakṣatragaṇe vigāḍhāyāṃ śarvaryām,",
    "GK19bahcar3u:548": " suptajane niḥśabdastimite niśīthe,",
    "GK19bahcar3u:549": " rājā sāntaḥpuraṃ parijanaṃ vañcayitvā vāmakarasphuratsarurdakṣiṇakareṇotkhāta khaḍgamaṭṭahāsamādāya",
    "GK19bahcar3u:550": " visarpatā ca khaḍgaprabhāpaṭalena nīlāṃśukapaṭeneva darśanabhayādavaguṇṭhitanikhilagātrayapṭiranādiṣṭayāpyanugamyamāno",
    "GK19bahcar3u:551": " rājalakṣmyā pṛṣṭhataḥ parimalalagnamadhukaraveṇivyājena keśeṣviva karmasiddhimākarṣannekākī nagarānniragāt /",
    "GK19bahcar3u:552": " agācca tamuddeśam /",
    "GK19bahcar3u:553": " atha pratyupajagmuste trayo 'pi drauṇikṛpakṛtavarmāṇa iva sauptike saṃnaddhāḥ snātāḥ sragviṇo gṛhītavikaṭaveṣāḥ,",
    "GK19bahcar3u:554": " kusumaśekharasaṃcāribhiḥ kriyamāṇamantraśikhābandhā iva guñjadbhiḥ ṣaṭacaraṇeruṣṇīṣapaṭṭakāṃllalāṭamadhyaghaṭitavikaṭasvastikāgranthīnmahāmudrābandhāniva",
    "GK19bahcar3u:555": " dhārayanto mūrdhabiḥ ekaśravaṇavivaravitatavimaladantapatraprabhālokalepadhavalitatakapolairmukhairāpibanta",
    "GK19bahcar3u:556": " iva niśācarāpacayacikīrṣayā śārvaramandhakāram,",
    "GK19bahcar3u:557": " itarakarṇāvalambināṃ ratnakuṇḍalānāmacchayā rucā gorocanayeva mantraparijaptayā samālabdhāṅgāḥ,",
    "GK19bahcar3u:558": " svapratibimbagarbhān karmasiddhaye dattapuruṣopahārānivollāsayanto niśitānnistriṃśān,",
    "GK19bahcar3u:559": " nistriṃśāṃśusaṃtānasīmāntatatibhirāmātmīyātmīyadigvibhāgasaṃrakṣaṇāya tridheva triyāmāṃ",
    "GK19bahcar3u:560": " pāṭayantaḥ sārdhacandraiḥ kaladhautabudbudāvalitaralatārāgaṇairniśāyā iva puraṣāsidārānikṛttaiḥ",
    "GK19bahcar3u:561": " khaṇḍairgṛhītaiścamaphalakairakāṇḍaśarvarīmaparāṃ ghaṭayantaḥ,",
    "GK19bahcar3u:562": " kāñcanaśṛṃṅkhalākalāpaniyamitanibiḍaniṣparavāṇayaḥ,",
    "GK19bahcar3u:563": " baddhāsidhenavaḥ,",
    "GK19bahcar3u:564": " ṭīṭibhakarṇatālapātālasvāmino niveditavantaścātmānam /",
    "GK19bahcar3u:565": " avanipatistu--“ko 'tra kaḥ?",
    "GK19bahcar3u:566": " ' iti trīnapṛcchat /",
    "GK19bahcar3u:567": " āccakṣire ca svaṃ sva nāma trayo 'pi te /",
    "GK19bahcar3u:568": " taireva cānugamyamāno jagāma tāṃ balidīpā lokajarjaritagugguludhūpadhūmagṛhyamāṇadigvibhāgatayā",
    "GK19bahcar3u:569": " vikṣipyamāṇarakṣāsarṣapārdhadagdhāndhakārapalāyamānaniśāmiva samupakalpitasarvopakaraṇāṃ",
    "GK19bahcar3u:570": " niḥśabdāṃ ca gambhīrāṃ ca bhīṣaṇāṃ ca sādhanabhūmim /",
    "GK19bahcar3u:571": " tasyāṃ ca kumudadhūlidhavalena bhasmanā likhitasya mahato maṇḍalasya madhye sthitaṃ dīptataratejaḥprasaram,",
    "GK19bahcar3u:572": " pṛthupariveśaparikṣiptamiva śaratsavitāram,",
    "GK19bahcar3u:573": " mathyamānakṣīrodāvarttavartinamiva mandaram,",
    "GK19bahcar3u:574": " raktacandanānulepino raktasragambarābharaṇasyottānaśayasya śavasyorasyupaviśya jātajātavedasi mukhakuhare prārabdhāgnikāryam,",
    "GK19bahcar3u:575": " kṛṣṇoṣṇīṣam,",
    "GK19bahcar3u:576": " kṛṣṇāṅgarāgam,",
    "GK19bahcar3u:577": " kṛṣṇapratisaram,",
    "GK19bahcar3u:578": " kṛṣṇavāsasam,",
    "GK19bahcar3u:579": " kṛṣṇatilāhutinibhena vidyādharatvatṛṣṇayā mānuṣanimaṇikāraṇakāluṣyaparamāṇūniva kṣayamupanayantam,",
    "GK19bahcar3u:580": " āhutidānaparyastābhiḥ pretamukhasparśadūṣitaṃ prakṣālayantamivāśuśukṣaṇiṃ karanakhadīdhitibhiḥ,",
    "GK19bahcar3u:581": " dhūmālohitena cakṣuṣā kṣatajāhutimiva hutabhuji pātayantarm,",
    "GK19bahcar3u:582": " iṣadvivṛtādharapuṭaprakaṭitasitadasanaśikhareṇa dṛśyamānamūtaṃmantrākṣarapaṅktineva mukhena kimapi japantam,",
    "GK19bahcar3u:583": " homaśramasvedasalilapratibimbitābhirāsannadīpikābhirdahantamiva karmasiddhaye sarvāvayavān,",
    "GK19bahcar3u:584": " aṃsāvalambinā bahuguṇena vidyārājeneva brahnasūtraṇa parigṛhītaṃ bhairavācāryamapaśyat /",
    "GK19bahcar3u:585": " upasṛtya cākaronnamaskāram /",
    "GK19bahcar3u:586": " abhinanditaśca tena svavyāpāramanvatiṣṭhat /",
    "GK19bahcar3u:587": " atrāntare pātālasvāmī śātakratavīmāśāmahgīcakāra,",
    "GK19bahcar3u:588": " karṇatālaḥ koberīmparivrāṭ prācetasīm /",
    "GK19bahcar3u:589": " rājā tu traiśaṅkavena jyotiṣāṅkitāṃ kakubhamalaṅkṛtavān /",
    "GK19bahcar3u:590": " evaṃ cāvasthiteṣu dikpāleṣu dikpālabhujapañjarapraviṣṭe visrabdhaṃ karma sādhayati",
    "GK19bahcar3u:591": " bhairavaṃ bhairavācārye 'ticiraṃ ca kṛtakolāhaleṣu niṣphalaprayatnaṣu pratyūhakāriṣu",
    "GK19bahcar3u:592": " śānteṣu kauṇapeṣu galatyardharātrasamaye maṇḍalasya nātidavīyasyuttareṇākasmādeva",
    "GK19bahcar3u:593": " pralayamahāvarāhadaṃṣṭrāvivaramiva darśayantī kṣitiradīryata /",
    "GK19bahcar3u:594": " sahasaiva ca yasmādvivarādāśāvāraṇotkṣipta ivālānalohastambhaḥ,",
    "GK19bahcar3u:595": " mahāvarāhapīvaraskandhapīṭho narakāsura iva bhuvo garbhādudbhūto balidānava iva bhitvotthitaḥ pātālam,",
    "GK19bahcar3u:596": " indranīlaprāsāda ivoparijvalitaratnapradīpaḥ,",
    "GK19bahcar3u:597": " snigdhanīlaghananibiḍakuṭilakuntalakāntamaulirunmīlanmālatīmuṇḍamālaḥ,",
    "GK19bahcar3u:598": " gadgadatayā svarasya svabhāvapāṭalatayā ca cakṣuṣaḥ kṣība iva yauvanamadena valgadgaladāmakaḥ,",
    "GK19bahcar3u:599": " karasaṃpuṭamṛditayā mṛdā diṅnāgakumbhābhāvaṃsakūṭaupunaḥpunaḥ paripaṅkayan sāndracandanakardamadattairavyavasthāsthāsakairatisitajaladharaśakalaśārita iva śāradākāśaikadeśaḥ,",
    "GK19bahcar3u:600": " ketakīgarbhapatrapāṇḍurasya caṇḍātakasyopari kṣāmatarīkṛtakukṣiḥ,",
    "GK19bahcar3u:601": " kajñyābandhaṃ vidhāya vilāsavikṣiptena dhavalavyāyāmaphālīpaṭāntena dharaṇitalagatena dhāryamāṇa iva pṛṣṭhataḥ śepeṇa,",
    "GK19bahcar3u:602": " sthirasthūlorudaṇḍaḥ,",
    "GK19bahcar3u:603": " bhūmibhaṅgabhayeneva mantharāṇi sthāpayanpadāni nirbharagarvaguru kathamapi śailamiva",
    "GK19bahcar3u:604": " gātramudvahan darpeṇa muhurmuhururasi dviguṇite doṣṇi vāme tiryagutkṣipte ca dakṣiṇe",
    "GK19bahcar3u:605": " jaṅghākāṇḍe kuṇḍalite ca caṇḍāsphoṭanaṭāṅkāraiḥ karṇavighnanirghātāniva pātayannekendriyavikalamiva",
    "GK19bahcar3u:606": " jīvalokaṃ kurvan kuvalayaśyāmalaḥ puruṣa ujjagāma jagāda ca vihasya narasiṃhanādanirghoṣaghorayā",
    "GK19bahcar3u:607": " bhāratyā--“bho vidyādharośraddhākāmuka /",
    "GK19bahcar3u:608": " kimayaṃ “vadyāvalepaḥ sahāyamado vā yadasmai janāyāvidhāya baliṃ bāliśa iva siddhimabhilaṣasi?",
    "GK19bahcar3u:609": " kā te durbuddhiriyam?",
    "GK19bahcar3u:610": " etāvatā kālena kṣetrādhipatirasya mannāmnaiva labdhavyapadeśasya deśasya nāgataste śrotropakaṇṭhaṃ śrīkaṇṭhanāmā nāgo 'ham?",
    "GK19bahcar3u:611": " anicchati mayi kā śaktirgrahaṇasyāpi gantuṃ gagane /",
    "GK19bahcar3u:612": " bhūnātho 'pyayamanāthastapasvī yastvādṛśaiḥ śaivāpasadairupakaraṇīkriyate /",
    "GK19bahcar3u:613": " sahasvedānīṃ sahāmunā durnarendreṇa durnayasya phalam' ityabhidhāya ca niṣṭhuraiḥ prakoṣṭhaprahāraistrīnapi ṭīṭibhaprabhṛtīnabhimukhaṃ pradhāvitān saśarīrāvaraṇakṛpāṇānapātayat /",
    "GK19bahcar3u:614": " athāpūrvādhikṣepaśravaṇādaśastravraṇairapyamarṣasvedacchalenānekasamarapītamasidhārājalamiva",
    "GK19bahcar3u:615": " vamadbhiravayavairapi romāñcanibena muktaśaraśataśalyanikarabharalaghumivātmānaṃ",
    "GK19bahcar3u:616": " raṇāya kurvadbhiraṭṭahāsenāpi pratibimbitatārāgarṇana spaṣṭadṛṣṭadhavaladantamālāmavajñayā",
    "GK19bahcar3u:617": " hasatava kathyamānasatvāvaṣṭambhaḥ parikarabandhavibramabhramitakaranakhakiraṇacakravālena",
    "GK19bahcar3u:618": " vyapagamanāśaṅkyā nāgadamanamantramaṇḍalabandheneva rundhan daśadiśo naranāthaḥ sāvajñamavādīt--“are kākodara kāka /",
    "GK19bahcar3u:619": " mayi sthite rājahaṃse na jihreṣi baliṃ yācitum?",
    "GK19bahcar3u:620": " amībhiḥ kiṃ vā paruṣabhāṣitaiḥ?",
    "GK19bahcar3u:621": " bhuje vīryaṃ nivasati, na vāci /",
    "GK19bahcar3u:622": " pratipadyasva śastram /",
    "GK19bahcar3u:623": " ayaṃ na bhavasi /",
    "GK19bahcar3u:624": " agṛhītahetiṣvaśikṣito me bhujaḥ prahartum' iti /",
    "GK19bahcar3u:625": " nāgastvanādṛtataram--“ehi,",
    "GK19bahcar3u:626": " kiṃ śastreṇa?",
    "GK19bahcar3u:627": " bhujābhyāmevabhanajajmi bhavato darpam' ityabhidhāyāsphoṭayāmāsa /",
    "GK19bahcar3u:628": " narapatirapi nirāyudhamāyudhena yudhi lajjamāno jetumutsṛjya sacarmaphalakamaṭṭahāsamasimardhoruksayopari babandha bāhuyuddhāya kakṣyām /",
    "GK19bahcar3u:629": " yuyudhāte ca nirdayāsphoṭanasphuṭitabhujarudhiraśīkarasicyamānau śilāstambhairiva patadbhirbāhudaṇḍaiḥ śabdamayamiva kurvāṇau bhuvanaṃ tau /",
    "GK19bahcar3u:630": " na cirācca pātayāmāya bhūtale bhujaṅgamaṃ bhūpatiḥ /",
    "GK19bahcar3u:631": " jagrāha ca keśeṣu /",
    "GK19bahcar3u:632": " uccakhāna ca śiraśchettumaṭṭahāsam /",
    "GK19bahcar3u:633": " apaśyacca vaikakṣakamālāntareṇāsya yajñopavītam /",
    "GK19bahcar3u:634": " upasaṃhṛtaśastravyāpāraścāvādīt--durvinīta/",
    "GK19bahcar3u:635": " asti te durnayanirvāhabījamidam /",
    "GK19bahcar3u:636": " yato viśrabdhamevācarasi cāpalāni' ityuktvotsasarja ca tam /",
    "GK19bahcar3u:637": " anantaraṃ ca sahasaivātibahalāṃ jyotsnāṃ dadarśa /",
    "GK19bahcar3u:638": " śaradi vikasatāṃ kamalavanānāmiva ca ghrāṇāvalepinamāmodamajighrat /",
    "GK19bahcar3u:639": " jhaṭiti ca nūpuraśabdamaśṛṇot /",
    "GK19bahcar3u:640": " vyāpārayāmāsa ca śabdānusāreṇa dṛṣṭim /",
    "GK19bahcar3u:641": " atha karatalasthitasyāṭṭahāsasya madhye taḍitamiva nīlajaladharodare sphurantīṃ prabhayā pibantīmiva triyāmām,",
    "GK19bahcar3u:642": " tāmarasahastām,",
    "GK19bahcar3u:643": " komalāṅgulirāgarājijālakāni ca caraṇalagnāni velābālavidrumalatāvanānīvākarṣantīm,",
    "GK19bahcar3u:644": " karapaṅkajasaṃkocāśaṅkayā śaśāṅkamaṇḍalamiva khaṇḍaśaḥ kṛtaṃ nirmalacaraṇanakhanivahanibhena bibhratīm,",
    "GK19bahcar3u:645": " gulphāvalambinūpurapuṭatayā sthitanibiḍakaṭakāvalibandhanādiva paribhraśyāgatām,",
    "GK19bahcar3u:646": " bahuvidhakusumaśakuniśataśobhitātpavanacalitatanutaraṅgādatisvacchādaṃśukādudadhisalilādivottarantīm,",
    "GK19bahcar3u:647": " udadhijanmapremṇā trivalicchalena tripathagayeva pariṣvaktamadhyām,",
    "GK19bahcar3u:648": " atyunnatastanamaṇḍalām,",
    "GK19bahcar3u:649": " dṛśyamānadiṅnāgakumbhāmiva kakubham,",
    "GK19bahcar3u:650": " madalagnairāvatakaraśīkaranikaramiva śarattārāgaṇatāraṃ hāramurasā dadhānām,",
    "GK19bahcar3u:651": " dhavalacāmarairiva ca mandamandaniḥśvāsadolāyitairhārakiraṇairupavījyamānām,",
    "GK19bahcar3u:652": " svabhāvalohitena madāndhagandhebhakumbhāsphālanasaṃkrāntasindūreṇena karadvayena dyotamānām,",
    "GK19bahcar3u:653": " haraśikhaṇḍendudvitīyakhaṇḍeneva kuṇḍalīkṛtena jyotsnāmucā dantapatreṇa vibhrājamānām,",
    "GK19bahcar3u:654": " kaustubhagabhastistabakeneva ca śravaṇalagnenāśokakisalayenālaṅkṛtām,",
    "GK19bahcar3u:655": " mahatā mattamātaṅgamadamayena tilakenādṛśyacchatracchāyāmaṇḍalasenevāvirahitalalāṭām,",
    "GK19bahcar3u:656": " āpādatalādāsīmantācca candrātapadhavalena candanenādirājayaśaseva dhavalīkṛtām,",
    "GK19bahcar3u:657": " dharaṇitalacumbinībiḥ kaṇṭhakusumamālābhiḥ saridbhiriva sāgarādhiṣṭhātrībhiradhiṣṭhitām,",
    "GK19bahcar3u:658": " mṛṇālakomalairavayavaiḥ kamalasaṃbhavatvamanakṣaramācakṣāṇā striyamapaśyat /",
    "GK19bahcar3u:659": " asaṃbhrāntaśca papraccha--“bhadre/",
    "GK19bahcar3u:660": " kāsi, kimarthaṃ vā darśanapathamāgatāsi?' iti /",
    "GK19bahcar3u:661": " sā tu strījanaviruddhenāvaṣṭembhenābhivantīvābhāṣata tam--“vīra/",
    "GK19bahcar3u:662": " viddhi māṃ nārāyaṇoraḥsthalīlīlāvihārahariṇīm,",
    "GK19bahcar3u:663": " pṛthubharatabhagīrathādirājavaṃśapatākām,",
    "GK19bahcar3u:664": " subhaṭabhujajayastambhavilāsaśālabhañjikām,",
    "GK19bahcar3u:665": " raṇarudhirataraṅgiṇotaraṅgakrīḍādohadadurlalitarājahaṃsīm,",
    "GK19bahcar3u:666": " sitanṛpacchatraṣaṇḍaśikhaṇḍinīm,",
    "GK19bahcar3u:667": " atiniśitaśastradhārāvanabhramaṇavibhramasiṃhīm,",
    "GK19bahcar3u:668": " asidhārājalakamalinīṃ śriyam /",
    "GK19bahcar3u:669": " apahṛtāsmi tavāmunā śauryarasena /",
    "GK19bahcar3u:670": " yācasva /",
    "GK19bahcar3u:671": " dadāmi te varamabhiraṣitam' iti /",
    "GK19bahcar3u:672": " vīrāṇāṃ tvapunaruktāḥ paropakārāḥ yato rājā tāṃ praṇamya svārthavimukho bhairavācāryasya siddhiṃ yayāce /",
    "GK19bahcar3u:673": " lakṣmīstu devī prītatarahṛdayā vistīryamāṇena cakṣuṣā kṣīrodenevopari paryastenābhiṣiñcantī bhūpālam “evamastu' ityabravīt /",
    "GK19bahcar3u:674": " avādīcca punaḥ--“anena sattvotkarṣeṇa bhagavacchivabhaṭṭārakabhaktyā cāsādhāraṇayā",
    "GK19bahcar3u:675": " bhavānbhuvi sūryācandramasostṛtīya ivāvicchinnasya pratidinamupacīyamānavṛddheḥ śucisubhagamānyasatyatyāgaśauryaśauṇḍapuruṣaprakāṇḍaprāyasya",
    "GK19bahcar3u:676": " mahato rājavaṃśasya kartā bhaviṣyati /",
    "GK19bahcar3u:677": " yasminnutpatsyate sarvadvīpānāṃ bhoktā hariścandra iva harṣanāmā cakravartī tribhuvanavijigīṣurdvitīyo",
    "GK19bahcar3u:678": " māndhāteva yasyāyaṃ karaḥ svayameva kamalamapahāya grīhaṣyati cāmaram' iti vacaso 'nte tirobabhūva /",
    "GK19bahcar3u:679": " bhūmipālastu tadākarṇya hṛdayenātimātramaprīyata /",
    "GK19bahcar3u:680": " bhairavācāryo 'pi tasyā devyāstena vacasā karmaṇā ca samyagupapāditena sadya eva kuntalo kirīṭī kuṇḍalī hārī keyūrī mekhalī mudgarī khaḍhgī ca bhūtvāvāpa vidyādharatvam /",
    "GK19bahcar3u:681": " provāca ca--“rājan/",
    "GK19bahcar3u:682": " adūrvayāpinaḥ phalgucetasāmalasānāṃ manorathāḥ /",
    "GK19bahcar3u:683": " satāṃ tu bhuvi vistāravatyaḥ svabhāvenaivopakṛtayaḥ /",
    "GK19bahcar3u:684": " svapne 'pyasaṃbāvitāṃ dātumimāṃ dakṣiṇāṃ kṣamaḥ ko 'nyo bhavantamapahāya /",
    "GK19bahcar3u:685": " saṃpatkaṇikāmapi prāpya tuleva laghuprakṛtirunnatimāyāti /",
    "GK19bahcar3u:686": " tvadoyairguṇairupakaraṇīkṛtasya tvatta eva ca labdhātmalābhasya nirlajjate yamasya mūḍhahṛdayasya /",
    "GK19bahcar3u:687": " tadicchāmi yena kenacitkāryalavopapādanopayogena smarayitumātmānam' iti /",
    "GK19bahcar3u:688": " pratyupakāraduṣpraveśāstu bhavanti dhīrāṇāṃ hṛdayāvaṣṭambhāḥ /",
    "GK19bahcar3u:689": " yatastaṃ rājā “bhavatsiddhayaiva parisamāptakṛtyo 'smi /",
    "GK19bahcar3u:690": " sādhayatu mānyo yathāsamīhitaṃ sthānam' iti pratyācacakṣe /",
    "GK19bahcar3u:691": " tathoktaśca bhūbhujā jigamiṣuḥ sudṛḍhaṃ samāliṅgya ṭīṭibhādīn kuvalayavanenevāśyāyaśīkarasrāviṇā sāsreṇa cakṣuṣā vokṣamāṇaḥ kṣitipatiṃ punaruvāca--“tāta/",
    "GK19bahcar3u:692": " bravīmi yāmīti na snehasadṛśam /",
    "GK19bahcar3u:693": " tvadīyāḥ prāṇā iti punaruktam /",
    "GK19bahcar3u:694": " gṛhyatāmidaṃ śarīrakamiti vyatirekeṇārthakaraṇam /",
    "GK19bahcar3u:695": " tilaśaḥ krītā vayamiti nopakārānurūpam /",
    "GK19bahcar3u:696": " bāndhavo 'sīti dūrīkaraṇamiva /",
    "GK19bahcar3u:697": " tvayi sthitaṃ hṛdayamityapratyakṣam /",
    "GK19bahcar3u:698": " tvadvirahānukāriṇī kāraṇeyaṃ na sidvirityaśraddheyam /",
    "GK19bahcar3u:699": " niṣkāraṇastavopakāra ityanuvādaḥ /",
    "GK19bahcar3u:700": " smartavyā vayamityājñā /",
    "GK19bahcar3u:701": " sarvathā kṛtaghnālāpeṣvasajjanakathāsu ca cetasi kartavyo 'yaṃ svārthaniṣṭhuro janaḥ' ityabhidhāya vegacchinnahārocchalitamuktāphalanikaratāḍitatārāgaṇaṃ gaganatalamutpapāta /",
    "GK19bahcar3u:702": " yayau ca sīmantitagrahagrāmaḥ siddhyucitaṃ dhāma /",
    "GK19bahcar3u:703": " śrīkaṇṭho 'pi--“rājan/",
    "GK19bahcar3u:704": " parākramakrītaḥ kartavyeṣu niyogenānugrāhyo grāhitavinayo 'yaṃ janaḥ' ityabhidhāya rājānumoditastadeva bhūyo bhūvivaraṃ viveśa /",
    "GK19bahcar3u:705": " narapatistu kṣīṇabhūyiṣṭhāyāṃ kṣapāyāṃ,",
    "GK19bahcar3u:706": " pravātumārabdhe prabudhyamānakamalinīniḥśvāsasurabhau,",
    "GK19bahcar3u:707": " vanadevatākucāṃśukāpaharaṇaparihāsasvedinīva sāvaśyāyaśīkare parimalākṛṣṭamadhukṛti kumudanidrāvāhini niśāpariṇatijaḍe tuṣāraleśini vanānile,",
    "GK19bahcar3u:708": " virahavidhuracakravākacakraniḥśvasitasaṃtāpitāyāmivāparajalanidhimavatarantyāṃ triyāmāyāṃ,",
    "GK19bahcar3u:709": " sākṣādāgatalakṣmīvilokanakutūhalinīṣviva samunmīlantīṣu nalinīṣu,",
    "GK19bahcar3u:710": " unnidrapakṣiṇi kṣarati kusumavisaramiva tuhinakaṇanikaraṃ mṛdupavanalāsitalate kānane,",
    "GK19bahcar3u:711": " kamalalakṣmīprabodhamaṅgalaśaṅkheṣviva rasatsvantarbaddhadhvananmadhukareṣu makulāyamāneṣu kumudeṣu,",
    "GK19bahcar3u:712": " ujjihānaravirathavājivisṛṣṭaiḥ prothapaṭupavanaiḥ protsāyamāṇāsviva vāruṇyāṃ kakubhi puñjībhavantīṣu śyāmālatākalikāsu tārakāsu,",
    "GK19bahcar3u:713": " mandaraśikharāśrayiṇi mandānilalulitakalpalatāvanakusumadhūlivicchurita iva dhūsarībhavati saptarṣimaṇḍale,",
    "GK19bahcar3u:714": " suravāraṇāṅkuśa iva cyute galati tārāmaye mṛge trīnapi ṭīṭibhādīn gṛhītvā nāgayuddhavyatikaramalīmasāni śucini vanavāpīpayasi prakṣālyāṅgāni nagaraṃ viveśa /",
    "GK19bahcar3u:715": " anyasminnahani teṣāmātmaśarīrānantaraṃ snānabhojanācchādanādinā prītikamarot /",
    "GK19bahcar3u:716": " katipayadivasāpagame ca piravrāḍ bhūbhujā vāryamāṇo 'pi vanaṃ yayau /",
    "GK19bahcar3u:717": " pātālasvāmikarṇatālau tu śauryānuraktau tameva siṣevāte /",
    "GK19bahcar3u:718": " saṃpāditamanorathātiriktavibhavau ca subhaṭamaṇḍalamadhye niṣkṛṣṭamaṇḍalāgrau samaramukheṣu",
    "GK19bahcar3u:719": " prathamamupayujyamānau kathāntareṣu cāntarāntarā samādiṣṭo vicitrāṇi bhairavācāryacaritāni",
    "GK19bahcar3u:720": " śaiśavavṛttāntāṃśca kathayantau tenaiva sārdhaṃ jarāmājagmaturiti /",
    "GK19bahcar3u:721": " iti mahākaviśrībāṇabhaṭṭakṛte harṣacarite rājadarśanaṃ nāma dṛtīya ucchvāsaḥ"
}