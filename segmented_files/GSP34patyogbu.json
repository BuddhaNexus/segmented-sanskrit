{
  "GSP34patyogbu:0": "Pātañjalayogaśāstram",
  "GSP34patyogbu:1": "yas tyaktvā rūpam ādyaṃ prabhavati jagato 'nekadhānugrahāya prakṣīṇakleśarāśir viṣamaviṣadharo 'nekavaktraḥ subhogī /",
  "GSP34patyogbu:2": "sarvajñānaprasūtir bhujagaparikaraḥ prītaye yasya nityaṃ devo 'hīśaḥ sa vo 'vyāt sitavimalatanur yogado yogayuktaḥ //1//",
  "GSP34patyogbu:3": "atha yogānuśāsanam // YS_1.1 //",
  "GSP34patyogbu:4_0": "athety ayam adhikārārthaḥ. yogānuśāsanaṃ śāstram adhikṛtaṃ veditavyam. yogaḥ samādhiḥ.",
  "GSP34patyogbu:4_1": "sa ca sārvabhaumaś cittasya dharmaḥ. kṣiptaṃ mūḍhaṃ vikṣiptam ekāgraṃ niruddham iti",
  "GSP34patyogbu:4_2": "cittabhūmayaḥ. tatra vikṣipte cetasi vikṣepopasarjanībhūtaḥ samādhir na yogapakṣe",
  "GSP34patyogbu:4_3": "vartate. yas tv ekāgre cetasi sadbhūtam arthaṃ pradyotayati kṣiṇoti ca kleśān karmabandhanāni",
  "GSP34patyogbu:4_4": "ślathayati nirodham abhimukhaṃ karoti sa saṃprajñāto yoga ity ākhyāyate. sa ca vitarkānugato",
  "GSP34patyogbu:4_5": "vicārānugata ānandānugato 'smitānugata ity upariṣṭān nivedayiṣyāmaḥ. sarvavṛttinirodhe",
  "GSP34patyogbu:4_6": "tv asaṃprajñātaḥ samādhiḥ. 1.1",
  "GSP34patyogbu:5": "tasya lakṣaṇābhidhitsayedaṃ sūtraṃ pravavṛte ---",
  "GSP34patyogbu:6": "yogaś cittavṛttinirodhaḥ // YS_1.2 //",
  "GSP34patyogbu:7": "sarvaśabdāgrahaṇāt saṃprajñāto 'pi yoga ity ākhyāyate. cittaṃ hi prakhyāpravṛttisthitiśīlatvāt triguṇam.",
  "GSP34patyogbu:8_0": "prakhyārūpaṃ hi cittasattvaṃ rajastamobhyāṃ saṃsṛṣṭam aiśvaryaviṣayapriyaṃ bhavati.",
  "GSP34patyogbu:8_1": "tad eva tamasānuviddham adharmājñānāvairāgyānaiśvaryopagaṃ bhavati. tad eva prakṣīṇamohāvaraṇaṃ",
  "GSP34patyogbu:8_2": "sarvataḥ pradyotamānam anuviddhaṃ rajomātrayā dharmajñānavairāgyaiśvaryopagaṃ bhavati.",
  "GSP34patyogbu:9_0": "tad eva rajoleśamalāpetaṃ svarūpapratiṣṭhaṃ sattvapuruṣānyatākhyātimātraṃ dharmameghadhyānopagaṃ",
  "GSP34patyogbu:9_1": "bhavati. tat paraṃ prasaṃkhyānam ity ācakṣate dhyāyinaḥ. citiśaktir apariṇāminy apratisaṃkramā",
  "GSP34patyogbu:9_2": "darśitaviṣayā śuddhā cānantā ca sattvaguṇātmikā ceyam ato viparītā vivekakhyātir",
  "GSP34patyogbu:9_3": "iti. atas tasyāṃ viraktaṃ cittaṃ tām api khyātiṃ niruṇaddhi. tadavasthaṃ saṃskāropagaṃ",
  "GSP34patyogbu:9_4": "bhavati. sa nirbījaḥ samādhiḥ. na tatra kiṃcit saṃprajñāyata ity asaṃprajñātaḥ. dvividhaḥ",
  "GSP34patyogbu:9_5": "sa yogaś cittavṛttinirodha iti. 1.2",
  "GSP34patyogbu:10": "tadavasthe cetasi viṣayābhāvād buddhibodhātmā puruṣaḥ kiṃsvabhāva iti ---",
  "GSP34patyogbu:11": "tadā draṣṭuḥ svarūpe 'vasthānam // YS_1.3 //",
  "GSP34patyogbu:12": "svarūpapratiṣṭhā tadānīṃ citiśaktir yathā kaivalye. vyutthānacitte tu sati tathāpi bhavantī na tathā. 1.3",
  "GSP34patyogbu:13": "kathaṃ tarhi,",
  "GSP34patyogbu:14": "darśitaviṣayatvāt ---",
  "GSP34patyogbu:15": "vṛttisārūpyam itaratra // YS_1.4 //",
  "GSP34patyogbu:16_0": "vyutthāne yāś cittavṛttayas tadaviśiṣṭavṛttiḥ puruṣaḥ. tathā ca sūtram ekam eva darśanaṃ",
  "GSP34patyogbu:16_1": "khyātir eva darśanam iti. cittam ayaskāntamaṇikalpaṃ saṃnidhimātropakāri dṛśyatvena",
  "GSP34patyogbu:16_2": "svaṃ bhavati puruṣasya svāminaḥ. tasmāc cittavṛttibodhe puruṣasyānādiḥ saṃbandho hetuḥ. 1.4",
  "GSP34patyogbu:17": "tāḥ punar niroddhavyā bahutve sati cittasya ---",
  "GSP34patyogbu:18": "vṛttayaḥ pañcatayyaḥ kliṣṭākliṣṭāḥ // YS_1.5 //",
  "GSP34patyogbu:19_0": "kleśahetukāḥ karmāśayapracaye kṣetrībhūtāḥ kliṣṭāḥ. khyātiviṣayā guṇādhikāravirodhinyo",
  "GSP34patyogbu:19_1": "'kliṣṭāḥ. kliṣṭapravāhapatitā apy akliṣṭāḥ. kliṣṭacchidreṣv apy akliṣṭā bhavanti.",
  "GSP34patyogbu:19_2": "akliṣṭacchideṣu kliṣṭā iti. tathājātīyakāḥ saṃskārā vṛttibhir eva kriyante. saṃskāraiś",
  "GSP34patyogbu:19_3": "ca vṛttaya iti. evaṃ vṛttisaṃskāracakram aniśam āvartate. tad evaṃbhūtaṃ cittam avasitādhikāram",
  "GSP34patyogbu:19_4": "ātmakalpena vyavatiṣṭhate pralayaṃ vā gacchatīti. tāḥ kliṣṭāś cākliṣṭāś ca pañcadhā vṛttayaḥ. 1.5",
  "GSP34patyogbu:20": "pramāṇaviparyayavikalpanidrāsmṛtayaḥ // YS_1.6 // 1.6",
  "GSP34patyogbu:22": "pratyakṣānumānāgamāḥ pramāṇāni // YS_1.7 //",
  "GSP34patyogbu:23_0": "indriyapraṇālikayā cittasya bāhyavastūparāgāt tadviṣayā sāmānyaviśeṣātmano 'rthasya",
  "GSP34patyogbu:23_1": "viśeṣāvadhāraṇapradhānā vṛttiḥ pratyakṣaṃ pramāṇam. phalam aviśiṣṭaḥ pauruṣeyaś cittavṛttibodhaḥ.",
  "GSP34patyogbu:23_2": "pratisaṃvedī puruṣa ity upariṣṭād upapādayiṣyāmaḥ.",
  "GSP34patyogbu:24_0": "anumeyasya tulyajātīyeṣv anuvṛtto bhinnajātīyebhyo vyāvṛttaḥ saṃbandho yas tadviṣayā",
  "GSP34patyogbu:24_1": "sāmānyāvadhāraṇapradhānā vṛttir anumānam. yathā deśāntaraprāpter gatimac candratārakaṃ caitravat,",
  "GSP34patyogbu:25": "vindhyaś cāprāptir agatiḥ. āptena dṛṣṭo 'numito vārthaḥ paratra svabodhasaṃkrāntaye śabdenopadiśyate,",
  "GSP34patyogbu:26": "śabdāt tadarthaviṣayā vṛttiḥ śrotur āgamaḥ. yasyāśraddheyārtho vaktā na dṛṣṭānumitārthaḥ sa āgamaḥ plavate. mūlavaktari tu dṛṣṭānumitārthe nirviplavaḥ syāt. 1.7",
  "GSP34patyogbu:27": "viparyayo mithyājñānam atadrūpapratiṣṭham // YS_1.8 //",
  "GSP34patyogbu:28_0": "sa kasmān na pramāṇam. yataḥ pramāṇena bādhyate. bhūtārthaviṣayatvāt pramāṇasya.",
  "GSP34patyogbu:28_1": "tatra pramāṇena bādhanam apramāṇasya dṛṣṭam. tadyathā dvicandradarśanaṃ sadviṣayeṇaikacandradarśanena",
  "GSP34patyogbu:28_2": "bādhyata iti. seyaṃ pañcaparvā bhavaty avidyā. avidyāsmitārāgadveṣābhiniveśāḥ kleśā",
  "GSP34patyogbu:28_3": "iti. eta eva svasaṃjñābhis tamo moho mahāmohas tāmisro 'ndhatāmisra iti. ete cittamalaprasaṅgenābhidhāsyante. 1.8",
  "GSP34patyogbu:29": "śabdajñānānupātī vastuśūnyo vikalpaḥ // YS_1.9 //",
  "GSP34patyogbu:30_0": "sa na pramāṇopārohī. na viparyayopārohī ca. vastuśūnyatve 'pi śabdajñānamāhātmyanibandhano",
  "GSP34patyogbu:30_1": "vyavahāro dṛśyate. tad yathā caitanyaṃ puruṣasya svarūpam iti. yadā citir eva puruṣas",
  "GSP34patyogbu:30_2": "tadā kim atra kena vyapadiśyate.",
  "GSP34patyogbu:31": "bhavati ca vyapadeśe vṛttiḥ. yathā caitrasya gaur iti. tathā pratiṣiddhavastudharmo niṣkriyaḥ puruṣaḥ,",
  "GSP34patyogbu:32": "tiṣṭhati bāṇaḥ sthāsyati sthita iti. gatinivṛttau dhātvarthamātraṃ gamyate. tathānutpattidharmā puruṣa iti,",
  "GSP34patyogbu:33": "utpattidharmasyābhāvamātram avagamyate na puruṣānvayī dharmaḥ. tasmād vikalpitaḥ sa dharmas tena cāsti vyavahāra iti. 1.9",
  "GSP34patyogbu:34": "abhāvapratyayālambanā vṛttir nidrā // YS_1.10 //",
  "GSP34patyogbu:35": "sā ca saṃprabodhe pratyavamarśāt pratyayaviśeṣaḥ. katham,",
  "GSP34patyogbu:36_0": "sukham aham asvāpsam. prasannaṃ me manaḥ. prajñāṃ me viśāradīkaroti. duḥkham aham",
  "GSP34patyogbu:36_1": "asvāpsam. styānaṃ me mano bhramaty anavasthitam gāḍhaṃ mūḍho 'ham asvāpsam. gurūṇi",
  "GSP34patyogbu:36_2": "me gātrāṇi. klāntaṃ me cittam. alasaṃ muṣitam iva tiṣṭhatīti. sa khalv ayaṃ prabuddhasya",
  "GSP34patyogbu:36_3": "pratyavamarśo na syād asati pratyayānubhave tadāśritāḥ smṛtayś ca tadviṣayā na syuḥ.",
  "GSP34patyogbu:36_4": "tasmāt pratyayaviśeṣo nidrā. sā ca samādhāv itarapratyayavan niroddhavyeti. 1.10",
  "GSP34patyogbu:37": "anubhūtaviṣayāsaṃpramoṣaḥ smṛtiḥ // YS_1.11 //",
  "GSP34patyogbu:38_0": "kiṃ pratyayasya cittaṃ smaraty āhosvid viṣayasyeti. grāhyoparaktaḥ pratyayo grāhyagrahaṇobhayākāranirbhāsas",
  "GSP34patyogbu:38_1": "tajjātīyakaṃ saṃskāram ārabhate. sa saṃskāraḥ svavyañjakāñjanas tadākārām eva grāhyagrahaṇobhayātmikāṃ smṛtiṃ janayati.",
  "GSP34patyogbu:39_0": "tatra grahaṇākārapūrvā buddhiḥ. grāhyākārapūrvā smṛtiḥ. sā ca dvayī --- bhāvitasmartavyā",
  "GSP34patyogbu:39_1": "cābhāvitasmartavyā ca. svapne bhāvitasmartavyā. jāgratsamaye tv abhāvitasmartavyeti.",
  "GSP34patyogbu:39_2": "sarvāḥ smṛtayaḥ pramāṇaviparyayavikalpanidrāsmṛtīnām anubhavāt prabhavanti. sarvāś",
  "GSP34patyogbu:39_3": "caitā vṛttayaḥ sukhaduḥkhamohātmikāḥ. sukhaduḥkhamohāś ca kleśeṣu vyākhyeyāḥ. sukhānuśayī",
  "GSP34patyogbu:39_4": "rāgaḥ. duḥkhānuśayī dveṣaḥ. mohaḥ punar avidyeti. etāḥ sarvā vṛttayo niroddhavyāḥ.",
  "GSP34patyogbu:39_5": "āsāṃ nirodhe saṃprajñāto vā samādhir bhavaty asaṃprajñāto veti. 1.11",
  "GSP34patyogbu:40": "athāsāṃ nirodhe ka upāya iti ---",
  "GSP34patyogbu:41": "abhyāsavairāgyābhyāṃ tannirodhaḥ // YS_1.12 //",
  "GSP34patyogbu:42_0": "cittanadī nāmobhayatovāhinī vahati kalyāṇāya vahati pāpāya ca. yā tu kaivalyaprāgbhārā",
  "GSP34patyogbu:42_1": "vivekaviṣayanimnā sā kalyāṇavahā. saṃsāraprāgbhārāvivekaviṣayaniṃnā pāpavahā. tatra",
  "GSP34patyogbu:42_2": "vairāgyeṇa viṣayasrotaḥ khilīkriyate. vivekadarśanābhyāsena vivekasrota udghāṭyata",
  "GSP34patyogbu:42_3": "ity ubhayādhīnaś cittavṛttinirodhaḥ. 1.12",
  "GSP34patyogbu:43": "tatra sthitau yatno 'bhyāsaḥ // YS_1.13 //",
  "GSP34patyogbu:44": "cittasyāvṛttikasya praśāntavāhitā sthitiḥ. tadarthaḥ prayatno vīryam utsāhaḥ. tat saṃpipādayiṣayā tat sādhanānuṣṭhānam abhyāsaḥ. 1.13",
  "GSP34patyogbu:45": "sa tu dīrghakālanairantaryasatkārāsevito dṛḍhabhūmiḥ // YS_1.14 //",
  "GSP34patyogbu:46_0": "dīrghakālāsevito nirantarāsevitaḥ satkārāsevitaḥ. tapasā brahmacaryeṇa vidyayā śraddhayā",
  "GSP34patyogbu:46_1": "ca saṃpāditaḥ satkāravān dṛḍhabhūmir bhavati. vyutthānasaṃskāreṇa drāg ity evānabhibhūtaviṣaya ity arthaḥ. 1.14",
  "GSP34patyogbu:47": "dṛṣṭānuśravikaviṣayavitṛṣṇasya vaśīkārasaṃjñā vairāgyam // YS_1.15 //",
  "GSP34patyogbu:48_0": "striyo 'nnapānam aiśvaryam iti dṛṣṭaviṣaye vitṛṣṇasya svargavaidehyaprakṛtilayatvaprāptāv",
  "GSP34patyogbu:48_1": "ānuśravikaviṣaye vitṛṣṇasya divyādivyaviṣayasaṃprayoge 'pi cittasya viṣayadoṣadarśinaḥ",
  "GSP34patyogbu:48_2": "prasaṃkhyānabalād anābhogātmikā heyopādeyaśūnyā vaśīkārasaṃjñā vairāgyam. 1.15",
  "GSP34patyogbu:49": "tat paraṃ puruṣakhyāter guṇavaitṛṣṇyam // YS_1.16 //",
  "GSP34patyogbu:50_0": "dṛṣṭānuśravikaviṣayadoṣadarśī viraktaḥ puruṣadarśanābhyāsāt tacchuddhipravivekāpyāyitabuddhir",
  "GSP34patyogbu:50_1": "guṇebhyo vyaktāvyaktadharmakebhyo virakta iti. tad dvayaṃ vairāgyam. tatra yad uttaraṃ",
  "GSP34patyogbu:50_2": "taj jñānaprasādamātram. yasyodaye sati yogī pratyuditakhyātir evaṃ manyate --- prāptaṃ prāpaṇīyaṃ,",
  "GSP34patyogbu:51": "kṣīṇāḥ kṣetavyāḥ kleśāḥ,",
  "GSP34patyogbu:52": "chinnaḥ śliṣṭaparvā bhavasaṃkramaḥ,",
  "GSP34patyogbu:53": "yasyāvicchedāj janitvā mriyate mṛtvā ca jāyata iti. jñānasyaiva parā kāṣṭhā vairāgyam. etasyaiva hi nāntarīyakaṃ kaivalyam iti. 1.16",
  "GSP34patyogbu:54": "athopāyadvayena niruddhacittavṛtteḥ katham ucyate saṃprajñātaḥ samādhir iti ---",
  "GSP34patyogbu:55": "vitarkavicārānandāsmitārūpānugamāt saṃprajñātaḥ // YS_1.17 //",
  "GSP34patyogbu:56_0": "vitarkaś cittasyālambane sthūla ābhogaḥ. sūkṣmo vicāraḥ. ānando hlādaḥ. ekātmikā",
  "GSP34patyogbu:56_1": "saṃvid asmitā. tatra prathamaś catuṣṭayānugataḥ samādhiḥ savitarkaḥ. dvitīyo vitarkavikalaḥ",
  "GSP34patyogbu:56_2": "savicāraḥ. tṛtīyo vicāravikalaḥ sānandaḥ. caturthas tadvikalo 'smitāmātra iti. sarva",
  "GSP34patyogbu:56_3": "ete sālambanāḥ samādhayaḥ. 1.17",
  "GSP34patyogbu:57": "athāsaṃprajñātaḥ samādhiḥ kimupāyaḥ kiṃsvabhāvo veti ---",
  "GSP34patyogbu:58": "virāmapratyayābhyāsapūrvaḥ saṃskāraśeṣo 'nyaḥ // YS_1.18 //",
  "GSP34patyogbu:59_0": "sarvavṛttipratyastamaye saṃskāraśeṣo nirodhaś cittasya samādhir asaṃprajñātaḥ. tasya",
  "GSP34patyogbu:59_1": "paraṃ vairāgyam upāyaḥ. sālambano hy abhyāsas tatsādhanāya na kalpata iti virāmapratyayo",
  "GSP34patyogbu:59_2": "nirvastuka ālambanīkriyate. sa cārthaśūnyaḥ. tadabhyāsapūrvakaṃ hi cittaṃ nirālambanam",
  "GSP34patyogbu:59_3": "abhāvaprāptam iva bhavatīty eṣa nirbījaḥ samādhir asaṃprajñātaḥ. 1.18",
  "GSP34patyogbu:60": "sa khalv ayaṃ dvividhaḥ --- upāyapratyayo bhavapratyayaś ca. tatropāyapratyayo yogināṃ bhavati ---",
  "GSP34patyogbu:61": "bhavapratyayo videhaprakṛtilayānām // YS_1.19 //",
  "GSP34patyogbu:62_0": "videhānāṃ devānāṃ bhavapratyayaḥ. te hi svasaṃskāramātropayogena cittena kaivalyapadam",
  "GSP34patyogbu:62_1": "ivānubhavantaḥ svasaṃskāravipākaṃ tathājātīyakam ativāhayanti. tathā prakṛtilayāḥ",
  "GSP34patyogbu:62_2": "sādhikāre cetasi prakṛtilīne kaivalyapadam ivānubhavanti,",
  "GSP34patyogbu:63": "yāvan na punar āvartate 'dhikāravaśāc cittam iti. 1.19",
  "GSP34patyogbu:64": "śraddhāvīryasmṛtisamādhiprajñāpūrvaka itareṣām // YS_1.20 //",
  "GSP34patyogbu:65_0": "upāyapratyayo yogināṃ bhavati. śraddhā cetasaḥ saṃprasādaḥ. sā hi jananīva kalyāṇī",
  "GSP34patyogbu:65_1": "yoginaṃ pāti. tasya hi śraddadhānasya vivekārthino vīryam upajāyate. samupajātavīryasya",
  "GSP34patyogbu:65_2": "smṛtir upatiṣṭhate. smṛtyupasthāne ca cittam anākulaṃ samādhīyate. samāhitacittasya",
  "GSP34patyogbu:65_3": "prajñāviveka upāvartate. yena yathārthaṃ vastu jānāti. tadabhyāsāt tattadviṣayāc",
  "GSP34patyogbu:65_4": "ca vairāgyād asaṃprajñātaḥ samādhir bhavati. 1.20",
  "GSP34patyogbu:66_0": "te khalu nava yogino mṛdumadhyādhimātropāyā bhavanti. tadyathā --- mṛdūpāyo madhyopāyo",
  "GSP34patyogbu:66_1": "'dhimātropāya iti. tatra mṛdūpāyas trividhaḥ --- mṛdusaṃvego madhyasaṃvegas tīvrasaṃvega",
  "GSP34patyogbu:66_2": "iti. tathā madhyopāyas tathādhimātropāya iti. tatrādhimātropāyānām ---",
  "GSP34patyogbu:67": "tīvrasaṃvegānām āsannaḥ // YS_1.21 //",
  "GSP34patyogbu:68": "samādhilābhaḥ samādhiphalaṃ ca bhavatīti. 1.21",
  "GSP34patyogbu:69": "mṛdumadhyādhimātratvāt tato 'pi viśeṣaḥ // YS_1.22 //",
  "GSP34patyogbu:70": "mṛdutīvro madhyatīvro 'dhimātratīvra iti. tato 'pi viśeṣaḥ. tadviśeṣād api mṛdutīvrasaṃvegasyāsannaḥ tato madhyatīvrasaṃvegasyāsannataraḥ,",
  "GSP34patyogbu:71": "tasmād adhimātratīvrasaṃvegasyādhimātropāyasyāpy āsannatamaḥ samādhilābhaḥ samādhiphalaṃ ceti. 1.22",
  "GSP34patyogbu:72": "kim etasmād evāsannatamaḥ samādhir bhavati. athāsya lābhe bhavaty anyo 'pi kaścid upāyo na veti ---",
  "GSP34patyogbu:73": "īśvarapraṇidhānād vā // YS_1.23 //",
  "GSP34patyogbu:74": "praṇidhānād bhaktiviśeṣād āvarjita īśvaras tam anugṛhṇāty abhidhyānamātreṇa. tadabhidhyānamātrād api yogina āsannatamaḥ samādhilābhaḥ samādhiphalaṃ ca bhavatīti. 1.23",
  "GSP34patyogbu:75": "atha pradhānapuruṣavyatiriktaḥ ko 'yam īśvaro nāmeti ---",
  "GSP34patyogbu:76": "kleśakarmavipākāśayair aparāmṛṣṭaḥ puruṣaviśeṣa īśvaraḥ // YS_1.24 //",
  "GSP34patyogbu:77": "avidyādayaḥ kleśāḥ. kuśalākuśalāni karmāṇi. tatphalaṃ vipākaḥ. tadanuguṇā vāsanā āśayāḥ. te ca manasi vartamānāḥ puruṣe vyapadiśyante,",
  "GSP34patyogbu:78": "sa hi tatphalasya bhokteti. yathā jayaḥ parājayo vā yoddhṛṣu vartamānaḥ svāmini vyapadiśyate. yo hy anena bhogenāparāmṛṣṭaḥ sa puruṣaviśeṣa īśvaraḥ.",
  "GSP34patyogbu:79_0": "kaivalyaṃ prāptās tarhi santi ca bahavaḥ kevalinaḥ. te hi trīṇi bandhanāni cchittvā",
  "GSP34patyogbu:79_1": "kaivalyaṃ prāptā īśvarasya ca tatsaṃbandho na bhūto na bhāvī. yathā muktasya pūrvā",
  "GSP34patyogbu:79_2": "bandhakoṭiḥ prajñāyate naivam īśvarasya. yathā vā prakṛtilīnasyottarā bandhakoṭiḥ",
  "GSP34patyogbu:79_3": "saṃbhāvyate naivam īśvarasya. sa tu sadaiva muktaḥ sadaiveśvara iti.",
  "GSP34patyogbu:80": "yo 'sau prakṛṣṭasattvopādānād īśvarasya śāśvatika utkarṣaḥ sa kiṃ sanimitta āhosvin nirnimitta iti. tasya śāstraṃ nimittam.",
  "GSP34patyogbu:81": "śāstraṃ punaḥ kiṃnimittam,",
  "GSP34patyogbu:82": "prakṛṣṭasattvanimittam.",
  "GSP34patyogbu:83_0": "etayoḥ śāstrotkarṣayor īśvarasattve vartamānayor anādiḥ saṃbandhaḥ. etasmād etad",
  "GSP34patyogbu:83_1": "bhavati sadaiveśvaraḥ sadaiva mukta iti. tac ca tasyaiśvaryaṃ sāmyātiśayavinirmuktam.",
  "GSP34patyogbu:83_2": "na tāvad aiśvaryāntareṇa tad atiśayyate. yad evātiśayi syāt tad eva tat syāt. tasmād",
  "GSP34patyogbu:83_3": "yatra kāṣṭhāprāptir aiśvaryasya sa īśvara iti. na ca tatsamānam aiśvaryam asti. kasmāt,",
  "GSP34patyogbu:84_0": "dvayos tulyayor ekasmin yugapatkāmite 'rthe navam idam astu purāṇam idam astv ity",
  "GSP34patyogbu:84_1": "ekasya siddhāv itarasya prākāmyavighātād ūnatvaṃ prasaktam. dvayoś ca tulyayor yugapatkāmitārthaprāptir",
  "GSP34patyogbu:84_2": "nāsti. arthasya viruddhatvāt. tasmād yasya sāmyātiśayair vinirmuktam aiśvaryaṃ sa",
  "GSP34patyogbu:84_3": "eveśvaraḥ. sa ca puruṣaviśeṣa iti. 1.24",
  "GSP34patyogbu:85": "kiṃ ca ---",
  "GSP34patyogbu:86": "tatra niratiśayaṃ sarvajñabījam // YS_1.25 //",
  "GSP34patyogbu:87_0": "yad idam atītānāgatapratyutpannapratyekasamuccayātīndriyagrahaṇam alpaṃ bahv iti",
  "GSP34patyogbu:87_1": "sarvajñabījam etad vivardhamānaṃ yatra niratiśayaṃ sa sarvajñaḥ. asti kāṣṭhāprāptiḥ",
  "GSP34patyogbu:87_2": "sarvajñabījasya sātiśayatvāt parimāṇavad iti. yatra kāṣṭhāprāptir jñānasya sa sarvajñaḥ.",
  "GSP34patyogbu:87_3": "sa ca puruṣaviśeṣa iti.",
  "GSP34patyogbu:88_0": "sāmānyamātropasaṃhāre ca kṛtopakṣayam anumānaṃ na viśeṣapratipattau samartham iti.",
  "GSP34patyogbu:88_1": "tasya saṃjñādiviśeṣapratipattir āgamataḥ paryanveṣyā. tasyātmānugrahābhāve 'pi bhūtānugrahaḥ",
  "GSP34patyogbu:88_2": "prayojanam. jñānadharmopadeśena kalpapralayamahāpralayeṣu saṃsāriṇaḥ puruṣān uddhariṣyāmīti.",
  "GSP34patyogbu:88_3": "tathā coktam --- ādividvān nirmāṇacittam adhiṣṭhāya kāruṇyād bhagavān paramarṣir",
  "GSP34patyogbu:88_4": "āsuraye jijñāsamānāya tantraṃ provāceti. 1.25",
  "GSP34patyogbu:89": "sa eṣaḥ ---",
  "GSP34patyogbu:90": "pūrveṣām api guruḥ kālenānavacchedāt // YS_1.26 //",
  "GSP34patyogbu:91_0": "pūrve hi guravaḥ kālenāvacchidyante. yatrāvacchedārthena kālo nopāvartate sa eṣa",
  "GSP34patyogbu:91_1": "pūrveṣām api guruḥ. yathāsya sargasyādau prakarṣagatyā siddhas tathātikrāntasargādiṣv",
  "GSP34patyogbu:91_2": "api pratyetavyaḥ. 1.26",
  "GSP34patyogbu:92": "tasya vācakaḥ praṇavaḥ // YS_1.27 //",
  "GSP34patyogbu:93": "vācya īśvaraḥ praṇavasya. kim asya saṃketakṛtaṃ vācyavācakatvam atha pradīpaprakāśavad avasthitam iti.",
  "GSP34patyogbu:94": "sthito 'sya vācyasya vācakena saha saṃbandhaḥ. saṃketas tv īśravasya sthitam evārtham abhinayati. yathāvasthitaḥ pitṛputrayoḥ saṃbandhaḥ saṃketenāvadyotyate,",
  "GSP34patyogbu:95": "ayam asya pitā,",
  "GSP34patyogbu:96": "ayam asya putra iti. sargāntareṣv api vācyavācakaśaktyapekṣas tathaiva saṃketaḥ kriyate. saṃpratipattinityatayā nityaḥ śabdārthasaṃbandha ity āgaminaḥ pratijānate. 1.27",
  "GSP34patyogbu:97": "vijñātavācyavācakatvasya yoginaḥ ---",
  "GSP34patyogbu:98": "tajjapas tadarthabhāvanam // YS_1.28 //",
  "GSP34patyogbu:99": "praṇavasya japaḥ praṇavābhidheyasya ceśvarasya bhāvanam. tad asya yoginaḥ praṇavaṃ japataḥ praṇavārthaṃ ca bhāvayataś cittam ekāgraṃ saṃpadyate. tathā coktam ---",
  "GSP34patyogbu:100": "“svādhyāyād yogam āsīta yogāt svādhyāyam āmanet /",
  "GSP34patyogbu:101": "svādhyāyayogasaṃpattyā paramātmā prakāśate //” iti. 1.28",
  "GSP34patyogbu:102": "kiṃ cāsya bhavati ---",
  "GSP34patyogbu:103": "tataḥ pratyakcetanādhigamo 'py antarāyābhāvaś ca // YS_1.29 //",
  "GSP34patyogbu:104_0": "ye tāvad antarāyā vyādhiprabhṛtayas te tāvad īśvarapraṇidhānān na bhavanti. svarūpadarśanam",
  "GSP34patyogbu:104_1": "apy asya bhavati. yathaiveśvaraḥ puruṣaḥ śuddhaḥ prasannaḥ kevalo 'nupasargas tathāyam",
  "GSP34patyogbu:104_2": "api buddheḥ pratisaṃvedī yaḥ puruṣas tam adhigacchati. 1.29",
  "GSP34patyogbu:105": "atha ke 'ntarāyā ye cittasya vikṣepāḥ. ke punas te kiyanto veti ---",
  "GSP34patyogbu:106": "vyādhistyānasaṃśayapramādālasyāviratibhrāntidarśanālabdhabhūmikatvānavasthitatvāni cittavikṣepās te 'ntarāyāḥ // YS_1.30 //",
  "GSP34patyogbu:107_0": "navāntarāyāś cittasya vikṣepāḥ. sahaite cittavṛttibhir bhavanti. eteṣām abhāve na",
  "GSP34patyogbu:107_1": "bhavanti pūrvoktāś cittavṛttayaḥ. vyādhir dhāturasakaraṇavaiṣamyam. styānam akarmaṇyatā",
  "GSP34patyogbu:107_2": "cittasya. saṃśaya ubhayakoṭispṛg vijñānaṃ syād idam evaṃ naivaṃ syād iti. pramādaḥ",
  "GSP34patyogbu:107_3": "samādhisādhanānām abhāvanam. ālasyaṃ kāyasya cittasya ca gurutvād apravṛttiḥ. aviratiś",
  "GSP34patyogbu:107_4": "cittasya viṣayasaṃprayogātmā gardhaḥ. bhrāntidarśanaṃ viparyayajñānam. alabdhabhūmikatvaṃ",
  "GSP34patyogbu:107_5": "samādhibhūmer alābhaḥ. anavasthitatvaṃ yal labdhāyāṃ bhūmau cittasyāpratiṣṭhā. samādhipratilambhe",
  "GSP34patyogbu:107_6": "hi sati tadavasthitaṃ syād iti. ete cittavikṣepā nava yogamalā yogapratipakṣā yogāntarāyā",
  "GSP34patyogbu:107_7": "ity abhidhīyante. 1.30",
  "GSP34patyogbu:108": "duḥkhadaurmanasyāṅgamejayatvaśvāsapraśvāsā vikṣepasahabhuvaḥ // YS_1.31 //",
  "GSP34patyogbu:109_0": "duḥkham ādhyātmikam ādhibhautikam ādhidaivikaṃ ca. yenābhihatāḥ prāṇinas tadapaghātāya",
  "GSP34patyogbu:109_1": "prayatante tad duḥkham. daurmanasyam icchāvighātāc cetasaḥ kṣobhaḥ. yad aṅgāny ejayati",
  "GSP34patyogbu:109_2": "kampayati tad aṅgamejayatvam. prāṇo yad bāhyaṃ vāyum ācāmati sa śvāsaḥ. yat kauṣṭhyaṃ",
  "GSP34patyogbu:109_3": "vāyuṃ niḥsārayati sa praśvāsaḥ. ete vikṣepasahabhuvo vikṣiptacittasyaite bhavanti.",
  "GSP34patyogbu:109_4": "samāhitacittasyaite na bhavanti. 1.31",
  "GSP34patyogbu:110": "athaite vikṣepāḥ samādhipratipakṣās tābhyām evābhyāsavairāgyābhyāṃ niroddhavyāḥ. tatrābhyāsasya viṣayam upasaṃharann idam āha ---",
  "GSP34patyogbu:111": "tatpratiṣedhārtham ekatattvābhyāsaḥ // YS_1.32 //",
  "GSP34patyogbu:112_0": "vikṣepapratiṣedhārtham ekatattvāvalambanaṃ cittam abhyaset. yasya tu pratyarthaniyataṃ",
  "GSP34patyogbu:112_1": "pratyayamātraṃ kṣaṇikaṃ ca cittaṃ tasya sarvam eva cittam ekāgraṃ nāsty eva vikṣiptam.",
  "GSP34patyogbu:112_2": "yadi punar idaṃ sarvataḥ pratyāhṛtyaikasminn arthe samādhīyate tadā bhavaty ekāgram",
  "GSP34patyogbu:112_3": "ity ato na pratyarthaniyatam.",
  "GSP34patyogbu:113_0": "yo 'pi sadṛśapratyayapravāhena cittam ekāgraṃ manyate tasyaikāgratā yadi pravāhacittasya",
  "GSP34patyogbu:113_1": "dharmas tadaikaṃ nāsti pravāhacittaṃ kṣaṇikatvāt. atha pravāhāṃśasyaiva pratyayasya dharmaḥ,",
  "GSP34patyogbu:114": "sa sarvaḥ sadṛśapratyayapravāhī vā visadṛśapratyayapravāhī vā pratyarthaniyatatvād ekāgra eveti vikṣiptacittānupapattiḥ. tasmād ekam anekārtham avasthitaṃ cittam iti.",
  "GSP34patyogbu:115_0": "yadi ca cittenaikenānanvitāḥ svabhāvabhinnāḥ pratyayā jāyerann atha katham anyapratyayadṛṣṭasyānyaḥ",
  "GSP34patyogbu:115_1": "smartā bhavet. anyapratyayopacitasya ca karmāśayasyānyaḥ pratyaya upabhoktā bhavet.",
  "GSP34patyogbu:115_2": "kathaṃcit samādhīyamānam apy etad gomayapāyasīyanyāyam ākṣipati.",
  "GSP34patyogbu:116": "kiṃ ca svātmānubhavāpahnavaś cittasyānyatve prāpnoti. katham,",
  "GSP34patyogbu:117_0": "yad aham adrākṣaṃ tat spṛśāmi yac cāsprākṣaṃ tat paśyāmīty aham iti pratyayaḥ sarvasya",
  "GSP34patyogbu:117_1": "pratyayasya bhede sati pratyayiny abhedenopasthitaḥ. ekapratyayaviṣayo 'yam abhedātmāham",
  "GSP34patyogbu:117_2": "iti pratyayaḥ katham atyantabhinneṣu citteṣu vartamānaḥ sāmānyam ekaṃ pratyayinam",
  "GSP34patyogbu:117_3": "āśrayet. svānubhavagrāhyaś cāyam abhedātmāham iti pratyayaḥ. na ca pratyakṣasya māhātmyaṃ",
  "GSP34patyogbu:117_4": "pramāṇāntareṇābhibhūyate. pramāṇāntaraṃ ca pratyakṣabalenaiva vyavahāraṃ labhate.",
  "GSP34patyogbu:117_5": "tasmād ekam anekārtham avasthitaṃ ca cittam. 1.32",
  "GSP34patyogbu:118": "yasya cittasyāvasthitasyedaṃ śāstreṇa parikarma nirdiśyate tat katham ---",
  "GSP34patyogbu:119": "maitrīkaruṇāmuditopekṣāṇāṃ sukhaduḥkhapuṇyāpuṇyaviṣayāṇāṃ bhāvanātaś cittaprasādanam // YS_1.33 //",
  "GSP34patyogbu:120_0": "tatra sarvaprāṇiṣu sukhasaṃbhogāpanneṣu maitrīṃ bhāvayet. duḥkhiteṣu karuṇām. puṇyātmakeṣu",
  "GSP34patyogbu:120_1": "muditām. apuṇyaśīleṣūpekṣām. evam asya bhāvayataḥ śuklo dharma upajāyate. tataś ca",
  "GSP34patyogbu:120_2": "cittaṃ prasīdati. prasannam ekāgraṃ sthitipadaṃ labhate. 1.33",
  "GSP34patyogbu:121": "pracchardanavidhāraṇābhyāṃ vā prāṇasya // YS_1.34 //",
  "GSP34patyogbu:122": "kauṣṭhyasya vāyor nāsikāpuṭābhyāṃ prayatnaviśeṣād vamanaṃ pracchardanam,",
  "GSP34patyogbu:123": "vidhāraṇaṃ prāṇāyāmas tābhyāṃ vā manasaḥ sthitiṃ saṃpādayet. 1.34",
  "GSP34patyogbu:124": "viṣayavatī vā pravṛttir utpannā manasaḥ sthitinibandhanī // YS_1.35 //",
  "GSP34patyogbu:125_0": "nāsikāgre dhārayato 'sya yā divyagandhasaṃvit sā gandhapravṛttiḥ. jihvāgre rasasaṃvit.",
  "GSP34patyogbu:125_1": "tāluni rūpasaṃvit. jihvāmadhye sparśasaṃvit. jihvāmūle śabdasaṃvid ity etā vṛttaya",
  "GSP34patyogbu:125_2": "utpannāś cittaṃ sthitau nibadhnanti,",
  "GSP34patyogbu:126": "saṃśayaṃ vidhamanti,",
  "GSP34patyogbu:127_0": "samādhiprajñāyāṃ ca dvārībhavantīti. etena candrādityagrahamaṇipradīparaśmyādiṣu",
  "GSP34patyogbu:127_1": "pravṛttir utpannā viṣayavaty eva veditavyā yady api hi tattacchāstrānumānācāryopadeśair",
  "GSP34patyogbu:127_2": "avagatam arthatattvaṃ sadbhūtam eva bhavati. eteṣāṃ yathābhūtārthapratipādanasāmarthyāt,",
  "GSP34patyogbu:128_0": "tathāpi yāvad ekadeśo 'pi kaścin na svakaraṇasaṃvedyo bhavati tāvat sarvaṃ parokṣam",
  "GSP34patyogbu:128_1": "ivāpavargādiṣu sūkṣmeṣv artheṣu na dṛḍhāṃ buddhim utpādayati. tasmāc chāstrānumānācāryopadeśopodbalanārtham",
  "GSP34patyogbu:128_2": "evāvaśyaṃ kaścid arthaviśeṣaḥ pratyakṣīkartavyaḥ. tatra tadupadiṣṭārthaikadeśapratyakṣatve",
  "GSP34patyogbu:128_3": "sati sarvaṃ sūkṣmaviṣayam api āpavargāc chraddhīyate. etadartham evedaṃ cittaparikarma",
  "GSP34patyogbu:128_4": "nirdiśyate. aniyatāsu vṛttiṣu tadviṣayāyāṃ vaśīkārasaṃjñāyām upajātāyāṃ samarthaṃ",
  "GSP34patyogbu:128_5": "syāt tasya tasyārthasya pratyakṣīkaraṇāyeti. tathā ca sati śraddhāvīryasmṛtisamādhayo",
  "GSP34patyogbu:128_6": "'syāpratibandhena bhaviṣyantīti. 1.35",
  "GSP34patyogbu:129": "viśokā vā jyotiṣmatī // YS_1.36 //",
  "GSP34patyogbu:130": "pravṛttir utpannā manasaḥ sthitinibandhanīty anuvartate. hṛdayapuṇḍarīke dhārayato yā buddhisaṃvit,",
  "GSP34patyogbu:131": "buddhisattvaṃ hi bhāsvaram ākāśakalpaṃ,",
  "GSP34patyogbu:132_0": "tatra sthitivaiśāradyāt pravṛttiḥ sūryendugrahamaṇiprabhārūpākāreṇa vikalpate. tathāsmitāyāṃ",
  "GSP34patyogbu:132_1": "samāpannaṃ cittaṃ nistaraṅgamahodadhikalpaṃ śāntam anantam asmitāmātraṃ bhavati.",
  "GSP34patyogbu:132_2": "yatredam uktam --- “tam aṇumātram ātmānam anuvidyāsmīty evaṃ tāvat saṃprajānīte”",
  "GSP34patyogbu:132_3": "iti. eṣā dvayī viśokā viṣayavatī,",
  "GSP34patyogbu:133": "asmitāmātrā ca pravṛttir jyotiṣmatīty ucyate. yayā yoginaś cittaṃ sthitipadaṃ labhata iti. 1.36",
  "GSP34patyogbu:134": "vītarāgaviṣayaṃ vā cittam // YS_1.37 //",
  "GSP34patyogbu:135": "vītarāgacittālambanoparaktaṃ vā yoginaś cittaṃ sthitipadaṃ labhata iti. 1.37",
  "GSP34patyogbu:136": "svapnanidrājñānālambanaṃ vā // YS_1.38 //",
  "GSP34patyogbu:137": "svapnajñānālambanaṃ vā nidrājñānālambanaṃ vā tadākāraṃ yoginaś cittaṃ sthitipadaṃ labhata iti. 1.38",
  "GSP34patyogbu:138": "yathābhimatadhyānād vā // YS_1.39 //",
  "GSP34patyogbu:139": "yad evābhimataṃ tad eva dhyāyet. tatra labdhasthitikam anyatrāpi sthitipadaṃ labhata iti. 1.39",
  "GSP34patyogbu:140": "paramāṇuparamamahattvānto 'sya vaśīkāraḥ // YS_1.40 //",
  "GSP34patyogbu:141_0": "sūkṣme niviśamānasya paramāṇvantaṃ sthitipadaṃ labhata iti. sthūle niviśamānasya",
  "GSP34patyogbu:141_1": "paramamahattvāntaṃ sthitipadaṃ cittasya. evaṃ tām ubhayīṃ koṭim anudhāvato yo 'syāpratīghātaḥ",
  "GSP34patyogbu:141_2": "sa paro vaśīkāraḥ. tadvaśīkārāt paripūrṇaṃ yoginaś cittaṃ na punar abhyāsakṛtaṃ parikarmāpekṣata iti. 1.40",
  "GSP34patyogbu:142": "atha labdhasthitikasya cetasaḥ kiṃsvarūpā kiṃviṣayā vā samāpattir iti, tad ucyate ---",
  "GSP34patyogbu:143": "kṣīṇavṛtter abhijātasyeva maṇer grahītṛgrahaṇagrāhyeṣu tatsthatadañjanatā samāpattiḥ // YS_1.41 //",
  "GSP34patyogbu:144_0": "kṣīṇavṛtter iti pratyastamitapratyayasyety arthaḥ. abhijātasyeva maṇer iti dṛṣṭāntopādānam.",
  "GSP34patyogbu:144_1": "yathā sphaṭika upāśrayabhedāt tattadrūpoparakta upāśrayarūpākāreṇa nirbhāsate tathā",
  "GSP34patyogbu:144_2": "grāhyālambanoparaktaṃ cittaṃ grāhyasamāpannaṃ grāhyasvarūpākāreṇa nirbhāsate. bhūtasūkṣmoparaktaṃ",
  "GSP34patyogbu:144_3": "bhūtasūkṣmasamāpannaṃ bhūtasūkṣmasvarūpābhāsaṃ bhavati. tathā sthūlālambanoparaktaṃ",
  "GSP34patyogbu:144_4": "sthūlarūpasamāpannaṃ sthūlarūpābhāsaṃ bhavati. tathā viśvabhedoparaktaṃ viśvabhedasamāpannaṃ",
  "GSP34patyogbu:144_5": "viśvarūpābhāsaṃ bhavati.",
  "GSP34patyogbu:145_0": "tathā grahaṇeṣv apīndriyeṣv api draṣṭavyam. grahaṇālambanoparaktaṃ grahaṇasamāpannaṃ",
  "GSP34patyogbu:145_1": "grahaṇasvarūpākāreṇa nirbhāsate. tathā grahītṛpuruṣālambanoparaktaṃ grahītṛpuruṣasamāpannaṃ",
  "GSP34patyogbu:145_2": "grahītṛpuruṣasvarūpākāreṇa nirbhāsate. tathā muktapuruṣālambanoparaktaṃ muktapuruṣasamāpannaṃ",
  "GSP34patyogbu:145_3": "muktapuruṣasvarūpākāreṇa nirbhāsata iti. tad evam abhijātamaṇikalpasya cetaso grahītṛgrahaṇagrāhyeṣu",
  "GSP34patyogbu:145_4": "puruṣendriyabhūteṣu yā tatsthatadañjanatā teṣu sthitasya tadākārāpattiḥ sā samāpattir ity ucyate. 1.41",
  "GSP34patyogbu:146": "tatra śabdārthajñānavikalpaiḥ saṃkīrṇā savitarkā samāpattiḥ // YS_1.42 //",
  "GSP34patyogbu:147_0": "tadyathā gaur iti śabdo gaur ity artho gaur iti jñānam ity avibhāgena vibhaktānām",
  "GSP34patyogbu:147_1": "api grahaṇaṃ dṛṣṭam. vibhajyamānāś cānye śabdadharmā anye 'rthadharmā anye vijñānadharmā",
  "GSP34patyogbu:147_2": "ity eteṣāṃ vibhaktaḥ panthāḥ. tatra samāpannasya yogino yo gavādyarthaḥ samādhiprajñāyāṃ",
  "GSP34patyogbu:147_3": "samārūḍhaḥ sa cec chabdārthajñānavikalpānuviddha upāvartate sā saṃkīrṇā samāpattiḥ",
  "GSP34patyogbu:147_4": "savitarkety ucyate. 1.42",
  "GSP34patyogbu:148_0": "yadā punaḥ śabdasaṃketasmṛtipariśuddhau śrutānumānajñānavikalpaśūnyāyāṃ samādhiprajñāyāṃ",
  "GSP34patyogbu:148_1": "svarūpamātreṇāvasthito 'rthas tatsvarūpākāramātratayaivāvacchidyate. sā ca nirvitarkā",
  "GSP34patyogbu:148_2": "samāpattiḥ. tat paraṃ pratyakṣam. tac ca śrutānumānayor bījam. tataḥ śrutānumāne",
  "GSP34patyogbu:148_3": "prabhavataḥ. na ca śrutānumānajñānasahabhūtaṃ tad darśanam. tasmād asaṃkīrṇaṃ praṃmāṇāntareṇa",
  "GSP34patyogbu:148_4": "yogino nirvitarkasamādhijaṃ darśanam iti. nirvitarkāyāḥ samāpatter asyāḥ sūtreṇa",
  "GSP34patyogbu:148_5": "lakṣaṇaṃ dyotyate ---",
  "GSP34patyogbu:149": "smṛtipariśuddhau svarūpaśūnyevārthamātranirbhāsā nirvitarkā // YS_1.43 //",
  "GSP34patyogbu:150_0": "yā śabdasaṃketaśrutānumānajñānavikalpasmṛtipariśuddhau grāhyasvarūpa.uparaktā prajñā",
  "GSP34patyogbu:150_1": "svam iva prajñāsvarūpaṃ grahaṇātmakaṃ tyaktvā padārthamātrasvarūpā grāhyasvarūpāpanneva",
  "GSP34patyogbu:150_2": "bhavati sā tadā nirvitarkā samāpattiḥ.",
  "GSP34patyogbu:151": "tathā ca vyākyātaṃ tasyā ekabuddhyupakramo hy arthātmāṇupracayaviśeṣātmā gavādir ghaṭādir vā lokaḥ.",
  "GSP34patyogbu:152_0": "sa ca saṃsthānaviśeṣo bhūtasūkṣmāṇāṃ sādhāraṇo dharma ātmabhūtaḥ phalena vyaktenānumitaḥ",
  "GSP34patyogbu:152_1": "svavyañjakāñjanaḥ prādurbhavati. dharmāntarasya kapālāder udaye ca tirobhavati. sa",
  "GSP34patyogbu:152_2": "eṣa dharmo 'vayavīty ucyate. yo 'sāv ekaś ca mahāṃś cāṇīṃyaś ca sparśavāṃś ca kriyādharmakaś",
  "GSP34patyogbu:152_3": "cānityaś ca tenāvayavinā vyavahārāḥ kriyante.",
  "GSP34patyogbu:153_0": "yasya punar avastukaḥ sa pracayaviśeṣaḥ. sūkṣmaṃ ca kāraṇam anupalabhyam avikalpasya",
  "GSP34patyogbu:153_1": "tasyāvayavyabhāvād atadrūpapratiṣṭhaṃ mithyājñānam iti prāyeṇa sarvam eva prāptaṃ",
  "GSP34patyogbu:153_2": "mithyājñānam iti. tadā ca samyagjñānam api kiṃ syād viṣayābhāvāt. yad yad upalabhyate",
  "GSP34patyogbu:153_3": "tat tad avayavitvenāmnātam. tasmād asty avayavī yo mahattvādivyavahārāpannaḥ samāpatter",
  "GSP34patyogbu:153_4": "nirvitarkāyā viṣayī bhavati. 1.43",
  "GSP34patyogbu:154": "etayaiva savicārā nirvicārā ca sūkṣmaviṣayā vyākhyātā // YS_1.44 //",
  "GSP34patyogbu:155_0": "tatra bhūtasūkṣmakeṣv abhivyaktadharmakeṣu deśakālanimittānubhavāvacchinneṣu yā samāpattiḥ",
  "GSP34patyogbu:155_1": "sā savicārety ucyate. tatrāpy ekabuddhinirgrāhyam evoditadharmaviśiṣṭaṃ bhūtasūkṣmam",
  "GSP34patyogbu:155_2": "ālambanībhūtaṃ samādhiprajñāyām upatiṣṭhate.",
  "GSP34patyogbu:156_0": "yā punaḥ sarvathā sarvataḥ śāntoditāvyapadeśyadharmānavacchinneṣu sarvadharmānupātiṣu",
  "GSP34patyogbu:156_1": "sarvadharmātmakeṣu samāpattiḥ sā nirvicārety ucyate. evaṃsvarūpaṃ hi tadbhūtasūkṣmam",
  "GSP34patyogbu:156_2": "etenaiva svarūpeṇālambanībhūtam eva samādhiprajñāsvarūpam uparañjayati.",
  "GSP34patyogbu:157": "prajñā ca svarūpaśūnyevārthamātrā yadā bhavati tadā nirvicārety ucyate. tatra mahadvastuviṣayā savitarkā nirvitarkā ca,",
  "GSP34patyogbu:158": "sūkṣmavastuviṣayā savicārā nirvicārā ca. evam ubhayor etayaiva nirvitarkayā vikalpahānir vyākhyāteti. 1.44",
  "GSP34patyogbu:159": "sūkṣmaviṣayatvaṃ cāliṅgaparyavasānam // YS_1.45 //",
  "GSP34patyogbu:160_0": "pārthivasyāṇor gandhatanmātraṃ sūkṣmo viṣayaḥ. āpyasya rasatanmātram. taijasasya",
  "GSP34patyogbu:160_1": "rūpatanmātram. vāyavīyasya sparśatanmātram. ākāśasya śabdatanmātram iti. teṣām ahaṃkāraḥ.",
  "GSP34patyogbu:160_2": "asyāpi liṅgamātraṃ sūkṣmo viṣayaḥ. liṅgamātrasyāpy aliṅgaṃ sūkṣmo viṣayaḥ. na cāliṅgāt",
  "GSP34patyogbu:160_3": "paraṃ sūkṣmam asti. nanv asti puruṣaḥ sūkṣma iti satyam. yathā liṅgāt param aliṅgasya",
  "GSP34patyogbu:160_4": "saukṣmyaṃ na caivaṃ puruṣasya. kiṃtu,",
  "GSP34patyogbu:161": "liṅgasyānvayikāraṇaṃ puruṣo na bhavati,",
  "GSP34patyogbu:162": "hetus tu bhavatīti. ataḥ pradhāne saukṣmyaṃ niratiśayaṃ vyākhyātam. 1.45",
  "GSP34patyogbu:163": "tā eva sabījaḥ samādhiḥ // YS_1.46 //",
  "GSP34patyogbu:164": "tāś catasraḥ samāpattayo bahirvastubījā iti samādhir api sabījaḥ. tatra sthūle 'rthe savitarko nirvitarkaḥ,",
  "GSP34patyogbu:165": "sūkṣme 'rthe savicāro nirvicāra iti caturdhopasaṃkhyātaḥ samādhir iti. 1.46",
  "GSP34patyogbu:166": "nirvicāravaiśāradye 'dhyātmaprasādaḥ // YS_1.47 //",
  "GSP34patyogbu:167_0": "aśuddhyāvaraṇamalāpetasya prakāśātmano buddhisattvasya rajastamobhyām anabhibhūtaḥ",
  "GSP34patyogbu:167_1": "svacchaḥ sthitipravāho vaiśāradyam. yadā nirvicārasya samādher vaiśāradyam idaṃ jāyate",
  "GSP34patyogbu:167_2": "tadā yogino bhavaty adhyātmaprasādo bhūtārthaviṣayaḥ kramānanurodhī sphuṭaḥ prajñālokaḥ.",
  "GSP34patyogbu:167_3": "tathā coktam --- “prajñāprasādam āruhya aśocyaḥ śocato janān /",
  "GSP34patyogbu:168": "bhūmiṣṭhān iva śailasthaḥ sarvān prājño 'nupaśyati“. 1.47",
  "GSP34patyogbu:169": "ṛtaṃbharā tatra prajñā // YS_1.48 //",
  "GSP34patyogbu:170": "tasmin samāhitacittasya yā prajñā jāyate tasyā ṛtaṃbhareti saṃjñā bhavati. anvarthā ca sā,",
  "GSP34patyogbu:171": "satyam eva bibharti na ca tatra viparyāsajñānagandho 'py astīti. tathā coktam ---",
  "GSP34patyogbu:172": "“āgamenānumānena dhyānābhyāsarasena ca /",
  "GSP34patyogbu:173": "tridhā prakalpayan prajñāṃ labhate yogam uttamam” iti. 1.48",
  "GSP34patyogbu:174": "sā punaḥ ---",
  "GSP34patyogbu:175": "śrutānumānaprajñābhyām anyaviṣayā viśeṣārthatvāt // YS_1.49 //",
  "GSP34patyogbu:176": "śrutam āgamavijñānaṃ tat sāmānyaviṣayam. na hy āgamena śakyo viśeṣo 'bhidhātum,",
  "GSP34patyogbu:177": "kasmāt,",
  "GSP34patyogbu:178_0": "na hi viśeṣeṇa kṛtasaṃketaḥ śabda iti. tathānumānaṃ sāmānyaviṣayam eva. yatra prāptis",
  "GSP34patyogbu:178_1": "tatra gatir yatrāprāptis tatra na bhavati gatir ity uktam. anumānena ca sāmānyenopasaṃhāraḥ.",
  "GSP34patyogbu:178_2": "tasmāc chrutānumānaviṣayo na viśeṣaḥ kaścid astīti.",
  "GSP34patyogbu:179_0": "na cāsya sūkṣmavyavahitaviprakṛṣṭasya vastuno lokapratyakṣeṇa grahaṇam asti. na cāsya",
  "GSP34patyogbu:179_1": "viśeṣasyāpramāṇakasyābhāvo 'stīti samādhiprajñānirgrāhya eva sa viśeṣo bhavati bhūtasūkṣmagato",
  "GSP34patyogbu:179_2": "vā puruṣagato vā. tasmāc chrutānumānaprajñābhyām anyaviṣayā sā prajñā viśeṣārthatvād iti. 1.49",
  "GSP34patyogbu:180": "samādhiprajñāpratilambhe yoginaḥ prajñākṛtaḥ saṃskāro navo navo jāyate ---",
  "GSP34patyogbu:181": "tajjaḥ saṃskāro 'nyasaṃskārapratibandhī // YS_1.50 //",
  "GSP34patyogbu:182_0": "samādhiprajñāprabhavaḥ saṃskāro vyutthānasaṃskārāśayaṃ bādhate. vyutthānasaṃskārābhibhavāt",
  "GSP34patyogbu:182_1": "tatprabhavāḥ pratyayā na bhavanti. pratyayanirodhe samādhir upatiṣṭhate. tataḥ samādhijā prajñā,",
  "GSP34patyogbu:183": "tataḥ prajñākṛtāḥ saṃskārā iti navo navaḥ saṃskārāśayo jāyate. tataś ca prajñā,",
  "GSP34patyogbu:184_0": "tataś ca saṃskārā iti. katham asau saṃskārātiśayaś cittaṃ sādhikāraṃ na kariṣyatīti.",
  "GSP34patyogbu:184_1": "na te prajñākṛtāḥ saṃskārāḥ kleśakṣayahetutvāc cittam adhikāraviśiṣṭaṃ kurvanti.",
  "GSP34patyogbu:184_2": "cittaṃ hi te svakāryād avasādayanti. khyātiparyavasānaṃ hi cittaceṣṭitam iti. 1.50",
  "GSP34patyogbu:185": "kiṃ cāsya bhavati ---",
  "GSP34patyogbu:186": "tasyāpi nirodhe sarvanirodhān nirbījaḥ samādhiḥ // YS_1.51 //",
  "GSP34patyogbu:187": "sa na kevalaṃ samādhiprajñāvirodhī prajñākṛtānām api saṃskārāṇāṃ pratibandhī bhavati. kasmāt,",
  "GSP34patyogbu:188": "nirodhajaḥ saṃskāraḥ samādhijān saṃskārān bādhata iti.",
  "GSP34patyogbu:189_0": "nirodhasthitikālakramānubhavena nirodhacittakṛtasaṃskārāstitvam anumeyam. vyutthānanirodhasamādhiprabhavaiḥ",
  "GSP34patyogbu:189_1": "saha kaivalyabhāgīyaiḥ saṃskāraiś cittaṃ svasyāṃ prakṛtāv avasthitāyāṃ pravilīyate.",
  "GSP34patyogbu:189_2": "tasmāt te saṃskārāś cittasyādhikāravirodhino na sthitihetavo bhavantīti. yasmād avasitādhikāraṃ",
  "GSP34patyogbu:189_3": "saha kaivalyabhāgīyaiḥ saṃskāraiś cittaṃ nivartate,",
  "GSP34patyogbu:190": "tasmin nivṛtte puruṣaḥ svarūpamātrapratiṣṭho 'taḥ śuddhaḥ kevalo mukta ity ucyata iti. 1.51",
  "GSP34patyogbu:191": "iti śrīpātañjale sāṃkhyapravacane yogaśāstre śrīmadvyāsabhāṣye prathamaḥ samādhipādaḥ 1.",
  "GSP34patyogbu:192": "uddiṣṭaḥ samāhitacittasya yogaḥ. kathaṃ vyutthitacitto 'pi yogayuktaḥ syād ity etad ārabhyate ---",
  "GSP34patyogbu:193": "tapaḥsvādhyāyeśvarapraṇidhānāni kriyāyogaḥ // YS_2.1 //",
  "GSP34patyogbu:194_0": "nātapasvino yogaḥ sidhyati. anādikarmakleśavāsanācitrā pratyupasthitaviṣayajālā cāśuddhir",
  "GSP34patyogbu:194_1": "nāntareṇa tapaḥ saṃbhedam āpadyata iti tapasa upādānam. tac ca cittaprasādanam abādhamānam",
  "GSP34patyogbu:194_2": "anenāsevyam iti manyate.",
  "GSP34patyogbu:195": "svādhyāyaḥ praṇavādipavitrāṇāṃ japo mokṣaśāstrādhyayanaṃ vā. īśvarapraṇidhānaṃ sarvakriyāṇāṃ paramagurāv arpaṇaṃ tatphalasaṃnyāso vā. 2.1",
  "GSP34patyogbu:196": "sa hi kriyāyogaḥ ---",
  "GSP34patyogbu:197": "samādhibhāvanārthaḥ kleśatanūkaraṇārthaś ca // YS_2.2 //",
  "GSP34patyogbu:198_0": "sa hy āsevyamānaḥ samādhiṃ bhāvayati kleśāṃś ca pratanūkaroti. pratanūkṛtān kleśān",
  "GSP34patyogbu:198_1": "prasaṃkhyānāgninā dagdhabījakalpān aprasavadharmiṇaḥ kariṣyatīti. teṣāṃ tanūkaraṇāt",
  "GSP34patyogbu:198_2": "punaḥ kleśair aparāmṛṣṭā sattvapuruṣānyatāmātrakhyātiḥ sūkṣmā prajñā samāptādhikārā",
  "GSP34patyogbu:198_3": "pratiprasavāya kalpiṣyata iti. 2.2",
  "GSP34patyogbu:199": "atha ke kleśāḥ kiyanto veti ---",
  "GSP34patyogbu:200": "avidyāsmitārāgadveṣābhiniveśāḥ kleśāḥ // YS_2.3 //",
  "GSP34patyogbu:201": "kleśā iti pañca viparyayā ity arthaḥ. te spandamānā guṇādhikāraṃ draḍhayanti,",
  "GSP34patyogbu:202": "pariṇāmam avasthāpayanti,",
  "GSP34patyogbu:203": "kāryakāraṇasrota unnamayanti,",
  "GSP34patyogbu:204": "parasparānugrahatantrībhūtvā karmavipākaṃ cābhinirharantīti. 2.3",
  "GSP34patyogbu:205": "avidyā kṣetram uttareṣāṃ prasuptatanuvicchinnodārāṇām // YS_2.4 //",
  "GSP34patyogbu:206_0": "atrāvidyā kṣetraṃ prasavabhūmir uttarareṣām asmitādīnāṃ caturvidhavikalpānāṃ prasuptatanuvicchinnodārāṇām.",
  "GSP34patyogbu:206_1": "tatra kā prasuptiḥ. cetasi śaktimātrapratiṣṭhānāṃ bījabhāvopagamaḥ. tasya prabodha",
  "GSP34patyogbu:206_2": "ālambane saṃmukhībhāvaḥ. prasaṃkhyānavato dagdhakleśabījasya saṃmukhībhūte 'py ālambane nāsau punar asti,",
  "GSP34patyogbu:207_0": "dagdhabījasya kutaḥ praroha iti. ataḥ kṣīṇakleśaḥ kuśalaś caramadeha ity ucyate.",
  "GSP34patyogbu:207_1": "tatraiva sā dagdhabījabhāvā pañcamī kleśāvasthā nānyatreti. satāṃ kleśānāṃ tadā bījasāmarthyaṃ",
  "GSP34patyogbu:207_2": "dagdham iti viṣayasya saṃmukhībhāve 'pi sati na bhavaty eṣāṃ prabodha ity uktā prasuptir",
  "GSP34patyogbu:207_3": "dagdhabījānām aprarohaś ca.",
  "GSP34patyogbu:208": "tanutvam ucyate --- pratipakṣabhāvanopahatāḥ kleśās tanavo bhavanti. tathā vicchidya vicchidya tena tenātmanā punaḥ punaḥ samudācarantīti vicchinnāḥ. kathaṃ,",
  "GSP34patyogbu:209": "rāgakāle krodhasyādarśanāt. na hi rāgakāle krodhaḥ samudācarati. rāgaś ca kvacid dṛśyamāno na viṣayāntare nāsti. naikasyāṃ striyāṃ caitro rakta ity anyāsu strīṣu viraktaḥ,",
  "GSP34patyogbu:210": "kiṃtu tatra rāgo labdhavṛttir anyatra tu bhaviṣyadvṛttir iti. sa hi tadā prasuptatanuvicchinno bhavati.",
  "GSP34patyogbu:211": "viṣaye yo labdhavṛttiḥ sa udāraḥ. sarva evaite kleśaviṣayatvaṃ nātikrāmanti. kas tarhi vicchinnaḥ prasuptas tanur udāro vā kleśa iti,",
  "GSP34patyogbu:212": "ucyate --- satyam evaitat,",
  "GSP34patyogbu:213": "kiṃtu viśiṣṭānām evaiteṣāṃ vicchinnāditvam. yathaiva pratipakṣabhāvanāto nivṛttas tathaiva svavyañjakāñjanenābhivyakta iti. sarva evāmī kleśā avidyābhedāḥ. kasmāt,",
  "GSP34patyogbu:214": "sarveṣv avidyaivābhiplavate. yad avidyayā vastv ākāryate tad evānuśerate kleśā viparyāsapratyayakāla upalabhyante kṣīyamāṇāṃ cāvidyām anu kṣīyanta iti. 2.4",
  "GSP34patyogbu:215": "tatrāvidyāsvarūpam ucyate ---",
  "GSP34patyogbu:216": "anityāśuciduḥkhānātmasu nityaśucisukhātmakhyātir avidyā // YS_2.5 //",
  "GSP34patyogbu:217": "anitye kārye nityakhyātiḥ. tadyathā --- dhruvā pṛthivī,",
  "GSP34patyogbu:218": "dhruvā sacandratārakā dyauḥ,",
  "GSP34patyogbu:219": "amṛtā divaukasa iti. tathāśucau paramabībhatse kāye, ---",
  "GSP34patyogbu:220": "“sthānād bījād upaṣṭambhān niḥsyandān nidhanād api /",
  "GSP34patyogbu:221": "kāyam ādheyaśaucatvāt paṇḍitā hy aśuciṃ viduḥ” //",
  "GSP34patyogbu:222": "iti aśucau śucikhyātir dṛśyate. naveva śaśāṅkalekhā kamanīyeyaṃ kanyā madhvamṛtāvayavanirmiteva candraṃ bhittvā niḥsṛteva jñāyate,",
  "GSP34patyogbu:223_0": "nīlotpalapatrāyatākṣī hāvagarbhābhyāṃ locanābhyāṃ jīvalokam āśvāsayantīveti kasya",
  "GSP34patyogbu:223_1": "kenābhisaṃbandhaḥ. bhavati caivam aśucau śuciviparyāsapratyaya iti. etenāpuṇye puṇyapratyayas",
  "GSP34patyogbu:223_2": "tathaivānarthe cārthapratyayo vyākhyātaḥ.",
  "GSP34patyogbu:224_0": "tathā duḥkhe sukhakhyātiṃ vakṣyati --- “pariṇāmatāpasaṃskāraduḥkhair guṇavṛttivirodhāc",
  "GSP34patyogbu:224_1": "ca duḥkham eva sarvaṃ vivekinaḥ” iti. tatra sukhakhyātir avidyā. tathānātmany ātmakhyātir",
  "GSP34patyogbu:224_2": "bāhyopakaraṇeṣu cetanācetaneṣu bhogādhiṣṭhāne vā śarīre puruṣopakaraṇe vā manasy",
  "GSP34patyogbu:224_3": "anātmany ātmakhyātir iti. tathaitad atroktam --- “vyaktam avyaktaṃ vā sattvam ātmatvenābhipratītya",
  "GSP34patyogbu:224_4": "tasya saṃpadam anu nandaty ātmasaṃpadaṃ manvānas tasya vyāpadam anu śocaty ātmavyāpadaṃ",
  "GSP34patyogbu:224_5": "manvānaḥ sa sarvo 'pratibuddhaḥ” iti. eṣā catuṣpadā bhavaty avidyā mūlam asya kleśasaṃtānasya",
  "GSP34patyogbu:224_6": "karmāśayasya ca savipākasyeti.",
  "GSP34patyogbu:225_0": "tasyāś cāmitrāgoṣpadavadvastusatattvaṃ vijñeyam. yathā nāmitro mitrābhāvo na mitramātraṃ",
  "GSP34patyogbu:225_1": "kiṃtu tadviruddhaḥ sapatnaḥ. yathā vāgoṣpadaṃ na goṣpadābhāvo na goṣpadamātraṃ kiṃtu",
  "GSP34patyogbu:225_2": "deśa eva tābhyām anyad vastvantaram. evam avidyā na pramāṇaṃ na pramāṇābhāvaḥ kiṃtu",
  "GSP34patyogbu:225_3": "vidyāviparītaṃ jñānāntaram avidyeti. 2.5",
  "GSP34patyogbu:226": "dṛgdarśanaśaktyor ekātmatevāsmitā // YS_2.6 //",
  "GSP34patyogbu:227_0": "puruṣo dṛkśaktir buddhir darśanaśaktir ity etayor ekasvarūpāpattir ivāsmitā kleśa",
  "GSP34patyogbu:227_1": "ucyate. bhoktṛbhogyaśaktyor atyantavibhaktayor atyantāsaṃkīrṇayor avibhāgaprāptāv",
  "GSP34patyogbu:227_2": "iva satyāṃ bhogaḥ kalpate. svarūpapratilambhe tu tayoḥ kaivalyam eva bhavati kuto",
  "GSP34patyogbu:227_3": "bhoga iti. tathā coktam --- “buddhitaḥ paraṃ puruṣam ākāraśīlavidyādibhir vibhaktam",
  "GSP34patyogbu:227_4": "apaśyan kuryāt tatrātmabuddhiṃ mohena” iti. 2.6",
  "GSP34patyogbu:228": "sukhānuśayī rāgaḥ // YS_2.7 //",
  "GSP34patyogbu:229": "sukhābhijñasya sukhānusmṛtipūrvaḥ sukhe tatsādhane vā yo gardhas tṛṣṇā lobhaḥ sa rāga iti. 2.7",
  "GSP34patyogbu:230": "duḥkhānuśayī dveṣaḥ // YS_2.8 //",
  "GSP34patyogbu:231": "duḥkhābhijñasya duḥkhānusmṛtipūrvo duḥkhe tatsādhane vā yaḥ pratigho manyur jighāṃsā krodhaḥ sa dveṣaḥ. 2.8",
  "GSP34patyogbu:232": "svarasavāhī viduṣo 'pi tathā rūḍho 'bhiniveśaḥ // YS_2.9 //",
  "GSP34patyogbu:233_0": "sarvasya prāṇina iyam ātmāśīr nityā bhavati mā na bhūvaṃ bhūyāsam iti. na cānanubhūtamaraṇadharmakasyaiṣā",
  "GSP34patyogbu:233_1": "bhavaty ātmāśīḥ. etayā ca pūrvajanmānubhavaḥ pratīyate. sa cāyam abhiniveśaḥ kleśaḥ",
  "GSP34patyogbu:233_2": "svarasavāhī kṛmer api jātamātrasya pratyakṣānumānāgamair asaṃbhāvito maraṇatrāsa",
  "GSP34patyogbu:233_3": "ucchedadṛṣṭyātmakaḥ pūrvajanmānubhūtaṃ maraṇaduḥkham anumāpayati.",
  "GSP34patyogbu:234": "yathā cāyam atyantamūḍheṣu dṛśyate kleśas tathā viduṣo 'pi vijñātapūrvāparāntasya rūḍhaḥ. kasmāt samānā hi tayoḥ kuśalākuśalayor maraṇaduḥkhānubhavād iyaṃ vāsaneti. 2.9",
  "GSP34patyogbu:235": "te pratiprasavaheyāḥ sūkṣmāḥ // YS_2.10 //",
  "GSP34patyogbu:236": "te pañca kleśā dagdhabījakalpā yoginaś caritādhikāre cetasi pralīne saha tenaivāstaṃ gacchanti. 2.10",
  "GSP34patyogbu:237": "sthitānāṃ tu bījabhāvopagatānām ---",
  "GSP34patyogbu:238": "dhyānaheyās tadvṛttayaḥ // YS_2.11 //",
  "GSP34patyogbu:239_0": "kleśānāṃ yā vṛttayaḥ sthūlās tāḥ kriyāyogena tanūkṛtāḥ satyaḥ prasaṃkhyānena dhyānena",
  "GSP34patyogbu:239_1": "hātavyā yāvat sūkṣmīkṛtā yāvad dagdhabījakalpā iti. yathā vastrāṇāṃ sthūlo malaḥ",
  "GSP34patyogbu:239_2": "pūrvaṃ nirdhūyate paścāt sūkṣmo yatnenopāyena cāpanīyate tathā svalpapratipakṣāḥ",
  "GSP34patyogbu:239_3": "sthūlā vṛttayaḥ kleśānāṃ,",
  "GSP34patyogbu:240": "sūkṣmās tu mahāpratipakṣā iti. 2.11",
  "GSP34patyogbu:241": "kleśamūlaḥ karmāśayo dṛṣṭādṛṣṭajanmavedanīyaḥ // YS_2.12 //",
  "GSP34patyogbu:242_0": "tatra puṇyāpuṇyakarmāśayaḥ kāmalobhamohakrodhabhavaḥ. sa dṛṣṭajanmavedanīyaś cādṛṣṭajanmavedanīyaś",
  "GSP34patyogbu:242_1": "ca. tatra tīvrasaṃvegena mantratapaḥsamādhibhir nirvartita īśvaradevatāmaharṣimahānubhāvānām",
  "GSP34patyogbu:242_2": "ārādhanād vā yaḥ pariniṣpannaḥ sa sadyaḥ paripacyate puṇyakarmāśaya iti. tathā tīvrakleśena",
  "GSP34patyogbu:242_3": "bhītavyādhitakṛpaṇeṣu viśvāsopagateṣu vā mahānubhāveṣu vā tapasviṣu kṛtaḥ punaḥ punar",
  "GSP34patyogbu:242_4": "apakāraḥ sa cāpi pāpakarmāśayaḥ sadya eva paripacyate. yathā nandīśvaraḥ kumāro manuṣyapariṇāmaṃ",
  "GSP34patyogbu:242_5": "hitvā devatvena pariṇataḥ. tathā nahuṣo 'pi devānām indraḥ svakaṃ pariṇāmaṃ hitvā",
  "GSP34patyogbu:242_6": "tiryaktvena pariṇata iti. tatra nārakāṇāṃ nāsti dṛṣṭajanmavedanīyaḥ karmāśayaḥ. kṣīṇakleśānām",
  "GSP34patyogbu:242_7": "api nāsty adṛṣṭajanmavedanīyaḥ karmāśaya iti. 2.12",
  "GSP34patyogbu:243": "sati mūle tadvipāko jātyāyurbhogāḥ // YS_2.13 //",
  "GSP34patyogbu:244": "satsu kleśeṣu karmāśayo vipākārambhī bhavati nocchinnakleśamūlaḥ. yathā tuṣāvanaddhāḥ śālitaṇḍulā adagdhabījabhāvāḥ prarohasamarthā bhavanti,",
  "GSP34patyogbu:245": "nāpanītatuṣā dagdhabījabhāvā vā tathā kleśāvanaddhaḥ karmāśayo vipākaprarohī bhavati,",
  "GSP34patyogbu:246": "nāpanītakleśo na prasaṃkhyānadagdhakleśabījabhāvo veti. sa ca vipākas trividho jātir āyur bhoga iti.",
  "GSP34patyogbu:247_0": "tatredaṃ vicāryate --- kim ekaṃ karmaikasya janmanaḥ kāraṇam athaikaṃ karmānekaṃ",
  "GSP34patyogbu:247_1": "janmākṣipatīti. dvitīyā vicāraṇā --- kim anekaṃ karmānekaṃ janma nirvartayati athānekaṃ",
  "GSP34patyogbu:247_2": "karmaikaṃ janma nirvartayatīti. na tāvad ekaṃ karmaikasya janmanaḥ kāraṇam. kasmāt,",
  "GSP34patyogbu:248": "anādikālapracitasyāsaṃkhyeyasyāvaśiṣṭasya karmaṇaḥ sāṃpratikasya ca phalakramāniyamād anāśvāso lokasya prasaktaḥ,",
  "GSP34patyogbu:249": "sa cāniṣṭa iti. na caikaṃ karmānekasya janmanaḥ kāraṇam. kasmāt,",
  "GSP34patyogbu:250": "anekeṣu karmasu ekaikam eva karmānekasya janmanaḥ kāraṇam ity avaśiṣṭasya vipākakālābhāvaḥ prasaktaḥ,",
  "GSP34patyogbu:251": "sa cāpy aniṣṭa iti. na cānekaṃ karmānekasya janmanaḥ kāraṇam. kasmāt,",
  "GSP34patyogbu:252": "tad anekaṃ janma yugapan na saṃbhavatīti krameṇaiva vācyam. tathā ca pūrvadoṣānuṣaṅgaḥ.",
  "GSP34patyogbu:253_0": "tasmāj janmaprāyaṇāntare kṛtaḥ puṇyāpuṇyakarmāśayapracayo vicitraḥ pradhānopasarjanabhāvenāvasthitaḥ",
  "GSP34patyogbu:253_1": "prāyaṇābhivyakta ekapraghaṭṭakena maraṇaṃ prasādhya saṃmūrchita ekam eva janma karoti.",
  "GSP34patyogbu:253_2": "tac ca janma tenaiva karmaṇā labdhāyuṣkaṃ bhavati. tasminn āyuṣi tenaiva karmaṇā",
  "GSP34patyogbu:253_3": "bhogaḥ saṃpadyata iti. asau karmāśayo janmāyurbhogahetutvāt trivipāko 'bhidhīyata",
  "GSP34patyogbu:253_4": "iti. ata ekabhavikaḥ karmāśaya ukta iti.",
  "GSP34patyogbu:254_0": "dṛṣṭajanmavedanīyas tv ekavipākārambhī bhogahetutvād dvivipākārambhī vāyurbhogahetutvān",
  "GSP34patyogbu:254_1": "nandīśvaravan nahuṣavad veti. kleśakarmavipākānubhavanirvartitābhis tu vāsanābhir",
  "GSP34patyogbu:254_2": "anādikālasaṃmūrchitam idaṃ cittaṃ vicitrīkṛtam iva sarvato matsyajālaṃ granthibhir",
  "GSP34patyogbu:254_3": "ivātatam ity etā anekabhavapūrvikā vāsanāḥ. yas tv ayaṃ karmāśaya eṣa evaikabhavika",
  "GSP34patyogbu:254_4": "ukta iti. ye saṃskārāḥ smṛtihetavas tā vāsanās tāś cānādikālīnā iti.",
  "GSP34patyogbu:255_0": "yas tv asāv ekabhavikaḥ karmāśayaḥ sa niyatavipākaś cāniyatavipākaś ca. tatra dṛṣṭajanmavedanīyasya",
  "GSP34patyogbu:255_1": "niyatavipākasyaivāyaṃ niyamo na tv adṛṣṭajanmavedanīyasyāniyatavipākasya kasmāt.",
  "GSP34patyogbu:255_2": "yo hy adṛṣṭajanmavedanīyo 'niyatavipākas tasya trayī gatiḥ --- kṛtasyāvipakvasya nāśaḥ,",
  "GSP34patyogbu:256": "pradhānakarmaṇy āvāpagamanaṃ vā,",
  "GSP34patyogbu:257": "niyatavipākapradhānakarmaṇābhibhūtasya vā ciram avasthānam iti.",
  "GSP34patyogbu:258_0": "tatra kṛtasyāvipakvasya nāśo yathā śuklakarmodayād ihaiva nāśaḥ kṛṣṇasya. yatredam",
  "GSP34patyogbu:258_1": "uktam --- “dve dve ha vai karmaṇī veditavye pāpakasyaiko rāśiḥ puṇyakṛto 'pahanti",
  "GSP34patyogbu:258_2": "tad icchasva karmāṇi sukṛtāni kartum ihaiva te karma kavayo vedayante.“",
  "GSP34patyogbu:259": "pradhānakarmaṇy āvāpagamanam. yatredam uktaṃ --- “syāt svalpaḥ saṃkaraḥ saparihāraḥ sapratyavamarṣaḥ kuśalasya nāpakarṣāyālam. kasmāt,",
  "GSP34patyogbu:260": "kuśalaṃ hi me bahv anyad asti yatrāyam āvāpaṃ gataḥ svarge 'py apakarṣam alpaṃ kariṣyati” iti.",
  "GSP34patyogbu:261": "niyatavipākapradhānakarmaṇābhibhūtasya vā ciram avasthānam. katham iti,",
  "GSP34patyogbu:262_0": "adṛṣṭajanmavedanīyasyaiva niyatavipākasya karmaṇaḥ samānaṃ maraṇam abhivyaktikāraṇam",
  "GSP34patyogbu:262_1": "uktam. na tv adṛṣṭajanmavedanīyasyāniyatavipākasya. yat tv adṛṣṭajanmavedanīyaṃ karmāniyatavipākaṃ",
  "GSP34patyogbu:262_2": "tan naśyed āvāpaṃ vā gacched abhibhūtaṃ vā ciram apy upāsīta,",
  "GSP34patyogbu:263_0": "yāvat samānaṃ karmābhivyañjakaṃ nimittam asya na vipākābhimukhaṃ karotīti. tadvipākasyaiva",
  "GSP34patyogbu:263_1": "deśakālanimittānavadhāraṇād iyaṃ karmagatiś citrā durvijñānā ceti. na cotsargasyāpavādān",
  "GSP34patyogbu:263_2": "nivṛttir ity ekabhavikaḥ karmāśayo 'nujñāyata iti. 2.13",
  "GSP34patyogbu:264": "te hlādaparitāpaphalāḥ puṇyāpuṇyahetutvāt // YS_2.14 //",
  "GSP34patyogbu:265": "te janmāyurbhogāḥ puṇyahetukāḥ sukhaphalā apuṇyahetukā duḥkhaphalā iti. yathā cedaṃ duḥkhaṃ pratikūlātmakam evaṃ viṣayasukhakāle 'pi duḥkham asty eva pratikūlātmakaṃ yoginaḥ. 2.14",
  "GSP34patyogbu:266": "kathaṃ, tad upapādyate ---",
  "GSP34patyogbu:267": "pariṇāmatāpasaṃskāraduḥkhair guṇavṛttivirodhāc ca duḥkham eva sarvaṃ vivekinaḥ // YS_2.15 //",
  "GSP34patyogbu:268_0": "sarvasyāyaṃ rāgānuviddhaś cetanācetanasādhanādhīnaḥ sukhānubhava iti tatrāsti rāgajaḥ",
  "GSP34patyogbu:268_1": "karmāśayaḥ. tathā ca dveṣṭi duḥkhasādhanāni muhyati ceti dveṣamohakṛto 'py asti karmāśayaḥ.",
  "GSP34patyogbu:268_2": "tathā coktam --- “nānupahatya bhūtāny upabhogaḥ saṃbhavatīti hiṃsākṛto 'py asti śarīraḥ",
  "GSP34patyogbu:268_3": "karmāśayaḥ” iti. viṣayasukhaṃ cāvidyety uktam.",
  "GSP34patyogbu:269": "yā bhogeṣv indriyāṇāṃ tṛpter upaśāntis tat sukham. yā laulyād anupaśāntis tad duḥkham. na cendriyāṇāṃ bhogābhyāsena vaitṛṣṇyaṃ kartuṃ śakyam. kasmāt,",
  "GSP34patyogbu:270_0": "yato bhogābhyāsam anu vivardhante rāgāḥ kauśalāni cendriyāṇām iti. tasmād anupāyaḥ",
  "GSP34patyogbu:270_1": "sukhasya bhogābhyāsa iti. sa khalv ayaṃ vṛścikaviṣabhīta ivāśīviṣeṇa daṣṭo yaḥ sukhārthī",
  "GSP34patyogbu:270_2": "viṣayānuvāsito mahati duḥkhapaṅke nimagna iti. eṣā pariṇāmaduḥkhatā nāma pratikūlā",
  "GSP34patyogbu:270_3": "sukhāvasthāyām api yoginam eva kliśnāti.",
  "GSP34patyogbu:271": "atha kā tāpaduḥkhatā,",
  "GSP34patyogbu:272_0": "sarvasya dveṣānuviddhaś cetanācetanasādhanādhīnas tāpānubhava iti tatrāsti dveṣajaḥ",
  "GSP34patyogbu:272_1": "karmāśayaḥ. sukhasādhanāni ca prārthayamānaḥ kāyena vācā manasā ca parispandate tataḥ",
  "GSP34patyogbu:272_2": "param anugṛhṇāty upahanti ceti parānugrahapīḍābhyāṃ dharmādharmāv upacinoti. sa karmāśayo",
  "GSP34patyogbu:272_3": "lobhān mohāc ca bhavatīty eṣā tāpaduḥkhatocyate. kā punaḥ saṃskāraduḥkhatā,",
  "GSP34patyogbu:273": "sukhānubhavāt sukhasaṃskārāśayo duḥkhānubhavād api duḥkhasaṃskārāśaya iti. evaṃ karmabhyo vipāke 'nubhūyamāne sukhe duḥkhe vā punaḥ karmāśayapracaya iti.",
  "GSP34patyogbu:274": "evam idam anādi duḥkhasroto viprasṛtaṃ yoginam eva pratikūlātmakatvād udvejayati. kasmāt,",
  "GSP34patyogbu:275": "akṣipātrakalpo hi vidvān iti. yathorṇātantur akṣipātre nyastaḥ sparśena duḥkhayati na cānyeṣu gātrāvayaveṣu,",
  "GSP34patyogbu:276_0": "evam etāni duḥkhāny akṣipātrakalpaṃ yoginam eva kliśnanti netaraṃ pratipattāram.",
  "GSP34patyogbu:276_1": "itaraṃ tu svakarmopahṛtaṃ duḥkham upāttam upāttaṃ tyajantaṃ tyaktaṃ tyaktam upādadānam",
  "GSP34patyogbu:276_2": "anādivāsanāvicitrayā cittavṛttyā samantato 'nuviddham ivāvidyayā hātavya evāhaṃkāramamakārānupātinaṃ",
  "GSP34patyogbu:276_3": "jātaṃ jātaṃ bāhyādhyātmikobhayanimittās triparvāṇas tāpā anuplavante. tad evam anādinā",
  "GSP34patyogbu:276_4": "duḥkhasrotasā vyuhyamānam ātmānaṃ bhūtagrāmaṃ ca dṛṣṭvā yogī sarvaduḥkhakṣayakāraṇaṃ",
  "GSP34patyogbu:276_5": "samyagdarśanaṃ śaraṇaṃ prapadyata iti.",
  "GSP34patyogbu:277_0": "guṇavṛttivirodhāc ca duḥkham eva sarvaṃ vivekinaḥ. prakhyāpravṛttisthitirūpā buddhiguṇāḥ",
  "GSP34patyogbu:277_1": "parasparānugrahatantrī bhūtvā śāntaṃ ghoraṃ mūḍhaṃ vā pratyayaṃ triguṇam evārabhante.",
  "GSP34patyogbu:277_2": "calaṃ ca guṇavṛttam iti kṣiprapariṇāmi cittam uktam. rūpātiśayā vṛttyatiśayāś ca",
  "GSP34patyogbu:277_3": "paraspareṇa virudhyante,",
  "GSP34patyogbu:278": "sāmānyāni tv atiśayaiḥ saha pravartante. evam ete guṇā itaretarāśrayeṇopārjitasukhaduḥkhamohapratyayāḥ sarve sarvarūpā bhavantīti,",
  "GSP34patyogbu:279": "guṇapradhānabhāvakṛtas tv eṣāṃ viśeṣa iti. tasmād duḥkham eva sarvaṃ vivekina iti.",
  "GSP34patyogbu:280_0": "tad asya mahato duḥkhasamudāyasya prabhavabījam avidyā. tasyāś ca samyagdarśanam",
  "GSP34patyogbu:280_1": "abhāvahetuḥ. yathā cikitsāśāstraṃ caturvyūham --- rogo rogahetur ārogyaṃ bhaiṣajyam",
  "GSP34patyogbu:280_2": "iti. evam idam api śāstram caturvyūham eva. tadyathā --- saṃsāraḥ saṃsārahetur mokṣo",
  "GSP34patyogbu:280_3": "mokṣopāya iti. tatra duḥkhabahulaḥ saṃsāro heyaḥ. pradhānapuruṣayoḥ saṃyogo heyahetuḥ.",
  "GSP34patyogbu:280_4": "saṃyogasyātyantikī nivṛttir hānam. hānopāyaḥ samyagdarśanam.",
  "GSP34patyogbu:281": "tatra hātuḥ svarūpam upādeyaṃ vā heyaṃ vā na bhavitum arhatīti hāne tasyocchedavādaprasaṅga upādāne ca hetuvādaḥ. ubhayapratyākhyāne śāśvatavāda ity etat samyagdarśanam. 2.15",
  "GSP34patyogbu:282": "tad etac chāstraṃ caturvyūham ity abhidhīyate ---",
  "GSP34patyogbu:283": "heyaṃ duḥkham anāgatam // YS_2.16 //",
  "GSP34patyogbu:284_0": "duḥkham atītam upabhogenātivāhitaṃ na heyapakṣe vartate. vartamānaṃ ca svakṣaṇe bhogārūḍham",
  "GSP34patyogbu:284_1": "iti na tat kṣaṇāntare heyatām āpadyate. tasmād yad evānāgataṃ duḥkhaṃ tad evākṣipātrakalpaṃ",
  "GSP34patyogbu:284_2": "yoginaṃ kliśnāti netaraṃ pratipattāram. tad eva heyatām āpadyate. 2.16",
  "GSP34patyogbu:285": "tasmād yad eva heyam ity ucyate tasyaiva kāraṇaṃ pratinirdiśyate ---",
  "GSP34patyogbu:286": "draṣṭṛdṛśyayoḥ saṃyogo heyahetuḥ // YS_2.17 //",
  "GSP34patyogbu:287_0": "draṣṭā buddheḥ pratisaṃvedī puruṣaḥ. dṛśyā buddhisattvopārūḍhāḥ sarve dharmāḥ. tad",
  "GSP34patyogbu:287_1": "etad dṛśyam ayaskāntamaṇikalpaṃ saṃnidhimātropakāri dṛśyatvena svaṃ bhavati puruṣasya",
  "GSP34patyogbu:287_2": "dṛśirūpasya svāminaḥ,",
  "GSP34patyogbu:288": "anubhavakarmaviṣayatām āpannaṃ yataḥ. anyasvarūpeṇa pratilabdhātmakaṃ svatantram api parārthatvāt paratantram.",
  "GSP34patyogbu:289": "tayor dṛgdarśanaśaktyor anādir arthakṛtaḥ saṃyogo heyahetur duḥkhasya kāraṇam ity arthaḥ. tathā coktam --- tatsaṃyogahetuvivarjanāt syād ayam ātyantiko duḥkhapratīkāraḥ. kasmāt,",
  "GSP34patyogbu:290": "duḥkhahetoḥ parihāryasya pratīkāradarśanāt. tadyathā --- pādatalasya bhedyatā,",
  "GSP34patyogbu:291": "kaṇṭakasya bhettṛtvaṃ,",
  "GSP34patyogbu:292": "parihāraḥ kaṇṭakasya pā(pa)",
  "GSP34patyogbu:293": "dānadhiṣṭhānaṃ pādatrāṇavyavahitena vādhiṣṭhānam,",
  "GSP34patyogbu:294": "etat trayaṃ yo veda loke sa tatra pratīkāram ārabhamāṇo bhedajaṃ duḥkhaṃ nāpnoti. kasmāt,",
  "GSP34patyogbu:295": "tritvopalabdhisāmarthyād iti. atrāpi tāpakasya rajasaḥ sattvam eva tapyam. kasmāt,",
  "GSP34patyogbu:296": "tapikriyāyāḥ karmasthatvāt,",
  "GSP34patyogbu:297": "sattve karmaṇi tapikriyā nāpariṇāmini niṣkriye kṣetrajñe,",
  "GSP34patyogbu:298": "darśitaviṣayatvāt. sattve tu tapyamāne tadākārānurodhī puruṣo 'py anutapyata iti. 2.17",
  "GSP34patyogbu:299": "dṛśyasvarūpam ucyate ---",
  "GSP34patyogbu:300": "prakāśakriyāsthitiśīlaṃ bhūtendriyātmakaṃ bhogāpavargārthaṃ dṛśyam // YS_2.18 //",
  "GSP34patyogbu:301_0": "prakāśaśīlaṃ sattvam. kriyāśīlaṃ rajaḥ sthitiśīlaṃ tama iti. ete guṇāḥ parasparoparaktapravibhāgāḥ",
  "GSP34patyogbu:301_1": "pariṇāminaḥ saṃyogaviyogadharmāṇa itaretaropāśrayeṇopārjitamūrtayaḥ parasparāṅgāṅgitve",
  "GSP34patyogbu:301_2": "'py asaṃbhinnaśaktipravibhāgās tulyajātīyātulyajātīyaśaktibhedānupātinaḥ pradhānavelāyām",
  "GSP34patyogbu:301_3": "upadarśitasaṃnidhānā guṇatve 'pi ca vyāpāramātreṇa pradhānāntarṇītānumitāstitāḥ puruṣārthakartavyatayā",
  "GSP34patyogbu:301_4": "prayuktasāmarthyāḥ saṃnidhimātropakāriṇo 'yaskāntamaṇikalpāḥ pratyayam antareṇaikatamasya",
  "GSP34patyogbu:301_5": "vṛttim anuvartamānāḥ pradhānaśabdavācyā bhavanti. etad dṛśyam ity ucyate.",
  "GSP34patyogbu:302_0": "tad etad bhūtendriyātmakaṃ bhūtabhāvena pṛthivyādinā sūkṣmasthūlena pariṇamate. tathendriyabhāvena",
  "GSP34patyogbu:302_1": "śrotrādinā sūkṣmasthūlena pariṇamata iti. tat tu nāprayojanam api tu prayojanam urarīkṛtya",
  "GSP34patyogbu:302_2": "pravartata iti bhogāpavargārthaṃ hi tad dṛśyaṃ puruṣasyeti. tatreṣṭāniṣṭaguṇasvarūpāvadhāraṇam",
  "GSP34patyogbu:302_3": "avibhāgāpannaṃ bhogo bhoktuḥ svarūpāvadhāraṇam apavarga iti. dvayor atiriktam anyad",
  "GSP34patyogbu:302_4": "darśanaṃ nāsti. tathā coktam --- ayaṃ tu khalu triṣu guṇeṣu kartṛṣv akartari ca puruṣe",
  "GSP34patyogbu:302_5": "tulyātulyajātīye caturthe tatkriyāsākṣiṇy upanīyamānān sarvabhāvān upapannān anupaśyann",
  "GSP34patyogbu:302_6": "adarśanam anyac chaṅkata iti.",
  "GSP34patyogbu:303": "tāv etau bhogāpavargau buddhikṛtau buddhāv eva vartamānau kathaṃ puruṣe vyapadiśyete iti. yathā vijayaḥ parājayo vā yoddhṛṣu vartamānaḥ svāmini vyapadiśyate,",
  "GSP34patyogbu:304": "sa hi tatphalasya bhokteti,",
  "GSP34patyogbu:305": "evaṃ bandhamokṣau buddhāv eva vartamānau puruṣe vyapadiśyete,",
  "GSP34patyogbu:306_0": "sa hi tatphalasya bhokteti. buddher eva puruṣārthāparisamāptir bandhas tadarthāvasāyo",
  "GSP34patyogbu:306_1": "mokṣa iti. etena grahaṇadhāraṇohāpohatattvajñānābhiniveśā buddhau vartamānāḥ puruṣe",
  "GSP34patyogbu:306_2": "'dhyāropitasadbhāvāḥ. sa hi tatphalasya bhokteti. 2.18",
  "GSP34patyogbu:307": "dṛśyānāṃ guṇānāṃ svarūpabhedāvadhāraṇārtham idam ārabhyate ---",
  "GSP34patyogbu:308": "viśeṣāviśeṣaliṅgamātrāliṅgāni guṇaparvāṇi // YS_2.19 //",
  "GSP34patyogbu:309": "tatrākāśavāyvagnyudakabhūmayo bhūtāni śabdasparśarūparasagandhatanmātrāṇām aviśeṣāṇāṃ viśeṣāḥ. tathā śrotratvakcakṣurjihvāghrāṇāni buddhīndriyāṇi,",
  "GSP34patyogbu:310": "vākpāṇipādapāyūpasthāḥ karmendriyāṇi,",
  "GSP34patyogbu:311": "ekādaśaṃ manaḥ sarvārtham,",
  "GSP34patyogbu:312": "ity etāny asmitālakṣaṇasyāviśeṣasya viśeṣāḥ. guṇānām eṣa ṣoḍaśako viśeṣapariṇāmaḥ.",
  "GSP34patyogbu:313": "ṣaḍ aviśeṣāḥ. tadyathā --- śabdatanmātraṃ sparśatanmātraṃ rūpatanmātraṃ rasatanmātraṃ gandhatanmātraṃ ceti ekadvitricatuḥpañcalakṣaṇāḥ śabdādayaḥ pañcāviśeṣāḥ,",
  "GSP34patyogbu:314_0": "ṣaṣṭhaś cāviśeṣo 'smitāmātra iti. ete sattāmātrasyātmano mahataḥ ṣaḍaviśeṣapariṇāmāḥ.",
  "GSP34patyogbu:314_1": "yat tat paramaviśeṣebhyo liṅgamātraṃ mahattattvaṃ tasminn ete sattāmātre mahaty ātmany",
  "GSP34patyogbu:314_2": "avasthāya vivṛddhikāṣṭhām anubhavanti.",
  "GSP34patyogbu:315_0": "pratisaṃsṛjyamānāś ca tasminn eva sattāmātre mahaty ātmany avasthāya yat tan niḥsattāsattaṃ",
  "GSP34patyogbu:315_1": "niḥsadasan nirasad avyaktam aliṅgaṃ pradhānaṃ tat pratiyanti. eṣa teṣāṃ liṅgamātraḥ",
  "GSP34patyogbu:315_2": "pariṇāmo niḥsattāsattaṃ cāliṅgapariṇāma iti.",
  "GSP34patyogbu:316_0": "aliṅgāvasthāyāṃ na puruṣārtho hetur nāliṅgāvasthāyām ādau puruṣārthatā kāraṇaṃ bhavatīti.",
  "GSP34patyogbu:316_1": "na tasyāḥ puruṣārthatā kāraṇaṃ bhavatīti. nāsau puruṣārthakṛteti nityākhyāyate. trayāṇāṃ",
  "GSP34patyogbu:316_2": "tv avasthāviśeṣāṇām ādau puruṣārthatā kāraṇaṃ bhavati. sa cārtho hetur nimittaṃ kāraṇaṃ",
  "GSP34patyogbu:316_3": "bhavatīty anityākhyāyate. guṇās tu sarvadharmānupātino na pratyastam ayante nopajāyante.",
  "GSP34patyogbu:316_4": "vyaktibhir evātītānāgatavyayāgamavatībhir guṇānvayinībhir upajananāpāyadharmakā iva",
  "GSP34patyogbu:316_5": "pratyavabhāsante. yathā devadatto daridrāti. kasmāt yato 'sya mriyante gāva iti,",
  "GSP34patyogbu:317": "gavām eva maraṇāt tasya daridrāṇaṃ na svarūpahānād iti samaḥ samādhiḥ.",
  "GSP34patyogbu:318": "liṅgamātram aliṅgasya pratyāsannaṃ,",
  "GSP34patyogbu:319_0": "tatra tat saṃsṛṣṭaṃ vivicyate kramān ativṛttayaḥ. tathā ṣaḍ aviśeṣā liṅgamātre saṃsṛṣṭā",
  "GSP34patyogbu:319_1": "vivicyante pariṇāmakramaniyamāt. tathā teṣv aviśeṣeṣu bhūtendriyāṇi saṃsṛṣṭāni vivicyante.",
  "GSP34patyogbu:319_2": "tathā coktaṃ purastāt. na viśeṣebhyaḥ paraṃ tattvāntaram astīti viśeṣāṇāṃ nāsti tattvāntarapariṇāmaḥ.",
  "GSP34patyogbu:319_3": "teṣāṃ tu dharmalakṣaṇāvasthāpariṇāmā vyākhyāyiṣyante. 2.19",
  "GSP34patyogbu:320": "vyākhyātaṃ dṛśyam atha draṣṭuḥ svarūpāvadhāraṇārtham idam ārabhyate ---",
  "GSP34patyogbu:321": "draṣṭā dṛśimātraḥ śuddho 'pi pratyayānupaśyaḥ // YS_2.20 //",
  "GSP34patyogbu:322_0": "dṛśimātra iti dṛkśaktir eva viśeṣaṇāparāmṛṣṭety arthaḥ. sa puruṣo bhuddheḥ pratisaṃvedī.",
  "GSP34patyogbu:322_1": "sa buddher na sarūpo nātyantaṃ virūpa iti. na tāvat sarūpaḥ kasmāt. jñātājñātaviṣayatvāt",
  "GSP34patyogbu:322_2": "pariṇāminī hi buddhiḥ. tasyāś ca viṣayo gavādir ghaṭādir vā jñātaś cājñātaś ceti",
  "GSP34patyogbu:322_3": "pariṇāmitvaṃ darśayati.",
  "GSP34patyogbu:323_0": "sadājñātaviṣayatvaṃ tu puruṣasyāpariṇāmitvaṃ paridīpayati kasmāt. na hi buddhiś ca",
  "GSP34patyogbu:323_1": "nāma puruṣaviṣayaś ca syād agṛhītā gṛhītā ceti siddhaṃ puruṣasya sadājñātaviṣayatvaṃ",
  "GSP34patyogbu:323_2": "tataś cāpariṇāmitvam iti. kiṃ ca parārthā buddhiḥ saṃhatyakāritvāt,",
  "GSP34patyogbu:324": "svārthaḥ puruṣa iti. tathā sarvārthādhyavasāyakatvāt triguṇā buddhis triguṇatvād acetaneti. guṇānāṃ tūpadraṣṭā puruṣa ity ato na sarūpaḥ.",
  "GSP34patyogbu:325": "astu tarhi virūpa iti. nātyantaṃ virūpaḥ kasmāt. śuddho 'py asau pratyayānupaśyo yataḥ. pratyayaṃ bauddham anupaśyati,",
  "GSP34patyogbu:326": "tam anupaśyann atadātmāpi tadātmaka iva pratyavabhāsate. tathā coktam --- apariṇāminī hi bhoktṛśaktir apratisaṃkramā ca pariṇāminy arthe pratisaṃkrānteva tadvṛttim anupatati,",
  "GSP34patyogbu:327": "tasyāś ca prāptacaitanyopagraharūpāyā buddhivṛtter anukāramātratayā buddhivṛttyaviśiṣṭā hi jñānavṛttir ity ākhyāyate. 2.20",
  "GSP34patyogbu:328": "tadartha eva dṛśyasyātmā // YS_2.21 //",
  "GSP34patyogbu:329_0": "dṛśirūpasya puruṣasya karmarūpatām āpannaṃ dṛśyam iti tadartha eva dṛśyasyātmā bhavati.",
  "GSP34patyogbu:329_1": "svarūpaṃ bhavatīty arthaḥ. svarūpaṃ tu pararūpeṇa pratilabdhātmakaṃ bhogāpavargārthatāyāṃ",
  "GSP34patyogbu:329_2": "kṛtāyāṃ puruṣeṇa na dṛśyata iti. svarūpahānād asya nāśaḥ prāpto na tu vinaśyati. 2.21",
  "GSP34patyogbu:330": "kasmāt ---",
  "GSP34patyogbu:331": "kṛtārthaṃ prati naṣṭam apy anaṣṭaṃ tadanyasādhāraṇatvāt // YS_2.22 //",
  "GSP34patyogbu:332_0": "kṛtārtham ekaṃ puruṣaṃ prati dṛśyaṃ naṣṭam api nāśaṃ prāptam apy anaṣṭaṃ tadanyapuruṣasādhāraṇatvāt.",
  "GSP34patyogbu:332_1": "kuśalaṃ puruṣaṃ prati nāśaṃ prāptam apy akuśalān puruṣān prati na kṛtārtham iti teṣāṃ",
  "GSP34patyogbu:332_2": "dṛśeḥ karmaviṣayatām āpannaṃ labhata eva pararūpeṇātmarūpam iti. ataś ca dṛgdarśanaśaktyor",
  "GSP34patyogbu:332_3": "nityatvād anādiḥ saṃyogo vyākhyāta iti. tathā coktam --- dharmiṇām anādisaṃyogād",
  "GSP34patyogbu:332_4": "dharmamātrāṇām apy anādiḥ saṃyoga iti. 2.22",
  "GSP34patyogbu:333": "saṃyogasvarūpābhidhitsayedaṃ sūtraṃ pravavṛte ---",
  "GSP34patyogbu:334": "svasvāmiśaktyoḥ svarūpopalabdhihetuḥ saṃyogaḥ // YS_2.23 //",
  "GSP34patyogbu:335_0": "puruṣaḥ svāmī dṛśyena svena darśanārthaṃ saṃyuktaḥ. tasmāt saṃyogād dṛśyasyopalabdhir",
  "GSP34patyogbu:335_1": "yā sa bhogaḥ. yā tu draṣṭuḥ svarūpopalabdhiḥ so 'pavargaḥ. darśanakāryāvasānaḥ saṃyoga",
  "GSP34patyogbu:335_2": "iti darśanaṃ viyogasya kāraṇam uktam. darśanam adarśanasya pratidvandvīty adarśanaṃ",
  "GSP34patyogbu:335_3": "saṃyoganimittam uktam. nātra darśanaṃ mokṣakāraṇam adarśanābhāvād eva bandhābhāvaḥ",
  "GSP34patyogbu:335_4": "sa mokṣa iti. darśanasya bhāve bandhakāraṇasyādarśanasya nāśa ity ato darśanaṃ jñānaṃ",
  "GSP34patyogbu:335_5": "kaivalyakāraṇam uktam.",
  "GSP34patyogbu:336": "kiṃcedam adarśanaṃ nāma,",
  "GSP34patyogbu:337": "kiṃ guṇānām adhikāra āhosvid dṛśirūpasya svāmino darśitaviṣayasya pradhānacittasyānutpādaḥ. svasmin dṛśye vidyamāne yo darśanābhāvaḥ.",
  "GSP34patyogbu:338_0": "kim arthavattā guṇānām. athāvidyā svacittena saha niruddhā svacittasyotpattibījam.",
  "GSP34patyogbu:338_1": "kiṃ sthitisaṃskārakṣaye gatisaṃskārābhivyaktiḥ. yatredam uktaṃ pradhānaṃ sthityaiva",
  "GSP34patyogbu:338_2": "vartamānaṃ vikārākaraṇād apradhānaṃ syāt.",
  "GSP34patyogbu:339_0": "tathā gatyaiva vartamānaṃ vikāranityatvād apradhānaṃ syāt. ubhayathā cāsya vṛttiḥ",
  "GSP34patyogbu:339_1": "pradhānavyavahāraṃ labhate nānyathā. kāraṇāntareṣv api kalpiteṣv eva samānaś carcaḥ.",
  "GSP34patyogbu:339_2": "darśanaśaktir evādarśanam ity eke,",
  "GSP34patyogbu:340": "“pradhānasyātmakhyāpanārthā pravṛttiḥ” iti śruteḥ.",
  "GSP34patyogbu:341_0": "sarvabodhyabodhasamarthaḥ prākpravṛtteḥ puruṣo na paśyati sarvakāryakaraṇasamarthaṃ",
  "GSP34patyogbu:341_1": "dṛśyaṃ tadā na dṛśyata iti. ubhayasyāpy adarśanaṃ dharma ity eke. tatredaṃ dṛśyasya",
  "GSP34patyogbu:341_2": "svātmabhūtam api puruṣapratyayāpekṣaṃ darśanaṃ dṛśyadharmatvena bhavati. tathā puruṣasyānātmabhūtam",
  "GSP34patyogbu:341_3": "api dṛśyapratyayāpekṣaṃ puruṣadharmatvenevādarśanam avabhāsate. darśanaṃ jñānam evādarśanam",
  "GSP34patyogbu:341_4": "iti kecid abhidadhati. ity ete śāstragatā vikalpāḥ. tatra vikalpabahutvam etat sarvapuruṣāṇāṃ",
  "GSP34patyogbu:341_5": "guṇānāṃ saṃyoge sādhāraṇaviṣayam. 2.23",
  "GSP34patyogbu:342": "yas tu pratyakcetanasya svabuddhisaṃyogaḥ ---",
  "GSP34patyogbu:343": "tasya hetur avidyā // YS_2.24 //",
  "GSP34patyogbu:344_0": "viparyayajñānavāsanety arthaḥ. viparyayajñānavāsanāvāsitā ca na kāryaniṣṭhāṃ puruṣakhyātiṃ",
  "GSP34patyogbu:344_1": "buddhiḥ prāpnoti sādhikārā punar āvartate. sā tu puruṣakhyātiparyavasānāṃ kāryaniṣṭhāṃ prāpnoti,",
  "GSP34patyogbu:345": "caritādhikārā nivṛttādarśanā bandhakāraṇābhāvān na punar āvartate.",
  "GSP34patyogbu:346": "atra kaścit paṇḍakopākhyānenodghāṭayati --- mugdhayā bhāryayābhidhīyate --- paṇḍakāryaputra,",
  "GSP34patyogbu:347": "apatyavatī me bhaginī kimarthaṃ nāma nāham iti,",
  "GSP34patyogbu:348": "sa tām āha --- mṛtas te 'ham apatyam utpādayiṣyāmīti. tathedaṃ vidyamānaṃ jñānaṃ cittanivṛttiṃ na karoti,",
  "GSP34patyogbu:349_0": "vinaṣṭaṃ kariṣyatīti kā pratyāśā. tatrācāryadeśīyo vakti --- nanu buddhinivṛttir",
  "GSP34patyogbu:349_1": "eva mokṣo 'darśanakāraṇābhāvād buddhinivṛttiḥ. tac cādarśanaṃ bandhakāraṇaṃ darśanān",
  "GSP34patyogbu:349_2": "nivartate. tatra cittanivṛttir eva mokṣaḥ,",
  "GSP34patyogbu:350": "kimartham asthāna evāsya mativibhramaḥ. 2.24",
  "GSP34patyogbu:351": "heyaṃ duḥkhaṃ heyakāraṇaṃ ca saṃyogākhyaṃ sanimittam uktam ataḥ paraṃ hānaṃ vaktavyam ---",
  "GSP34patyogbu:352": "tadabhāvāt saṃyogābhāvo hānaṃ taddṛśeḥ kaivalyam // YS_2.25 //",
  "GSP34patyogbu:353_0": "tasyādarśanasyābhāvād buddhipuruṣasaṃyogābhāva ātyantiko bandhanoparama ity arthaḥ.",
  "GSP34patyogbu:353_1": "etad dhānam. taddṛśeḥ kaivalyaṃ puruṣasyāmiśrībhāvaḥ punar asaṃyogo guṇair ity arthaḥ.",
  "GSP34patyogbu:353_2": "duḥkhakāraṇanivṛttau duḥkhoparamo hānam,",
  "GSP34patyogbu:354": "tadā svarūpapratiṣṭhaḥ puruṣa ity uktam. 2.25",
  "GSP34patyogbu:355": "atha hānasya kaḥ prāptyupāya iti ---",
  "GSP34patyogbu:356": "vivekakhyātir aviplavā hānopāyaḥ // YS_2.26 //",
  "GSP34patyogbu:357_0": "sattvapuruṣānyatāpratyayo vivekakhyātiḥ. sā tv anivṛttamithyājñānā plavate. yadā",
  "GSP34patyogbu:357_1": "mithyājñānaṃ dagdhabījabhāvaṃ vandhyaprasavaṃ saṃpadyate tadā vidhūtakleśarajasaḥ",
  "GSP34patyogbu:357_2": "sattvasya pare vaiśāradye parasyāṃ vaśīkārasaṃjñāyāṃ vartamānasya vivekapratyayapravāho",
  "GSP34patyogbu:357_3": "nirmalo bhavati. sā vivekakhyātir aviplavā hānopāyaḥ. tato mithyājñānasya dagdhabījabhāvopagamaḥ",
  "GSP34patyogbu:357_4": "punaś cāprasava ity eṣa mokṣasya mārgo hānasyopāya iti. 2.26",
  "GSP34patyogbu:358": "tasya saptadhā prāntabhūmiḥ prajñā // YS_2.27 //",
  "GSP34patyogbu:359": "tasyeti pratyuditakhyāteḥ pratyāmnāyaḥ. saptadheti aśuddhyāvaraṇamalāpagamāc cittasya pratyayāntarānutpāde sati saptaprakāraiva prajñā vivekino bhavati.",
  "GSP34patyogbu:360_0": "tadyathā --- parijñātaṃ heyaṃ nāsya punaḥ parijñeyam asti. kṣīṇā heyahetavo na punar",
  "GSP34patyogbu:360_1": "eteṣāṃ kṣetavyam asti. sākṣātkṛtaṃ nirodhasamādhinā hānam. bhāvito vivekakhyātirūpo",
  "GSP34patyogbu:360_2": "hānopāya iti. eṣā catuṣṭayī kāryā vimuktiḥ prajñāyāḥ. cittavimuktis tu trayī caritādhikārā",
  "GSP34patyogbu:360_3": "buddhiḥ. guṇā giriśikharataṭacyutā iva grāvāṇo niravasthānāḥ svakāraṇe pralayābhimukhāḥ",
  "GSP34patyogbu:360_4": "saha tenāstaṃ gacchanti. na caiṣāṃ pravilīnānāṃ punar asty utpādaḥ prayojanābhāvād",
  "GSP34patyogbu:360_5": "iti. etasyām avasthāyāṃ guṇasaṃbandhātītaḥ svarūpamātrajyotir amalaḥ kevalī puruṣa",
  "GSP34patyogbu:360_6": "iti. etāṃ saptavidhāṃ prāntabhūmiprajñām anupaśyan puruṣaḥ kuśala ity ākhyāyate.",
  "GSP34patyogbu:360_7": "pratiprasave 'pi cittasya muktaḥ kuśala ity eva bhavati guṇātītatvād iti. 2.27",
  "GSP34patyogbu:361": "siddhā bhavati vivekakhyātir hānopāya iti,",
  "GSP34patyogbu:362": "na ca siddhir antareṇa sādhanam ity etad ārabhyate ---",
  "GSP34patyogbu:363": "yogāṅgānuṣṭhānād aśuddhikṣaye jñānadīptir ā vivekakhyāteḥ // YS_2.28 //",
  "GSP34patyogbu:364_0": "yogāṅgāny aṣṭāv abhidhāyiṣyamāṇāni. teṣām anuṣṭhānāt pañcaparvaṇo viparyayasyāśuddhirūpasya",
  "GSP34patyogbu:364_1": "kṣayo nāśaḥ. tatkṣaye samyagjñānasyābhivyaktiḥ. yathā yathā ca sādhanāny anuṣṭhīyante",
  "GSP34patyogbu:364_2": "tathā tathā tanutvam aśuddhir āpadyate. yathā yathā ca kṣīyate tathā tathā kṣayakramānurodhinī",
  "GSP34patyogbu:364_3": "jñānasyāpi dīptir vivardhate. sā khalv eṣā vivṛddhiḥ prakarṣam anubhavatyā vivekakhyāteḥ,",
  "GSP34patyogbu:365_0": "ā guṇapuruṣasvarūpavijñānād ity arthaḥ. yogāṅgānuṣṭhānam aśuddher viyogakāraṇam.",
  "GSP34patyogbu:365_1": "yathā paraśuś chedyasya. vivekakhyātes tu prāptikāraṇaṃ yathā dharmaḥ sukhasya nānyathā",
  "GSP34patyogbu:365_2": "kāraṇam. kati caitāni kāraṇāni śāstre bhavanti. navaivety āha. tadyathā ---",
  "GSP34patyogbu:366": "“utpattisthityabhivyaktivikārapratyayāptayaḥ /",
  "GSP34patyogbu:367": "viyogānyatvadhṛtayaḥ kāraṇaṃ navadhā smṛtam //” iti.",
  "GSP34patyogbu:368": "tatrotpattikāraṇaṃ mano bhavati vijñānasya,",
  "GSP34patyogbu:369": "sthitikāraṇaṃ manasaḥ puruṣārthatā,",
  "GSP34patyogbu:370": "śarīrasyevāhāra iti. abhivyaktikāraṇaṃ yathā rūpasyālokas tathā rūpajñānam,",
  "GSP34patyogbu:371": "vikārakāraṇaṃ manaso viṣayāntaram. yathāgniḥ pākyasya. pratyayakāraṇaṃ dhūmajñānam agnijñānasya. prāptikāraṇaṃ yogāṅgānuṣṭhānaṃ vivekakhyāteḥ.",
  "GSP34patyogbu:372_0": "viyogakāraṇaṃ tad evāśuddheḥ. anyatvakāraṇaṃ yathā suvarṇasya suvarṇakāraḥ. evam",
  "GSP34patyogbu:372_1": "ekasya strīpratyayasyāvidyā mūḍhatve dveṣo duḥkhatve rāgaḥ sukhatve tattvajñānaṃ",
  "GSP34patyogbu:372_2": "mādhyasthye. dhṛtikāraṇaṃ śarīram indriyāṇām. tāni ca tasya. mahābhūtāni śarīrāṇām,",
  "GSP34patyogbu:373_0": "tāni ca parasparaṃ sarveṣāṃ tairyagyaunamānuṣadaivatāni ca parasparārthatvād ity",
  "GSP34patyogbu:373_1": "evaṃ nava kāraṇāni. tāni ca yathāsaṃbhavaṃ padārthāntareṣv api yojyāni. yogāṅgānuṣṭhānaṃ",
  "GSP34patyogbu:373_2": "tu dvidhaiva kāraṇatvaṃ labhata iti. 2.28",
  "GSP34patyogbu:374": "tatra yogāṅgāny avadhāryante ---",
  "GSP34patyogbu:375": "yamaniyamāsanaprāṇāyāmapratyāhāradhāraṇādhyānasamādhayo 'ṣṭāv aṅgāni // YS_2.29 //",
  "GSP34patyogbu:376": "yathākramam eṣām anuṣṭhānaṃ svarūpaṃ ca vakṣyāmaḥ. 2.29",
  "GSP34patyogbu:377": "tatra ---",
  "GSP34patyogbu:378": "ahiṃsāsatyāsteyabrahmacaryāparigrahā yamāḥ // YS_2.30 //",
  "GSP34patyogbu:379_0": "tatrāhiṃsā sarvathā sarvadā sarvabhūtānām anabhidrohaḥ. uttare ca yamaniyamās tanmūlās",
  "GSP34patyogbu:379_1": "tatsiddhiparatayaiva tatpratipādanāya pratipādyante. tadavadātarūpakaraṇāyaivopādīyante.",
  "GSP34patyogbu:379_2": "tathā coktam --- sa khalv ayaṃ brāhmaṇo yathā yathā vratāni bahūni samāditsate tathā",
  "GSP34patyogbu:379_3": "tathā pramādakṛtebhyo hiṃsānidānebhyo nivartamānas tām evāvadātarūpām ahiṃsāṃ karoti.",
  "GSP34patyogbu:380": "satyaṃ yathārthe vāṅmanase. yathā dṛṣṭaṃ yathānumitaṃ tathā vāṅ manaś ceti. paratra svabodhasaṃkrāntaye vāg uktā,",
  "GSP34patyogbu:381_0": "sā yadi na vañcitā bhrāntā vā pratipattivandhyā vā bhaved iti. eṣā sarvabhūtopakārārthaṃ",
  "GSP34patyogbu:381_1": "pravṛttā na bhūtopaghātāya. yadi caivam apy abhidhīyamānā bhūtopaghātaparaiva syān",
  "GSP34patyogbu:381_2": "na satyaṃ bhavet pāpam eva bhavet tena puṇyābhāsena puṇyapratirūpakeṇa kaṣṭaṃ tamaḥ",
  "GSP34patyogbu:381_3": "prāpnuyāt. tasmāt parīkṣya sarvabhūtahitaṃ satyaṃ brūyāt.",
  "GSP34patyogbu:382": "steyam aśāstrapūrvakaṃ dravyāṇāṃ parataḥ svīkaraṇaṃ,",
  "GSP34patyogbu:383_0": "tatpratiṣedhaḥ punar aspṛhārūpam asteyam iti. brahmacaryaṃ guptendriyasyopasthasya",
  "GSP34patyogbu:383_1": "saṃyamaḥ. viṣayāṇām arjanarakṣaṇakṣayasaṅgahiṃsādoṣadarśanād asvīkaraṇam aparigraha ity ete yamāḥ. 2.30",
  "GSP34patyogbu:384": "te tu ---",
  "GSP34patyogbu:385": "jātideśakālasamayānavacchinnāḥ sārvabhaumā mahāvratam // YS_2.31 //",
  "GSP34patyogbu:386_0": "tatrāhiṃsā jātyavacchinnā matsyavadhakasya matsyeṣv eva nānyatra hiṃsā. saiva deśāvacchinnā",
  "GSP34patyogbu:386_1": "na tīrthe haniṣyāmīti. saiva kālāvacchinnā na caturdaśyāṃ na puṇye 'hani haniṣyāmīti.",
  "GSP34patyogbu:386_2": "saiva tribhir uparatasya samayāvacchinnā devabrāhmaṇārthe nānyathā haniṣyāmīti. yathā",
  "GSP34patyogbu:386_3": "ca kṣatriyāṇāṃ yuddha eva hiṃsā nānyatreti. ebhir jātideśakālasamayair anavacchinnā",
  "GSP34patyogbu:386_4": "ahiṃsādayaḥ sarvathaiva paripālanīyāḥ. sarvabhūmiṣu sarvaviṣayeṣu sarvathaivāviditavyabhicārāḥ",
  "GSP34patyogbu:386_5": "sārvabhaumā mahāvratam ity ucyante. 2.31",
  "GSP34patyogbu:387": "śaucasaṃtoṣatapaḥsvādhyāyeśvarapraṇidhānāni niyamāḥ // YS_2.32 //",
  "GSP34patyogbu:388_0": "tatra śaucaṃ mṛjjalādijanitaṃ medhyābhyavaharaṇādi ca bāhyam. ābhyantaraṃ cittamalānām",
  "GSP34patyogbu:388_1": "ākṣālanam. saṃtoṣaḥ saṃnihitasādhanād adhikasyānupāditsā. tapo dvaṃdvasahanam. dvaṃdvāś",
  "GSP34patyogbu:388_2": "ca jighatsāpipāse śītoṣṇe sthānāsane kāṣṭhamaunākāramaune ca. vratāni caiṣāṃ yathāyogaṃ",
  "GSP34patyogbu:388_3": "kṛcchracāndrāyaṇasāṃtapanādīni. svādhyāyo mokṣaśāstrāṇām adhyayanaṃ praṇavajapo vā.",
  "GSP34patyogbu:388_4": "īśvarapraṇidhānaṃ tasmin paramagurau sarvakarmārpaṇam.",
  "GSP34patyogbu:389": "śayyāsanastho 'tha pathi vrajan vā svasthaḥ parikṣīṇavitarkajālaḥ /",
  "GSP34patyogbu:390": "saṃsārabījakṣayam īkṣamāṇaḥ syān nityayukto 'mṛtabhogabhāgī //",
  "GSP34patyogbu:391": "yatredam uktaṃ tataḥ pratyakcetanādhigamo 'py antarāyābhāvaś ceti. 2.32",
  "GSP34patyogbu:392": "eteṣāṃ yamaniyamānām ---",
  "GSP34patyogbu:393": "vitarkabādhane pratipakṣabhāvanam // YS_2.33 //",
  "GSP34patyogbu:394_0": "yadāsya brāhmaṇasya hiṃsādayo vitarkā jāyeran haniṣyāmy aham apakāriṇam anṛtam api",
  "GSP34patyogbu:394_1": "vakṣyāmi dravyam apy asya svīkariṣyāmi dāreṣu cāsya vyavāyī bhaviṣyāmi parigraheṣu",
  "GSP34patyogbu:394_2": "cāsya svāmī bhaviṣyāmīti. evam unmārgapravaṇavitarkajvareṇātidīptena bādhyamānas",
  "GSP34patyogbu:394_3": "tatpratipakṣān bhāvayet. ghoreṣu saṃsārāṅgāreṣu pacyamānena mayā śaraṇam upāgataḥ",
  "GSP34patyogbu:394_4": "sarvabhūtābhayapradānena yogadharmaḥ. sa khalv ahaṃ tyaktvā vitarkān punas tān ādadānas",
  "GSP34patyogbu:394_5": "tulyaḥ śvavṛtteneti bhāvayet. yathā śvā vāntāvalehī tathā tyaktasya punar ādadāna",
  "GSP34patyogbu:394_6": "iti. evamādi sūtrāntareṣv api yojyam. 2.33",
  "GSP34patyogbu:395": "vitarkā hiṃsādayaḥ kṛtakāritānumoditā lobhakrodhamohapūrvakā mṛdumadhyādhimātrā duḥkhājñānānantaphalā iti pratipakṣabhāvanam // YS_2.34 //",
  "GSP34patyogbu:396_0": "tatra hiṃsā tāvat --- kṛtā kāritānumoditeti tridhā. ekaikā punas tridhā lobhena māṃsacarmārthena",
  "GSP34patyogbu:396_1": "krodhenāpakṛtam aneneti mohena dharmo me bhaviṣyatīti. lobhakrodhamohāḥ punas trividhā",
  "GSP34patyogbu:396_2": "mṛdumadhyādhimātrā iti. evaṃ saptaviṃśatir bhedā bhavanti hiṃsāyāḥ. mṛdumadhyādhimātrāḥ",
  "GSP34patyogbu:396_3": "punas tridhā --- mṛdumṛdur madhyamṛdus tīvramṛdur iti. tathā mṛdumadhyo madhyamadhyas",
  "GSP34patyogbu:396_4": "tīvramadhya iti. tathā mṛdutīvro madhyatīvro 'dhimātratīvra iti. evam ekāśītibhedā",
  "GSP34patyogbu:396_5": "hiṃsā bhavati. sā punar niyamavikalpasamuccayabhedād asaṃkhyeyā,",
  "GSP34patyogbu:397": "prāṇabhṛdbhedasyāparisaṃkhyeyatvād iti. evam anṛtādiṣv api yojyam.",
  "GSP34patyogbu:398_0": "te khalv amī vitarkā duḥkhājñānānantaphalā iti pratipakṣabhāvanam. duḥkham ajñānaṃ",
  "GSP34patyogbu:398_1": "cānantaṃ phalaṃ yeṣām iti pratipakṣabhāvanam. tathā ca hiṃsakas tāvat prathamaṃ vadhyasya",
  "GSP34patyogbu:398_2": "vīryam ākṣipati. tataś ca śastrādinipātena duḥkhayati. tato jīvitād api mocayati.",
  "GSP34patyogbu:398_3": "tato vīryākṣepād asya cetanācetanam upakaraṇaṃ kṣīṇavīryaṃ bhavati. duḥkhotpādān",
  "GSP34patyogbu:398_4": "narakatiryakpretādiṣu duḥkham anubhavati,",
  "GSP34patyogbu:399_0": "jīvitavyaparopaṇāt pratikṣaṇaṃ ca jīvitātyaye vartamāno maraṇam icchann api duḥkhavipākasya",
  "GSP34patyogbu:399_1": "niyatavipākavedanīyatvāt kathaṃcid evocchvasiti. yadi ca kathaṃcit puṇyāvāpagatā",
  "GSP34patyogbu:399_2": "hiṃsā bhavet tatra sukhaprāptau bhaved alpāyur iti. evam anṛtādiṣv api yojyaṃ yathāsaṃbhavam.",
  "GSP34patyogbu:399_3": "evaṃ vitarkāṇāṃ cāmum evānugataṃ vipākam aniṣṭaṃ bhāvayan na vitarkeṣu manaḥ praṇidadhīta. 2.34",
  "GSP34patyogbu:400": "pratipakṣabhāvanād dhetor heyā vitarkā yadāsya syur aprasavadharmāṇas tadā tatkṛtam aiśvaryaṃ yoginaḥ siddhisūcakaṃ bhavati. tadyathā ---",
  "GSP34patyogbu:401": "ahiṃsāpratiṣṭhāyāṃ tatsaṃnidhau vairatyāgaḥ // YS_2.35 //",
  "GSP34patyogbu:402": "sarvaprāṇināṃ bhavati. 2.35",
  "GSP34patyogbu:403": "satyapratiṣṭhāyāṃ kriyāphalāśrayatvam // YS_2.36 //",
  "GSP34patyogbu:404": "dhārmiko bhūyā iti bhavati dhārmikaḥ,",
  "GSP34patyogbu:405": "svargaṃ prāpnuhīti svargaṃ prāpnoti amoghāsya vāg bhavati. 2.36",
  "GSP34patyogbu:406": "asteyapratiṣṭhāyāṃ sarvaratnopasthānam // YS_2.37 //",
  "GSP34patyogbu:407": "sarvadiksthāny asyopatiṣṭhante ratnāni. 2.37",
  "GSP34patyogbu:408": "brahmacaryapratiṣṭhāyāṃ vīryalābhaḥ // YS_2.38 //",
  "GSP34patyogbu:409": "yasya lābhād apratighān guṇān utkarṣayati. siddhaś ca vineyeṣu jñānam ādhātuṃ samartho bhavatīti. 2.38",
  "GSP34patyogbu:410": "aparigrahasthairye janmakathaṃtāsaṃbodhaḥ // YS_2.39 //",
  "GSP34patyogbu:411_0": "asya bhavati ko 'ham āsaṃ katham aham āsaṃ kiṃsvid idaṃ kathaṃsvid idaṃ ke vā bhaviṣyāmaḥ",
  "GSP34patyogbu:411_1": "kathaṃ vā bhaviṣyāma ity evam asya pūrvāntaparāntamadhyeṣv ātmabhāvajijāsā svarūpeṇopāvartate.",
  "GSP34patyogbu:411_2": "etā yamasthairye siddhayaḥ. 2.39",
  "GSP34patyogbu:412": "niyameṣu vakṣyāmaḥ ---",
  "GSP34patyogbu:413": "śaucāt svāṅgajugupsā parair asaṃsargaḥ // YS_2.40 //",
  "GSP34patyogbu:414_0": "svāṅge jugupsāyāṃ śaucam ārabhamāṇaḥ kāyāvadyadarśī kāyānabhiṣvaṅgī yatir bhavati.",
  "GSP34patyogbu:414_1": "kiṃca parair asaṃsargaḥ kāyasvabhāvāvalokī svam api kāyaṃ jihāsur mṛjjalādibhir ākṣālayann",
  "GSP34patyogbu:414_2": "api kāyaśuddhim apaśyan kathaṃ parakāyair atyantam evāprayataiḥ saṃsṛjyeta. 2.40",
  "GSP34patyogbu:415": "kiṃca ---",
  "GSP34patyogbu:416": "sattvaśuddhisaumanasyaikāgryendriyajayātmadarśanayogyatvāni ca // YS_2.41 //",
  "GSP34patyogbu:417_0": "bhavantīti vākyaśeṣaḥ. śuceḥ sattvaśuddhis tataḥ saumanasyaṃ tata aikāgryaṃ tata",
  "GSP34patyogbu:417_1": "indriyajayas tataś cātmadarśanayogyatvaṃ buddhisattvasya bhavatīty etac chaucasthairyād",
  "GSP34patyogbu:417_2": "adhigamyata iti. 2.41",
  "GSP34patyogbu:418": "saṃtoṣād anuttamaḥ sukhalābhaḥ // YS_2.42 //",
  "GSP34patyogbu:419": "tathā coktam ---",
  "GSP34patyogbu:420": "“yac ca kāmasukhaṃ loke yac ca divyaṃ mahat sukham /",
  "GSP34patyogbu:421": "tṛṣṇākṣayasukhasyaite nārhataḥ ṣoḍaśīṃ kalām” iti. 2.42",
  "GSP34patyogbu:422": "kāyendriyasiddhir aśuddhikṣayāt tapasaḥ // YS_2.43 //",
  "GSP34patyogbu:423": "nirvartyamānam eva tapo hinasty aśuddhyāvaraṇamalaṃ tadāvaraṇamalāpagamāt kāyasiddhir aṇimādyā. tathendriyasiddhir dūrāc chravaṇadarśanādyeti. 2.43",
  "GSP34patyogbu:424": "svādhyāyād iṣṭadevatāsaṃprayogaḥ // YS_2.44 //",
  "GSP34patyogbu:425": "devā ṛṣayaḥ siddhāś ca svādhyāyaśīlasya darśanaṃ gacchanti,",
  "GSP34patyogbu:426": "kārye cāsya vartanta iti. 2.44",
  "GSP34patyogbu:427": "samādhisiddhir īśvarapraṇidhānāt // YS_2.45 //",
  "GSP34patyogbu:428": "īśvarārpitasarvabhāvasya samādhisiddhir yayā sarvam īpsitam avitathaṃ jānāti deśāntare dehāntare kālāntare ca. tato 'sya prajñā yathābhūtaṃ prajānātīti. 2.45",
  "GSP34patyogbu:429": "uktāḥ saha siddhibhir yamaniyamāḥ āsanādīni vakṣyāmaḥ tatra ---",
  "GSP34patyogbu:430": "sthirasukham āsanam // YS_2.46 //",
  "GSP34patyogbu:431_0": "tadyathā padmāsanaṃ bhadrāsanaṃ svastikaṃ daṇḍāsanaṃ sopāśrayaṃ paryaṅkaṃ krauñcaniṣadanaṃ",
  "GSP34patyogbu:431_1": "hastiniṣadanam uṣṭraniṣadanaṃ samasaṃsthānaṃ sthirasukhaṃ yathāsukhaṃ cety evamādīni. 2.46",
  "GSP34patyogbu:432": "prayatnaśaithilyānantasamāpattibhyām // YS_2.47 //",
  "GSP34patyogbu:433": "bhavatīti vākyaśeṣaḥ prayatnoparamāt sidhyaty āsanaṃ yena nāṅgamejayo bhavati. anante vā samāpannaṃ cittam āsanaṃ nirvartayatīti. 2.47",
  "GSP34patyogbu:434": "tato dvandvānabhighātaḥ // YS_2.48 //",
  "GSP34patyogbu:435": "śītoṣṇādibhir dvandvair āsanajayān nābhibhūyate. 2.48",
  "GSP34patyogbu:436": "tasmin sati śvāsapraśvāsayor gativicchedaḥ prāṇāyāmaḥ // YS_2.49 //",
  "GSP34patyogbu:437": "saty āsanajaye bāhyasya vāyor ācamanaṃ śvāsaḥ,",
  "GSP34patyogbu:438": "kauṣṭhyasya vāyor niḥsāraṇaṃ praśvāsaḥ,",
  "GSP34patyogbu:439": "tayor gativiccheda ubhayābhāvaḥ prāṇāyāmaḥ. 2.49",
  "GSP34patyogbu:440": "sa tu ---",
  "GSP34patyogbu:441": "bāhyābhyantarastambhavṛttir deśakālasaṃkhyābhiḥ paridṛṣṭo dīrghasūkṣmaḥ // YS_2.50 //",
  "GSP34patyogbu:442_0": "yatra praśvāsapūrvako gatyabhāvaḥ sa bāhyaḥ. yatra śvāsapūrvako gatyabhāvaḥ sa ābhyantaraḥ.",
  "GSP34patyogbu:442_1": "tṛtīyaḥ stambhavṛttir yatrobhayābhāvaḥ sakṛṭprayatnād bhavati. yathā tapte nyastam",
  "GSP34patyogbu:442_2": "upale jalaṃ sarvataḥ saṃkocam āpadyate tathā dvayor yugapad gatyabhāva iti. trayo",
  "GSP34patyogbu:442_3": "'py ete deśena paridṛṣṭā iyān asya viṣayo deśa iti. kālena paridṛṣṭāḥ kṣaṇānām iyattāvadhāraṇenāvacchinnā",
  "GSP34patyogbu:442_4": "ity arthaḥ. saṃkhyābhiḥ paridṛṣṭā etāvadbhiḥ śvāsapraśvāsaiḥ prathama udghātas tadvan",
  "GSP34patyogbu:442_5": "nigṛhītasyaitāvadbhir dvitīya udghāta evaṃ tṛtīyaḥ. evaṃ mṛdur evaṃ madhya evaṃ tīvra",
  "GSP34patyogbu:442_6": "iti saṃkhyāparidṛṣṭaḥ. sa khalv ayam evam abhyasto dīrghasūkṣmaḥ. 2.50",
  "GSP34patyogbu:443": "bāhyābhyantaraviṣayākṣepī caturthaḥ // YS_2.51 //",
  "GSP34patyogbu:444_0": "deśakālasaṃkhyābhir bāhyaviṣayaparidṛṣṭa ākṣiptaḥ. tathābhyantaraviṣayaparidṛṣṭa",
  "GSP34patyogbu:444_1": "ākṣiptaḥ. ubhayathā dīrghasūkṣmaḥ. tatpūrvako bhūmijayāt krameṇobhayor gatyabhāvaś",
  "GSP34patyogbu:444_2": "caturthaḥ prāṇāyāmaḥ. tṛtīyas tu viṣayānālocito gatyabhāvaḥ sakṛdārabdha eva deśakālasaṃkhyābhiḥ",
  "GSP34patyogbu:444_3": "paridṛṣṭo dīrghasūkṣmaḥ. caturthas tu śvāsapraśvāsayor viṣayāvadhāraṇāt krameṇa bhūmijayād",
  "GSP34patyogbu:444_4": "ubhayākṣepapūrvako gatyabhāvaś caturthaḥ prāṇāyāma ity ayaṃ viśeṣa iti. 2.51",
  "GSP34patyogbu:445": "tataḥ kṣīyate prakāśāvaraṇam // YS_2.52 //",
  "GSP34patyogbu:446_0": "prāṇāyāmān abhyasyato 'sya yoginaḥ kṣīyate vivekajñānāvaraṇīyaṃ karma. yat tad ācakṣate.",
  "GSP34patyogbu:446_1": "mahāmohamayenendrajālena prakāśaśīlaṃ sattvam āvṛtya tad evākārye niyuṅkta iti. tad",
  "GSP34patyogbu:446_2": "asya prakāśāvaraṇaṃ karma saṃsāranibandhanaṃ prāṇāyāmābhyāsād durbalaṃ bhavati pratikṣaṇaṃ",
  "GSP34patyogbu:446_3": "ca kṣīyate. tathā coktam. “tapo na paraṃ prāṇāyāmāt tato viśuddhir malānāṃ dīptiś",
  "GSP34patyogbu:446_4": "ca jñānasya” iti. 2.52",
  "GSP34patyogbu:447": "kiṃca ---",
  "GSP34patyogbu:448": "dhāraṇāsu ca yogyatā manasaḥ // YS_2.53 //",
  "GSP34patyogbu:449": "prāṇāyāmābhyāsād eva “pracchardanavidhāraṇābhyāṃ vā prāṇasya” iti vacanāt. 2.53",
  "GSP34patyogbu:450": "atha kaḥ pratyāhāraḥ ---",
  "GSP34patyogbu:451": "svaviṣayāsaṃprayoge cittasvarūpānukāra ivendriyāṇāṃ pratyāhāraḥ // YS_2.54 //",
  "GSP34patyogbu:452": "svaviṣayasaṃprayogābhāve cittasvarūpānukāra iveti,",
  "GSP34patyogbu:453_0": "cittanirodhe cittavanniruddhānīndriyāṇi netarendriyajayavadupāyāntaram apekṣante.",
  "GSP34patyogbu:453_1": "yathā madhukararājaṃ makṣikā utpatantam anūtpatanti niviśamānam anu niviśante tathendriyāṇi",
  "GSP34patyogbu:453_2": "cittanirodhe niruddhānīty eṣa pratyāhāraḥ. 2.54",
  "GSP34patyogbu:454": "tataḥ paramā vaśyatendriyāṇām // YS_2.55 //",
  "GSP34patyogbu:455_0": "śabdādiṣv avyasanam indriyajaya iti kecit. saktir vyasanaṃ vyasyaty enaṃ śreyasa",
  "GSP34patyogbu:455_1": "iti. aviruddhā pratipattir nyāyyā. śabdādisaṃprayogaḥ svecchayety anye. rāgadveṣābhāve",
  "GSP34patyogbu:455_2": "sukhaduḥkhaśūnyaṃ śabdādijñānam indriyajaya iti kecit. cittaikāgryād apratipattir",
  "GSP34patyogbu:455_3": "eveti jaigīṣavyaḥ. tataś ca paramā tv iyaṃ vaśyatā yac cittanirodhe niruddhānīndriyāṇi",
  "GSP34patyogbu:455_4": "netarendriyajayavat prayatnakṛtam upāyāntaram apekṣante yogina iti. 2.55",
  "GSP34patyogbu:456": "iti śrīpātāñjale sāṃkhyapravacane yogaśāstre śrīmadvyāsabhāṣye dvitīyaḥ sādhanapādaḥ 2.",
  "GSP34patyogbu:457": "uktāni pañca bahiraṅgāni(ṇi)",
  "GSP34patyogbu:458": "sādhanāni. dhāraṇā vaktavyā ---",
  "GSP34patyogbu:459": "deśabandhaś cittasya dhāraṇā // YS_3.1 //",
  "GSP34patyogbu:460": "nābhicakre hṛdayapuṇḍarīke mūrdhni jyotiṣi nāsikāgre jihvāgra ity evamādiṣu deśeṣu bāhye vā viṣaye cittasya vṛttimātreṇa bandha iti dhāraṇā. 3.1",
  "GSP34patyogbu:461": "tatra pratyayaikatānatā dhyānam // YS_3.2 //",
  "GSP34patyogbu:462": "tasmin deśe dhyeyālambanasya pratyayasyaikatānatā sadṛśaḥ pravāhaḥ pratyayāntareṇāparāmṛṣṭo dhyānam. 3.2",
  "GSP34patyogbu:463": "tad evārthamātranirbhāsaṃ svarūpaśūnyam iva samādhiḥ // YS_3.3 //",
  "GSP34patyogbu:464": "dhyānam eva dhyeyākārānirbhāsaṃ pratyayātmakena svarūpeṇa śūnyam iva yadā bhavati dhyeyasvabhāvāveśāt tadā samādhir ity ucyate. 3.3",
  "GSP34patyogbu:465": "trayam ekatra saṃyamaḥ // YS_3.4 //",
  "GSP34patyogbu:466": "tad etad dhāraṇādhyānasamādhitrayam ekatra saṃyamaḥ. ekaviṣayāṇi trīṇi sādhanāni saṃyama ity ucyate. tad asya trayasya tāntrikī paribhāṣā saṃyama iti. 3.4",
  "GSP34patyogbu:467": "tajjayāt prajñālokaḥ // YS_3.5 //",
  "GSP34patyogbu:468": "tasya saṃyamasya jayāt samādhiprajñāyā bhavaty āloko yathā yathā saṃyamaḥ sthirapado bhavati tathā tathā samādhiprajñā viśāradī bhavati. 3.5",
  "GSP34patyogbu:469": "tasya bhūmiṣu viniyogaḥ // YS_3.6 //",
  "GSP34patyogbu:470_0": "tasya saṃyamasya jitabhūmer yānantarā bhūmis tatra viniyogaḥ. na hy ajitādharabhūmir",
  "GSP34patyogbu:470_1": "anantarabhūmiṃ vilaṅghya prāntabhūmiṣu saṃyamaṃ labhate. tadabhāvāc ca kutas tasya",
  "GSP34patyogbu:470_2": "prajñālokaḥ. īśvaraprasādāj jitottarabhūmikasya ca nādharabhūmiṣu paracittajñānādiṣu",
  "GSP34patyogbu:470_3": "saṃyamo yuktaḥ. kasmāt,",
  "GSP34patyogbu:471": "tadarthasyānyata evāvagatatvāt. bhūmer asyā iyam anantarā bhūmir ity atra yoga evopādhyāyaḥ. katham evaṃ hy uktam. “yogena yogo jñātavyo yogo yogāt pravartate /",
  "GSP34patyogbu:472": "yo 'pramattas tu yogena sa yoge ramate ciram” iti. 3.6",
  "GSP34patyogbu:473": "trayam antaraṅgaṃ pūrvebhyaḥ // YS_3.7 //",
  "GSP34patyogbu:474": "tad etad dhāraṇādhyānasamādhitrayam antaraṅgaṃ saṃprajñātasya samādheḥ pūrvebhyo yamādibhyaḥ pañcabhyaḥ sādhanebhya iti. 3.7",
  "GSP34patyogbu:475": "tad api bahiraṅgaṃ nirbījasya // YS_3.8 //",
  "GSP34patyogbu:476": "tad apy antaraṅgaṃ sādhanatrayaṃ nirbījasya yogasya bahiraṅgaṃ bhavati kasmāt,",
  "GSP34patyogbu:477": "tadabhāve bhāvād iti. 3.8",
  "GSP34patyogbu:478": "atha nirodhacittakṣaṇeṣu calaṃ guṇavṛttam iti kīdṛśas tadā cittapariṇāmaḥ ---",
  "GSP34patyogbu:479": "vyutthānanirodhasaṃskārayor abhibhavaprādurbhāvau nirodhakṣaṇacittānvayo nirodhapariṇāmaḥ // YS_3.9 //",
  "GSP34patyogbu:480_0": "vyutthānasaṃskārāś cittadharmā na te pratyayātmakā iti pratyayanirodhe na niruddhā",
  "GSP34patyogbu:480_1": "nirodhasaṃskārā api cittadharmās tayor abhibhavaprādurbhāvau vyutthānasaṃskārā hīyante",
  "GSP34patyogbu:480_2": "nirodhasaṃskārā ādhīyante. nirodhakṣaṇaṃ cittam anveti tad ekasya cittasya pratikṣaṇam",
  "GSP34patyogbu:480_3": "idaṃ saṃskārānyathātvaṃ nirodhapariṇāmaḥ. tadā saṃskāraśeṣaṃ cittam iti nirodhasamādhau vyākhyātam. 3.9",
  "GSP34patyogbu:481": "tasya praśāntavāhitā saṃskārāt // YS_3.10 //",
  "GSP34patyogbu:482": "nirodhasaṃskārābhyāsapāṭavāpekṣā praśāntavāhitā cittasya bhavati. tatsaṃskāramāndye vyutthānadharmiṇā saṃskāreṇa nirodhadharmasaṃskāro 'bhibhūyata iti. 3.10",
  "GSP34patyogbu:483": "sarvārthataikāgratayoḥ kṣayodayau cittasya samādhipariṇāmaḥ // YS_3.11 //",
  "GSP34patyogbu:484": "sarvārthatā cittadharmaḥ. ekāgratāpi cittadharmaḥ. sarvārthatāyāḥ kṣayas tirobhāva ity arthaḥ. ekāgratāyā udaya āvirbhāva ity arthaḥ. tayor dharmitvenānugataṃ cittaṃ,",
  "GSP34patyogbu:485": "tad idaṃ cittam apāyopajanayoḥ svātmabhūtayor dharmayor anugataṃ samādhīyate sa cittasya samādhipariṇāmaḥ. 3.11",
  "GSP34patyogbu:486": "tataḥ punaḥ śāntoditau tulyapratyayau cittasyaikāgratāpariṇāmaḥ // YS_3.12 //",
  "GSP34patyogbu:487": "samāhitacittasya pūrvapratyayaḥ śānta uttaras tatsadṛśa uditaḥ,",
  "GSP34patyogbu:488": "samādhicittam ubhayor anugataṃ punas tathaivāsamādhibhreṣād iti. sa khalv ayaṃ dharmiṇaś cittasyaikāgratāpariṇāmaḥ. 3.12",
  "GSP34patyogbu:489": "etena bhūtendriyeṣu dharmalakṣaṇāvasthāpariṇāmā vyākhyātāḥ // YS_3.13 //",
  "GSP34patyogbu:490_0": "etena pūrvoktena cittapariṇāmena dharmalakṣaṇāvasthārūpeṇa bhūtendriyeṣu dharmapariṇāmo",
  "GSP34patyogbu:490_1": "lakṣaṇapariṇāmo 'vasthāpariṇāmaś cokto veditavyaḥ. tatra vyutthānanirodhayor abhibhavaprādurbhāvau",
  "GSP34patyogbu:490_2": "dharmiṇi dharmapariṇāmaḥ. lakṣaṇapariṇāmaś ca nirodhas trilakṣaṇas tribhir adhvabhir",
  "GSP34patyogbu:490_3": "yuktaḥ. sa khalv anāgatalakṣaṇam adhvānaṃ prathamaṃ hitvā dharmatvam anatikrānto",
  "GSP34patyogbu:490_4": "vartamānalakṣaṇaṃ pratipannaḥ. yatrāsya svarūpeṇābhivyaktiḥ. eṣo 'sya dvitīyo 'dhvā.",
  "GSP34patyogbu:490_5": "na cātītānāgatābhyāṃ lakṣaṇābhyāṃ viyuktaḥ.",
  "GSP34patyogbu:491_0": "tathā vyutthānaṃ trilakṣaṇaṃ tribhir adhvabhir yuktaṃ vartamānalakṣaṇaṃ hitvā dharmatvam",
  "GSP34patyogbu:491_1": "anatikrāntam atītalakṣaṇaṃ pratipannam. eṣo 'sya tṛtīyo 'dhvā. na cānāgatavartamānābhyāṃ",
  "GSP34patyogbu:491_2": "lakṣaṇābhyāṃ viyuktam. evaṃ punar vyutthānam upasaṃpadyamānam anāgatalakṣaṇaṃ hitvā",
  "GSP34patyogbu:491_3": "dharmatvam anatikrāntaṃ vartamānalakṣaṇaṃ pratipannam. yatrāsya svarūpābhivyaktau",
  "GSP34patyogbu:491_4": "satyāṃ vyāpāraḥ eṣo 'sya dvitīyo 'dhvā. na cātītānāgatābhyāṃ lakṣaṇābhyāṃ viyuktam",
  "GSP34patyogbu:491_5": "iti. evaṃ punar nirodha evaṃ punar vyutthānam iti.",
  "GSP34patyogbu:492_0": "tathāvasthāpariṇāmaḥ tatra nirodhakṣaṇeṣu nirodhasaṃskārā balavanto bhavanti durbalā",
  "GSP34patyogbu:492_1": "vyutthānasaṃskārā iti. eṣa dharmāṇām avasthāpariṇāmaḥ. tatra dharmiṇo dharmaiḥ pariṇāmo",
  "GSP34patyogbu:492_2": "dharmāṇāṃ tryadhvanāṃ lakṣaṇaiḥ pariṇāmo lakṣaṇānām apy avasthābhiḥ pariṇāma iti.",
  "GSP34patyogbu:492_3": "evaṃ dharmalakṣaṇāvasthāpariṇāmaiḥ śūnyaṃ na kṣaṇam api guṇavṛttam avatiṣṭhate. calaṃ",
  "GSP34patyogbu:492_4": "ca guṇavṛttam. guṇasvābhāvyaṃ tu pravṛttikāraṇam uktaṃ guṇānām iti. etena bhūtendriyeṣu",
  "GSP34patyogbu:492_5": "dharmadharmibhedāt trividhaḥ pariṇāmo veditavyaḥ.",
  "GSP34patyogbu:493_0": "paramārthatas tv eka eva pariṇāmaḥ. dharmisvarūpamātro hi dharmo dharmivikriyaivaiṣā",
  "GSP34patyogbu:493_1": "dharmadvārā prapañcyata iti. tatra dharmasya dharmiṇi vartamānasyaivādhvasv atītānāgatavartamāneṣu",
  "GSP34patyogbu:493_2": "bhāvānyathātvaṃ bhavati na tu dravyānyathātvam. yathā suvarṇabhājanasya bhittvānyathākriyamāṇasya",
  "GSP34patyogbu:493_3": "bhāvānyathātvaṃ bhavati na suvarṇānyathātvam iti.",
  "GSP34patyogbu:494": "apara āha --- dharmānabhyadhiko dharmī pūrvatattvānatikramāt. pūrvāparāvasthābhedam anupatitaḥ kauṭasthyenaiva parivarteta yady anvayī syād iti.",
  "GSP34patyogbu:495": "ayam adoṣaḥ. kasmāt. ekāntatānabhyupagamāt. tad etat trailokyaṃ vyakter apaiti nityatvapratiṣedhāt. apetam apy asti vināśapratiṣedhāt. saṃsargāc cāsya saukṣmyaṃ,",
  "GSP34patyogbu:496": "saukṣmyāc cānupalabdhir iti.",
  "GSP34patyogbu:497_0": "lakṣaṇapariṇāmo dharmo 'dhvasu vartamāno 'tīto 'tītalakṣaṇayukto 'nāgatavartamānābhyāṃ",
  "GSP34patyogbu:497_1": "lakṣaṇābhyām aviyuktaḥ. tathānāgato 'nāgatalakṣaṇayukto vartamānātītābhyāṃ lakṣaṇābhyām",
  "GSP34patyogbu:497_2": "aviyuktaḥ. tathā vartamāno vartamānalakṣaṇayukto 'tītānāgatābhyāṃ lakṣaṇābhyām aviyukta",
  "GSP34patyogbu:497_3": "iti. yathā puruṣa ekasyāṃ striyāṃ rakto na śeṣāsu virakto bhavatīti.",
  "GSP34patyogbu:498_0": "atra lakṣaṇapariṇāme sarvasya sarvalakṣaṇayogād adhvasaṃkaraḥ prāpnotīti parair doṣaś",
  "GSP34patyogbu:498_1": "codyata iti. tasya parihāraḥ --- dharmāṇāṃ dharmatvam aprasādhyam. sati ca dharmatve",
  "GSP34patyogbu:498_2": "lakṣaṇabhedo 'pi vācyo na vartamānasamaya evāsya dharmatvam. evaṃ hi na cittaṃ rāgadharmakaṃ",
  "GSP34patyogbu:498_3": "syāt krodhakāle rāgasyāsamudācārād iti.",
  "GSP34patyogbu:499": "kiṃca trayāṇāṃ lakṣaṇānāṃ yugapad ekasyāṃ vyaktau nāsti saṃbhavaḥ. krameṇa tu svavyañjakāñjanasya bhāvo bhaved iti. uktaṃ ca rūpātiśayā vṛttyatiśayāś ca virudhyante,",
  "GSP34patyogbu:500": "sāmānyāni tv atiśayaiḥ saha pravartante. tasmād asaṃkaraḥ yathā rāgasyaiva kvacit samudācāra iti na tadānīm anyatrābhāvaḥ,",
  "GSP34patyogbu:501": "kiṃtu kevalaṃ sāmānyena samanvāgata ity asti tadā tatra tasya bhāvaḥ tathā lakṣaṇasyeti.",
  "GSP34patyogbu:502_0": "na dharmī tryadhvā dharmās tu tryadhvānas te lakṣitā alakṣitās tatra lakṣitās tāṃ",
  "GSP34patyogbu:502_1": "tām avasthāṃ prāpnuvanto 'nyatvena pratinirdiśyante 'vasthāntarato na dravyāntarataḥ.",
  "GSP34patyogbu:502_2": "yathaikā rekhā śatasthāne śataṃ daśasthāne daśaikā caikasthāne yathā caikatve 'pi",
  "GSP34patyogbu:502_3": "strī mātā cocyate duhitā ca svasā ceti.",
  "GSP34patyogbu:503_0": "avasthāpariṇāme kauṭasthyaprasaṅgadoṣaḥ kaiścid uktaḥ. katham. adhvano vyāpāreṇa",
  "GSP34patyogbu:503_1": "vyavahitatvāt. yadā dharmaḥ svavyāpāraṃ na karoti tadānāgato yadā karoti tadā vartamāno",
  "GSP34patyogbu:503_2": "yadā kṛtvā nivṛttas tadātīta ity evaṃ dharmadharmiṇor lakṣaṇānām avasthānāṃ ca kauṭasthyaṃ",
  "GSP34patyogbu:503_3": "prāpnotīti parair doṣa ucyate.",
  "GSP34patyogbu:504_0": "nāsau doṣaḥ. kasmāt. guṇinityatve 'pi guṇānāṃ vimardavaicitryāt. yathā saṃsthānam",
  "GSP34patyogbu:504_1": "ādimad dharmamātraṃ śabdādīnāṃ guṇānāṃ vināśyavināśinām evaṃ liṅgam ādimad dharmamātraṃ",
  "GSP34patyogbu:504_2": "sattvādīnāṃ guṇānāṃ vināśyavināśinā tasmin vikārasaṃjñeti.",
  "GSP34patyogbu:505_0": "tatredam udāharaṇaṃ mṛddharmī piṇḍākārād dharmād dharmāntaram upasaṃpadyamāno dharmataḥ",
  "GSP34patyogbu:505_1": "pariṇamate ghaṭākāra iti. ghaṭākāro 'nāgataṃ lakṣaṇaṃ hitvā vartamānalakṣaṇaṃ pratipadyata",
  "GSP34patyogbu:505_2": "iti lakṣaṇataḥ pariṇamate. ghaṭo navapurāṇatāṃ pratikṣaṇam anubhavann avasthāpariṇāmaṃ",
  "GSP34patyogbu:505_3": "pratipadyata iti. dharmiṇo 'pi dharmāntaram avasthā dharmasyāpi lakṣaṇāntaram avasthety",
  "GSP34patyogbu:505_4": "eka eva dravyapariṇāmo bhedenopadarśita iti. evaṃ padārthāntareṣv api yojyam iti.",
  "GSP34patyogbu:505_5": "ta ete dharmalakṣaṇāvasthāpariṇāmā dharmisvarūpam anatikrāntā ity eka eva pariṇāmaḥ",
  "GSP34patyogbu:505_6": "sarvān amūn viśeṣān abhiplavate. atha ko 'yaṃ pariṇāmaḥ.avasthitasya dravyasya pūrvadharmanivṛttau",
  "GSP34patyogbu:505_7": "dharmāntarotpattiḥ pariṇāma iti. 3.13",
  "GSP34patyogbu:506": "tatra ---",
  "GSP34patyogbu:507": "śāntoditāvyapadeśyadharmānupātī dharmī // YS_3.14 //",
  "GSP34patyogbu:508_0": "yogyatāvacchinnā dharmiṇaḥ śaktir eva dharmaḥ. sa ca phalaprasavabhedānumita ekasyānyo",
  "GSP34patyogbu:508_1": "'nyaś ca paridṛṣṭaḥ. tatra vartamānaḥ svavyāpāram anubhavan dharmī dharmāntarebhyaḥ",
  "GSP34patyogbu:508_2": "śāntebhyaś cāvyapadeśyebhyaś ca bhidyate. yadā tu sāmānyena samanvāgato bhavati tadā",
  "GSP34patyogbu:508_3": "dharmisvarūpamātratvāt ko 'sau kena bhidyeta.",
  "GSP34patyogbu:509": "tatra ye khalu dharmiṇo dharmāḥ śāntā uditā avyapadeśyāś ceti,",
  "GSP34patyogbu:510": "tatra śāntā ye kṛtvā vyāpārānuparatāḥ savyāpārā uditās te cānāgatasya lakṣaṇasya samanantarā vartamānasyānantarā atītāḥ kimartham atītasyānantarā na bhavanti vartamānāḥ,",
  "GSP34patyogbu:511": "pūrvapaścimatāyā abhāvāt. yathānāgatavartamānayoḥ pūrvapaścimatā naivam atītasya. tasmān nātītasyāsti samanantaraḥ tadanāgata eva samanantaro bhavati vartamānasyeti.",
  "GSP34patyogbu:512_0": "athāvyapadeśyāḥ ke sarvaṃ sarvātmakam iti. yatroktam --- jalabhūmyoḥ pāriṇāmikaṃ",
  "GSP34patyogbu:512_1": "rasādivaiśvarūpyaṃ sthāvareṣu dṛṣṭam. tathā sthāvarāṇāṃ jaṅgameṣu jaṅgamānāṃ sthāvareṣv",
  "GSP34patyogbu:512_2": "ity evaṃ jātyanucchedena sarvaṃ sarvātmakam iti.",
  "GSP34patyogbu:513_0": "deśakālākāranimittāpabandhān na khalu samānakālam ātmanām abhivyaktir iti. ya eteṣv",
  "GSP34patyogbu:513_1": "abhivyaktānabhivyakteṣu dharmeṣv anupātī sāmānyaviśeṣātmā so 'nvayī dharmī. yasya",
  "GSP34patyogbu:513_2": "tu dharmamātram evedaṃ niranvayaṃ tasya bhogābhāvaḥ. kasmāt,",
  "GSP34patyogbu:514_0": "anyena vijñānena kṛtasya karmaṇo 'nyat kathaṃ bhoktṛtvenādhikriyate. tatsmṛtyabhāvaś",
  "GSP34patyogbu:514_1": "ca nānyadṛṣṭasya smaraṇam anyasyāstīti. vastupratyabhijñānāc ca sthito 'nvayī dharmī",
  "GSP34patyogbu:514_2": "yo dharmānyathātvam abhyupagataḥ pratyabhijñāyate tasmān nedaṃ dharmamātraṃ niranvayam iti. 3.14",
  "GSP34patyogbu:515": "kramānyatvaṃ pariṇāmānyatve hetuḥ // YS_3.15 //",
  "GSP34patyogbu:516_0": "ekasya dharmiṇa eka eva pariṇāma iti prasakte kramānyatvaṃ pariṇāmānyatve hetur bhavatīti.",
  "GSP34patyogbu:516_1": "tadyathā cūrṇamṛtpiṇḍamṛdghaṭamṛtkapālamṛtkaṇamṛd iti ca kramaḥ. yo yasya dharmasya",
  "GSP34patyogbu:516_2": "samanantaro dharmaḥ sa tasya kramaḥ. piṇḍaḥ pracyavate ghaṭa upajāyata iti dharmapariṇāmakramaḥ.",
  "GSP34patyogbu:516_3": "lakṣaṇapariṇāmakramo ghaṭasyānāgatabhāvād vartamānabhāvaḥ kramaḥ. tathā piṇḍasya",
  "GSP34patyogbu:516_4": "vartamānabhāvād atītabhāvaḥ kramaḥ. nātītasyāsti kramaḥ. kasmāt. pūrvaparatāyāṃ satyāṃ samanantaratvaṃ,",
  "GSP34patyogbu:517_0": "sā tu nāsty atītasya tasmād dvayor eva lakṣaṇayoḥ kramaḥ. tathāvasthāpariṇāmakramo",
  "GSP34patyogbu:517_1": "'pi ghaṭasyābhinavasya prānte purāṇatā dṛśyate. sā ca kṣaṇaparamparānupātinā krameṇābhivyajyamānā",
  "GSP34patyogbu:517_2": "parāṃ vyaktim āpadyata iti. dharmalakṣaṇābhyāṃ ca viśiṣṭo 'yaṃ tṛtīyaḥ pariṇāma iti.",
  "GSP34patyogbu:518_0": "ta ete kramā dharmadharmibhede sati pratilabdhasvarūpāḥ. dharmo 'pi dharmī bhavaty",
  "GSP34patyogbu:518_1": "anyadharmasvarūpāpekṣayeti. yadā tu paramārthato dharmiṇy abhedopacāras taddvāreṇa",
  "GSP34patyogbu:518_2": "sa evābhidhīyate dharmas tadāyam ekatvenaiva kramaḥ pratyavabhāsate.",
  "GSP34patyogbu:519": "cittasya dvaye dharmā paridṛṣṭāś cāparidṛṣṭāś ca. tatra pratyayātmakāḥ paridṛṣṭā vastumātrātmakā aparidṛṣṭāḥ. te ca saptaiva bhavanty anumānena prāpitavastumātrasadbhāvāḥ.",
  "GSP34patyogbu:520": "“nirodhadharmasaṃskārāḥ pariṇāmo 'tha jīvanam /",
  "GSP34patyogbu:521": "ceṣṭā śaktiś ca cittasya dharmā darśanavarjitāḥ //” iti. 3.15",
  "GSP34patyogbu:522": "ato yogina upāttasarvasādhanasya bubhutsitārthapratipattaye saṃyamasya viṣaya upakṣipyate ---",
  "GSP34patyogbu:523": "pariṇāmatrayasaṃyamād atītānāgatajñānam // YS_3.16 //",
  "GSP34patyogbu:524_0": "dharmalakṣaṇāvasthāpariṇāmeṣu saṃyamād yogināṃ bhavaty atītānāgatajñānam. dhāraṇādhyānasamādhitrayam",
  "GSP34patyogbu:524_1": "ekatra saṃyama uktaḥ. tena pariṇāmatrayaṃ sākṣātkriyamāṇam atītānāgatajñānaṃ teṣu saṃpādayati. 3.16",
  "GSP34patyogbu:525": "śabdārthapratyayānām itaretarādhyāsāt saṃkaras tatpravibhāgasaṃyamāt sarvabhūtarutajñānam // YS_3.17 //",
  "GSP34patyogbu:526_0": "tatra vāgvarṇeṣv evārthavatī. śrotraṃ ca dhvanipariṇāmamātraviṣayam. padaṃ punar",
  "GSP34patyogbu:526_1": "nādānusaṃhārabuddhinirgrāhyam iti. varṇā ekasamayāsaṃbhavitvāt parasparaniranugrahātmānas",
  "GSP34patyogbu:526_2": "te padam asaṃspṛśyānupasthāpyāvirbhūtās tirobhūtāś ceti pratyekam apadasvarūpā ucyante.",
  "GSP34patyogbu:527_0": "varṇaḥ punar ekaikaḥ padātmā sarvābhidhānaśaktipracitaḥ sahakārivarṇāntarapratiyogitvād",
  "GSP34patyogbu:527_1": "vaiśvarūpyam ivāpannaḥ pūrvaś cottareṇottaraś ca pūrveṇa viśeṣe 'vasthāpita ity evaṃ",
  "GSP34patyogbu:527_2": "bahavo varṇāḥ kramānurodhino 'rthasaṃketenāvacchinnā iyanta ete sarvābhidhānaśaktiparivṛtā",
  "GSP34patyogbu:527_3": "gakāraukāravisarjanīyāḥ sāsnādimantam arthaṃ dyotayantīti.",
  "GSP34patyogbu:528_0": "tad eteṣām arthasaṃketenāvacchinnānām upasaṃhṛtadhvanikramāṇāṃ ya eko buddhinirbhāsas",
  "GSP34patyogbu:528_1": "tatpadaṃ vācakaṃ vācyasya saṃketyate. tad ekaṃ padam ekabuddhiviṣaya ekaprayatnākṣiptam",
  "GSP34patyogbu:528_2": "abhāgam akramam avarṇaṃ bauddham antyavarṇapratyayavyāpāropasthāpitaṃ paratra pratipipādayiṣayā",
  "GSP34patyogbu:528_3": "varṇair evābhidhīyamānaiḥ śrūyamāṇaiś ca śrotṛbhir anādivāgvyavahāravāsanānuviddhayā",
  "GSP34patyogbu:528_4": "lokabuddhyā siddhavatsaṃpratipattyā pratīyate.",
  "GSP34patyogbu:529_0": "tasya saṃketabuddhitaḥ pravibhāga etāvatām evaṃjātīyako 'nusaṃhāra ekasyārthasya",
  "GSP34patyogbu:529_1": "vācaka iti. saṃketas tu padapadārthayor itaretarādhyāsarūpaḥ smṛtyātmako yo 'yaṃ",
  "GSP34patyogbu:529_2": "śabdaḥ so 'yam artho yo 'yam arthaḥ so 'yaṃ śabda iti. evam itaretarādhyāsarūpaḥ",
  "GSP34patyogbu:529_3": "saṃketo bhavatīti. evam ete śabdārthapratyayā itaretarādhyāsāt saṃkīrṇā gaur iti",
  "GSP34patyogbu:529_4": "śabdo gaur ity artho gaur iti jñānam. ya eṣāṃ pravibhāgajñaḥ sa sarvavit.",
  "GSP34patyogbu:530": "sarvapadeṣu cāsti vākyaśaktivṛkṣa ity ukte 'stīti gamyate. na sattāṃ padārtho vyabhicaratīti. tathā na hy asādhanā kriyāstīti.",
  "GSP34patyogbu:531": "tathā ca pacatīty ukte sarvakārakāṇām ākṣepo niyamārtho 'nuvādaḥ kartṛkaraṇakarmaṇāṃ caitrāgnitaṇḍulānām iti. dṛṣṭaṃ ca vākyārthe padaracanaṃ śrotriyaś chando 'dhīte,",
  "GSP34patyogbu:532_0": "jīvati prāṇān dhārayati. tatra vākye padārthābhivyaktis tataḥ padaṃ pravibhajya vyākaraṇīyaṃ",
  "GSP34patyogbu:532_1": "kriyāvācakaṃ vā kārakavācakaṃ vā. anyathā bhavaty aśvo 'jāpaya ity evamādiṣu nāmākhyātasārūpyād",
  "GSP34patyogbu:532_2": "anirjñātaṃ kathaṃ kriyāyāṃ kārake vā vyākriyeteti.",
  "GSP34patyogbu:533": "teṣāṃ śabdārthapratyayānāṃ pravibhāgaḥ. tadyathā śvetate prāsāda iti kriyārthaḥ,",
  "GSP34patyogbu:534": "śvetaḥ prāsāda iti kārakārthaḥ śabdaḥ,",
  "GSP34patyogbu:535": "kriyākārakātmā tadarthaḥ pratyayaś ca. kasmāt so 'yam ity abhisaṃbandhād ekākāra eva pratyayaḥ saṃketa iti.",
  "GSP34patyogbu:536_0": "yas tu śveto 'rthaḥ sa śabdapratyayayor ālambanībhūtaḥ. sa hi svābhir avasthābhir",
  "GSP34patyogbu:536_1": "vikriyamāṇo na śabdasahagato na buddhisahagataḥ. evaṃ śabda evaṃ pratyayo netaretarasahagata",
  "GSP34patyogbu:536_2": "ity anyathā śabdo 'nyathārtho 'nyathā pratyaya iti vibhāgaḥ. evaṃ tatpravibhāgasaṃyamād",
  "GSP34patyogbu:536_3": "yoginaḥ sarvabhūtarutajñānaṃ saṃpadyata iti. 3.17",
  "GSP34patyogbu:537": "saṃskārasākṣātkaraṇāt pūrvajātijñānam // YS_3.18 //",
  "GSP34patyogbu:538_0": "dvaye khalv amī saṃskārāḥ smṛtikleśahetavo vāsanārūpā vipākahetavo dharmādharmarūpāḥ.",
  "GSP34patyogbu:538_1": "te pūrvabhavābhisaṃskṛtāḥ pariṇāmaceṣṭānirodhaśaktijīvanadharmavad aparidṛṣṭāś cittadharmāḥ.",
  "GSP34patyogbu:538_2": "teṣu saṃyamaḥ saṃskārasākṣātkriyāyai samarthaḥ. na ca deśakālanimittānubhavair vinā",
  "GSP34patyogbu:538_3": "teṣām asti sākṣātkaraṇam. tad itthaṃ saṃskārasākṣātkaraṇāt pūrvajātijñānam utpadyate",
  "GSP34patyogbu:538_4": "yoginaḥ. paratrāpy evam eva saṃskārasākṣātkaraṇāt parajātisaṃvedanam.",
  "GSP34patyogbu:539_0": "atredam ākhyānaṃ śrūyate --- bhagavato jaigīṣavyasya saṃskārasākṣātkaraṇād daśasu",
  "GSP34patyogbu:539_1": "mahāsargeṣu janmapariṇāmakramam anupaśyato vivekajaṃ jñānaṃ prādurabhūt. atha bhagavān",
  "GSP34patyogbu:539_2": "āvaṭyas tanudharas tam uvāca --- daśasu mahāsargeṣu bhavyatvād anabhibhūtabuddhisattvena",
  "GSP34patyogbu:539_3": "tvayā narakatiryaggarbhasaṃbhavaṃ duḥkhaṃ saṃpaśyatā devamanuṣyeṣu punaḥ punar utpadyamānena",
  "GSP34patyogbu:539_4": "sukhaduḥkhayoḥ kim adhikam upalabdham iti. bhagavantam āvaṭyaṃ jaigīṣavya uvāca.",
  "GSP34patyogbu:539_5": "daśasu mahāsargeṣu bhavyatvād anabhibhūtabuddhisattvena mayā narakatiryagbhavaṃduḥkhaṃ",
  "GSP34patyogbu:539_6": "saṃpaśyatā devamanuṣyeṣu punaḥ punar utpadyamānena yat kiṃcid anubhūtaṃ tat sarvaṃ",
  "GSP34patyogbu:539_7": "duḥkham eva pratyavaimi. bhagavān āvaṭya uvāca. yad idam āyuṣmataḥ pradhānavaśitvam",
  "GSP34patyogbu:539_8": "anuttamaṃ ca saṃtoṣasukhaṃ kim idam api duḥkhapakṣe nikṣiptam iti. bhavagāñ jaigīṣavya",
  "GSP34patyogbu:539_9": "uvāca --- viṣayasukhāpekṣayaivedam anuttamaṃ saṃtoṣasukham uktam. kaivalyasukhāpekṣayā",
  "GSP34patyogbu:539_10": "duḥkham eva. buddhisattvasyāyaṃ dharmas triguṇas triguṇaś ca pratyayo heyapakṣe nyasta",
  "GSP34patyogbu:539_11": "iti. duḥkharūpas tṛṣṇātantuḥ. tṛṣṇāduḥkhasaṃtāpāpagamāt tu prasannam abādhaṃ sarvānukūlaṃ",
  "GSP34patyogbu:539_12": "sukham idam uktam iti. 3.18",
  "GSP34patyogbu:540": "pratyayasya paracittajñānam // YS_3.19 //",
  "GSP34patyogbu:541": "pratyaye saṃyamāt pratyayasya sākṣātkaraṇāt tataḥ paracittajñānam. 3.19",
  "GSP34patyogbu:542": "na ca tat sālambanaṃ tasyāviṣayībhūtatvāt // YS_3.20 //",
  "GSP34patyogbu:543_0": "raktaṃ pratyayaṃ jānāty amuṣminn ālambane raktam iti na jānāti. parapratyayasya yad",
  "GSP34patyogbu:543_1": "ālambanaṃ tad yogicittena nālambanīkṛtaṃ parapratyayamātraṃ tu yogicittasyālambanībhūtam iti. 3.20",
  "GSP34patyogbu:544": "kāyarūpasaṃyamāt tadgrāhyaśaktistambhe cakṣuḥprakāśāsaṃprayoge 'ntardhānam // YS_3.21 //",
  "GSP34patyogbu:545_0": "kāyasya rūpe saṃyamād rūpasya yā grāhyā śaktis tāṃ pratiṣṭabhnāti. grāhyaśaktistambhe",
  "GSP34patyogbu:545_1": "sati cakṣuṣprakāśāsaṃprayoge 'ntardhānam utpadyate yoginaḥ. etena śabdādyantardhānam",
  "GSP34patyogbu:545_2": "uktaṃ veditavyam. 3.21",
  "GSP34patyogbu:546": "sopakramaṃ nirupakramaṃ ca karma tatsaṃyamād aparāntajñānam ariṣṭebhyo vā // YS_3.22 //",
  "GSP34patyogbu:547_0": "āyurvipākaṃ karma dvividhaṃ sopakramaṃ nirupakramaṃ ca. tatra yathārdraṃ vastraṃ",
  "GSP34patyogbu:547_1": "vitānitaṃ laghīyasā kālena śuṣyet tathā sopakramam. yathā ca tad eva saṃpiṇḍitaṃ",
  "GSP34patyogbu:547_2": "cireṇa saṃśuṣyed evaṃ nirupakramam. yathā vāgniḥ śuṣke kakṣe mukto vātena samantato",
  "GSP34patyogbu:547_3": "yuktaḥ kṣepīyasā kālena dahet tathā sopakramam. yathā vā sa evāgnis tṛṇarāśau kramaśo",
  "GSP34patyogbu:547_4": "'vayaveṣu nyastaś cireṇa dahet tathā nirupakramam. tadaikabhavikam āyuṣkaraṃ karma",
  "GSP34patyogbu:547_5": "dvividhaṃ sopakramaṃ nirupakramaṃ ca. tatsaṃyamād aparāntasya prāyaṇasya jñānam.",
  "GSP34patyogbu:548": "ariṣṭebhyo veti trividham ariṣṭam ādhyātmikam ādhibhautikam ādhidaivikaṃ ceti. tatrādhyātmikaṃ ghoṣaṃ svadehe pihitakarṇo na śṛṇoti,",
  "GSP34patyogbu:549": "jyotir vā netre 'vaṣṭabdhe na paśyati. tathādhibhautikaṃ yamapuruṣān paśyati,",
  "GSP34patyogbu:550": "pitṝn atītān akasmāt paśyati. tathādhidaivikaṃ svargam akasmāt siddhān vā paśyati. viparītaṃ vā sarvam iti anena vā jānāty aparāntam upasthitam iti. 3.22",
  "GSP34patyogbu:551": "maitryādiṣu balāni // YS_3.23 //",
  "GSP34patyogbu:552_0": "maitrī karuṇā muditeti tisro bhāvanās tatra bhūteṣu sukhiteṣu maitrīṃ bhāvayitvā",
  "GSP34patyogbu:552_1": "maitrībalaṃ labhate. duḥkhiteṣu karuṇāṃ bhāvayitvā karuṇābalaṃ labhate. puṇyaśīleṣu",
  "GSP34patyogbu:552_2": "muditāṃ bhāvayitvā muditābalaṃ labhate. bhāvanātaḥ samādhir yaḥ sa saṃyamas tato",
  "GSP34patyogbu:552_3": "balāny avandhyavīryāṇi jāyante. pāpaśīleṣūpekṣā na tu bhāvanā. tataś ca tasyāṃ nāsti",
  "GSP34patyogbu:552_4": "samādhir ity ato na balam upekṣātas tatra saṃyamābhāvād iti. 3.23",
  "GSP34patyogbu:553": "baleṣu hastibalādīni // YS_3.24 //",
  "GSP34patyogbu:554": "hastibale saṃyamād dhastibalo bhavati.vainateyabale saṃyamād vainateyabalo bhavati. vāyubale saṃyamād vāyubalo bhavatīty evamādi. 3.24",
  "GSP34patyogbu:555": "pravṛttyālokanyāsāt sūkṣmavyavahitaviprakṛṣṭajñānam // YS_3.25 //",
  "GSP34patyogbu:556": "jyotiṣmatī pravṛttir uktā manasas tasyā ya ālokas taṃ yogī sūkṣme vā vyavahite vā viprakṛṣṭe vārthe vinyasya tam artham adhigacchati. 3.25",
  "GSP34patyogbu:557": "bhuvanajñānaṃ sūrye saṃyamāt // YS_3.26 //",
  "GSP34patyogbu:558_0": "tatprastāraḥ sapta lokāḥ. tatrāvīceḥ prabhṛti merupṛṣṭhaṃ yāvad ity evaṃ bhūrlokaḥ.",
  "GSP34patyogbu:558_1": "merupṛṣṭhād ārabhya --- ādhruvād grahanakṣatratārāvicitro 'ntarikṣalokaḥ. tataḥ paraḥ",
  "GSP34patyogbu:558_2": "svarlokaḥ pañcavidho māhendras tṛtīyo lokaḥ. caturthaḥ prājāpatyo maharlokaḥ. trividho",
  "GSP34patyogbu:558_3": "brāhmaḥ tadyathā --- janalokas tapolokaḥ satyaloka iti.",
  "GSP34patyogbu:559": "“brāhmas tribhūmiko loka prājāpatyas tato mahān /",
  "GSP34patyogbu:560": "māhendraś ca svar ity ukto divi tārā bhuvi prajāḥ //“",
  "GSP34patyogbu:561": "iti saṃgrahaślokaḥ.",
  "GSP34patyogbu:562_0": "tatrāvīcer upary upari niviṣṭāḥ ṣaṇmahānarakabhūmayo ghanasalilānalānilākāśatamaḥpratiṣṭhā",
  "GSP34patyogbu:562_1": "mahākālāmbarīṣarauravamahārauravakālasūtrāndhatāmisrāḥ. yatra svakarmopārjitaduḥkhavedanāḥ",
  "GSP34patyogbu:562_2": "prāṇinaḥ kaṣṭam āyur dīrgham ākṣipya jāyante. tato mahātalarasātalātalasutalavitalatalātalapātālākhyāni",
  "GSP34patyogbu:562_3": "sapta pātālāni. bhūmir iyam aṣṭamī saptadvīpā vasumatī,",
  "GSP34patyogbu:563": "yasyāḥ sumerur madhye parvatarājaḥ kāñcanaḥ. tasya rājatavaidūryasphaṭikahemamaṇimayāni śṛṅgāṇi. tatra vaidūryaprabhānurāgān nīlotpalapatraśyāmo nabhaso dakṣiṇo bhāgaḥ,",
  "GSP34patyogbu:564": "śvetaḥ pūrvaḥ,",
  "GSP34patyogbu:565": "svacchaḥ paścimaḥ,",
  "GSP34patyogbu:566_0": "kuraṇṭakābha uttaraḥ. dakṣiṇapārśve cāsya jambūr yato 'yaṃ jambūdvīpaḥ. tasya sūryapracārād",
  "GSP34patyogbu:566_1": "rātriṃdivaṃ lagnam iva vartate. tasya nīlaśvetaśṛṅgavanta udīcīnās trayaḥ parvatā",
  "GSP34patyogbu:566_2": "dvisāhasrāyāmāḥ. tadantareṣu trīṇi varṣāṇi nava nava yojanasāhasrāṇi ramaṇakaṃ hiraṇmayam",
  "GSP34patyogbu:566_3": "uttarāḥ kurava iti. niṣadhahemakūṭahimaśailā dakṣiṇato dvisāhasrāyāmāḥ. tadantareṣu",
  "GSP34patyogbu:566_4": "trīṇi varṣāṇi nava nava yojanasāhasrāṇi harivarṣaṃ kiṃpuruṣaṃ bhāratam iti. sumeroḥ",
  "GSP34patyogbu:566_5": "prācīnā bhadrāśvamālyavatsīmānaḥ pratīcīnāḥ ketumālā gandhamādanasīmānaḥ. madhye",
  "GSP34patyogbu:566_6": "varṣamilāvṛtam. tad etad yojanaśatasāhasraṃ sumeror diśidiśi tadardhena vyūḍham.",
  "GSP34patyogbu:567": "sa khalv ayaṃ śatasāhasrāyāmo jambūdvīpas tato dviguṇena lavaṇodadhinā valayākṛtinā veṣṭitaḥ. tataś ca dviguṇā dviguṇāḥ śākakuśakrauñcaśālmalagomedha(plakṣa)",
  "GSP34patyogbu:568": "puṣkaradvīpāḥ,",
  "GSP34patyogbu:569_0": "samudrāś ca sarṣaparāśikalpāḥ savicitraśailāvataṃsā ikṣurasasurāsarpirdadhimaṇḍakṣīrasvādūdakāḥ.",
  "GSP34patyogbu:569_1": "sapta samudrapariveṣṭitā valayākṛtayo lokālokaparvataparivārāḥ pañcāśad yojanakoṭiparisaṃkhyātāḥ.",
  "GSP34patyogbu:569_2": "tad etat sarvaṃ supratiṣṭhitasaṃsthānamaṇḍamadhye vyūḍham. aṇḍaṃ ca pradhānasyāṇur",
  "GSP34patyogbu:569_3": "avayavo yathākāśe khadyota iti.",
  "GSP34patyogbu:570_0": "tatra pātāle jaladhau parvateṣv eteṣu devanikāyā asuragandharvakiṃnarakiṃpuruṣayakṣarākṣasabhūtapretapiśācāpasmārakāpsarobrahmarākṣasakūṣmāṇḍavināyakāḥ",
  "GSP34patyogbu:570_1": "prativasanti. sarveṣu dvīpeṣu puṇyātmāno devamanuṣyāḥ.",
  "GSP34patyogbu:571_0": "sumerus tridaśānām udyānabhūmiḥ tatra miśravanaṃ nandanaṃ caitrarathaṃ sumānasam",
  "GSP34patyogbu:571_1": "ity udyānāni. sudharmā devasabhā sudarśanaṃ puram. vaijayantaḥ prāsādaḥ. grahanakṣatratārakās",
  "GSP34patyogbu:571_2": "tu dhruve nibaddhā vāyuvikṣepaniyamenopalakṣitapracārāḥ sumeror upary upari saṃniviṣṭā",
  "GSP34patyogbu:571_3": "divi viparivartante.",
  "GSP34patyogbu:572_0": "māhendranivāsinaḥ ṣaḍdevanikāyāḥ --- tridaśā agniṣvāttā yāmyās tuṣitā aparinirmitavaśavartinaḥ",
  "GSP34patyogbu:572_1": "parinirmitavaśavartinaś ceti. sarve saṃkalpasiddhā aṇimādyaiśvaryopapannāḥ kalpāyuṣo",
  "GSP34patyogbu:572_2": "vṛndārakāḥ kāmabhogina aupapādikadehā uttamānukūlābhir apsarobhiḥ kṛtaparicārāḥ.",
  "GSP34patyogbu:573_0": "mahati loke prājāpatye pañcavidho devanikāyaḥ --- kumudā ṛbhavaḥ pratardanā añjanābhāḥ",
  "GSP34patyogbu:573_1": "pracitābhā iti. ete mahābhūtavaśino dhyānāhārāḥ kalpasahasrāyuṣaḥ. prathame brahmaṇo",
  "GSP34patyogbu:573_2": "janaloke caturvidho devanikāyo brahmapurohitā brahmakāyikā brahmamahākāyikā amarā",
  "GSP34patyogbu:573_3": "iti. te bhūtendriyavaśino dviguṇadviguṇottarāyuñaḥ.",
  "GSP34patyogbu:574_0": "dvitīye tapasi loke trividho devanikāyaḥ --- ābhāsvarā mahābhāsvarāḥ satyamahābhāsvarā",
  "GSP34patyogbu:574_1": "iti. te bhūtendriyaprakṛtivaśino dviguṇadviguṇottarāyuṣaḥ sarve dhyānāhārā ūrdhvaretasa",
  "GSP34patyogbu:574_2": "ūrdhvam apratihatajñānā adharabhūmiṣv anāvṛtajñānaviṣayāḥ. tṛtīye brahmaṇaḥ satyaloke",
  "GSP34patyogbu:574_3": "catvāro devanikāyā akṛtabhavananyāsāḥ svapratiṣṭhā uparyuparisthitāḥ pradhānavaśino yāvat sargāyuṣaḥ.",
  "GSP34patyogbu:575": "tatrācyutāḥ savitarkadhyānasukhāḥ,",
  "GSP34patyogbu:576": "śuddhanivāsāḥ savicāradhyānasukhāḥ,",
  "GSP34patyogbu:577": "satyābhā ānandamātradhyānasukhāḥ,",
  "GSP34patyogbu:578_0": "saṃjñāsaṃjñinaś cāsmitāmātradhyānasukhāḥ. te 'pi trailokyamadhye pratitiṣṭhanti.",
  "GSP34patyogbu:578_1": "ta ete sapta lokāḥ sarva eva brahmalokāḥ. videhaprakṛtilayās tu mokṣapade vartanta",
  "GSP34patyogbu:578_2": "iti na lokamadhye nyastā iti. etad yoginā sākṣātkaraṇīyaṃ sūryadvāre saṃyamaṃ kṛtvā,",
  "GSP34patyogbu:579": "tato 'nyatrāpi evaṃ tāvad abhyased yāvad idaṃ sarvaṃ dṛṣṭam iti. 3.26",
  "GSP34patyogbu:580": "candre tārāvyūhajñānam // YS_3.27 //",
  "GSP34patyogbu:581": "candre saṃyamaṃ kṛtvā tārāṇāṃ vyūhaṃ vijānīyāt. 3.27",
  "GSP34patyogbu:582": "dhruve tadgatijñānam // YS_3.28 //",
  "GSP34patyogbu:583": "tato dhruve saṃyamaṃ kṛtvā tārāṇāṃ gatiṃ vijānīyāt ūrdhvavimāneṣu kṛtasaṃyamas tāni vijānīyāt. 3.28",
  "GSP34patyogbu:584": "nābhicakre kāyavyūhajñānam // YS_3.29 //",
  "GSP34patyogbu:585": "nābhicakre saṃyamaṃ kṛtvā kāyavyūhaṃ vijānīyāt vātapittaśleṣmāṇas trayo doṣāḥ. dhātavaḥ sapta tvaglohitamāṃsasnāyvasthimajjāśukrāṇi pūrvaṃ pūrvam eṣāṃ bāhyam ity eṣa vinyāsaḥ. 3.29",
  "GSP34patyogbu:586": "kaṇṭhakūpe kṣutpipāsānivṛttiḥ // YS_3.30 //",
  "GSP34patyogbu:587": "jihvāyā adhastāt tantus tantor adhastāt kaṇṭhas tato 'dhastāt kūpas tatra saṃyamāt kṣutpipāse na bādhete. 3.30",
  "GSP34patyogbu:588": "kūrmanāḍyāṃ sthairyam // YS_3.31 //",
  "GSP34patyogbu:589": "kūpād adha urasi kūrmākārā nāḍī,",
  "GSP34patyogbu:590": "tasyāṃ kṛtasaṃyamaḥ sthirapadaṃ labhate yathā sarpo godhā veti. 3.31",
  "GSP34patyogbu:591": "mūrdhajyotiṣi siddhadarśanam // YS_3.32 //",
  "GSP34patyogbu:592": "śiraḥkapāle 'ntaś chidraṃ prabhāsvaraṃ jyotis tatra saṃyamaṃ kṛtvā siddhānāṃ dyāvāpṛthivyor antarālacāriṇāṃ darśanam. 3.32",
  "GSP34patyogbu:593": "prātibhād vā sarvam // YS_3.33 //",
  "GSP34patyogbu:594": "prātibhaṃ nāma tārakaṃ tadvivekajasya jñānasya pūrvarūpam. yathodaye prabhā bhāskarasya. tena vā sarvam eva jānāti yogī prātibhasya jñānasyotpattāv iti. 3.33",
  "GSP34patyogbu:595": "hṛdaye cittasaṃvit // YS_3.34 //",
  "GSP34patyogbu:596": "yad idam asmin brahmapure daharaṃ puṇḍarīkaṃ veśma tatra vijñānaṃ tasmin saṃyamāc cittasaṃvit. 3.34",
  "GSP34patyogbu:597": "sattvapuruṣayor atyantāsaṃkīrṇayoḥ pratyayāviśeṣo bhogaḥ parārthāt svārthasaṃyamāt puruṣajñānam // YS_3.35 //",
  "GSP34patyogbu:598_0": "buddhisattvaṃ prakhyāśīlaṃ samānasattvopanibandhane rajastamasī vaśīkṛtya sattvapuruṣānyatāpratyayena",
  "GSP34patyogbu:598_1": "pariṇatam. tasmāc ca sattvāt pariṇāmino 'tyantavidharmā viśuddho 'nyaś citimātrarūpaḥ",
  "GSP34patyogbu:598_2": "puruṣaḥ. tayor atyantāsaṃkīrṇayoḥ pratyayāviśeṣo bhogaḥ puruṣasya darśitaviṣayatvāt",
  "GSP34patyogbu:598_3": "sa bhogapratyayaḥ sattvasya parārthatvād dṛśyaḥ.",
  "GSP34patyogbu:599_0": "yas tu tasmād viśiṣṭaś citimātrarūpo 'nyaḥ pauruṣeyaḥ pratyayas tatra saṃyamāt puruṣaviṣayā",
  "GSP34patyogbu:599_1": "prajñā jāyate. na ca puruṣapratyayena buddhisattvātmanā puruṣo dṛśyate puruṣa eva",
  "GSP34patyogbu:599_2": "taṃ pratyayaṃ svātmāvalambanaṃ paśyati tathā hy uktam --- “vijñātāram are kena vijānīyāt” iti. 3.35",
  "GSP34patyogbu:600": "tataḥ prātibhaśrāvaṇavedanādarśāsvādavārtā jāyante // YS_3.36 //",
  "GSP34patyogbu:601_0": "prātibhāt sūkṣmavyavahitaviprakṛṣṭātītānāgatajñānam. śrāvaṇād divyaśabdaśravaṇam.",
  "GSP34patyogbu:601_1": "vedanād divyasparśādhigamaḥ. ādarśād divyarūpasaṃvit āsvādād divyarasasaṃvit vārtāto",
  "GSP34patyogbu:601_2": "divyagandhavijñānam ity etāni nityaṃ jāyante. 3.36",
  "GSP34patyogbu:602": "te samādhāv upasargā vyutthāne siddhayaḥ // YS_3.37 //",
  "GSP34patyogbu:603": "te prātibhādayaḥ samāhitacittasyotpadyamānā upasargās taddarśanapratyanīkatvāt vyutthitacittasyotpadyamānāḥ siddhayaḥ. 3.37",
  "GSP34patyogbu:604": "bandhakāraṇaśaithilyāt pracārasaṃvedanāc ca cittasya paraśarīrāveśaḥ // YS_3.38 //",
  "GSP34patyogbu:605_0": "lolībhūtasya manaso 'pratiṣṭhasya śarīre karmāśayavaśād bandhaḥ pratiṣṭhety arthaḥ",
  "GSP34patyogbu:605_1": "tasya karmaṇo bandhakāraṇasya śaithilyaṃ samādhibalād bhavati. pracārasaṃvedanaṃ",
  "GSP34patyogbu:605_2": "ca cittasya samādhijam eva karmabandhakṣayāt svacittasya pracārasaṃvedanāc ca yogī",
  "GSP34patyogbu:605_3": "cittaṃ svaśarīrān niṣkṛṣya śarīrāntareṣu nikṣipati. nikṣiptaṃ cittaṃ cendriyāṇy anu",
  "GSP34patyogbu:605_4": "patanti. yathā madhukararājānaṃ makṣikā utpatantam anūtpatanti niviśamānam anu niviśante",
  "GSP34patyogbu:605_5": "tathendriyāṇi paraśarīrāveśe cittam anu vidhīyanta iti. 3.38",
  "GSP34patyogbu:606": "udānajayāj jalapaṅkakaṇṭakādiṣv asaṅga utkrāntiś ca // YS_3.39 //",
  "GSP34patyogbu:607": "samastendriyavṛttiḥ prāṇādilakṣaṇā jīvanaṃ,",
  "GSP34patyogbu:608_0": "tasya kriyā pañcatayī prāṇo mukhanāsikāgatir āhṛdayavṛttiḥ. samaṃ nayanāt samānaś",
  "GSP34patyogbu:608_1": "cānābhivṛttiḥ. apanayanād apāna āpādatalavṛttiḥ unnayanād udāna āśirovṛttiḥ vyāpī",
  "GSP34patyogbu:608_2": "vyāna iti. eṣāṃ pradhānaṃ prāṇaḥ udānajayāj jalapaṅkakaṇṭakādiṣv asaṅga utkrāntiś",
  "GSP34patyogbu:608_3": "ca prāyaṇakāle bhavati tāṃ vaśitvena pratipadyate. 3.39",
  "GSP34patyogbu:609": "samānajayāj jvalanam // YS_3.40 //",
  "GSP34patyogbu:610": "jitasamānas tejasa upadhmānaṃ kṛtvā jvalayati. 3.40",
  "GSP34patyogbu:611": "śrotrākāśayoḥ saṃbandhasaṃyamād divyaṃ śrotram // YS_3.41 //",
  "GSP34patyogbu:612": "sarvaśrotrāṇām ākāśaṃ pratiṣṭhā sarvaśabdānāṃ ca yathoktam --- tulyadeśaśravaṇānām ekadeśaśrutitvaṃ sarveṣāṃ bhavatīti tac caitad ākāśasya liṅgam.",
  "GSP34patyogbu:613_0": "anāvaraṇaṃ coktam. tathāmūrtasyānāvaraṇadarśanād vibhutvam api prakhyātam ākāśasya.",
  "GSP34patyogbu:613_1": "śabdagrahaṇānumitaṃ śrotram. badhirābadhirayor ekaḥ śabdaṃ gṛhṇāty aparo na gṛhṇātīti",
  "GSP34patyogbu:613_2": "tasmāc chrotram eva śabdaviṣayam śrotrākāśayoḥ saṃbandhe kṛtasaṃyamasya yogino divyaṃ",
  "GSP34patyogbu:613_3": "śrotraṃ pravartate. 3.41",
  "GSP34patyogbu:614": "kāyākāśayoḥ saṃbandhasaṃyamāl laghutūlasamāpatteś cākāśagamanam // YS_3.42 //",
  "GSP34patyogbu:615_0": "yatra kāyas tatrākāśaṃ tasyāvakāśadānāt kāyasya tena saṃbandhaḥ prāptis tatra kṛtasaṃyamo",
  "GSP34patyogbu:615_1": "jitvā tatsaṃbandhaṃ laghuṣu vā tūlādiṣv ā paramāṇubhyaḥ samāpattiṃ labdhvā jitasaṃbandho",
  "GSP34patyogbu:615_2": "laghur bhavati. laghutvāc ca jale pādābhyāṃ viharati tatas tūrṇanābhitantumātre vihṛtya",
  "GSP34patyogbu:615_3": "raśmiṣu viharati tato yatheṣṭam ākāśagatir asya bhavatīti. 3.42",
  "GSP34patyogbu:616": "bahir akalpitā vṛttir mahāvidehā tataḥ prakāśāvaraṇakṣayaḥ // YS_3.43 //",
  "GSP34patyogbu:617_0": "śarīrād bahir manaso vṛttilābho videhā nāma dhāraṇā. sā yadi śarīrapratiṣṭhasya manaso",
  "GSP34patyogbu:617_1": "bahirvṛttimātreṇa bhavati sā kalpitety ucyate. yā tu śarīranirapekṣā bahirbhūtasyaiva",
  "GSP34patyogbu:617_2": "manaso bahirvṛttiḥ sā khalv akalpitā tatra kalpitayā sādhayanty akalpitāṃ mahāvidehām",
  "GSP34patyogbu:617_3": "iti. yayā paraśarīrāṇy āviśanti yoginaḥ,",
  "GSP34patyogbu:618": "tataś ca dhāraṇātaḥ prakāśātmano buddhisattvasya yadāvaraṇaṃ kleśakarmavipākatrayaṃ rajastamomūlaṃ tasya ca kṣayo bhavati. 3.43",
  "GSP34patyogbu:619": "sthūlasvarūpasūkṣmānvayārthavattvasaṃyamād bhūtajayaḥ // YS_3.44 //",
  "GSP34patyogbu:620_0": "tatra pārthivādyāḥ śabdādayo viśeṣāḥ sahākārādibhir dharmaiḥ sthūlaśabdena paribhāṣitāḥ",
  "GSP34patyogbu:620_1": "etad bhūtānāṃ prathamaṃ rūpam. dvitīyaṃ rūpaṃ svasāmānyaṃ mūrtir bhūmiḥ sneho jalaṃ",
  "GSP34patyogbu:620_2": "vahnir uṣṇatā vāyuḥ praṇāmī sarvatogatir ākāśa ity etat svarūpaśabdenocyate.",
  "GSP34patyogbu:621": "asya sāmānyasya śabdādayo viśeṣāḥ tathā coktam --- ekajātisamanvitānām eṣāṃ dharmamātravyāvṛttir iti.",
  "GSP34patyogbu:622": "sāmānyaviśeṣasamudāyo 'tra dravyam. dviṣṭho hi samūhaḥ pratyastamitabhedāvayavānugataḥ śarīraṃ vṛkṣo yūthaṃ vanam iti.",
  "GSP34patyogbu:623": "śabdenopāttabhedāvayavānugataḥ samūha ubhaye devamanuṣyāḥ samūhasya devā eko bhāgo manuṣyā dvitīyo bhāgas tābhyām evābhidhīyate samūhaḥ.",
  "GSP34patyogbu:624": "sa ca bhedābhedavivakṣitaḥ. āmrāṇāṃ vanaṃ brāhmaṇānāṃ saṃgha āmravaṇaṃ brāhmaṇasaṃgha iti.",
  "GSP34patyogbu:625_0": "sa punar dvividho yutasiddhāvayavo 'yutasiddhāvayavaś ca. yutasiddhāvayavaḥ samūho",
  "GSP34patyogbu:625_1": "vanaṃ saṃgha iti ayutasiddhāvayavaḥ saṃghātaḥ śarīraṃ vṛkṣaḥ paramāṇur iti. ayutasiddhāvayavabhedānugataḥ",
  "GSP34patyogbu:625_2": "samūho dravyam iti patañjaliḥ etat svarūpam ity uktam.",
  "GSP34patyogbu:626": "atha kim eṣāṃ sūkṣmarūpaṃ,",
  "GSP34patyogbu:627": "tanmātraṃ bhūtakāraṇaṃ,",
  "GSP34patyogbu:628_0": "tasyaiko 'vayavaḥ paramāṇuḥ sāmānyaviśeṣātmāyutasiddhāvayavabhedānugataḥ samudāya",
  "GSP34patyogbu:628_1": "ity evaṃ sarvatanmātrāṇy etat tṛtīyam. atha bhūtānāṃ caturthaṃ rūpaṃ khyātikriyāsthitiśīlā",
  "GSP34patyogbu:628_2": "guṇāḥ kāryasvabhāvānupātino 'nvayaśabdenoktāḥ. athaiṣāṃ pañcamaṃ rūpam arthavattvaṃ,",
  "GSP34patyogbu:629": "bhogāpavargārthatā guṇeṣv evānvayinī,",
  "GSP34patyogbu:630_0": "guṇās tanmātrabhūtabhautikeṣv iti sarvam arthavat. teṣv idānīṃ bhūteṣu pañcasu pañcarūpeṣu",
  "GSP34patyogbu:630_1": "saṃyamāt tasya tasya rūpasya svarūpadarśanaṃ jayaś ca prādurbhavati. tatra pañca",
  "GSP34patyogbu:630_2": "bhūtasvarūpāṇi jitvā bhūtajayī bhavati tajjayād vatsānusāriṇya iva gāvo 'sya saṃkalpānuvidhāyinyo",
  "GSP34patyogbu:630_3": "bhūtaprakṛtayo bhavanti. 3.44",
  "GSP34patyogbu:631": "tato 'ṇimādiprādurbhāvaḥ kāyasaṃpat taddharmānabhighātaś ca // YS_3.45 //",
  "GSP34patyogbu:632_0": "tatrāṇimā bhavaty aṇuḥ laghimā laghur bhavati mahimā mahān bhavati. prāptir aṅgulyagreṇāpi",
  "GSP34patyogbu:632_1": "spṛśati candramasam. prākāmyam icchānabhighātaḥ bhūmāv unmajjati nimajjati yathodake.",
  "GSP34patyogbu:632_2": "vaśitvaṃ bhūtabhautikeṣu vaśī bhavaty avaśyaś cānyeṣām īśitṛtvaṃ teṣāṃ prabhavāpyayavyūhānām",
  "GSP34patyogbu:632_3": "īṣṭe. yatra kāmāvasāyitvaṃ satyasaṃkalpatā yathā saṃkalpas tathā bhūtaprakṛtīnām",
  "GSP34patyogbu:632_4": "avasthānam. na ca śakto 'pi padārthaviparyāsaṃ karoti kasmāt anyasya yatra kāmāvasāyinaḥ",
  "GSP34patyogbu:632_5": "pūrvasiddhasya tathā bhūteṣu saṃkalpād iti. etāny aṣṭāv aiśvaryāṇi.",
  "GSP34patyogbu:633": "kāyasaṃpad vakṣyamāṇā taddharmānabhighātaś ca pṛthvī mūrtyā na niruṇaddhi yoginaḥ śarīrādikriyāṃ,",
  "GSP34patyogbu:634": "śilām apy anuviśatīti. nāpaḥ snigdhāḥ kledayanti nāgnir uṣṇo dahati na vāyuḥ praṇāmī vahati anāvaraṇātmake 'py ākāśe bhavaty āvṛtakāyaḥ siddhānām apy adṛśyo bhavati. 3.45",
  "GSP34patyogbu:635": "rūpalāvaṇyabalavajrasaṃhananatvāni kāyasaṃpat // YS_3.46 //",
  "GSP34patyogbu:636": "darśanīyaḥ kāntimān atiśayabalo vajrasaṃhananaś ceti. 3.46",
  "GSP34patyogbu:637": "grahaṇasvarūpāsmitānvayārthavattvasaṃyamād indriyajayaḥ // YS_3.47 //",
  "GSP34patyogbu:638_0": "sāmānyaviśeṣātmā śabdādir grāhyaḥ teṣv indriyāṇāṃ vṛttir grahaṇam. na ca tatsāmānyamātragrahaṇākāraṃ",
  "GSP34patyogbu:638_1": "katham anālocitaḥ sa viṣayaviśeṣa indriyeṇa manasānuvyavasīyeteti. svarūpaṃ punaḥ",
  "GSP34patyogbu:638_2": "prakāśātmano buddhisattvasya sāmānyaviśeṣayor ayutasiddhāvayavabhedānugataḥ samūho",
  "GSP34patyogbu:638_3": "dravyam indriyam. teṣāṃ tṛtīyaṃ rūpam asmitālakṣaṇo 'haṃkāraḥ. tasya sāmānyasyendriyāṇi",
  "GSP34patyogbu:638_4": "viśeṣāḥ caturthaṃ rūpaṃ vyavasāyātmakāḥ prakāśakriyāsthitiśīlā guṇā yeṣām indriyāṇi",
  "GSP34patyogbu:638_5": "sāhaṃkārāṇi pariṇāmaḥ. pañcamaṃ rūpaṃ guṇeṣu yad anugataṃ puruṣārthavattvam iti.",
  "GSP34patyogbu:638_6": "pañcasv eteṣv indriyarūpeṣu yathākramaṃ saṃyamas tatra tatra jayaṃ kṛtvā pañcarūpajayād",
  "GSP34patyogbu:638_7": "indriyajayaḥ prādurbhavati yoginaḥ. 3.47",
  "GSP34patyogbu:639": "tato manojavitvaṃ vikaraṇabhāvaḥ pradhānajayaś ca // YS_3.48 //",
  "GSP34patyogbu:640_0": "kāyasyānuttamo gatilābho manojavitvam. videhānām indriyāṇām abhipretadeśakālaviṣayāpekṣo",
  "GSP34patyogbu:640_1": "vṛttilābho vikaraṇabhāvaḥ. sarvaprakṛtivikāravaśitvaṃ pradhānajaya ity etās tisraḥ",
  "GSP34patyogbu:640_2": "siddhayo madhupratīkā ucyante etāś ca karaṇapañcarūpajayād adhigamyante. 3.48",
  "GSP34patyogbu:641": "sattvapuruṣānyatākhyātimātrasya sarvabhāvādhiṣṭhātṛtvaṃ sarvajñātṛtvaṃ ca // YS_3.49 //",
  "GSP34patyogbu:642_0": "nirdhūtarajastamomalasya buddhisattvasya pare vaiśāradye parasyāṃ vaśīkārasaṃjñāyāṃ",
  "GSP34patyogbu:642_1": "vartamānasya sattvapuruṣānyatākhyātimātrarūpapratiṣṭhasya sarvabhāvādhiṣṭhātṛtvam.",
  "GSP34patyogbu:642_2": "sarvātmāno guṇā vyavasāyavyavaseyātmakāḥ svāminaṃ kṣetrajñaṃ pratyaśeṣadṛśyātmatvenopasthitā",
  "GSP34patyogbu:642_3": "ity arthaḥ. sarvajñātṛtvaṃ sarvātmanāṃ guṇānāṃ",
  "GSP34patyogbu:643_0": "śāntoditāvyapadeśyadharmatvena vyavasthitānām akramopārūḍhaṃ vivekajaṃ jñānam ity",
  "GSP34patyogbu:643_1": "arthaḥ. ity eṣā viśokā nāma siddhir yāṃ prāpya yogī sarvajñaḥ kṣīṇakleśabandhano vaśī viharati. 3.49",
  "GSP34patyogbu:644": "tadvairāgyād api doṣabījakṣaye kaivalyam // YS_3.50 //",
  "GSP34patyogbu:645_0": "yadāsyaivaṃ bhavati kleśakarmakṣaye sattvasyāyaṃ vivekapratyayo dharmaḥ sattvaṃ ca",
  "GSP34patyogbu:645_1": "heyapakṣe nyastaṃ puruṣaś cāpariṇāmī śuddho 'nyaḥ sattvād iti. evam asya tato virajyamānasya",
  "GSP34patyogbu:645_2": "yāni kleśabījāni dagdhaśālibījakalpāny aprasavasamarthāni tāni saha manasā pratyastaṃ",
  "GSP34patyogbu:645_3": "gacchanti. teṣu pralīneṣu puruṣaḥ punar idaṃ tāpatrayaṃ na bhuṅkte. tad eteṣāṃ guṇānāṃ",
  "GSP34patyogbu:645_4": "manasi karmakleśavipākasvarūpeṇābhivyaktānāṃ caritārthānāṃ pratiprasave puruṣasyātyantiko",
  "GSP34patyogbu:645_5": "guṇaviyogaḥ kaivalyaṃ tadā svarūpapratiṣṭhā citiśaktir eva puruṣa iti. 3.50",
  "GSP34patyogbu:646": "sthānyupanimantraṇe saṅgasmayākaraṇaṃ punar aniṣṭaprasaṅgāt // YS_3.51 //",
  "GSP34patyogbu:647_0": "catvāraḥ khalv amī yoginaḥ prāthamakalpiko madhubhūmikaḥ prajñājyotir atikrāntabhāvanīyaś",
  "GSP34patyogbu:647_1": "ceti. tatrābhyāsī pravṛttamātrajyotiḥ prathamaḥ ṛtaṃbharaprajño dvitīyaḥ bhūtendriyajayī",
  "GSP34patyogbu:647_2": "tṛtīyaḥ sarveṣu bhāviteṣu bhāvanīyeṣu kṛtarakṣābandhaḥ kartavyasādhanād imān. caturtho",
  "GSP34patyogbu:647_3": "yas tv atikrāntabhāvanīyas tasya cittapratisarga eko 'rthaḥ saptavidhāsya prāntabhūmiprajñā.",
  "GSP34patyogbu:648_0": "tatra madhumatīṃ bhūmiṃ sākṣātkurvato brāhmaṇasya sthānino devāḥ sattvaviśuddhim",
  "GSP34patyogbu:648_1": "anupaśyantaḥ sthānair upanimantrayante bho ihāsyatām iha ramyatāṃ kamanīyo 'yaṃ bhogaḥ",
  "GSP34patyogbu:648_2": "kamanīyeyaṃ kanyā rasāyanam idaṃ jarāmṛtyuṃ bādhate vaihāyasam idaṃ yānam amī kalpadrumāḥ",
  "GSP34patyogbu:648_3": "puṇyā mandākinī siddhā maharṣaya uttamā anukūlā apsaraso divye śrotracakṣuṣī vajropamaḥ",
  "GSP34patyogbu:648_4": "kāyaḥ svaguṇaiḥ sarvam idam upārjitam āyuṣmatā pratipadyatām idam akṣayam ajaram",
  "GSP34patyogbu:648_5": "amarasthānaṃ devānāṃ priyam iti. evam abhidhīyamānaḥ saṅgadoṣān bhāvayed ghoreṣu",
  "GSP34patyogbu:648_6": "saṃsārāṅgāreṣu pacyamānena mayā jananamaraṇāndhakāre viparivartamānena kathaṃcid",
  "GSP34patyogbu:648_7": "āsāditaḥ kleśatimiravināśī yogapradīpas tasya caite tṛṣṇāyonayo viṣayavāyavaḥ pratipakṣāḥ.",
  "GSP34patyogbu:648_8": "sa khalv ahaṃ labdhālokaḥ katham anayā viṣayamṛgatṛṣṇayā vañcitas tasyaiva punaḥ",
  "GSP34patyogbu:648_9": "pradīptasya saṃsārāgner ātmānam indhanīkuryām iti. svasti vaḥ svapnopamebhyaḥ kṛpaṇajanaprārthanīyebhyo",
  "GSP34patyogbu:648_10": "viṣayebhya ity evaṃ niścitamatiḥ samādhiṃ bhāvayet.",
  "GSP34patyogbu:649_0": "saṅgam akṛtvā smayam api na kuryād evam ahaṃ devānām api prārthanīya iti smayād ayaṃ",
  "GSP34patyogbu:649_1": "susthitaṃmanyatayā mṛtyunā keśeṣu gṛhītam ivātmānaṃ na bhāvayiṣyati. tathā cāsya",
  "GSP34patyogbu:649_2": "cchidrāntaraprekṣī nityaṃ yatnopacaryaḥ pramādo labdhavivaraḥ kleśān uttambhayiṣyati",
  "GSP34patyogbu:649_3": "tataḥ punar aniṣṭaprasaṅgaḥ. evam asya saṅgasmayāv akurvato bhāvito 'rtho dṛḍhībhaviṣyati",
  "GSP34patyogbu:649_4": "bhāvanīyaś cārtho 'bhimukhībhaviṣyatīti. 3.51",
  "GSP34patyogbu:650": "kṣaṇatatkramayoḥ saṃyamād vivekajaṃ jñānam // YS_3.52 //",
  "GSP34patyogbu:651_0": "yathāpakarṣaparyantaṃ dravyaṃ paramāṇur evaṃ paramāpakarṣaparyantaḥ kālaḥ kṣaṇo yāvatā",
  "GSP34patyogbu:651_1": "vā samayena calitaḥ paramāṇuḥ pūrvadeśaṃ jahyād uttaradeśam upasaṃpadyeta sa kālaḥ",
  "GSP34patyogbu:651_2": "kṣaṇaḥ. tatpravāhāvicchedas tu kramaḥ kṣaṇatatkramayor nāsti vastusamāhāra iti buddhisamāhāro",
  "GSP34patyogbu:651_3": "muhūrtāhorātrādayaḥ. sa khalv ayaṃ kālo vastuśūnyo 'pi buddhinirmāṇaḥ śabdajñānānupātī",
  "GSP34patyogbu:651_4": "laukikānāṃ vyutthitadarśanānāṃ vastusvarūpa ivāvabhāsate.",
  "GSP34patyogbu:652_0": "kṣaṇas tu vastupatitaḥ kramāvalambī kramaś ca kṣaṇānantaryātmā taṃ kālavidaḥ kāla",
  "GSP34patyogbu:652_1": "ity ācakṣate yoginaḥ. na ca dvau kṣaṇau saha bhavataḥ kramaś ca na dvayoḥ sahabhuvor",
  "GSP34patyogbu:652_2": "asaṃbhavāt. pūrvasmād uttarabhāvino yadānantaryaṃ kṣaṇasya sa kramaḥ tasmād vartamāna",
  "GSP34patyogbu:652_3": "evaikaḥ kṣaṇo na pūrvottarakṣaṇāḥ santīti. tasmān nāsti tatsamāhāraḥ ye tu bhūtabhāvinaḥ",
  "GSP34patyogbu:652_4": "kṣaṇās te pariṇāmānvitā vyākhyeyāḥ tenaikena kṣaṇena kṛtsno lokaḥ pariṇāmam anubhavati.",
  "GSP34patyogbu:652_5": "tatkṣaṇopārūḍhāḥ khalv amī sarve dharmāḥ tayoḥ kṣaṇatatkramayoḥ saṃyamāt tayoḥ sākṣātkaraṇam.",
  "GSP34patyogbu:652_6": "tataś ca vivekajaṃ jñānaṃ prādurbhavati. 3.52",
  "GSP34patyogbu:653": "tasya viṣayaviśeṣa upakṣipyate ---",
  "GSP34patyogbu:654": "jātilakṣaṇadeśair anyatānavacchedāt tulyayos tataḥ pratipattiḥ // YS_3.53 //",
  "GSP34patyogbu:655": "tulyayor deśalakṣaṇasārūpye jātibhedo 'nyatāyā hetuḥ,",
  "GSP34patyogbu:656_0": "gaur iyaṃ baḍaveyam iti. tulyadeśajātīyatve lakṣaṇam anyatvakaraṃ kālākṣī gauḥ svastimatī",
  "GSP34patyogbu:656_1": "gaur iti. dvayor āmalakayor jātilakṣaṇasārūpyād deśabhedo 'nyatvakara idaṃ pūrvam",
  "GSP34patyogbu:656_2": "idam uttaram iti. yadā tu pūrvam āmalakam anyavyagrasya jñātur uttaradeśa upāvartyate",
  "GSP34patyogbu:656_3": "tadā tulyadeśatve pūrvam etad uttaram etad iti pravibhāgānupapattiḥ. asaṃdigdhena",
  "GSP34patyogbu:656_4": "ca tattvajñānena bhavitavyam ity ata idam uktaṃ tataḥ pratipattir vivekajajñānād iti.",
  "GSP34patyogbu:657_0": "kathaṃ, pūrvāmalakasahakṣaṇo deśa uttarāmalakasahakṣaṇād deśād bhinnaḥ te cāmalake",
  "GSP34patyogbu:657_1": "svadeśakṣaṇānubhavabhinne. anyadeśakṣaṇānubhavas tu tayor anyatve hetur iti. etena",
  "GSP34patyogbu:657_2": "dṛṣṭāntena paramāṇos tulyajātilakṣaṇadeśasya pūrvaparamāṇudeśasahakṣaṇasākṣātkaraṇād",
  "GSP34patyogbu:657_3": "uttarasya paramāṇos taddeśānupapattāv uttarasya taddeśānubhavo bhinnaḥ sahakṣaṇabhedāt",
  "GSP34patyogbu:657_4": "tayor īśvarasya yogino 'nyatvapratyayo bhavatīti.",
  "GSP34patyogbu:658_0": "apare tu varṇayanti --- ye 'ntyā viśeṣās te 'nyatāpratyayaṃ kurvantīti tatrāpi deśalakṣaṇabhedo",
  "GSP34patyogbu:658_1": "mūrtivyavadhijātibhedaś cānyatve hetuḥ. kṣaṇabhedas tu yogibuddhigamya eveti ata",
  "GSP34patyogbu:658_2": "uktaṃ mūrtivyavadhijātibhedābhāvān nāsti mūlapṛthaktvam iti vārṣagaṇyaḥ. 3.53",
  "GSP34patyogbu:659": "tārakaṃ sarvaviṣayaṃ sarvathāviṣayam akramaṃ ceti vivekajaṃ jñānam // YS_3.54 //",
  "GSP34patyogbu:660_0": "tārakam iti svapratibhottham anaupadeśikam ity arthaḥ sarvaviṣayaṃ nāsya kiṃcid aviṣayībhūtam",
  "GSP34patyogbu:660_1": "ity arthaḥ. sarvathāviṣayam atītānāgatapratyutpannaṃ sarvaṃ paryāyaiḥ sarvathā jānātīty",
  "GSP34patyogbu:660_2": "arthaḥ. akramam ity ekakṣaṇopārūḍhaṃ sarvaṃ sarvathā gṛhṇātīty arthaḥ. etad vivekajaṃ",
  "GSP34patyogbu:660_3": "jñānaṃ paripūrṇam asyaivāṃśo yogapradīpo madhumatīṃ bhūmim upādāya yāvad asya parisamāptir iti. 3.54",
  "GSP34patyogbu:661": "prāptavivekajajñānasyāprāptavivekajajñānasya vā ---",
  "GSP34patyogbu:662": "sattvapuruṣayoḥ śuddhisāmye kaivalyam iti // YS_3.55 //",
  "GSP34patyogbu:663": "yadā nirdhūtarajastamomalaṃ buddhisattvaṃ puruṣasyānyatāpratītimātrādhikāraṃ dagdhakleśabījaṃ bhavati tadā puruṣasya śuddhisārūpyam ivāpannaṃ bhavati,",
  "GSP34patyogbu:664_0": "tadā puruṣasyopacaritabhogābhāvaḥ śuddhiḥ. etasyām avasthāyāṃ kaivalyaṃ bhavatīśvarasyānīśvarasya",
  "GSP34patyogbu:664_1": "vā vivekajajñānabhāgina itarasya vā. na hi dagdhakleśabījasya jñāne punar apekṣā",
  "GSP34patyogbu:664_2": "kācid asti sattvaśuddhidvāreṇaitat samādhijam aiśvaryaṃ jñānaṃ copakrāntam. paramārthatas",
  "GSP34patyogbu:664_3": "tu jñānād adarśanaṃ nivartate tasmin nivṛtte na santy uttare kleśāḥ. kleśābhāvāt",
  "GSP34patyogbu:664_4": "karmavipākābhāvaḥ caritādhikārāś caitasyām avasthāyāṃ guṇā na puruṣasya punar dṛśyatvenopatiṣṭhante.",
  "GSP34patyogbu:664_5": "tatpuruṣasya kaivalyaṃ,",
  "GSP34patyogbu:665": "tadā puruṣaḥ svarūpamātrajyotir amalaḥ kevalī bhavati. 3.55",
  "GSP34patyogbu:666": "iti śrīpātañjale sāṃkhyapravacane yogaśāstre vyāsabhāṣye vibhūtipādas tṛtīyaḥ 3.",
  "GSP34patyogbu:667": "janmauṣadhimantratapaḥsamādhijāḥ siddhayaḥ // YS_4.1 //",
  "GSP34patyogbu:668": "dehāntaritā janmanā siddhiḥ oṣadhibhir asurabhavaneṣu rasāyanenety evamādiḥ. mantrair ākāśagamanāṇimādilābhaḥ. tapasā saṃkalpasiddhiḥ,",
  "GSP34patyogbu:669": "kāmarūpī yatra tatra kāmaga ity evamādi samādhijāḥ siddhayo vyākhyātāḥ. 4.1",
  "GSP34patyogbu:670": "tatra kāyendriyāṇām anyajātīyapariṇatānām ---",
  "GSP34patyogbu:671": "jātyantarapariṇāmaḥ prakṛtyāpūrāt // YS_4.2 //",
  "GSP34patyogbu:672": "pūrvapariṇāmāpāya uttarapariṇāmopajanas teṣām apūrvāvayavānupraveśād bhavati. kāyendriyaprakṛtayaś ca svaṃ svaṃ vikāram anugṛhṇanty āpūreṇa dharmādinimittam apekṣamāṇā iti. 4.2",
  "GSP34patyogbu:673": "nimittam aprayojakaṃ prakṛtīnāṃ varaṇabhedas tu tataḥ kṣetrikavat // YS_4.3 //",
  "GSP34patyogbu:674": "na hi dharmādi nimittaṃ tatprayojakaṃ prakṛtīnāṃ bhavati na kāryeṇa kāraṇaṃ pravartyata iti kathaṃ tarhi,",
  "GSP34patyogbu:675_0": "varaṇabhedas tu tataḥ kṣetrikavat. yathā kṣetrikaḥ kedārād apāṃ pūrṇāt kedārāntaraṃ",
  "GSP34patyogbu:675_1": "piplāvayiṣuḥ samaṃ nimnaṃ nimnataraṃ vā nāpaḥ pāṇināpakarṣaty āvaraṇaṃ tv āsāṃ bhinatti",
  "GSP34patyogbu:675_2": "tasmin bhinne svayam evāpaḥ kedārāntaram āplāvayanti tathā dharmaḥ prakṛtīnām āvaraṇadharmaṃ",
  "GSP34patyogbu:675_3": "bhinatti tasmin bhinne svayam eva prakṛtayaḥ svaṃ svaṃ vikāram āplāvayanti. yathā",
  "GSP34patyogbu:675_4": "vā sa eva kṣetrikas tasminn eva kedāre na prabhavaty audakān bhaumān vā rasān dhānyamūlāny anupraveśayituṃ,",
  "GSP34patyogbu:676": "kiṃ tarhi mudgagavedhukaśyāmākādīṃs tato 'pakarṣati. apakṛṣṭeṣu teṣu svayam eva rasā dhānyamūlāny anupraviśanti,",
  "GSP34patyogbu:677": "tathā dharmo nivṛttimātre kāraṇam adharmasya,",
  "GSP34patyogbu:678": "śuddhyaśuddhyor atyantavirodhāt,",
  "GSP34patyogbu:679_0": "na tu prakṛtipravṛttau dharmo hetur bhavatīti. atra nandīśvarādaya udāhāryāḥ viparyayeṇāpy",
  "GSP34patyogbu:679_1": "adharmo dharmaṃ bādhate. tataś cāśuddhipariṇāma iti. tatrāpi nahuṣājagarādaya udāhāryāḥ. 4.3",
  "GSP34patyogbu:680": "yadā tu yogī bahūn kāyān nirmimīte tadā kim ekamanaskās te bhavanty athānekamanaskā iti ---",
  "GSP34patyogbu:681": "nirmāṇacittāny asmitāmātrāt // YS_4.4 //",
  "GSP34patyogbu:682": "asmitāmātraṃ cittakāraṇam upādāya nirmāṇacittāni karoti,",
  "GSP34patyogbu:683": "tataḥ sacittāni bhavantīti. 4.4",
  "GSP34patyogbu:684": "pravṛttibhede prayojakaṃ cittam ekam anekeṣām // YS_4.5 //",
  "GSP34patyogbu:685": "bahūnāṃ cittānāṃ katham ekacittābhiprāyapuraḥsarā pravṛttir iti sarvacittānāṃ prayojakaṃ cittam ekaṇ nirmimīte,",
  "GSP34patyogbu:686": "tataḥ pravṛttibhedaḥ. 4.5",
  "GSP34patyogbu:687": "tatra dhyānajam anāśayam // YS_4.6 //",
  "GSP34patyogbu:688_0": "pañcavidhaṃ nirmāṇacittaṃ janmauṣadhimantratapaḥsamādhijāḥ siddhaya iti. tatra yad",
  "GSP34patyogbu:688_1": "eva dhyānajaṃ cittaṃ tad evānāśayaṃ tasyaiva nāsty āśayo rāgādipravṛttir nātaḥ puṇyapāpābhisaṃbandhaḥ",
  "GSP34patyogbu:688_2": "kṣīṇakleśatvād yogina iti itareṣāṃ tu vidyate karmāśayaḥ. 4.6",
  "GSP34patyogbu:689": "yataḥ ---",
  "GSP34patyogbu:690": "karmāśuklākṛṣṇaṃ yoginas trividham itareṣām // YS_4.7 //",
  "GSP34patyogbu:691": "catuṣpadī khalv iyaṃ karmajātiḥ kṛṣṇā śuklakṛṣṇā śuklāśuklākṛṣṇā ceti. tatra kṛṣṇā durātmanām,",
  "GSP34patyogbu:692_0": "śuklakṛṣṇā bahiḥsādhanasādhyā. tatra parapīḍānugrahadvāreṇaiva karmāśayapracayaḥ",
  "GSP34patyogbu:692_1": "śuklā tapaḥsvādhyāyadhyānavatām. sā hi kevale manasy āyattatvād abahiḥsādhanādhīnā",
  "GSP34patyogbu:692_2": "na parān pīḍayitvā bhavati. aśuklākṛṣṇā saṃnyāsināṃ kṣīṇakleśānāṃ caramadehānām iti",
  "GSP34patyogbu:692_3": "tatrāśuklaṃ yogina eva phalasaṃnyāsād akṛṣṇaṃ cānupādānāt itareṣāṃ tu bhūtānāṃ pūrvam",
  "GSP34patyogbu:692_4": "eva trividham iti. 4.7",
  "GSP34patyogbu:693": "tatas tadvipākānuguṇānām evābhivyaktir vāsanānām // YS_4.8 //",
  "GSP34patyogbu:694": "tata iti trividhāt karmaṇaḥ,",
  "GSP34patyogbu:695_0": "tadvipākānuguṇānām eveti yajjātīyasya karmaṇo yo vipākas tasyānuguṇā yā vāsanāḥ karmavipākam",
  "GSP34patyogbu:695_1": "anuśerate tāsām evābhivyaktiḥ. na hi daivaṃ karma vipacyamānaṃ nārakatiryaṅmanuṣyavāsanābhivyaktinimittaṃ",
  "GSP34patyogbu:695_2": "saṃbhavati kiṃtu daivānuguṇā evāsya vāsanā vyajyante nārakatiryaṅmanuṣyeṣu caivaṃ samānaś carcaḥ. 4.8",
  "GSP34patyogbu:696": "jātideśakālavyavahitānām apy ānantaryaṃ smṛtisaṃskārayor ekarūpatvāt // YS_4.9 //",
  "GSP34patyogbu:697_0": "vṛṣadaṃśavipākodayaḥ svavyañjakāñjanābhivyaktaḥ. sa yadi jātiśatena vā dūradeśatayā",
  "GSP34patyogbu:697_1": "vā kalpaśatena vā vyavahitaḥ punaś ca svavyañjakāñjana evodiyād drāg ity evaṃ pūrvānubhūtavṛṣadaṃśavipākābhisaṃskṛtā",
  "GSP34patyogbu:697_2": "vāsanā upādāya vyajyeta. kasmāt,",
  "GSP34patyogbu:698": "yato vyavahitānām apy āsāṃ sadṛśaṃ karmābhivyajñakaṃ nimittībhūtam ity ānantaryam eva. kutaś ca,",
  "GSP34patyogbu:699_0": "smṛtisaṃskārayor ekarūpatvāt yathānubhavās tathā saṃskārāḥ. te ca karmavāsanānurūpāḥ",
  "GSP34patyogbu:699_1": "yathā ca vāsanās tathā smṛtir iti jātideśakālavyavahitebhyaḥ saṃskārebhyaḥ smṛtiḥ.",
  "GSP34patyogbu:699_2": "smṛteś ca punaḥ saṃskārā ityevam ete smṛtisaṃskārāḥ karmāśayavṛttilābhavaśād vyajyante",
  "GSP34patyogbu:699_3": "ataś ca vyavahitānām api nimittanaimittikabhāvānucchedād ānantaryam eva siddham iti. 4.9",
  "GSP34patyogbu:700": "tāsām anāditvaṃ cāśiṣo nityatvāt // YS_4.10 //",
  "GSP34patyogbu:701_0": "tāsāṃ vāsanānām āśiṣo nityatvād anāditvam. yeyam ātmāśīr mā na bhūvaṃ bhūyāsam iti.sarvasya",
  "GSP34patyogbu:701_1": "dṛśyate sā na svābhāvikī. kasmāt jātamātrasya jantor ananubhūtamaraṇadharmakasya",
  "GSP34patyogbu:701_2": "dveṣaduḥkhānusmṛtinimitto maraṇatrāsaḥ kathaṃ bhavet na ca svābhāvikaṃ vastu nimittam",
  "GSP34patyogbu:701_3": "upādatte. tasmād anādivāsanānuviddham idaṃ cittaṃ nimittavaśāt kāścid eva vāsanāḥ",
  "GSP34patyogbu:701_4": "pratilabhya puruṣasya bhogāyopāvartata iti.",
  "GSP34patyogbu:702": "ghaṭaprāsādapradīpakalpaṃ saṃkocavikāsi cittaṃ śarīraparimāṇākāramātram ity apare pratipannāḥ tathā cāntarābhāvaḥ saṃsāraś ca yukta iti.",
  "GSP34patyogbu:703_0": "vṛttir evāsya vibhunaś cittasya saṃkocavikāsinīty ācāryaḥ. tac ca dharmādinimittāpekṣam.",
  "GSP34patyogbu:703_1": "nimittaṃ ca dvividham --- bāhyam ādhyātmikaṃ ca. śarīrādisādhanāpekṣaṃ bāhyaṃ stutidānābhivādanādi,",
  "GSP34patyogbu:704_0": "cittamātrādhīnaṃ śraddhādy adhyātmikam. tathā coktam --- ye caite maitryādayo dhyāyināṃ",
  "GSP34patyogbu:704_1": "vihārās te bāhyasādhananiranugrahātmānaḥ prakṛṣṭaṃ dharmam abhinirvartayanti. tayor",
  "GSP34patyogbu:704_2": "mānasaṃ balīyaḥ. kathaṃ,",
  "GSP34patyogbu:705": "jñānavairāgye kenātiśayyete,",
  "GSP34patyogbu:706": "daṇḍakāraṇyaṃ ca cittabalavyatirekeṇa śārīreṇa karmaṇā śūnyaṃ kaḥ kartum utsaheta samudram agastyavad vā pibet. 4.10",
  "GSP34patyogbu:707": "hetuphalāśrayālambanaiḥ saṃgṛhītatvād eṣām abhāve tadabhāvaḥ // YS_4.11 //",
  "GSP34patyogbu:708_0": "hetur dharmāt sukham adharmād duḥkhaṃ sukhād rāgo duḥkhād dveṣas tataś ca prayatnas",
  "GSP34patyogbu:708_1": "tena manasā vācā kāyena vā parispandamānaḥ param anugṛhṇāty upahanti vā tataḥ punar",
  "GSP34patyogbu:708_2": "dharmādharmau sukhaduḥkhe rāgadveṣāv iti pravṛttam idaṃ ṣaḍaraṃ saṃsāracakram. asya",
  "GSP34patyogbu:708_3": "ca pratikṣaṇam āvartamānasyāvidyā netrī mūlaṃ sarvakleśānām ity eṣa hetuḥ. phalaṃ",
  "GSP34patyogbu:708_4": "tu yam āśritya yasya pratyutpannatā dharmādeḥ,",
  "GSP34patyogbu:709_0": "na hy apūrvopajanaḥ. manas tu sādhikāram āśrayo vāsanānām. na hy avasitādhikāre manasi",
  "GSP34patyogbu:709_1": "nirāśrayā vāsanāḥ sthātum utsahante. yad abhimukhībhūtaṃ vastu yāṃ vāsanāṃ vyanakti",
  "GSP34patyogbu:709_2": "tasyās tadālambanam. evaṃ hetuphalāśrayālambanair etaiḥ saṃgṛhītāḥ sarvā vāsanāḥ",
  "GSP34patyogbu:709_3": "eṣām abhāve tatsaṃśrayāṇām api vāsanānām abhāvaḥ. 4.11",
  "GSP34patyogbu:710": "nāsty asataḥ saṃbhavaḥ,",
  "GSP34patyogbu:711": "na cāsti sato vināśa iti dravyatvena saṃbhavantyaḥ kathaṃ nivartiṣyante vāsanā iti ---",
  "GSP34patyogbu:712": "atītānāgataṃ svarūpato 'sty adhvabhedād dharmāṇām // YS_4.12 //",
  "GSP34patyogbu:713": "bhaviṣyadvyaktikam anāgatam anubhūtavyaktikam atītaṃ svavyāpāropārūḍhaṃ vartamānaṃ,",
  "GSP34patyogbu:714_0": "trayaṃ caitad vastu jñānasya jñeyam. yadi caitat svarūpato nābhaviṣyan nedaṃ nirviṣayaṃ",
  "GSP34patyogbu:714_1": "jñānam udapatsyata. tasmād atītānāgataṃ svarūpato 'stīti. kiṃca bhogabhāgīyasya vāpavargabhāgīyasya",
  "GSP34patyogbu:714_2": "vā karmaṇaḥ phalam utpitsu yadi nirupākhyam iti taduddeśena tena nimittena kuśalānuṣṭhānaṃ",
  "GSP34patyogbu:714_3": "na yujyeta. sataś ca phalasya nimittaṃ vartamānīkaraṇe samarthaṃ nāpūrvopajanane",
  "GSP34patyogbu:714_4": "siddhaṃ nimittaṃ naimittikasya viśeṣānugrahaṇaṃ kurute nāpūrvam utpādayatīti.",
  "GSP34patyogbu:715": "dharmī cānekadharmasvabhāvas tasya cādhvabhedena dharmāḥ pratyavasthitāḥ na ca yathā vartamānaṃ vyaktiviśeṣāpannaṃ dravyato 'sty evam atītam anāgataṃ ca. kathaṃ tarhi,",
  "GSP34patyogbu:716_0": "svenaiva vyaṅgyena svarūpeṇānāgatam asti. svena cānubhūtavyaktikena svarūpeṇātītam",
  "GSP34patyogbu:716_1": "iti vartamānasyaivādhvanaḥ svarūpavyaktir iti na sā bhavaty atītānāgatayor adhvanoḥ.",
  "GSP34patyogbu:716_2": "ekasya cādhvanaḥ samaye dvāv adhvanau dharmisamanvāgatau bhavata eveti nābhūtvā bhāvas",
  "GSP34patyogbu:716_3": "trayāṇām adhvanām iti. 4.12",
  "GSP34patyogbu:717": "te vyaktasūkṣmā guṇātmānaḥ // YS_4.13 //",
  "GSP34patyogbu:718_0": "te khalv amī tryadhvano dharmā vartamānā vyaktātmāno 'tītānāgatāḥ sūkṣmātmānaḥ ṣaḍaviśeṣarūpāḥ.",
  "GSP34patyogbu:718_1": "sarvam idaṃ guṇānāṃ saṃniveśaviśeṣamātram iti paramārthato guṇātmānaḥ. tathā ca śāstrānuśāsanam ---",
  "GSP34patyogbu:719": "“guṇānāṃ paramaṃ rūpaṃ na dṛṣṭipatham ṛcchati /",
  "GSP34patyogbu:720": "yat tu dṛṣṭipathaṃ prāptaṃ tan māyeva sutucchakam //” iti. 4.13",
  "GSP34patyogbu:721": "yadā tu sarve guṇāḥ katham ekaḥ śabda ekam indriyam iti ---",
  "GSP34patyogbu:722": "pariṇāmaikatvād vastutattvam // YS_4.14 //",
  "GSP34patyogbu:723": "prakhyākriyāsthitiśīlānāṃ guṇānāṃ grahaṇātmakānāṃ karaṇabhāvenaikaḥ pariṇāmaḥ śrotram indriyaṃ,",
  "GSP34patyogbu:724": "grāhyātmakānāṃ śabdatanmātrabhāvenaikaḥ pariṇāmaḥ śabdo viṣaya iti,",
  "GSP34patyogbu:725_0": "śabdādīnāṃ mūrtisamānajātīyānām ekaḥ pariṇāmaḥ pṛthivīparamāṇus tanmātrāvayavas teṣāṃ",
  "GSP34patyogbu:725_1": "caikaḥ pariṇāmaḥ pṛthivī gaur vṛkṣaḥ parvata ityevamādir bhūtāntareṣv api snehauṣṇyapraṇāmitvāvakāśadānāny",
  "GSP34patyogbu:725_2": "upādāya sāmānyam ekavikārārambhaḥ samādheyaḥ.",
  "GSP34patyogbu:726": "nāsty artho vijñānavisahacaraḥ,",
  "GSP34patyogbu:727_0": "asti tu jñānam arthavisahacaraṃ svapnādau kalpitam ity anayā diśā ye vastusvarūpam",
  "GSP34patyogbu:727_1": "apahnuvate jñānaparikalpanāmātraṃ vastu svapnaviṣayopamaṃ na paramārthato 'stīti",
  "GSP34patyogbu:727_2": "ya āhus te tatheti pratyupasthitam idaṃ svamāhātmyena vastu katham apramāṇātmakena",
  "GSP34patyogbu:727_3": "vikalpajñānabalena vastusvarūpam utsṛjya tad evāpalapantaḥ śraddheyavacanāḥ syuḥ. 4.14",
  "GSP34patyogbu:728": "kutaś caitad anyāyyam ---",
  "GSP34patyogbu:729": "vastusāmye cittabhedāt tayor vibhaktaḥ panthāḥ // YS_4.15 //",
  "GSP34patyogbu:730": "bahucittālambanībhūtam ekaṃ vastu sādhāraṇaṃ,",
  "GSP34patyogbu:731": "tat khalu naikacittaparikalpitaṃ nāpy anekacittaparikalpitaṃ kiṃtu svapratiṣṭham. kathaṃ,",
  "GSP34patyogbu:732_0": "vastusāmye cittabhedāt dharmāpekṣaṃ cittasya vastusāmye 'pi sukhajñānaṃ bhavaty adharmāpekṣaṃ",
  "GSP34patyogbu:732_1": "tata eva duḥkhajñānam avidyāpekṣaṃ tata eva mūḍhajñānaṃ samyagdarśanāpekṣaṃ tata",
  "GSP34patyogbu:732_2": "eva mādhyasthyajñānam iti. kasya tac cittena parikalpitam. na cānyacittaparikalpitenārthenānyasya",
  "GSP34patyogbu:732_3": "cittoparāgo yuktaḥ. tasmād vastujñānayor grāhyagrahaṇabhedabhinnayor vibhaktaḥ panthāḥ.",
  "GSP34patyogbu:732_4": "nānayoḥ saṃkaragandho 'py astīti.",
  "GSP34patyogbu:733_0": "sāṃkhyapakṣe punar vastu triguṇaṃ calaṃ ca guṇavṛttam iti dharmādinimittāpekṣaṃ cittair",
  "GSP34patyogbu:733_1": "abhisaṃbadhyate. nimittānurūpasya ca pratyayasyotpadyamānasya tena tenātmanā hetur",
  "GSP34patyogbu:733_2": "bhavati. kecid āhuḥ. jñānasahabhūr evārtho bhogyatvāt sukhādivad iti ta etayā dvārā",
  "GSP34patyogbu:733_3": "sādhāraṇatvaṃ bādhamānāḥ pūrvottarakṣaṇeṣu vasturūpam evāpahnuvate. 4.15",
  "GSP34patyogbu:734": "na caikacittatantraṃ vastu tadapramāṇakaṃ tadā kiṃ syāt // YS_4.16 //",
  "GSP34patyogbu:735_0": "ekacittatantraṃ ced vastu syāt tadā citte vyagre niruddhe vāsvarūpam eva tenāparāmṛṣṭam",
  "GSP34patyogbu:735_1": "anyasyāviṣayībhūtam apramāṇakam agṛhītasvabhāvakaṃ kenacit tadānīṃ kiṃ tat syāt.",
  "GSP34patyogbu:735_2": "saṃbadhyamānaṃ ca punaś cittena kuta utpadyeta ye cāsyānupasthitā bhāgās te cāsya",
  "GSP34patyogbu:735_3": "na syur evaṃ nāsti pṛṣṭham ity udaram api na gṛhyeta. tasmāt svatantro 'rthaḥ sarvapuruṣasādhāraṇaḥ",
  "GSP34patyogbu:735_4": "svatantrāṇi ca cittāni pratipuruṣaṃ pravartante tayoḥ saṃbandhād upalabdhiḥ puruṣasya bhoga iti. 4.16",
  "GSP34patyogbu:736": "taduparāgāpekṣitvāc cittasya vastu jñātājñātam // YS_4.17 //",
  "GSP34patyogbu:737_0": "ayaskāntamaṇikalpā viṣayā ayaḥsadharmakaṃ cittam abhisaṃbandhyoparañjayanti. yena",
  "GSP34patyogbu:737_1": "ca viṣayeṇoparaktaṃ cittaṃ sa viṣayo jñātas tato 'nyaḥ punar ajñātaḥ vastuno jñātājñātasvarūpatvāt",
  "GSP34patyogbu:737_2": "pariṇāmi cittam. 4.17",
  "GSP34patyogbu:738": "yasya tu tad eva cittaṃ viṣayas tasya ---",
  "GSP34patyogbu:739": "sadā jñātāś cittavṛttayas tatprabhoḥ puruṣasyāpariṇāmitvāt // YS_4.18 //",
  "GSP34patyogbu:740_0": "yadi cittavat prabhur api puruṣaḥ pariṇamet tatas tadviṣayāś cittavṛttayaḥ śabdādiviṣayavaj",
  "GSP34patyogbu:740_1": "jñātājñātāḥ syuḥ sadājñātatvaṃ tu manasas tatprabhoḥ puruṣasyāpariṇāmitvam anumāpayati. 4.18",
  "GSP34patyogbu:741": "syād āśaṅkā cittam eva svābhāsaṃ viṣayābhāsaṃ ca bhaviṣyatīty agnivat ---",
  "GSP34patyogbu:742": "na tat svābhāsaṃ dṛśyatvāt // YS_4.19 //",
  "GSP34patyogbu:743_0": "yathetarāṇīndriyāṇi śabdādayaś ca dṛśyatvān na svābhāsāni tathā mano 'pi pratyetavyam.",
  "GSP34patyogbu:743_1": "na cāgnir atra dṛṣṭāntaḥ na hy agnir ātmasvarūpam aprakāśaṃ prakāśayati prakāśaś",
  "GSP34patyogbu:743_2": "cāyaṃ prakāśyaprakāśakasaṃyoge dṛṣṭaḥ. na ca svarūpamātre 'sti saṃyogaḥ kiṃca svābhāsaṃ",
  "GSP34patyogbu:743_3": "cittam ity agrāhyam eva kasyacid iti śabdārthaḥ. tadyathā svātmapratiṣṭham ākāśaṃ",
  "GSP34patyogbu:743_4": "na parapratiṣṭham ity arthaḥ svabuddhipracārapratisaṃvedanāt sattvānāṃ pravṛttir",
  "GSP34patyogbu:743_5": "dṛśyate --- kruddho 'haṃ bhīto 'ham amutra me rāgo 'mutra me krodha iti etat svabuddher",
  "GSP34patyogbu:743_6": "agrahaṇe na yuktam iti. 4.19",
  "GSP34patyogbu:744": "ekasamaye cobhayānavadhāraṇam // YS_4.20 //",
  "GSP34patyogbu:745": "na caikasmin kṣaṇe svapararūpāvadhāraṇaṃ yuktaṃ,",
  "GSP34patyogbu:746": "kṣaṇikavādino yad bhavanaṃ saiva kriyā tad eva ca kārakam ity abhyupagamaḥ. 4.20",
  "GSP34patyogbu:747": "syān matiḥ svarasaniruddhaṃ cittaṃ cittāntareṇa samanantareṇa gṛhyata iti ---",
  "GSP34patyogbu:748": "cittāntaradṛśye buddhibuddher atiprasaṅgaḥ smṛtisaṃkaraś ca // YS_4.21 //",
  "GSP34patyogbu:749": "atha cittaṃ cec cittāntareṇa gṛhyeta buddhibuddhiḥ kena gṛhyate,",
  "GSP34patyogbu:750": "sāpy anyayā sāpy anyayety atiprasaṅgaḥ. smṛtisaṃkaraś ca,",
  "GSP34patyogbu:751_0": "yāvanto buddhibuddhīnām anubhavās tāvatyaḥ smṛtayaḥ prāpnuvanti. tatsaṃkarāc caikasmṛtyanavadhāraṇaṃ",
  "GSP34patyogbu:751_1": "ca syād ity evaṃ buddhipratisaṃvedinaṃ puruṣam apalapadbhir vaināśikaiḥ sarvam evākulīkṛtam.",
  "GSP34patyogbu:751_2": "te tu bhoktṛsvarūpaṃ yatra kvacana kalpayanto na nyāyena saṃgacchante kecit tu sattvamātram",
  "GSP34patyogbu:751_3": "api parikalpyāsti sa sattvo ya etān pañca skandhān nikṣipyānyāṃś ca pratisaṃdadhātīty",
  "GSP34patyogbu:751_4": "uktvā tata eva punas trasyanti. tathā skandhānāṃ mahannirvedāya virāgāyānutpādāya",
  "GSP34patyogbu:751_5": "praśāntaye guror antike brahmacaryaṃ cariṣyāmīty uktvā sattvasya punaḥ sattvam evāpahnuvate.",
  "GSP34patyogbu:751_6": "sāṃkhyayogādayas tu pravādāḥ svaśabdena puruṣam eva svāminaṃ cittasya bhoktāram upayantīti. 4.21",
  "GSP34patyogbu:752": "katham ---",
  "GSP34patyogbu:753": "citer apratisaṃkramāyās tadākārāpattau svabuddhisaṃvedanam // YS_4.22 //",
  "GSP34patyogbu:754_0": "apariṇāminī hi bhoktṛśaktir apratisaṃkramā ca pariṇāminy arthe pratisaṃkrānteva tadvṛttim",
  "GSP34patyogbu:754_1": "anupatati. tasyāś ca prāptacaitanyopagrahasvarūpāyā buddhivṛtter anukārimātratayā",
  "GSP34patyogbu:754_2": "buddhivṛttyaviśiṣṭā hi jñānavṛttir ākhyāyate. tathā coktam.",
  "GSP34patyogbu:755": "“na pātālaṃ na ca vivaraṃ girīṇāṃ naivāndhakāraṃ kukṣayo nodadhīnām /",
  "GSP34patyogbu:756": "guhā yasyāṃ nihitaṃ brahma śāśvataṃ buddhivṛttim aviśiṣṭāṃ kavayo vedayante” iti. 4.22",
  "GSP34patyogbu:757": "ataś caitad abhyupagamyate ---",
  "GSP34patyogbu:758": "draṣṭṛdṛśyoparaktaṃ cittaṃ sarvārtham // YS_4.23 //",
  "GSP34patyogbu:759": "mano hi mantavyenārthenoparaktaṃ,",
  "GSP34patyogbu:760": "tat svayaṃ ca viṣayatvād viṣayiṇā puruṣeṇātmīyayā vṛttyābhisaṃbaddhaṃ,",
  "GSP34patyogbu:761_0": "tad etac cittam eva draṣṭṛdṛśyoparaktaṃ viṣayaviṣayinirbhāsaṃ cetanācetanasvarūpāpannaṃ",
  "GSP34patyogbu:761_1": "viṣayātmakam apy aviṣayātmakam ivācetanaṃ cetanam iva sphaṭikamaṇikalpaṃ sarvārtham ity ucyate.",
  "GSP34patyogbu:762": "tad anena cittasārūpyeṇa bhrāntāḥ kecit tad eva cetanam ity āhuḥ apare cittamātram evedaṃ sarvaṃ nāsti khalv ayaṃ gavādir ghaṭādiś ca sakāraṇo loka iti. anukampanīyās te. kasmāt,",
  "GSP34patyogbu:763_0": "asti hi teṣāṃ bhrāntibījaṃ sarvarūpākāranirbhāsaṃ cittam iti. samādhiprajñāyāṃ prajñeyo",
  "GSP34patyogbu:763_1": "'rthaḥ pratibimbībhūtas tasyālambanībhūtatvād anyaḥ. sa ced arthaś cittamātraṃ syāt",
  "GSP34patyogbu:763_2": "kathaṃ prajñayaiva prajñārūpam avadhāryeta. tasmāt pratibimbībhūto 'rthaḥ prajñāyāṃ",
  "GSP34patyogbu:763_3": "yenāvadhāryate sa puruṣa iti. evaṃ grahītṛgrahaṇagrāhyasvarūpacittabhedāt trayam",
  "GSP34patyogbu:763_4": "apy etaj jātitaḥ pravibhajante te samyagdarśinas tair adhigataḥ puruṣaḥ. 4.23",
  "GSP34patyogbu:764": "kutaś ca ---",
  "GSP34patyogbu:765": "tad asaṃkhyeyavāsanābhiś citram api parārthaṃ saṃhatyakāritvāt // YS_4.24 //",
  "GSP34patyogbu:766_0": "tad etac cittam asaṃkhyeyābhir vāsanābhir eva citrīkṛtam api parārthaṃ parasya bhogāpavargārthaṃ",
  "GSP34patyogbu:766_1": "na svārthaṃ saṃhatyakāritvād gṛhavat. saṃhatyakāriṇā cittena na svārthena bhavitavyaṃ,",
  "GSP34patyogbu:767_0": "na sukhacittaṃ sukhārthaṃ na jñānaṃ jñānārtham ubhayam apy etat parārtham. yaś ca",
  "GSP34patyogbu:767_1": "bhogenāpavargeṇa cārthenārthavān puruṣaḥ sa eva paro na paraḥ sāmānyamātram. yat",
  "GSP34patyogbu:767_2": "tu kiṃcit paraṃ sāmānyamātraṃ svarūpeṇodāhared vaināśikas tat sarvaṃ saṃhatyakāritvāt",
  "GSP34patyogbu:767_3": "parārtham eva syāt. yas tv asau paro viśeṣaḥ sa na saṃhatyakārī puruṣa iti. 4.24",
  "GSP34patyogbu:768": "viśeṣadarśina ātmabhāvabhāvanānivṛttiḥ // YS_4.25 //",
  "GSP34patyogbu:769_0": "yathā prāvṛṣi tṛṇāṅkurasyodbhedena tadbījasattānumīyate tathā mokṣamārgaśravaṇena",
  "GSP34patyogbu:769_1": "yasya romaharṣāśrupātau dṛśyete tatrāpy asti viśeṣadarśanabījam apavargabhāgīyaṃ",
  "GSP34patyogbu:769_2": "karmābhinirvartitam ity anumīyate. tasyātmabhāvabhāvanā svābhāvikī pravartate yasyābhāvād",
  "GSP34patyogbu:769_3": "idam uktaṃ svabhāvaṃ muktvā doṣādyeṣāṃ pūrvapakṣe rucir bhavaty aruciś ca nirṇaye",
  "GSP34patyogbu:769_4": "bhavati tatrātmabhāvabhāvanā ko 'ham āsaṃ katham aham āsaṃ kiṃsvid idaṃ kathaṃsvid",
  "GSP34patyogbu:769_5": "idaṃ ke bhaviṣyāmaḥ kathaṃ vā bhaviṣyāma iti. sā tu viśeṣadarśino nivartate kutaḥ",
  "GSP34patyogbu:769_6": "cittasyaivaiṣa vicitraḥ pariṇāmaḥ,",
  "GSP34patyogbu:770": "puruṣas tv asatyām avidyāyāṃ śuddhaś cittadharmair aparāmṛṣṭa iti. tato 'syātmabhāvabhāvanā kuśalasya nivartata iti. 4.25",
  "GSP34patyogbu:771": "tadā vivekanimnaṃ kaivalyaprāgbhāraṃ cittam // YS_4.26 //",
  "GSP34patyogbu:772": "tadānīṃ yad asya cittaṃ viṣayaprāgbhāram ajñānanimnam āsīt tad asyānyathā bhavati kaivalyaprāgbhāraṃ vivekajajñānanimnam iti. 4.26",
  "GSP34patyogbu:773": "tacchidreṣu pratyayāntarāṇi saṃskārebhyaḥ // YS_4.27 //",
  "GSP34patyogbu:774": "pratyayavivekanimnasya sattvapuruṣānyatākhyātimātrapravāhiṇaś cittasya tacchidreṣu pratyayāntarāṇy asmīti vā mameti vā jānāmīti vā na jānāmīti vā. kutaḥ,",
  "GSP34patyogbu:775": "kṣīyamāṇabījebhyaḥ pūrvasaṃskārebhya iti. 4.27",
  "GSP34patyogbu:776": "hānam eṣāṃ kleśavad uktam // YS_4.28 //",
  "GSP34patyogbu:777_0": "yathā kleśā dagdhabījabhāvā na prarohasamarthā bhavanti tathā jñānāgninā dagdhabījabhāvaḥ",
  "GSP34patyogbu:777_1": "pūrvasaṃskāro na pratyayaprasūr bhavati. jñānasaṃskārās tu cittādhikārasamāptim anuśerata",
  "GSP34patyogbu:777_2": "iti na cintyante. 4.28",
  "GSP34patyogbu:778": "prasaṃkhyāne 'py akusīdasya sarvathā vivekakhyāter dharmameghaḥ samādhiḥ // YS_4.29 //",
  "GSP34patyogbu:779_0": "yadāyaṃ brāhmaṇaḥ prasaṃkhyāne 'py akusīdas tato 'pi na kiṃcit prārthayate. tatrāpi",
  "GSP34patyogbu:779_1": "viraktasya sarvathā vivekakhyātir eva bhavatīti saṃskārabījakṣayān nāsya pratyayāntarāṇy",
  "GSP34patyogbu:779_2": "utpadyante tadāsya dharmamegho nāma samādhir bhavati. 4.29",
  "GSP34patyogbu:780": "tataḥ kleśakarmanivṛttiḥ // YS_4.30 //",
  "GSP34patyogbu:781": "tallābhād avidyādayaḥ kleśāḥ samūlakāṣaṃ kaṣitā bhavanti kuśalākuśalāś ca karmāśayāḥ samūlaghātaṃ hatā bhavanti. kleśakarmanivṛttau jīvann eva vidvān vimukto bhavati kasmāt,",
  "GSP34patyogbu:782": "yasmād viparyayo bhavasya kāraṇam. na hi kṣīṇaviparyayaḥ kaścit kenacit kvacij jāto dṛśyata iti. 4.30",
  "GSP34patyogbu:783": "tadā sarvāvaraṇamalāpetasya jñānasyānantyāj jñeyam alpam // YS_4.31 //",
  "GSP34patyogbu:784_0": "sarvaiḥ kleśakarmāvaraṇair vimuktasya jñānasyānantyaṃ bhavati. āvarakeṇa tamasābhibhūtam",
  "GSP34patyogbu:784_1": "āvṛtam anantaṃ jñānasattvaṃ kvacid eva rajasā pravartitam udghāṭitaṃ grahaṇasamarthaṃ",
  "GSP34patyogbu:784_2": "bhavati. tatra yadā sarvair āvaraṇamalair apagataṃ bhavati tadā bhavaty asyānantyam.",
  "GSP34patyogbu:784_3": "jñānasyānantyāj jñeyam alpaṃ saṃpadyate yathākāśe khadyotaḥ. yatredam uktam ---",
  "GSP34patyogbu:785": "“andho maṇim avidhyat tam anaṅgulir āvayat /",
  "GSP34patyogbu:786": "agrīvas taṃ pratyamuñcat tam ajihvo 'bhyapūjayat //” iti. 4.31",
  "GSP34patyogbu:787": "tataḥ kṛtārthānāṃ pariṇāmakramasamāptir guṇānām // YS_4.32 //",
  "GSP34patyogbu:788": "tasya dharmameghasyodayāt kṛtārthānāṃ guṇānāṃ pariṇāmakramaḥ parisamāpyate na hi kṛtabhogāpavargāḥ parisamāptakramāḥ kṣaṇam apy avasthātum utsahante. 4.32",
  "GSP34patyogbu:789": "atha ko 'yaṃ kramo nāmeti ---",
  "GSP34patyogbu:790": "kṣaṇapratiyogī pariṇāmāparāntanirgrāhyaḥ kramaḥ // YS_4.33 //",
  "GSP34patyogbu:791": "kṣaṇānantaryātmā pariṇāmasyāparāntenāvasānena gṛhyate kramaḥ na hy ananubhūtakramakṣaṇā purāṇatā vastrasyānte bhavati nityeṣu ca kramo dṛṣṭaḥ.",
  "GSP34patyogbu:792_0": "dvayī ceyaṃ nityatā kūṭasthanityatā pariṇāminityatā ca. tatra kūṭasthanityatā puruṣasya.",
  "GSP34patyogbu:792_1": "pariṇāminityatā guṇānām. yasmin pariṇamyamāne tattvaṃ na vihanyate tan nityam ubhayasya",
  "GSP34patyogbu:792_2": "ca tattvānabhighātān nityatvam. tatra guṇadharmeṣu buddhyādiṣu pariṇāmāparāntanirgrāhyaḥ",
  "GSP34patyogbu:792_3": "kramo labdhaparyavasāno nityeṣu dharmiṣu guṇeṣv alabdhaparyavasānaḥ. kūṭasthanityeṣu",
  "GSP34patyogbu:792_4": "svarūpamātrapratiṣṭheṣu muktapuruṣeṣu svarūpāstitā krameṇaivānubhūyata iti tatrāpy",
  "GSP34patyogbu:792_5": "alabdhaparyavasānaḥ śabdapṛṣṭhenāstikriyām upādāya kalpita iti.",
  "GSP34patyogbu:793": "athāsya saṃsārasya sthityā gatyā ca guṇeṣu vartamānasyāsti kramasamāptir na veti. avacanīyam etat katham asti praśna ekāntavacanīyaḥ sarvo jāto mariṣyatīti oṃ bhoḥ iti.",
  "GSP34patyogbu:794_0": "atha sarvo mṛtvā janiṣyata iti vibhajyavacanīyam etat. pratyuditakhyātiḥ kṣīṇatṛṣṇaḥ",
  "GSP34patyogbu:794_1": "kuśalo na janiṣyata itaras tu janiṣyate. tathā manuṣyajātiḥ śreyasī na vā śreyasīty",
  "GSP34patyogbu:794_2": "evaṃ paripṛṣṭe vibhajya vacanīyaḥ praśnaḥ paśūn adhikṛtya śreyasī devān ṛṣīṃś cādhikṛtya",
  "GSP34patyogbu:794_3": "neti. ayaṃ tv avacanīyaḥ praśnaḥ saṃsāro 'yam antavān athānanta iti. kuśalasyāsti",
  "GSP34patyogbu:794_4": "saṃsārakramasamāptir netarasyeti anyatarāvadhāraṇe doṣaḥ tasmād vyākaraṇīya evāyaṃ praśna iti. 4.33",
  "GSP34patyogbu:795": "guṇādhikārakramasamāptau kaivalyam uktaṃ tatsvarūpam avadhāryate ---",
  "GSP34patyogbu:796": "puruṣārthaśūnyānāṃ guṇānāṃ pratiprasavaḥ kaivalyaṃ svarūpapratiṣṭhā vā citiśaktir iti // YS_4.34 //",
  "GSP34patyogbu:797": "kṛtabhogāpavargāṇāṃ puruṣārthaśūnyānāṃ yaḥ pratiprasavaḥ kāryakāraṇātmakānāṃ guṇānāṃ tat kaivalyaṃ,",
  "GSP34patyogbu:798": "svarūpapratiṣṭhā punar buddhisattvānabhisaṃbandhāt puruṣasya citiśaktir eva kevalā,",
  "GSP34patyogbu:799": "tasyāḥ sadā tathaivāvasthānaṃ kaivalyam iti. 4.34",
  "GSP34patyogbu:800": "iti śrīpātañjale sāṃkhyapravacane yogaśāstre vyāsabhāṣye kaivalyapādaś caturthaḥ 4."
}