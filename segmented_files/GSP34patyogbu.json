{
    "GSP34patyogbu:0": "Pātañjalayogaśāstram yas tyaktvā rūpam ādyaṃ prabhavati jagato 'nekadhānugrahāya",
    "GSP34patyogbu:1": "prakṣīṇakleśarāśir viṣamaviṣadharo 'nekavaktraḥ subhogī /",
    "GSP34patyogbu:2": "sarvajñānaprasūtir bhujagaparikaraḥ prītaye yasya nityaṃ devo 'hīśaḥ",
    "GSP34patyogbu:3": "sa vo 'vyāt sitavimalatanur yogado yogayuktaḥ //1//",
    "GSP34patyogbu:4": "atha yogānuśāsanam || YS_1.1 ||",
    "GSP34patyogbu:5": "athety ayam adhikārārthaḥ. yogānuśāsanaṃ śāstram adhikṛtaṃ",
    "GSP34patyogbu:6_0": "veditavyam. yogaḥ samādhiḥ. sa ca sārvabhaumaś cittasya dharmaḥ. kṣiptaṃ mūḍhaṃ vikṣiptam",
    "GSP34patyogbu:6_1": "ekāgraṃ niruddham iti cittabhūmayaḥ. tatra vikṣipte cetasi vikṣepopasarjanībhūtaḥ",
    "GSP34patyogbu:6_2": "samādhir na yogapakṣe vartate. yas tv ekāgre",
    "GSP34patyogbu:7": "cetasi sadbhūtam arthaṃ pradyotayati kṣiṇoti ca kleśān karmabandhanāni ślathayati nirodham abhimukhaṃ karoti sa saṃprajñāto yoga ity ākhyāyate.",
    "GSP34patyogbu:8": "sa ca vitarkānugato vicārānugata ānandānugato 'smitānugata ity upariṣṭān nivedayiṣyāmaḥ. sarvavṛttinirodhe tv asaṃprajñātaḥ samādhiḥ. 1.1",
    "GSP34patyogbu:9": "tasya lakṣaṇābhidhitsayedaṃ sūtraṃ pravavṛte ---",
    "GSP34patyogbu:10": "yogaś cittavṛttinirodhaḥ || YS_1.2 ||",
    "GSP34patyogbu:11": "sarvaśabdāgrahaṇāt saṃprajñāto 'pi yoga ity ākhyāyate. cittaṃ hi prakhyāpravṛttisthitiśīlatvāt",
    "GSP34patyogbu:12": "prakhyārūpaṃ hi cittasattvaṃ rajastamobhyāṃ saṃsṛṣṭam aiśvaryaviṣayapriyaṃ bhavati. tad eva",
    "GSP34patyogbu:13": "adharmājñānāvairāgyānaiśvaryopagaṃ bhavati. tad eva prakṣīṇamohāvaraṇaṃ",
    "GSP34patyogbu:14": "sarvataḥ pradyotamānam anuviddhaṃ rajomātrayā dharmajñānavairāgyaiśvaryopagaṃ bhavati.",
    "GSP34patyogbu:15_0": "tad eva rajoleśamalāpetaṃ svarūpapratiṣṭhaṃ sattvapuruṣānyatākhyātimātraṃ dharmameghadhyānopagaṃ",
    "GSP34patyogbu:15_1": "bhavati. tat paraṃ prasaṃkhyānam ity ācakṣate dhyāyinaḥ. citiśaktir apariṇāminy apratisaṃkramā",
    "GSP34patyogbu:15_2": "darśitaviṣayā śuddhā cānantā ca sattvaguṇātmikā ceyam ato viparītā vivekakhyātir",
    "GSP34patyogbu:15_3": "iti. atas tasyāṃ viraktaṃ cittaṃ tām api khyātiṃ",
    "GSP34patyogbu:16": "niruṇaddhi. tadavasthaṃ saṃskāropagaṃ bhavati. sa nirbījaḥ samādhiḥ. na tatra kiṃcit saṃprajñāyata ity asaṃprajñātaḥ. dvividhaḥ sa yogaś",
    "GSP34patyogbu:17": "cittavṛttinirodha iti. 1.2",
    "GSP34patyogbu:18": "tadavasthe cetasi viṣayābhāvād buddhibodhātmā puruṣaḥ kiṃsvabhāva iti ---",
    "GSP34patyogbu:19": "tadā draṣṭuḥ svarūpe 'vasthānam || YS_1.3 ||",
    "GSP34patyogbu:20": "svarūpapratiṣṭhā tadānīṃ citiśaktir yathā kaivalye. vyutthānacitte tu sati",
    "GSP34patyogbu:21": "tathāpi bhavantī na tathā. 1.3",
    "GSP34patyogbu:22": "kathaṃ tarhi, darśitaviṣayatvāt ---",
    "GSP34patyogbu:23": "vṛttisārūpyam itaratra || YS_1.4 ||",
    "GSP34patyogbu:24": "vyutthāne yāś cittavṛttayas tadaviśiṣṭavṛttiḥ puruṣaḥ. tathā ca sūtram",
    "GSP34patyogbu:25_0": "ekam eva darśanaṃ khyātir eva darśanam iti. cittam ayaskāntamaṇikalpaṃ saṃnidhimātropakāri",
    "GSP34patyogbu:25_1": "dṛśyatvena svaṃ bhavati puruṣasya svāminaḥ. tasmāc cittavṛttibodhe puruṣasyānādiḥ",
    "GSP34patyogbu:25_2": "saṃbandho hetuḥ. 1.4",
    "GSP34patyogbu:26": "tāḥ punar niroddhavyā bahutve sati cittasya ---",
    "GSP34patyogbu:27": "vṛttayaḥ pañcatayyaḥ kliṣṭākliṣṭāḥ || YS_1.5 ||",
    "GSP34patyogbu:28": "kleśahetukāḥ karmāśayapracaye kṣetrībhūtāḥ kliṣṭāḥ. khyātiviṣayā guṇādhikāravirodhinyo 'kliṣṭāḥ. kliṣṭapravāhapatitā apy akliṣṭāḥ.",
    "GSP34patyogbu:29": "kliṣṭacchidreṣv apy akliṣṭā bhavanti. akliṣṭacchideṣu kliṣṭā iti.",
    "GSP34patyogbu:30": "tathājātīyakāḥ saṃskārā vṛttibhir eva kriyante. saṃskāraiś ca vṛttaya iti.",
    "GSP34patyogbu:31": "evaṃ vṛttisaṃskāracakram aniśam āvartate. tad evaṃbhūtaṃ cittam",
    "GSP34patyogbu:32": "avasitādhikāram ātmakalpena vyavatiṣṭhate pralayaṃ vā gacchatīti. tāḥ kliṣṭāś cākliṣṭāś ca pañcadhā vṛttayaḥ. 1.5",
    "GSP34patyogbu:33": "pramāṇaviparyayavikalpanidrāsmṛtayaḥ || YS_1.6 ||",
    "GSP34patyogbu:34": "pratyakṣānumānāgamāḥ pramāṇāni || YS_1.7 ||",
    "GSP34patyogbu:35": "indriyapraṇālikayā cittasya bāhyavastūparāgāt tadviṣayā sāmānyaviśeṣātmano 'rthasya viśeṣāvadhāraṇapradhānā vṛttiḥ pratyakṣaṃ",
    "GSP34patyogbu:36": "pramāṇam. phalam aviśiṣṭaḥ pauruṣeyaś cittavṛttibodhaḥ. pratisaṃvedī puruṣa ity upariṣṭād",
    "GSP34patyogbu:37_0": "anumeyasya tulyajātīyeṣv anuvṛtto bhinnajātīyebhyo vyāvṛttaḥ saṃbandho yas tadviṣayā",
    "GSP34patyogbu:37_1": "sāmānyāvadhāraṇapradhānā vṛttir anumānam. yathā deśāntaraprāpter gatimac candratārakaṃ",
    "GSP34patyogbu:37_2": "caitravat, vindhyaś cāprāptir agatiḥ. āptena dṛṣṭo 'numito vārthaḥ paratra svabodhasaṃkrāntaye",
    "GSP34patyogbu:38": "śabdenopadiśyate, śabdāt tadarthaviṣayā vṛttiḥ śrotur āgamaḥ.",
    "GSP34patyogbu:39": "yasyāśraddheyārtho vaktā na dṛṣṭānumitārthaḥ sa āgamaḥ plavate.",
    "GSP34patyogbu:40": "mūlavaktari tu dṛṣṭānumitārthe nirviplavaḥ syāt. 1.7",
    "GSP34patyogbu:41": "viparyayo mithyājñānam atadrūpapratiṣṭham || YS_1.8 ||",
    "GSP34patyogbu:42": "sa kasmān na pramāṇam. yataḥ pramāṇena bādhyate. bhūtārthaviṣayatvāt",
    "GSP34patyogbu:43_0": "pramāṇasya. tatra pramāṇena bādhanam apramāṇasya dṛṣṭam. tadyathā dvicandradarśanaṃ",
    "GSP34patyogbu:43_1": "sadviṣayeṇaikacandradarśanena bādhyata iti. seyaṃ pañcaparvā bhavaty avidyā. avidyāsmitārāgadveṣābhiniveśāḥ",
    "GSP34patyogbu:43_2": "kleśā iti. eta eva svasaṃjñābhis tamo moho mahāmohas tāmisro 'ndhatāmisra iti. ete",
    "GSP34patyogbu:44": "cittamalaprasaṅgenābhidhāsyante. 1.8",
    "GSP34patyogbu:45": "śabdajñānānupātī vastuśūnyo vikalpaḥ || YS_1.9 ||",
    "GSP34patyogbu:46": "sa na pramāṇopārohī. na viparyayopārohī ca. vastuśūnyatve 'pi",
    "GSP34patyogbu:47": "śabdajñānamāhātmyanibandhano vyavahāro dṛśyate. tad yathā caitanyaṃ",
    "GSP34patyogbu:48": "puruṣasya svarūpam iti. yadā citir eva puruṣas tadā kim atra kena vyapadiśyate.",
    "GSP34patyogbu:49": "bhavati ca vyapadeśe vṛttiḥ. yathā caitrasya gaur iti. tathā pratiṣiddhavastudharmo niṣkriyaḥ puruṣaḥ, tiṣṭhati bāṇaḥ sthāsyati sthita",
    "GSP34patyogbu:50_0": "iti. gatinivṛttau dhātvarthamātraṃ gamyate. tathānutpattidharmā puruṣa iti, utpattidharmasyābhāvamātram",
    "GSP34patyogbu:50_1": "avagamyate na puruṣānvayī dharmaḥ. tasmād vikalpitaḥ sa dharmas tena cāsti vyavahāra",
    "GSP34patyogbu:50_2": "iti. abhāvapratyayālambanā vṛttir nidrā || YS_1.10 ||",
    "GSP34patyogbu:51_0": "sā ca saṃprabodhe pratyavamarśāt pratyayaviśeṣaḥ. katham, sukham aham asvāpsam. prasannaṃ",
    "GSP34patyogbu:51_1": "me manaḥ. prajñāṃ me viśāradīkaroti. duḥkham aham asvāpsam. styānaṃ me mano bhramaty",
    "GSP34patyogbu:51_2": "anavasthitam gāḍhaṃ mūḍho 'ham",
    "GSP34patyogbu:52": "asvāpsam. gurūṇi me gātrāṇi. klāntaṃ me cittam. alasaṃ muṣitam iva",
    "GSP34patyogbu:53_0": "tiṣṭhatīti. sa khalv ayaṃ prabuddhasya pratyavamarśo na syād asati pratyayānubhave",
    "GSP34patyogbu:53_1": "tadāśritāḥ smṛtayś ca tadviṣayā na syuḥ. tasmāt pratyayaviśeṣo nidrā. sā ca samādhāv",
    "GSP34patyogbu:53_2": "itarapratyayavan niroddhavyeti. 1.10",
    "GSP34patyogbu:54": "anubhūtaviṣayāsaṃpramoṣaḥ smṛtiḥ || YS_1.11 ||",
    "GSP34patyogbu:55": "kiṃ pratyayasya cittaṃ smaraty āhosvid viṣayasyeti. grāhyoparaktaḥ pratyayo grāhyagrahaṇobhayākāranirbhāsas tajjātīyakaṃ saṃskāram ārabhate.",
    "GSP34patyogbu:56": "sa saṃskāraḥ svavyañjakāñjanas tadākārām eva grāhyagrahaṇobhayātmikāṃ smṛtiṃ janayati.",
    "GSP34patyogbu:57": "tatra grahaṇākārapūrvā buddhiḥ. grāhyākārapūrvā smṛtiḥ. sā ca dvayī",
    "GSP34patyogbu:58": "--- bhāvitasmartavyā cābhāvitasmartavyā ca. svapne bhāvitasmartavyā.",
    "GSP34patyogbu:59_0": "jāgratsamaye tv abhāvitasmartavyeti. sarvāḥ smṛtayaḥ pramāṇaviparyayavikalpanidrāsmṛtīnām",
    "GSP34patyogbu:59_1": "anubhavāt prabhavanti. sarvāś caitā vṛttayaḥ sukhaduḥkhamohātmikāḥ. sukhaduḥkhamohāś",
    "GSP34patyogbu:59_2": "ca kleśeṣu vyākhyeyāḥ.",
    "GSP34patyogbu:60": "sukhānuśayī rāgaḥ. duḥkhānuśayī dveṣaḥ. mohaḥ punar avidyeti. etāḥ sarvā vṛttayo niroddhavyāḥ. āsāṃ nirodhe saṃprajñāto vā samādhir bhavaty",
    "GSP34patyogbu:61": "asaṃprajñāto veti. 1.11",
    "GSP34patyogbu:62": "athāsāṃ nirodhe ka upāya iti ---",
    "GSP34patyogbu:63": "abhyāsavairāgyābhyāṃ tannirodhaḥ || YS_1.12 ||",
    "GSP34patyogbu:64": "cittanadī nāmobhayatovāhinī vahati kalyāṇāya vahati pāpāya ca. yā tu kaivalyaprāgbhārā vivekaviṣayanimnā sā kalyāṇavahā.",
    "GSP34patyogbu:65": "saṃsāraprāgbhārāvivekaviṣayaniṃnā pāpavahā. tatra vairāgyeṇa viṣayasrotaḥ",
    "GSP34patyogbu:66": "khilīkriyate. vivekadarśanābhyāsena vivekasrota udghāṭyata ity ubhayādhīnaś cittavṛttinirodhaḥ.",
    "GSP34patyogbu:67": "tatra sthitau yatno 'bhyāsaḥ || YS_1.13 ||",
    "GSP34patyogbu:68": "cittasyāvṛttikasya praśāntavāhitā sthitiḥ. tadarthaḥ prayatno vīryam",
    "GSP34patyogbu:69": "utsāhaḥ. tat saṃpipādayiṣayā tat sādhanānuṣṭhānam abhyāsaḥ. 1.13",
    "GSP34patyogbu:70": "sa tu dīrghakālanairantaryasatkārāsevito dṛḍhabhūmiḥ || YS_1.14 ||",
    "GSP34patyogbu:71_0": "dīrghakālāsevito nirantarāsevitaḥ satkārāsevitaḥ. tapasā brahmacaryeṇa vidyayā śraddhayā",
    "GSP34patyogbu:71_1": "ca saṃpāditaḥ satkāravān dṛḍhabhūmir bhavati. vyutthānasaṃskāreṇa drāg ity evānabhibhūtaviṣaya",
    "GSP34patyogbu:71_2": "ity arthaḥ. 1.14",
    "GSP34patyogbu:72": "dṛṣṭānuśravikaviṣayavitṛṣṇasya vaśīkārasaṃjñā vairāgyam || YS_1.15 ||",
    "GSP34patyogbu:73_0": "striyo 'nnapānam aiśvaryam iti dṛṣṭaviṣaye vitṛṣṇasya svargavaidehyaprakṛtilayatvaprāptāv",
    "GSP34patyogbu:73_1": "ānuśravikaviṣaye vitṛṣṇasya divyādivyaviṣayasaṃprayoge 'pi cittasya viṣayadoṣadarśinaḥ",
    "GSP34patyogbu:73_2": "prasaṃkhyānabalād anābhogātmikā heyopādeyaśūnyā vaśīkārasaṃjñā vairāgyam.",
    "GSP34patyogbu:74": "tat paraṃ puruṣakhyāter guṇavaitṛṣṇyam || YS_1.16 ||",
    "GSP34patyogbu:75_0": "dṛṣṭānuśravikaviṣayadoṣadarśī viraktaḥ puruṣadarśanābhyāsāt tacchuddhipravivekāpyāyitabuddhir",
    "GSP34patyogbu:75_1": "guṇebhyo vyaktāvyaktadharmakebhyo virakta iti. tad dvayaṃ vairāgyam. tatra yad uttaraṃ",
    "GSP34patyogbu:75_2": "taj",
    "GSP34patyogbu:76": "jñānaprasādamātram. yasyodaye sati yogī pratyuditakhyātir evaṃ manyate ---",
    "GSP34patyogbu:77": "prāptaṃ prāpaṇīyaṃ, kṣīṇāḥ kṣetavyāḥ kleśāḥ, chinnaḥ śliṣṭaparvā bhavasaṃkramaḥ, yasyāvicchedāj janitvā mriyate mṛtvā ca jāyata iti.",
    "GSP34patyogbu:78": "jñānasyaiva parā kāṣṭhā vairāgyam. etasyaiva hi nāntarīyakaṃ kaivalyam",
    "GSP34patyogbu:79": "iti. 1.16",
    "GSP34patyogbu:80": "athopāyadvayena niruddhacittavṛtteḥ katham ucyate saṃprajñātaḥ samādhir iti ---",
    "GSP34patyogbu:81": "vitarkavicārānandāsmitārūpānugamāt saṃprajñātaḥ || YS_1.17 ||",
    "GSP34patyogbu:82": "vitarkaś cittasyālambane sthūla ābhogaḥ. sūkṣmo vicāraḥ. ānando hlādaḥ.",
    "GSP34patyogbu:83": "ekātmikā saṃvid asmitā. tatra prathamaś catuṣṭayānugataḥ samādhiḥ",
    "GSP34patyogbu:84": "savitarkaḥ. dvitīyo vitarkavikalaḥ savicāraḥ. tṛtīyo vicāravikalaḥ sānandaḥ. caturthas tadvikalo 'smitāmātra iti. sarva ete sālambanāḥ",
    "GSP34patyogbu:85": "samādhayaḥ. 1.17",
    "GSP34patyogbu:86": "athāsaṃprajñātaḥ samādhiḥ kimupāyaḥ kiṃsvabhāvo veti ---",
    "GSP34patyogbu:87": "virāmapratyayābhyāsapūrvaḥ saṃskāraśeṣo 'nyaḥ || YS_1.18 ||",
    "GSP34patyogbu:88": "sarvavṛttipratyastamaye saṃskāraśeṣo nirodhaś cittasya samādhir asaṃprajñātaḥ. tasya paraṃ vairāgyam upāyaḥ. sālambano hy abhyāsas",
    "GSP34patyogbu:89": "tatsādhanāya na kalpata iti virāmapratyayo nirvastuka ālambanīkriyate. sa",
    "GSP34patyogbu:90": "cārthaśūnyaḥ. tadabhyāsapūrvakaṃ hi cittaṃ nirālambanam abhāvaprāptam iva",
    "GSP34patyogbu:91": "bhavatīty eṣa nirbījaḥ samādhir asaṃprajñātaḥ. 1.18",
    "GSP34patyogbu:92": "sa khalv ayaṃ dvividhaḥ --- upāyapratyayo bhavapratyayaś ca.",
    "GSP34patyogbu:93": "tatropāyapratyayo yogināṃ bhavati ---",
    "GSP34patyogbu:94": "bhavapratyayo videhaprakṛtilayānām || YS_1.19 ||",
    "GSP34patyogbu:95_0": "videhānāṃ devānāṃ bhavapratyayaḥ. te hi svasaṃskāramātropayogena cittena kaivalyapadam",
    "GSP34patyogbu:95_1": "ivānubhavantaḥ svasaṃskāravipākaṃ tathājātīyakam ativāhayanti. tathā prakṛtilayāḥ",
    "GSP34patyogbu:95_2": "sādhikāre cetasi prakṛtilīne kaivalyapadam ivānubhavanti, yāvan na punar āvartate",
    "GSP34patyogbu:95_3": "'dhikāravaśāc cittam",
    "GSP34patyogbu:96": "iti. 1.19",
    "GSP34patyogbu:97": "śraddhāvīryasmṛtisamādhiprajñāpūrvaka itareṣām || YS_1.20 ||",
    "GSP34patyogbu:98_0": "upāyapratyayo yogināṃ bhavati. śraddhā cetasaḥ saṃprasādaḥ. sā hi jananīva kalyāṇī",
    "GSP34patyogbu:98_1": "yoginaṃ pāti. tasya hi śraddadhānasya vivekārthino vīryam upajāyate. samupajātavīryasya",
    "GSP34patyogbu:98_2": "smṛtir upatiṣṭhate. smṛtyupasthāne ca cittam",
    "GSP34patyogbu:99": "anākulaṃ samādhīyate. samāhitacittasya prajñāviveka upāvartate. yena yathārthaṃ vastu jānāti. tadabhyāsāt tattadviṣayāc ca vairāgyād asaṃprajñātaḥ samādhir bhavati. 1.20",
    "GSP34patyogbu:100": "te khalu nava yogino mṛdumadhyādhimātropāyā bhavanti. tadyathā ---",
    "GSP34patyogbu:101": "mṛdūpāyo madhyopāyo 'dhimātropāya iti. tatra mṛdūpāyas trividhaḥ ---",
    "GSP34patyogbu:102": "mṛdusaṃvego madhyasaṃvegas tīvrasaṃvega iti. tathā madhyopāyas tathādhimātropāya iti. tatrādhimātropāyānām",
    "GSP34patyogbu:103": "tīvrasaṃvegānām āsannaḥ || YS_1.21 ||",
    "GSP34patyogbu:104": "samādhilābhaḥ samādhiphalaṃ ca bhavatīti. 1.21",
    "GSP34patyogbu:105": "mṛdumadhyādhimātratvāt tato 'pi viśeṣaḥ || YS_1.22 ||",
    "GSP34patyogbu:106": "mṛdutīvro madhyatīvro 'dhimātratīvra iti. tato 'pi viśeṣaḥ.",
    "GSP34patyogbu:107": "tadviśeṣād api mṛdutīvrasaṃvegasyāsannaḥ tato",
    "GSP34patyogbu:108": "madhyatīvrasaṃvegasyāsannataraḥ, tasmād adhimātratīvrasaṃvegasyādhimātropāyasyāpy āsannatamaḥ samādhilābhaḥ samādhiphalaṃ ceti. 1.22",
    "GSP34patyogbu:109": "kim etasmād evāsannatamaḥ samādhir bhavati. athāsya lābhe bhavaty anyo 'pi",
    "GSP34patyogbu:110": "kaścid upāyo na veti ---",
    "GSP34patyogbu:111": "īśvarapraṇidhānād vā || YS_1.23 ||",
    "GSP34patyogbu:112": "praṇidhānād bhaktiviśeṣād āvarjita īśvaras tam anugṛhṇāty",
    "GSP34patyogbu:113": "abhidhyānamātreṇa. tadabhidhyānamātrād api yogina āsannatamaḥ samādhilābhaḥ samādhiphalaṃ ca bhavatīti. 1.23",
    "GSP34patyogbu:114": "atha pradhānapuruṣavyatiriktaḥ ko 'yam īśvaro nāmeti ---",
    "GSP34patyogbu:115": "kleśakarmavipākāśayair aparāmṛṣṭaḥ puruṣaviśeṣa īśvaraḥ || YS_1.24 ||",
    "GSP34patyogbu:116_0": "avidyādayaḥ kleśāḥ. kuśalākuśalāni karmāṇi. tatphalaṃ vipākaḥ. tadanuguṇā vāsanā",
    "GSP34patyogbu:116_1": "āśayāḥ. te ca manasi vartamānāḥ puruṣe vyapadiśyante, sa hi tatphalasya bhokteti.",
    "GSP34patyogbu:116_2": "yathā jayaḥ parājayo vā yoddhṛṣu vartamānaḥ svāmini",
    "GSP34patyogbu:117": "vyapadiśyate. yo hy anena bhogenāparāmṛṣṭaḥ sa puruṣaviśeṣa īśvaraḥ.",
    "GSP34patyogbu:118": "kaivalyaṃ prāptās tarhi santi ca bahavaḥ kevalinaḥ. te hi trīṇi",
    "GSP34patyogbu:119": "bandhanāni cchittvā kaivalyaṃ prāptā īśvarasya ca tatsaṃbandho na bhūto na",
    "GSP34patyogbu:120": "bhāvī. yathā muktasya pūrvā bandhakoṭiḥ prajñāyate naivam īśvarasya. yathā vā prakṛtilīnasyottarā bandhakoṭiḥ saṃbhāvyate naivam īśvarasya. sa tu sadaiva muktaḥ sadaiveśvara iti.",
    "GSP34patyogbu:121": "yo 'sau prakṛṣṭasattvopādānād īśvarasya śāśvatika utkarṣaḥ sa kiṃ",
    "GSP34patyogbu:122": "sanimitta āhosvin nirnimitta iti. tasya śāstraṃ nimittam.",
    "GSP34patyogbu:123": "śāstraṃ punaḥ kiṃnimittam, prakṛṣṭasattvanimittam.",
    "GSP34patyogbu:124": "etayoḥ śāstrotkarṣayor īśvarasattve vartamānayor anādiḥ saṃbandhaḥ.",
    "GSP34patyogbu:125": "etasmād etad bhavati sadaiveśvaraḥ sadaiva mukta iti. tac ca tasyaiśvaryaṃ",
    "GSP34patyogbu:126_0": "sāmyātiśayavinirmuktam. na tāvad aiśvaryāntareṇa tad atiśayyate. yad evātiśayi syāt",
    "GSP34patyogbu:126_1": "tad eva tat syāt. tasmād yatra kāṣṭhāprāptir aiśvaryasya sa īśvara iti. na ca tatsamānam",
    "GSP34patyogbu:126_2": "aiśvaryam asti. kasmāt, dvayos tulyayor ekasmin yugapatkāmite 'rthe navam idam astu",
    "GSP34patyogbu:126_3": "purāṇam idam astv ity ekasya siddhāv itarasya prākāmyavighātād ūnatvaṃ prasaktam.",
    "GSP34patyogbu:126_4": "dvayoś ca tulyayor",
    "GSP34patyogbu:127": "yugapatkāmitārthaprāptir nāsti. arthasya viruddhatvāt. tasmād yasya sāmyātiśayair vinirmuktam aiśvaryaṃ sa eveśvaraḥ. sa ca puruṣaviśeṣa iti.",
    "GSP34patyogbu:128": "kiṃ ca ---",
    "GSP34patyogbu:129": "tatra niratiśayaṃ sarvajñabījam || YS_1.25 ||",
    "GSP34patyogbu:130": "yad idam atītānāgatapratyutpannapratyekasamuccayātīndriyagrahaṇam alpaṃ bahv iti sarvajñabījam etad vivardhamānaṃ yatra niratiśayaṃ sa sarvajñaḥ.",
    "GSP34patyogbu:131": "asti kāṣṭhāprāptiḥ sarvajñabījasya sātiśayatvāt parimāṇavad iti. yatra kāṣṭhāprāptir jñānasya sa sarvajñaḥ. sa ca puruṣaviśeṣa iti.",
    "GSP34patyogbu:132": "sāmānyamātropasaṃhāre ca kṛtopakṣayam anumānaṃ na viśeṣapratipattau samartham iti. tasya saṃjñādiviśeṣapratipattir āgamataḥ paryanveṣyā.",
    "GSP34patyogbu:133_0": "tasyātmānugrahābhāve 'pi bhūtānugrahaḥ prayojanam. jñānadharmopadeśena kalpapralayamahāpralayeṣu",
    "GSP34patyogbu:133_1": "saṃsāriṇaḥ puruṣān uddhariṣyāmīti. tathā coktam --- ādividvān nirmāṇacittam adhiṣṭhāya",
    "GSP34patyogbu:133_2": "kāruṇyād bhagavān paramarṣir",
    "GSP34patyogbu:134": "āsuraye jijñāsamānāya tantraṃ provāceti. 1.25",
    "GSP34patyogbu:135": "sa eṣaḥ ---",
    "GSP34patyogbu:136": "pūrveṣām api guruḥ kālenānavacchedāt || YS_1.26 ||",
    "GSP34patyogbu:137": "pūrve hi guravaḥ kālenāvacchidyante. yatrāvacchedārthena kālo nopāvartate",
    "GSP34patyogbu:138": "sa eṣa pūrveṣām api guruḥ. yathāsya sargasyādau prakarṣagatyā siddhas tathātikrāntasargādiṣv api pratyetavyaḥ. 1.26",
    "GSP34patyogbu:139": "tasya vācakaḥ praṇavaḥ || YS_1.27 ||",
    "GSP34patyogbu:140": "vācya īśvaraḥ praṇavasya. kim asya saṃketakṛtaṃ vācyavācakatvam atha pradīpaprakāśavad avasthitam iti.",
    "GSP34patyogbu:141": "sthito 'sya vācyasya vācakena saha saṃbandhaḥ. saṃketas tv īśravasya",
    "GSP34patyogbu:142": "sthitam evārtham abhinayati. yathāvasthitaḥ pitṛputrayoḥ saṃbandhaḥ",
    "GSP34patyogbu:143_0": "saṃketenāvadyotyate, ayam asya pitā, ayam asya putra iti. sargāntareṣv api vācyavācakaśaktyapekṣas",
    "GSP34patyogbu:143_1": "tathaiva saṃketaḥ kriyate. saṃpratipattinityatayā nityaḥ śabdārthasaṃbandha ity āgaminaḥ",
    "GSP34patyogbu:143_2": "pratijānate. vijñātavācyavācakatvasya yoginaḥ ---",
    "GSP34patyogbu:144": "tajjapas tadarthabhāvanam || YS_1.28 ||",
    "GSP34patyogbu:145": "praṇavasya japaḥ praṇavābhidheyasya ceśvarasya bhāvanam. tad asya yoginaḥ",
    "GSP34patyogbu:146": "praṇavaṃ japataḥ praṇavārthaṃ ca bhāvayataś cittam ekāgraṃ saṃpadyate.",
    "GSP34patyogbu:147": "tathā coktam ---",
    "GSP34patyogbu:148": "“svādhyāyād yogam āsīta yogāt svādhyāyam āmanet /",
    "GSP34patyogbu:149": "svādhyāyayogasaṃpattyā paramātmā prakāśate //” iti. 1.28",
    "GSP34patyogbu:150": "kiṃ cāsya bhavati ---",
    "GSP34patyogbu:151": "tataḥ pratyakcetanādhigamo 'py antarāyābhāvaś ca || YS_1.29 ||",
    "GSP34patyogbu:152": "ye tāvad antarāyā vyādhiprabhṛtayas te tāvad īśvarapraṇidhānān na bhavanti. svarūpadarśanam apy asya bhavati. yathaiveśvaraḥ puruṣaḥ śuddhaḥ",
    "GSP34patyogbu:153": "prasannaḥ kevalo 'nupasargas tathāyam api buddheḥ pratisaṃvedī yaḥ puruṣas",
    "GSP34patyogbu:154": "tam adhigacchati. 1.29",
    "GSP34patyogbu:155": "atha ke 'ntarāyā ye cittasya vikṣepāḥ. ke punas te kiyanto veti ---",
    "GSP34patyogbu:156": "vyādhistyānasaṃśayapramādālasyāviratibhrāntidarśanālabdhabhūmikatvānavasthitatvāni cittavikṣepās te 'ntarāyāḥ || YS_1.30 ||",
    "GSP34patyogbu:157": "navāntarāyāś cittasya vikṣepāḥ. sahaite cittavṛttibhir bhavanti.",
    "GSP34patyogbu:158": "eteṣām abhāve na bhavanti pūrvoktāś cittavṛttayaḥ. vyādhir",
    "GSP34patyogbu:159_0": "dhāturasakaraṇavaiṣamyam. styānam akarmaṇyatā cittasya. saṃśaya ubhayakoṭispṛg vijñānaṃ",
    "GSP34patyogbu:159_1": "syād idam evaṃ naivaṃ syād iti. pramādaḥ samādhisādhanānām abhāvanam. ālasyaṃ kāyasya",
    "GSP34patyogbu:159_2": "cittasya ca gurutvād apravṛttiḥ. aviratiś cittasya viṣayasaṃprayogātmā gardhaḥ. bhrāntidarśanaṃ",
    "GSP34patyogbu:160": "viparyayajñānam. alabdhabhūmikatvaṃ samādhibhūmer alābhaḥ. anavasthitatvaṃ yal labdhāyāṃ bhūmau cittasyāpratiṣṭhā. samādhipratilambhe hi sati",
    "GSP34patyogbu:161": "tadavasthitaṃ syād iti. ete cittavikṣepā nava yogamalā yogapratipakṣā yogāntarāyā ity abhidhīyante.",
    "GSP34patyogbu:162": "duḥkhadaurmanasyāṅgamejayatvaśvāsapraśvāsā vikṣepasahabhuvaḥ || YS_1.31 ||",
    "GSP34patyogbu:163_0": "duḥkham ādhyātmikam ādhibhautikam ādhidaivikaṃ ca. yenābhihatāḥ prāṇinas tadapaghātāya",
    "GSP34patyogbu:163_1": "prayatante tad duḥkham. daurmanasyam icchāvighātāc cetasaḥ kṣobhaḥ. yad aṅgāny ejayati",
    "GSP34patyogbu:163_2": "kampayati tad aṅgamejayatvam. prāṇo yad bāhyaṃ vāyum ācāmati sa śvāsaḥ. yat kauṣṭhyaṃ",
    "GSP34patyogbu:163_3": "vāyuṃ niḥsārayati sa praśvāsaḥ. ete vikṣepasahabhuvo vikṣiptacittasyaite bhavanti.",
    "GSP34patyogbu:164": "samāhitacittasyaite na bhavanti. 1.31",
    "GSP34patyogbu:165": "athaite vikṣepāḥ samādhipratipakṣās tābhyām evābhyāsavairāgyābhyāṃ niroddhavyāḥ. tatrābhyāsasya viṣayam upasaṃharann idam āha ---",
    "GSP34patyogbu:166": "tatpratiṣedhārtham ekatattvābhyāsaḥ || YS_1.32 ||",
    "GSP34patyogbu:167_0": "vikṣepapratiṣedhārtham ekatattvāvalambanaṃ cittam abhyaset. yasya tu pratyarthaniyataṃ",
    "GSP34patyogbu:167_1": "pratyayamātraṃ kṣaṇikaṃ ca cittaṃ tasya sarvam eva cittam ekāgraṃ nāsty eva vikṣiptam.",
    "GSP34patyogbu:167_2": "yadi punar idaṃ sarvataḥ pratyāhṛtyaikasminn arthe samādhīyate tadā bhavaty ekāgram",
    "GSP34patyogbu:167_3": "ity ato na",
    "GSP34patyogbu:168": "pratyarthaniyatam.",
    "GSP34patyogbu:169": "yo 'pi sadṛśapratyayapravāhena cittam ekāgraṃ manyate tasyaikāgratā yadi pravāhacittasya dharmas tadaikaṃ nāsti pravāhacittaṃ kṣaṇikatvāt.",
    "GSP34patyogbu:170": "atha pravāhāṃśasyaiva pratyayasya dharmaḥ, sa sarvaḥ sadṛśapratyayapravāhī",
    "GSP34patyogbu:171": "vā visadṛśapratyayapravāhī vā pratyarthaniyatatvād ekāgra eveti",
    "GSP34patyogbu:172": "vikṣiptacittānupapattiḥ. tasmād ekam anekārtham avasthitaṃ cittam iti.",
    "GSP34patyogbu:173_0": "yadi ca cittenaikenānanvitāḥ svabhāvabhinnāḥ pratyayā jāyerann atha katham anyapratyayadṛṣṭasyānyaḥ",
    "GSP34patyogbu:173_1": "smartā bhavet. anyapratyayopacitasya ca karmāśayasyānyaḥ pratyaya upabhoktā bhavet.",
    "GSP34patyogbu:173_2": "kathaṃcit samādhīyamānam apy",
    "GSP34patyogbu:174": "etad gomayapāyasīyanyāyam ākṣipati.",
    "GSP34patyogbu:175": "kiṃ ca svātmānubhavāpahnavaś cittasyānyatve prāpnoti. katham, yad aham adrākṣaṃ tat spṛśāmi yac cāsprākṣaṃ tat paśyāmīty aham iti pratyayaḥ",
    "GSP34patyogbu:176": "sarvasya pratyayasya bhede sati pratyayiny abhedenopasthitaḥ.",
    "GSP34patyogbu:177_0": "ekapratyayaviṣayo 'yam abhedātmāham iti pratyayaḥ katham atyantabhinneṣu citteṣu",
    "GSP34patyogbu:177_1": "vartamānaḥ sāmānyam ekaṃ pratyayinam āśrayet. svānubhavagrāhyaś cāyam abhedātmāham",
    "GSP34patyogbu:177_2": "iti pratyayaḥ. na ca pratyakṣasya māhātmyaṃ",
    "GSP34patyogbu:178": "pramāṇāntareṇābhibhūyate. pramāṇāntaraṃ ca pratyakṣabalenaiva vyavahāraṃ",
    "GSP34patyogbu:179": "labhate. tasmād ekam anekārtham avasthitaṃ ca cittam. 1.32",
    "GSP34patyogbu:180": "yasya cittasyāvasthitasyedaṃ śāstreṇa parikarma nirdiśyate tat katham ---",
    "GSP34patyogbu:181": "maitrīkaruṇāmuditopekṣāṇāṃ sukhaduḥkhapuṇyāpuṇyaviṣayāṇāṃ bhāvanātaś cittaprasādanam || YS_1.33",
    "GSP34patyogbu:182": "tatra sarvaprāṇiṣu sukhasaṃbhogāpanneṣu maitrīṃ bhāvayet. duḥkhiteṣu",
    "GSP34patyogbu:183": "karuṇām. puṇyātmakeṣu muditām. apuṇyaśīleṣūpekṣām. evam asya bhāvayataḥ",
    "GSP34patyogbu:184": "śuklo dharma upajāyate. tataś ca cittaṃ prasīdati. prasannam ekāgraṃ sthitipadaṃ labhate.",
    "GSP34patyogbu:185": "pracchardanavidhāraṇābhyāṃ vā prāṇasya || YS_1.34 ||",
    "GSP34patyogbu:186": "kauṣṭhyasya vāyor nāsikāpuṭābhyāṃ prayatnaviśeṣād vamanaṃ pracchardanam, vidhāraṇaṃ prāṇāyāmas tābhyāṃ vā manasaḥ sthitiṃ",
    "GSP34patyogbu:187": "saṃpādayet. 1.34",
    "GSP34patyogbu:188": "viṣayavatī vā pravṛttir utpannā manasaḥ sthitinibandhanī || YS_1.35 ||",
    "GSP34patyogbu:189": "nāsikāgre dhārayato 'sya yā divyagandhasaṃvit sā gandhapravṛttiḥ.",
    "GSP34patyogbu:190": "jihvāgre rasasaṃvit. tāluni rūpasaṃvit. jihvāmadhye sparśasaṃvit.",
    "GSP34patyogbu:191": "jihvāmūle śabdasaṃvid ity etā vṛttaya utpannāś cittaṃ sthitau nibadhnanti,",
    "GSP34patyogbu:192": "saṃśayaṃ vidhamanti, samādhiprajñāyāṃ ca dvārībhavantīti. etena candrādityagrahamaṇipradīparaśmyādiṣu pravṛttir utpannā viṣayavaty eva",
    "GSP34patyogbu:193": "veditavyā yady api hi tattacchāstrānumānācāryopadeśair avagatam arthatattvaṃ sadbhūtam eva bhavati. eteṣāṃ",
    "GSP34patyogbu:194_0": "yathābhūtārthapratipādanasāmarthyāt, tathāpi yāvad ekadeśo 'pi kaścin na svakaraṇasaṃvedyo",
    "GSP34patyogbu:194_1": "bhavati tāvat sarvaṃ parokṣam ivāpavargādiṣu sūkṣmeṣv artheṣu na dṛḍhāṃ buddhim utpādayati.",
    "GSP34patyogbu:194_2": "tasmāc chāstrānumānācāryopadeśopodbalanārtham evāvaśyaṃ kaścid arthaviśeṣaḥ pratyakṣīkartavyaḥ.",
    "GSP34patyogbu:194_3": "tatra tadupadiṣṭārthaikadeśapratyakṣatve sati sarvaṃ sūkṣmaviṣayam api āpavargāc",
    "GSP34patyogbu:194_4": "chraddhīyate. etadartham evedaṃ cittaparikarma",
    "GSP34patyogbu:195": "nirdiśyate. aniyatāsu vṛttiṣu tadviṣayāyāṃ vaśīkārasaṃjñāyām upajātāyāṃ samarthaṃ syāt tasya tasyārthasya pratyakṣīkaraṇāyeti. tathā ca sati",
    "GSP34patyogbu:196": "śraddhāvīryasmṛtisamādhayo 'syāpratibandhena bhaviṣyantīti. 1.35",
    "GSP34patyogbu:197": "viśokā vā jyotiṣmatī || YS_1.36 ||",
    "GSP34patyogbu:198": "pravṛttir utpannā manasaḥ sthitinibandhanīty anuvartate.",
    "GSP34patyogbu:199": "hṛdayapuṇḍarīke dhārayato yā buddhisaṃvit, buddhisattvaṃ hi bhāsvaram",
    "GSP34patyogbu:200": "ākāśakalpaṃ, tatra sthitivaiśāradyāt pravṛttiḥ",
    "GSP34patyogbu:201": "sūryendugrahamaṇiprabhārūpākāreṇa vikalpate. tathāsmitāyāṃ samāpannaṃ cittaṃ nistaraṅgamahodadhikalpaṃ śāntam anantam asmitāmātraṃ bhavati.",
    "GSP34patyogbu:202": "yatredam uktam --- “tam aṇumātram ātmānam anuvidyāsmīty evaṃ tāvat saṃprajānīte” iti. eṣā dvayī viśokā viṣayavatī, asmitāmātrā ca pravṛttir",
    "GSP34patyogbu:203": "jyotiṣmatīty ucyate. yayā yoginaś cittaṃ sthitipadaṃ labhata iti. 1.36",
    "GSP34patyogbu:204": "vītarāgaviṣayaṃ vā cittam || YS_1.37 ||",
    "GSP34patyogbu:205": "vītarāgacittālambanoparaktaṃ vā yoginaś cittaṃ sthitipadaṃ labhata",
    "GSP34patyogbu:206": "iti. 1.37",
    "GSP34patyogbu:207": "svapnanidrājñānālambanaṃ vā || YS_1.38 ||",
    "GSP34patyogbu:208": "svapnajñānālambanaṃ vā nidrājñānālambanaṃ vā tadākāraṃ yoginaś cittaṃ sthitipadaṃ labhata iti. 1.38",
    "GSP34patyogbu:209": "yathābhimatadhyānād vā || YS_1.39 ||",
    "GSP34patyogbu:210": "yad evābhimataṃ tad eva dhyāyet. tatra labdhasthitikam anyatrāpi",
    "GSP34patyogbu:211": "sthitipadaṃ labhata iti. 1.39",
    "GSP34patyogbu:212": "paramāṇuparamamahattvānto 'sya vaśīkāraḥ || YS_1.40 ||",
    "GSP34patyogbu:213": "sūkṣme niviśamānasya paramāṇvantaṃ sthitipadaṃ labhata iti. sthūle niviśamānasya paramamahattvāntaṃ sthitipadaṃ cittasya. evaṃ tām ubhayīṃ",
    "GSP34patyogbu:214": "koṭim anudhāvato yo 'syāpratīghātaḥ sa paro vaśīkāraḥ. tadvaśīkārāt paripūrṇaṃ yoginaś cittaṃ na punar abhyāsakṛtaṃ parikarmāpekṣata iti. 1.40",
    "GSP34patyogbu:215": "atha labdhasthitikasya cetasaḥ kiṃsvarūpā kiṃviṣayā vā samāpattir iti, tad ucyate ---",
    "GSP34patyogbu:216": "kṣīṇavṛtter abhijātasyeva maṇer grahītṛgrahaṇagrāhyeṣu tatsthatadañjanatā samāpattiḥ || YS_1.41",
    "GSP34patyogbu:217_0": "kṣīṇavṛtter iti pratyastamitapratyayasyety arthaḥ. abhijātasyeva maṇer iti dṛṣṭāntopādānam.",
    "GSP34patyogbu:217_1": "yathā sphaṭika upāśrayabhedāt tattadrūpoparakta upāśrayarūpākāreṇa nirbhāsate tathā",
    "GSP34patyogbu:217_2": "grāhyālambanoparaktaṃ cittaṃ",
    "GSP34patyogbu:218_0": "grāhyasamāpannaṃ grāhyasvarūpākāreṇa nirbhāsate. bhūtasūkṣmoparaktaṃ bhūtasūkṣmasamāpannaṃ",
    "GSP34patyogbu:218_1": "bhūtasūkṣmasvarūpābhāsaṃ bhavati. tathā sthūlālambanoparaktaṃ sthūlarūpasamāpannaṃ",
    "GSP34patyogbu:218_2": "sthūlarūpābhāsaṃ bhavati. tathā viśvabhedoparaktaṃ viśvabhedasamāpannaṃ viśvarūpābhāsaṃ",
    "GSP34patyogbu:218_3": "bhavati.",
    "GSP34patyogbu:219": "tathā grahaṇeṣv apīndriyeṣv api draṣṭavyam. grahaṇālambanoparaktaṃ grahaṇasamāpannaṃ grahaṇasvarūpākāreṇa nirbhāsate. tathā grahītṛpuruṣālambanoparaktaṃ grahītṛpuruṣasamāpannaṃ",
    "GSP34patyogbu:220_0": "grahītṛpuruṣasvarūpākāreṇa nirbhāsate. tathā muktapuruṣālambanoparaktaṃ muktapuruṣasamāpannaṃ",
    "GSP34patyogbu:220_1": "muktapuruṣasvarūpākāreṇa nirbhāsata iti. tad evam abhijātamaṇikalpasya cetaso grahītṛgrahaṇagrāhyeṣu",
    "GSP34patyogbu:220_2": "puruṣendriyabhūteṣu yā tatsthatadañjanatā teṣu sthitasya tadākārāpattiḥ sā samāpattir",
    "GSP34patyogbu:220_3": "ity ucyate.",
    "GSP34patyogbu:221": "tatra śabdārthajñānavikalpaiḥ saṃkīrṇā savitarkā samāpattiḥ || YS_1.42 ||",
    "GSP34patyogbu:222": "tadyathā gaur iti śabdo gaur ity artho gaur iti jñānam ity avibhāgena vibhaktānām api grahaṇaṃ dṛṣṭam. vibhajyamānāś cānye śabdadharmā anye",
    "GSP34patyogbu:223": "'rthadharmā anye vijñānadharmā ity eteṣāṃ vibhaktaḥ panthāḥ. tatra samāpannasya yogino yo gavādyarthaḥ samādhiprajñāyāṃ samārūḍhaḥ sa cec",
    "GSP34patyogbu:224": "chabdārthajñānavikalpānuviddha upāvartate sā saṃkīrṇā samāpattiḥ savitarkety ucyate. 1.42",
    "GSP34patyogbu:225": "yadā punaḥ śabdasaṃketasmṛtipariśuddhau śrutānumānajñānavikalpaśūnyāyāṃ samādhiprajñāyāṃ svarūpamātreṇāvasthito",
    "GSP34patyogbu:226_0": "tatsvarūpākāramātratayaivāvacchidyate. sā ca nirvitarkā samāpattiḥ. tat paraṃ pratyakṣam.",
    "GSP34patyogbu:226_1": "tac ca śrutānumānayor bījam. tataḥ śrutānumāne prabhavataḥ. na ca śrutānumānajñānasahabhūtaṃ",
    "GSP34patyogbu:226_2": "tad darśanam. tasmād asaṃkīrṇaṃ praṃmāṇāntareṇa yogino nirvitarkasamādhijaṃ darśanam",
    "GSP34patyogbu:226_3": "iti.",
    "GSP34patyogbu:227": "nirvitarkāyāḥ samāpatter asyāḥ sūtreṇa lakṣaṇaṃ dyotyate ---",
    "GSP34patyogbu:228": "smṛtipariśuddhau svarūpaśūnyevārthamātranirbhāsā nirvitarkā ||",
    "GSP34patyogbu:229_0": "yā śabdasaṃketaśrutānumānajñānavikalpasmṛtipariśuddhau grāhyasvarūpa.uparaktā prajñā",
    "GSP34patyogbu:229_1": "svam iva prajñāsvarūpaṃ grahaṇātmakaṃ tyaktvā padārthamātrasvarūpā grāhyasvarūpāpanneva",
    "GSP34patyogbu:229_2": "bhavati sā tadā",
    "GSP34patyogbu:230": "nirvitarkā samāpattiḥ.",
    "GSP34patyogbu:231": "tathā ca vyākyātaṃ tasyā ekabuddhyupakramo hy arthātmāṇupracayaviśeṣātmā gavādir ghaṭādir vā lokaḥ.",
    "GSP34patyogbu:232_0": "sa ca saṃsthānaviśeṣo bhūtasūkṣmāṇāṃ sādhāraṇo dharma ātmabhūtaḥ phalena vyaktenānumitaḥ",
    "GSP34patyogbu:232_1": "svavyañjakāñjanaḥ prādurbhavati. dharmāntarasya kapālāder udaye ca tirobhavati. sa",
    "GSP34patyogbu:232_2": "eṣa dharmo 'vayavīty ucyate. yo 'sāv",
    "GSP34patyogbu:233": "ekaś ca mahāṃś cāṇīṃyaś ca sparśavāṃś ca kriyādharmakaś cānityaś ca tenāvayavinā vyavahārāḥ",
    "GSP34patyogbu:234": "yasya punar avastukaḥ sa pracayaviśeṣaḥ. sūkṣmaṃ ca kāraṇam",
    "GSP34patyogbu:235_0": "anupalabhyam avikalpasya tasyāvayavyabhāvād atadrūpapratiṣṭhaṃ mithyājñānam iti prāyeṇa",
    "GSP34patyogbu:235_1": "sarvam eva prāptaṃ mithyājñānam iti. tadā ca samyagjñānam api kiṃ syād viṣayābhāvāt.",
    "GSP34patyogbu:235_2": "yad yad upalabhyate tat tad avayavitvenāmnātam. tasmād asty avayavī yo mahattvādivyavahārāpannaḥ",
    "GSP34patyogbu:235_3": "samāpatter nirvitarkāyā viṣayī bhavati. 1.43",
    "GSP34patyogbu:236": "etayaiva savicārā nirvicārā ca sūkṣmaviṣayā vyākhyātā || YS_1.44 ||",
    "GSP34patyogbu:237": "tatra bhūtasūkṣmakeṣv abhivyaktadharmakeṣu deśakālanimittānubhavāvacchinneṣu yā samāpattiḥ sā savicārety ucyate.",
    "GSP34patyogbu:238": "tatrāpy ekabuddhinirgrāhyam evoditadharmaviśiṣṭaṃ bhūtasūkṣmam ālambanībhūtaṃ samādhiprajñāyām",
    "GSP34patyogbu:239": "yā punaḥ sarvathā sarvataḥ śāntoditāvyapadeśyadharmānavacchinneṣu sarvadharmānupātiṣu sarvadharmātmakeṣu samāpattiḥ sā nirvicārety ucyate.",
    "GSP34patyogbu:240": "evaṃsvarūpaṃ hi tadbhūtasūkṣmam etenaiva svarūpeṇālambanībhūtam eva samādhiprajñāsvarūpam",
    "GSP34patyogbu:241": "prajñā ca svarūpaśūnyevārthamātrā yadā bhavati tadā nirvicārety",
    "GSP34patyogbu:242": "ucyate. tatra mahadvastuviṣayā savitarkā nirvitarkā ca, sūkṣmavastuviṣayā savicārā nirvicārā ca. evam ubhayor etayaiva nirvitarkayā vikalpahānir vyākhyāteti. 1.44",
    "GSP34patyogbu:243": "sūkṣmaviṣayatvaṃ cāliṅgaparyavasānam || YS_1.45 ||",
    "GSP34patyogbu:244": "pārthivasyāṇor gandhatanmātraṃ sūkṣmo viṣayaḥ. āpyasya rasatanmātram.",
    "GSP34patyogbu:245": "taijasasya rūpatanmātram. vāyavīyasya sparśatanmātram. ākāśasya śabdatanmātram iti. teṣām ahaṃkāraḥ. asyāpi liṅgamātraṃ sūkṣmo viṣayaḥ.",
    "GSP34patyogbu:246": "liṅgamātrasyāpy aliṅgaṃ sūkṣmo viṣayaḥ. na cāliṅgāt paraṃ sūkṣmam asti.",
    "GSP34patyogbu:247": "nanv asti puruṣaḥ sūkṣma iti satyam. yathā liṅgāt param aliṅgasya saukṣmyaṃ na caivaṃ puruṣasya. kiṃtu, liṅgasyānvayikāraṇaṃ puruṣo na",
    "GSP34patyogbu:248": "bhavati, hetus tu bhavatīti. ataḥ pradhāne saukṣmyaṃ niratiśayaṃ",
    "GSP34patyogbu:249": "vyākhyātam. 1.45",
    "GSP34patyogbu:250": "tā eva sabījaḥ samādhiḥ || YS_1.46 ||",
    "GSP34patyogbu:251": "tāś catasraḥ samāpattayo bahirvastubījā iti samādhir api sabījaḥ.",
    "GSP34patyogbu:252": "tatra sthūle 'rthe savitarko nirvitarkaḥ, sūkṣme 'rthe savicāro nirvicāra iti caturdhopasaṃkhyātaḥ samādhir iti. 1.46",
    "GSP34patyogbu:253": "nirvicāravaiśāradye 'dhyātmaprasādaḥ || YS_1.47 ||",
    "GSP34patyogbu:254_0": "aśuddhyāvaraṇamalāpetasya prakāśātmano buddhisattvasya rajastamobhyām anabhibhūtaḥ",
    "GSP34patyogbu:254_1": "svacchaḥ sthitipravāho vaiśāradyam. yadā nirvicārasya samādher vaiśāradyam idaṃ jāyate",
    "GSP34patyogbu:254_2": "tadā yogino bhavaty adhyātmaprasādo bhūtārthaviṣayaḥ kramānanurodhī sphuṭaḥ prajñālokaḥ.",
    "GSP34patyogbu:254_3": "tathā coktam “prajñāprasādam āruhya aśocyaḥ śocato janān /",
    "GSP34patyogbu:255": "bhūmiṣṭhān iva śailasthaḥ sarvān prājño 'nupaśyati”. 1.47",
    "GSP34patyogbu:256": "ṛtaṃbharā tatra prajñā || YS_1.48 ||",
    "GSP34patyogbu:257": "tasmin samāhitacittasya yā prajñā jāyate tasyā ṛtaṃbhareti saṃjñā bhavati. anvarthā ca sā, satyam eva bibharti na ca tatra",
    "GSP34patyogbu:258": "viparyāsajñānagandho 'py astīti. tathā coktam ---",
    "GSP34patyogbu:259": "“āgamenānumānena dhyānābhyāsarasena ca /",
    "GSP34patyogbu:260": "tridhā prakalpayan prajñāṃ labhate yogam uttamam” iti. 1.48",
    "GSP34patyogbu:261": "sā punaḥ ---",
    "GSP34patyogbu:262": "śrutānumānaprajñābhyām anyaviṣayā viśeṣārthatvāt || YS_1.49 ||",
    "GSP34patyogbu:263_0": "śrutam āgamavijñānaṃ tat sāmānyaviṣayam. na hy āgamena śakyo viśeṣo 'bhidhātum, kasmāt,",
    "GSP34patyogbu:263_1": "na hi viśeṣeṇa kṛtasaṃketaḥ śabda iti. tathānumānaṃ sāmānyaviṣayam eva. yatra prāptis",
    "GSP34patyogbu:263_2": "tatra gatir yatrāprāptis tatra na bhavati gatir ity uktam. anumānena ca sāmānyenopasaṃhāraḥ.",
    "GSP34patyogbu:263_3": "tasmāc chrutānumānaviṣayo na viśeṣaḥ kaścid astīti.",
    "GSP34patyogbu:264": "na cāsya sūkṣmavyavahitaviprakṛṣṭasya vastuno lokapratyakṣeṇa grahaṇam asti. na cāsya viśeṣasyāpramāṇakasyābhāvo",
    "GSP34patyogbu:265": "samādhiprajñānirgrāhya eva sa viśeṣo bhavati bhūtasūkṣmagato vā puruṣagato vā. tasmāc chrutānumānaprajñābhyām anyaviṣayā sā prajñā viśeṣārthatvād",
    "GSP34patyogbu:266": "iti. 1.49",
    "GSP34patyogbu:267": "samādhiprajñāpratilambhe yoginaḥ prajñākṛtaḥ saṃskāro navo navo jāyate ---",
    "GSP34patyogbu:268": "tajjaḥ saṃskāro 'nyasaṃskārapratibandhī || YS_1.50 ||",
    "GSP34patyogbu:269": "samādhiprajñāprabhavaḥ saṃskāro vyutthānasaṃskārāśayaṃ bādhate.",
    "GSP34patyogbu:270": "vyutthānasaṃskārābhibhavāt tatprabhavāḥ pratyayā na bhavanti.",
    "GSP34patyogbu:271": "pratyayanirodhe samādhir upatiṣṭhate. tataḥ samādhijā prajñā, tataḥ prajñākṛtāḥ saṃskārā iti navo navaḥ saṃskārāśayo jāyate. tataś ca prajñā,",
    "GSP34patyogbu:272": "tataś ca saṃskārā iti. katham asau saṃskārātiśayaś cittaṃ sādhikāraṃ na",
    "GSP34patyogbu:273": "kariṣyatīti. na te prajñākṛtāḥ saṃskārāḥ kleśakṣayahetutvāc cittam",
    "GSP34patyogbu:274": "adhikāraviśiṣṭaṃ kurvanti. cittaṃ hi te svakāryād avasādayanti.",
    "GSP34patyogbu:275": "khyātiparyavasānaṃ hi cittaceṣṭitam iti. 1.50",
    "GSP34patyogbu:276": "kiṃ cāsya bhavati ---",
    "GSP34patyogbu:277": "tasyāpi nirodhe sarvanirodhān nirbījaḥ samādhiḥ || YS_1.51 ||",
    "GSP34patyogbu:278": "sa na kevalaṃ samādhiprajñāvirodhī prajñākṛtānām api saṃskārāṇāṃ pratibandhī bhavati. kasmāt, nirodhajaḥ saṃskāraḥ samādhijān saṃskārān bādhata iti.",
    "GSP34patyogbu:279": "nirodhasthitikālakramānubhavena nirodhacittakṛtasaṃskārāstitvam anumeyam. vyutthānanirodhasamādhiprabhavaiḥ saha kaivalyabhāgīyaiḥ",
    "GSP34patyogbu:280_0": "saṃskāraiś cittaṃ svasyāṃ prakṛtāv avasthitāyāṃ pravilīyate. tasmāt te saṃskārāś",
    "GSP34patyogbu:280_1": "cittasyādhikāravirodhino na sthitihetavo bhavantīti. yasmād avasitādhikāraṃ saha",
    "GSP34patyogbu:280_2": "kaivalyabhāgīyaiḥ saṃskāraiś cittaṃ nivartate, tasmin nivṛtte puruṣaḥ svarūpamātrapratiṣṭho",
    "GSP34patyogbu:280_3": "'taḥ śuddhaḥ kevalo mukta ity ucyata iti. 1.51",
    "GSP34patyogbu:281": "iti śrīpātañjale sāṃkhyapravacane yogaśāstre śrīmadvyāsabhāṣye prathamaḥ samādhipādaḥ 1.",
    "GSP34patyogbu:282": "uddiṣṭaḥ samāhitacittasya yogaḥ. kathaṃ vyutthitacitto 'pi yogayuktaḥ syād ity etad ārabhyate",
    "GSP34patyogbu:283": "tapaḥsvādhyāyeśvarapraṇidhānāni kriyāyogaḥ || YS_2.1 ||",
    "GSP34patyogbu:284_0": "nātapasvino yogaḥ sidhyati. anādikarmakleśavāsanācitrā pratyupasthitaviṣayajālā cāśuddhir",
    "GSP34patyogbu:284_1": "nāntareṇa tapaḥ saṃbhedam āpadyata iti tapasa upādānam. tac ca cittaprasādanam abādhamānam",
    "GSP34patyogbu:284_2": "anenāsevyam iti",
    "GSP34patyogbu:285": "manyate.",
    "GSP34patyogbu:286": "svādhyāyaḥ praṇavādipavitrāṇāṃ japo mokṣaśāstrādhyayanaṃ vā.",
    "GSP34patyogbu:287": "īśvarapraṇidhānaṃ sarvakriyāṇāṃ paramagurāv arpaṇaṃ tatphalasaṃnyāso vā.",
    "GSP34patyogbu:288": "sa hi kriyāyogaḥ ---",
    "GSP34patyogbu:289": "samādhibhāvanārthaḥ kleśatanūkaraṇārthaś ca || YS_2.2 ||",
    "GSP34patyogbu:290": "sa hy āsevyamānaḥ samādhiṃ bhāvayati kleśāṃś ca pratanūkaroti.",
    "GSP34patyogbu:291_0": "pratanūkṛtān kleśān prasaṃkhyānāgninā dagdhabījakalpān aprasavadharmiṇaḥ kariṣyatīti.",
    "GSP34patyogbu:291_1": "teṣāṃ tanūkaraṇāt punaḥ kleśair aparāmṛṣṭā sattvapuruṣānyatāmātrakhyātiḥ sūkṣmā prajñā",
    "GSP34patyogbu:291_2": "samāptādhikārā pratiprasavāya kalpiṣyata iti. 2.2",
    "GSP34patyogbu:292": "atha ke kleśāḥ kiyanto veti ---",
    "GSP34patyogbu:293": "avidyāsmitārāgadveṣābhiniveśāḥ kleśāḥ || YS_2.3 ||",
    "GSP34patyogbu:294": "kleśā iti pañca viparyayā ity arthaḥ. te spandamānā guṇādhikāraṃ",
    "GSP34patyogbu:295": "draḍhayanti, pariṇāmam avasthāpayanti, kāryakāraṇasrota unnamayanti,",
    "GSP34patyogbu:296": "parasparānugrahatantrībhūtvā karmavipākaṃ cābhinirharantīti. 2.3",
    "GSP34patyogbu:297": "avidyā kṣetram uttareṣāṃ prasuptatanuvicchinnodārāṇām || YS_2.4 ||",
    "GSP34patyogbu:298": "atrāvidyā kṣetraṃ prasavabhūmir uttarareṣām asmitādīnāṃ caturvidhavikalpānāṃ prasuptatanuvicchinnodārāṇām. tatra kā prasuptiḥ.",
    "GSP34patyogbu:299": "cetasi śaktimātrapratiṣṭhānāṃ bījabhāvopagamaḥ. tasya prabodha ālambane",
    "GSP34patyogbu:300": "saṃmukhībhāvaḥ. prasaṃkhyānavato dagdhakleśabījasya saṃmukhībhūte 'py",
    "GSP34patyogbu:301": "ālambane nāsau punar asti, dagdhabījasya kutaḥ praroha iti. ataḥ kṣīṇakleśaḥ kuśalaś caramadeha ity ucyate. tatraiva sā dagdhabījabhāvā",
    "GSP34patyogbu:302_0": "pañcamī kleśāvasthā nānyatreti. satāṃ kleśānāṃ tadā bījasāmarthyaṃ dagdham iti viṣayasya",
    "GSP34patyogbu:302_1": "saṃmukhībhāve 'pi sati na bhavaty eṣāṃ prabodha ity uktā prasuptir dagdhabījānām",
    "GSP34patyogbu:302_2": "aprarohaś ca.",
    "GSP34patyogbu:303": "tanutvam ucyate --- pratipakṣabhāvanopahatāḥ kleśās tanavo bhavanti.",
    "GSP34patyogbu:304": "tathā vicchidya vicchidya tena tenātmanā punaḥ punaḥ samudācarantīti vicchinnāḥ. kathaṃ, rāgakāle krodhasyādarśanāt. na hi rāgakāle krodhaḥ",
    "GSP34patyogbu:305": "samudācarati. rāgaś ca kvacid dṛśyamāno na viṣayāntare nāsti. naikasyāṃ striyāṃ caitro rakta ity anyāsu strīṣu viraktaḥ, kiṃtu tatra rāgo",
    "GSP34patyogbu:306": "labdhavṛttir anyatra tu bhaviṣyadvṛttir iti. sa hi tadā",
    "GSP34patyogbu:307": "prasuptatanuvicchinno bhavati.",
    "GSP34patyogbu:308": "viṣaye yo labdhavṛttiḥ sa udāraḥ. sarva evaite kleśaviṣayatvaṃ",
    "GSP34patyogbu:309": "nātikrāmanti. kas tarhi vicchinnaḥ prasuptas tanur udāro vā kleśa iti,",
    "GSP34patyogbu:310": "ucyate --- satyam evaitat, kiṃtu viśiṣṭānām evaiteṣāṃ vicchinnāditvam.",
    "GSP34patyogbu:311": "yathaiva pratipakṣabhāvanāto nivṛttas tathaiva svavyañjakāñjanenābhivyakta iti. sarva evāmī kleśā avidyābhedāḥ. kasmāt, sarveṣv avidyaivābhiplavate.",
    "GSP34patyogbu:312": "yad avidyayā vastv ākāryate tad evānuśerate kleśā viparyāsapratyayakāla upalabhyante kṣīyamāṇāṃ cāvidyām anu kṣīyanta iti. 2.4",
    "GSP34patyogbu:313": "tatrāvidyāsvarūpam ucyate ---",
    "GSP34patyogbu:314": "anityāśuciduḥkhānātmasu nityaśucisukhātmakhyātir avidyā || YS_2.5 ||",
    "GSP34patyogbu:315": "anitye kārye nityakhyātiḥ. tadyathā --- dhruvā pṛthivī, dhruvā sacandratārakā dyauḥ, amṛtā divaukasa iti. tathāśucau paramabībhatse kāye,",
    "GSP34patyogbu:316": "“sthānād bījād upaṣṭambhān niḥsyandān nidhanād api /",
    "GSP34patyogbu:317": "kāyam ādheyaśaucatvāt paṇḍitā hy aśuciṃ viduḥ” //",
    "GSP34patyogbu:318": "iti aśucau śucikhyātir dṛśyate. naveva śaśāṅkalekhā kamanīyeyaṃ kanyā madhvamṛtāvayavanirmiteva candraṃ bhittvā niḥsṛteva jñāyate,",
    "GSP34patyogbu:319": "nīlotpalapatrāyatākṣī hāvagarbhābhyāṃ locanābhyāṃ jīvalokam āśvāsayantīveti kasya kenābhisaṃbandhaḥ. bhavati caivam aśucau",
    "GSP34patyogbu:320": "śuciviparyāsapratyaya iti. etenāpuṇye puṇyapratyayas tathaivānarthe",
    "GSP34patyogbu:321": "cārthapratyayo vyākhyātaḥ.",
    "GSP34patyogbu:322": "tathā duḥkhe sukhakhyātiṃ vakṣyati --- “pariṇāmatāpasaṃskāraduḥkhair",
    "GSP34patyogbu:323_0": "guṇavṛttivirodhāc ca duḥkham eva sarvaṃ vivekinaḥ” iti. tatra sukhakhyātir avidyā.",
    "GSP34patyogbu:323_1": "tathānātmany ātmakhyātir bāhyopakaraṇeṣu cetanācetaneṣu bhogādhiṣṭhāne vā śarīre",
    "GSP34patyogbu:323_2": "puruṣopakaraṇe vā manasy anātmany ātmakhyātir",
    "GSP34patyogbu:324": "iti. tathaitad atroktam --- “vyaktam avyaktaṃ vā sattvam",
    "GSP34patyogbu:325": "ātmatvenābhipratītya tasya saṃpadam anu nandaty ātmasaṃpadaṃ manvānas tasya vyāpadam anu śocaty ātmavyāpadaṃ manvānaḥ sa sarvo 'pratibuddhaḥ”",
    "GSP34patyogbu:326": "iti. eṣā catuṣpadā bhavaty avidyā mūlam asya kleśasaṃtānasya karmāśayasya ca savipākasyeti.",
    "GSP34patyogbu:327": "tasyāś cāmitrāgoṣpadavadvastusatattvaṃ vijñeyam. yathā nāmitro mitrābhāvo na mitramātraṃ kiṃtu tadviruddhaḥ sapatnaḥ. yathā vāgoṣpadaṃ na",
    "GSP34patyogbu:328": "goṣpadābhāvo na goṣpadamātraṃ kiṃtu deśa eva tābhyām anyad vastvantaram.",
    "GSP34patyogbu:329": "evam avidyā na pramāṇaṃ na pramāṇābhāvaḥ kiṃtu vidyāviparītaṃ jñānāntaram",
    "GSP34patyogbu:330": "avidyeti. 2.5",
    "GSP34patyogbu:331": "dṛgdarśanaśaktyor ekātmatevāsmitā || YS_2.6 ||",
    "GSP34patyogbu:332_0": "puruṣo dṛkśaktir buddhir darśanaśaktir ity etayor ekasvarūpāpattir ivāsmitā kleśa",
    "GSP34patyogbu:332_1": "ucyate. bhoktṛbhogyaśaktyor atyantavibhaktayor atyantāsaṃkīrṇayor avibhāgaprāptāv",
    "GSP34patyogbu:332_2": "iva satyāṃ bhogaḥ kalpate.",
    "GSP34patyogbu:333_0": "svarūpapratilambhe tu tayoḥ kaivalyam eva bhavati kuto bhoga iti. tathā coktam ---",
    "GSP34patyogbu:333_1": "“buddhitaḥ paraṃ puruṣam ākāraśīlavidyādibhir vibhaktam apaśyan kuryāt tatrātmabuddhiṃ",
    "GSP34patyogbu:333_2": "mohena” iti. sukhānuśayī rāgaḥ || YS_2.7 ||",
    "GSP34patyogbu:334": "sukhābhijñasya sukhānusmṛtipūrvaḥ sukhe tatsādhane vā yo gardhas tṛṣṇā lobhaḥ sa rāga iti.",
    "GSP34patyogbu:335": "duḥkhānuśayī dveṣaḥ || YS_2.8 ||",
    "GSP34patyogbu:336": "duḥkhābhijñasya duḥkhānusmṛtipūrvo duḥkhe tatsādhane vā yaḥ pratigho manyur jighāṃsā krodhaḥ sa dveṣaḥ. 2.8",
    "GSP34patyogbu:337": "svarasavāhī viduṣo 'pi tathā rūḍho 'bhiniveśaḥ || YS_2.9 ||",
    "GSP34patyogbu:338": "sarvasya prāṇina iyam ātmāśīr nityā bhavati mā na bhūvaṃ bhūyāsam",
    "GSP34patyogbu:339_0": "iti. na cānanubhūtamaraṇadharmakasyaiṣā bhavaty ātmāśīḥ. etayā ca pūrvajanmānubhavaḥ",
    "GSP34patyogbu:339_1": "pratīyate. sa cāyam abhiniveśaḥ kleśaḥ svarasavāhī kṛmer api jātamātrasya pratyakṣānumānāgamair",
    "GSP34patyogbu:339_2": "asaṃbhāvito maraṇatrāsa",
    "GSP34patyogbu:340": "ucchedadṛṣṭyātmakaḥ pūrvajanmānubhūtaṃ maraṇaduḥkham anumāpayati.",
    "GSP34patyogbu:341": "yathā cāyam atyantamūḍheṣu dṛśyate kleśas tathā viduṣo 'pi",
    "GSP34patyogbu:342": "vijñātapūrvāparāntasya rūḍhaḥ. kasmāt samānā hi tayoḥ kuśalākuśalayor maraṇaduḥkhānubhavād iyaṃ vāsaneti. 2.9",
    "GSP34patyogbu:343": "te pratiprasavaheyāḥ sūkṣmāḥ || YS_2.10 ||",
    "GSP34patyogbu:344": "te pañca kleśā dagdhabījakalpā yoginaś caritādhikāre cetasi pralīne saha tenaivāstaṃ gacchanti.",
    "GSP34patyogbu:345": "sthitānāṃ tu bījabhāvopagatānām ---",
    "GSP34patyogbu:346": "dhyānaheyās tadvṛttayaḥ || YS_2.11 ||",
    "GSP34patyogbu:347": "kleśānāṃ yā vṛttayaḥ sthūlās tāḥ kriyāyogena tanūkṛtāḥ satyaḥ prasaṃkhyānena dhyānena hātavyā yāvat sūkṣmīkṛtā yāvad dagdhabījakalpā",
    "GSP34patyogbu:348": "iti. yathā vastrāṇāṃ sthūlo malaḥ pūrvaṃ nirdhūyate paścāt sūkṣmo yatnenopāyena cāpanīyate tathā svalpapratipakṣāḥ sthūlā vṛttayaḥ kleśānāṃ,",
    "GSP34patyogbu:349": "sūkṣmās tu mahāpratipakṣā iti. 2.11",
    "GSP34patyogbu:350": "kleśamūlaḥ karmāśayo dṛṣṭādṛṣṭajanmavedanīyaḥ || YS_2.12 ||",
    "GSP34patyogbu:351_0": "tatra puṇyāpuṇyakarmāśayaḥ kāmalobhamohakrodhabhavaḥ. sa dṛṣṭajanmavedanīyaś cādṛṣṭajanmavedanīyaś",
    "GSP34patyogbu:351_1": "ca. tatra tīvrasaṃvegena mantratapaḥsamādhibhir nirvartita īśvaradevatāmaharṣimahānubhāvānām",
    "GSP34patyogbu:352": "ārādhanād vā yaḥ pariniṣpannaḥ sa sadyaḥ paripacyate puṇyakarmāśaya iti.",
    "GSP34patyogbu:353_0": "tathā tīvrakleśena bhītavyādhitakṛpaṇeṣu viśvāsopagateṣu vā mahānubhāveṣu vā tapasviṣu",
    "GSP34patyogbu:353_1": "kṛtaḥ punaḥ punar apakāraḥ sa cāpi pāpakarmāśayaḥ sadya eva paripacyate. yathā nandīśvaraḥ",
    "GSP34patyogbu:353_2": "kumāro manuṣyapariṇāmaṃ hitvā devatvena",
    "GSP34patyogbu:354": "pariṇataḥ. tathā nahuṣo 'pi devānām indraḥ svakaṃ pariṇāmaṃ hitvā tiryaktvena pariṇata iti. tatra nārakāṇāṃ nāsti dṛṣṭajanmavedanīyaḥ",
    "GSP34patyogbu:355": "karmāśayaḥ. kṣīṇakleśānām api nāsty adṛṣṭajanmavedanīyaḥ karmāśaya iti.",
    "GSP34patyogbu:356": "sati mūle tadvipāko jātyāyurbhogāḥ || YS_2.13 ||",
    "GSP34patyogbu:357": "satsu kleśeṣu karmāśayo vipākārambhī bhavati nocchinnakleśamūlaḥ.",
    "GSP34patyogbu:358": "yathā tuṣāvanaddhāḥ śālitaṇḍulā adagdhabījabhāvāḥ prarohasamarthā bhavanti, nāpanītatuṣā dagdhabījabhāvā vā tathā kleśāvanaddhaḥ karmāśayo",
    "GSP34patyogbu:359": "vipākaprarohī bhavati, nāpanītakleśo na prasaṃkhyānadagdhakleśabījabhāvo",
    "GSP34patyogbu:360": "veti. sa ca vipākas trividho jātir āyur bhoga iti.",
    "GSP34patyogbu:361": "tatredaṃ vicāryate --- kim ekaṃ karmaikasya janmanaḥ kāraṇam athaikaṃ",
    "GSP34patyogbu:362": "karmānekaṃ janmākṣipatīti. dvitīyā vicāraṇā --- kim anekaṃ karmānekaṃ",
    "GSP34patyogbu:363": "janma nirvartayati athānekaṃ karmaikaṃ janma nirvartayatīti. na tāvad ekaṃ",
    "GSP34patyogbu:364": "karmaikasya janmanaḥ kāraṇam. kasmāt,",
    "GSP34patyogbu:365_0": "anādikālapracitasyāsaṃkhyeyasyāvaśiṣṭasya karmaṇaḥ sāṃpratikasya ca phalakramāniyamād",
    "GSP34patyogbu:365_1": "anāśvāso lokasya prasaktaḥ, sa cāniṣṭa iti. na caikaṃ karmānekasya janmanaḥ kāraṇam.",
    "GSP34patyogbu:365_2": "kasmāt, anekeṣu karmasu ekaikam eva karmānekasya janmanaḥ kāraṇam ity avaśiṣṭasya",
    "GSP34patyogbu:365_3": "vipākakālābhāvaḥ prasaktaḥ,",
    "GSP34patyogbu:366": "sa cāpy aniṣṭa iti. na cānekaṃ karmānekasya janmanaḥ kāraṇam. kasmāt, tad anekaṃ janma yugapan na saṃbhavatīti krameṇaiva vācyam. tathā ca pūrvadoṣānuṣaṅgaḥ.",
    "GSP34patyogbu:367_0": "tasmāj janmaprāyaṇāntare kṛtaḥ puṇyāpuṇyakarmāśayapracayo vicitraḥ pradhānopasarjanabhāvenāvasthitaḥ",
    "GSP34patyogbu:367_1": "prāyaṇābhivyakta ekapraghaṭṭakena maraṇaṃ prasādhya saṃmūrchita ekam eva janma karoti.",
    "GSP34patyogbu:367_2": "tac ca janma tenaiva karmaṇā labdhāyuṣkaṃ bhavati. tasminn āyuṣi tenaiva karmaṇā",
    "GSP34patyogbu:367_3": "bhogaḥ saṃpadyata iti. asau karmāśayo janmāyurbhogahetutvāt trivipāko 'bhidhīyata",
    "GSP34patyogbu:368": "iti. ata ekabhavikaḥ karmāśaya ukta iti.",
    "GSP34patyogbu:369": "dṛṣṭajanmavedanīyas tv ekavipākārambhī bhogahetutvād dvivipākārambhī vāyurbhogahetutvān nandīśvaravan nahuṣavad veti.",
    "GSP34patyogbu:370_0": "kleśakarmavipākānubhavanirvartitābhis tu vāsanābhir anādikālasaṃmūrchitam idaṃ cittaṃ",
    "GSP34patyogbu:370_1": "vicitrīkṛtam iva sarvato matsyajālaṃ granthibhir ivātatam ity etā anekabhavapūrvikā",
    "GSP34patyogbu:370_2": "vāsanāḥ. yas tv ayaṃ karmāśaya eṣa evaikabhavika",
    "GSP34patyogbu:371": "ukta iti. ye saṃskārāḥ smṛtihetavas tā vāsanās tāś cānādikālīnā iti.",
    "GSP34patyogbu:372": "yas tv asāv ekabhavikaḥ karmāśayaḥ sa niyatavipākaś cāniyatavipākaś ca. tatra dṛṣṭajanmavedanīyasya niyatavipākasyaivāyaṃ niyamo na tv",
    "GSP34patyogbu:373": "adṛṣṭajanmavedanīyasyāniyatavipākasya kasmāt. yo hy adṛṣṭajanmavedanīyo",
    "GSP34patyogbu:374": "'niyatavipākas tasya trayī gatiḥ --- kṛtasyāvipakvasya nāśaḥ,",
    "GSP34patyogbu:375": "pradhānakarmaṇy āvāpagamanaṃ vā, niyatavipākapradhānakarmaṇābhibhūtasya vā ciram avasthānam",
    "GSP34patyogbu:376": "tatra kṛtasyāvipakvasya nāśo yathā śuklakarmodayād ihaiva nāśaḥ",
    "GSP34patyogbu:377": "kṛṣṇasya. yatredam uktam --- “dve dve ha vai karmaṇī veditavye pāpakasyaiko rāśiḥ puṇyakṛto 'pahanti tad icchasva karmāṇi sukṛtāni kartum ihaiva te karma kavayo vedayante.”",
    "GSP34patyogbu:378": "pradhānakarmaṇy āvāpagamanam. yatredam uktaṃ --- “syāt svalpaḥ saṃkaraḥ saparihāraḥ sapratyavamarṣaḥ kuśalasya nāpakarṣāyālam. kasmāt,",
    "GSP34patyogbu:379": "kuśalaṃ hi me bahv anyad asti yatrāyam āvāpaṃ gataḥ svarge 'py apakarṣam alpaṃ kariṣyati”",
    "GSP34patyogbu:380": "niyatavipākapradhānakarmaṇābhibhūtasya vā ciram avasthānam. katham",
    "GSP34patyogbu:381_0": "iti, adṛṣṭajanmavedanīyasyaiva niyatavipākasya karmaṇaḥ samānaṃ maraṇam abhivyaktikāraṇam",
    "GSP34patyogbu:381_1": "uktam. na tv adṛṣṭajanmavedanīyasyāniyatavipākasya. yat tv adṛṣṭajanmavedanīyaṃ karmāniyatavipākaṃ",
    "GSP34patyogbu:381_2": "tan naśyed āvāpaṃ vā gacched",
    "GSP34patyogbu:382_0": "abhibhūtaṃ vā ciram apy upāsīta, yāvat samānaṃ karmābhivyañjakaṃ nimittam asya na",
    "GSP34patyogbu:382_1": "vipākābhimukhaṃ karotīti. tadvipākasyaiva deśakālanimittānavadhāraṇād iyaṃ karmagatiś",
    "GSP34patyogbu:382_2": "citrā durvijñānā ceti. na cotsargasyāpavādān nivṛttir ity ekabhavikaḥ karmāśayo 'nujñāyata",
    "GSP34patyogbu:382_3": "iti. 2.13",
    "GSP34patyogbu:383": "te hlādaparitāpaphalāḥ puṇyāpuṇyahetutvāt || YS_2.14 ||",
    "GSP34patyogbu:384": "te janmāyurbhogāḥ puṇyahetukāḥ sukhaphalā apuṇyahetukā duḥkhaphalā",
    "GSP34patyogbu:385": "iti. yathā cedaṃ duḥkhaṃ pratikūlātmakam evaṃ viṣayasukhakāle 'pi duḥkham asty eva pratikūlātmakaṃ yoginaḥ. 2.14",
    "GSP34patyogbu:386": "kathaṃ, tad upapādyate ---",
    "GSP34patyogbu:387": "pariṇāmatāpasaṃskāraduḥkhair guṇavṛttivirodhāc ca duḥkham eva sarvaṃ vivekinaḥ || YS_2.15",
    "GSP34patyogbu:388": "sarvasyāyaṃ rāgānuviddhaś cetanācetanasādhanādhīnaḥ sukhānubhava iti tatrāsti rāgajaḥ karmāśayaḥ. tathā ca dveṣṭi duḥkhasādhanāni muhyati ceti",
    "GSP34patyogbu:389": "dveṣamohakṛto 'py asti karmāśayaḥ. tathā coktam --- “nānupahatya bhūtāny upabhogaḥ saṃbhavatīti hiṃsākṛto 'py asti śarīraḥ karmāśayaḥ” iti.",
    "GSP34patyogbu:390": "viṣayasukhaṃ cāvidyety uktam.",
    "GSP34patyogbu:391_0": "yā bhogeṣv indriyāṇāṃ tṛpter upaśāntis tat sukham. yā laulyād anupaśāntis tad duḥkham.",
    "GSP34patyogbu:391_1": "na cendriyāṇāṃ bhogābhyāsena vaitṛṣṇyaṃ kartuṃ śakyam. kasmāt, yato bhogābhyāsam",
    "GSP34patyogbu:391_2": "anu vivardhante rāgāḥ kauśalāni",
    "GSP34patyogbu:392": "cendriyāṇām iti. tasmād anupāyaḥ sukhasya bhogābhyāsa iti. sa khalv ayaṃ",
    "GSP34patyogbu:393": "vṛścikaviṣabhīta ivāśīviṣeṇa daṣṭo yaḥ sukhārthī viṣayānuvāsito mahati duḥkhapaṅke nimagna iti. eṣā pariṇāmaduḥkhatā nāma pratikūlā sukhāvasthāyām api yoginam eva kliśnāti.",
    "GSP34patyogbu:394": "atha kā tāpaduḥkhatā, sarvasya dveṣānuviddhaś cetanācetanasādhanādhīnas tāpānubhava iti tatrāsti dveṣajaḥ karmāśayaḥ.",
    "GSP34patyogbu:395": "sukhasādhanāni ca prārthayamānaḥ kāyena vācā manasā ca parispandate tataḥ param anugṛhṇāty upahanti ceti parānugrahapīḍābhyāṃ dharmādharmāv",
    "GSP34patyogbu:396": "upacinoti. sa karmāśayo lobhān mohāc ca bhavatīty eṣā tāpaduḥkhatocyate.",
    "GSP34patyogbu:397": "kā punaḥ saṃskāraduḥkhatā, sukhānubhavāt sukhasaṃskārāśayo duḥkhānubhavād",
    "GSP34patyogbu:398": "api duḥkhasaṃskārāśaya iti. evaṃ karmabhyo vipāke 'nubhūyamāne sukhe duḥkhe vā punaḥ karmāśayapracaya",
    "GSP34patyogbu:399_0": "evam idam anādi duḥkhasroto viprasṛtaṃ yoginam eva pratikūlātmakatvād udvejayati.",
    "GSP34patyogbu:399_1": "kasmāt, akṣipātrakalpo hi vidvān iti. yathorṇātantur akṣipātre nyastaḥ sparśena duḥkhayati",
    "GSP34patyogbu:399_2": "na cānyeṣu gātrāvayaveṣu, evam etāni duḥkhāny",
    "GSP34patyogbu:400_0": "akṣipātrakalpaṃ yoginam eva kliśnanti netaraṃ pratipattāram. itaraṃ tu svakarmopahṛtaṃ",
    "GSP34patyogbu:400_1": "duḥkham upāttam upāttaṃ tyajantaṃ tyaktaṃ tyaktam upādadānam anādivāsanāvicitrayā",
    "GSP34patyogbu:400_2": "cittavṛttyā samantato 'nuviddham",
    "GSP34patyogbu:401": "ivāvidyayā hātavya evāhaṃkāramamakārānupātinaṃ jātaṃ jātaṃ bāhyādhyātmikobhayanimittās triparvāṇas tāpā anuplavante. tad evam anādinā",
    "GSP34patyogbu:402": "duḥkhasrotasā vyuhyamānam ātmānaṃ bhūtagrāmaṃ ca dṛṣṭvā yogī sarvaduḥkhakṣayakāraṇaṃ samyagdarśanaṃ śaraṇaṃ prapadyata iti.",
    "GSP34patyogbu:403": "guṇavṛttivirodhāc ca duḥkham eva sarvaṃ vivekinaḥ.",
    "GSP34patyogbu:404_0": "prakhyāpravṛttisthitirūpā buddhiguṇāḥ parasparānugrahatantrī bhūtvā śāntaṃ ghoraṃ",
    "GSP34patyogbu:404_1": "mūḍhaṃ vā pratyayaṃ triguṇam evārabhante. calaṃ ca guṇavṛttam iti kṣiprapariṇāmi",
    "GSP34patyogbu:404_2": "cittam uktam. rūpātiśayā vṛttyatiśayāś ca paraspareṇa",
    "GSP34patyogbu:405": "virudhyante, sāmānyāni tv atiśayaiḥ saha pravartante. evam ete guṇā",
    "GSP34patyogbu:406": "itaretarāśrayeṇopārjitasukhaduḥkhamohapratyayāḥ sarve sarvarūpā",
    "GSP34patyogbu:407": "bhavantīti, guṇapradhānabhāvakṛtas tv eṣāṃ viśeṣa iti. tasmād duḥkham eva",
    "GSP34patyogbu:408": "sarvaṃ vivekina iti.",
    "GSP34patyogbu:409_0": "tad asya mahato duḥkhasamudāyasya prabhavabījam avidyā. tasyāś ca samyagdarśanam",
    "GSP34patyogbu:409_1": "abhāvahetuḥ. yathā cikitsāśāstraṃ caturvyūham --- rogo rogahetur ārogyaṃ bhaiṣajyam",
    "GSP34patyogbu:409_2": "iti. evam idam api śāstram caturvyūham eva.",
    "GSP34patyogbu:410": "tadyathā --- saṃsāraḥ saṃsārahetur mokṣo mokṣopāya iti. tatra duḥkhabahulaḥ saṃsāro heyaḥ. pradhānapuruṣayoḥ saṃyogo heyahetuḥ.",
    "GSP34patyogbu:411": "saṃyogasyātyantikī nivṛttir hānam. hānopāyaḥ samyagdarśanam.",
    "GSP34patyogbu:412": "tatra hātuḥ svarūpam upādeyaṃ vā heyaṃ vā na bhavitum arhatīti hāne tasyocchedavādaprasaṅga upādāne ca hetuvādaḥ. ubhayapratyākhyāne śāśvatavāda ity etat samyagdarśanam. 2.15",
    "GSP34patyogbu:413": "tad etac chāstraṃ caturvyūham ity abhidhīyate ---",
    "GSP34patyogbu:414": "heyaṃ duḥkham anāgatam || YS_2.16 ||",
    "GSP34patyogbu:415_0": "duḥkham atītam upabhogenātivāhitaṃ na heyapakṣe vartate. vartamānaṃ ca svakṣaṇe bhogārūḍham",
    "GSP34patyogbu:415_1": "iti na tat kṣaṇāntare heyatām āpadyate. tasmād yad evānāgataṃ duḥkhaṃ tad evākṣipātrakalpaṃ",
    "GSP34patyogbu:415_2": "yoginaṃ kliśnāti netaraṃ",
    "GSP34patyogbu:416": "pratipattāram. tad eva heyatām āpadyate. 2.16",
    "GSP34patyogbu:417": "tasmād yad eva heyam ity ucyate tasyaiva kāraṇaṃ pratinirdiśyate ---",
    "GSP34patyogbu:418": "draṣṭṛdṛśyayoḥ saṃyogo heyahetuḥ || YS_2.17 ||",
    "GSP34patyogbu:419": "draṣṭā buddheḥ pratisaṃvedī puruṣaḥ. dṛśyā buddhisattvopārūḍhāḥ sarve",
    "GSP34patyogbu:420": "dharmāḥ. tad etad dṛśyam ayaskāntamaṇikalpaṃ saṃnidhimātropakāri dṛśyatvena svaṃ bhavati puruṣasya dṛśirūpasya svāminaḥ,",
    "GSP34patyogbu:421": "anubhavakarmaviṣayatām āpannaṃ yataḥ. anyasvarūpeṇa pratilabdhātmakaṃ svatantram api parārthatvāt",
    "GSP34patyogbu:422": "tayor dṛgdarśanaśaktyor anādir arthakṛtaḥ saṃyogo heyahetur duḥkhasya kāraṇam ity arthaḥ. tathā coktam --- tatsaṃyogahetuvivarjanāt syād ayam",
    "GSP34patyogbu:423": "ātyantiko duḥkhapratīkāraḥ. kasmāt, duḥkhahetoḥ parihāryasya pratīkāradarśanāt. tadyathā --- pādatalasya bhedyatā, kaṇṭakasya",
    "GSP34patyogbu:424": "bhettṛtvaṃ, parihāraḥ kaṇṭakasya pā(pa)dānadhiṣṭhānaṃ pādatrāṇavyavahitena",
    "GSP34patyogbu:425": "vādhiṣṭhānam, etat trayaṃ yo veda loke sa tatra pratīkāram ārabhamāṇo",
    "GSP34patyogbu:426": "bhedajaṃ duḥkhaṃ nāpnoti. kasmāt, tritvopalabdhisāmarthyād iti. atrāpi tāpakasya rajasaḥ sattvam eva tapyam. kasmāt, tapikriyāyāḥ karmasthatvāt,",
    "GSP34patyogbu:427": "sattve karmaṇi tapikriyā nāpariṇāmini niṣkriye kṣetrajñe,",
    "GSP34patyogbu:428": "darśitaviṣayatvāt. sattve tu tapyamāne tadākārānurodhī puruṣo 'py",
    "GSP34patyogbu:429": "anutapyata iti. 2.17",
    "GSP34patyogbu:430": "dṛśyasvarūpam ucyate ---",
    "GSP34patyogbu:431": "prakāśakriyāsthitiśīlaṃ bhūtendriyātmakaṃ bhogāpavargārthaṃ dṛśyam ||",
    "GSP34patyogbu:432_0": "prakāśaśīlaṃ sattvam. kriyāśīlaṃ rajaḥ sthitiśīlaṃ tama iti. ete guṇāḥ parasparoparaktapravibhāgāḥ",
    "GSP34patyogbu:432_1": "pariṇāminaḥ saṃyogaviyogadharmāṇa itaretaropāśrayeṇopārjitamūrtayaḥ parasparāṅgāṅgitve",
    "GSP34patyogbu:432_2": "'py",
    "GSP34patyogbu:433_0": "asaṃbhinnaśaktipravibhāgās tulyajātīyātulyajātīyaśaktibhedānupātinaḥ pradhānavelāyām",
    "GSP34patyogbu:433_1": "upadarśitasaṃnidhānā guṇatve 'pi ca vyāpāramātreṇa pradhānāntarṇītānumitāstitāḥ puruṣārthakartavyatayā",
    "GSP34patyogbu:433_2": "prayuktasāmarthyāḥ",
    "GSP34patyogbu:434": "saṃnidhimātropakāriṇo 'yaskāntamaṇikalpāḥ pratyayam antareṇaikatamasya vṛttim anuvartamānāḥ pradhānaśabdavācyā bhavanti. etad dṛśyam ity ucyate.",
    "GSP34patyogbu:435": "tad etad bhūtendriyātmakaṃ bhūtabhāvena pṛthivyādinā sūkṣmasthūlena",
    "GSP34patyogbu:436": "pariṇamate. tathendriyabhāvena śrotrādinā sūkṣmasthūlena pariṇamata iti.",
    "GSP34patyogbu:437": "tat tu nāprayojanam api tu prayojanam urarīkṛtya pravartata iti bhogāpavargārthaṃ hi tad dṛśyaṃ",
    "GSP34patyogbu:438": "tatreṣṭāniṣṭaguṇasvarūpāvadhāraṇam avibhāgāpannaṃ bhogo bhoktuḥ svarūpāvadhāraṇam apavarga iti. dvayor atiriktam anyad darśanaṃ nāsti.",
    "GSP34patyogbu:439": "tathā coktam --- ayaṃ tu khalu triṣu guṇeṣu kartṛṣv akartari ca puruṣe",
    "GSP34patyogbu:440": "tulyātulyajātīye caturthe tatkriyāsākṣiṇy upanīyamānān sarvabhāvān upapannān anupaśyann adarśanam anyac chaṅkata iti.",
    "GSP34patyogbu:441": "tāv etau bhogāpavargau buddhikṛtau buddhāv eva vartamānau kathaṃ puruṣe vyapadiśyete iti. yathā vijayaḥ parājayo vā yoddhṛṣu vartamānaḥ",
    "GSP34patyogbu:442": "svāmini vyapadiśyate, sa hi tatphalasya bhokteti, evaṃ bandhamokṣau buddhāv eva vartamānau puruṣe vyapadiśyete, sa hi tatphalasya bhokteti.",
    "GSP34patyogbu:443_0": "buddher eva puruṣārthāparisamāptir bandhas tadarthāvasāyo mokṣa iti. etena grahaṇadhāraṇohāpohatattvajñānābhiniveśā",
    "GSP34patyogbu:443_1": "buddhau vartamānāḥ puruṣe 'dhyāropitasadbhāvāḥ. sa hi tatphalasya bhokteti. 2.18",
    "GSP34patyogbu:444": "dṛśyānāṃ guṇānāṃ svarūpabhedāvadhāraṇārtham idam ārabhyate ---",
    "GSP34patyogbu:445": "viśeṣāviśeṣaliṅgamātrāliṅgāni guṇaparvāṇi || YS_2.19 ||",
    "GSP34patyogbu:446": "tatrākāśavāyvagnyudakabhūmayo bhūtāni śabdasparśarūparasagandhatanmātrāṇām aviśeṣāṇāṃ viśeṣāḥ. tathā śrotratvakcakṣurjihvāghrāṇāni buddhīndriyāṇi,",
    "GSP34patyogbu:447": "vākpāṇipādapāyūpasthāḥ karmendriyāṇi, ekādaśaṃ manaḥ sarvārtham, ity etāny asmitālakṣaṇasyāviśeṣasya viśeṣāḥ. guṇānām eṣa ṣoḍaśako viśeṣapariṇāmaḥ.",
    "GSP34patyogbu:448_0": "ṣaḍ aviśeṣāḥ. tadyathā --- śabdatanmātraṃ sparśatanmātraṃ rūpatanmātraṃ rasatanmātraṃ",
    "GSP34patyogbu:448_1": "gandhatanmātraṃ ceti ekadvitricatuḥpañcalakṣaṇāḥ śabdādayaḥ pañcāviśeṣāḥ, ṣaṣṭhaś",
    "GSP34patyogbu:448_2": "cāviśeṣo 'smitāmātra iti. ete sattāmātrasyātmano mahataḥ ṣaḍaviśeṣapariṇāmāḥ. yat",
    "GSP34patyogbu:448_3": "tat paramaviśeṣebhyo liṅgamātraṃ mahattattvaṃ tasminn ete sattāmātre mahaty ātmany",
    "GSP34patyogbu:448_4": "avasthāya vivṛddhikāṣṭhām anubhavanti.",
    "GSP34patyogbu:449": "pratisaṃsṛjyamānāś ca tasminn eva sattāmātre mahaty ātmany avasthāya yat tan niḥsattāsattaṃ niḥsadasan nirasad avyaktam aliṅgaṃ pradhānaṃ tat",
    "GSP34patyogbu:450": "pratiyanti. eṣa teṣāṃ liṅgamātraḥ pariṇāmo niḥsattāsattaṃ cāliṅgapariṇāma",
    "GSP34patyogbu:451": "iti.",
    "GSP34patyogbu:452": "aliṅgāvasthāyāṃ na puruṣārtho hetur nāliṅgāvasthāyām ādau puruṣārthatā kāraṇaṃ bhavatīti. na tasyāḥ puruṣārthatā kāraṇaṃ bhavatīti.",
    "GSP34patyogbu:453": "nāsau puruṣārthakṛteti nityākhyāyate. trayāṇāṃ tv avasthāviśeṣāṇām ādau puruṣārthatā kāraṇaṃ bhavati. sa cārtho hetur nimittaṃ kāraṇaṃ bhavatīty",
    "GSP34patyogbu:454": "anityākhyāyate. guṇās tu sarvadharmānupātino na pratyastam ayante",
    "GSP34patyogbu:455": "nopajāyante. vyaktibhir evātītānāgatavyayāgamavatībhir guṇānvayinībhir",
    "GSP34patyogbu:456": "upajananāpāyadharmakā iva pratyavabhāsante. yathā devadatto daridrāti.",
    "GSP34patyogbu:457": "kasmāt yato 'sya mriyante gāva iti, gavām eva maraṇāt tasya daridrāṇaṃ na",
    "GSP34patyogbu:458": "svarūpahānād iti samaḥ samādhiḥ.",
    "GSP34patyogbu:459": "liṅgamātram aliṅgasya pratyāsannaṃ, tatra tat saṃsṛṣṭaṃ vivicyate kramān ativṛttayaḥ. tathā ṣaḍ aviśeṣā liṅgamātre saṃsṛṣṭā vivicyante",
    "GSP34patyogbu:460_0": "pariṇāmakramaniyamāt. tathā teṣv aviśeṣeṣu bhūtendriyāṇi saṃsṛṣṭāni vivicyante. tathā",
    "GSP34patyogbu:460_1": "coktaṃ purastāt. na viśeṣebhyaḥ paraṃ tattvāntaram astīti viśeṣāṇāṃ nāsti tattvāntarapariṇāmaḥ.",
    "GSP34patyogbu:460_2": "teṣāṃ tu dharmalakṣaṇāvasthāpariṇāmā vyākhyāyiṣyante. 2.19",
    "GSP34patyogbu:461": "vyākhyātaṃ dṛśyam atha draṣṭuḥ svarūpāvadhāraṇārtham idam ārabhyate ---",
    "GSP34patyogbu:462": "draṣṭā dṛśimātraḥ śuddho 'pi pratyayānupaśyaḥ || YS_2.20 ||",
    "GSP34patyogbu:463": "dṛśimātra iti dṛkśaktir eva viśeṣaṇāparāmṛṣṭety arthaḥ. sa puruṣo bhuddheḥ",
    "GSP34patyogbu:464": "pratisaṃvedī. sa buddher na sarūpo nātyantaṃ virūpa iti. na tāvat sarūpaḥ",
    "GSP34patyogbu:465": "kasmāt. jñātājñātaviṣayatvāt pariṇāminī hi buddhiḥ. tasyāś ca viṣayo",
    "GSP34patyogbu:466": "gavādir ghaṭādir vā jñātaś cājñātaś ceti pariṇāmitvaṃ darśayati.",
    "GSP34patyogbu:467": "sadājñātaviṣayatvaṃ tu puruṣasyāpariṇāmitvaṃ paridīpayati kasmāt. na hi buddhiś ca nāma puruṣaviṣayaś ca syād agṛhītā gṛhītā ceti siddhaṃ",
    "GSP34patyogbu:468": "puruṣasya sadājñātaviṣayatvaṃ tataś cāpariṇāmitvam iti. kiṃ ca parārthā",
    "GSP34patyogbu:469": "buddhiḥ saṃhatyakāritvāt, svārthaḥ puruṣa iti. tathā sarvārthādhyavasāyakatvāt triguṇā buddhis triguṇatvād acetaneti. guṇānāṃ tūpadraṣṭā puruṣa ity ato na sarūpaḥ.",
    "GSP34patyogbu:470_0": "astu tarhi virūpa iti. nātyantaṃ virūpaḥ kasmāt. śuddho 'py asau pratyayānupaśyo",
    "GSP34patyogbu:470_1": "yataḥ. pratyayaṃ bauddham anupaśyati, tam anupaśyann atadātmāpi tadātmaka iva pratyavabhāsate.",
    "GSP34patyogbu:470_2": "tathā coktam --- apariṇāminī hi bhoktṛśaktir apratisaṃkramā ca pariṇāminy arthe pratisaṃkrānteva",
    "GSP34patyogbu:470_3": "tadvṛttim",
    "GSP34patyogbu:471": "anupatati, tasyāś ca prāptacaitanyopagraharūpāyā buddhivṛtter anukāramātratayā buddhivṛttyaviśiṣṭā hi jñānavṛttir ity ākhyāyate. 2.20",
    "GSP34patyogbu:472": "tadartha eva dṛśyasyātmā || YS_2.21 ||",
    "GSP34patyogbu:473": "dṛśirūpasya puruṣasya karmarūpatām āpannaṃ dṛśyam iti tadartha eva dṛśyasyātmā bhavati. svarūpaṃ bhavatīty arthaḥ. svarūpaṃ tu pararūpeṇa",
    "GSP34patyogbu:474": "pratilabdhātmakaṃ bhogāpavargārthatāyāṃ kṛtāyāṃ puruṣeṇa na dṛśyata iti.",
    "GSP34patyogbu:475": "svarūpahānād asya nāśaḥ prāpto na tu vinaśyati. 2.21",
    "GSP34patyogbu:476": "kasmāt ---",
    "GSP34patyogbu:477": "kṛtārthaṃ prati naṣṭam apy anaṣṭaṃ tadanyasādhāraṇatvāt || YS_2.22 ||",
    "GSP34patyogbu:478": "kṛtārtham ekaṃ puruṣaṃ prati dṛśyaṃ naṣṭam api nāśaṃ prāptam apy anaṣṭaṃ tadanyapuruṣasādhāraṇatvāt. kuśalaṃ puruṣaṃ prati nāśaṃ prāptam apy",
    "GSP34patyogbu:479_0": "akuśalān puruṣān prati na kṛtārtham iti teṣāṃ dṛśeḥ karmaviṣayatām āpannaṃ labhata",
    "GSP34patyogbu:479_1": "eva pararūpeṇātmarūpam iti. ataś ca dṛgdarśanaśaktyor nityatvād anādiḥ saṃyogo vyākhyāta",
    "GSP34patyogbu:479_2": "iti. tathā coktam --- dharmiṇām anādisaṃyogād dharmamātrāṇām apy anādiḥ saṃyoga iti.",
    "GSP34patyogbu:479_3": "2.22",
    "GSP34patyogbu:480": "saṃyogasvarūpābhidhitsayedaṃ sūtraṃ pravavṛte ---",
    "GSP34patyogbu:481": "svasvāmiśaktyoḥ svarūpopalabdhihetuḥ saṃyogaḥ || YS_2.23 ||",
    "GSP34patyogbu:482_0": "puruṣaḥ svāmī dṛśyena svena darśanārthaṃ saṃyuktaḥ. tasmāt saṃyogād dṛśyasyopalabdhir",
    "GSP34patyogbu:482_1": "yā sa bhogaḥ. yā tu draṣṭuḥ svarūpopalabdhiḥ so 'pavargaḥ. darśanakāryāvasānaḥ saṃyoga",
    "GSP34patyogbu:482_2": "iti darśanaṃ viyogasya kāraṇam",
    "GSP34patyogbu:483_0": "uktam. darśanam adarśanasya pratidvandvīty adarśanaṃ saṃyoganimittam uktam. nātra",
    "GSP34patyogbu:483_1": "darśanaṃ mokṣakāraṇam adarśanābhāvād eva bandhābhāvaḥ sa mokṣa iti. darśanasya bhāve",
    "GSP34patyogbu:483_2": "bandhakāraṇasyādarśanasya nāśa ity ato",
    "GSP34patyogbu:484": "darśanaṃ jñānaṃ kaivalyakāraṇam uktam.",
    "GSP34patyogbu:485": "kiṃcedam adarśanaṃ nāma, kiṃ guṇānām adhikāra āhosvid dṛśirūpasya svāmino darśitaviṣayasya pradhānacittasyānutpādaḥ. svasmin dṛśye vidyamāne",
    "GSP34patyogbu:486": "yo darśanābhāvaḥ.",
    "GSP34patyogbu:487": "kim arthavattā guṇānām. athāvidyā svacittena saha niruddhā",
    "GSP34patyogbu:488": "svacittasyotpattibījam. kiṃ sthitisaṃskārakṣaye gatisaṃskārābhivyaktiḥ.",
    "GSP34patyogbu:489": "yatredam uktaṃ pradhānaṃ sthityaiva vartamānaṃ vikārākaraṇād apradhānaṃ",
    "GSP34patyogbu:490": "syāt.",
    "GSP34patyogbu:491_0": "tathā gatyaiva vartamānaṃ vikāranityatvād apradhānaṃ syāt. ubhayathā cāsya vṛttiḥ",
    "GSP34patyogbu:491_1": "pradhānavyavahāraṃ labhate nānyathā. kāraṇāntareṣv api kalpiteṣv eva samānaś carcaḥ.",
    "GSP34patyogbu:491_2": "darśanaśaktir evādarśanam ity eke,",
    "GSP34patyogbu:492": "“pradhānasyātmakhyāpanārthā pravṛttiḥ” iti śruteḥ.",
    "GSP34patyogbu:493_0": "sarvabodhyabodhasamarthaḥ prākpravṛtteḥ puruṣo na paśyati sarvakāryakaraṇasamarthaṃ",
    "GSP34patyogbu:493_1": "dṛśyaṃ tadā na dṛśyata iti. ubhayasyāpy adarśanaṃ dharma ity eke. tatredaṃ dṛśyasya",
    "GSP34patyogbu:493_2": "svātmabhūtam api puruṣapratyayāpekṣaṃ darśanaṃ dṛśyadharmatvena bhavati. tathā puruṣasyānātmabhūtam",
    "GSP34patyogbu:493_3": "api dṛśyapratyayāpekṣaṃ puruṣadharmatvenevādarśanam avabhāsate. darśanaṃ jñānam evādarśanam",
    "GSP34patyogbu:493_4": "iti kecid abhidadhati. ity ete śāstragatā vikalpāḥ. tatra vikalpabahutvam etat sarvapuruṣāṇāṃ",
    "GSP34patyogbu:493_5": "guṇānāṃ saṃyoge sādhāraṇaviṣayam. 2.23",
    "GSP34patyogbu:494": "yas tu pratyakcetanasya svabuddhisaṃyogaḥ ---",
    "GSP34patyogbu:495": "tasya hetur avidyā || YS_2.24 ||",
    "GSP34patyogbu:496": "viparyayajñānavāsanety arthaḥ. viparyayajñānavāsanāvāsitā ca na",
    "GSP34patyogbu:497_0": "kāryaniṣṭhāṃ puruṣakhyātiṃ buddhiḥ prāpnoti sādhikārā punar āvartate. sā tu puruṣakhyātiparyavasānāṃ",
    "GSP34patyogbu:497_1": "kāryaniṣṭhāṃ prāpnoti, caritādhikārā nivṛttādarśanā bandhakāraṇābhāvān na punar āvartate.",
    "GSP34patyogbu:498_0": "atra kaścit paṇḍakopākhyānenodghāṭayati --- mugdhayā bhāryayābhidhīyate --- paṇḍakāryaputra,",
    "GSP34patyogbu:498_1": "apatyavatī me bhaginī kimarthaṃ nāma nāham iti, sa tām āha --- mṛtas te 'ham apatyam",
    "GSP34patyogbu:498_2": "utpādayiṣyāmīti.",
    "GSP34patyogbu:499": "tathedaṃ vidyamānaṃ jñānaṃ cittanivṛttiṃ na karoti, vinaṣṭaṃ kariṣyatīti kā pratyāśā. tatrācāryadeśīyo vakti --- nanu buddhinivṛttir eva mokṣo",
    "GSP34patyogbu:500": "'darśanakāraṇābhāvād buddhinivṛttiḥ. tac cādarśanaṃ bandhakāraṇaṃ darśanān",
    "GSP34patyogbu:501": "nivartate. tatra cittanivṛttir eva mokṣaḥ, kimartham asthāna evāsya",
    "GSP34patyogbu:502": "mativibhramaḥ. 2.24",
    "GSP34patyogbu:503": "heyaṃ duḥkhaṃ heyakāraṇaṃ ca saṃyogākhyaṃ sanimittam uktam ataḥ paraṃ hānaṃ vaktavyam ---",
    "GSP34patyogbu:504": "tadabhāvāt saṃyogābhāvo hānaṃ taddṛśeḥ kaivalyam || YS_2.25 ||",
    "GSP34patyogbu:505_0": "tasyādarśanasyābhāvād buddhipuruṣasaṃyogābhāva ātyantiko bandhanoparama ity arthaḥ.",
    "GSP34patyogbu:505_1": "etad dhānam. taddṛśeḥ kaivalyaṃ puruṣasyāmiśrībhāvaḥ punar asaṃyogo guṇair ity arthaḥ.",
    "GSP34patyogbu:505_2": "duḥkhakāraṇanivṛttau duḥkhoparamo hānam, tadā svarūpapratiṣṭhaḥ puruṣa ity uktam.",
    "GSP34patyogbu:505_3": "2.25",
    "GSP34patyogbu:506": "atha hānasya kaḥ prāptyupāya iti ---",
    "GSP34patyogbu:507": "vivekakhyātir aviplavā hānopāyaḥ || YS_2.26 ||",
    "GSP34patyogbu:508": "sattvapuruṣānyatāpratyayo vivekakhyātiḥ. sā tv anivṛttamithyājñānā",
    "GSP34patyogbu:509": "plavate. yadā mithyājñānaṃ dagdhabījabhāvaṃ vandhyaprasavaṃ saṃpadyate tadā vidhūtakleśarajasaḥ sattvasya pare vaiśāradye parasyāṃ",
    "GSP34patyogbu:510_0": "vaśīkārasaṃjñāyāṃ vartamānasya vivekapratyayapravāho nirmalo bhavati. sā vivekakhyātir",
    "GSP34patyogbu:510_1": "aviplavā hānopāyaḥ. tato mithyājñānasya dagdhabījabhāvopagamaḥ punaś cāprasava ity",
    "GSP34patyogbu:510_2": "eṣa mokṣasya mārgo hānasyopāya iti. 2.26",
    "GSP34patyogbu:511": "tasya saptadhā prāntabhūmiḥ prajñā || YS_2.27 ||",
    "GSP34patyogbu:512": "tasyeti pratyuditakhyāteḥ pratyāmnāyaḥ. saptadheti aśuddhyāvaraṇamalāpagamāc cittasya pratyayāntarānutpāde sati saptaprakāraiva prajñā vivekino bhavati.",
    "GSP34patyogbu:513_0": "tadyathā --- parijñātaṃ heyaṃ nāsya punaḥ parijñeyam asti. kṣīṇā heyahetavo na punar",
    "GSP34patyogbu:513_1": "eteṣāṃ kṣetavyam asti. sākṣātkṛtaṃ nirodhasamādhinā hānam. bhāvito vivekakhyātirūpo",
    "GSP34patyogbu:513_2": "hānopāya iti. eṣā catuṣṭayī kāryā vimuktiḥ",
    "GSP34patyogbu:514_0": "prajñāyāḥ. cittavimuktis tu trayī caritādhikārā buddhiḥ. guṇā giriśikharataṭacyutā",
    "GSP34patyogbu:514_1": "iva grāvāṇo niravasthānāḥ svakāraṇe pralayābhimukhāḥ saha tenāstaṃ gacchanti. na",
    "GSP34patyogbu:514_2": "caiṣāṃ pravilīnānāṃ punar asty utpādaḥ",
    "GSP34patyogbu:515": "prayojanābhāvād iti. etasyām avasthāyāṃ guṇasaṃbandhātītaḥ",
    "GSP34patyogbu:516": "svarūpamātrajyotir amalaḥ kevalī puruṣa iti. etāṃ saptavidhāṃ prāntabhūmiprajñām anupaśyan puruṣaḥ kuśala ity ākhyāyate. pratiprasave",
    "GSP34patyogbu:517": "'pi cittasya muktaḥ kuśala ity eva bhavati guṇātītatvād iti. 2.27",
    "GSP34patyogbu:518": "siddhā bhavati vivekakhyātir hānopāya iti, na ca siddhir antareṇa sādhanam ity etad ārabhyate",
    "GSP34patyogbu:519": "yogāṅgānuṣṭhānād aśuddhikṣaye jñānadīptir ā vivekakhyāteḥ || YS_2.28",
    "GSP34patyogbu:520": "yogāṅgāny aṣṭāv abhidhāyiṣyamāṇāni. teṣām anuṣṭhānāt pañcaparvaṇo",
    "GSP34patyogbu:521": "viparyayasyāśuddhirūpasya kṣayo nāśaḥ. tatkṣaye samyagjñānasyābhivyaktiḥ.",
    "GSP34patyogbu:522": "yathā yathā ca sādhanāny anuṣṭhīyante tathā tathā tanutvam aśuddhir",
    "GSP34patyogbu:523": "āpadyate. yathā yathā ca kṣīyate tathā tathā kṣayakramānurodhinī jñānasyāpi dīptir vivardhate. sā khalv eṣā vivṛddhiḥ prakarṣam anubhavatyā",
    "GSP34patyogbu:524_0": "vivekakhyāteḥ, ā guṇapuruṣasvarūpavijñānād ity arthaḥ. yogāṅgānuṣṭhānam aśuddher",
    "GSP34patyogbu:524_1": "viyogakāraṇam. yathā paraśuś chedyasya. vivekakhyātes tu prāptikāraṇaṃ yathā dharmaḥ",
    "GSP34patyogbu:524_2": "sukhasya nānyathā kāraṇam. kati caitāni kāraṇāni śāstre bhavanti. navaivety āha.",
    "GSP34patyogbu:524_3": "tadyathā ---",
    "GSP34patyogbu:525": "“utpattisthityabhivyaktivikārapratyayāptayaḥ /",
    "GSP34patyogbu:526": "viyogānyatvadhṛtayaḥ kāraṇaṃ navadhā smṛtam //” iti.",
    "GSP34patyogbu:527": "tatrotpattikāraṇaṃ mano bhavati vijñānasya, sthitikāraṇaṃ manasaḥ puruṣārthatā, śarīrasyevāhāra iti. abhivyaktikāraṇaṃ yathā rūpasyālokas",
    "GSP34patyogbu:528": "tathā rūpajñānam, vikārakāraṇaṃ manaso viṣayāntaram. yathāgniḥ pākyasya.",
    "GSP34patyogbu:529": "pratyayakāraṇaṃ dhūmajñānam agnijñānasya. prāptikāraṇaṃ yogāṅgānuṣṭhānaṃ vivekakhyāteḥ.",
    "GSP34patyogbu:530": "viyogakāraṇaṃ tad evāśuddheḥ. anyatvakāraṇaṃ yathā suvarṇasya",
    "GSP34patyogbu:531": "suvarṇakāraḥ. evam ekasya strīpratyayasyāvidyā mūḍhatve dveṣo duḥkhatve",
    "GSP34patyogbu:532": "rāgaḥ sukhatve tattvajñānaṃ mādhyasthye. dhṛtikāraṇaṃ śarīram indriyāṇām.",
    "GSP34patyogbu:533": "tāni ca tasya. mahābhūtāni śarīrāṇām, tāni ca parasparaṃ sarveṣāṃ tairyagyaunamānuṣadaivatāni ca parasparārthatvād ity evaṃ nava kāraṇāni.",
    "GSP34patyogbu:534": "tāni ca yathāsaṃbhavaṃ padārthāntareṣv api yojyāni. yogāṅgānuṣṭhānaṃ tu dvidhaiva kāraṇatvaṃ labhata iti. 2.28",
    "GSP34patyogbu:535": "tatra yogāṅgāny avadhāryante ---",
    "GSP34patyogbu:536": "yamaniyamāsanaprāṇāyāmapratyāhāradhāraṇādhyānasamādhayo 'ṣṭāv aṅgāni",
    "GSP34patyogbu:537": "yathākramam eṣām anuṣṭhānaṃ svarūpaṃ ca vakṣyāmaḥ. 2.29",
    "GSP34patyogbu:538": "tatra ---",
    "GSP34patyogbu:539": "ahiṃsāsatyāsteyabrahmacaryāparigrahā yamāḥ || YS_2.30 ||",
    "GSP34patyogbu:540": "tatrāhiṃsā sarvathā sarvadā sarvabhūtānām anabhidrohaḥ. uttare ca yamaniyamās tanmūlās tatsiddhiparatayaiva tatpratipādanāya pratipādyante.",
    "GSP34patyogbu:541": "tadavadātarūpakaraṇāyaivopādīyante. tathā coktam --- sa khalv ayaṃ",
    "GSP34patyogbu:542": "brāhmaṇo yathā yathā vratāni bahūni samāditsate tathā tathā pramādakṛtebhyo hiṃsānidānebhyo nivartamānas tām evāvadātarūpām ahiṃsāṃ",
    "GSP34patyogbu:543": "karoti.",
    "GSP34patyogbu:544": "satyaṃ yathārthe vāṅmanase. yathā dṛṣṭaṃ yathānumitaṃ tathā vāṅ manaś",
    "GSP34patyogbu:545": "ceti. paratra svabodhasaṃkrāntaye vāg uktā, sā yadi na vañcitā bhrāntā vā",
    "GSP34patyogbu:546": "pratipattivandhyā vā bhaved iti. eṣā sarvabhūtopakārārthaṃ pravṛttā na",
    "GSP34patyogbu:547_0": "bhūtopaghātāya. yadi caivam apy abhidhīyamānā bhūtopaghātaparaiva syān na satyaṃ",
    "GSP34patyogbu:547_1": "bhavet pāpam eva bhavet tena puṇyābhāsena puṇyapratirūpakeṇa kaṣṭaṃ tamaḥ prāpnuyāt.",
    "GSP34patyogbu:547_2": "tasmāt parīkṣya sarvabhūtahitaṃ satyaṃ brūyāt.",
    "GSP34patyogbu:548_0": "steyam aśāstrapūrvakaṃ dravyāṇāṃ parataḥ svīkaraṇaṃ, tatpratiṣedhaḥ punar aspṛhārūpam",
    "GSP34patyogbu:548_1": "asteyam iti. brahmacaryaṃ guptendriyasyopasthasya saṃyamaḥ. viṣayāṇām arjanarakṣaṇakṣayasaṅgahiṃsādoṣadarśanād",
    "GSP34patyogbu:548_2": "asvīkaraṇam",
    "GSP34patyogbu:549": "aparigraha ity ete yamāḥ. 2.30",
    "GSP34patyogbu:550": "te tu ---",
    "GSP34patyogbu:551": "jātideśakālasamayānavacchinnāḥ sārvabhaumā mahāvratam || YS_2.31 ||",
    "GSP34patyogbu:552": "tatrāhiṃsā jātyavacchinnā matsyavadhakasya matsyeṣv eva nānyatra hiṃsā.",
    "GSP34patyogbu:553": "saiva deśāvacchinnā na tīrthe haniṣyāmīti. saiva kālāvacchinnā na",
    "GSP34patyogbu:554": "caturdaśyāṃ na puṇye 'hani haniṣyāmīti. saiva tribhir uparatasya",
    "GSP34patyogbu:555_0": "samayāvacchinnā devabrāhmaṇārthe nānyathā haniṣyāmīti. yathā ca kṣatriyāṇāṃ yuddha",
    "GSP34patyogbu:555_1": "eva hiṃsā nānyatreti. ebhir jātideśakālasamayair anavacchinnā ahiṃsādayaḥ sarvathaiva",
    "GSP34patyogbu:555_2": "paripālanīyāḥ. sarvabhūmiṣu sarvaviṣayeṣu sarvathaivāviditavyabhicārāḥ sārvabhaumā",
    "GSP34patyogbu:555_3": "mahāvratam ity",
    "GSP34patyogbu:556": "ucyante. 2.31",
    "GSP34patyogbu:557": "śaucasaṃtoṣatapaḥsvādhyāyeśvarapraṇidhānāni niyamāḥ || YS_2.32 ||",
    "GSP34patyogbu:558": "tatra śaucaṃ mṛjjalādijanitaṃ medhyābhyavaharaṇādi ca bāhyam.",
    "GSP34patyogbu:559": "ābhyantaraṃ cittamalānām ākṣālanam. saṃtoṣaḥ saṃnihitasādhanād adhikasyānupāditsā. tapo dvaṃdvasahanam. dvaṃdvāś ca jighatsāpipāse",
    "GSP34patyogbu:560": "śītoṣṇe sthānāsane kāṣṭhamaunākāramaune ca. vratāni caiṣāṃ yathāyogaṃ",
    "GSP34patyogbu:561": "kṛcchracāndrāyaṇasāṃtapanādīni. svādhyāyo mokṣaśāstrāṇām adhyayanaṃ",
    "GSP34patyogbu:562": "praṇavajapo vā. īśvarapraṇidhānaṃ tasmin paramagurau sarvakarmārpaṇam.",
    "GSP34patyogbu:563": "śayyāsanastho 'tha pathi vrajan vā svasthaḥ parikṣīṇavitarkajālaḥ /",
    "GSP34patyogbu:564": "saṃsārabījakṣayam īkṣamāṇaḥ syān nityayukto 'mṛtabhogabhāgī //",
    "GSP34patyogbu:565": "yatredam uktaṃ tataḥ pratyakcetanādhigamo 'py antarāyābhāvaś ceti. 2.32",
    "GSP34patyogbu:566": "eteṣāṃ yamaniyamānām ---",
    "GSP34patyogbu:567": "vitarkabādhane pratipakṣabhāvanam || YS_2.33 ||",
    "GSP34patyogbu:568_0": "yadāsya brāhmaṇasya hiṃsādayo vitarkā jāyeran haniṣyāmy aham apakāriṇam anṛtam api",
    "GSP34patyogbu:568_1": "vakṣyāmi dravyam apy asya svīkariṣyāmi dāreṣu cāsya vyavāyī bhaviṣyāmi parigraheṣu",
    "GSP34patyogbu:568_2": "cāsya svāmī bhaviṣyāmīti. evam unmārgapravaṇavitarkajvareṇātidīptena bādhyamānas",
    "GSP34patyogbu:568_3": "tatpratipakṣān bhāvayet.",
    "GSP34patyogbu:569": "ghoreṣu saṃsārāṅgāreṣu pacyamānena mayā śaraṇam upāgataḥ sarvabhūtābhayapradānena yogadharmaḥ. sa khalv ahaṃ tyaktvā vitarkān punas",
    "GSP34patyogbu:570": "tān ādadānas tulyaḥ śvavṛtteneti bhāvayet. yathā śvā vāntāvalehī tathā tyaktasya punar ādadāna iti. evamādi sūtrāntareṣv api yojyam. 2.33",
    "GSP34patyogbu:571": "vitarkā hiṃsādayaḥ kṛtakāritānumoditā lobhakrodhamohapūrvakā mṛdumadhyādhimātrā duḥkhājñānānantaphalā iti pratipakṣabhāvanam || YS_2.34",
    "GSP34patyogbu:572_0": "tatra hiṃsā tāvat --- kṛtā kāritānumoditeti tridhā. ekaikā punas tridhā lobhena māṃsacarmārthena",
    "GSP34patyogbu:572_1": "krodhenāpakṛtam aneneti mohena dharmo me bhaviṣyatīti. lobhakrodhamohāḥ punas trividhā",
    "GSP34patyogbu:572_2": "mṛdumadhyādhimātrā iti. evaṃ saptaviṃśatir bhedā bhavanti hiṃsāyāḥ. mṛdumadhyādhimātrāḥ",
    "GSP34patyogbu:572_3": "punas tridhā",
    "GSP34patyogbu:573": "--- mṛdumṛdur madhyamṛdus tīvramṛdur iti. tathā mṛdumadhyo madhyamadhyas",
    "GSP34patyogbu:574": "tīvramadhya iti. tathā mṛdutīvro madhyatīvro 'dhimātratīvra iti. evam ekāśītibhedā hiṃsā bhavati. sā punar niyamavikalpasamuccayabhedād",
    "GSP34patyogbu:575": "asaṃkhyeyā, prāṇabhṛdbhedasyāparisaṃkhyeyatvād iti. evam anṛtādiṣv api",
    "GSP34patyogbu:576": "yojyam.",
    "GSP34patyogbu:577": "te khalv amī vitarkā duḥkhājñānānantaphalā iti pratipakṣabhāvanam.",
    "GSP34patyogbu:578_0": "duḥkham ajñānaṃ cānantaṃ phalaṃ yeṣām iti pratipakṣabhāvanam. tathā ca hiṃsakas tāvat",
    "GSP34patyogbu:578_1": "prathamaṃ vadhyasya vīryam ākṣipati. tataś ca śastrādinipātena duḥkhayati. tato jīvitād",
    "GSP34patyogbu:578_2": "api mocayati. tato vīryākṣepād asya cetanācetanam upakaraṇaṃ kṣīṇavīryaṃ bhavati.",
    "GSP34patyogbu:578_3": "duḥkhotpādān narakatiryakpretādiṣu duḥkham anubhavati, jīvitavyaparopaṇāt pratikṣaṇaṃ",
    "GSP34patyogbu:578_4": "ca jīvitātyaye vartamāno maraṇam icchann api duḥkhavipākasya niyatavipākavedanīyatvāt",
    "GSP34patyogbu:578_5": "kathaṃcid evocchvasiti. yadi ca kathaṃcit",
    "GSP34patyogbu:579_0": "puṇyāvāpagatā hiṃsā bhavet tatra sukhaprāptau bhaved alpāyur iti. evam anṛtādiṣv",
    "GSP34patyogbu:579_1": "api yojyaṃ yathāsaṃbhavam. evaṃ vitarkāṇāṃ cāmum evānugataṃ vipākam aniṣṭaṃ bhāvayan",
    "GSP34patyogbu:579_2": "na vitarkeṣu manaḥ praṇidadhīta. 2.34",
    "GSP34patyogbu:580": "pratipakṣabhāvanād dhetor heyā vitarkā yadāsya syur aprasavadharmāṇas tadā tatkṛtam aiśvaryaṃ yoginaḥ siddhisūcakaṃ bhavati. tadyathā ---",
    "GSP34patyogbu:581": "ahiṃsāpratiṣṭhāyāṃ tatsaṃnidhau vairatyāgaḥ || YS_2.35 ||",
    "GSP34patyogbu:582": "sarvaprāṇināṃ bhavati. 2.35",
    "GSP34patyogbu:583": "satyapratiṣṭhāyāṃ kriyāphalāśrayatvam || YS_2.36 ||",
    "GSP34patyogbu:584": "dhārmiko bhūyā iti bhavati dhārmikaḥ, svargaṃ prāpnuhīti svargaṃ",
    "GSP34patyogbu:585": "prāpnoti amoghāsya vāg bhavati. 2.36",
    "GSP34patyogbu:586": "asteyapratiṣṭhāyāṃ sarvaratnopasthānam || YS_2.37 ||",
    "GSP34patyogbu:587": "sarvadiksthāny asyopatiṣṭhante ratnāni. 2.37",
    "GSP34patyogbu:588": "brahmacaryapratiṣṭhāyāṃ vīryalābhaḥ || YS_2.38 ||",
    "GSP34patyogbu:589": "yasya lābhād apratighān guṇān utkarṣayati. siddhaś ca vineyeṣu jñānam ādhātuṃ samartho bhavatīti.",
    "GSP34patyogbu:590": "aparigrahasthairye janmakathaṃtāsaṃbodhaḥ || YS_2.39 ||",
    "GSP34patyogbu:591_0": "asya bhavati ko 'ham āsaṃ katham aham āsaṃ kiṃsvid idaṃ kathaṃsvid idaṃ ke vā bhaviṣyāmaḥ",
    "GSP34patyogbu:591_1": "kathaṃ vā bhaviṣyāma ity evam asya pūrvāntaparāntamadhyeṣv ātmabhāvajijāsā svarūpeṇopāvartate.",
    "GSP34patyogbu:591_2": "etā yamasthairye siddhayaḥ. 2.39",
    "GSP34patyogbu:592": "niyameṣu vakṣyāmaḥ ---",
    "GSP34patyogbu:593": "śaucāt svāṅgajugupsā parair asaṃsargaḥ || YS_2.40 ||",
    "GSP34patyogbu:594": "svāṅge jugupsāyāṃ śaucam ārabhamāṇaḥ kāyāvadyadarśī kāyānabhiṣvaṅgī yatir",
    "GSP34patyogbu:595": "bhavati. kiṃca parair asaṃsargaḥ kāyasvabhāvāvalokī svam api kāyaṃ jihāsur mṛjjalādibhir ākṣālayann api kāyaśuddhim apaśyan kathaṃ parakāyair atyantam evāprayataiḥ saṃsṛjyeta. 2.40",
    "GSP34patyogbu:596": "kiṃca ---",
    "GSP34patyogbu:597": "sattvaśuddhisaumanasyaikāgryendriyajayātmadarśanayogyatvāni ca ||",
    "GSP34patyogbu:598": "bhavantīti vākyaśeṣaḥ. śuceḥ sattvaśuddhis tataḥ saumanasyaṃ tata aikāgryaṃ tata indriyajayas tataś cātmadarśanayogyatvaṃ buddhisattvasya",
    "GSP34patyogbu:599": "bhavatīty etac chaucasthairyād adhigamyata iti. 2.41",
    "GSP34patyogbu:600": "saṃtoṣād anuttamaḥ sukhalābhaḥ || YS_2.42 ||",
    "GSP34patyogbu:601": "tathā coktam ---",
    "GSP34patyogbu:602": "“yac ca kāmasukhaṃ loke yac ca divyaṃ mahat sukham /",
    "GSP34patyogbu:603": "tṛṣṇākṣayasukhasyaite nārhataḥ ṣoḍaśīṃ kalām” iti. 2.42",
    "GSP34patyogbu:604": "kāyendriyasiddhir aśuddhikṣayāt tapasaḥ || YS_2.43 ||",
    "GSP34patyogbu:605": "nirvartyamānam eva tapo hinasty aśuddhyāvaraṇamalaṃ tadāvaraṇamalāpagamāt kāyasiddhir aṇimādyā. tathendriyasiddhir dūrāc chravaṇadarśanādyeti. 2.43",
    "GSP34patyogbu:606": "svādhyāyād iṣṭadevatāsaṃprayogaḥ || YS_2.44 ||",
    "GSP34patyogbu:607": "devā ṛṣayaḥ siddhāś ca svādhyāyaśīlasya darśanaṃ gacchanti, kārye cāsya vartanta iti. 2.44",
    "GSP34patyogbu:608": "samādhisiddhir īśvarapraṇidhānāt || YS_2.45 ||",
    "GSP34patyogbu:609": "īśvarārpitasarvabhāvasya samādhisiddhir yayā sarvam īpsitam avitathaṃ jānāti deśāntare dehāntare kālāntare ca. tato 'sya prajñā yathābhūtaṃ prajānātīti. 2.45",
    "GSP34patyogbu:610": "uktāḥ saha siddhibhir yamaniyamāḥ āsanādīni vakṣyāmaḥ tatra ---",
    "GSP34patyogbu:611": "sthirasukham āsanam || YS_2.46 ||",
    "GSP34patyogbu:612_0": "tadyathā padmāsanaṃ bhadrāsanaṃ svastikaṃ daṇḍāsanaṃ sopāśrayaṃ paryaṅkaṃ krauñcaniṣadanaṃ",
    "GSP34patyogbu:612_1": "hastiniṣadanam uṣṭraniṣadanaṃ samasaṃsthānaṃ sthirasukhaṃ yathāsukhaṃ cety evamādīni.",
    "GSP34patyogbu:612_2": "2.46",
    "GSP34patyogbu:613": "prayatnaśaithilyānantasamāpattibhyām || YS_2.47 ||",
    "GSP34patyogbu:614": "bhavatīti vākyaśeṣaḥ prayatnoparamāt sidhyaty āsanaṃ yena nāṅgamejayo",
    "GSP34patyogbu:615": "bhavati. anante vā samāpannaṃ cittam āsanaṃ nirvartayatīti. 2.47",
    "GSP34patyogbu:616": "tato dvandvānabhighātaḥ || YS_2.48 ||",
    "GSP34patyogbu:617": "śītoṣṇādibhir dvandvair āsanajayān nābhibhūyate. 2.48",
    "GSP34patyogbu:618": "tasmin sati śvāsapraśvāsayor gativicchedaḥ prāṇāyāmaḥ || YS_2.49 ||",
    "GSP34patyogbu:619": "saty āsanajaye bāhyasya vāyor ācamanaṃ śvāsaḥ, kauṣṭhyasya vāyor niḥsāraṇaṃ praśvāsaḥ, tayor gativiccheda ubhayābhāvaḥ prāṇāyāmaḥ. 2.49",
    "GSP34patyogbu:620": "sa tu ---",
    "GSP34patyogbu:621": "bāhyābhyantarastambhavṛttir deśakālasaṃkhyābhiḥ paridṛṣṭo dīrghasūkṣmaḥ || YS_2.50 ||",
    "GSP34patyogbu:622": "yatra praśvāsapūrvako gatyabhāvaḥ sa bāhyaḥ. yatra śvāsapūrvako gatyabhāvaḥ sa ābhyantaraḥ. tṛtīyaḥ stambhavṛttir yatrobhayābhāvaḥ",
    "GSP34patyogbu:623_0": "sakṛṭprayatnād bhavati. yathā tapte nyastam upale jalaṃ sarvataḥ saṃkocam āpadyate",
    "GSP34patyogbu:623_1": "tathā dvayor yugapad gatyabhāva iti. trayo 'py ete deśena paridṛṣṭā iyān asya viṣayo",
    "GSP34patyogbu:623_2": "deśa iti. kālena paridṛṣṭāḥ kṣaṇānām",
    "GSP34patyogbu:624": "iyattāvadhāraṇenāvacchinnā ity arthaḥ. saṃkhyābhiḥ paridṛṣṭā etāvadbhiḥ",
    "GSP34patyogbu:625": "śvāsapraśvāsaiḥ prathama udghātas tadvan nigṛhītasyaitāvadbhir dvitīya udghāta evaṃ tṛtīyaḥ. evaṃ mṛdur evaṃ madhya evaṃ tīvra iti",
    "GSP34patyogbu:626": "saṃkhyāparidṛṣṭaḥ. sa khalv ayam evam abhyasto dīrghasūkṣmaḥ. 2.50",
    "GSP34patyogbu:627": "bāhyābhyantaraviṣayākṣepī caturthaḥ || YS_2.51 ||",
    "GSP34patyogbu:628": "deśakālasaṃkhyābhir bāhyaviṣayaparidṛṣṭa ākṣiptaḥ.",
    "GSP34patyogbu:629": "tathābhyantaraviṣayaparidṛṣṭa ākṣiptaḥ. ubhayathā dīrghasūkṣmaḥ.",
    "GSP34patyogbu:630": "tatpūrvako bhūmijayāt krameṇobhayor gatyabhāvaś caturthaḥ prāṇāyāmaḥ.",
    "GSP34patyogbu:631_0": "tṛtīyas tu viṣayānālocito gatyabhāvaḥ sakṛdārabdha eva deśakālasaṃkhyābhiḥ paridṛṣṭo",
    "GSP34patyogbu:631_1": "dīrghasūkṣmaḥ. caturthas tu śvāsapraśvāsayor viṣayāvadhāraṇāt krameṇa bhūmijayād",
    "GSP34patyogbu:631_2": "ubhayākṣepapūrvako gatyabhāvaś caturthaḥ prāṇāyāma ity ayaṃ viśeṣa iti. 2.51",
    "GSP34patyogbu:632": "tataḥ kṣīyate prakāśāvaraṇam || YS_2.52 ||",
    "GSP34patyogbu:633": "prāṇāyāmān abhyasyato 'sya yoginaḥ kṣīyate vivekajñānāvaraṇīyaṃ",
    "GSP34patyogbu:634": "karma. yat tad ācakṣate. mahāmohamayenendrajālena prakāśaśīlaṃ sattvam",
    "GSP34patyogbu:635": "āvṛtya tad evākārye niyuṅkta iti. tad asya prakāśāvaraṇaṃ karma saṃsāranibandhanaṃ prāṇāyāmābhyāsād durbalaṃ bhavati pratikṣaṇaṃ ca",
    "GSP34patyogbu:636": "kṣīyate. tathā coktam. “tapo na paraṃ prāṇāyāmāt tato viśuddhir malānāṃ",
    "GSP34patyogbu:637": "dīptiś ca jñānasya” iti. 2.52",
    "GSP34patyogbu:638": "kiṃca ---",
    "GSP34patyogbu:639": "dhāraṇāsu ca yogyatā manasaḥ || YS_2.53 ||",
    "GSP34patyogbu:640": "prāṇāyāmābhyāsād eva “pracchardanavidhāraṇābhyāṃ vā prāṇasya” iti vacanāt.",
    "GSP34patyogbu:641": "atha kaḥ pratyāhāraḥ ---",
    "GSP34patyogbu:642": "svaviṣayāsaṃprayoge cittasvarūpānukāra ivendriyāṇāṃ pratyāhāraḥ ||",
    "GSP34patyogbu:643_0": "svaviṣayasaṃprayogābhāve cittasvarūpānukāra iveti, cittanirodhe cittavanniruddhānīndriyāṇi",
    "GSP34patyogbu:643_1": "netarendriyajayavadupāyāntaram apekṣante. yathā madhukararājaṃ makṣikā utpatantam",
    "GSP34patyogbu:643_2": "anūtpatanti niviśamānam anu niviśante tathendriyāṇi cittanirodhe niruddhānīty eṣa",
    "GSP34patyogbu:643_3": "pratyāhāraḥ. 2.54",
    "GSP34patyogbu:644": "tataḥ paramā vaśyatendriyāṇām || YS_2.55 ||",
    "GSP34patyogbu:645": "śabdādiṣv avyasanam indriyajaya iti kecit. saktir vyasanaṃ vyasyaty",
    "GSP34patyogbu:646": "enaṃ śreyasa iti. aviruddhā pratipattir nyāyyā. śabdādisaṃprayogaḥ svecchayety anye. rāgadveṣābhāve sukhaduḥkhaśūnyaṃ śabdādijñānam",
    "GSP34patyogbu:647": "indriyajaya iti kecit. cittaikāgryād apratipattir eveti jaigīṣavyaḥ. tataś ca paramā tv iyaṃ vaśyatā yac cittanirodhe niruddhānīndriyāṇi",
    "GSP34patyogbu:648": "netarendriyajayavat prayatnakṛtam upāyāntaram apekṣante yogina iti. 2.55",
    "GSP34patyogbu:649": "iti śrīpātāñjale sāṃkhyapravacane yogaśāstre śrīmadvyāsabhāṣye dvitīyaḥ sādhanapādaḥ 2.",
    "GSP34patyogbu:650": "uktāni pañca bahiraṅgāni(ṇi) sādhanāni. dhāraṇā vaktavyā ---",
    "GSP34patyogbu:651": "deśabandhaś cittasya dhāraṇā || YS_3.1 ||",
    "GSP34patyogbu:652": "nābhicakre hṛdayapuṇḍarīke mūrdhni jyotiṣi nāsikāgre jihvāgra ity evamādiṣu deśeṣu bāhye vā viṣaye cittasya vṛttimātreṇa bandha iti dhāraṇā.",
    "GSP34patyogbu:653": "tatra pratyayaikatānatā dhyānam || YS_3.2 ||",
    "GSP34patyogbu:654": "tasmin deśe dhyeyālambanasya pratyayasyaikatānatā sadṛśaḥ pravāhaḥ pratyayāntareṇāparāmṛṣṭo dhyānam. 3.2",
    "GSP34patyogbu:655": "tad evārthamātranirbhāsaṃ svarūpaśūnyam iva samādhiḥ || YS_3.3 ||",
    "GSP34patyogbu:656": "dhyānam eva dhyeyākārānirbhāsaṃ pratyayātmakena svarūpeṇa śūnyam iva yadā bhavati dhyeyasvabhāvāveśāt tadā samādhir ity ucyate. 3.3",
    "GSP34patyogbu:657": "trayam ekatra saṃyamaḥ || YS_3.4 ||",
    "GSP34patyogbu:658": "tad etad dhāraṇādhyānasamādhitrayam ekatra saṃyamaḥ. ekaviṣayāṇi trīṇi sādhanāni saṃyama ity ucyate. tad asya trayasya tāntrikī paribhāṣā saṃyama iti. 3.4",
    "GSP34patyogbu:659": "tajjayāt prajñālokaḥ || YS_3.5 ||",
    "GSP34patyogbu:660": "tasya saṃyamasya jayāt samādhiprajñāyā bhavaty āloko yathā yathā saṃyamaḥ sthirapado bhavati tathā tathā samādhiprajñā viśāradī bhavati.",
    "GSP34patyogbu:661": "tasya bhūmiṣu viniyogaḥ || YS_3.6 ||",
    "GSP34patyogbu:662": "tasya saṃyamasya jitabhūmer yānantarā bhūmis tatra viniyogaḥ. na hy ajitādharabhūmir anantarabhūmiṃ vilaṅghya prāntabhūmiṣu saṃyamaṃ labhate.",
    "GSP34patyogbu:663": "tadabhāvāc ca kutas tasya prajñālokaḥ. īśvaraprasādāj jitottarabhūmikasya ca nādharabhūmiṣu paracittajñānādiṣu saṃyamo yuktaḥ. kasmāt,",
    "GSP34patyogbu:664": "tadarthasyānyata evāvagatatvāt. bhūmer asyā iyam anantarā bhūmir ity atra yoga evopādhyāyaḥ. katham evaṃ hy uktam. “yogena yogo jñātavyo yogo yogāt pravartate /",
    "GSP34patyogbu:665": "yo 'pramattas tu yogena sa yoge ramate ciram” iti. 3.6",
    "GSP34patyogbu:666": "trayam antaraṅgaṃ pūrvebhyaḥ || YS_3.7 ||",
    "GSP34patyogbu:667": "tad etad dhāraṇādhyānasamādhitrayam antaraṅgaṃ saṃprajñātasya samādheḥ pūrvebhyo yamādibhyaḥ pañcabhyaḥ sādhanebhya iti. 3.7",
    "GSP34patyogbu:668": "tad api bahiraṅgaṃ nirbījasya || YS_3.8 ||",
    "GSP34patyogbu:669": "tad apy antaraṅgaṃ sādhanatrayaṃ nirbījasya yogasya bahiraṅgaṃ bhavati kasmāt, tadabhāve bhāvād iti. 3.8",
    "GSP34patyogbu:670": "atha nirodhacittakṣaṇeṣu calaṃ guṇavṛttam iti kīdṛśas tadā cittapariṇāmaḥ ---",
    "GSP34patyogbu:671_0": "vyutthānanirodhasaṃskārayor abhibhavaprādurbhāvau nirodhakṣaṇacittānvayo nirodhapariṇāmaḥ",
    "GSP34patyogbu:671_1": "vyutthānasaṃskārāś cittadharmā na te pratyayātmakā iti pratyayanirodhe na niruddhā",
    "GSP34patyogbu:671_2": "nirodhasaṃskārā api cittadharmās tayor abhibhavaprādurbhāvau vyutthānasaṃskārā hīyante",
    "GSP34patyogbu:671_3": "nirodhasaṃskārā ādhīyante.",
    "GSP34patyogbu:672": "nirodhakṣaṇaṃ cittam anveti tad ekasya cittasya pratikṣaṇam idaṃ saṃskārānyathātvaṃ nirodhapariṇāmaḥ. tadā saṃskāraśeṣaṃ cittam iti nirodhasamādhau vyākhyātam. 3.9",
    "GSP34patyogbu:673": "tasya praśāntavāhitā saṃskārāt || YS_3.10 ||",
    "GSP34patyogbu:674": "nirodhasaṃskārābhyāsapāṭavāpekṣā praśāntavāhitā cittasya bhavati.",
    "GSP34patyogbu:675": "tatsaṃskāramāndye vyutthānadharmiṇā saṃskāreṇa nirodhadharmasaṃskāro",
    "GSP34patyogbu:676": "'bhibhūyata iti. 3.10",
    "GSP34patyogbu:677": "sarvārthataikāgratayoḥ kṣayodayau cittasya samādhipariṇāmaḥ || YS_3.11 ||",
    "GSP34patyogbu:678_0": "sarvārthatā cittadharmaḥ. ekāgratāpi cittadharmaḥ. sarvārthatāyāḥ kṣayas tirobhāva",
    "GSP34patyogbu:678_1": "ity arthaḥ. ekāgratāyā udaya āvirbhāva ity arthaḥ. tayor dharmitvenānugataṃ cittaṃ,",
    "GSP34patyogbu:678_2": "tad idaṃ cittam apāyopajanayoḥ svātmabhūtayor dharmayor anugataṃ samādhīyate sa cittasya",
    "GSP34patyogbu:678_3": "samādhipariṇāmaḥ. 3.11",
    "GSP34patyogbu:679": "tataḥ punaḥ śāntoditau tulyapratyayau cittasyaikāgratāpariṇāmaḥ || YS_3.12",
    "GSP34patyogbu:680": "samāhitacittasya pūrvapratyayaḥ śānta uttaras tatsadṛśa uditaḥ,",
    "GSP34patyogbu:681": "samādhicittam ubhayor anugataṃ punas tathaivāsamādhibhreṣād iti. sa khalv ayaṃ dharmiṇaś cittasyaikāgratāpariṇāmaḥ. 3.12",
    "GSP34patyogbu:682": "etena bhūtendriyeṣu dharmalakṣaṇāvasthāpariṇāmā vyākhyātāḥ || YS_3.13 ||",
    "GSP34patyogbu:683": "etena pūrvoktena cittapariṇāmena dharmalakṣaṇāvasthārūpeṇa bhūtendriyeṣu dharmapariṇāmo lakṣaṇapariṇāmo 'vasthāpariṇāmaś cokto",
    "GSP34patyogbu:684": "veditavyaḥ. tatra vyutthānanirodhayor abhibhavaprādurbhāvau dharmiṇi",
    "GSP34patyogbu:685": "dharmapariṇāmaḥ. lakṣaṇapariṇāmaś ca nirodhas trilakṣaṇas tribhir adhvabhir yuktaḥ. sa khalv anāgatalakṣaṇam adhvānaṃ prathamaṃ hitvā",
    "GSP34patyogbu:686": "dharmatvam anatikrānto vartamānalakṣaṇaṃ pratipannaḥ. yatrāsya",
    "GSP34patyogbu:687": "svarūpeṇābhivyaktiḥ. eṣo 'sya dvitīyo 'dhvā. na cātītānāgatābhyāṃ lakṣaṇābhyāṃ viyuktaḥ.",
    "GSP34patyogbu:688": "tathā vyutthānaṃ trilakṣaṇaṃ tribhir adhvabhir yuktaṃ vartamānalakṣaṇaṃ hitvā dharmatvam anatikrāntam atītalakṣaṇaṃ pratipannam.",
    "GSP34patyogbu:689": "eṣo 'sya tṛtīyo 'dhvā. na cānāgatavartamānābhyāṃ lakṣaṇābhyāṃ viyuktam.",
    "GSP34patyogbu:690_0": "evaṃ punar vyutthānam upasaṃpadyamānam anāgatalakṣaṇaṃ hitvā dharmatvam anatikrāntaṃ",
    "GSP34patyogbu:690_1": "vartamānalakṣaṇaṃ pratipannam. yatrāsya svarūpābhivyaktau satyāṃ vyāpāraḥ eṣo 'sya",
    "GSP34patyogbu:690_2": "dvitīyo 'dhvā. na cātītānāgatābhyāṃ lakṣaṇābhyāṃ",
    "GSP34patyogbu:691": "viyuktam iti. evaṃ punar nirodha evaṃ punar vyutthānam iti.",
    "GSP34patyogbu:692": "tathāvasthāpariṇāmaḥ tatra nirodhakṣaṇeṣu nirodhasaṃskārā balavanto bhavanti durbalā vyutthānasaṃskārā iti. eṣa dharmāṇām avasthāpariṇāmaḥ.",
    "GSP34patyogbu:693_0": "tatra dharmiṇo dharmaiḥ pariṇāmo dharmāṇāṃ tryadhvanāṃ lakṣaṇaiḥ pariṇāmo lakṣaṇānām",
    "GSP34patyogbu:693_1": "apy avasthābhiḥ pariṇāma iti. evaṃ dharmalakṣaṇāvasthāpariṇāmaiḥ śūnyaṃ na kṣaṇam",
    "GSP34patyogbu:693_2": "api guṇavṛttam avatiṣṭhate.",
    "GSP34patyogbu:694": "calaṃ ca guṇavṛttam. guṇasvābhāvyaṃ tu pravṛttikāraṇam uktaṃ guṇānām iti.",
    "GSP34patyogbu:695": "etena bhūtendriyeṣu dharmadharmibhedāt trividhaḥ pariṇāmo veditavyaḥ.",
    "GSP34patyogbu:696": "paramārthatas tv eka eva pariṇāmaḥ. dharmisvarūpamātro hi dharmo",
    "GSP34patyogbu:697": "dharmivikriyaivaiṣā dharmadvārā prapañcyata iti. tatra dharmasya dharmiṇi",
    "GSP34patyogbu:698": "vartamānasyaivādhvasv atītānāgatavartamāneṣu bhāvānyathātvaṃ bhavati na tu",
    "GSP34patyogbu:699": "dravyānyathātvam. yathā suvarṇabhājanasya bhittvānyathākriyamāṇasya",
    "GSP34patyogbu:700": "bhāvānyathātvaṃ bhavati na suvarṇānyathātvam iti.",
    "GSP34patyogbu:701": "apara āha --- dharmānabhyadhiko dharmī pūrvatattvānatikramāt.",
    "GSP34patyogbu:702": "pūrvāparāvasthābhedam anupatitaḥ kauṭasthyenaiva parivarteta yady anvayī syād iti.",
    "GSP34patyogbu:703": "ayam adoṣaḥ. kasmāt. ekāntatānabhyupagamāt. tad etat trailokyaṃ",
    "GSP34patyogbu:704": "vyakter apaiti nityatvapratiṣedhāt. apetam apy asti vināśapratiṣedhāt.",
    "GSP34patyogbu:705": "saṃsargāc cāsya saukṣmyaṃ, saukṣmyāc cānupalabdhir iti.",
    "GSP34patyogbu:706": "lakṣaṇapariṇāmo dharmo 'dhvasu vartamāno 'tīto 'tītalakṣaṇayukto",
    "GSP34patyogbu:707": "'nāgatavartamānābhyāṃ lakṣaṇābhyām aviyuktaḥ. tathānāgato",
    "GSP34patyogbu:708_0": "'nāgatalakṣaṇayukto vartamānātītābhyāṃ lakṣaṇābhyām aviyuktaḥ. tathā vartamāno vartamānalakṣaṇayukto",
    "GSP34patyogbu:708_1": "'tītānāgatābhyāṃ lakṣaṇābhyām aviyukta iti. yathā puruṣa ekasyāṃ striyāṃ rakto na",
    "GSP34patyogbu:708_2": "śeṣāsu virakto bhavatīti.",
    "GSP34patyogbu:709_0": "atra lakṣaṇapariṇāme sarvasya sarvalakṣaṇayogād adhvasaṃkaraḥ prāpnotīti parair doṣaś",
    "GSP34patyogbu:709_1": "codyata iti. tasya parihāraḥ --- dharmāṇāṃ dharmatvam aprasādhyam. sati ca dharmatve",
    "GSP34patyogbu:709_2": "lakṣaṇabhedo 'pi vācyo na vartamānasamaya evāsya dharmatvam. evaṃ hi na cittaṃ rāgadharmakaṃ",
    "GSP34patyogbu:709_3": "syāt",
    "GSP34patyogbu:710": "krodhakāle rāgasyāsamudācārād iti.",
    "GSP34patyogbu:711": "kiṃca trayāṇāṃ lakṣaṇānāṃ yugapad ekasyāṃ vyaktau nāsti saṃbhavaḥ.",
    "GSP34patyogbu:712": "krameṇa tu svavyañjakāñjanasya bhāvo bhaved iti. uktaṃ ca rūpātiśayā",
    "GSP34patyogbu:713": "vṛttyatiśayāś ca virudhyante, sāmānyāni tv atiśayaiḥ saha pravartante.",
    "GSP34patyogbu:714": "tasmād asaṃkaraḥ yathā rāgasyaiva kvacit samudācāra iti na tadānīm",
    "GSP34patyogbu:715": "anyatrābhāvaḥ, kiṃtu kevalaṃ sāmānyena samanvāgata ity asti tadā tatra tasya bhāvaḥ tathā",
    "GSP34patyogbu:716": "na dharmī tryadhvā dharmās tu tryadhvānas te lakṣitā alakṣitās tatra lakṣitās tāṃ tām avasthāṃ prāpnuvanto 'nyatvena pratinirdiśyante",
    "GSP34patyogbu:717": "'vasthāntarato na dravyāntarataḥ. yathaikā rekhā śatasthāne śataṃ daśasthāne daśaikā caikasthāne yathā caikatve 'pi strī mātā cocyate duhitā ca svasā ceti.",
    "GSP34patyogbu:718": "avasthāpariṇāme kauṭasthyaprasaṅgadoṣaḥ kaiścid uktaḥ. katham.",
    "GSP34patyogbu:719_0": "adhvano vyāpāreṇa vyavahitatvāt. yadā dharmaḥ svavyāpāraṃ na karoti tadānāgato yadā",
    "GSP34patyogbu:719_1": "karoti tadā vartamāno yadā kṛtvā nivṛttas tadātīta ity evaṃ dharmadharmiṇor lakṣaṇānām",
    "GSP34patyogbu:719_2": "avasthānāṃ ca kauṭasthyaṃ prāpnotīti parair doṣa ucyate.",
    "GSP34patyogbu:720": "nāsau doṣaḥ. kasmāt. guṇinityatve 'pi guṇānāṃ vimardavaicitryāt.",
    "GSP34patyogbu:721": "yathā saṃsthānam ādimad dharmamātraṃ śabdādīnāṃ guṇānāṃ vināśyavināśinām evaṃ liṅgam ādimad dharmamātraṃ sattvādīnāṃ guṇānāṃ vināśyavināśinā tasmin",
    "GSP34patyogbu:722": "vikārasaṃjñeti.",
    "GSP34patyogbu:723": "tatredam udāharaṇaṃ mṛddharmī piṇḍākārād dharmād dharmāntaram upasaṃpadyamāno dharmataḥ pariṇamate ghaṭākāra iti. ghaṭākāro 'nāgataṃ",
    "GSP34patyogbu:724": "lakṣaṇaṃ hitvā vartamānalakṣaṇaṃ pratipadyata iti lakṣaṇataḥ pariṇamate.",
    "GSP34patyogbu:725": "ghaṭo navapurāṇatāṃ pratikṣaṇam anubhavann avasthāpariṇāmaṃ pratipadyata",
    "GSP34patyogbu:726": "iti. dharmiṇo 'pi dharmāntaram avasthā dharmasyāpi lakṣaṇāntaram avasthety eka eva dravyapariṇāmo bhedenopadarśita iti. evaṃ padārthāntareṣv api",
    "GSP34patyogbu:727": "yojyam iti. ta ete dharmalakṣaṇāvasthāpariṇāmā dharmisvarūpam anatikrāntā ity eka eva pariṇāmaḥ sarvān amūn viśeṣān abhiplavate. atha ko 'yaṃ",
    "GSP34patyogbu:728": "pariṇāmaḥ.avasthitasya dravyasya pūrvadharmanivṛttau dharmāntarotpattiḥ",
    "GSP34patyogbu:729": "pariṇāma iti. 3.13",
    "GSP34patyogbu:730": "tatra ---",
    "GSP34patyogbu:731": "śāntoditāvyapadeśyadharmānupātī dharmī || YS_3.14 ||",
    "GSP34patyogbu:732_0": "yogyatāvacchinnā dharmiṇaḥ śaktir eva dharmaḥ. sa ca phalaprasavabhedānumita ekasyānyo",
    "GSP34patyogbu:732_1": "'nyaś ca paridṛṣṭaḥ. tatra vartamānaḥ svavyāpāram anubhavan dharmī dharmāntarebhyaḥ",
    "GSP34patyogbu:732_2": "śāntebhyaś cāvyapadeśyebhyaś",
    "GSP34patyogbu:733": "ca bhidyate. yadā tu sāmānyena samanvāgato bhavati tadā",
    "GSP34patyogbu:734": "dharmisvarūpamātratvāt ko 'sau kena bhidyeta.",
    "GSP34patyogbu:735_0": "tatra ye khalu dharmiṇo dharmāḥ śāntā uditā avyapadeśyāś ceti, tatra śāntā ye kṛtvā",
    "GSP34patyogbu:735_1": "vyāpārānuparatāḥ savyāpārā uditās te cānāgatasya lakṣaṇasya samanantarā vartamānasyānantarā",
    "GSP34patyogbu:735_2": "atītāḥ kimartham atītasyānantarā na bhavanti vartamānāḥ, pūrvapaścimatāyā abhāvāt.",
    "GSP34patyogbu:735_3": "yathānāgatavartamānayoḥ pūrvapaścimatā naivam atītasya. tasmān nātītasyāsti samanantaraḥ",
    "GSP34patyogbu:736": "tadanāgata eva samanantaro bhavati vartamānasyeti.",
    "GSP34patyogbu:737_0": "athāvyapadeśyāḥ ke sarvaṃ sarvātmakam iti. yatroktam --- jalabhūmyoḥ pāriṇāmikaṃ",
    "GSP34patyogbu:737_1": "rasādivaiśvarūpyaṃ sthāvareṣu dṛṣṭam. tathā sthāvarāṇāṃ jaṅgameṣu jaṅgamānāṃ sthāvareṣv",
    "GSP34patyogbu:737_2": "ity evaṃ jātyanucchedena sarvaṃ sarvātmakam iti.",
    "GSP34patyogbu:738": "deśakālākāranimittāpabandhān na khalu samānakālam ātmanām abhivyaktir",
    "GSP34patyogbu:739": "iti. ya eteṣv abhivyaktānabhivyakteṣu dharmeṣv anupātī sāmānyaviśeṣātmā so",
    "GSP34patyogbu:740": "'nvayī dharmī. yasya tu dharmamātram evedaṃ niranvayaṃ tasya bhogābhāvaḥ.",
    "GSP34patyogbu:741": "kasmāt, anyena vijñānena kṛtasya karmaṇo 'nyat kathaṃ",
    "GSP34patyogbu:742": "bhoktṛtvenādhikriyate. tatsmṛtyabhāvaś ca nānyadṛṣṭasya smaraṇam",
    "GSP34patyogbu:743": "anyasyāstīti. vastupratyabhijñānāc ca sthito 'nvayī dharmī yo dharmānyathātvam abhyupagataḥ pratyabhijñāyate tasmān nedaṃ dharmamātraṃ",
    "GSP34patyogbu:744": "niranvayam iti. 3.14",
    "GSP34patyogbu:745": "kramānyatvaṃ pariṇāmānyatve hetuḥ || YS_3.15 ||",
    "GSP34patyogbu:746": "ekasya dharmiṇa eka eva pariṇāma iti prasakte kramānyatvaṃ pariṇāmānyatve hetur bhavatīti. tadyathā cūrṇamṛtpiṇḍamṛdghaṭamṛtkapālamṛtkaṇamṛd iti ca kramaḥ. yo yasya dharmasya",
    "GSP34patyogbu:747_0": "samanantaro dharmaḥ sa tasya kramaḥ. piṇḍaḥ pracyavate ghaṭa upajāyata iti dharmapariṇāmakramaḥ.",
    "GSP34patyogbu:747_1": "lakṣaṇapariṇāmakramo ghaṭasyānāgatabhāvād vartamānabhāvaḥ kramaḥ. tathā piṇḍasya",
    "GSP34patyogbu:747_2": "vartamānabhāvād atītabhāvaḥ kramaḥ.",
    "GSP34patyogbu:748": "nātītasyāsti kramaḥ. kasmāt. pūrvaparatāyāṃ satyāṃ samanantaratvaṃ, sā tu nāsty atītasya tasmād dvayor eva lakṣaṇayoḥ kramaḥ.",
    "GSP34patyogbu:749": "tathāvasthāpariṇāmakramo 'pi ghaṭasyābhinavasya prānte purāṇatā dṛśyate.",
    "GSP34patyogbu:750": "sā ca kṣaṇaparamparānupātinā krameṇābhivyajyamānā parāṃ vyaktim āpadyata",
    "GSP34patyogbu:751": "iti. dharmalakṣaṇābhyāṃ ca viśiṣṭo 'yaṃ tṛtīyaḥ pariṇāma iti.",
    "GSP34patyogbu:752": "ta ete kramā dharmadharmibhede sati pratilabdhasvarūpāḥ. dharmo 'pi",
    "GSP34patyogbu:753": "dharmī bhavaty anyadharmasvarūpāpekṣayeti. yadā tu paramārthato dharmiṇy abhedopacāras taddvāreṇa sa evābhidhīyate dharmas tadāyam ekatvenaiva kramaḥ pratyavabhāsate.",
    "GSP34patyogbu:754": "cittasya dvaye dharmā paridṛṣṭāś cāparidṛṣṭāś ca. tatra pratyayātmakāḥ paridṛṣṭā vastumātrātmakā aparidṛṣṭāḥ. te ca saptaiva",
    "GSP34patyogbu:755": "bhavanty anumānena prāpitavastumātrasadbhāvāḥ.",
    "GSP34patyogbu:756": "“nirodhadharmasaṃskārāḥ pariṇāmo 'tha jīvanam /",
    "GSP34patyogbu:757": "ceṣṭā śaktiś ca cittasya dharmā darśanavarjitāḥ //” iti. 3.15",
    "GSP34patyogbu:758": "ato yogina upāttasarvasādhanasya bubhutsitārthapratipattaye saṃyamasya viṣaya upakṣipyate",
    "GSP34patyogbu:759": "pariṇāmatrayasaṃyamād atītānāgatajñānam || YS_3.16 ||",
    "GSP34patyogbu:760": "dharmalakṣaṇāvasthāpariṇāmeṣu saṃyamād yogināṃ bhavaty atītānāgatajñānam.",
    "GSP34patyogbu:761": "dhāraṇādhyānasamādhitrayam ekatra saṃyama uktaḥ. tena pariṇāmatrayaṃ sākṣātkriyamāṇam atītānāgatajñānaṃ teṣu saṃpādayati. 3.16",
    "GSP34patyogbu:762": "śabdārthapratyayānām itaretarādhyāsāt saṃkaras tatpravibhāgasaṃyamāt sarvabhūtarutajñānam tatra vāgvarṇeṣv evārthavatī. śrotraṃ ca dhvanipariṇāmamātraviṣayam.",
    "GSP34patyogbu:763_0": "padaṃ punar nādānusaṃhārabuddhinirgrāhyam iti. varṇā ekasamayāsaṃbhavitvāt parasparaniranugrahātmānas",
    "GSP34patyogbu:763_1": "te padam asaṃspṛśyānupasthāpyāvirbhūtās tirobhūtāś ceti pratyekam apadasvarūpā ucyante.",
    "GSP34patyogbu:764_0": "varṇaḥ punar ekaikaḥ padātmā sarvābhidhānaśaktipracitaḥ sahakārivarṇāntarapratiyogitvād",
    "GSP34patyogbu:764_1": "vaiśvarūpyam ivāpannaḥ pūrvaś cottareṇottaraś ca pūrveṇa viśeṣe 'vasthāpita ity evaṃ",
    "GSP34patyogbu:764_2": "bahavo varṇāḥ kramānurodhino 'rthasaṃketenāvacchinnā iyanta ete sarvābhidhānaśaktiparivṛtā",
    "GSP34patyogbu:764_3": "gakāraukāravisarjanīyāḥ sāsnādimantam arthaṃ",
    "GSP34patyogbu:765": "dyotayantīti.",
    "GSP34patyogbu:766": "tad eteṣām arthasaṃketenāvacchinnānām upasaṃhṛtadhvanikramāṇāṃ ya eko buddhinirbhāsas tatpadaṃ vācakaṃ vācyasya saṃketyate. tad ekaṃ padam",
    "GSP34patyogbu:767_0": "ekabuddhiviṣaya ekaprayatnākṣiptam abhāgam akramam avarṇaṃ bauddham antyavarṇapratyayavyāpāropasthāpitaṃ",
    "GSP34patyogbu:767_1": "paratra pratipipādayiṣayā varṇair evābhidhīyamānaiḥ śrūyamāṇaiś ca śrotṛbhir anādivāgvyavahāravāsanānuviddhayā",
    "GSP34patyogbu:767_2": "lokabuddhyā siddhavatsaṃpratipattyā",
    "GSP34patyogbu:768": "pratīyate.",
    "GSP34patyogbu:769": "tasya saṃketabuddhitaḥ pravibhāga etāvatām evaṃjātīyako 'nusaṃhāra",
    "GSP34patyogbu:770": "ekasyārthasya vācaka iti. saṃketas tu padapadārthayor itaretarādhyāsarūpaḥ smṛtyātmako yo 'yaṃ śabdaḥ so 'yam artho yo 'yam arthaḥ so 'yaṃ śabda iti.",
    "GSP34patyogbu:771": "evam itaretarādhyāsarūpaḥ saṃketo bhavatīti. evam ete śabdārthapratyayā",
    "GSP34patyogbu:772": "itaretarādhyāsāt saṃkīrṇā gaur iti śabdo gaur ity artho gaur iti jñānam.",
    "GSP34patyogbu:773": "ya eṣāṃ pravibhāgajñaḥ sa sarvavit.",
    "GSP34patyogbu:774": "sarvapadeṣu cāsti vākyaśaktivṛkṣa ity ukte 'stīti gamyate. na sattāṃ padārtho vyabhicaratīti. tathā na hy asādhanā kriyāstīti.",
    "GSP34patyogbu:775": "tathā ca pacatīty ukte sarvakārakāṇām ākṣepo niyamārtho 'nuvādaḥ",
    "GSP34patyogbu:776": "kartṛkaraṇakarmaṇāṃ caitrāgnitaṇḍulānām iti. dṛṣṭaṃ ca vākyārthe",
    "GSP34patyogbu:777_0": "padaracanaṃ śrotriyaś chando 'dhīte, jīvati prāṇān dhārayati. tatra vākye padārthābhivyaktis",
    "GSP34patyogbu:777_1": "tataḥ padaṃ pravibhajya vyākaraṇīyaṃ kriyāvācakaṃ vā kārakavācakaṃ vā. anyathā bhavaty",
    "GSP34patyogbu:777_2": "aśvo 'jāpaya ity evamādiṣu nāmākhyātasārūpyād anirjñātaṃ kathaṃ kriyāyāṃ kārake vā",
    "GSP34patyogbu:777_3": "vyākriyeteti.",
    "GSP34patyogbu:778": "teṣāṃ śabdārthapratyayānāṃ pravibhāgaḥ. tadyathā śvetate prāsāda iti",
    "GSP34patyogbu:779": "kriyārthaḥ, śvetaḥ prāsāda iti kārakārthaḥ śabdaḥ, kriyākārakātmā tadarthaḥ pratyayaś ca. kasmāt so 'yam ity abhisaṃbandhād ekākāra eva pratyayaḥ saṃketa iti.",
    "GSP34patyogbu:780": "yas tu śveto 'rthaḥ sa śabdapratyayayor ālambanībhūtaḥ. sa hi svābhir",
    "GSP34patyogbu:781": "avasthābhir vikriyamāṇo na śabdasahagato na buddhisahagataḥ. evaṃ śabda evaṃ pratyayo netaretarasahagata ity anyathā śabdo 'nyathārtho 'nyathā",
    "GSP34patyogbu:782": "pratyaya iti vibhāgaḥ. evaṃ tatpravibhāgasaṃyamād yoginaḥ",
    "GSP34patyogbu:783": "sarvabhūtarutajñānaṃ saṃpadyata iti. 3.17",
    "GSP34patyogbu:784": "saṃskārasākṣātkaraṇāt pūrvajātijñānam || YS_3.18 ||",
    "GSP34patyogbu:785": "dvaye khalv amī saṃskārāḥ smṛtikleśahetavo vāsanārūpā vipākahetavo",
    "GSP34patyogbu:786_0": "dharmādharmarūpāḥ. te pūrvabhavābhisaṃskṛtāḥ pariṇāmaceṣṭānirodhaśaktijīvanadharmavad",
    "GSP34patyogbu:786_1": "aparidṛṣṭāś cittadharmāḥ. teṣu saṃyamaḥ saṃskārasākṣātkriyāyai samarthaḥ. na ca deśakālanimittānubhavair",
    "GSP34patyogbu:787": "vinā teṣām asti sākṣātkaraṇam. tad itthaṃ saṃskārasākṣātkaraṇāt",
    "GSP34patyogbu:788": "pūrvajātijñānam utpadyate yoginaḥ. paratrāpy evam eva",
    "GSP34patyogbu:789": "saṃskārasākṣātkaraṇāt parajātisaṃvedanam.",
    "GSP34patyogbu:790_0": "atredam ākhyānaṃ śrūyate --- bhagavato jaigīṣavyasya saṃskārasākṣātkaraṇād daśasu",
    "GSP34patyogbu:790_1": "mahāsargeṣu janmapariṇāmakramam anupaśyato vivekajaṃ jñānaṃ prādurabhūt. atha bhagavān",
    "GSP34patyogbu:790_2": "āvaṭyas tanudharas tam uvāca",
    "GSP34patyogbu:791": "--- daśasu mahāsargeṣu bhavyatvād anabhibhūtabuddhisattvena tvayā narakatiryaggarbhasaṃbhavaṃ duḥkhaṃ saṃpaśyatā devamanuṣyeṣu punaḥ punar",
    "GSP34patyogbu:792": "utpadyamānena sukhaduḥkhayoḥ kim adhikam upalabdham iti. bhagavantam āvaṭyaṃ jaigīṣavya uvāca. daśasu mahāsargeṣu bhavyatvād",
    "GSP34patyogbu:793_0": "anabhibhūtabuddhisattvena mayā narakatiryagbhavaṃduḥkhaṃ saṃpaśyatā devamanuṣyeṣu",
    "GSP34patyogbu:793_1": "punaḥ punar utpadyamānena yat kiṃcid anubhūtaṃ tat sarvaṃ duḥkham eva pratyavaimi.",
    "GSP34patyogbu:793_2": "bhagavān āvaṭya uvāca. yad idam āyuṣmataḥ",
    "GSP34patyogbu:794_0": "pradhānavaśitvam anuttamaṃ ca saṃtoṣasukhaṃ kim idam api duḥkhapakṣe nikṣiptam iti.",
    "GSP34patyogbu:794_1": "bhavagāñ jaigīṣavya uvāca --- viṣayasukhāpekṣayaivedam anuttamaṃ saṃtoṣasukham uktam.",
    "GSP34patyogbu:794_2": "kaivalyasukhāpekṣayā duḥkham eva.",
    "GSP34patyogbu:795": "buddhisattvasyāyaṃ dharmas triguṇas triguṇaś ca pratyayo heyapakṣe nyasta iti. duḥkharūpas tṛṣṇātantuḥ. tṛṣṇāduḥkhasaṃtāpāpagamāt tu prasannam",
    "GSP34patyogbu:796": "abādhaṃ sarvānukūlaṃ sukham idam uktam iti. 3.18",
    "GSP34patyogbu:797": "pratyayasya paracittajñānam || YS_3.19 ||",
    "GSP34patyogbu:798": "pratyaye saṃyamāt pratyayasya sākṣātkaraṇāt tataḥ paracittajñānam.",
    "GSP34patyogbu:799": "na ca tat sālambanaṃ tasyāviṣayībhūtatvāt || YS_3.20 ||",
    "GSP34patyogbu:800": "raktaṃ pratyayaṃ jānāty amuṣminn ālambane raktam iti na jānāti.",
    "GSP34patyogbu:801": "parapratyayasya yad ālambanaṃ tad yogicittena nālambanīkṛtaṃ parapratyayamātraṃ tu yogicittasyālambanībhūtam iti. 3.20",
    "GSP34patyogbu:802": "kāyarūpasaṃyamāt tadgrāhyaśaktistambhe cakṣuḥprakāśāsaṃprayoge 'ntardhānam",
    "GSP34patyogbu:803": "kāyasya rūpe saṃyamād rūpasya yā grāhyā śaktis tāṃ pratiṣṭabhnāti.",
    "GSP34patyogbu:804": "grāhyaśaktistambhe sati cakṣuṣprakāśāsaṃprayoge 'ntardhānam utpadyate",
    "GSP34patyogbu:805": "yoginaḥ. etena śabdādyantardhānam uktaṃ veditavyam. 3.21",
    "GSP34patyogbu:806": "sopakramaṃ nirupakramaṃ ca karma tatsaṃyamād aparāntajñānam ariṣṭebhyo vā || YS_3.22 ||",
    "GSP34patyogbu:807": "āyurvipākaṃ karma dvividhaṃ sopakramaṃ nirupakramaṃ ca. tatra yathārdraṃ vastraṃ vitānitaṃ laghīyasā kālena śuṣyet tathā sopakramam.",
    "GSP34patyogbu:808_0": "yathā ca tad eva saṃpiṇḍitaṃ cireṇa saṃśuṣyed evaṃ nirupakramam. yathā vāgniḥ śuṣke",
    "GSP34patyogbu:808_1": "kakṣe mukto vātena samantato yuktaḥ kṣepīyasā kālena dahet tathā sopakramam. yathā",
    "GSP34patyogbu:808_2": "vā sa evāgnis tṛṇarāśau kramaśo 'vayaveṣu nyastaś cireṇa dahet tathā nirupakramam.",
    "GSP34patyogbu:808_3": "tadaikabhavikam āyuṣkaraṃ karma dvividhaṃ sopakramaṃ nirupakramaṃ ca. tatsaṃyamād",
    "GSP34patyogbu:808_4": "aparāntasya prāyaṇasya jñānam.",
    "GSP34patyogbu:809": "ariṣṭebhyo veti trividham ariṣṭam ādhyātmikam ādhibhautikam ādhidaivikaṃ ceti. tatrādhyātmikaṃ ghoṣaṃ svadehe pihitakarṇo na śṛṇoti,",
    "GSP34patyogbu:810": "jyotir vā netre 'vaṣṭabdhe na paśyati. tathādhibhautikaṃ yamapuruṣān paśyati, pitṝn atītān akasmāt paśyati. tathādhidaivikaṃ svargam akasmāt",
    "GSP34patyogbu:811": "siddhān vā paśyati. viparītaṃ vā sarvam iti anena vā jānāty aparāntam upasthitam iti. 3.22",
    "GSP34patyogbu:812": "maitryādiṣu balāni || YS_3.23 ||",
    "GSP34patyogbu:813": "maitrī karuṇā muditeti tisro bhāvanās tatra bhūteṣu sukhiteṣu maitrīṃ bhāvayitvā maitrībalaṃ labhate. duḥkhiteṣu karuṇāṃ bhāvayitvā karuṇābalaṃ",
    "GSP34patyogbu:814": "labhate. puṇyaśīleṣu muditāṃ bhāvayitvā muditābalaṃ labhate. bhāvanātaḥ samādhir yaḥ sa saṃyamas tato balāny avandhyavīryāṇi jāyante.",
    "GSP34patyogbu:815": "pāpaśīleṣūpekṣā na tu bhāvanā. tataś ca tasyāṃ nāsti samādhir ity ato na balam upekṣātas tatra saṃyamābhāvād iti. 3.23",
    "GSP34patyogbu:816": "baleṣu hastibalādīni || YS_3.24 ||",
    "GSP34patyogbu:817": "hastibale saṃyamād dhastibalo bhavati.vainateyabale saṃyamād vainateyabalo bhavati. vāyubale saṃyamād vāyubalo bhavatīty evamādi. 3.24",
    "GSP34patyogbu:818": "pravṛttyālokanyāsāt sūkṣmavyavahitaviprakṛṣṭajñānam || YS_3.25 ||",
    "GSP34patyogbu:819": "jyotiṣmatī pravṛttir uktā manasas tasyā ya ālokas taṃ yogī sūkṣme vā vyavahite vā viprakṛṣṭe vārthe vinyasya tam artham adhigacchati. 3.25",
    "GSP34patyogbu:820": "bhuvanajñānaṃ sūrye saṃyamāt || YS_3.26 ||",
    "GSP34patyogbu:821_0": "tatprastāraḥ sapta lokāḥ. tatrāvīceḥ prabhṛti merupṛṣṭhaṃ yāvad ity evaṃ bhūrlokaḥ.",
    "GSP34patyogbu:821_1": "merupṛṣṭhād ārabhya --- ādhruvād grahanakṣatratārāvicitro 'ntarikṣalokaḥ. tataḥ paraḥ",
    "GSP34patyogbu:821_2": "svarlokaḥ pañcavidho māhendras tṛtīyo lokaḥ.",
    "GSP34patyogbu:822": "caturthaḥ prājāpatyo maharlokaḥ. trividho brāhmaḥ tadyathā --- janalokas tapolokaḥ satyaloka",
    "GSP34patyogbu:823": "“brāhmas tribhūmiko loka prājāpatyas tato mahān /",
    "GSP34patyogbu:824": "māhendraś ca svar ity ukto divi tārā bhuvi prajāḥ //”",
    "GSP34patyogbu:825": "iti saṃgrahaślokaḥ.",
    "GSP34patyogbu:826": "tatrāvīcer upary upari niviṣṭāḥ ṣaṇmahānarakabhūmayo ghanasalilānalānilākāśatamaḥpratiṣṭhā",
    "GSP34patyogbu:827": "mahākālāmbarīṣarauravamahārauravakālasūtrāndhatāmisrāḥ. yatra svakarmopārjitaduḥkhavedanāḥ prāṇinaḥ kaṣṭam āyur dīrgham ākṣipya jāyante.",
    "GSP34patyogbu:828": "tato mahātalarasātalātalasutalavitalatalātalapātālākhyāni sapta pātālāni.",
    "GSP34patyogbu:829": "bhūmir iyam aṣṭamī saptadvīpā vasumatī, yasyāḥ sumerur madhye parvatarājaḥ",
    "GSP34patyogbu:830": "kāñcanaḥ. tasya rājatavaidūryasphaṭikahemamaṇimayāni śṛṅgāṇi. tatra vaidūryaprabhānurāgān nīlotpalapatraśyāmo nabhaso dakṣiṇo bhāgaḥ, śvetaḥ",
    "GSP34patyogbu:831_0": "pūrvaḥ, svacchaḥ paścimaḥ, kuraṇṭakābha uttaraḥ. dakṣiṇapārśve cāsya jambūr yato",
    "GSP34patyogbu:831_1": "'yaṃ jambūdvīpaḥ. tasya sūryapracārād rātriṃdivaṃ lagnam iva vartate. tasya nīlaśvetaśṛṅgavanta",
    "GSP34patyogbu:831_2": "udīcīnās trayaḥ parvatā dvisāhasrāyāmāḥ. tadantareṣu trīṇi varṣāṇi nava nava yojanasāhasrāṇi",
    "GSP34patyogbu:832_0": "ramaṇakaṃ hiraṇmayam uttarāḥ kurava iti. niṣadhahemakūṭahimaśailā dakṣiṇato dvisāhasrāyāmāḥ.",
    "GSP34patyogbu:832_1": "tadantareṣu trīṇi varṣāṇi nava nava yojanasāhasrāṇi harivarṣaṃ kiṃpuruṣaṃ bhāratam",
    "GSP34patyogbu:832_2": "iti. sumeroḥ prācīnā bhadrāśvamālyavatsīmānaḥ pratīcīnāḥ ketumālā gandhamādanasīmānaḥ.",
    "GSP34patyogbu:832_3": "madhye",
    "GSP34patyogbu:833": "varṣamilāvṛtam. tad etad yojanaśatasāhasraṃ sumeror diśidiśi tadardhena",
    "GSP34patyogbu:834": "vyūḍham.",
    "GSP34patyogbu:835": "sa khalv ayaṃ śatasāhasrāyāmo jambūdvīpas tato dviguṇena lavaṇodadhinā valayākṛtinā veṣṭitaḥ. tataś ca dviguṇā dviguṇāḥ",
    "GSP34patyogbu:836_0": "śākakuśakrauñcaśālmalagomedha(plakṣa) puṣkaradvīpāḥ, samudrāś ca sarṣaparāśikalpāḥ",
    "GSP34patyogbu:836_1": "savicitraśailāvataṃsā ikṣurasasurāsarpirdadhimaṇḍakṣīrasvādūdakāḥ. sapta samudrapariveṣṭitā",
    "GSP34patyogbu:836_2": "valayākṛtayo lokālokaparvataparivārāḥ pañcāśad yojanakoṭiparisaṃkhyātāḥ.",
    "GSP34patyogbu:837": "tad etat sarvaṃ supratiṣṭhitasaṃsthānamaṇḍamadhye vyūḍham. aṇḍaṃ ca pradhānasyāṇur avayavo yathākāśe khadyota iti.",
    "GSP34patyogbu:838": "tatra pātāle jaladhau parvateṣv eteṣu devanikāyā",
    "GSP34patyogbu:839": "asuragandharvakiṃnarakiṃpuruṣayakṣarākṣasabhūtapretapiśācāpasmārakāpsarobrahmarākṣasakūṣmāṇḍavināyakāḥ",
    "GSP34patyogbu:840": "prativasanti. sarveṣu dvīpeṣu puṇyātmāno devamanuṣyāḥ.",
    "GSP34patyogbu:841": "sumerus tridaśānām udyānabhūmiḥ tatra miśravanaṃ nandanaṃ caitrarathaṃ sumānasam ity udyānāni. sudharmā devasabhā sudarśanaṃ puram.",
    "GSP34patyogbu:842": "vaijayantaḥ prāsādaḥ. grahanakṣatratārakās tu dhruve nibaddhā vāyuvikṣepaniyamenopalakṣitapracārāḥ sumeror upary upari saṃniviṣṭā divi",
    "GSP34patyogbu:843": "viparivartante.",
    "GSP34patyogbu:844_0": "māhendranivāsinaḥ ṣaḍdevanikāyāḥ --- tridaśā agniṣvāttā yāmyās tuṣitā aparinirmitavaśavartinaḥ",
    "GSP34patyogbu:844_1": "parinirmitavaśavartinaś ceti. sarve saṃkalpasiddhā aṇimādyaiśvaryopapannāḥ kalpāyuṣo",
    "GSP34patyogbu:844_2": "vṛndārakāḥ kāmabhogina",
    "GSP34patyogbu:845": "aupapādikadehā uttamānukūlābhir apsarobhiḥ kṛtaparicārāḥ.",
    "GSP34patyogbu:846": "mahati loke prājāpatye pañcavidho devanikāyaḥ --- kumudā ṛbhavaḥ pratardanā añjanābhāḥ pracitābhā iti. ete mahābhūtavaśino dhyānāhārāḥ",
    "GSP34patyogbu:847": "kalpasahasrāyuṣaḥ. prathame brahmaṇo janaloke caturvidho devanikāyo brahmapurohitā brahmakāyikā brahmamahākāyikā amarā iti. te bhūtendriyavaśino dviguṇadviguṇottarāyuñaḥ.",
    "GSP34patyogbu:848_0": "dvitīye tapasi loke trividho devanikāyaḥ --- ābhāsvarā mahābhāsvarāḥ satyamahābhāsvarā",
    "GSP34patyogbu:848_1": "iti. te bhūtendriyaprakṛtivaśino dviguṇadviguṇottarāyuṣaḥ sarve dhyānāhārā ūrdhvaretasa",
    "GSP34patyogbu:848_2": "ūrdhvam apratihatajñānā adharabhūmiṣv anāvṛtajñānaviṣayāḥ. tṛtīye brahmaṇaḥ satyaloke",
    "GSP34patyogbu:848_3": "catvāro devanikāyā akṛtabhavananyāsāḥ svapratiṣṭhā uparyuparisthitāḥ pradhānavaśino",
    "GSP34patyogbu:848_4": "yāvat sargāyuṣaḥ.",
    "GSP34patyogbu:849": "tatrācyutāḥ savitarkadhyānasukhāḥ, śuddhanivāsāḥ",
    "GSP34patyogbu:850": "savicāradhyānasukhāḥ, satyābhā ānandamātradhyānasukhāḥ, saṃjñāsaṃjñinaś",
    "GSP34patyogbu:851": "cāsmitāmātradhyānasukhāḥ. te 'pi trailokyamadhye pratitiṣṭhanti. ta ete sapta lokāḥ sarva eva brahmalokāḥ. videhaprakṛtilayās tu mokṣapade",
    "GSP34patyogbu:852": "vartanta iti na lokamadhye nyastā iti. etad yoginā sākṣātkaraṇīyaṃ",
    "GSP34patyogbu:853": "sūryadvāre saṃyamaṃ kṛtvā, tato 'nyatrāpi evaṃ tāvad abhyased yāvad idaṃ sarvaṃ dṛṣṭam iti. 3.26",
    "GSP34patyogbu:854": "candre tārāvyūhajñānam || YS_3.27 ||",
    "GSP34patyogbu:855": "candre saṃyamaṃ kṛtvā tārāṇāṃ vyūhaṃ vijānīyāt. 3.27",
    "GSP34patyogbu:856": "dhruve tadgatijñānam || YS_3.28 ||",
    "GSP34patyogbu:857": "tato dhruve saṃyamaṃ kṛtvā tārāṇāṃ gatiṃ vijānīyāt ūrdhvavimāneṣu kṛtasaṃyamas tāni vijānīyāt.",
    "GSP34patyogbu:858": "nābhicakre kāyavyūhajñānam || YS_3.29 ||",
    "GSP34patyogbu:859": "nābhicakre saṃyamaṃ kṛtvā kāyavyūhaṃ vijānīyāt vātapittaśleṣmāṇas trayo doṣāḥ. dhātavaḥ sapta tvaglohitamāṃsasnāyvasthimajjāśukrāṇi pūrvaṃ pūrvam eṣāṃ bāhyam ity eṣa vinyāsaḥ. 3.29",
    "GSP34patyogbu:860": "kaṇṭhakūpe kṣutpipāsānivṛttiḥ || YS_3.30 ||",
    "GSP34patyogbu:861": "jihvāyā adhastāt tantus tantor adhastāt kaṇṭhas tato 'dhastāt kūpas tatra saṃyamāt kṣutpipāse na bādhete. 3.30",
    "GSP34patyogbu:862": "kūrmanāḍyāṃ sthairyam || YS_3.31 ||",
    "GSP34patyogbu:863": "kūpād adha urasi kūrmākārā nāḍī, tasyāṃ kṛtasaṃyamaḥ sthirapadaṃ",
    "GSP34patyogbu:864": "labhate yathā sarpo godhā veti. 3.31",
    "GSP34patyogbu:865": "mūrdhajyotiṣi siddhadarśanam || YS_3.32 ||",
    "GSP34patyogbu:866": "śiraḥkapāle 'ntaś chidraṃ prabhāsvaraṃ jyotis tatra saṃyamaṃ kṛtvā",
    "GSP34patyogbu:867": "siddhānāṃ dyāvāpṛthivyor antarālacāriṇāṃ darśanam. 3.32",
    "GSP34patyogbu:868": "prātibhād vā sarvam || YS_3.33 ||",
    "GSP34patyogbu:869": "prātibhaṃ nāma tārakaṃ tadvivekajasya jñānasya pūrvarūpam. yathodaye prabhā bhāskarasya. tena vā sarvam eva jānāti yogī prātibhasya jñānasyotpattāv iti. 3.33",
    "GSP34patyogbu:870": "hṛdaye cittasaṃvit || YS_3.34 ||",
    "GSP34patyogbu:871": "yad idam asmin brahmapure daharaṃ puṇḍarīkaṃ veśma tatra vijñānaṃ tasmin saṃyamāc cittasaṃvit.",
    "GSP34patyogbu:872_0": "sattvapuruṣayor atyantāsaṃkīrṇayoḥ pratyayāviśeṣo bhogaḥ parārthāt svārthasaṃyamāt",
    "GSP34patyogbu:872_1": "puruṣajñānam buddhisattvaṃ prakhyāśīlaṃ samānasattvopanibandhane rajastamasī vaśīkṛtya",
    "GSP34patyogbu:872_2": "sattvapuruṣānyatāpratyayena pariṇatam. tasmāc ca sattvāt",
    "GSP34patyogbu:873_0": "pariṇāmino 'tyantavidharmā viśuddho 'nyaś citimātrarūpaḥ puruṣaḥ. tayor atyantāsaṃkīrṇayoḥ",
    "GSP34patyogbu:873_1": "pratyayāviśeṣo bhogaḥ puruṣasya darśitaviṣayatvāt sa bhogapratyayaḥ sattvasya parārthatvād",
    "GSP34patyogbu:873_2": "dṛśyaḥ.",
    "GSP34patyogbu:874": "yas tu tasmād viśiṣṭaś citimātrarūpo 'nyaḥ pauruṣeyaḥ pratyayas tatra",
    "GSP34patyogbu:875": "saṃyamāt puruṣaviṣayā prajñā jāyate. na ca puruṣapratyayena",
    "GSP34patyogbu:876": "buddhisattvātmanā puruṣo dṛśyate puruṣa eva taṃ pratyayaṃ svātmāvalambanaṃ paśyati tathā hy uktam --- “vijñātāram are kena vijānīyāt” iti. 3.35",
    "GSP34patyogbu:877": "tataḥ prātibhaśrāvaṇavedanādarśāsvādavārtā jāyante || YS_3.36 ||",
    "GSP34patyogbu:878": "prātibhāt sūkṣmavyavahitaviprakṛṣṭātītānāgatajñānam. śrāvaṇād",
    "GSP34patyogbu:879": "divyaśabdaśravaṇam. vedanād divyasparśādhigamaḥ. ādarśād divyarūpasaṃvit āsvādād divyarasasaṃvit vārtāto divyagandhavijñānam ity etāni nityaṃ",
    "GSP34patyogbu:880": "jāyante. 3.36",
    "GSP34patyogbu:881": "te samādhāv upasargā vyutthāne siddhayaḥ || YS_3.37 ||",
    "GSP34patyogbu:882": "te prātibhādayaḥ samāhitacittasyotpadyamānā upasargās taddarśanapratyanīkatvāt vyutthitacittasyotpadyamānāḥ siddhayaḥ. 3.37",
    "GSP34patyogbu:883": "bandhakāraṇaśaithilyāt pracārasaṃvedanāc ca cittasya paraśarīrāveśaḥ ||",
    "GSP34patyogbu:884": "lolībhūtasya manaso 'pratiṣṭhasya śarīre karmāśayavaśād bandhaḥ",
    "GSP34patyogbu:885": "pratiṣṭhety arthaḥ tasya karmaṇo bandhakāraṇasya śaithilyaṃ samādhibalād",
    "GSP34patyogbu:886": "bhavati. pracārasaṃvedanaṃ ca cittasya samādhijam eva karmabandhakṣayāt",
    "GSP34patyogbu:887_0": "svacittasya pracārasaṃvedanāc ca yogī cittaṃ svaśarīrān niṣkṛṣya śarīrāntareṣu nikṣipati.",
    "GSP34patyogbu:887_1": "nikṣiptaṃ cittaṃ cendriyāṇy anu patanti. yathā madhukararājānaṃ makṣikā utpatantam",
    "GSP34patyogbu:887_2": "anūtpatanti niviśamānam anu niviśante tathendriyāṇi paraśarīrāveśe cittam anu vidhīyanta",
    "GSP34patyogbu:887_3": "iti. 3.38",
    "GSP34patyogbu:888": "udānajayāj jalapaṅkakaṇṭakādiṣv asaṅga utkrāntiś ca || YS_3.39 ||",
    "GSP34patyogbu:889": "samastendriyavṛttiḥ prāṇādilakṣaṇā jīvanaṃ, tasya kriyā pañcatayī",
    "GSP34patyogbu:890": "prāṇo mukhanāsikāgatir āhṛdayavṛttiḥ. samaṃ nayanāt samānaś cānābhivṛttiḥ.",
    "GSP34patyogbu:891": "apanayanād apāna āpādatalavṛttiḥ unnayanād udāna āśirovṛttiḥ vyāpī vyāna iti. eṣāṃ pradhānaṃ prāṇaḥ udānajayāj jalapaṅkakaṇṭakādiṣv asaṅga",
    "GSP34patyogbu:892": "utkrāntiś ca prāyaṇakāle bhavati tāṃ vaśitvena pratipadyate. 3.39",
    "GSP34patyogbu:893": "samānajayāj jvalanam || YS_3.40 ||",
    "GSP34patyogbu:894": "jitasamānas tejasa upadhmānaṃ kṛtvā jvalayati. 3.40",
    "GSP34patyogbu:895": "śrotrākāśayoḥ saṃbandhasaṃyamād divyaṃ śrotram || YS_3.41 ||",
    "GSP34patyogbu:896": "sarvaśrotrāṇām ākāśaṃ pratiṣṭhā sarvaśabdānāṃ ca yathoktam ---",
    "GSP34patyogbu:897": "tulyadeśaśravaṇānām ekadeśaśrutitvaṃ sarveṣāṃ bhavatīti tac caitad ākāśasya liṅgam.",
    "GSP34patyogbu:898": "anāvaraṇaṃ coktam. tathāmūrtasyānāvaraṇadarśanād vibhutvam api",
    "GSP34patyogbu:899": "prakhyātam ākāśasya. śabdagrahaṇānumitaṃ śrotram. badhirābadhirayor ekaḥ śabdaṃ gṛhṇāty aparo na gṛhṇātīti tasmāc chrotram eva śabdaviṣayam",
    "GSP34patyogbu:900": "śrotrākāśayoḥ saṃbandhe kṛtasaṃyamasya yogino divyaṃ śrotraṃ pravartate.",
    "GSP34patyogbu:901": "kāyākāśayoḥ saṃbandhasaṃyamāl laghutūlasamāpatteś cākāśagamanam || YS_3.42",
    "GSP34patyogbu:902_0": "yatra kāyas tatrākāśaṃ tasyāvakāśadānāt kāyasya tena saṃbandhaḥ prāptis tatra kṛtasaṃyamo",
    "GSP34patyogbu:902_1": "jitvā tatsaṃbandhaṃ laghuṣu vā tūlādiṣv ā paramāṇubhyaḥ samāpattiṃ labdhvā jitasaṃbandho",
    "GSP34patyogbu:902_2": "laghur bhavati. laghutvāc ca jale pādābhyāṃ viharati tatas tūrṇanābhitantumātre vihṛtya",
    "GSP34patyogbu:902_3": "raśmiṣu",
    "GSP34patyogbu:903": "viharati tato yatheṣṭam ākāśagatir asya bhavatīti. 3.42",
    "GSP34patyogbu:904": "bahir akalpitā vṛttir mahāvidehā tataḥ prakāśāvaraṇakṣayaḥ || YS_3.43 ||",
    "GSP34patyogbu:905": "śarīrād bahir manaso vṛttilābho videhā nāma dhāraṇā. sā yadi śarīrapratiṣṭhasya manaso bahirvṛttimātreṇa bhavati sā kalpitety ucyate.",
    "GSP34patyogbu:906_0": "yā tu śarīranirapekṣā bahirbhūtasyaiva manaso bahirvṛttiḥ sā khalv akalpitā tatra",
    "GSP34patyogbu:906_1": "kalpitayā sādhayanty akalpitāṃ mahāvidehām iti. yayā paraśarīrāṇy āviśanti yoginaḥ,",
    "GSP34patyogbu:906_2": "tataś ca dhāraṇātaḥ prakāśātmano buddhisattvasya yadāvaraṇaṃ kleśakarmavipākatrayaṃ",
    "GSP34patyogbu:906_3": "rajastamomūlaṃ tasya ca kṣayo bhavati. 3.43",
    "GSP34patyogbu:907": "sthūlasvarūpasūkṣmānvayārthavattvasaṃyamād bhūtajayaḥ || YS_3.44 ||",
    "GSP34patyogbu:908_0": "tatra pārthivādyāḥ śabdādayo viśeṣāḥ sahākārādibhir dharmaiḥ sthūlaśabdena paribhāṣitāḥ",
    "GSP34patyogbu:908_1": "etad bhūtānāṃ prathamaṃ rūpam. dvitīyaṃ rūpaṃ svasāmānyaṃ mūrtir bhūmiḥ sneho jalaṃ",
    "GSP34patyogbu:908_2": "vahnir uṣṇatā vāyuḥ praṇāmī",
    "GSP34patyogbu:909": "sarvatogatir ākāśa ity etat svarūpaśabdenocyate.",
    "GSP34patyogbu:910": "asya sāmānyasya śabdādayo viśeṣāḥ tathā coktam ---",
    "GSP34patyogbu:911": "ekajātisamanvitānām eṣāṃ dharmamātravyāvṛttir iti.",
    "GSP34patyogbu:912": "sāmānyaviśeṣasamudāyo 'tra dravyam. dviṣṭho hi samūhaḥ",
    "GSP34patyogbu:913": "pratyastamitabhedāvayavānugataḥ śarīraṃ vṛkṣo yūthaṃ vanam iti.",
    "GSP34patyogbu:914": "śabdenopāttabhedāvayavānugataḥ samūha ubhaye devamanuṣyāḥ samūhasya devā eko bhāgo manuṣyā dvitīyo bhāgas tābhyām evābhidhīyate samūhaḥ.",
    "GSP34patyogbu:915": "sa ca bhedābhedavivakṣitaḥ. āmrāṇāṃ vanaṃ brāhmaṇānāṃ saṃgha āmravaṇaṃ brāhmaṇasaṃgha iti.",
    "GSP34patyogbu:916": "sa punar dvividho yutasiddhāvayavo 'yutasiddhāvayavaś ca.",
    "GSP34patyogbu:917": "yutasiddhāvayavaḥ samūho vanaṃ saṃgha iti ayutasiddhāvayavaḥ saṃghātaḥ śarīraṃ vṛkṣaḥ paramāṇur iti. ayutasiddhāvayavabhedānugataḥ samūho dravyam",
    "GSP34patyogbu:918": "iti patañjaliḥ etat svarūpam ity uktam.",
    "GSP34patyogbu:919": "atha kim eṣāṃ sūkṣmarūpaṃ, tanmātraṃ bhūtakāraṇaṃ, tasyaiko 'vayavaḥ",
    "GSP34patyogbu:920_0": "paramāṇuḥ sāmānyaviśeṣātmāyutasiddhāvayavabhedānugataḥ samudāya ity evaṃ sarvatanmātrāṇy",
    "GSP34patyogbu:920_1": "etat tṛtīyam. atha bhūtānāṃ caturthaṃ rūpaṃ khyātikriyāsthitiśīlā guṇāḥ kāryasvabhāvānupātino",
    "GSP34patyogbu:920_2": "'nvayaśabdenoktāḥ.",
    "GSP34patyogbu:921_0": "athaiṣāṃ pañcamaṃ rūpam arthavattvaṃ, bhogāpavargārthatā guṇeṣv evānvayinī, guṇās",
    "GSP34patyogbu:921_1": "tanmātrabhūtabhautikeṣv iti sarvam arthavat. teṣv idānīṃ bhūteṣu pañcasu pañcarūpeṣu",
    "GSP34patyogbu:921_2": "saṃyamāt tasya tasya rūpasya svarūpadarśanaṃ jayaś ca prādurbhavati. tatra pañca",
    "GSP34patyogbu:921_3": "bhūtasvarūpāṇi jitvā bhūtajayī bhavati",
    "GSP34patyogbu:922": "tajjayād vatsānusāriṇya iva gāvo 'sya saṃkalpānuvidhāyinyo bhūtaprakṛtayo bhavanti. 3.44",
    "GSP34patyogbu:923": "tato 'ṇimādiprādurbhāvaḥ kāyasaṃpat taddharmānabhighātaś ca || YS_3.45 ||",
    "GSP34patyogbu:924": "tatrāṇimā bhavaty aṇuḥ laghimā laghur bhavati mahimā mahān bhavati.",
    "GSP34patyogbu:925": "prāptir aṅgulyagreṇāpi spṛśati candramasam. prākāmyam icchānabhighātaḥ bhūmāv unmajjati nimajjati yathodake. vaśitvaṃ bhūtabhautikeṣu vaśī",
    "GSP34patyogbu:926": "bhavaty avaśyaś cānyeṣām īśitṛtvaṃ teṣāṃ prabhavāpyayavyūhānām īṣṭe. yatra kāmāvasāyitvaṃ satyasaṃkalpatā yathā saṃkalpas tathā bhūtaprakṛtīnām",
    "GSP34patyogbu:927": "avasthānam. na ca śakto 'pi padārthaviparyāsaṃ karoti kasmāt anyasya yatra kāmāvasāyinaḥ pūrvasiddhasya tathā bhūteṣu saṃkalpād iti. etāny aṣṭāv aiśvaryāṇi.",
    "GSP34patyogbu:928_0": "kāyasaṃpad vakṣyamāṇā taddharmānabhighātaś ca pṛthvī mūrtyā na niruṇaddhi yoginaḥ",
    "GSP34patyogbu:928_1": "śarīrādikriyāṃ, śilām apy anuviśatīti. nāpaḥ snigdhāḥ kledayanti nāgnir uṣṇo dahati",
    "GSP34patyogbu:928_2": "na vāyuḥ praṇāmī vahati anāvaraṇātmake 'py",
    "GSP34patyogbu:929": "ākāśe bhavaty āvṛtakāyaḥ siddhānām apy adṛśyo bhavati. 3.45",
    "GSP34patyogbu:930": "rūpalāvaṇyabalavajrasaṃhananatvāni kāyasaṃpat || YS_3.46 ||",
    "GSP34patyogbu:931": "darśanīyaḥ kāntimān atiśayabalo vajrasaṃhananaś ceti. 3.46",
    "GSP34patyogbu:932": "grahaṇasvarūpāsmitānvayārthavattvasaṃyamād indriyajayaḥ || YS_3.47 ||",
    "GSP34patyogbu:933_0": "sāmānyaviśeṣātmā śabdādir grāhyaḥ teṣv indriyāṇāṃ vṛttir grahaṇam. na ca tatsāmānyamātragrahaṇākāraṃ",
    "GSP34patyogbu:933_1": "katham anālocitaḥ sa viṣayaviśeṣa indriyeṇa manasānuvyavasīyeteti. svarūpaṃ punaḥ",
    "GSP34patyogbu:933_2": "prakāśātmano buddhisattvasya sāmānyaviśeṣayor ayutasiddhāvayavabhedānugataḥ samūho",
    "GSP34patyogbu:933_3": "dravyam indriyam.",
    "GSP34patyogbu:934_0": "teṣāṃ tṛtīyaṃ rūpam asmitālakṣaṇo 'haṃkāraḥ. tasya sāmānyasyendriyāṇi viśeṣāḥ caturthaṃ",
    "GSP34patyogbu:934_1": "rūpaṃ vyavasāyātmakāḥ prakāśakriyāsthitiśīlā guṇā yeṣām indriyāṇi sāhaṃkārāṇi pariṇāmaḥ.",
    "GSP34patyogbu:934_2": "pañcamaṃ rūpaṃ guṇeṣu yad anugataṃ puruṣārthavattvam iti. pañcasv eteṣv indriyarūpeṣu",
    "GSP34patyogbu:934_3": "yathākramaṃ saṃyamas tatra tatra jayaṃ kṛtvā pañcarūpajayād indriyajayaḥ prādurbhavati",
    "GSP34patyogbu:934_4": "yoginaḥ.",
    "GSP34patyogbu:935": "tato manojavitvaṃ vikaraṇabhāvaḥ pradhānajayaś ca || YS_3.48 ||",
    "GSP34patyogbu:936": "kāyasyānuttamo gatilābho manojavitvam. videhānām indriyāṇām abhipretadeśakālaviṣayāpekṣo vṛttilābho vikaraṇabhāvaḥ.",
    "GSP34patyogbu:937": "sarvaprakṛtivikāravaśitvaṃ pradhānajaya ity etās tisraḥ siddhayo madhupratīkā ucyante etāś ca karaṇapañcarūpajayād adhigamyante. 3.48",
    "GSP34patyogbu:938": "sattvapuruṣānyatākhyātimātrasya sarvabhāvādhiṣṭhātṛtvaṃ sarvajñātṛtvaṃ ca",
    "GSP34patyogbu:939": "nirdhūtarajastamomalasya buddhisattvasya pare vaiśāradye parasyāṃ vaśīkārasaṃjñāyāṃ vartamānasya sattvapuruṣānyatākhyātimātrarūpapratiṣṭhasya sarvabhāvādhiṣṭhātṛtvam.",
    "GSP34patyogbu:940_0": "sarvātmāno guṇā vyavasāyavyavaseyātmakāḥ svāminaṃ kṣetrajñaṃ pratyaśeṣadṛśyātmatvenopasthitā",
    "GSP34patyogbu:940_1": "ity arthaḥ. sarvajñātṛtvaṃ sarvātmanāṃ guṇānāṃ śāntoditāvyapadeśyadharmatvena vyavasthitānām",
    "GSP34patyogbu:940_2": "akramopārūḍhaṃ vivekajaṃ jñānam ity arthaḥ. ity eṣā viśokā nāma siddhir yāṃ prāpya",
    "GSP34patyogbu:940_3": "yogī sarvajñaḥ",
    "GSP34patyogbu:941": "kṣīṇakleśabandhano vaśī viharati. 3.49",
    "GSP34patyogbu:942": "tadvairāgyād api doṣabījakṣaye kaivalyam || YS_3.50 ||",
    "GSP34patyogbu:943": "yadāsyaivaṃ bhavati kleśakarmakṣaye sattvasyāyaṃ vivekapratyayo dharmaḥ sattvaṃ ca heyapakṣe nyastaṃ puruṣaś cāpariṇāmī śuddho 'nyaḥ",
    "GSP34patyogbu:944": "sattvād iti. evam asya tato virajyamānasya yāni kleśabījāni",
    "GSP34patyogbu:945": "dagdhaśālibījakalpāny aprasavasamarthāni tāni saha manasā pratyastaṃ",
    "GSP34patyogbu:946": "gacchanti. teṣu pralīneṣu puruṣaḥ punar idaṃ tāpatrayaṃ na bhuṅkte. tad eteṣāṃ guṇānāṃ manasi karmakleśavipākasvarūpeṇābhivyaktānāṃ caritārthānāṃ",
    "GSP34patyogbu:947": "pratiprasave puruṣasyātyantiko guṇaviyogaḥ kaivalyaṃ tadā svarūpapratiṣṭhā citiśaktir eva puruṣa iti. 3.50",
    "GSP34patyogbu:948": "sthānyupanimantraṇe saṅgasmayākaraṇaṃ punar aniṣṭaprasaṅgāt || YS_3.51 ||",
    "GSP34patyogbu:949": "catvāraḥ khalv amī yoginaḥ prāthamakalpiko madhubhūmikaḥ prajñājyotir atikrāntabhāvanīyaś ceti. tatrābhyāsī pravṛttamātrajyotiḥ prathamaḥ",
    "GSP34patyogbu:950": "ṛtaṃbharaprajño dvitīyaḥ bhūtendriyajayī tṛtīyaḥ sarveṣu bhāviteṣu bhāvanīyeṣu kṛtarakṣābandhaḥ kartavyasādhanād imān. caturtho yas tv",
    "GSP34patyogbu:951": "atikrāntabhāvanīyas tasya cittapratisarga eko 'rthaḥ saptavidhāsya",
    "GSP34patyogbu:952": "prāntabhūmiprajñā.",
    "GSP34patyogbu:953_0": "tatra madhumatīṃ bhūmiṃ sākṣātkurvato brāhmaṇasya sthānino devāḥ sattvaviśuddhim",
    "GSP34patyogbu:953_1": "anupaśyantaḥ sthānair upanimantrayante bho ihāsyatām iha ramyatāṃ kamanīyo 'yaṃ bhogaḥ",
    "GSP34patyogbu:953_2": "kamanīyeyaṃ kanyā rasāyanam idaṃ jarāmṛtyuṃ",
    "GSP34patyogbu:954_0": "bādhate vaihāyasam idaṃ yānam amī kalpadrumāḥ puṇyā mandākinī siddhā maharṣaya uttamā",
    "GSP34patyogbu:954_1": "anukūlā apsaraso divye śrotracakṣuṣī vajropamaḥ kāyaḥ svaguṇaiḥ sarvam idam upārjitam",
    "GSP34patyogbu:954_2": "āyuṣmatā pratipadyatām idam akṣayam ajaram amarasthānaṃ devānāṃ priyam iti. evam",
    "GSP34patyogbu:954_3": "abhidhīyamānaḥ saṅgadoṣān bhāvayed ghoreṣu saṃsārāṅgāreṣu pacyamānena mayā jananamaraṇāndhakāre",
    "GSP34patyogbu:955_0": "viparivartamānena kathaṃcid āsāditaḥ kleśatimiravināśī yogapradīpas tasya caite tṛṣṇāyonayo",
    "GSP34patyogbu:955_1": "viṣayavāyavaḥ pratipakṣāḥ. sa khalv ahaṃ labdhālokaḥ katham anayā viṣayamṛgatṛṣṇayā",
    "GSP34patyogbu:955_2": "vañcitas tasyaiva punaḥ pradīptasya saṃsārāgner ātmānam indhanīkuryām iti. svasti",
    "GSP34patyogbu:955_3": "vaḥ svapnopamebhyaḥ",
    "GSP34patyogbu:956": "kṛpaṇajanaprārthanīyebhyo viṣayebhya ity evaṃ niścitamatiḥ samādhiṃ",
    "GSP34patyogbu:957": "bhāvayet.",
    "GSP34patyogbu:958": "saṅgam akṛtvā smayam api na kuryād evam ahaṃ devānām api prārthanīya iti smayād ayaṃ susthitaṃmanyatayā mṛtyunā keśeṣu gṛhītam ivātmānaṃ na",
    "GSP34patyogbu:959": "bhāvayiṣyati. tathā cāsya cchidrāntaraprekṣī nityaṃ yatnopacaryaḥ pramādo",
    "GSP34patyogbu:960": "labdhavivaraḥ kleśān uttambhayiṣyati tataḥ punar aniṣṭaprasaṅgaḥ. evam asya saṅgasmayāv akurvato bhāvito 'rtho dṛḍhībhaviṣyati bhāvanīyaś cārtho",
    "GSP34patyogbu:961": "'bhimukhībhaviṣyatīti. 3.51",
    "GSP34patyogbu:962": "kṣaṇatatkramayoḥ saṃyamād vivekajaṃ jñānam || YS_3.52 ||",
    "GSP34patyogbu:963_0": "yathāpakarṣaparyantaṃ dravyaṃ paramāṇur evaṃ paramāpakarṣaparyantaḥ kālaḥ kṣaṇo yāvatā",
    "GSP34patyogbu:963_1": "vā samayena calitaḥ paramāṇuḥ pūrvadeśaṃ jahyād uttaradeśam upasaṃpadyeta sa kālaḥ",
    "GSP34patyogbu:963_2": "kṣaṇaḥ. tatpravāhāvicchedas tu kramaḥ",
    "GSP34patyogbu:964_0": "kṣaṇatatkramayor nāsti vastusamāhāra iti buddhisamāhāro muhūrtāhorātrādayaḥ. sa khalv",
    "GSP34patyogbu:964_1": "ayaṃ kālo vastuśūnyo 'pi buddhinirmāṇaḥ śabdajñānānupātī laukikānāṃ vyutthitadarśanānāṃ",
    "GSP34patyogbu:964_2": "vastusvarūpa ivāvabhāsate.",
    "GSP34patyogbu:965": "kṣaṇas tu vastupatitaḥ kramāvalambī kramaś ca kṣaṇānantaryātmā taṃ kālavidaḥ kāla ity ācakṣate yoginaḥ. na ca dvau kṣaṇau saha bhavataḥ",
    "GSP34patyogbu:966": "kramaś ca na dvayoḥ sahabhuvor asaṃbhavāt. pūrvasmād uttarabhāvino yadānantaryaṃ kṣaṇasya sa kramaḥ tasmād vartamāna evaikaḥ kṣaṇo na",
    "GSP34patyogbu:967": "pūrvottarakṣaṇāḥ santīti. tasmān nāsti tatsamāhāraḥ ye tu bhūtabhāvinaḥ",
    "GSP34patyogbu:968": "kṣaṇās te pariṇāmānvitā vyākhyeyāḥ tenaikena kṣaṇena kṛtsno lokaḥ pariṇāmam anubhavati. tatkṣaṇopārūḍhāḥ khalv amī sarve dharmāḥ tayoḥ",
    "GSP34patyogbu:969": "kṣaṇatatkramayoḥ saṃyamāt tayoḥ sākṣātkaraṇam. tataś ca vivekajaṃ jñānaṃ",
    "GSP34patyogbu:970": "prādurbhavati. 3.52",
    "GSP34patyogbu:971": "tasya viṣayaviśeṣa upakṣipyate ---",
    "GSP34patyogbu:972": "jātilakṣaṇadeśair anyatānavacchedāt tulyayos tataḥ pratipattiḥ ||",
    "GSP34patyogbu:973": "tulyayor deśalakṣaṇasārūpye jātibhedo 'nyatāyā hetuḥ, gaur iyaṃ baḍaveyam",
    "GSP34patyogbu:974": "iti. tulyadeśajātīyatve lakṣaṇam anyatvakaraṃ kālākṣī gauḥ svastimatī gaur",
    "GSP34patyogbu:975": "iti. dvayor āmalakayor jātilakṣaṇasārūpyād deśabhedo 'nyatvakara idaṃ pūrvam idam uttaram iti. yadā tu pūrvam āmalakam anyavyagrasya jñātur",
    "GSP34patyogbu:976": "uttaradeśa upāvartyate tadā tulyadeśatve pūrvam etad uttaram etad iti",
    "GSP34patyogbu:977": "pravibhāgānupapattiḥ. asaṃdigdhena ca tattvajñānena bhavitavyam ity ata",
    "GSP34patyogbu:978": "idam uktaṃ tataḥ pratipattir vivekajajñānād iti.",
    "GSP34patyogbu:979_0": "kathaṃ, pūrvāmalakasahakṣaṇo deśa uttarāmalakasahakṣaṇād deśād bhinnaḥ te cāmalake",
    "GSP34patyogbu:979_1": "svadeśakṣaṇānubhavabhinne. anyadeśakṣaṇānubhavas tu tayor anyatve hetur iti. etena",
    "GSP34patyogbu:979_2": "dṛṣṭāntena paramāṇos",
    "GSP34patyogbu:980_0": "tulyajātilakṣaṇadeśasya pūrvaparamāṇudeśasahakṣaṇasākṣātkaraṇād uttarasya paramāṇos",
    "GSP34patyogbu:980_1": "taddeśānupapattāv uttarasya taddeśānubhavo bhinnaḥ sahakṣaṇabhedāt tayor īśvarasya",
    "GSP34patyogbu:980_2": "yogino 'nyatvapratyayo bhavatīti.",
    "GSP34patyogbu:981": "apare tu varṇayanti --- ye 'ntyā viśeṣās te 'nyatāpratyayaṃ",
    "GSP34patyogbu:982": "kurvantīti tatrāpi deśalakṣaṇabhedo mūrtivyavadhijātibhedaś cānyatve hetuḥ. kṣaṇabhedas tu yogibuddhigamya eveti ata uktaṃ",
    "GSP34patyogbu:983": "mūrtivyavadhijātibhedābhāvān nāsti mūlapṛthaktvam iti vārṣagaṇyaḥ. 3.53",
    "GSP34patyogbu:984": "tārakaṃ sarvaviṣayaṃ sarvathāviṣayam akramaṃ ceti vivekajaṃ jñānam ||",
    "GSP34patyogbu:985_0": "tārakam iti svapratibhottham anaupadeśikam ity arthaḥ sarvaviṣayaṃ nāsya kiṃcid aviṣayībhūtam",
    "GSP34patyogbu:985_1": "ity arthaḥ. sarvathāviṣayam atītānāgatapratyutpannaṃ sarvaṃ paryāyaiḥ sarvathā jānātīty",
    "GSP34patyogbu:985_2": "arthaḥ.",
    "GSP34patyogbu:986": "akramam ity ekakṣaṇopārūḍhaṃ sarvaṃ sarvathā gṛhṇātīty arthaḥ. etad vivekajaṃ jñānaṃ paripūrṇam asyaivāṃśo yogapradīpo madhumatīṃ bhūmim upādāya yāvad asya parisamāptir iti. 3.54",
    "GSP34patyogbu:987": "prāptavivekajajñānasyāprāptavivekajajñānasya vā ---",
    "GSP34patyogbu:988": "sattvapuruṣayoḥ śuddhisāmye kaivalyam iti || YS_3.55 ||",
    "GSP34patyogbu:989_0": "yadā nirdhūtarajastamomalaṃ buddhisattvaṃ puruṣasyānyatāpratītimātrādhikāraṃ dagdhakleśabījaṃ",
    "GSP34patyogbu:989_1": "bhavati tadā puruṣasya śuddhisārūpyam ivāpannaṃ bhavati, tadā puruṣasyopacaritabhogābhāvaḥ",
    "GSP34patyogbu:989_2": "śuddhiḥ. etasyām avasthāyāṃ kaivalyaṃ bhavatīśvarasyānīśvarasya vā vivekajajñānabhāgina",
    "GSP34patyogbu:989_3": "itarasya vā. na hi dagdhakleśabījasya jñāne punar apekṣā kācid asti sattvaśuddhidvāreṇaitat",
    "GSP34patyogbu:989_4": "samādhijam aiśvaryaṃ jñānaṃ",
    "GSP34patyogbu:990": "copakrāntam. paramārthatas tu jñānād adarśanaṃ nivartate tasmin nivṛtte na santy uttare kleśāḥ. kleśābhāvāt karmavipākābhāvaḥ caritādhikārāś",
    "GSP34patyogbu:991": "caitasyām avasthāyāṃ guṇā na puruṣasya punar dṛśyatvenopatiṣṭhante.",
    "GSP34patyogbu:992": "tatpuruṣasya kaivalyaṃ, tadā puruṣaḥ svarūpamātrajyotir amalaḥ kevalī bhavati. 3.55",
    "GSP34patyogbu:993": "iti śrīpātañjale sāṃkhyapravacane yogaśāstre vyāsabhāṣye vibhūtipādas tṛtīyaḥ 3.",
    "GSP34patyogbu:994": "janmauṣadhimantratapaḥsamādhijāḥ siddhayaḥ || YS_4.1 ||",
    "GSP34patyogbu:995": "dehāntaritā janmanā siddhiḥ oṣadhibhir asurabhavaneṣu rasāyanenety",
    "GSP34patyogbu:996": "evamādiḥ. mantrair ākāśagamanāṇimādilābhaḥ. tapasā saṃkalpasiddhiḥ,",
    "GSP34patyogbu:997": "kāmarūpī yatra tatra kāmaga ity evamādi samādhijāḥ siddhayo vyākhyātāḥ.",
    "GSP34patyogbu:998": "tatra kāyendriyāṇām anyajātīyapariṇatānām ---",
    "GSP34patyogbu:999": "jātyantarapariṇāmaḥ prakṛtyāpūrāt || YS_4.2 ||",
    "GSP34patyogbu:1000": "pūrvapariṇāmāpāya uttarapariṇāmopajanas teṣām apūrvāvayavānupraveśād",
    "GSP34patyogbu:1001": "bhavati. kāyendriyaprakṛtayaś ca svaṃ svaṃ vikāram anugṛhṇanty āpūreṇa dharmādinimittam apekṣamāṇā iti. 4.2",
    "GSP34patyogbu:1002": "nimittam aprayojakaṃ prakṛtīnāṃ varaṇabhedas tu tataḥ kṣetrikavat ||",
    "GSP34patyogbu:1003": "na hi dharmādi nimittaṃ tatprayojakaṃ prakṛtīnāṃ bhavati na kāryeṇa kāraṇaṃ pravartyata iti kathaṃ tarhi, varaṇabhedas tu tataḥ kṣetrikavat.",
    "GSP34patyogbu:1004_0": "yathā kṣetrikaḥ kedārād apāṃ pūrṇāt kedārāntaraṃ piplāvayiṣuḥ samaṃ nimnaṃ nimnataraṃ",
    "GSP34patyogbu:1004_1": "vā nāpaḥ pāṇināpakarṣaty āvaraṇaṃ tv āsāṃ bhinatti tasmin bhinne svayam evāpaḥ kedārāntaram",
    "GSP34patyogbu:1004_2": "āplāvayanti tathā dharmaḥ prakṛtīnām āvaraṇadharmaṃ bhinatti tasmin bhinne svayam",
    "GSP34patyogbu:1004_3": "eva prakṛtayaḥ svaṃ svaṃ vikāram āplāvayanti. yathā vā sa eva kṣetrikas tasminn eva",
    "GSP34patyogbu:1004_4": "kedāre na",
    "GSP34patyogbu:1005": "prabhavaty audakān bhaumān vā rasān dhānyamūlāny anupraveśayituṃ, kiṃ tarhi mudgagavedhukaśyāmākādīṃs tato 'pakarṣati. apakṛṣṭeṣu teṣu svayam",
    "GSP34patyogbu:1006": "eva rasā dhānyamūlāny anupraviśanti, tathā dharmo nivṛttimātre kāraṇam",
    "GSP34patyogbu:1007_0": "adharmasya, śuddhyaśuddhyor atyantavirodhāt, na tu prakṛtipravṛttau dharmo hetur",
    "GSP34patyogbu:1007_1": "bhavatīti. atra nandīśvarādaya udāhāryāḥ viparyayeṇāpy adharmo dharmaṃ bādhate. tataś",
    "GSP34patyogbu:1007_2": "cāśuddhipariṇāma iti. tatrāpi nahuṣājagarādaya udāhāryāḥ. 4.3",
    "GSP34patyogbu:1008": "yadā tu yogī bahūn kāyān nirmimīte tadā kim ekamanaskās te bhavanty athānekamanaskā iti ---",
    "GSP34patyogbu:1009": "nirmāṇacittāny asmitāmātrāt || YS_4.4 ||",
    "GSP34patyogbu:1010": "asmitāmātraṃ cittakāraṇam upādāya nirmāṇacittāni karoti, tataḥ sacittāni bhavantīti. 4.4",
    "GSP34patyogbu:1011": "pravṛttibhede prayojakaṃ cittam ekam anekeṣām || YS_4.5 ||",
    "GSP34patyogbu:1012": "bahūnāṃ cittānāṃ katham ekacittābhiprāyapuraḥsarā pravṛttir iti sarvacittānāṃ prayojakaṃ cittam ekaṇ nirmimīte, tataḥ pravṛttibhedaḥ. 4.5",
    "GSP34patyogbu:1013": "tatra dhyānajam anāśayam || YS_4.6 ||",
    "GSP34patyogbu:1014": "pañcavidhaṃ nirmāṇacittaṃ janmauṣadhimantratapaḥsamādhijāḥ siddhaya",
    "GSP34patyogbu:1015": "iti. tatra yad eva dhyānajaṃ cittaṃ tad evānāśayaṃ tasyaiva nāsty āśayo rāgādipravṛttir nātaḥ puṇyapāpābhisaṃbandhaḥ kṣīṇakleśatvād yogina iti itareṣāṃ tu vidyate karmāśayaḥ. 4.6",
    "GSP34patyogbu:1016": "yataḥ ---",
    "GSP34patyogbu:1017": "karmāśuklākṛṣṇaṃ yoginas trividham itareṣām || YS_4.7 ||",
    "GSP34patyogbu:1018": "catuṣpadī khalv iyaṃ karmajātiḥ kṛṣṇā śuklakṛṣṇā śuklāśuklākṛṣṇā ceti.",
    "GSP34patyogbu:1019": "tatra kṛṣṇā durātmanām, śuklakṛṣṇā bahiḥsādhanasādhyā. tatra parapīḍānugrahadvāreṇaiva karmāśayapracayaḥ",
    "GSP34patyogbu:1020_0": "tapaḥsvādhyāyadhyānavatām. sā hi kevale manasy āyattatvād abahiḥsādhanādhīnā na parān",
    "GSP34patyogbu:1020_1": "pīḍayitvā bhavati. aśuklākṛṣṇā saṃnyāsināṃ kṣīṇakleśānāṃ caramadehānām iti tatrāśuklaṃ",
    "GSP34patyogbu:1020_2": "yogina eva phalasaṃnyāsād akṛṣṇaṃ cānupādānāt itareṣāṃ tu bhūtānāṃ pūrvam eva trividham",
    "GSP34patyogbu:1020_3": "iti. 4.7",
    "GSP34patyogbu:1021": "tatas tadvipākānuguṇānām evābhivyaktir vāsanānām || YS_4.8 ||",
    "GSP34patyogbu:1022": "tata iti trividhāt karmaṇaḥ, tadvipākānuguṇānām eveti yajjātīyasya",
    "GSP34patyogbu:1023": "karmaṇo yo vipākas tasyānuguṇā yā vāsanāḥ karmavipākam anuśerate tāsām",
    "GSP34patyogbu:1024_0": "evābhivyaktiḥ. na hi daivaṃ karma vipacyamānaṃ nārakatiryaṅmanuṣyavāsanābhivyaktinimittaṃ",
    "GSP34patyogbu:1024_1": "saṃbhavati kiṃtu daivānuguṇā evāsya vāsanā vyajyante nārakatiryaṅmanuṣyeṣu caivaṃ",
    "GSP34patyogbu:1024_2": "samānaś carcaḥ. 4.8",
    "GSP34patyogbu:1025": "jātideśakālavyavahitānām apy ānantaryaṃ smṛtisaṃskārayor ekarūpatvāt ||",
    "GSP34patyogbu:1026": "vṛṣadaṃśavipākodayaḥ svavyañjakāñjanābhivyaktaḥ. sa yadi jātiśatena",
    "GSP34patyogbu:1027_0": "vā dūradeśatayā vā kalpaśatena vā vyavahitaḥ punaś ca svavyañjakāñjana evodiyād drāg",
    "GSP34patyogbu:1027_1": "ity evaṃ pūrvānubhūtavṛṣadaṃśavipākābhisaṃskṛtā vāsanā upādāya vyajyeta. kasmāt,",
    "GSP34patyogbu:1027_2": "yato vyavahitānām apy āsāṃ sadṛśaṃ karmābhivyajñakaṃ nimittībhūtam ity ānantaryam",
    "GSP34patyogbu:1027_3": "eva. kutaś ca,",
    "GSP34patyogbu:1028_0": "smṛtisaṃskārayor ekarūpatvāt yathānubhavās tathā saṃskārāḥ. te ca karmavāsanānurūpāḥ",
    "GSP34patyogbu:1028_1": "yathā ca vāsanās tathā smṛtir iti jātideśakālavyavahitebhyaḥ saṃskārebhyaḥ smṛtiḥ.",
    "GSP34patyogbu:1028_2": "smṛteś ca punaḥ saṃskārā ityevam ete smṛtisaṃskārāḥ karmāśayavṛttilābhavaśād vyajyante",
    "GSP34patyogbu:1028_3": "ataś ca vyavahitānām api nimittanaimittikabhāvānucchedād ānantaryam eva siddham",
    "GSP34patyogbu:1029": "iti. 4.9",
    "GSP34patyogbu:1030": "tāsām anāditvaṃ cāśiṣo nityatvāt || YS_4.10 ||",
    "GSP34patyogbu:1031": "tāsāṃ vāsanānām āśiṣo nityatvād anāditvam. yeyam ātmāśīr mā na bhūvaṃ bhūyāsam iti.sarvasya dṛśyate sā na svābhāvikī. kasmāt jātamātrasya jantor",
    "GSP34patyogbu:1032_0": "ananubhūtamaraṇadharmakasya dveṣaduḥkhānusmṛtinimitto maraṇatrāsaḥ kathaṃ bhavet",
    "GSP34patyogbu:1032_1": "na ca svābhāvikaṃ vastu nimittam upādatte. tasmād anādivāsanānuviddham idaṃ cittaṃ",
    "GSP34patyogbu:1032_2": "nimittavaśāt kāścid eva vāsanāḥ pratilabhya puruṣasya bhogāyopāvartata iti.",
    "GSP34patyogbu:1033": "ghaṭaprāsādapradīpakalpaṃ saṃkocavikāsi cittaṃ śarīraparimāṇākāramātram ity apare pratipannāḥ tathā cāntarābhāvaḥ saṃsāraś ca yukta iti.",
    "GSP34patyogbu:1034": "vṛttir evāsya vibhunaś cittasya saṃkocavikāsinīty ācāryaḥ. tac ca dharmādinimittāpekṣam. nimittaṃ ca dvividham --- bāhyam ādhyātmikaṃ ca.",
    "GSP34patyogbu:1035_0": "śarīrādisādhanāpekṣaṃ bāhyaṃ stutidānābhivādanādi, cittamātrādhīnaṃ śraddhādy adhyātmikam.",
    "GSP34patyogbu:1035_1": "tathā coktam --- ye caite maitryādayo dhyāyināṃ vihārās te bāhyasādhananiranugrahātmānaḥ",
    "GSP34patyogbu:1035_2": "prakṛṣṭaṃ dharmam",
    "GSP34patyogbu:1036": "abhinirvartayanti. tayor mānasaṃ balīyaḥ. kathaṃ, jñānavairāgye",
    "GSP34patyogbu:1037": "kenātiśayyete, daṇḍakāraṇyaṃ ca cittabalavyatirekeṇa śārīreṇa karmaṇā śūnyaṃ kaḥ kartum utsaheta samudram agastyavad vā pibet. 4.10",
    "GSP34patyogbu:1038": "hetuphalāśrayālambanaiḥ saṃgṛhītatvād eṣām abhāve tadabhāvaḥ || YS_4.11 ||",
    "GSP34patyogbu:1039_0": "hetur dharmāt sukham adharmād duḥkhaṃ sukhād rāgo duḥkhād dveṣas tataś ca prayatnas",
    "GSP34patyogbu:1039_1": "tena manasā vācā kāyena vā parispandamānaḥ param anugṛhṇāty upahanti vā tataḥ punar",
    "GSP34patyogbu:1039_2": "dharmādharmau sukhaduḥkhe rāgadveṣāv iti pravṛttam idaṃ ṣaḍaraṃ saṃsāracakram. asya",
    "GSP34patyogbu:1039_3": "ca pratikṣaṇam",
    "GSP34patyogbu:1040": "āvartamānasyāvidyā netrī mūlaṃ sarvakleśānām ity eṣa hetuḥ. phalaṃ tu yam",
    "GSP34patyogbu:1041": "āśritya yasya pratyutpannatā dharmādeḥ, na hy apūrvopajanaḥ. manas tu sādhikāram āśrayo vāsanānām. na hy avasitādhikāre manasi nirāśrayā vāsanāḥ",
    "GSP34patyogbu:1042": "sthātum utsahante. yad abhimukhībhūtaṃ vastu yāṃ vāsanāṃ vyanakti tasyās",
    "GSP34patyogbu:1043": "tadālambanam. evaṃ hetuphalāśrayālambanair etaiḥ saṃgṛhītāḥ sarvā vāsanāḥ",
    "GSP34patyogbu:1044": "eṣām abhāve tatsaṃśrayāṇām api vāsanānām abhāvaḥ. 4.11",
    "GSP34patyogbu:1045": "nāsty asataḥ saṃbhavaḥ, na cāsti sato vināśa iti dravyatvena saṃbhavantyaḥ kathaṃ nivartiṣyante vāsanā iti ---",
    "GSP34patyogbu:1046": "atītānāgataṃ svarūpato 'sty adhvabhedād dharmāṇām || YS_4.12 ||",
    "GSP34patyogbu:1047": "bhaviṣyadvyaktikam anāgatam anubhūtavyaktikam atītaṃ svavyāpāropārūḍhaṃ vartamānaṃ, trayaṃ caitad vastu jñānasya jñeyam. yadi caitat svarūpato",
    "GSP34patyogbu:1048_0": "nābhaviṣyan nedaṃ nirviṣayaṃ jñānam udapatsyata. tasmād atītānāgataṃ svarūpato 'stīti.",
    "GSP34patyogbu:1048_1": "kiṃca bhogabhāgīyasya vāpavargabhāgīyasya vā karmaṇaḥ phalam utpitsu yadi nirupākhyam",
    "GSP34patyogbu:1048_2": "iti taduddeśena tena nimittena kuśalānuṣṭhānaṃ na yujyeta. sataś ca phalasya nimittaṃ",
    "GSP34patyogbu:1048_3": "vartamānīkaraṇe samarthaṃ nāpūrvopajanane siddhaṃ nimittaṃ naimittikasya viśeṣānugrahaṇaṃ",
    "GSP34patyogbu:1049": "kurute nāpūrvam utpādayatīti.",
    "GSP34patyogbu:1050": "dharmī cānekadharmasvabhāvas tasya cādhvabhedena dharmāḥ pratyavasthitāḥ na ca yathā vartamānaṃ vyaktiviśeṣāpannaṃ dravyato 'sty",
    "GSP34patyogbu:1051": "evam atītam anāgataṃ ca. kathaṃ tarhi, svenaiva vyaṅgyena svarūpeṇānāgatam",
    "GSP34patyogbu:1052_0": "asti. svena cānubhūtavyaktikena svarūpeṇātītam iti vartamānasyaivādhvanaḥ svarūpavyaktir",
    "GSP34patyogbu:1052_1": "iti na sā bhavaty atītānāgatayor adhvanoḥ. ekasya cādhvanaḥ samaye dvāv adhvanau",
    "GSP34patyogbu:1052_2": "dharmisamanvāgatau bhavata eveti nābhūtvā bhāvas trayāṇām adhvanām iti. 4.12",
    "GSP34patyogbu:1053": "te vyaktasūkṣmā guṇātmānaḥ || YS_4.13 ||",
    "GSP34patyogbu:1054": "te khalv amī tryadhvano dharmā vartamānā vyaktātmāno 'tītānāgatāḥ",
    "GSP34patyogbu:1055": "sūkṣmātmānaḥ ṣaḍaviśeṣarūpāḥ. sarvam idaṃ guṇānāṃ saṃniveśaviśeṣamātram iti paramārthato guṇātmānaḥ. tathā ca śāstrānuśāsanam ---",
    "GSP34patyogbu:1056": "“guṇānāṃ paramaṃ rūpaṃ na dṛṣṭipatham ṛcchati /",
    "GSP34patyogbu:1057": "yat tu dṛṣṭipathaṃ prāptaṃ tan māyeva sutucchakam //” iti. 4.13",
    "GSP34patyogbu:1058": "yadā tu sarve guṇāḥ katham ekaḥ śabda ekam indriyam iti ---",
    "GSP34patyogbu:1059": "pariṇāmaikatvād vastutattvam || YS_4.14 ||",
    "GSP34patyogbu:1060_0": "prakhyākriyāsthitiśīlānāṃ guṇānāṃ grahaṇātmakānāṃ karaṇabhāvenaikaḥ pariṇāmaḥ śrotram",
    "GSP34patyogbu:1060_1": "indriyaṃ, grāhyātmakānāṃ śabdatanmātrabhāvenaikaḥ pariṇāmaḥ śabdo viṣaya iti, śabdādīnāṃ",
    "GSP34patyogbu:1060_2": "mūrtisamānajātīyānām ekaḥ pariṇāmaḥ pṛthivīparamāṇus tanmātrāvayavas teṣāṃ caikaḥ",
    "GSP34patyogbu:1060_3": "pariṇāmaḥ pṛthivī gaur vṛkṣaḥ parvata ityevamādir bhūtāntareṣv api snehauṣṇyapraṇāmitvāvakāśadānāny",
    "GSP34patyogbu:1060_4": "upādāya sāmānyam ekavikārārambhaḥ",
    "GSP34patyogbu:1061": "samādheyaḥ.",
    "GSP34patyogbu:1062": "nāsty artho vijñānavisahacaraḥ, asti tu jñānam arthavisahacaraṃ svapnādau kalpitam ity anayā diśā ye vastusvarūpam apahnuvate",
    "GSP34patyogbu:1063": "jñānaparikalpanāmātraṃ vastu svapnaviṣayopamaṃ na paramārthato 'stīti ya āhus te tatheti pratyupasthitam idaṃ svamāhātmyena vastu katham",
    "GSP34patyogbu:1064": "apramāṇātmakena vikalpajñānabalena vastusvarūpam utsṛjya tad evāpalapantaḥ śraddheyavacanāḥ syuḥ. 4.14",
    "GSP34patyogbu:1065": "kutaś caitad anyāyyam ---",
    "GSP34patyogbu:1066": "vastusāmye cittabhedāt tayor vibhaktaḥ panthāḥ || YS_4.15 ||",
    "GSP34patyogbu:1067": "bahucittālambanībhūtam ekaṃ vastu sādhāraṇaṃ, tat khalu naikacittaparikalpitaṃ nāpy anekacittaparikalpitaṃ kiṃtu svapratiṣṭham.",
    "GSP34patyogbu:1068": "kathaṃ, vastusāmye cittabhedāt dharmāpekṣaṃ cittasya vastusāmye 'pi",
    "GSP34patyogbu:1069_0": "sukhajñānaṃ bhavaty adharmāpekṣaṃ tata eva duḥkhajñānam avidyāpekṣaṃ tata eva mūḍhajñānaṃ",
    "GSP34patyogbu:1069_1": "samyagdarśanāpekṣaṃ tata eva mādhyasthyajñānam iti. kasya tac cittena parikalpitam.",
    "GSP34patyogbu:1069_2": "na cānyacittaparikalpitenārthenānyasya cittoparāgo yuktaḥ. tasmād vastujñānayor grāhyagrahaṇabhedabhinnayor",
    "GSP34patyogbu:1070": "vibhaktaḥ panthāḥ. nānayoḥ saṃkaragandho 'py astīti.",
    "GSP34patyogbu:1071_0": "sāṃkhyapakṣe punar vastu triguṇaṃ calaṃ ca guṇavṛttam iti dharmādinimittāpekṣaṃ cittair",
    "GSP34patyogbu:1071_1": "abhisaṃbadhyate. nimittānurūpasya ca pratyayasyotpadyamānasya tena tenātmanā hetur",
    "GSP34patyogbu:1071_2": "bhavati. kecid āhuḥ.",
    "GSP34patyogbu:1072": "jñānasahabhūr evārtho bhogyatvāt sukhādivad iti ta etayā dvārā sādhāraṇatvaṃ bādhamānāḥ pūrvottarakṣaṇeṣu vasturūpam evāpahnuvate. 4.15",
    "GSP34patyogbu:1073": "na caikacittatantraṃ vastu tadapramāṇakaṃ tadā kiṃ syāt || YS_4.16 ||",
    "GSP34patyogbu:1074_0": "ekacittatantraṃ ced vastu syāt tadā citte vyagre niruddhe vāsvarūpam eva tenāparāmṛṣṭam",
    "GSP34patyogbu:1074_1": "anyasyāviṣayībhūtam apramāṇakam agṛhītasvabhāvakaṃ kenacit tadānīṃ kiṃ tat syāt.",
    "GSP34patyogbu:1074_2": "saṃbadhyamānaṃ ca punaś cittena kuta utpadyeta ye cāsyānupasthitā bhāgās te cāsya",
    "GSP34patyogbu:1074_3": "na syur evaṃ nāsti pṛṣṭham ity udaram api na gṛhyeta. tasmāt svatantro 'rthaḥ sarvapuruṣasādhāraṇaḥ",
    "GSP34patyogbu:1074_4": "svatantrāṇi ca cittāni pratipuruṣaṃ pravartante tayoḥ saṃbandhād upalabdhiḥ puruṣasya",
    "GSP34patyogbu:1074_5": "bhoga iti. 4.16",
    "GSP34patyogbu:1075": "taduparāgāpekṣitvāc cittasya vastu jñātājñātam || YS_4.17 ||",
    "GSP34patyogbu:1076": "ayaskāntamaṇikalpā viṣayā ayaḥsadharmakaṃ cittam",
    "GSP34patyogbu:1077": "abhisaṃbandhyoparañjayanti. yena ca viṣayeṇoparaktaṃ cittaṃ sa viṣayo",
    "GSP34patyogbu:1078": "jñātas tato 'nyaḥ punar ajñātaḥ vastuno jñātājñātasvarūpatvāt pariṇāmi cittam. 4.17",
    "GSP34patyogbu:1079": "yasya tu tad eva cittaṃ viṣayas tasya ---",
    "GSP34patyogbu:1080": "sadā jñātāś cittavṛttayas tatprabhoḥ puruṣasyāpariṇāmitvāt || YS_4.18",
    "GSP34patyogbu:1081_0": "yadi cittavat prabhur api puruṣaḥ pariṇamet tatas tadviṣayāś cittavṛttayaḥ śabdādiviṣayavaj",
    "GSP34patyogbu:1081_1": "jñātājñātāḥ syuḥ sadājñātatvaṃ tu manasas tatprabhoḥ puruṣasyāpariṇāmitvam anumāpayati.",
    "GSP34patyogbu:1081_2": "4.18",
    "GSP34patyogbu:1082": "syād āśaṅkā cittam eva svābhāsaṃ viṣayābhāsaṃ ca bhaviṣyatīty agnivat ---",
    "GSP34patyogbu:1083": "na tat svābhāsaṃ dṛśyatvāt || YS_4.19 ||",
    "GSP34patyogbu:1084": "yathetarāṇīndriyāṇi śabdādayaś ca dṛśyatvān na svābhāsāni tathā mano 'pi",
    "GSP34patyogbu:1085": "pratyetavyam. na cāgnir atra dṛṣṭāntaḥ na hy agnir ātmasvarūpam aprakāśaṃ",
    "GSP34patyogbu:1086_0": "prakāśayati prakāśaś cāyaṃ prakāśyaprakāśakasaṃyoge dṛṣṭaḥ. na ca svarūpamātre 'sti",
    "GSP34patyogbu:1086_1": "saṃyogaḥ kiṃca svābhāsaṃ cittam ity agrāhyam eva kasyacid iti śabdārthaḥ. tadyathā",
    "GSP34patyogbu:1086_2": "svātmapratiṣṭham ākāśaṃ na parapratiṣṭham ity arthaḥ svabuddhipracārapratisaṃvedanāt",
    "GSP34patyogbu:1086_3": "sattvānāṃ",
    "GSP34patyogbu:1087": "pravṛttir dṛśyate --- kruddho 'haṃ bhīto 'ham amutra me rāgo 'mutra me krodha iti etat svabuddher agrahaṇe na yuktam iti. 4.19",
    "GSP34patyogbu:1088": "ekasamaye cobhayānavadhāraṇam || YS_4.20 ||",
    "GSP34patyogbu:1089": "na caikasmin kṣaṇe svapararūpāvadhāraṇaṃ yuktaṃ, kṣaṇikavādino yad bhavanaṃ saiva kriyā tad eva ca kārakam ity abhyupagamaḥ. 4.20",
    "GSP34patyogbu:1090": "syān matiḥ svarasaniruddhaṃ cittaṃ cittāntareṇa samanantareṇa gṛhyata iti ---",
    "GSP34patyogbu:1091": "cittāntaradṛśye buddhibuddher atiprasaṅgaḥ smṛtisaṃkaraś ca ||",
    "GSP34patyogbu:1092_0": "atha cittaṃ cec cittāntareṇa gṛhyeta buddhibuddhiḥ kena gṛhyate, sāpy anyayā sāpy",
    "GSP34patyogbu:1092_1": "anyayety atiprasaṅgaḥ. smṛtisaṃkaraś ca, yāvanto buddhibuddhīnām anubhavās tāvatyaḥ",
    "GSP34patyogbu:1092_2": "smṛtayaḥ prāpnuvanti. tatsaṃkarāc caikasmṛtyanavadhāraṇaṃ ca syād ity evaṃ buddhipratisaṃvedinaṃ",
    "GSP34patyogbu:1092_3": "puruṣam apalapadbhir vaināśikaiḥ sarvam evākulīkṛtam. te tu bhoktṛsvarūpaṃ yatra",
    "GSP34patyogbu:1092_4": "kvacana kalpayanto na nyāyena saṃgacchante kecit tu sattvamātram api parikalpyāsti",
    "GSP34patyogbu:1092_5": "sa sattvo ya etān pañca skandhān nikṣipyānyāṃś ca pratisaṃdadhātīty uktvā tata eva",
    "GSP34patyogbu:1092_6": "punas trasyanti. tathā skandhānāṃ mahannirvedāya virāgāyānutpādāya praśāntaye guror",
    "GSP34patyogbu:1092_7": "antike brahmacaryaṃ",
    "GSP34patyogbu:1093": "cariṣyāmīty uktvā sattvasya punaḥ sattvam evāpahnuvate. sāṃkhyayogādayas tu pravādāḥ svaśabdena puruṣam eva svāminaṃ cittasya bhoktāram upayantīti.",
    "GSP34patyogbu:1094": "katham ---",
    "GSP34patyogbu:1095": "citer apratisaṃkramāyās tadākārāpattau svabuddhisaṃvedanam || YS_4.22",
    "GSP34patyogbu:1096": "apariṇāminī hi bhoktṛśaktir apratisaṃkramā ca pariṇāminy arthe pratisaṃkrānteva tadvṛttim anupatati. tasyāś ca prāptacaitanyopagrahasvarūpāyā buddhivṛtter anukārimātratayā",
    "GSP34patyogbu:1097": "buddhivṛttyaviśiṣṭā hi jñānavṛttir ākhyāyate. tathā coktam.",
    "GSP34patyogbu:1098": "“na pātālaṃ na ca vivaraṃ girīṇāṃ naivāndhakāraṃ kukṣayo nodadhīnām /",
    "GSP34patyogbu:1099": "guhā yasyāṃ nihitaṃ brahma śāśvataṃ buddhivṛttim aviśiṣṭāṃ kavayo vedayante” iti. 4.22",
    "GSP34patyogbu:1100": "ataś caitad abhyupagamyate ---",
    "GSP34patyogbu:1101": "draṣṭṛdṛśyoparaktaṃ cittaṃ sarvārtham || YS_4.23 ||",
    "GSP34patyogbu:1102_0": "mano hi mantavyenārthenoparaktaṃ, tat svayaṃ ca viṣayatvād viṣayiṇā puruṣeṇātmīyayā",
    "GSP34patyogbu:1102_1": "vṛttyābhisaṃbaddhaṃ, tad etac cittam eva draṣṭṛdṛśyoparaktaṃ viṣayaviṣayinirbhāsaṃ",
    "GSP34patyogbu:1102_2": "cetanācetanasvarūpāpannaṃ viṣayātmakam apy aviṣayātmakam ivācetanaṃ cetanam iva sphaṭikamaṇikalpaṃ",
    "GSP34patyogbu:1102_3": "sarvārtham ity ucyate.",
    "GSP34patyogbu:1103_0": "tad anena cittasārūpyeṇa bhrāntāḥ kecit tad eva cetanam ity āhuḥ apare cittamātram",
    "GSP34patyogbu:1103_1": "evedaṃ sarvaṃ nāsti khalv ayaṃ gavādir ghaṭādiś ca sakāraṇo loka iti. anukampanīyās",
    "GSP34patyogbu:1103_2": "te. kasmāt, asti hi teṣāṃ bhrāntibījaṃ sarvarūpākāranirbhāsaṃ cittam iti. samādhiprajñāyāṃ",
    "GSP34patyogbu:1103_3": "prajñeyo 'rthaḥ",
    "GSP34patyogbu:1104_0": "pratibimbībhūtas tasyālambanībhūtatvād anyaḥ. sa ced arthaś cittamātraṃ syāt kathaṃ",
    "GSP34patyogbu:1104_1": "prajñayaiva prajñārūpam avadhāryeta. tasmāt pratibimbībhūto 'rthaḥ prajñāyāṃ yenāvadhāryate",
    "GSP34patyogbu:1104_2": "sa puruṣa iti. evaṃ grahītṛgrahaṇagrāhyasvarūpacittabhedāt trayam apy etaj jātitaḥ",
    "GSP34patyogbu:1105": "pravibhajante te samyagdarśinas tair adhigataḥ puruṣaḥ. 4.23",
    "GSP34patyogbu:1106": "kutaś ca ---",
    "GSP34patyogbu:1107": "tad asaṃkhyeyavāsanābhiś citram api parārthaṃ saṃhatyakāritvāt ||",
    "GSP34patyogbu:1108": "tad etac cittam asaṃkhyeyābhir vāsanābhir eva citrīkṛtam api parārthaṃ parasya bhogāpavargārthaṃ na svārthaṃ saṃhatyakāritvād gṛhavat.",
    "GSP34patyogbu:1109": "saṃhatyakāriṇā cittena na svārthena bhavitavyaṃ, na sukhacittaṃ sukhārthaṃ",
    "GSP34patyogbu:1110": "na jñānaṃ jñānārtham ubhayam apy etat parārtham. yaś ca bhogenāpavargeṇa",
    "GSP34patyogbu:1111": "cārthenārthavān puruṣaḥ sa eva paro na paraḥ sāmānyamātram. yat tu kiṃcit",
    "GSP34patyogbu:1112": "paraṃ sāmānyamātraṃ svarūpeṇodāhared vaināśikas tat sarvaṃ saṃhatyakāritvāt parārtham eva syāt. yas tv asau paro viśeṣaḥ sa na saṃhatyakārī puruṣa iti. 4.24",
    "GSP34patyogbu:1113": "viśeṣadarśina ātmabhāvabhāvanānivṛttiḥ || YS_4.25 ||",
    "GSP34patyogbu:1114_0": "yathā prāvṛṣi tṛṇāṅkurasyodbhedena tadbījasattānumīyate tathā mokṣamārgaśravaṇena",
    "GSP34patyogbu:1114_1": "yasya romaharṣāśrupātau dṛśyete tatrāpy asti viśeṣadarśanabījam apavargabhāgīyaṃ",
    "GSP34patyogbu:1114_2": "karmābhinirvartitam ity anumīyate.",
    "GSP34patyogbu:1115_0": "tasyātmabhāvabhāvanā svābhāvikī pravartate yasyābhāvād idam uktaṃ svabhāvaṃ muktvā",
    "GSP34patyogbu:1115_1": "doṣādyeṣāṃ pūrvapakṣe rucir bhavaty aruciś ca nirṇaye bhavati tatrātmabhāvabhāvanā",
    "GSP34patyogbu:1115_2": "ko 'ham āsaṃ katham aham āsaṃ kiṃsvid idaṃ",
    "GSP34patyogbu:1116_0": "kathaṃsvid idaṃ ke bhaviṣyāmaḥ kathaṃ vā bhaviṣyāma iti. sā tu viśeṣadarśino nivartate",
    "GSP34patyogbu:1116_1": "kutaḥ cittasyaivaiṣa vicitraḥ pariṇāmaḥ, puruṣas tv asatyām avidyāyāṃ śuddhaś cittadharmair",
    "GSP34patyogbu:1116_2": "aparāmṛṣṭa iti. tato",
    "GSP34patyogbu:1117": "'syātmabhāvabhāvanā kuśalasya nivartata iti. 4.25",
    "GSP34patyogbu:1118": "tadā vivekanimnaṃ kaivalyaprāgbhāraṃ cittam || YS_4.26 ||",
    "GSP34patyogbu:1119": "tadānīṃ yad asya cittaṃ viṣayaprāgbhāram ajñānanimnam āsīt tad asyānyathā bhavati kaivalyaprāgbhāraṃ vivekajajñānanimnam iti. 4.26",
    "GSP34patyogbu:1120": "tacchidreṣu pratyayāntarāṇi saṃskārebhyaḥ || YS_4.27 ||",
    "GSP34patyogbu:1121_0": "pratyayavivekanimnasya sattvapuruṣānyatākhyātimātrapravāhiṇaś cittasya tacchidreṣu",
    "GSP34patyogbu:1121_1": "pratyayāntarāṇy asmīti vā mameti vā jānāmīti vā na jānāmīti vā. kutaḥ, kṣīyamāṇabījebhyaḥ",
    "GSP34patyogbu:1121_2": "pūrvasaṃskārebhya iti. 4.27",
    "GSP34patyogbu:1122": "hānam eṣāṃ kleśavad uktam || YS_4.28 ||",
    "GSP34patyogbu:1123": "yathā kleśā dagdhabījabhāvā na prarohasamarthā bhavanti tathā jñānāgninā dagdhabījabhāvaḥ pūrvasaṃskāro na pratyayaprasūr bhavati.",
    "GSP34patyogbu:1124": "jñānasaṃskārās tu cittādhikārasamāptim anuśerata iti na cintyante. 4.28",
    "GSP34patyogbu:1125": "prasaṃkhyāne 'py akusīdasya sarvathā vivekakhyāter dharmameghaḥ samādhiḥ || YS_4.29 ||",
    "GSP34patyogbu:1126": "yadāyaṃ brāhmaṇaḥ prasaṃkhyāne 'py akusīdas tato 'pi na kiṃcit prārthayate. tatrāpi viraktasya sarvathā vivekakhyātir eva bhavatīti",
    "GSP34patyogbu:1127": "saṃskārabījakṣayān nāsya pratyayāntarāṇy utpadyante tadāsya dharmamegho nāma samādhir bhavati.",
    "GSP34patyogbu:1128": "tataḥ kleśakarmanivṛttiḥ || YS_4.30 ||",
    "GSP34patyogbu:1129_0": "tallābhād avidyādayaḥ kleśāḥ samūlakāṣaṃ kaṣitā bhavanti kuśalākuśalāś ca karmāśayāḥ",
    "GSP34patyogbu:1129_1": "samūlaghātaṃ hatā bhavanti. kleśakarmanivṛttau jīvann eva vidvān vimukto bhavati",
    "GSP34patyogbu:1129_2": "kasmāt, yasmād viparyayo bhavasya",
    "GSP34patyogbu:1130": "kāraṇam. na hi kṣīṇaviparyayaḥ kaścit kenacit kvacij jāto dṛśyata iti.",
    "GSP34patyogbu:1131": "tadā sarvāvaraṇamalāpetasya jñānasyānantyāj jñeyam alpam || YS_4.31 ||",
    "GSP34patyogbu:1132": "sarvaiḥ kleśakarmāvaraṇair vimuktasya jñānasyānantyaṃ bhavati.",
    "GSP34patyogbu:1133": "āvarakeṇa tamasābhibhūtam āvṛtam anantaṃ jñānasattvaṃ kvacid eva rajasā pravartitam udghāṭitaṃ grahaṇasamarthaṃ bhavati. tatra yadā sarvair",
    "GSP34patyogbu:1134": "āvaraṇamalair apagataṃ bhavati tadā bhavaty asyānantyam. jñānasyānantyāj jñeyam alpaṃ saṃpadyate yathākāśe khadyotaḥ. yatredam uktam ---",
    "GSP34patyogbu:1135": "“andho maṇim avidhyat tam anaṅgulir āvayat /",
    "GSP34patyogbu:1136": "agrīvas taṃ pratyamuñcat tam ajihvo 'bhyapūjayat //” iti. 4.31",
    "GSP34patyogbu:1137": "tataḥ kṛtārthānāṃ pariṇāmakramasamāptir guṇānām || YS_4.32 ||",
    "GSP34patyogbu:1138": "tasya dharmameghasyodayāt kṛtārthānāṃ guṇānāṃ pariṇāmakramaḥ parisamāpyate na hi kṛtabhogāpavargāḥ parisamāptakramāḥ kṣaṇam apy avasthātum utsahante. 4.32",
    "GSP34patyogbu:1139": "atha ko 'yaṃ kramo nāmeti ---",
    "GSP34patyogbu:1140": "kṣaṇapratiyogī pariṇāmāparāntanirgrāhyaḥ kramaḥ || YS_4.33 ||",
    "GSP34patyogbu:1141": "kṣaṇānantaryātmā pariṇāmasyāparāntenāvasānena gṛhyate kramaḥ na hy ananubhūtakramakṣaṇā purāṇatā vastrasyānte bhavati nityeṣu ca kramo",
    "GSP34patyogbu:1142": "dṛṣṭaḥ.",
    "GSP34patyogbu:1143_0": "dvayī ceyaṃ nityatā kūṭasthanityatā pariṇāminityatā ca. tatra kūṭasthanityatā puruṣasya.",
    "GSP34patyogbu:1143_1": "pariṇāminityatā guṇānām. yasmin pariṇamyamāne tattvaṃ na vihanyate tan nityam ubhayasya",
    "GSP34patyogbu:1143_2": "ca tattvānabhighātān nityatvam.",
    "GSP34patyogbu:1144": "tatra guṇadharmeṣu buddhyādiṣu pariṇāmāparāntanirgrāhyaḥ kramo labdhaparyavasāno nityeṣu dharmiṣu guṇeṣv alabdhaparyavasānaḥ.",
    "GSP34patyogbu:1145": "kūṭasthanityeṣu svarūpamātrapratiṣṭheṣu muktapuruṣeṣu svarūpāstitā krameṇaivānubhūyata iti tatrāpy alabdhaparyavasānaḥ śabdapṛṣṭhenāstikriyām upādāya kalpita iti.",
    "GSP34patyogbu:1146": "athāsya saṃsārasya sthityā gatyā ca guṇeṣu vartamānasyāsti kramasamāptir na veti. avacanīyam etat katham asti praśna ekāntavacanīyaḥ",
    "GSP34patyogbu:1147": "sarvo jāto mariṣyatīti oṃ bhoḥ iti.",
    "GSP34patyogbu:1148": "atha sarvo mṛtvā janiṣyata iti vibhajyavacanīyam etat.",
    "GSP34patyogbu:1149": "pratyuditakhyātiḥ kṣīṇatṛṣṇaḥ kuśalo na janiṣyata itaras tu janiṣyate.",
    "GSP34patyogbu:1150": "tathā manuṣyajātiḥ śreyasī na vā śreyasīty evaṃ paripṛṣṭe vibhajya vacanīyaḥ praśnaḥ paśūn adhikṛtya śreyasī devān ṛṣīṃś cādhikṛtya neti.",
    "GSP34patyogbu:1151": "ayaṃ tv avacanīyaḥ praśnaḥ saṃsāro 'yam antavān athānanta iti.",
    "GSP34patyogbu:1152": "kuśalasyāsti saṃsārakramasamāptir netarasyeti anyatarāvadhāraṇe doṣaḥ tasmād vyākaraṇīya evāyaṃ praśna iti. 4.33",
    "GSP34patyogbu:1153": "guṇādhikārakramasamāptau kaivalyam uktaṃ tatsvarūpam avadhāryate ---",
    "GSP34patyogbu:1154": "puruṣārthaśūnyānāṃ guṇānāṃ pratiprasavaḥ kaivalyaṃ svarūpapratiṣṭhā vā citiśaktir iti || YS_4.34",
    "GSP34patyogbu:1155_0": "kṛtabhogāpavargāṇāṃ puruṣārthaśūnyānāṃ yaḥ pratiprasavaḥ kāryakāraṇātmakānāṃ guṇānāṃ",
    "GSP34patyogbu:1155_1": "tat kaivalyaṃ, svarūpapratiṣṭhā punar buddhisattvānabhisaṃbandhāt puruṣasya citiśaktir",
    "GSP34patyogbu:1155_2": "eva kevalā, tasyāḥ sadā tathaivāvasthānaṃ kaivalyam iti. 4.34",
    "GSP34patyogbu:1156": "iti śrīpātañjale sāṃkhyapravacane yogaśāstre vyāsabhāṣye kaivalyapādaś caturthaḥ 4."
}