{
    "GK19ksbhm19u:0": "//harivaṃśaḥ//",
    "GK19ksbhm19u:1": "nārāyaṇaṃ namaskṛtya naraṃ caiva narottamam /",
    "GK19ksbhm19u:2": "devīṃ sarasvatīṃ vyāsaṃ tato jayamudīrayet // Bhmj_19.1 //",
    "GK19ksbhm19u:3": "muniḥ punātu vo vyāsaḥ sadā saṃnihitā sukhe /",
    "GK19ksbhm19u:4": "trimārgagā madhumatī yasya śuddhā sarasvatī // Bhmj_19.2 //",
    "GK19ksbhm19u:5": "śaunakena punaḥ pṛṣṭo naimiṣe laumaharṣaṇiḥ /",
    "GK19ksbhm19u:6": "abhyadhādadbhutaṃ bhūmau saṃbhavaṃ kaiṭabhadviṣaḥ // Bhmj_19.3 //",
    "GK19ksbhm19u:7": "ākarṇya bhāratakathāṃ prahṛṣṭo janamejayaḥ /",
    "GK19ksbhm19u:8": "apṛcchadvaiṣṇavaṃ vaṃśaṃ vaiśampāyanamādarāt // Bhmj_19.4 //",
    "GK19ksbhm19u:9": "sa pṛṣṭaḥ pṛṣuvaṃśena pārthivena kathāṃ hareḥ /",
    "GK19ksbhm19u:10": "jagāda jagatāṃ hetuṃ praṇamya prayataḥ prabhum // Bhmj_19.5 //",
    "GK19ksbhm19u:11": "apa evāsṛjatpūrvaṃ bhagavānviṣṇuravyayaḥ /",
    "GK19ksbhm19u:12": "tāsu vīryaṃ narākhyāsu yena nārāyaṇaḥ smṛtaḥ // Bhmj_19.6 //",
    "GK19ksbhm19u:13": "tadaṇḍamabhavadvaimaṃ yasmiñjātaḥ prajāpatiḥ /",
    "GK19ksbhm19u:14": "asṛjanmanumukhyāṃśca kardamādyānprajāpatīn // Bhmj_19.7 //",
    "GK19ksbhm19u:15": "dakṣaṃ ca sarvabhūtāni yasya dauhitrasaṃtatiḥ /",
    "GK19ksbhm19u:16": "pṛthakpṛthakca rājyāni somādināmakalpayat // Bhmj_19.8 //",
    "GK19ksbhm19u:17": "kadācidatrivaṃśasya suto 'ṅgasya prajāpateḥ /",
    "GK19ksbhm19u:18": "mṛtyuputryāṃ sunīthāyāṃ jātaḥ sthitivilopakṛt // Bhmj_19.9 //",
    "GK19ksbhm19u:19": "svarvo nāmābhavadrājā kilbiṣātkaluṣāśayaḥ /",
    "GK19ksbhm19u:20": "prajānāṃ vidhivaimukhyānmūrtimāniva viplavaḥ // Bhmj_19.10 //",
    "GK19ksbhm19u:21": "anunīto 'pi bahuśaḥ sa yadā nābhavadvaśī /",
    "GK19ksbhm19u:22": "tadā nigṛhyātibalaṃ munayastamapātayan // Bhmj_19.11 //",
    "GK19ksbhm19u:23": "mamanthurasya te savyamūruṃ krodhānalākulāḥ /",
    "GK19ksbhm19u:24": "tataḥ samudabhūtsvarvo naraḥ kṛṣṇo bhayākulaḥ // Bhmj_19.12 //",
    "GK19ksbhm19u:25": "niṣīdetyatriṇokto 'sau niṣādajanako 'bhavat /",
    "GK19ksbhm19u:26": "tato mamanthurmunayaḥ pāṇiṃ venasya dakṣiṇam // Bhmj_19.13 //",
    "GK19ksbhm19u:27": "tāmrāṅgulidalātpāṇikamalādudabhūttataḥ /",
    "GK19ksbhm19u:28": "pitāmaha iva śrīmānpṛthuḥ pṛthulalocanaḥ // Bhmj_19.14 //",
    "GK19ksbhm19u:29": "dhanurājagavaṃ tasya vibibhau hemavarṣiṇaḥ /",
    "GK19ksbhm19u:30": "nijajvālāvalī dhāma dīptasyeva vibhāvasoḥ // Bhmj_19.15 //",
    "GK19ksbhm19u:31": "tatprasādāddivaṃ yāte vene vainyo 'tha bhūbhujām /",
    "GK19ksbhm19u:32": "ādyo ratnākarairetya ratnaurabhyarcitaḥ svayam // Bhmj_19.16 //",
    "GK19ksbhm19u:33": "jale śaile ca tasyābhūdabhagnapraṇayā gatiḥ /",
    "GK19ksbhm19u:34": "taṃ tuṣṭuvurnavotpannāḥ sūtamāgadhabandinaḥ // Bhmj_19.17 //",
    "GK19ksbhm19u:35": "prajānāṃ vṛttaye bhūmistenādiṣṭā tarasvinā /",
    "GK19ksbhm19u:36": "bhītā dudrāva gaurbhūtvā dhanvī tāmādravatsa ca // Bhmj_19.18 //",
    "GK19ksbhm19u:37": "sā lokānbrahmalokāntānaśeṣānvidrutā javāt /",
    "GK19ksbhm19u:38": "tamevāttāyudhaṃ paścādapaśyadvalitānanā // Bhmj_19.19 //",
    "GK19ksbhm19u:39": "paritrāṇamapaśyantī sā tamūce kṛtāñjaliḥ /",
    "GK19ksbhm19u:40": "kopaṃ jahi mahīpāla yoṣitaṃ parirakṣa mām // Bhmj_19.20 //",
    "GK19ksbhm19u:41": "vinā dharitrīṃ tiṣṭhanti prajānātha kathaṃ prajāḥ /",
    "GK19ksbhm19u:42": "iti śritivacaḥ śrutvā vītakopo 'bravīnnṛpaḥ // Bhmj_19.21 //",
    "GK19ksbhm19u:43": "prajāvṛttinimitto 'yaṃ samārambho mama tviyi /",
    "GK19ksbhm19u:44": "bahūnāṃ prāṇarakṣārthamekahiṃsā praśasyate // Bhmj_19.22 //",
    "GK19ksbhm19u:45": "vistārya svayamātmānaṃ dhārayiṣyāmyahaṃ prajāḥ /",
    "GK19ksbhm19u:46": "na cedvitara lokānāṃ vṛttiṃ putrī ca me bhava // Bhmj_19.23 //",
    "GK19ksbhm19u:47": "iti kṣitibhujādiṣṭā jagāda jagatī natā /",
    "GK19ksbhm19u:48": "ahaṃ vṛtti vidhāsyāmi prajānāṃ tvatsutā satī // Bhmj_19.24 //",
    "GK19ksbhm19u:49": "deśānsamīkuru vibho śilākūṭaviśaṅkaṭān /",
    "GK19ksbhm19u:50": "sarvasyāpi bhavatyetadyathā kṣīraṃ struṃta māya // Bhmj_19.25 //",
    "GK19ksbhm19u:51": "niśamyaitatpṛthuyaśāḥ pṛthuḥ pṛthuśiloccayān /",
    "GK19ksbhm19u:52": "pṛthakcakre dhanuṣkoṭyā suspaṣṭā yena bhūrabhūt // Bhmj_19.26 //",
    "GK19ksbhm19u:53": "tataḥ sasyāni pṛthivīṃ svanāmāṅkāṃ dudoha saḥ /",
    "GK19ksbhm19u:54": "manuṃ svāyaṃbhuvaṃ vatsaṃ kṛtvā karapuṭodare // Bhmj_19.27 //",
    "GK19ksbhm19u:55": "śrūyate munibhirdugdhā tapo brahma ca būḥ purā /",
    "GK19ksbhm19u:56": "vatsaḥ somo gururdegdhā pātramāsīcca kāñcanam // Bhmj_19.28 //",
    "GK19ksbhm19u:57": "rūpyapātre ca pitṛbhirdugdheyaṃ vasudhā sudhām /",
    "GK19ksbhm19u:58": "yamaṃ vatsaṃ samādāya tathā dogdhāramantakam // Bhmj_19.29 //",
    "GK19ksbhm19u:59": "alābupātre nāgaiśca viṣaṃ dugdhā balapradam /",
    "GK19ksbhm19u:60": "dhṛtarāṣraṃ ca dogdhāraṃ kṛtvā vatsaṃ ca takṣakam // Bhmj_19.30 //",
    "GK19ksbhm19u:61": "asurairāyase pātre māyāṃ dugdhā vasuṃdharā /",
    "GK19ksbhm19u:62": "vatsastadābhūtprahlādo dogdhā ca danujo madhuḥ // Bhmj_19.31 //",
    "GK19ksbhm19u:63": "yakṣairapi purā dugdhā vatsaṃ kṛtvā dhaneśvaram /",
    "GK19ksbhm19u:64": "antardhānakaraṃ kṣīramāmapātre bhayaṃkaram // Bhmj_19.32 //",
    "GK19ksbhm19u:65": "rudhiraṃ rākṣasairdugdhā vatsakena sumālinā /",
    "GK19ksbhm19u:66": "padmapātre śubhāngandhāndugdhā gandharvakiṃnaraiḥ // Bhmj_19.33 //",
    "GK19ksbhm19u:67": "parvatairmerumādāya dogdhāraṃ śailabhājane /",
    "GK19ksbhm19u:68": "ratnauṣadhigaṇāndugdhā vatsaṃ kṛtvā himālayam // Bhmj_19.34 //",
    "GK19ksbhm19u:69": "vṛkṣaiḥ pālāśapātre ca dugdhā puṣpaṃ phalaṃ tataḥ /",
    "GK19ksbhm19u:70": "dogdhṛtvamagamatsālastadā plakṣaśca vatsatām // Bhmj_19.35 //",
    "GK19ksbhm19u:71": "sarvadā sarvadā bhūmirityevaṃ śāsanātpṛthoḥ /",
    "GK19ksbhm19u:72": "ādirājasya jayinaḥ karma yasyaitadadbhutam // Bhmj_19.36 //",
    "GK19ksbhm19u:73": "***** pṛthivīdohaḥ || 1 || *****",
    "GK19ksbhm19u:74": "śrutveti vainyacaritaṃ vismito janamejayaḥ /",
    "GK19ksbhm19u:75": "muniṃ manvantarakathāmapṛcchatso 'pyabhāṣata // Bhmj_19.37 //",
    "GK19ksbhm19u:76": "svāyaṃbhuvo manuḥ pūrvamabhūtsaptarṣayastadā /",
    "GK19ksbhm19u:77": "marīcyatripulastyādyā ........ // Bhmj_19.38 //",
    "GK19ksbhm19u:78": "........ devāśca tuṣṭitābhidhāḥ // Bhmj_19.39 //",
    "GK19ksbhm19u:79": "auttamākhyastṛtīyo 'bhūnmanuḥ saptarṣayastadā /",
    "GK19ksbhm19u:80": "vasiṣṭhaputrāstasyāsannṛbhavaśca divaukasaḥ // Bhmj_19.40 //",
    "GK19ksbhm19u:81": "tāmaso 'bhūnmanusturyo yasya saptarṣayo 'ntare /",
    "GK19ksbhm19u:82": "babhūvuḥ pṛthugārgyādyāḥ sabhyāśca tridivaukasaḥ // Bhmj_19.41 //",
    "GK19ksbhm19u:83": "raivataḥ pañcamo 'pyāsīnmanuḥ saptarṣayastadā /",
    "GK19ksbhm19u:84": "vedabāhumukhāścāsannabhūtarajasaḥ surāḥ // Bhmj_19.42 //",
    "GK19ksbhm19u:85": "cākṣuṣo 'tha manuḥ ṣaṣṭho bhṛgumukhyā yadantare /",
    "GK19ksbhm19u:86": "abhavansapta munayo lekhasaṃjñāstathāmarāḥ // Bhmj_19.43 //",
    "GK19ksbhm19u:87": "eteṣu bahuputreṣu ṣaṭsu yāteṣu sāṃpratam /",
    "GK19ksbhm19u:88": "vartate saptamaḥ śrīmānadya vaivasvato manuḥ // Bhmj_19.44 //",
    "GK19ksbhm19u:89": "kaśyapo 'trirvasiṣṭhaśca bhāradvājo 'tha gautamaḥ /",
    "GK19ksbhm19u:90": "kauśiko jamadagniśca saptaite 'dya maharṣayaḥ // Bhmj_19.45 //",
    "GK19ksbhm19u:91": "sāśvirudrāśca maruto vasvādityāśca devatāḥ /",
    "GK19ksbhm19u:92": "ikṣvākupramukhāścāsya manoḥ putrā mahībhujaḥ // Bhmj_19.46 //",
    "GK19ksbhm19u:93": "sāvarṇo 'tha manurbhāvī tasya saptarṣayo 'ntare /",
    "GK19ksbhm19u:94": "rāmavyāsakṛpātreyadrauṇigālavakāśyapāḥ // Bhmj_19.47 //",
    "GK19ksbhm19u:95": "catvāro merusāvarṇā bhāvino manavaḥ pare /",
    "GK19ksbhm19u:96": "teṣāṃ nava navāścānye te te saptarṣayaḥ kramāt // Bhmj_19.48 //",
    "GK19ksbhm19u:97": "rocyo nāma manuḥ ṣaṣṭho bhautyākhyaḥ saptamo manuḥ /",
    "GK19ksbhm19u:98": "caturdaśaite manavo yebhyo manvantarāḥ kramāt // Bhmj_19.49 //",
    "GK19ksbhm19u:99": "caturyugānāṃ pūrṇānāṃ sāgrāṇāmekasaptatiḥ /",
    "GK19ksbhm19u:100": "manvantarāṇāṃ pratyekameṣa saṃkhyākṛto 'vadhiḥ // Bhmj_19.50 //",
    "GK19ksbhm19u:101": "caturdaśasu yāteṣu teṣu manvantareṣvatha /",
    "GK19ksbhm19u:102": "kalpakṣaye jagadviṣṇorantaḥ sarvaṃ pralīyate // Bhmj_19.51 //",
    "GK19ksbhm19u:103": "punaśca bhavatītyevaṃ cakravatparivartate /",
    "GK19ksbhm19u:104": "kalpasaṃkṣayalakṣāṇāmanādinidhanā gatiḥ // Bhmj_19.52 //",
    "GK19ksbhm19u:105": "sāṃpratasya manostāvadasminvaivasvate 'ntare /",
    "GK19ksbhm19u:106": "harivaṃśaprasaṅgena śrūyatāmatha saṃbhavaḥ // Bhmj_19.53 //",
    "GK19ksbhm19u:107": "***** manvantaravarṇanam || 2 || *****",
    "GK19ksbhm19u:108": "ādityaḥ kaśyapājjāto vivaśvānmahasāṃ nidhiḥ /",
    "GK19ksbhm19u:109": "ugrarūpo 'bhavaddhoradīptisaṃtānasaṃcayaḥ // Bhmj_19.54 //",
    "GK19ksbhm19u:110": "diṣṭayā nāyaṃ mṛto 'ṇḍasthaḥ pravṛddhena svatejasā /",
    "GK19ksbhm19u:111": "snehādityuditaḥ pitrā mārtaṇḍa iti viśrutaḥ // Bhmj_19.55 //",
    "GK19ksbhm19u:112": "saṃjñā nāmābhavattasya lāvaṇyanalinī priyā /",
    "GK19ksbhm19u:113": "bahukautukanirmātuḥ putrī tvaṣṭuḥ prajāpateḥ // Bhmj_19.56 //",
    "GK19ksbhm19u:114": "tasyāmajījanatputraṃ śrāddhadevaṃ manuṃ raviḥ /",
    "GK19ksbhm19u:115": "yamaṃ kanyāṃ ca yamunāṃ yamalatvātkṛtābhidhau // Bhmj_19.57 //",
    "GK19ksbhm19u:116": "tīkṣṇāṃśoratha tadrūpaṃ vikṛtaṃ ghoratejasaḥ /",
    "GK19ksbhm19u:117": "na sehe dhṛtidhairyāpi saṃjñā kāntikumudvatī // Bhmj_19.58 //",
    "GK19ksbhm19u:118": "tulyarūpāṃ nijacchāyāṃ māyāyogavinirmitām /",
    "GK19ksbhm19u:119": "sā dhṛtvā svapatergūḍhaṃ jagāma janakāntikam // Bhmj_19.59 //",
    "GK19ksbhm19u:120": "patyuḥ samīpaṃ gaccheti nirastā tena māninā /",
    "GK19ksbhm19u:121": "lajjitā vaḍavā bhūtvā prayayāvuttarānkurūn // Bhmj_19.60 //",
    "GK19ksbhm19u:122": "tataḥ saṃjñāsavarṇāyāṃ sāvarṇākhyaḥ paro manuḥ /",
    "GK19ksbhm19u:123": "raverajñātavṛttasya cchāyāyāmabhavatsutaḥ // Bhmj_19.61 //",
    "GK19ksbhm19u:124": "śanaiścaro dvitīyaśca snehamabhyadhikaṃ tayoḥ /",
    "GK19ksbhm19u:125": "chāyā cakāra vātsalyānna tathāparaputrayoḥ // Bhmj_19.62 //",
    "GK19ksbhm19u:126": "kṣamī jyeṣṭho manuḥ sehe tadyamastu na cakṣame /",
    "GK19ksbhm19u:127": "bālyāttenāhatā daivādbālena jananī purā // Bhmj_19.63 //",
    "GK19ksbhm19u:128": "sā taṃ śaśāpa kupitā caraṇāste patantviti /",
    "GK19ksbhm19u:129": "tacchrutvā śaṅkito bhāsvānkopāttāṃ śaptumudyataḥ // Bhmj_19.64 //",
    "GK19ksbhm19u:130": "gatvā tvaṣṭurgṛhaṃ tūrmaṃ saṃjñāvṛttāntamabhyadhāt /",
    "GK19ksbhm19u:131": "tejastavaitadatyugraṃ saṃjñā na sahate satī // Bhmj_19.65 //",
    "GK19ksbhm19u:132": "pracchannaṃ tatra vaḍavā vane carati śādvalam /",
    "GK19ksbhm19u:133": "iti tvaṣṭurgirā jñātvā tenaivāropito bhramam // Bhmj_19.66 //",
    "GK19ksbhm19u:134": "aśātayannijaṃ tejo dayitādarśanotsukaḥ /",
    "GK19ksbhm19u:135": "tejasā tena vidadhe tvaṣṭā cakraṃ sudarśanam // Bhmj_19.67 //",
    "GK19ksbhm19u:136": "daityāndhakārasaṃhārasahāyaṃ kaiṭabhadviṣaḥ /",
    "GK19ksbhm19u:137": "tataḥ kamalinīkāntaḥ kāntarūpo divākaraḥ // Bhmj_19.68 //",
    "GK19ksbhm19u:138": "gatvā dadarśa vipine vaḍavārūpiṇīṃ priyām /",
    "GK19ksbhm19u:139": "tatra tena viveṣṭantī hyakrāntā hayarūpiṇā // Bhmj_19.69 //",
    "GK19ksbhm19u:140": "parāvṛttamukhaivāsītparasaṃsparśaśaṅkayā /",
    "GK19ksbhm19u:141": "tato vivasvato vīryaṃ nāsikāthūtkṛtena sā // Bhmj_19.70 //",
    "GK19ksbhm19u:142": "tatsasarja yato jātau nāsatyāvaśvinau yamau /",
    "GK19ksbhm19u:143": "atha saṃjñā parijñāya saumyaṃ devaṃ divākaram // Bhmj_19.71 //",
    "GK19ksbhm19u:144": "nijarūpavatī prāyādgṛhaṃ tadanuyāyinī /",
    "GK19ksbhm19u:145": "manuḥ prajāpatisasītpitṝṇāmadhipo yamaḥ // Bhmj_19.72 //",
    "GK19ksbhm19u:146": "tridaśānāṃ ca bhiṣajāvaśvinau yamunā sarit /",
    "GK19ksbhm19u:147": "bhāvī prajāpatiścānyaḥ savarṇātanayo manuḥ // Bhmj_19.73 //",
    "GK19ksbhm19u:148": "grahāṇāṃ saptamaścāsīnmandacārī śanaiśvaraḥ /",
    "GK19ksbhm19u:149": "ikṣvākuśibiśaryātinābhāgādyāḥ sutā manoḥ // Bhmj_19.74 //",
    "GK19ksbhm19u:150": "teṣu jāteṣu putrārthī mittrāvaruṇayormanuḥ /",
    "GK19ksbhm19u:151": "iṣṭiṃ cakāra tatrāsya sutābhūllalitadyutiḥ // Bhmj_19.75 //",
    "GK19ksbhm19u:152": "iḍā nāma sphuradratnabhūṣaṇoddyotitāmbarā /",
    "GK19ksbhm19u:153": "praṇamya padmavadanā manuṃ tacchāsanānugā // Bhmj_19.76 //",
    "GK19ksbhm19u:154": "mittrāvaruṇayorvāsaṃ tadaṃśāsmīti sā yayau /",
    "GK19ksbhm19u:155": "sadācārocitā tābhyāṃ sā putrītyabhinanditā // Bhmj_19.77 //",
    "GK19ksbhm19u:156": "tadvaraṃ prāpa putrastvaṃ bhaviṣyasi manoriti /",
    "GK19ksbhm19u:157": "tataḥ pratinivṛttā sā vrajantī gajagāminī // Bhmj_19.78 //",
    "GK19ksbhm19u:158": "dṛṣṭvā hariṇaśāvākṣī budhena śaśisūnunā /",
    "GK19ksbhm19u:159": "tatsaṃgamātsamāsādya purūravasamātmajam // Bhmj_19.79 //",
    "GK19ksbhm19u:160": "strīrūpaṃ sā samutsṛjya pradyumnākhyo 'bhavannṛpaḥ /",
    "GK19ksbhm19u:161": "utkalo vinatāśvaśca gayaśceti tadātmajaḥ // Bhmj_19.80 //",
    "GK19ksbhm19u:162": "ikṣvākostumupādo 'bhūtkakutsthastasya cātmajaḥ /",
    "GK19ksbhm19u:163": "tadvaṃśe kuvalāśvo 'bhūduttaṅkavacasā ca yaḥ // Bhmj_19.81 //",
    "GK19ksbhm19u:164": "vālukāntargataṃ ghoraṃ dhundhuṃ nāma mahāsuram /",
    "GK19ksbhm19u:165": "jaghāna yasya niḥśvāsaiḥ pṛthivī samadahyata // Bhmj_19.82 //",
    "GK19ksbhm19u:166": "kuvalāśvasya nṛpaterjātastvayyāruṇiḥ kule /",
    "GK19ksbhm19u:167": "tena satyavrato nāma paurakanyāpahārataḥ // Bhmj_19.83 //",
    "GK19ksbhm19u:168": "putraḥ śapto 'ntyajātistvamavāpto vijane 'vasat /",
    "GK19ksbhm19u:169": "atrāntare vinā varṣaṃ kṛcchre dvādaśavārṣike // Bhmj_19.84 //",
    "GK19ksbhm19u:170": "tatyāja sasutāṃ bhāryāṃ viśvāmitro 'mbudhestaṭe /",
    "GK19ksbhm19u:171": "sāṃ madhyamaṃ gale baddhvā vikretuṃ prastutā sutam // Bhmj_19.85 //",
    "GK19ksbhm19u:172": "satyavratena kṛpayā vāritā vṛttidāyinā /",
    "GK19ksbhm19u:173": "viśvāmitrasutaścābhūdgalabandhaḥ sa gālavaḥ // Bhmj_19.86 //",
    "GK19ksbhm19u:174": "sa tyāgādvāritaḥ kiṃ me na piteti purohite /",
    "GK19ksbhm19u:175": "satyavrato rājaputro vasiṣṭhe manyumānabhūt // Bhmj_19.87 //",
    "GK19ksbhm19u:176": "kāmadhenuṃ sa tasyātha carantīṃ śāpamohitaḥ /",
    "GK19ksbhm19u:177": "nihatya gādhiputrāṇāmātmanaścāśanaṃ vyadhāt // Bhmj_19.88 //",
    "GK19ksbhm19u:178": "kopakatvātpiturdhenuvadhādaprokṣitāśanāt /",
    "GK19ksbhm19u:179": "śāpaśaṅkutraṃya tasya vaśiṣṭhaḥ samapātayat // Bhmj_19.89 //",
    "GK19ksbhm19u:180": "tasya triśaṅkusaṃjñasya viśvāmitraḥ pituḥ padam /",
    "GK19ksbhm19u:181": "datvābhūdyājako yena sadehastridivaṃ yayau // Bhmj_19.90 //",
    "GK19ksbhm19u:182": "tasya putro hariścandro rājasūye rarāja yaḥ /",
    "GK19ksbhm19u:183": "sagarastatkule rājā yatsutaiḥ sāgaraḥ kṛtaḥ // Bhmj_19.91 //",
    "GK19ksbhm19u:184": "mātuḥ sapatnīdattena jātaḥ saha gareṇa yaḥ /",
    "GK19ksbhm19u:185": "pratyantadeśāñjitvāsau pituḥ pūrvāpakāriṇaḥ // Bhmj_19.92 //",
    "GK19ksbhm19u:186": "niḥsvādhyāyavaṣaṭkārānvidadhe lakṣaṇāṅkitān /",
    "GK19ksbhm19u:187": "cakāra muṇḍaśirasaḥ kāmbojānvadharakṣaṇāt // Bhmj_19.93 //",
    "GK19ksbhm19u:188": "śaśakordhaśiromuṇḍānmuktakeśāṃśca pāratān /",
    "GK19ksbhm19u:189": "pahlavānyavanādyāṃśca śmaśrucihnānakalpayat // Bhmj_19.94 //",
    "GK19ksbhm19u:190": "vaṃśe tasya dilīpo 'bhūttasya sūnurbhagīrathaḥ /",
    "GK19ksbhm19u:191": "duhitṛtvamagādyasya bhuvi bhāgīrathī nadī // Bhmj_19.95 //",
    "GK19ksbhm19u:192": "kule tasyābhavadrājā rāmo daśarathātmajaḥ /",
    "GK19ksbhm19u:193": "rājarṣivaṃśā bahavo babhūvustatsutātkuśāt // Bhmj_19.96 //",
    "GK19ksbhm19u:194": "ikṣvākorityayaṃ vaṃśastadbhrātustu mariṣyataḥ /",
    "GK19ksbhm19u:195": "śakā babhūvustanayā nābhāgasya suto 'bhavat // Bhmj_19.97 //",
    "GK19ksbhm19u:196": "ambarīṣo mahīpālo vṛṣṇeḥ putrāśca vṛṣṇayaḥ /",
    "GK19ksbhm19u:197": "raṇadhṛṣṭāḥ śibeḥ putrāḥ śaryāterabhavatsutā // Bhmj_19.98 //",
    "GK19ksbhm19u:198": "sukanyā cyavanenoḍhā putraścāntabhūpatiḥ /",
    "GK19ksbhm19u:199": "ravetī tasya tanayā sa purā sahitastayā // Bhmj_19.99 //",
    "GK19ksbhm19u:200": "brahmalokaṃ yayau śrotuṃ gāndharva brahmaṇo 'ntike /",
    "GK19ksbhm19u:201": "tato bahuyuge kāle vyatīte kṣaṇaleśavat // Bhmj_19.100 //",
    "GK19ksbhm19u:202": "apaśyatsvapurīmetya dvārakāṃ vṛṣṇibhirvṛtām /",
    "GK19ksbhm19u:203": "aspṛṣṭāṃ kālakalayā brahmalokanivāsataḥ // Bhmj_19.101 //",
    "GK19ksbhm19u:204": "pradadau balabhadrāya bālāmeva sa revatīm /",
    "GK19ksbhm19u:205": "dattvā ca tanayāṃ prāyāttapase merukandaram // Bhmj_19.102 //",
    "GK19ksbhm19u:206": "ikṣvākoranujaḥ ṣaṣṭho riṣṭākhyastasya cātmajau /",
    "GK19ksbhm19u:207": "vaiśyau brāhmaṇatāṃ prāptau tapoyogādakalmaṣau // Bhmj_19.103 //",
    "GK19ksbhm19u:208": "karūṣaḥ saptamo yastu kāruṣāstatsutā nṛpāḥ /",
    "GK19ksbhm19u:209": "pṛthukaścāṣṭamaḥ śūdro babhūva gurugovadhāt // Bhmj_19.104 //",
    "GK19ksbhm19u:210": "ete babhūvurikṣvākorbhrātaro 'ṣṭau manoḥ sutāḥ /",
    "GK19ksbhm19u:211": "ityete śrāddhadevasya bhuvi vaṃśadharā manoḥ // Bhmj_19.105 //",
    "GK19ksbhm19u:212": "***** manuvaṃśaḥ || 3 || *****",
    "GK19ksbhm19u:213": "pṛṣṭaḥ śrāddhaprasaṅgena pitṛkalpaṃ mahībhujā /",
    "GK19ksbhm19u:214": "muniḥ prāhāvadadbhīṣmaḥ praśnānte yadyudhiṣṭhiram // Bhmj_19.106 //",
    "GK19ksbhm19u:215": "pitaraḥ pūjitāḥ śrāddhe tribhiḥ piṇḍaistripauruṣaiḥ /",
    "GK19ksbhm19u:216": "devatatvena puṣṇanti jantūnnānāgatiṣvapi // Bhmj_19.107 //",
    "GK19ksbhm19u:217": "śaṃtanorudyate piṇḍe śrāddhakāle mayā pituḥ /",
    "GK19ksbhm19u:218": "uttasthau kaṅkaṇodāraḥ karaḥ kamalakomalaḥ // Bhmj_19.108 //",
    "GK19ksbhm19u:219": "taṃ vilokya mayā piṇḍe kuśeṣveva samarpite /",
    "GK19ksbhm19u:220": "śāstrākriyānuvartitvāttattoṣajanako mama // Bhmj_19.109 //",
    "GK19ksbhm19u:221": "svacchandamaraṇaṃ tasmādavāpyāhaṃ varaṃ varam /",
    "GK19ksbhm19u:222": "tenopadiṣṭaṃ tatkālaṃ mārkaṇḍeyamupasthitam // Bhmj_19.110 //",
    "GK19ksbhm19u:223": "apṛcchaṃ daivataṃ śrāddhaṃ phalaṃ ca pitṛyājinām /",
    "GK19ksbhm19u:224": "so 'bravīnmeruśikhare mayā pṛṣaṣṭastapasyatā // Bhmj_19.111 //",
    "GK19ksbhm19u:225": "sanatkumāre bhagavānprāhaitattejasāṃ nidhiḥ /",
    "GK19ksbhm19u:226": "brahmā purā surāndṛṣṭvā dṛṣṭvā tānātmayājinaḥ // Bhmj_19.112 //",
    "GK19ksbhm19u:227": "kathaṃ naite yajante māmiti śāpādamohayat /",
    "GK19ksbhm19u:228": "te naṣṭasaṃvidaḥ sarve prasādya kamalodbhavam // Bhmj_19.113 //",
    "GK19ksbhm19u:229": "prāyaścittaṃ nijānputrānpapracchustasya śāsanāt /",
    "GK19ksbhm19u:230": "prāyaścittaistataḥ pūtāḥ kriyājñānopadeśataḥ // Bhmj_19.114 //",
    "GK19ksbhm19u:231": "gurutvātsvasutairuktā gamyatāṃ putrakā iti /",
    "GK19ksbhm19u:232": "ta ete pitaraḥ pūjyā devānāṃ tanayā api // Bhmj_19.115 //",
    "GK19ksbhm19u:233": "yeṣāṃ śrāddhaṃ vinā prāhustridaśā niṣphalāḥ kriyāḥ /",
    "GK19ksbhm19u:234": "tadvihīneṣu yāgeṣu phalamaśnanti rākṣasāḥ // Bhmj_19.116 //",
    "GK19ksbhm19u:235": "anyonyaṃ pitarastasmāddevāḥ pitṛgaṇā api /",
    "GK19ksbhm19u:236": "śrāddhenāpyāyate somaḥ sa puṣṇātyakhilāḥ prajāḥ // Bhmj_19.117 //",
    "GK19ksbhm19u:237": "śrāddhena pitaraḥ prītā nṝṇāṃ pitṛpitāmahān /",
    "GK19ksbhm19u:238": "āpyāyayanti sarvatra tiryagyonigatānapi // Bhmj_19.118 //",
    "GK19ksbhm19u:239": "catvārastadgaṇā mūrtā mūrtihīnāstrayo gaṇāḥ /",
    "GK19ksbhm19u:240": "sudhābhujo yogajuṣo vairājā iti viśrutāḥ // Bhmj_19.119 //",
    "GK19ksbhm19u:241": "menākhyā mānasī teṣāṃ kanyā himagireḥ priyā /",
    "GK19ksbhm19u:242": "maināko yatsutaḥ śrīmānpitā krauñcamahāgireḥ // Bhmj_19.120 //",
    "GK19ksbhm19u:243": "menāyāstanayāstisro yāścerurduścaraṃ tapaḥ /",
    "GK19ksbhm19u:244": "jyeṣṭhā tāsāmapārṇākhyā bhavānī bhavavallabhā // Bhmj_19.121 //",
    "GK19ksbhm19u:245": "u meti tapaso mātrā vāritābhūdumeti yā /",
    "GK19ksbhm19u:246": "devalasyaikaparṇākhyā dvitīyābhūnmunervadhūḥ // Bhmj_19.122 //",
    "GK19ksbhm19u:247": "jaigīṣavyasya bhāryābhūttṛtīyāpyekapāṭalā /",
    "GK19ksbhm19u:248": "putrī marīciputrāṇāṃ pitṝṇāmapi mānasī // Bhmj_19.123 //",
    "GK19ksbhm19u:249": "acchodākhyā varasaritprāgacchodasaraḥsnutā /",
    "GK19ksbhm19u:250": "aparijñāya pitaraṃ sābhilāṣā vilokya sā // Bhmj_19.124 //",
    "GK19ksbhm19u:251": "bhraṣṭā papāta tacchāpāttatprasādakṛtāvadhiḥ /",
    "GK19ksbhm19u:252": "aṣṭāviṃśe dvāpare sā saṃbhūtā matsyayonijā // Bhmj_19.125 //",
    "GK19ksbhm19u:253": "asūta yā sutaṃ vyāsaṃ gandhakālī parāśarāt /",
    "GK19ksbhm19u:254": "pulastyaputrāḥ pitaro divi barhiṣadaḥ pare // Bhmj_19.126 //",
    "GK19ksbhm19u:255": "mānasī kanyakā teṣāṃ pīvarī nāma yoginī /",
    "GK19ksbhm19u:256": "janayiṣyatyapatyāni yasyāṃ vyāsasutaḥ śukaḥ // Bhmj_19.127 //",
    "GK19ksbhm19u:257": "putrīṃ ca kṛtvā jananīṃ brahmadattasya bhūpateḥ /",
    "GK19ksbhm19u:258": "amūrtāḥ karmasaṃnyāsādete pitṛgaṇāstrayaḥ // Bhmj_19.128 //",
    "GK19ksbhm19u:259": "somadevānmānavādīnpūjitā bhāvayanti ye /",
    "GK19ksbhm19u:260": "mūrtāstu somapā nāma pitaro 'nye sudhābhujaḥ // Bhmj_19.129 //",
    "GK19ksbhm19u:261": "teṣāṃ gaurmānasī kanyā yajante brāhmaṇāśca tām /",
    "GK19ksbhm19u:262": "anye tvaṅgirasaḥ putrāḥ pitaraḥ śraddhavarjitāḥ // Bhmj_19.130 //",
    "GK19ksbhm19u:263": "yaṣṭāraḥ kṣatriyāsteṣāṃ yaśodākhyā ca kanyakā /",
    "GK19ksbhm19u:264": "sahasrayājino mātrā dilīpasya mahīpateḥ // Bhmj_19.131 //",
    "GK19ksbhm19u:265": "ājyapāḥ pitaraḥ putrāḥ kaśyapasya prajāpateḥ /",
    "GK19ksbhm19u:266": "yajante tānsadā vaiśyā kanyā teṣāṃ ca mānasī // Bhmj_19.132 //",
    "GK19ksbhm19u:267": "virajā nāma jananī yayāteḥ pṛthivīpateḥ /",
    "GK19ksbhm19u:268": "sukālā nāma pitaro vaśiṣṭhasya muneḥ sutāḥ // Bhmj_19.133 //",
    "GK19ksbhm19u:269": "śūdrāṇāmeva te pūjyāstatputrī narmadā sarit /",
    "GK19ksbhm19u:270": "kurukutsapriyā yasyāstrasaddastuḥ suto nṛpaḥ // Bhmj_19.134 //",
    "GK19ksbhm19u:271": "ete pitṛgaṇā mūrtāścatvāro varṇadaivatam /",
    "GK19ksbhm19u:272": "yeṣāṃ yuge yuge pūjāṃ śrāddhadevo 'bhyadhānmanuḥ // Bhmj_19.135 //",
    "GK19ksbhm19u:273": "rājataṃ rājatāṅkaṃ vā yātaṃ teṣāṃ svadhābhujām /",
    "GK19ksbhm19u:274": "śastraṃ śrāddhe somavahnimanupūjāpuraḥ sare // Bhmj_19.136 //",
    "GK19ksbhm19u:275": "ta ete pitaraḥ pūjyāḥ krodhahīnāḥ prasādinaḥ /",
    "GK19ksbhm19u:276": "saṃkalpakalpalatikā bhaktiryeṣāṃ mahāphalā // Bhmj_19.137 //",
    "GK19ksbhm19u:277": "dharmāpacārādvibhraṣṭā brāhmaṇāḥ pitṛpūjayā /",
    "GK19ksbhm19u:278": "yathā svapadameṣyanti tatsarvaṃ drakṣyasi kratau // Bhmj_19.138 //",
    "GK19ksbhm19u:279": "śrāddhabhāvaṃ vijānīhi svayamityabhidhāya saḥ /",
    "GK19ksbhm19u:280": "sanatkumāro divyaṃ me cakṣurduttvā tirodadhe // Bhmj_19.139 //",
    "GK19ksbhm19u:281": "tato 'paśyaṃ kurukṣetre viprānkālena sapta tān /",
    "GK19ksbhm19u:282": "vāgduṣṭaḥ krodhano hiṃsraḥ piśunaḥ svasṭamaḥ kaviḥ // Bhmj_19.140 //",
    "GK19ksbhm19u:283": "pitṛvartī ceti nāma sadṛśākārasevinaḥ /",
    "GK19ksbhm19u:284": "atha kauśikadāyādā gurorgārgyasya te purā // Bhmj_19.141 //",
    "GK19ksbhm19u:285": "prasthitāḥ pathi gāṃ mūḍhāḥ kṣudhārtā hantumudyayuḥ /",
    "GK19ksbhm19u:286": "yadā nivāryamāṇāste kavinā svasṭamena ca // Bhmj_19.142 //",
    "GK19ksbhm19u:287": "na nivṛttāstadā kopātpitṛvartī jagāda tān /",
    "GK19ksbhm19u:288": "sarvathaitadakāryaṃ vo garhitaṃ sarvajantubhiḥ // Bhmj_19.143 //",
    "GK19ksbhm19u:289": "śrāddhapūrvo 'yamārambhaḥ kriyatāṃ yadi durgrahaḥ /",
    "GK19ksbhm19u:290": "etadākarṇya te sarve taduktaṃ cakrire vidhim // Bhmj_19.144 //",
    "GK19ksbhm19u:291": "tataste hiṃsayā kāle śaptājāyanta lubdhakāḥ /",
    "GK19ksbhm19u:292": "daśārṇeṣu svakarmasthāḥ satyaśīlaparāyaṇāḥ // Bhmj_19.145 //",
    "GK19ksbhm19u:293": "janmāntare śrāddhaphalālluptā teṣāṃ na tu smṛtiḥ /",
    "GK19ksbhm19u:294": "nirvairī nirvṛtiḥ kṣānto nirmanyurvaidhasaḥ kṛtiḥ // Bhmj_19.146 //",
    "GK19ksbhm19u:295": "mātṛvartī ca te vyādhāḥ pitṛsevākṛtakṣaṇāḥ /",
    "GK19ksbhm19u:296": "dhanūṃṣi pitroḥ pānīye vihāya vyasavo 'bhavan // Bhmj_19.147 //",
    "GK19ksbhm19u:297": "tataḥ phullalatāpuñjakuñje kālāñjane girau /",
    "GK19ksbhm19u:298": "trāsāyāsavivignāste jātā jātismarā mṛgāḥ // Bhmj_19.148 //",
    "GK19ksbhm19u:299": "unmukho nityacakitaḥ stabdhavarṇaḥ sulocanaḥ /",
    "GK19ksbhm19u:300": "ghasmaraḥ piṇḍito nādī ceti ceṣṭocitābhidhāḥ // Bhmj_19.149 //",
    "GK19ksbhm19u:301": "te brahmacāriṇaḥ kṣāntāḥ pūrvavidyāvivāsitāḥ /",
    "GK19ksbhm19u:302": "vihāriṇo merutaṭī gatvā prāṇānparyatyajan // Bhmj_19.150 //",
    "GK19ksbhm19u:303": "adyāmi merugāminyaḥ kālāñjanataṭotthitāḥ /",
    "GK19ksbhm19u:304": "teṣāṃ kanakūṭeṣu dṛśyante pādapaṅktayaḥ // Bhmj_19.151 //",
    "GK19ksbhm19u:305": "tataḥ śucisariddvīpe laharīdhaitasaikate /",
    "GK19ksbhm19u:306": "babhūvuścakravākāste taruṇā brahmacāriṇaḥ // Bhmj_19.152 //",
    "GK19ksbhm19u:307": "nirmamo niḥspṛhaḥ kṣānto nirvairo niṣpratigrahaḥ /",
    "GK19ksbhm19u:308": "nirvṛto nibhṛtaśceti yoginaste vihaṅgamāḥ // Bhmj_19.153 //",
    "GK19ksbhm19u:309": "jātāstatra ca te haṃsāstapoyogaparāyaṇāḥ /",
    "GK19ksbhm19u:310": "vālānilākulotphullakamalotpalamāline // Bhmj_19.154 //",
    "GK19ksbhm19u:311": "salile vilasantyete vibhrājaṃ nāma bhūpatim /",
    "GK19ksbhm19u:312": "dadṛśuḥ padmavadanāvṛndairjitasarovaram // Bhmj_19.155 //",
    "GK19ksbhm19u:313": "pātuṃ yadṛcchayāyātaṃ tīropāntalatāvane /",
    "GK19ksbhm19u:314": "śacīpatimivālokya taṃ kanīyānvihaṅgamaḥ // Bhmj_19.156 //",
    "GK19ksbhm19u:315": "tasya rājyaspṛhāṃ cakre tadaiśvaryahṛtāśayaḥ /",
    "GK19ksbhm19u:316": "dvau cābhūtāṃ khagau tasya spṛhānugatamānasau // Bhmj_19.157 //",
    "GK19ksbhm19u:317": "tataḥ kālena te sarve sārasā vyasavo 'bhavan /",
    "GK19ksbhm19u:318": "vi(vai)bhrājaṃ tadvanamabhūtsaraśca nṛpasevitam // Bhmj_19.158 //",
    "GK19ksbhm19u:319": "vibhrājasyātha putro 'bhūdaṇuho nāma bhūpatiḥ /",
    "GK19ksbhm19u:320": "tasmai vitṝṇāṃ dauhitrīṃ putrīṃ vyāsasutaḥ śukaḥ // Bhmj_19.159 //",
    "GK19ksbhm19u:321": "kṛtvīṃ nāma dadau divyayogināmadhidevatām /",
    "GK19ksbhm19u:322": "tasyāḥ sa haṃsaḥ putro 'bhūdyogabhraṣṭo hatasmṛtiḥ // Bhmj_19.160 //",
    "GK19ksbhm19u:323": "brahmadatta iti khyātaḥ kāmpilye nagare nṛpaḥ /",
    "GK19ksbhm19u:324": "pāñcālapu(ka)ṇḍarīkākhyau tasyāstāṃ sacivau nṛpau // Bhmj_19.161 //",
    "GK19ksbhm19u:325": "haṃsau spṛhābhraṣṭayogau yau tau tadanugāśayau /",
    "GK19ksbhm19u:326": "jātismarāstu catvāro jātāḥ sabrahmacāriṇaḥ // Bhmj_19.162 //",
    "GK19ksbhm19u:327": "brahmadattasya dayitā devalasyātmajā muneḥ /",
    "GK19ksbhm19u:328": "babhūva saṃnatirnāma māninī madirāvaniḥ // Bhmj_19.163 //",
    "GK19ksbhm19u:329": "sa kadācillatālāsyavyālolapavane vane /",
    "GK19ksbhm19u:330": "sevyamānastayā tantryā vijahāra smaropamaḥ // Bhmj_19.164 //",
    "GK19ksbhm19u:331": "sarvaprāṇirutajño 'sau tatra praṇayakopataḥ /",
    "GK19ksbhm19u:332": "pipīlakāyāḥ śuśrāva bhartustāṃ tāṃ prasādanām // Bhmj_19.165 //",
    "GK19ksbhm19u:333": "sa tacchrutvā calaccārukapolaphalako nṛpaḥ /",
    "GK19ksbhm19u:334": "jahāsa dayitākaṇṭhe kurvanmuktāvalīmiva // Bhmj_19.166 //",
    "GK19ksbhm19u:335": "kasmādakasmānme nātho hasatīti vilajjitā /",
    "GK19ksbhm19u:336": "sābhavatpadmavadanā candrodaya ivābjinī // Bhmj_19.167 //",
    "GK19ksbhm19u:337": "pipīlakarutāścarye kathite 'pi mahībhujā /",
    "GK19ksbhm19u:338": "prāṇatyāgaikasaṃkalpā tadasatyamamanyata // Bhmj_19.168 //",
    "GK19ksbhm19u:339": "dayitādīrghakopena vivigno vasudhādhipaḥ /",
    "GK19ksbhm19u:340": "nirāhāravrato viṣṇuṃ dadarśa prayatāśayaḥ // Bhmj_19.169 //",
    "GK19ksbhm19u:341": "kuśalaṃ bhavitā prātastaveti hariśāsanāt /",
    "GK19ksbhm19u:342": "prabhāte rathamāruhya puraṃ sasacivo 'viśat // Bhmj_19.170 //",
    "GK19ksbhm19u:343": "atrāntare taiścaturbhirdvijairjātismaraiḥ pitā /",
    "GK19ksbhm19u:344": "visṛṣṭaḥ śrāvaya nṛpaṃ ślokamityājagāma tam // Bhmj_19.171 //",
    "GK19ksbhm19u:345": "sa samāsādya bhūpālaṃ sacivābhyāṃ saha sthitam /",
    "GK19ksbhm19u:346": "idamāśrāvayadvipraḥ kimapyutsukamānasam // Bhmj_19.172 //",
    "GK19ksbhm19u:347": "sapta dāśā daśārṇeṣu girau kālāñjane mṛgāḥ /",
    "GK19ksbhm19u:348": "cakravākā nadīdvīpe haṃsāḥ sarasi mānase // Bhmj_19.173 //",
    "GK19ksbhm19u:349": "vayaṃ te 'dya kurukṣetre jātā vedavido dvijāḥ /",
    "GK19ksbhm19u:350": "gantāro dūramadhvānaṃ yūyaṃ kimavasādinaḥ // Bhmj_19.174 //",
    "GK19ksbhm19u:351": "śrutvaitatsmṛtayogātmā niḥspandakaraṇo nṛpaḥ /",
    "GK19ksbhm19u:352": "sacivābhyāṃ saha paraṃ dhāma tacca samāyayau // Bhmj_19.175 //",
    "GK19ksbhm19u:353": "śrāddhaprabhāvādityetatkṣapayitvograpātakam /",
    "GK19ksbhm19u:354": "yātāḥ kauśikadāyādā yoginaḥ paramaṃ padam // Bhmj_19.176 //",
    "GK19ksbhm19u:355": "śāntanoḥ śāsanādetanmārkaṇḍeyācchrutaṃ mayā /",
    "GK19ksbhm19u:356": "brahmadattasya putro 'bhūdviśvakseno mahīpatiḥ // Bhmj_19.177 //",
    "GK19ksbhm19u:357": "daṇḍasenaḥ sutastasya bhallāṭaśca tadātmajaḥ /",
    "GK19ksbhm19u:358": "yaḥ karṇena purā vīro digjaye vinipātitaḥ // Bhmj_19.178 //",
    "GK19ksbhm19u:359": "bhallāṭasyābhavatsūnurdurnayī janamejayaḥ /",
    "GK19ksbhm19u:360": "ugrāyudho 'tha tatputraḥ pāpācāro niraṅkuśaḥ // Bhmj_19.179 //",
    "GK19ksbhm19u:361": "tridivaṃ śantanau yāte hartuṃ satyavatīṃ balāt /",
    "GK19ksbhm19u:362": "manaścakāra durvṛttastato yadhi mayā hataḥ // Bhmj_19.180 //",
    "GK19ksbhm19u:363": "iti śrāddhaphalaṃ bhīṣmo babhāṣe dharmanandanam /",
    "GK19ksbhm19u:364": "śrāddhenāpyāyate somo vṛṣṇayo yasya vaṃśajāḥ // Bhmj_19.181 //",
    "GK19ksbhm19u:365": "***** pitṛkalpaḥ || 4 || *****",
    "GK19ksbhm19u:366": "atriścacāra bhagavānmaunī munivaraḥ purā /",
    "GK19ksbhm19u:367": "tapo varṣasahasrāṇi divyāni trīṇī niścalaḥ // Bhmj_19.182 //",
    "GK19ksbhm19u:368": "tasyātha nirnimeṣasya śarīraṃ brahmacāriṇaḥ /",
    "GK19ksbhm19u:369": "abhūddivyāmṛtamayaṃ kāntaṃ dugdhodadheriva // Bhmj_19.183 //",
    "GK19ksbhm19u:370": "tataḥ susrāva netrābhyāmatrestaddaśadhā srutam /",
    "GK19ksbhm19u:371": "amṛtaṃ dikṣu daśasu prabhāsaṃpūritāmbaram // Bhmj_19.184 //",
    "GK19ksbhm19u:372": "vṛtaṃ taddaśabhirgarbhe digbhiryatnena duḥsaham /",
    "GK19ksbhm19u:373": "somatvamāptaṃ sahasā papāta bhuvi bhāsvaram // Bhmj_19.185 //",
    "GK19ksbhm19u:374": "tasminnipatite tūrṇaṃ kampite bhuvanatraye /",
    "GK19ksbhm19u:375": "rathe vedamaye brahmā sahasrāśve tamādadhe // Bhmj_19.186 //",
    "GK19ksbhm19u:376": "taṃ rathasthaṃ munivarā devāstrailokyabhāvanam /",
    "GK19ksbhm19u:377": "tuṣṭuvustejaso vṛddhayo sarvajidyena so 'bhavat // Bhmj_19.187 //",
    "GK19ksbhm19u:378": "vatsarāṇāṃ cakārāsau pūrṇaṃ padmaśataṃ tapaḥ /",
    "GK19ksbhm19u:379": "utpannāstejasā tasya divyauṣadhisudhāgaṇāḥ // Bhmj_19.188 //",
    "GK19ksbhm19u:380": "rājā rājyābhiṣikto 'tha brahmaṇā brāhmaṇādhipaḥ /",
    "GK19ksbhm19u:381": "vallabho dakṣaputrīṇāṃ rājasūye rarāja saḥ // Bhmj_19.189 //",
    "GK19ksbhm19u:382": "surasiddharṣigandharvasevyastribhuvaneśvaraḥ /",
    "GK19ksbhm19u:383": "lokānavinayotsekāścacāra śrīviśṛṅkhalaḥ // Bhmj_19.190 //",
    "GK19ksbhm19u:384": "jahāra tarasā so 'tha tārāṃ nāma bṛhaspateḥ /",
    "GK19ksbhm19u:385": "vallabhāṃ vibhavodbhūtabhūtenodbhāvyate na kaḥ // Bhmj_19.191 //",
    "GK19ksbhm19u:386": "tridaśairbodhyamāno 'pi na sa tatyāja tāṃ yadā /",
    "GK19ksbhm19u:387": "tadā bṛhaspateḥ pakṣaṃ śukro rudrastathāgrahīt // Bhmj_19.192 //",
    "GK19ksbhm19u:388": "tataḥ pravṛtte samare bhairave tārakāmaye /",
    "GK19ksbhm19u:389": "devānāṃ rudramukhyānāṃ vīreṇa tuhinātviṣā // Bhmj_19.193 //",
    "GK19ksbhm19u:390": "astraṃ brahmaśiraḥ spṛ(sṛ)ṣṭaṃ yaśaśchedi divaukasām /",
    "GK19ksbhm19u:391": "alpāvaśeṣāmakarodbhagnadhvastahatāṃ camūm // Bhmj_19.194 //",
    "GK19ksbhm19u:392": "trastairatha surairetya yācitaḥ kamalodbhavaḥ /",
    "GK19ksbhm19u:393": "nirvāya sāmnā samaraṃ dadau jāyāṃ bṛhaspateḥ // Bhmj_19.195 //",
    "GK19ksbhm19u:394": "sagarbhāmāgātāmūce sa tāmīrṣyāviṣolbaṇaḥ /",
    "GK19ksbhm19u:395": "na dhāryo 'yaṃ tvayā garbho madyonāvityadhomukhīm // Bhmj_19.196 //",
    "GK19ksbhm19u:396": "tatastatyāja sā garbhamiṣīkāstambhasaṃstare /",
    "GK19ksbhm19u:397": "tejasā jātamātro 'sau vibudhānajayadbudhaḥ // Bhmj_19.197 //",
    "GK19ksbhm19u:398": "pṛṣṭā tato 'yaṃ kasyeti devairnovāca sā yadā /",
    "GK19ksbhm19u:399": "tadā pṛṣṭā viriñcena candrasyetyavadallaghu // Bhmj_19.198 //",
    "GK19ksbhm19u:400": "sa putraḥ śaśinaḥ śrīmānpratikūlodayo divi /",
    "GK19ksbhm19u:401": "śiśiravyajano dhīmānbabhau vibudhanandanaḥ // Bhmj_19.199 //",
    "GK19ksbhm19u:402": "atha kālena śītāṃśurdakṣiṇākṣīṇamaṇḍalaḥ /",
    "GK19ksbhm19u:403": "paradāraparāmarṣāttapto 'triṃ śaraṇaṃ yayau // Bhmj_19.200 //",
    "GK19ksbhm19u:404": "sa tena putravātsalyānmantraiḥ kṣapitakilbiṣaḥ /",
    "GK19ksbhm19u:405": "rarāja yakṣmaṇā muktaḥ punaryukto nijaśriyā // Bhmj_19.201 //",
    "GK19ksbhm19u:406": "***** somotpattiḥ || 5 || *****",
    "GK19ksbhm19u:407": "iḍāyāmatha putro 'bhūdbudhasya sa purūravāḥ /",
    "GK19ksbhm19u:408": "yasyābhūdbhūvanaślāghyā kāntā kīrtirivorvaśī // Bhmj_19.202 //",
    "GK19ksbhm19u:409": "tasya ṣaṭ tanayāstasyāmabhavaṃstridaśālaye /",
    "GK19ksbhm19u:410": "āyurjyeṣṭho nṛpasteṣāṃ nahuṣo 'pyāyuṣaḥ sutaḥ // Bhmj_19.203 //",
    "GK19ksbhm19u:411": "rajiprabhṛtayastasya catvāro 'pyanujāḥ purā /",
    "GK19ksbhm19u:412": "devāsuraraṇe pūrvaṃ sāhāyye vajrapāṇinā // Bhmj_19.204 //",
    "GK19ksbhm19u:413": "rajirvṛtaḥ svarājyena paṇena nahuṣānujaḥ /",
    "GK19ksbhm19u:414": "sa hatvā ditijānvīrānsurendratvaṃ paṇārjitam // Bhmj_19.205 //",
    "GK19ksbhm19u:415": "tvatputro 'smīti śakreṇa dhūrtenābhihito 'tyajat /",
    "GK19ksbhm19u:416": "atha kālena jayino rajeḥ putrā mahaujasaḥ // Bhmj_19.206 //",
    "GK19ksbhm19u:417": "rājyaṃ tridaśarājasya jahruḥ pitṛbalārjitam /",
    "GK19ksbhm19u:418": "hṛtarājyaḥ sa śakro 'tha hṛtabhāgaḥ kratuṣvapi // Bhmj_19.207 //",
    "GK19ksbhm19u:419": "yayāce badarīmātraṃ puroḍāśaṃ bṛhaspatim /",
    "GK19ksbhm19u:420": "tena bālamukhābjena yācito naṣṭacetasā // Bhmj_19.208 //",
    "GK19ksbhm19u:421": "cakāra rajiputrāṇāṃ matimohaṃ bṛhaspatiḥ /",
    "GK19ksbhm19u:422": "tataste rāgiṇo mattā vibhraṣṭā nyāyavartmanaḥ // Bhmj_19.209 //",
    "GK19ksbhm19u:423": "saṃvṛttā bhṛśamutsekānnaṣṭavīryaparākramāḥ /",
    "GK19ksbhm19u:424": "tena tāndurjayānhatvā vajrī svapadamāptavān // Bhmj_19.210 //",
    "GK19ksbhm19u:425": "śapharotphālacaṭulā durvṛttānāṃ hi saṃpadaḥ /",
    "GK19ksbhm19u:426": "nahṛṣasyābhavatputro yayātiḥ pṛthivīpatiḥ // Bhmj_19.211 //",
    "GK19ksbhm19u:427": "divyena yo rathāgryeṇa ṣaḍrātreṇājayajjagat /",
    "GK19ksbhm19u:428": "yo 'sau kālena tadvaṃśe śāpānnaṣṭo rathottamaḥ // Bhmj_19.212 //",
    "GK19ksbhm19u:429": "jarāsaṃdhena saṃprāpto hṛto yo 'pyasurāriṇā /",
    "GK19ksbhm19u:430": "yayāteḥ śukrakanyāyāṃ devayānyāṃ babhūvatuḥ // Bhmj_19.213 //",
    "GK19ksbhm19u:431": "yaduścaturvasuśceti tanayau saṃmatau satām /",
    "GK19ksbhm19u:432": "vṛṣaparvasutāyāśca śarmiṣṭhāyāḥ sutāstrayaḥ // Bhmj_19.214 //",
    "GK19ksbhm19u:433": "druhyānupūrunāmānastasyāsanvaṃśavardhanāḥ /",
    "GK19ksbhm19u:434": "kāle 'tha vipule yāte yayātiḥ pravayāḥ sutān // Bhmj_19.215 //",
    "GK19ksbhm19u:435": "yayāce yauvanaṃ kāmī jarayā jagatīpatiḥ /",
    "GK19ksbhm19u:436": "mṛtyusiṃhanakhaśreṇīṃ sukhapadmahimāhatim // Bhmj_19.216 //",
    "GK19ksbhm19u:437": "yadā kaścinna jagrāha jarāṃ purustadāgrahīt /",
    "GK19ksbhm19u:438": "tasmādyauvanamāsādya yadumukhyānatho parān // Bhmj_19.217 //",
    "GK19ksbhm19u:439": "yayātiraśapadvaṃśyā yenaiṣāmanṛpāḥ sadā /",
    "GK19ksbhm19u:440": "tato didṛkṣuḥ kāmānāṃ pāraṃ taruṇavigrahaḥ // Bhmj_19.218 //",
    "GK19ksbhm19u:441": "viśvasya nākakāminyā nandane vijahāra saḥ /",
    "GK19ksbhm19u:442": "suciraṃ sevamāno 'pi rājā rājīvalocanām // Bhmj_19.219 //",
    "GK19ksbhm19u:443": "yadā pravardhamānecchaḥ kāmānāṃ nāntamāyayau /",
    "GK19ksbhm19u:444": "tadā rājyaṃ sutasyaiva purordatvā jarāṃ nijām // Bhmj_19.220 //",
    "GK19ksbhm19u:445": "jagrāha jātavairāgyo jagau cedaṃ munivrataḥ /",
    "GK19ksbhm19u:446": "citraṃ bhogābhilāṣo 'yaṃ bhogābhyāsena vardhate // Bhmj_19.221 //",
    "GK19ksbhm19u:447": "vellatkallolajālena salileneva vāḍavaḥ /",
    "GK19ksbhm19u:448": "bata visphārasaṃsārasaroruharajaśchaṭā // Bhmj_19.222 //",
    "GK19ksbhm19u:449": "prītiḥ pratiniśaṃ mugdhānbadhnāti madhupāniva /",
    "GK19ksbhm19u:450": "jīryatāmapyajīryor(ṇo)'yaṃ naśyatāmapi naśvaraḥ // Bhmj_19.223 //",
    "GK19ksbhm19u:451": "kāmaḥ kāmavatāmantarghuṇaḥ kṣitiruhāmiva /",
    "GK19ksbhm19u:452": "niṣiddho niyamenāpi dhairyeṇāpyavadhīritaḥ // Bhmj_19.224 //",
    "GK19ksbhm19u:453": "rāgo jvalatyaho vastreṇācchādita ivānilaḥ /",
    "GK19ksbhm19u:454": "iti saṃcintya niyato yayātistapasā yutaḥ // Bhmj_19.225 //",
    "GK19ksbhm19u:455": "kulocitena vidhinā yaśaḥśeṣatvamāyayau /",
    "GK19ksbhm19u:456": "pūroryayātiputrasya vaśe suvipule kṣitau // Bhmj_19.226 //",
    "GK19ksbhm19u:457": "pravartamāne bahudhā kālenābhūnmahīpatiḥ /",
    "GK19ksbhm19u:458": "duṣyanto yasya bharataḥ putro bhāratavaṃśakṛt // Bhmj_19.227 //",
    "GK19ksbhm19u:459": "avadāte kule yasya jāto 'si janamejayaḥ /",
    "GK19ksbhm19u:460": "ityeṣa pauravo vaṃśaḥ pūrvameva mayoditaḥ // Bhmj_19.228 //",
    "GK19ksbhm19u:461": "***** pūruvaṃśaḥ || 6 || *****",
    "GK19ksbhm19u:462": "turvasostu mahānvaṃśo yasmiñjātaḥ karaṃdhamaḥ /",
    "GK19ksbhm19u:463": "maruttastatsuto yasmai dadau hema maheśvaraḥ // Bhmj_19.229 //",
    "GK19ksbhm19u:464": "tasyāsanvipule vaṃśe pāṇḍyacaulāḥ sakeralāḥ /",
    "GK19ksbhm19u:465": "rājā marutpatirnāma druhyavaṃśe tvajāyata // Bhmj_19.230 //",
    "GK19ksbhm19u:466": "kṛcchreṇa dīrghasaṃgrāme yauvanāśvena yo hataḥ /",
    "GK19ksbhm19u:467": "gāndhārastatsuto yasya vaṃśe jātāsturaṅgamāḥ // Bhmj_19.231 //",
    "GK19ksbhm19u:468": "anostu vaṃśe dharmādyā jātāḥ pratyantabhūmipāḥ /",
    "GK19ksbhm19u:469": "yadostu prasṛte vaṃśe kṛtavīryātmajo nṛpaḥ // Bhmj_19.232 //",
    "GK19ksbhm19u:470": "kārtavīryārjuno jātaḥ sahasrabhujadurmadaḥ /",
    "GK19ksbhm19u:471": "hehayānartabhojādyastālajaṅghāśca tatkule // Bhmj_19.233 //",
    "GK19ksbhm19u:472": "kālena jātastadvaṃśe vṛṣo vṛṣasuto madhuḥ /",
    "GK19ksbhm19u:473": "vṛṣaṇastatsuto yasya vaṃśe sāgaravṛṣṇayaḥ // Bhmj_19.234 //",
    "GK19ksbhm19u:474": "andhako 'pyanvaye teṣāmabhūdandhakavaṃśakṛt /",
    "GK19ksbhm19u:475": "bahuśākhe ca tadvaṃśe jāto krūraḥ sahasradaḥ // Bhmj_19.235 //",
    "GK19ksbhm19u:476": "tatpitṛvyakule kāle śūraḥ śrīmānajāyata /",
    "GK19ksbhm19u:477": "vasudevaḥ sutastasya babhūvānakadundubhiḥ // Bhmj_19.236 //",
    "GK19ksbhm19u:478": "yasmiñjāte divi mahānabhūddundubhiniḥsvanaḥ /",
    "GK19ksbhm19u:479": "bhrātāsya devabhāgākhyastathā devaśravāḥ paraḥ // Bhmj_19.237 //",
    "GK19ksbhm19u:480": "anādhṛṣṭiḥ kanavako vatsaḥ śyāmo vavṛñja saḥ /",
    "GK19ksbhm19u:481": "pṛthukīrtiḥ pṛthākhyā ca śrutadevī śrutaśravāḥ // Bhmj_19.238 //",
    "GK19ksbhm19u:482": "rājādhidevī pañcaitāḥ śūraputryo 'sya cānujāḥ /",
    "GK19ksbhm19u:483": "pṛthukīrtisuto rājā dantavakro nṛpātmajaḥ // Bhmj_19.239 //",
    "GK19ksbhm19u:484": "pṛthāsutā dharmarājabhīmasenadhanaṃjayāḥ /",
    "GK19ksbhm19u:485": "śrutaśravāyāstanayaḥ śiśupālo mahābalaḥ // Bhmj_19.240 //",
    "GK19ksbhm19u:486": "daityarājo 'bhavadyo 'sau hiraṇyakaśipuḥ purā /",
    "GK19ksbhm19u:487": "pitṛvyavaṃśe śūrasya śaineyaḥ satyako 'bhavat // Bhmj_19.241 //",
    "GK19ksbhm19u:488": "sātyakistasya tanayo yuyudhānāparābhidhaḥ /",
    "GK19ksbhm19u:489": "uddhavo vibudhācāryaḥ śatrudevamukhāstathā // Bhmj_19.242 //",
    "GK19ksbhm19u:490": "śatrudevasya naiṣādirekalavyo 'bhavatkule /",
    "GK19ksbhm19u:491": "vatsāvate tvaputrāya vasudevaḥ pratāpavān // Bhmj_19.243 //",
    "GK19ksbhm19u:492": "adbhirdadau sutaṃ vīraṃ śauriḥ kauśikamaurasam /",
    "GK19ksbhm19u:493": "gaṇḍūṣakāyāputrāya cārudoṣṇādikānhariḥ // Bhmj_19.244 //",
    "GK19ksbhm19u:494": "dve bhārye vasudevasya rohiṇī devakī tathā /",
    "GK19ksbhm19u:495": "rohiṇītanayo rāmaḥ sāraṇo durdamaḥ subhaḥ // Bhmj_19.245 //",
    "GK19ksbhm19u:496": "śubhrapiṇḍāradamanāste mahāvadanātmajāḥ /",
    "GK19ksbhm19u:497": "anujā ca subhadraiṣā mahiṣī savyasācinaḥ // Bhmj_19.246 //",
    "GK19ksbhm19u:498": "rāmasya niṣadho nāma revatyāmabhavatsutaḥ /",
    "GK19ksbhm19u:499": "devakīnandanaḥ kṛṣṇo devo dānavasūdanaḥ // Bhmj_19.247 //",
    "GK19ksbhm19u:500": "vasudevasya cānyāsu bhāryāsu hyabhavansutāḥ /",
    "GK19ksbhm19u:501": "bhojopāsaṅgavijayā vṛṣadevo gadastathā // Bhmj_19.248 //",
    "GK19ksbhm19u:502": "āśāvaho lomapādaḥ kapilo vardhamānakaḥ /",
    "GK19ksbhm19u:503": "pauṇḍro niṣādanāthaścetyugravīryaparākramāḥ // Bhmj_19.249 //",
    "GK19ksbhm19u:504": "atrāntare gārgyamunirdhanu kālāyasāśanaḥ /",
    "GK19ksbhm19u:505": "cacāra dvādaśa samā brahmacārī paraṃ tapaḥ // Bhmj_19.250 //",
    "GK19ksbhm19u:506": "trigartarājasutayā parīkṣāyai savibhramam /",
    "GK19ksbhm19u:507": "na cacālāyasaprakhyo hriyamāṇaśayo 'pi yaḥ // Bhmj_19.251 //",
    "GK19ksbhm19u:508": "sa manyutapto gopālakanyāyāṃ rudraśāsanāt /",
    "GK19ksbhm19u:509": "asṛjatkālayavanaṃ kālaṃ sarvamahībhujām // Bhmj_19.252 //",
    "GK19ksbhm19u:510": "rathe yasya hayā ghorā vṛṣapūrvārdhavigrahāḥ /",
    "GK19ksbhm19u:511": "gṛhīto yavanendreṇa niṣputreṇa sa putrakaḥ // Bhmj_19.253 //",
    "GK19ksbhm19u:512": "yuddhārthī darpasaṃmattaḥ papraccha subhaṭānbhuvi /",
    "GK19ksbhm19u:513": "nāradasya girā jñātvā sa vīrānvṛṣṇiyādavān // Bhmj_19.254 //",
    "GK19ksbhm19u:514": "mathurānilayāñjetumakṣauhiṇyā samādravat /",
    "GK19ksbhm19u:515": "te kālayavanākrāntā jarāsaṃdhena cārditāḥ // Bhmj_19.255 //",
    "GK19ksbhm19u:516": "vṛṣṇayo mathurāṃ tyaktvā dvārakāṃ cakrurambudhau /",
    "GK19ksbhm19u:517": "vaṃśaskandheṣu cānyeṣu saṃbhūtā yādavāḥ pare // Bhmj_19.256 //",
    "GK19ksbhm19u:518": "sātvatasyābhavaddaivairudgītacaritaḥ kule /",
    "GK19ksbhm19u:519": "yajvā devāvṛdho rājā babhrustasyātmajo 'bhavat // Bhmj_19.257 //",
    "GK19ksbhm19u:520": "āpagāyāṃ sarvarṇāyāṃ jātaḥ koṭisahasradaḥ /",
    "GK19ksbhm19u:521": "saṃbhūtāstatkule vīrā bhojāste śāntikāvatāḥ // Bhmj_19.258 //",
    "GK19ksbhm19u:522": "andhakātkukkuro jātastadvaṃśyo 'pyāhuko 'bhavat /",
    "GK19ksbhm19u:523": "praṇetā vṛṣṇivaṃśānāṃ rājā kṛtayugocitaḥ // Bhmj_19.259 //",
    "GK19ksbhm19u:524": "devakaścograsenaśca tatsutau devakasya tu /",
    "GK19ksbhm19u:525": "devavatpramukāḥ putrā devakyādyaśca kanyakāḥ // Bhmj_19.260 //",
    "GK19ksbhm19u:526": "yāḥ sapta vasudevāya vitīrṇā vīramātaraḥ /",
    "GK19ksbhm19u:527": "ugrasenasutaḥ kaṃso nyagrodhapramukhāgrajaḥ // Bhmj_19.261 //",
    "GK19ksbhm19u:528": "kaṃsā kaṃsavatī tanvī pālī kahvā ca kanyakāḥ /",
    "GK19ksbhm19u:529": "vidūrathakule bhoje babhūva hṛdikābhidhaḥ // Bhmj_19.262 //",
    "GK19ksbhm19u:530": "kṛtavarmamukhāstasya śatadhanvādayaḥ sutāḥ /",
    "GK19ksbhm19u:531": "kroṣṭorvaṃśe praseno 'bhūtsatrājitsenajittathā /",
    "GK19ksbhm19u:532": "ityete bahavo vaṃśā viśrutā yādavā yadoḥ // Bhmj_19.263 //",
    "GK19ksbhm19u:533": "***** yaduvaṃśaḥ || 7 || *****",
    "GK19ksbhm19u:534": "abdhestaṭe dvāravatyāṃ niveśe viṣadaṃ maṇim /",
    "GK19ksbhm19u:535": "divyaṃ syamantakaṃ nāma prasenaḥ kila labdhavān // Bhmj_19.264 //",
    "GK19ksbhm19u:536": "sa maṇiḥ kanakasyandī vyāyidurbhikṣanāśanaḥ /",
    "GK19ksbhm19u:537": "śaktenāpyutsukenāpi na hṛtastasya śauriṇā // Bhmj_19.265 //",
    "GK19ksbhm19u:538": "kālena mṛgayāsaktaḥ praseno maṇibhūṣitaḥ /",
    "GK19ksbhm19u:539": "siṃhena nihato yuddhe sahasā maṇihāriṇā // Bhmj_19.266 //",
    "GK19ksbhm19u:540": "yāntaṃ javena taṃ siṃhamṛkṣarājo 'tha jāmvān /",
    "GK19ksbhm19u:541": "nihatya maṇimādāya balavānbilamāviśat // Bhmj_19.267 //",
    "GK19ksbhm19u:542": "vṛṣṇyandhakahataṃ dṛṣṭvā prasenaṃ vijane vane /",
    "GK19ksbhm19u:543": "maṇilobhātkṛtaṃ sarvaṃ kṛṣṇeneti śaśaṅkire // Bhmj_19.268 //",
    "GK19ksbhm19u:544": "viśuddhabhāvaḥ kṛṣṇo 'pi tamanveṣṭuṃ yayau maṇim /",
    "GK19ksbhm19u:545": "mithyākalaṅkaṃ yaśasāmapavādaṃ saheta kaḥ // Bhmj_19.269 //",
    "GK19ksbhm19u:546": "sāsraṃ prasenamālokya sa siṃheta vidāritam /",
    "GK19ksbhm19u:547": "tasyāvidūre siṃhaṃ ca dadarśa vinipātitam // Bhmj_19.270 //",
    "GK19ksbhm19u:548": "maṇeralābhe vijñāya padavīmṛkṣaśaṃsinīm /",
    "GK19ksbhm19u:549": "guhāṃ praviśya gambhīraṃ dadarśa vipulaṃ bilam // Bhmj_19.271 //",
    "GK19ksbhm19u:550": "tatra dhātryā sa śuśrāva vacanaṃ bālasāntvane /",
    "GK19ksbhm19u:551": "tavaivāsau maṇiḥ putra mā rodīḥ sukumāraka // Bhmj_19.272 //",
    "GK19ksbhm19u:552": "śrutveti jñātavṛttānto jāmbavantaṃ dadarśa saḥ /",
    "GK19ksbhm19u:553": "tenātha yuyudhe kṛṣṇo divasānekaviṃśatim // Bhmj_19.273 //",
    "GK19ksbhm19u:554": "daśagrīvograsaṃgrāmaśastrollikhitavakṣasam /",
    "GK19ksbhm19u:555": "jāmbavantaṃ vijityātha dattāṃ tena sutāṃ hariḥ // Bhmj_19.274 //",
    "GK19ksbhm19u:556": "bimbādharāṃ jāmbavatīṃ lebhe taṃ ca syamantakam /",
    "GK19ksbhm19u:557": "tato dvāravatīmetya syamantakamudāradhīḥ // Bhmj_19.275 //",
    "GK19ksbhm19u:558": "sa prasenānujāyaiva dadau sattrajite maṇim /",
    "GK19ksbhm19u:559": "satyabhāmāmukhāstisraḥ satrājinmuravairiṇaḥ // Bhmj_19.276 //",
    "GK19ksbhm19u:560": "pradadau kanyakāḥ kāmakumudākāracandrikāḥ /",
    "GK19ksbhm19u:561": "satrājitaṃ ghātayitvā bhojena śatadhanvanā // Bhmj_19.277 //",
    "GK19ksbhm19u:562": "aharanmaṇimakrūro mithaḥ sāhāyyasaṃvidā /",
    "GK19ksbhm19u:563": "satyabhāmā svayaṃ gatvā hate pitari duḥkhitā // Bhmj_19.278 //",
    "GK19ksbhm19u:564": "jatuveśmani dagdheṣu pārtheṣu dhṛtarāṣṭrajaiḥ /",
    "GK19ksbhm19u:565": "śārṅgadhanvānamāsādya vāraṇāvatavāsinam // Bhmj_19.279 //",
    "GK19ksbhm19u:566": "hataṃ nyavedayatsāśruḥ pitaraṃ śatadhanvanā /",
    "GK19ksbhm19u:567": "tatastūrṇaṃ samabhyetya dvārakāṃ garuḍadhvajaḥ // Bhmj_19.280 //",
    "GK19ksbhm19u:568": "rāmeṇa sahiti gatvā yuyudhe śatadhanvanā /",
    "GK19ksbhm19u:569": "cakre maṇipradasyāpi nākrūro 'sya sahāyatām // Bhmj_19.281 //",
    "GK19ksbhm19u:570": "svārthakāle vyatīte hi dhūrtā no kasyacinnijāḥ /",
    "GK19ksbhm19u:571": "adhiruhyāśu vaḍavāṃ śatayojanagāminīm // Bhmj_19.282 //",
    "GK19ksbhm19u:572": "vidrutaṃ śatadhanvānaṃ mithilābhimukhaṃ javāt /",
    "GK19ksbhm19u:573": "jaghāna kaiṭabhārātirnāsasāda ca taṃ maṇim // Bhmj_19.283 //",
    "GK19ksbhm19u:574": "so 'pahnuto maṇiriti kruddho 'smai lāṅgalī mṛṣā /",
    "GK19ksbhm19u:575": "na dvārakāṃ viśāmīti mithilāṃ vimukho yayau // Bhmj_19.284 //",
    "GK19ksbhm19u:576": "tatra duryodhanastasmādgadāśikṣāmavāptavān /",
    "GK19ksbhm19u:577": "tataḥ kṛṣṇānugairetya vṛṣṇivīraiḥ prasāditaḥ // Bhmj_19.285 //",
    "GK19ksbhm19u:578": "dvārakāmāyayau śrīmāñjātatattvo halāyudhaḥ /",
    "GK19ksbhm19u:579": "akrūro 'pi maṇisphīto bahuyajño bahupradaḥ // Bhmj_19.286 //",
    "GK19ksbhm19u:580": "sukhaṃ nināya ṣaṣṭyabdīṃ dīkṣākavacarakṣitaḥ /",
    "GK19ksbhm19u:581": "vyaktiṃ yāte maṇau kiṃcidbhīte rāmatsakeśavāt // Bhmj_19.287 //",
    "GK19ksbhm19u:582": "apayāte tato 'krūre nāvarṣatpākaśāsanaḥ /",
    "GK19ksbhm19u:583": "jñātibhedabhayātpūrvaṃ kṛṣṇenopekṣitaściram // Bhmj_19.288 //",
    "GK19ksbhm19u:584": "prasādya panarānīto durbhikṣārtaiḥ sayādavaiḥ /",
    "GK19ksbhm19u:585": "tasmindānapatau prāpte vavarṣa tridivaveśvaraḥ // Bhmj_19.289 //",
    "GK19ksbhm19u:586": "kālena yācitaḥ sāmnā kṛṣṇena sa dadau maṇim /",
    "GK19ksbhm19u:587": "tasmai svasāraṃ cākrūraḥ prītaye cārulocanām // Bhmj_19.290 //",
    "GK19ksbhm19u:588": "vinayārjavatuṣṭastaṃ keśavo 'pi maṇiṃ dadau /",
    "GK19ksbhm19u:589": "akrūrāyaiva mahatāṃ praṇayānto hi durgrahaḥ // Bhmj_19.291 //",
    "GK19ksbhm19u:590": "***** syamantakālambhaḥ || 8 || *****",
    "GK19ksbhm19u:591": "kulāvalīṃ yādavānāṃ niśamya janamejayaḥ /",
    "GK19ksbhm19u:592": "vismito janmanā viṣṇorvaiśampāyanamabravīt // Bhmj_19.292 //",
    "GK19ksbhm19u:593": "aho nu mahadāścaryamapūrvaṃ pratibhāti me /",
    "GK19ksbhm19u:594": "kathaṃ jagannivāso 'bhūccarācaragururnaraḥ // Bhmj_19.293 //",
    "GK19ksbhm19u:595": "yatkukṣikoṭare śete kalpānte bhuvanāvalī /",
    "GK19ksbhm19u:596": "sakathaṃ mānuṣīgarbhaṃ prapede bhūtabhāvanaḥ // Bhmj_19.294 //",
    "GK19ksbhm19u:597": "vaiśvarūpyamidaṃ yasya sarvabhūtāntarātmanaḥ /",
    "GK19ksbhm19u:598": "icchāmātrasamunmeṣadarpaṇe pratibimbitam // Bhmj_19.295 //",
    "GK19ksbhm19u:599": "iti pṛṣṭaḥ kṣitibhujā jagāda mudito muniḥ /",
    "GK19ksbhm19u:600": "śrūyatāmadbhutaṃ janma viṣṇorjanmabhayacchidaḥ // Bhmj_19.296 //",
    "GK19ksbhm19u:601": "yena yajñavarāheṇa vedayajñamayaṃ vapuḥ /",
    "GK19ksbhm19u:602": "kṛtvoddhṛtā vasumatī caturarṇavamekhalā // Bhmj_19.297 //",
    "GK19ksbhm19u:603": "babhau kuvalayaśyāmā daṃṣṭāgre yasya medinī /",
    "GK19ksbhm19u:604": "bālaśevalavallīva līnā palvalakeliṣu // Bhmj_19.298 //",
    "GK19ksbhm19u:605": "yena kesariṇā śaṅkhaśubhrābhirnakhaśuktibhiḥ /",
    "GK19ksbhm19u:606": "āyuṣā saha niṣpītaṃ hiraṇyakaśiporyaśaḥ // Bhmj_19.299 //",
    "GK19ksbhm19u:607": "uraḥsthalāsthinirgharṣānnakhakrakacapañjare /",
    "GK19ksbhm19u:608": "yasya daityavadhe kopaḥ prāpa kalpāgniketutām // Bhmj_19.300 //",
    "GK19ksbhm19u:609": "trailokyakramaṇe yasya vijayadhvajatāṃ yayau /",
    "GK19ksbhm19u:610": "pādo gaṅgājalollāsavyāloladhavalāṃśukaḥ // Bhmj_19.301 //",
    "GK19ksbhm19u:611": "kharvaḥ pūrvamatha prāṃśuraprameyastato 'bhavat /",
    "GK19ksbhm19u:612": "yaśca harṣaśca devānāṃ mohaśca tridaśadviṣām // Bhmj_19.302 //",
    "GK19ksbhm19u:613": "yasya kuṇḍalatāṃ karṇe ravirnābhau sarojatām /",
    "GK19ksbhm19u:614": "prāpa pravardhamānasya gulphe kaṭakaratnatām // Bhmj_19.303 //",
    "GK19ksbhm19u:615": "uccairvilokayantīnāṃ tadvapuḥ surayoṣitām /",
    "GK19ksbhm19u:616": "valividhvaṃsabhītyeva nādṛśyata valitrayam // Bhmj_19.304 //",
    "GK19ksbhm19u:617": "dattātreyāvatāreṇa dharmācārasya majjataḥ /",
    "GK19ksbhm19u:618": "vedānāṃ ca kṛtaṃ yena sthityai hastāvalambanam // Bhmj_19.305 //",
    "GK19ksbhm19u:619": "jāmadagnyavapurbhūtvā kārtavīryasya karmaṭham /",
    "GK19ksbhm19u:620": "mṛṇālamaṇḍalīlāvaṃ doḥsahasraṃ lulāva yaḥ // Bhmj_19.306 //",
    "GK19ksbhm19u:621": "yaḥ kuṭhāre 'sthiniṣpeṣakhaṇḍanā dantamālikām /",
    "GK19ksbhm19u:622": "kṣatriyakṣayakālānāṃ babhāra gaṇanāmiva // Bhmj_19.307 //",
    "GK19ksbhm19u:623": "yaḥ pūrvāṅgavatīṃ cārumadhyadeśāṃ payasvinīm /",
    "GK19ksbhm19u:624": "sapuṇḍrakānanāṃ prādātsavatsāṃ kaśyapāya gām // Bhmj_19.308 //",
    "GK19ksbhm19u:625": "yo 'bhavadbhuvanābhogabhūṣaṇaṃ raghunandanaḥ /",
    "GK19ksbhm19u:626": "vīraḥ subāhamārīcaghorameghamahānilaḥ // Bhmj_19.309 //",
    "GK19ksbhm19u:627": "bhrāntaḥ saptasu lokeṣu saptābdhikṣobhasaṃbhṛtaḥ /",
    "GK19ksbhm19u:628": "saptatālabhido yasya dhanvino dhanuṣadhvaniḥ // Bhmj_19.310 //",
    "GK19ksbhm19u:629": "adyāpi setusaṃghaṭṭavisphuṭacchuktisaṃpuṭaḥ /",
    "GK19ksbhm19u:630": "suvyaktamuktādaśano vakti yasyāmbudhiryaśaḥ // Bhmj_19.311 //",
    "GK19ksbhm19u:631": "kirīṭakoṭiviśrāntaṃ yena śubhrayaśoṃśukaiḥ /",
    "GK19ksbhm19u:632": "unmṛṣṭaṃ lokapālānāmindrijitsainyajaṃ rajaḥ // Bhmj_19.312 //",
    "GK19ksbhm19u:633": "patitotpatitairyasya daśāsyavadanairmuhuḥ /",
    "GK19ksbhm19u:634": "babhūva kandukāmandavinodānandavibhramaḥ // Bhmj_19.313 //",
    "GK19ksbhm19u:635": "bhuvo bhārāvatārāya kṛṣṇo vṛṣṇikule 'bhavat /",
    "GK19ksbhm19u:636": "śiśupālādibhūpālakālaḥ śakalitāsuraḥ // Bhmj_19.314 //",
    "GK19ksbhm19u:637": "yadvakṣasi grāvabhidaḥ śṛṅgabhaṅgaparābhavaḥ /",
    "GK19ksbhm19u:638": "asaktiviṣamollekhairariṣṭasyāpyasūcyata // Bhmj_19.315 //",
    "GK19ksbhm19u:639": "cakre yaścaraṇaḥ śubhrairmūrdhni kāliyabhoginaḥ /",
    "GK19ksbhm19u:640": "nakhakāntiphaṇācakraiḥ śeṣaspardhadhirohaṇam // Bhmj_19.316 //",
    "GK19ksbhm19u:641": "mūlāsthicchedaniṣpeṣajātajvālājaṭājuṣā /",
    "GK19ksbhm19u:642": "bāṇabāhuvane yasya cakreṇa krakacāyitam // Bhmj_19.317 //",
    "GK19ksbhm19u:643": "karkī(lkī) viṣṇuyaśā yaśca bhaviṣyati yayugakṣaye /",
    "GK19ksbhm19u:644": "sattvadharmalatodyānanavasaurabhamādhavaḥ // Bhmj_19.318 //",
    "GK19ksbhm19u:645": "tasyāścaryaprabhāvasya śrūyatāmidamujjvalam /",
    "GK19ksbhm19u:646": "caritaṃ puṇyapīyūṣaiḥ kilbiṣakṣālanakṣamam // Bhmj_19.319 //",
    "GK19ksbhm19u:647": "prabhāvaṃ tasya tattvena vaktuṃ ko nu pragalbhate /",
    "GK19ksbhm19u:648": "yatra vācaspatirmūko dūre bhogipatergiraḥ // Bhmj_19.320 //",
    "GK19ksbhm19u:649": "***** prādurbhāvasaṃgrahaḥ || 9 || *****",
    "GK19ksbhm19u:650": "vṛtte vṛtravadhe pūrvaṃ saṃgrāme tārakāmaye /",
    "GK19ksbhm19u:651": "tridaśāḥ śaraṇaṃ jagmurviśvaksenaṃ janārdanam // Bhmj_19.321 //",
    "GK19ksbhm19u:652": "dattaṃ tenābhayaṃ teṣāṃ viṣame daityaje bhaye /",
    "GK19ksbhm19u:653": "saṃhatā dānavāḥ sarve viviśuḥ samarāṅganam // Bhmj_19.322 //",
    "GK19ksbhm19u:654": "mayo māyānidhisteṣāmagraṇīrugravigrahaḥ /",
    "GK19ksbhm19u:655": "babhau haimaṃ samārūḍho rathamṛkṣasahasragam // Bhmj_19.323 //",
    "GK19ksbhm19u:656": "tāraḥ krośādhikāyāmamāyasaṃ rathamāsthitaḥ /",
    "GK19ksbhm19u:657": "yuktaṃ svarasahasreṇa dhūmottho 'gnirivābabhau // Bhmj_19.324 //",
    "GK19ksbhm19u:658": "hayagrīvaḥ samāruhya rathaṃ hayasahasragam /",
    "GK19ksbhm19u:659": "mattukuñjarayuktaṃ ca tvaṣṭā mandaragauravam // Bhmj_19.325 //",
    "GK19ksbhm19u:660": "vīrā virocanādyāśca tasthuḥ samarasaṃmukhāḥ /",
    "GK19ksbhm19u:661": "kalpāntajaladabyūhavipulaṃ tadbalārṇavam // Bhmj_19.326 //",
    "GK19ksbhm19u:662": "viṣṇunā vihitāśvāsā vīkṣya devāḥ samādravan /",
    "GK19ksbhm19u:663": "airāvaṇagatasteṣāṃ sahasrākṣaḥ puro babhau // Bhmj_19.327 //",
    "GK19ksbhm19u:664": "indrāyudhasahasrāṇi darśayanvajraraśmibhiḥ /",
    "GK19ksbhm19u:665": "yamastāramahāhāraḥ śyāmo mahiṣavāhanaḥ // Bhmj_19.328 //",
    "GK19ksbhm19u:666": "tasthau lambāmbudo nīlaśailo nirjharavāniva /",
    "GK19ksbhm19u:667": "śvetāśvo maṇimālāṅko varuṇastaraṇiprabhaḥ // Bhmj_19.329 //",
    "GK19ksbhm19u:668": "rathe rarāja kailāse ratnakūṭa ivodgataḥ /",
    "GK19ksbhm19u:669": "hemarkmā hemaratho hemāṅgadādharaḥ // Bhmj_19.330 //",
    "GK19ksbhm19u:670": "jahāra dhanado meroḥ sūryātapajuṣaḥ śriyam /",
    "GK19ksbhm19u:671": "himaraśmirhimaśilāśubhrāśvastuhināyudhaḥ // Bhmj_19.331 //",
    "GK19ksbhm19u:672": "tasthau jaladavāhaśca vāyurāyuḥ śarīriṇām /",
    "GK19ksbhm19u:673": "devaśca svayamabhyāyādbhagavānkaiṭabhāntakaḥ // Bhmj_19.332 //",
    "GK19ksbhm19u:674": "dīptacakragadāśārṅganandano garuḍadhvajaḥ /",
    "GK19ksbhm19u:675": "cakraṃ rarāja tasyājau dhārābimbitadānavam // Bhmj_19.333 //",
    "GK19ksbhm19u:676": "antaḥpraviṣṭanihatārātivrātamivābhitaḥ /",
    "GK19ksbhm19u:677": "praśānte jvalite merurivāsya bhujagāntakaḥ // Bhmj_19.334 //",
    "GK19ksbhm19u:678": "babhāse bhāsvaro vāhaḥ pravāhaḥ śatrutejasām /",
    "GK19ksbhm19u:679": "tasya dīptataraiḥ pakṣairbabhūva pihitaṃ nabhaḥ // Bhmj_19.335 //",
    "GK19ksbhm19u:680": "antyairdvādaśabhiḥ sūryairivaikaghanatāṃ gataiḥ /",
    "GK19ksbhm19u:681": "virarāja tadārūḍho hariḥ kaustubhabhūṣitaḥ // Bhmj_19.336 //",
    "GK19ksbhm19u:682": "vaḍavānalasaṃyukto maināka iva ratnasūḥ /",
    "GK19ksbhm19u:683": "rudrādityamarudviśvasādhyāśvivasucāraṇāḥ // Bhmj_19.337 //",
    "GK19ksbhm19u:684": "udyayuḥ kṣubdhasainyābdheḥ kallolā iva saṃgatāḥ /",
    "GK19ksbhm19u:685": "athoddhūtāmbudhidhvānaḍajīkṛtajagattrayaḥ // Bhmj_19.338 //",
    "GK19ksbhm19u:686": "rarāsa ghoṣagambhīraḥ samarāmbhadundubhiḥ /",
    "GK19ksbhm19u:687": "petuḥ parasparaṃ teṣāṃ dehe tejasvināṃ prabhāḥ // Bhmj_19.339 //",
    "GK19ksbhm19u:688": "pravṛtte samare hemanārācanicayā iva /",
    "GK19ksbhm19u:689": "surāsurakarotsṛṣṭaśastrāstranikapotthitāḥ // Bhmj_19.340 //",
    "GK19ksbhm19u:690": "jvālāścakrurdhvajāgreṣu kṣaṇaṃ pītāṃśukabhramam /",
    "GK19ksbhm19u:691": "cerustridaśamātaṅgadantollikhitakaṅkaṭāḥ // Bhmj_19.341 //",
    "GK19ksbhm19u:692": "jātadhūmānalā daityā meghā iva savidyutaḥ /",
    "GK19ksbhm19u:693": "teṣāṃ vakṣastaṭe bhugnadantāste divyakuñjarāḥ // Bhmj_19.342 //",
    "GK19ksbhm19u:694": "sikatāsetuniḥsārānamanyanta kulācalān /",
    "GK19ksbhm19u:695": "tato daityabhujoddhūtaśastranirvivirā divi // Bhmj_19.343 //",
    "GK19ksbhm19u:696": "babhūvurniścalāḥ kṣipraṃ citranyastā ivāmarāḥ /",
    "GK19ksbhm19u:697": "iyamatyantadurvārā daityamāyā mahīyasī // Bhmj_19.344 //",
    "GK19ksbhm19u:698": "yamo 'vi niyameneva baddhastannidhaneṣu yat /",
    "GK19ksbhm19u:699": "vāyuḥ paṅguriva kṣipramaprakāśa ivāṃśumān // Bhmj_19.345 //",
    "GK19ksbhm19u:700": "jayastu yudhi daityeṣu vahniḥ śīta ivābhavat /",
    "GK19ksbhm19u:701": "tataḥ sahasranayano vajreṇonmya daityajām // Bhmj_19.346 //",
    "GK19ksbhm19u:702": "māyāṃ mayamukhānvīrānsuraiḥ punarayodhayat /",
    "GK19ksbhm19u:703": "vajrivajranikṛttānāṃ daityānāṃ patatāṃ bhuvi // Bhmj_19.347 //",
    "GK19ksbhm19u:704": "gurubhirvigrahaiḥ prāpuraikyaṃ saptāpi te 'bdhayaḥ /",
    "GK19ksbhm19u:705": "te gajendra ivāliptā dānavā dānavāribhiḥ // Bhmj_19.348 //",
    "GK19ksbhm19u:706": "tamobhirāvṛtāḥ petuḥ surendrema vimohitāḥ /",
    "GK19ksbhm19u:707": "bahumāyastato māyāṃ mayaḥ samayavartinīm // Bhmj_19.349 //",
    "GK19ksbhm19u:708": "pramayāyaiva devānāmaurvānalavatīṃ vyadhāt /",
    "GK19ksbhm19u:709": "ūrujastanayo vahneḥ saṃkalpādbrahmacāriṇaḥ // Bhmj_19.350 //",
    "GK19ksbhm19u:710": "lokāndidhakṣuḥ kālātmā vārbhakṣo brahmaṇo varāt /",
    "GK19ksbhm19u:711": "hiraṇyakaśipoḥ pūrvamaurvo bhaktyā varapradaḥ // Bhmj_19.351 //",
    "GK19ksbhm19u:712": "jajvāla suresanāsu tasminsamarasaṃkaṭe /",
    "GK19ksbhm19u:713": "aurveṇa dahyamānāste jvālājaṭilavigrahāḥ // Bhmj_19.352 //",
    "GK19ksbhm19u:714": "ekībhūtānyamanyanta tejāṃsi ca tamāṃsi ca /",
    "GK19ksbhm19u:715": "vivaśāstridaśāḥ sarve tenaurvānalaparvaṇā // Bhmj_19.353 //",
    "GK19ksbhm19u:716": "varuṇaṃ śītaraśmiṃ ca trāṇameva vyacintayan /",
    "GK19ksbhm19u:717": "athākhaṇḍalanirdiṣṭaścandramā varuṇāgragaḥ // Bhmj_19.354 //",
    "GK19ksbhm19u:718": "kṣipanhimaśilāsaṃghānudyayau yudhi dānavān /",
    "GK19ksbhm19u:719": "tuṣāravāripūraiste bhṛśaṃ tābhyāṃ samāhatāḥ // Bhmj_19.355 //",
    "GK19ksbhm19u:720": "niśceṣṭā dānavāḥ prāpuḥ kāṣṭhapāṣāṇatulyatām /",
    "GK19ksbhm19u:721": "himasya mahatī śaktiḥ sā kāpi dahanātmikā // Bhmj_19.356 //",
    "GK19ksbhm19u:722": "yayā dānavasaṃghānāmasthibhaṅgo mahānabhūt /",
    "GK19ksbhm19u:723": "tuṣārāśanisaṃchannā dānavānāmanīkinī // Bhmj_19.357 //",
    "GK19ksbhm19u:724": "nāsāniḥśvāsavivarairnirvibhāgamasūcyata /",
    "GK19ksbhm19u:725": "māyāvinimayaṃ jñātvā mayaḥ svajanasiddhaye // Bhmj_19.358 //",
    "GK19ksbhm19u:726": "asṛjatpārvatīṃ māyāṃ drumaśastraśilāghanām /",
    "GK19ksbhm19u:727": "drumaśailaniruddhānāṃ sphuṭitāyudhavarmaṇām // Bhmj_19.359 //",
    "GK19ksbhm19u:728": "moho jajṛmbhe devānāmṛte cakragadādharam /",
    "GK19ksbhm19u:729": "tataḥ kṣaṇāttadādiṣṭau tadanu pāṇitaujasā // Bhmj_19.360 //",
    "GK19ksbhm19u:730": "samaṃ viviśatuḥ senāṃ daityānāmagnimārutau /",
    "GK19ksbhm19u:731": "bhasmakūṭāvalīśeṣānkṛtvā drumaśiloccayān // Bhmj_19.361 //",
    "GK19ksbhm19u:732": "uddhūtāndikṣu vikṣipya tau raṇāgre viceratuḥ /",
    "GK19ksbhm19u:733": "anilollāsitajvālājvalitaśmaśrubhīṣaṇaḥ // Bhmj_19.362 //",
    "GK19ksbhm19u:734": "daityānāṃ dahyamānānāṃ dhūmaḥ kāla ivodyayau /",
    "GK19ksbhm19u:735": "mārutasyāgnitaptasya vahnetodyatasya ca // Bhmj_19.363 //",
    "GK19ksbhm19u:736": "abhūtkūtāntahuṃkāraghoraḥ kahakahāravaḥ /",
    "GK19ksbhm19u:737": "vicaṭaccarmaṇāmeṣaṃ chamacchamiti medasām // Bhmj_19.364 //",
    "GK19ksbhm19u:738": "sphuṭassthūlāsthibandhānāṃ ko 'pi vyatikaro 'bhavat /",
    "GK19ksbhm19u:739": "jayatsu surasaṅgheṣu bhaṅge ditijamaṇḍale // Bhmj_19.365 //",
    "GK19ksbhm19u:740": "kālanemiḥ samuttasthau trijagadgrasalālasaḥ /",
    "GK19ksbhm19u:741": "jṛmbhāvispaṣṭadaṃṣṭāgrairugravaktrairbhṛtāmbaraḥ // Bhmj_19.366 //",
    "GK19ksbhm19u:742": "jagatkṣayāyeva rasādahaṃpūrvikayotthitaiḥ /",
    "GK19ksbhm19u:743": "tasyāñjanaśilāstambhasaṃbhārairbhujamaṇḍalaiḥ // Bhmj_19.367 //",
    "GK19ksbhm19u:744": "abhavankakubho bhīmabogibhogavṛtā iva /",
    "GK19ksbhm19u:745": "viṭaṅkamukuṭaprāptaghṛṣṭabrahmāṇḍakarpare // Bhmj_19.368 //",
    "GK19ksbhm19u:746": "asṛjaddhūmajālena kṣayajīmūtaḍambarān /",
    "GK19ksbhm19u:747": "śatavaktrasya netrebhyastasya jvālā diśo yayuḥ // Bhmj_19.369 //",
    "GK19ksbhm19u:748": "tacchāyayā jagatsarvamadṛśyamabhavatkṣaṇāt /",
    "GK19ksbhm19u:749": "aghoraiḥ kālarajanīsaṅghaiḥ saṃghaṭṭitairiva // Bhmj_19.370 //",
    "GK19ksbhm19u:750": "tasya viśvakṣayākṣepadīkṣāsamayamaṇḍalaiḥ /",
    "GK19ksbhm19u:751": "dīptāyuprabhācakrairālokaḥ kakubhāmabhūt // Bhmj_19.371 //",
    "GK19ksbhm19u:752": "ghaṭṭayansarvatejāṃsi sarvabhūtāni kampayan /",
    "GK19ksbhm19u:753": "jahāra jaladavyūhānkopaniḥśvāsamārutaiḥ // Bhmj_19.372 //",
    "GK19ksbhm19u:754": "udymya pavanāskandhasaṃghaṭṭoddhaṭṭanaṃ bhujam /",
    "GK19ksbhm19u:755": "ajīvavatsa ditijānkṣubdhābdhidhvānayā girā // Bhmj_19.373 //",
    "GK19ksbhm19u:756": "udāyudhaiḥ pramuditairdānavaistatpuraḥ saraiḥ /",
    "GK19ksbhm19u:757": "tato yuyudhire devāḥ kālanemihataujasaḥ // Bhmj_19.374 //",
    "GK19ksbhm19u:758": "tasminsamarasaṃghaṭṭe tumule prāṇahāriṇi /",
    "GK19ksbhm19u:759": "vyavardhata mahānkāyaḥ karālaḥ kālaneminaḥ // Bhmj_19.375 //",
    "GK19ksbhm19u:760": "tadvaktrakuharodvāntajvālāvalayitāḥ surāḥ /",
    "GK19ksbhm19u:761": "tiryagūrdhvaṃ pravṛddhaiśca tadbhujairabhito hatāḥ // Bhmj_19.376 //",
    "GK19ksbhm19u:762": "tacchastravṛṣṭidalitāstatkarākṛṣṭamaulayaḥ /",
    "GK19ksbhm19u:763": "peturbhraṣṭā vimānebhyaḥ kṣīṇapuṇyā iva kṣitau // Bhmj_19.377 //",
    "GK19ksbhm19u:764": "bhagne vakramukhe śakre varuṇe karuṇāspade /",
    "GK19ksbhm19u:765": "dhanade nidhanāpanne śaśāṅke grāsaśaṅkite // Bhmj_19.378 //",
    "GK19ksbhm19u:766": "bhagnāyudhadhvajacchattrā chinnasyandanakuñjarāḥ /",
    "GK19ksbhm19u:767": "niśceṣṭāstridaśāstasthurdinadīpā ivāprabhāḥ // Bhmj_19.379 //",
    "GK19ksbhm19u:768": "śītasya vahne kā vārtā taraṇistāradarpaṇaḥ /",
    "GK19ksbhm19u:769": "āsthā kiṃ niścale vāyau kiṃ yamena hataujasā // Bhmj_19.380 //",
    "GK19ksbhm19u:770": "kimete mudritā rudrā vasavo vyasavo nu kim /",
    "GK19ksbhm19u:771": "iti bruvāṇā nādena nanandurditinandanāḥ // Bhmj_19.381 //",
    "GK19ksbhm19u:772": "tataḥ saṃprāptavijayaḥ kālanemiḥ kṣatāmaraḥ /",
    "GK19ksbhm19u:773": "lokapālapade tasthau vibhajyānekadhā vapuḥ // Bhmj_19.382 //",
    "GK19ksbhm19u:774": "jalaṃ bhūtvābhavadvyāpī vāyurbhūtvā vavau svayam /",
    "GK19ksbhm19u:775": "somasūryatanurbhūtvā rātryahāni cakāra saḥ // Bhmj_19.383 //",
    "GK19ksbhm19u:776": "jagrāha sarvalokātmā havyamagnimukhaḥ svayam /",
    "GK19ksbhm19u:777": "sarvadevamayaḥ so 'bhūditi viṣṇujigīṣayā // Bhmj_19.384 //",
    "GK19ksbhm19u:778": "samastabhuvanādhīśaḥ sarvadevagaṇairyutaḥ /",
    "GK19ksbhm19u:779": "vedadharmakṛpāsatyaiḥ śriyā ca na samāśritaḥ // Bhmj_19.385 //",
    "GK19ksbhm19u:780": "sa dadarśātha devādiṃ devaṃ garuḍalāñchanam /",
    "GK19ksbhm19u:781": "upekṣitāgrasaṃmardaṃ raṇakautukalīlayā // Bhmj_19.386 //",
    "GK19ksbhm19u:782": "prabhādāmābhirāmeṇa kaustubhena vibhūṣitam /",
    "GK19ksbhm19u:783": "sphuradindrāyudhodāraṃ snigdhaśyāmamivāmbudam // Bhmj_19.387 //",
    "GK19ksbhm19u:784": "bhujairvibhrājitaṃ ratnakeyūradhṛtipallavaiḥ /",
    "GK19ksbhm19u:785": "hārakāntisudhāsiktaiḥ pārijātairivāparaiḥ // Bhmj_19.388 //",
    "GK19ksbhm19u:786": "uhyamānaṃ suparṇena suvarṇacchavihāriṇā /",
    "GK19ksbhm19u:787": "mandaroddhārabhītena mūrteneva sumeruṇā // Bhmj_19.389 //",
    "GK19ksbhm19u:788": "daityasaṃhāragaṇanācihnahemāṅgadāṃ gadām /",
    "GK19ksbhm19u:789": "dhārayantaṃ girīndrāṇāṃ gauravairiva nirmitām // Bhmj_19.390 //",
    "GK19ksbhm19u:790": "aruṇairūruyugale ralasūryāṃśubhirvṛtam /",
    "GK19ksbhm19u:791": "madhukaiṭabhakaṇṭhāsṛkchaṭābhiriva carcitam // Bhmj_19.391 //",
    "GK19ksbhm19u:792": "śaṅkhakāntivitānena ratnamālātaraṅgiṇā /",
    "GK19ksbhm19u:793": "kṣīrodeneva śayanāyāsatrastena sevitam // Bhmj_19.392 //",
    "GK19ksbhm19u:794": "rāhukaṇṭhāṭavīchedaprocchalacchoṇitāruṇaiḥ /",
    "GK19ksbhm19u:795": "vyāptaṃ cakraprabhācakraiḥ sūryāśubhirivāmbaram // Bhmj_19.393 //",
    "GK19ksbhm19u:796": "aho batāyamasmākaṃ śatrurlocanagocaraḥ /",
    "GK19ksbhm19u:797": "nirañjanadaśāṃ yena nītā daityavadhūdṛśaḥ // Bhmj_19.394 //",
    "GK19ksbhm19u:798": "ghnatā hiraṇyakaśipuṃ sutārairnakharāṅkuraiḥ /",
    "GK19ksbhm19u:799": "hantā hatānyanenaiva muktābhāni yaśāṃsi naḥ // Bhmj_19.395 //",
    "GK19ksbhm19u:800": "nṛsiṃhacaraṇākrāntirajodigdhāṃ sabhābhuvam /",
    "GK19ksbhm19u:801": "hatvemaṃ kṣālayāmyeṣa daityaharṣāśruvāribhiḥ // Bhmj_19.396 //",
    "GK19ksbhm19u:802": "iti bruvāṇaṃ sāvajñaṃ līlāsmitasitādharaḥ /",
    "GK19ksbhm19u:803": "pātinā darpamadhunā matto 'smītyabhyadhādvibhuḥ // Bhmj_19.397 //",
    "GK19ksbhm19u:804": "ghorāṭṭahāsavikaṭo dānavādhipatistataḥ /",
    "GK19ksbhm19u:805": "apātayacchastravṛṣṭiṃ devorasi bhujairghanaiḥ // Bhmj_19.398 //",
    "GK19ksbhm19u:806": "akampyata suparṇo 'pi gadayā caṇḍavegayā /",
    "GK19ksbhm19u:807": "devorasi bhujairyena niṣkampo 'kampata kṣaṇam // Bhmj_19.399 //",
    "GK19ksbhm19u:808": "vismitaḥ kopasaṃrambādatha viṣṇurvyavardhata /",
    "GK19ksbhm19u:809": "sahasrabāhucaraṇaḥ sahasravadanekṣamaḥ // Bhmj_19.400 //",
    "GK19ksbhm19u:810": "sa sudarśanamāsādya viṣadaṃ bhayadaṃ dviṣām /",
    "GK19ksbhm19u:811": "paryantatejaḥprasaraiḥ kiratkāñcanāvālukam // Bhmj_19.401 //",
    "GK19ksbhm19u:812": "daityāsthikūṭakuṇṭhākaṃ kṣurāgraṃ vajramaṇḍalam /",
    "GK19ksbhm19u:813": "cikṣepa krakacakrūraṃ dānavānanakānane // Bhmj_19.402 //",
    "GK19ksbhm19u:814": "tadviṣṇubhujanirmuktaṃ pratimānaṃ vivasvataḥ /",
    "GK19ksbhm19u:815": "cakartāgniśikhodgāraṃ ghoraṃ vaktraśataṃ dviṣaḥ // Bhmj_19.403 //",
    "GK19ksbhm19u:816": "nikṛttabhujavaktrotthasaradrudhiranirjharaḥ /",
    "GK19ksbhm19u:817": "na papāta ciraṃ daityo manyustabdha iva sthitaḥ // Bhmj_19.404 //",
    "GK19ksbhm19u:818": "pakṣavātena tārkṣyasya kṣuṇṇakṣmādharamaulinā /",
    "GK19ksbhm19u:819": "saptābdhayaḥ samutpetustaraṅgāliṅgitāmbarāḥ // Bhmj_19.405 //",
    "GK19ksbhm19u:820": "sarvataḥ pāṇipādena sarve sarvatra dānavāḥ /",
    "GK19ksbhm19u:821": "pīḍitā viśvarūpeṇa prayayuḥ smṛtiśeṣatām // Bhmj_19.406 //",
    "GK19ksbhm19u:822": "***** kālanemivadhaḥ || 10 || *****",
    "GK19ksbhm19u:823": "tato nivṛtte durvṛtte pravṛtte dharmakarmaṇi /",
    "GK19ksbhm19u:824": "brahmaprabhṛtibhirdevaiḥ stūyamāno maharṣibhiḥ // Bhmj_19.407 //",
    "GK19ksbhm19u:825": "svapade śakramādāya brahmasadma yayau hariḥ /",
    "GK19ksbhm19u:826": "vanditastrijagadvandyaiḥ siddhaiḥ saṃvinmayātmabhiḥ // Bhmj_19.408 //",
    "GK19ksbhm19u:827": "tato nijāśramaṃ gatvā svaprabhodbhāsitaṃ vibhuḥ /",
    "GK19ksbhm19u:828": "bheje 'mbudhau yogānidrāmadabhrābhrottaracchade // Bhmj_19.409 //",
    "GK19ksbhm19u:829": "taṃ śeṣaśāyinaṃ kṛṣṇaṃ sahasravadanaṃ śanaiḥ /",
    "GK19ksbhm19u:830": "nidrā siṣeve mattālimāleva kamalākaram // Bhmj_19.410 //",
    "GK19ksbhm19u:831": "tasya pītāṃśukodāraṃ suptasya vibabhau vapuḥ /",
    "GK19ksbhm19u:832": "nābhebrahmasarojottharajaḥ puñjairivācitam // Bhmj_19.411 //",
    "GK19ksbhm19u:833": "kalayannakṣasūtreṇa laukikīṃ kālakalmaṣām /",
    "GK19ksbhm19u:834": "prajāḥ śvāsāvalīsūtraiḥ saṃjahārotsasarja ca // Bhmj_19.412 //",
    "GK19ksbhm19u:835": "tasminprasupte vidhinā dakṣaiṇāyanakāriṇā /",
    "GK19ksbhm19u:836": "nidrāpi nidrayevābhūttamaḥpaṭalamīlitā // Bhmj_19.413 //",
    "GK19ksbhm19u:837": "jṛmbālasyavimohāṅkā nṛṇāṃ jīvārthahāriṇī /",
    "GK19ksbhm19u:838": "adīrghapralaye seyaṃ pāvanī viṣṇusaṃgamāt // Bhmj_19.414 //",
    "GK19ksbhm19u:839": "tato varṣasahasreṣu yāteṣu ca kṛte kate /",
    "GK19ksbhm19u:840": "tretāyāṃ vinivṛttāyāṃ dvāpare tanutāṃ gate // Bhmj_19.415 //",
    "GK19ksbhm19u:841": "kamalākelikamalaprāntavātavibodhitam /",
    "GK19ksbhm19u:842": "pitāmahamukhā devāḥ sahasrākṣapurāḥsarāḥ // Bhmj_19.416 //",
    "GK19ksbhm19u:843": "ekībhūtāḥ samabhyetya jagatkāryārthamudyatāḥ /",
    "GK19ksbhm19u:844": "taṃ tuṣṭuvurmunigaṇāḥ phullapadmakarāḥ kṣaṇam // Bhmj_19.417 //",
    "GK19ksbhm19u:845": "yoganidrāpadeśena garbhīkṛtajagattraye /",
    "GK19ksbhm19u:846": "tvayi deva na jānīmaḥ kartvayaṃ suptasaṃvidā // Bhmj_19.418 //",
    "GK19ksbhm19u:847": "trailokyakarmaṇāṃ mudrāṃ nidrāṃ netrābjaṣaṭpadīm /",
    "GK19ksbhm19u:848": "tyaja bhogaparimlānāmiva nīlotpalasrajam // Bhmj_19.419 //",
    "GK19ksbhm19u:849": "sphāreṇa dakṣiṇenākṣṇā janmakṣetreṇa bhāsvataḥ /",
    "GK19ksbhm19u:850": "jaganti kamalānīva vikāsaya jagatpate // Bhmj_19.420 //",
    "GK19ksbhm19u:851": "savyenendūdayānandaviṣyandāmṛtavarṣiṇā /",
    "GK19ksbhm19u:852": "bhūtāni sarvabhūtātmankumudānīva jīvaya // Bhmj_19.421 //",
    "GK19ksbhm19u:853": "deva devāḥ pratīkṣante tvatprasādāvalokanam /",
    "GK19ksbhm19u:854": "vijñaptiḥ śrūyatāmeṣā jagatāṃ kāryagauravāt // Bhmj_19.422 //",
    "GK19ksbhm19u:855": "śrutveti devarṣivaco nidrāviṣadalocanaḥ /",
    "GK19ksbhm19u:856": "pārśve valitahārārdhaviśrāntikṛtamaṇḍalaḥ // Bhmj_19.423 //",
    "GK19ksbhm19u:857": "āvṛttakaṃdharo devānavadaddaśanāṃśubhiḥ /",
    "GK19ksbhm19u:858": "kurvanvadanapadmānāṃ mṛṇālīkāṇḍamaṇḍalam // Bhmj_19.424 //",
    "GK19ksbhm19u:859": "kimayaṃ lokapālānāṃ mantraśaṃsī samāgamaḥ /",
    "GK19ksbhm19u:860": "api nāma na daityendraiḥ krāntāstridaśabhūmayaḥ // Bhmj_19.425 //",
    "GK19ksbhm19u:861": "phullābjapuñjajayinī kiraṇāṅkurakesarā /",
    "GK19ksbhm19u:862": "iyaṃ vo vadanacchāyā na śaṃsati parābhavam // Bhmj_19.426 //",
    "GK19ksbhm19u:863": "ayaṃ ca svayamāyātaḥ padmajanmā pitāmahaḥ /",
    "GK19ksbhm19u:864": "hitaṃ ca jagatāṃ kāryaṃ nālpametadbhaviṣyati // Bhmj_19.427 //",
    "GK19ksbhm19u:865": "sajjo 'haṃ bhavatāmarthe kartavyamadhunocyatām /",
    "GK19ksbhm19u:866": "iti vādini deveśe babhāṣe caturānanaḥ // Bhmj_19.428 //",
    "GK19ksbhm19u:867": "sarvaṃ tvameva sarvātsañjānīṣe kāryamātmanā /",
    "GK19ksbhm19u:868": "praśnājñāḥ kiṃtu bhavataḥ pareṇa na vilaṅghyate // Bhmj_19.429 //",
    "GK19ksbhm19u:869": "sahasraśīrṣaḥ śeṣo 'yaṃ vaktuṃ jānāti te stutim /",
    "GK19ksbhm19u:870": "tavaiva bhāratī devī yadi vaiṣā sarasvatī // Bhmj_19.430 //",
    "GK19ksbhm19u:871": "tvaccakrakrakarotkṛttadaityograviṣapādape /",
    "GK19ksbhm19u:872": "dharmasyati jagatyasminnabhagnapraṇayo rathaḥ // Bhmj_19.431 //",
    "GK19ksbhm19u:873": "vivṛddhaḥ sarvabhūpālāḥ sadācārānuvartinaḥ /",
    "GK19ksbhm19u:874": "prabhūtabalasaṃbhārairbhāraḥ kiṃtu mahānkṣiteḥ // Bhmj_19.432 //",
    "GK19ksbhm19u:875": "seyaṃ mahīyasī cintā mahīmañjanaśaṅkayā /",
    "GK19ksbhm19u:876": "sadvṛttānāṃ narendrāṇāṃ kṣaye yadayamudyamaḥ // Bhmj_19.433 //",
    "GK19ksbhm19u:877": "prajāpateriti vacaḥ śrutvā devaḥ prajāhitam /",
    "GK19ksbhm19u:878": "tathetyuktvā yayau sārdhaṃ tridaśairamarāvatīm // Bhmj_19.434 //",
    "GK19ksbhm19u:879": "tāṃ kalpapādapavatīṃ ratnamandirasundarām /",
    "GK19ksbhm19u:880": "praviśya bheje prodbhūtaratnastambhaprabhāṃ samabhām // Bhmj_19.435 //",
    "GK19ksbhm19u:881": "candrakāntāsane tatra kṣīrārṇava ivāpare /",
    "GK19ksbhm19u:882": "stite viṣṇau surāḥ prāpurhemaratnāsanānyatha // Bhmj_19.436 //",
    "GK19ksbhm19u:883": "brahmavākyātpratīhāre vetrapāṇau samīraṇe /",
    "GK19ksbhm19u:884": "nivātasuptadugdhābdhiniḥśabdamabhavatsadaḥ // Bhmj_19.437 //",
    "GK19ksbhm19u:885": "tatastaṃ sūcitābhikhyā svayaṃ tāmarasaukasā /",
    "GK19ksbhm19u:886": "pādapīṭhe puro viṣṇorupaviśyānatānanā // Bhmj_19.438 //",
    "GK19ksbhm19u:887": "śyāmā padmapalāśākṣī hārāṃśuśabalastanī /",
    "GK19ksbhm19u:888": "nānāratnaprabhābhaṅkena devī rohiṇabhūbhṛtaḥ // Bhmj_19.439 //",
    "GK19ksbhm19u:889": "uvācorvī mukhāmbhojadivyagandhādhivāsinī /",
    "GK19ksbhm19u:890": "harantī bālavallīnāṃ bhṛṅgabhārakadarthanām // Bhmj_19.440 //",
    "GK19ksbhm19u:891": "deva tvaccaraṇāmbhojamadhyaviśrāntilālitā /",
    "GK19ksbhm19u:892": "na kadācana jāne 'haṃ jagadbhārapariśramama // Bhmj_19.441 //",
    "GK19ksbhm19u:893": "lalanā kva nu nāmāhaṃ kva ceme kulabhūdharāḥ /",
    "GK19ksbhm19u:894": "tadetattvadavaṣṭambhasaṃbhārasya vidṛmbhitam // Bhmj_19.442 //",
    "GK19ksbhm19u:895": "majjantī salile pūrvaṃ nalinīdalalīlayā /",
    "GK19ksbhm19u:896": "tvayaivādivarāheṇa daṃṣṭrāgreṇāhamuddhṛtā // Bhmj_19.443 //",
    "GK19ksbhm19u:897": "jagatyekārṇave pūrvaṃ nirmathya madhukaiṭabhau /",
    "GK19ksbhm19u:898": "tanmedasā ghanībhūtā tvayāhaṃ medinī kṛtā // Bhmj_19.444 //",
    "GK19ksbhm19u:899": "bhārgaveṇa kṛte kopādasakṛtkṣattrasaṃkṣaye /",
    "GK19ksbhm19u:900": "kālena punarudbhūtā manorvaṃśe nareśvarāḥ // Bhmj_19.445 //",
    "GK19ksbhm19u:901": "teṣāṃ subhaṭasaṃghāte gajavājisamākule /",
    "GK19ksbhm19u:902": "vṛddhyā nirvivarībhūte bhāreṇāsmi nipīḍitā // Bhmj_19.446 //",
    "GK19ksbhm19u:903": "kriyatāṃ tatkṣayopāye 'pyavadhānalavaḥ kṣaṇam /",
    "GK19ksbhm19u:904": "śaraṇyaṃ trideśeśānāṃ tvāmasmi śaraṇaṃ gatā // Bhmj_19.447 //",
    "GK19ksbhm19u:905": "gururagniḥ suvarṇasya tigmāṃśuśca gavāṃ guruḥ /",
    "GK19ksbhm19u:906": "tārakāṇāṃ guruḥ somaḥ sadā mama gururbhavān // Bhmj_19.448 //",
    "GK19ksbhm19u:907": "śrutveti pṛthivīvākyaṃ viṣṇunā tiryagīkṣitaḥ /",
    "GK19ksbhm19u:908": "tatsamīhitatattvajño devānprāha pitāmahaḥ // Bhmj_19.449 //",
    "GK19ksbhm19u:909": "aṃśāvatāraḥ kriyatāṃ bhavadbhirbhūtaye bhuvaḥ /",
    "GK19ksbhm19u:910": "eṣa viṣṇuḥ kṣitau sākṣādavatāre kṛtakṣaṇaḥ // Bhmj_19.450 //",
    "GK19ksbhm19u:911": "purā jalanidhestīre kaśyapena saha sthitam /",
    "GK19ksbhm19u:912": "māṃ gaṅgānugataḥ śrīmānāyayau bhūṣito 'mbudhiḥ // Bhmj_19.451 //",
    "GK19ksbhm19u:913": "tenāhaṃ plāvito vārbhirdṛptaṃ tamavadaṃ ruṣā /",
    "GK19ksbhm19u:914": "bho rājaveśa śānto 'sītyuraktamātro bhavattanuḥ // Bhmj_19.452 //",
    "GK19ksbhm19u:915": "sa jātaḥ śaṃtanurnāma macchāpādvasudhādhipaḥ /",
    "GK19ksbhm19u:916": "vasūnāṃ jananī gaṅgā tamevānugatā priyā // Bhmj_19.453 //",
    "GK19ksbhm19u:917": "tadvaṃśe pāṇḍurutpanno dhṛtarāṣṭraśca bhūmipau /",
    "GK19ksbhm19u:918": "dharmānilendrāśvibhāgāḥ pāṇḍorāyānti putratām // Bhmj_19.454 //",
    "GK19ksbhm19u:919": "kelaraṃśasya putro 'stu dhṛtarāṣṭrasya sānujaḥ /",
    "GK19ksbhm19u:920": "anyeṣu rājavaṃśeṣu bhavantu ca surāḥ pare // Bhmj_19.455 //",
    "GK19ksbhm19u:921": "rudraśca śiśirāṃśuśca gandharvoragārākṣasāḥ /",
    "GK19ksbhm19u:922": "teṣāṃ parasparaṃ ghore vairāraṇimudbhave /",
    "GK19ksbhm19u:923": "raṇānale kṣayaṃ yātu ghanaṃ kṣitipakānanam // Bhmj_19.456 //",
    "GK19ksbhm19u:924": "tānprajāpatirityuktvā visasarja vusaṃdharām /",
    "GK19ksbhm19u:925": "tatoṃ'śaistatsamādiṣṭāstridaśāḥ kṣmāmavātaran // Bhmj_19.457 //",
    "GK19ksbhm19u:926": "atrāntare heraraṃśo bhagavānnārado muniḥ /",
    "GK19ksbhm19u:927": "abhyāyāttejasā kurvandiśaḥ kanakapiṅgalāḥ // Bhmj_19.458 //",
    "GK19ksbhm19u:928": "nādaśaktiṃ kuṭilatāṃ bhuvanodarasaṃkaṭe /",
    "GK19ksbhm19u:929": "mūrtāmiva vahanvīṇāṃ svarajñaśchandasāṃ nidhiḥ // Bhmj_19.459 //",
    "GK19ksbhm19u:930": "rahasyabhettā jagatāṃ kalikelikutūhalī /",
    "GK19ksbhm19u:931": "āvarjitajaṭābandhaḥ sa viṣṇu praṇato 'bhyadhāt // Bhmj_19.460 //",
    "GK19ksbhm19u:932": "bhagavanbhuvi bhūpālavaṃśeṣu tridaśeśvarāḥ /",
    "GK19ksbhm19u:933": "avatīrṇā bhavadvākyātkitveṣa viphalaḥ śramaḥ // Bhmj_19.461 //",
    "GK19ksbhm19u:934": "asatāṃ tāvadamarāḥ samuddhatamahoragāḥ /",
    "GK19ksbhm19u:935": "tṛṣṇāñcane 'pi kā śaktistvāṃ vinā parameṣṭhinam // Bhmj_19.462 //",
    "GK19ksbhm19u:936": "dānavā bhuvi saṃbhūtā bhavatā ye hatāḥ purā /",
    "GK19ksbhm19u:937": "avatīrya bhavāneva teṣāṃ mūlakṣaye kṣamaḥ // Bhmj_19.463 //",
    "GK19ksbhm19u:938": "lavaṇaṃ dānavaṃ hatvā śatrughno rāghavānujaḥ /",
    "GK19ksbhm19u:939": "chittvā madhuvanaṃ cakre yāṃ purīṃ mathurāṃ purā // Bhmj_19.464 //",
    "GK19ksbhm19u:940": "tasyāmadya samutpannaḥ kaṃso yadukule nṛpaḥ /",
    "GK19ksbhm19u:941": "yo 'sau hatastvayā pūrvaṃ kālanemirmahāsuraḥ // Bhmj_19.465 //",
    "GK19ksbhm19u:942": "hayagrīvādayo ye ca daityāḥ pūrvaṃ harāstvayā /",
    "GK19ksbhm19u:943": "te keśidhenukāriṣṭapralambādyā bhuvi sthitāḥ // Bhmj_19.466 //",
    "GK19ksbhm19u:944": "teṣāṃ vadhāya bhagavankriyatāṃ svayamudyamaḥ /",
    "GK19ksbhm19u:945": "nāradenetyabhihite tathetyūce jagatpatiḥ // Bhmj_19.467 //",
    "GK19ksbhm19u:946": "janmadhāmocitaṃ pṛṣṭastena brahmavadattataḥ /",
    "GK19ksbhm19u:947": "śrūyatāṃ bhagavanyaste dhanyaḥ samucitaḥ pitā // Bhmj_19.468 //",
    "GK19ksbhm19u:948": "yajñārthe yājñiyāṃ dhenuṃ purā putrasya kaśyapaḥ /",
    "GK19ksbhm19u:949": "aditiḥ surabhiścāsya vallabhe jagatīpateḥ // Bhmj_19.469 //",
    "GK19ksbhm19u:950": "sa yādavakule jāto vasudevo mahāyaśāḥ /",
    "GK19ksbhm19u:951": "devakī rohiṇī ceti te tasya dayite ubhe // Bhmj_19.470 //",
    "GK19ksbhm19u:952": "tasya putratvamāsādya gopakrīḍārasākulaḥ /",
    "GK19ksbhm19u:953": "atyadbhutāni karmaṇi darśayañjahi dānavān // Bhmj_19.471 //",
    "GK19ksbhm19u:954": "dhanyaḥ sa jagatāṃ vandyaḥ kasya vā na spṛhāpadam /",
    "GK19ksbhm19u:955": "yaḥ śroṣyati tavāvyaktavarṇaṃ tāteti jalpataḥ // Bhmj_19.472 //",
    "GK19ksbhm19u:956": "iti padmodbhavagirā kṛtābhyupagame harau /",
    "GK19ksbhm19u:957": "nāradaḥ prayayau bhedī kautukenārjavena ca // Bhmj_19.473 //",
    "GK19ksbhm19u:958": "vicitrabhāskarāllokalokasaṃcaraṇavrataḥ /",
    "GK19ksbhm19u:959": "sa mahīmetya mathurāṃ viveśa viṣadāṃ purīm // Bhmj_19.474 //",
    "GK19ksbhm19u:960": "kautukānāṃ kulagṛhaṃ ko 'yaṃ sakalasaṃpadām /",
    "GK19ksbhm19u:961": "udyānaṃ kalpavallīnāṃ vīkṣya tāṃ vismito 'bhavat // Bhmj_19.475 //",
    "GK19ksbhm19u:962": "tatra siṃhāsanāsīnāṃ kaṃsaṃ bhīmaṃ mahībhujām /",
    "GK19ksbhm19u:963": "pratyagraṃ taṃ dadarśogramugrasenajamagrajaḥ // Bhmj_19.476 //",
    "GK19ksbhm19u:964": "tatsabhāṃ pūjitastena ratnasiṃhāsanojjvalām /",
    "GK19ksbhm19u:965": "praviśya kṣaṇamāsīnastamūce balagarvitam // Bhmj_19.477 //",
    "GK19ksbhm19u:966": "lokasaṃcāriṇā kaṃsa mayā surasabhāntare /",
    "GK19ksbhm19u:967": "śrutastava vadhopāye mantraḥ suciracintitaḥ // Bhmj_19.478 //",
    "GK19ksbhm19u:968": "pituḥ svasuste devakyā yo garbho bhavitāṣṭamaḥ /",
    "GK19ksbhm19u:969": "sānugasya sa te mṛtyurvihitaḥ śaṅkitaiḥ suraiḥ // Bhmj_19.479 //",
    "GK19ksbhm19u:970": "ityudīrya munau yāte śvasankaṃsaḥ sabhāsthitaḥ /",
    "GK19ksbhm19u:971": "jahāsa kāntiṃ śatrūṇāṃ daṃṣṭrābhistarjayannivaḥ // Bhmj_19.480 //",
    "GK19ksbhm19u:972": "so 'vadatsacivānantaḥkope 'pyavikṛtānanaḥ /",
    "GK19ksbhm19u:973": "asūyayeva devānāṃ muhurālokayannabhaḥ // Bhmj_19.481 //",
    "GK19ksbhm19u:974": "aho nu bhedaśīlena muninā mūḍhacetasā /",
    "GK19ksbhm19u:975": "nākaukasāmaviṣaye kathito mantra eṣa naḥ // Bhmj_19.482 //",
    "GK19ksbhm19u:976": "nitarāṃ pratikūlo 'haṃ devānāmadhunā sthitaḥ /",
    "GK19ksbhm19u:977": "keśimukhyāḥ kṣayāyorvyāṃ vicarantu madāśayā // Bhmj_19.483 //",
    "GK19ksbhm19u:978": "pralambalenukāriṣṭapūtanākāliyādayaḥ /",
    "GK19ksbhm19u:979": "kurvanti yajvanāṃ loke devadveṣātparābhavam // Bhmj_19.484 //",
    "GK19ksbhm19u:980": "devakīgarbhanidhane tiṣṭhantvavahitāḥ sadā /",
    "GK19ksbhm19u:981": "āptavādena nāryastu puruṣāśca hitā mama // Bhmj_19.485 //",
    "GK19ksbhm19u:982": "ityuktaḥ sacivānkaṃso nirvikāro 'bhavadbahiḥ /",
    "GK19ksbhm19u:983": "antastu cintāsaṃtāpamuvāha viṣaduḥsaham // Bhmj_19.486 //",
    "GK19ksbhm19u:984": "tasminnavasare kṛṣṇo jagadrakṣākṛtakṣaṇaḥ /",
    "GK19ksbhm19u:985": "pātālametya tāngarbhānapaśyatkālanemijān // Bhmj_19.487 //",
    "GK19ksbhm19u:986": "tapasogreṇa te prāpuḥ purā kamalajādvarāt /",
    "GK19ksbhm19u:987": "hiraṇyakaśipuścaitānaśapahbrahmanindakaḥ // Bhmj_19.488 //",
    "GK19ksbhm19u:988": "māmanādṛtya yuṣmābhiryasmādārādhito vidhiḥ /",
    "GK19ksbhm19u:989": "tasmātpūrvaṃ piturvadhyā yūyaṃ garbhānmṛtā bhuvi // Bhmj_19.489 //",
    "GK19ksbhm19u:990": "iti tacchāpavivaśānsalilāntaraniścalān /",
    "GK19ksbhm19u:991": "tānsuptānvīkṣya bhagavānnidrāmūce svarūpiṇīm // Bhmj_19.490 //",
    "GK19ksbhm19u:992": "ṣaṭsu garbheṣu devakyā jīvānetānkṣipa svayam /",
    "GK19ksbhm19u:993": "bhaviṣyatyantakastatra teṣāṃ kaṃsaḥ svacintayā // Bhmj_19.491 //",
    "GK19ksbhm19u:994": "saptamo rohiṇīgarbho tyājyo vinimayena tu /",
    "GK19ksbhm19u:995": "garbhastadante devakyā bhaviṣyāmyahamaṣṭamaḥ // Bhmj_19.492 //",
    "GK19ksbhm19u:996": "govraje nandagopasya yaśodākhyā kuṭumbinī /",
    "GK19ksbhm19u:997": "majjanma samakālatvaṃ tadgarbhe 'vatara svayam // Bhmj_19.493 //",
    "GK19ksbhm19u:998": "māse 'ṣṭame navamyāṃ tu kṛṣṇarātryāṃ mṛgekṣaṇe /",
    "GK19ksbhm19u:999": "vyatyāsastatra bhavitā tulye janmanyathāvayoḥ // Bhmj_19.494 //",
    "GK19ksbhm19u:1000": "tatastvaṃ kaṃsapuruṣaiḥ śilāyāmāhatā bhṛśam /",
    "GK19ksbhm19u:1001": "gamiṣyasi divaṃ devi divyena vapuṣānvitā // Bhmj_19.495 //",
    "GK19ksbhm19u:1002": "tatra tvaṃ śakrabhaginī bhūtvā pūjyā divaukasām /",
    "GK19ksbhm19u:1003": "durgā nisumbhasumbhaghnī padaṃ vindhye kariṣyasi // Bhmj_19.496 //",
    "GK19ksbhm19u:1004": "candrānanā kṛṣṇatanuḥ siṃhavāhā śikhidhvajā /",
    "GK19ksbhm19u:1005": "vyaktāvyaktā parā śaktiḥ kālarātrirjayā dhṛtiḥ // Bhmj_19.497 //",
    "GK19ksbhm19u:1006": "hrīḥ śrīrmāyā matiḥ puṣṭirdevānāmadhidevatā /",
    "GK19ksbhm19u:1007": "jananī vyāpinī kālī pārvatī dharaṇī prabhā // Bhmj_19.498 //",
    "GK19ksbhm19u:1008": "sarvakṣayakarī ghorā śivā pīyūṣavarṣiṇī /",
    "GK19ksbhm19u:1009": "navamī saṃnidhiḥ siddhidāyinī tvaṃ bhaviṣyasi // Bhmj_19.499 //",
    "GK19ksbhm19u:1010": "ityādiśya harirnidrāmunnidrāmburuhekṣaṇaḥ /",
    "GK19ksbhm19u:1011": "tatkāryaṃ manasā dhyātvā svadhāma bhagavānyayau // Bhmj_19.500 //",
    "GK19ksbhm19u:1012": "atha garbheṣu devakyāḥ ṣaṭsu kaṃsasya śāsanāt /",
    "GK19ksbhm19u:1013": "hateṣu teṣu kramaśaḥ kiṃkaraiḥ krūrakāribhiḥ // Bhmj_19.501 //",
    "GK19ksbhm19u:1014": "saptame 'pi samākṛṣya nīte saṃkarṣaṇābhidhe /",
    "GK19ksbhm19u:1015": "vintastarohiṇīgarbhagehe svajananīdhiyā // Bhmj_19.502 //",
    "GK19ksbhm19u:1016": "aṣṭamaṃ jagatāṃ nāthaṃ garbhamādatta devakī /",
    "GK19ksbhm19u:1017": "yena prabhātaveleva sābhūdāsannabhāskarā // Bhmj_19.503 //",
    "GK19ksbhm19u:1018": "tataḥ pūrṇe 'ṣṭame māsi rātryardhe 'bhijitā yute /",
    "GK19ksbhm19u:1019": "asūta devakī viṣṇuṃ hutāśanamivāraṇiḥ // Bhmj_19.504 //",
    "GK19ksbhm19u:1020": "tasminneva kṣaṇe kanyāṃ yaśodā viṣadadyutim /",
    "GK19ksbhm19u:1021": "ajījanatprasanneṣu lokeṣvacyutajanmanā // Bhmj_19.505 //",
    "GK19ksbhm19u:1022": "kampite bhuvane devagaṇe maṅgalabhāṣiṇi /",
    "GK19ksbhm19u:1023": "puṣpavarṣaiḥ prakāśāsu dikṣu kīrtyā hareriva // Bhmj_19.506 //",
    "GK19ksbhm19u:1024": "nidrayā mohite rakṣijane tatpreritāśayaḥ /",
    "GK19ksbhm19u:1025": "vasudevo rahaścakre garbhayorvyatyayaṃ svayam // Bhmj_19.507 //",
    "GK19ksbhm19u:1026": "nandagopagṛhe putraṃ vinyasyādāya tatsutām /",
    "GK19ksbhm19u:1027": "devakīgarbhaśayane tatyāja bhayaśaṅkitaḥ // Bhmj_19.508 //",
    "GK19ksbhm19u:1028": "tataḥ prabuddhaiḥ kanyeyaṃ jātetyadbhutavādibhiḥ /",
    "GK19ksbhm19u:1029": "kaṃsāya darśitā garbhasalilārdraiva rakṣibhiḥ // Bhmj_19.509 //",
    "GK19ksbhm19u:1030": "tacchāsanādāhatātha sā taiḥ pṛthuśilātale /",
    "GK19ksbhm19u:1031": "dīptāyudhānekabhujā śikhevāgneḥ svamāviśat // Bhmj_19.510 //",
    "GK19ksbhm19u:1032": "hāranakṣatramālāṅkā śaśāṅkarucirānanā /",
    "GK19ksbhm19u:1033": "bhūtasaṃmohajananī rajanīva savigrahā // Bhmj_19.511 //",
    "GK19ksbhm19u:1034": "haṃsaratnaprabhādīptakuṇḍalābhyāṃ virājitā /",
    "GK19ksbhm19u:1035": "dyaurivāstodayāsaktaśaśimārtāṇḍamaṇḍalā // Bhmj_19.512 //",
    "GK19ksbhm19u:1036": "mayūrabarhābharaṇā māyūradhvajabhūṣitā /",
    "GK19ksbhm19u:1037": "śyāmā saśakracāpeva prāvṛṭpīnapayodharā // Bhmj_19.513 //",
    "GK19ksbhm19u:1038": "mukuṭena triśṛṅgeṇa nānāratnāṭṭahāsinā /",
    "GK19ksbhm19u:1039": "vibhūṣitakacābandhā rohiṇādrivatīva bhūḥ // Bhmj_19.514 //",
    "GK19ksbhm19u:1040": "sā bhūtasaṃghānugatā hasantī sakhanaṃ muhuḥ /",
    "GK19ksbhm19u:1041": "dārayantī tamaḥ kaṃsaṃ tarjayantī samabhyadhāt // Bhmj_19.515 //",
    "GK19ksbhm19u:1042": "kaṃsa kaṃsāntakāle 'haṃ kṛṣyamāṇasya vairiṇā /",
    "GK19ksbhm19u:1043": "vidārya jīvitaṃ dehe pāsyāmi tava śauṇitam // Bhmj_19.516 //",
    "GK19ksbhm19u:1044": "ityuktvābhimataṃ deśaṃ yayau kātyāyanī divaḥ /",
    "GK19ksbhm19u:1045": "cakampe viphalodyogalajjitaścograsenajaḥ // Bhmj_19.517 //",
    "GK19ksbhm19u:1046": "sa gatvā devakīṃ mūrdhnā praṇipatya prasādya ca /",
    "GK19ksbhm19u:1047": "garbhāḥ kālena te mātaḥ kṣapitā ityabhāṣata // Bhmj_19.518 //",
    "GK19ksbhm19u:1048": "***** kṛṣṇotpattiḥ || 11 || *****",
    "GK19ksbhm19u:1049": "śaṅkito vasudevastu rohiṇīsutamatyajat /",
    "GK19ksbhm19u:1050": "nandagopagṛheṣveva śītāṃśusubhagadyutim // Bhmj_19.519 //",
    "GK19ksbhm19u:1051": "nyāsīkṛtya yaśodāyāṃ jyeṣṭhaṃ saṃkarṣaṇaṃ śiśum /",
    "GK19ksbhm19u:1052": "gūḍhe ca kṛṣṇavṛttānte taccintānirato 'bhavat // Bhmj_19.520 //",
    "GK19ksbhm19u:1053": "prerito nandagopastu tena putrahitaiṣiṇā /",
    "GK19ksbhm19u:1054": "tyaktvā vṛndāvanaṃ ghoraṃ daityakaṇṭakapannagaiḥ // Bhmj_19.521 //",
    "GK19ksbhm19u:1055": "govardhanavanopānte yamunāsnigdhapādape /",
    "GK19ksbhm19u:1056": "vītavighne vrajaṃ cakre bahubhirgokulairvṛtaḥ // Bhmj_19.522 //",
    "GK19ksbhm19u:1057": "gambhīramanthanirghoṣaghanānanditacātake /",
    "GK19ksbhm19u:1058": "pākāvartighṛtāmodasaṃpūritasamīraṇe // Bhmj_19.523 //",
    "GK19ksbhm19u:1059": "vanaprāpyapraticchannavatsahuṃkāragogaṇe /",
    "GK19ksbhm19u:1060": "gopālīkākalīgītaniścalāṅgakuraṅgake // Bhmj_19.524 //",
    "GK19ksbhm19u:1061": "kālindītīravānīralatādolāyitārbhake /",
    "GK19ksbhm19u:1062": "bhrātrā sahenduśubhreṇa kṛṣṇo marakatadyutiḥ // Bhmj_19.525 //",
    "GK19ksbhm19u:1063": "vyavardhata vanodbhedaḥ sa gāṅga iva yāmunaḥ /",
    "GK19ksbhm19u:1064": "prasuptaṃ śakaṭasyādhastṛpte stanyena niścalam // Bhmj_19.526 //",
    "GK19ksbhm19u:1065": "kadācittaṃ samutsṛjya yaśodā yamunāṃ yayau /",
    "GK19ksbhm19u:1066": "prabuddhaḥ so 'tha śanakaiḥ pāṇipādaṃ kṣipanmuhuḥ // Bhmj_19.527 //",
    "GK19ksbhm19u:1067": "ruroda daśanoddyotaiḥ kṣīrapūrairivāṅkitaḥ /",
    "GK19ksbhm19u:1068": "caraṇau ca prasāryordhvaṃ jṛmbhāvikasitānanaḥ // Bhmj_19.528 //",
    "GK19ksbhm19u:1069": "pādenaikena śakaṭaṃ viparyastamadho vyadhāt /",
    "GK19ksbhm19u:1070": "atrāntare sambhyetya yaśodā prasnutastanī // Bhmj_19.529 //",
    "GK19ksbhm19u:1071": "śakaṭaṃ bhagnamālokya cakampe sutavatsalā /",
    "GK19ksbhm19u:1072": "sā śiśuṃ svasthamādāyetyūce nando viśaṅkitaḥ // Bhmj_19.530 //",
    "GK19ksbhm19u:1073": "kenedaṃ śakaṭaṃ bhagnaṃ vinā mattavṛṣāhatīḥ /",
    "GK19ksbhm19u:1074": "teneti pṛṣṭāḥ śiśavaḥ kṛṣṇeneti babhāṣire // Bhmj_19.531 //",
    "GK19ksbhm19u:1075": "***** śakaṭabhaṅgaḥ || 12 || *****",
    "GK19ksbhm19u:1076": "tataḥ kṛṣṇotsave loke supte niśi niśācarī /",
    "GK19ksbhm19u:1077": "āyayau pūtanā nāma māyayā prasnutastanī // Bhmj_19.532 //",
    "GK19ksbhm19u:1078": "sā dadhau vadane tasya śiśornidhanakāṅkṣiṇī /",
    "GK19ksbhm19u:1079": "stanaṃ prāṇaiḥ sahāsyāśca tamākṛṣyoccakarta saḥ // Bhmj_19.533 //",
    "GK19ksbhm19u:1080": "hatāyāṃ vyāghraghoṣāyāṃ tasyāmabhyutthito bhayāt /",
    "GK19ksbhm19u:1081": "sabhāryo nandagopoo 'bhūnmagnonmagna ivāmbudhau // Bhmj_19.534 //",
    "GK19ksbhm19u:1082": "tato viditavṛttāntau vismayānandanirbharau /",
    "GK19ksbhm19u:1083": "tau dampatī bahiḥ kaṃsabhayānno kaṃsabhayānno kiṃcidūcatuḥ // Bhmj_19.535",
    "GK19ksbhm19u:1084": "***** pūtanāvadhaḥ || 13 || *****",
    "GK19ksbhm19u:1085": "śanakaiścaraṇanyāsamakrūraiḥ sagatāgataiḥ /",
    "GK19ksbhm19u:1086": "harṣaṃ vavarṣa bandhūnāṃ trailokyākramaṇakṣamaḥ // Bhmj_19.536 //",
    "GK19ksbhm19u:1087": "kālena vardhamānau tau kṛṣṇasaṃkarṣaṇau vane /",
    "GK19ksbhm19u:1088": "pūryamāṇau madeneva pañcānanakiśorakau // Bhmj_19.537 //",
    "GK19ksbhm19u:1089": "virejatuḥ śiśukrīḍāyāṃ subhūṣitavigrahau /",
    "GK19ksbhm19u:1090": "rakṣyamāṇāvivāliṅgya bhuvo bhārakṣayakṣamau // Bhmj_19.538 //",
    "GK19ksbhm19u:1091": "kāntau kamalapattrākṣau calatkuṭilakuntalau /",
    "GK19ksbhm19u:1092": "smitena cakratuḥ kaṇṭhe sitamuktāvalīriva // Bhmj_19.539 //",
    "GK19ksbhm19u:1093": "tulyalāvaṇyamādhuryadhuryaṃ vapurabhūttayoḥ /",
    "GK19ksbhm19u:1094": "mahatāṃ saṃśraye nūnamekakāryavirodhine // Bhmj_19.540 //",
    "GK19ksbhm19u:1095": "svecchāgopatanau tatra deve trailokyagoptari /",
    "GK19ksbhm19u:1096": "spṛhā tatsaṅgadhanyebhyo gopebhyo 'būddivaukasām // Bhmj_19.541 //",
    "GK19ksbhm19u:1097": "dhartuṃ yadā yaśodā taṃ na śaśāka mahājavam /",
    "GK19ksbhm19u:1098": "ābabandhodare dhīrā dāmnā dāmodaraṃ tadā // Bhmj_19.542 //",
    "GK19ksbhm19u:1099": "tarasā sa samākṛṣya dāmabaddhamulūkhalam /",
    "GK19ksbhm19u:1100": "vicacāra vane kelicaturo vigataśramaḥ // Bhmj_19.543 //",
    "GK19ksbhm19u:1101": "vismayaṃ prayayurgopāstasyolūkhalakarṣaṇāt /",
    "GK19ksbhm19u:1102": "mandarādhāradhairye 'pi jagadyasminna vismitam // Bhmj_19.544 //",
    "GK19ksbhm19u:1103": "vipulau yamunātīre saṃhātāvarjunadrumau /",
    "GK19ksbhm19u:1104": "sa prāpya tanmadhyagataścakarṣolūkhalaṃ balāt // Bhmj_19.545 //",
    "GK19ksbhm19u:1105": "tadbalonmūlitau vegātpetaturatha tau drumau /",
    "GK19ksbhm19u:1106": "yenābhūtkṣobhagambhīraḥ saṃrambho yamunāmbhasaḥ // Bhmj_19.546 //",
    "GK19ksbhm19u:1107": "gopabālāstadālokya bhayasmayatayākulāḥ /",
    "GK19ksbhm19u:1108": "yaśodāmūcire gatvā saṃbhramākulitasvarāḥ // Bhmj_19.547 //",
    "GK19ksbhm19u:1109": "ayi pramādaśīle tvaṃ sukhasuptena mohitā /",
    "GK19ksbhm19u:1110": "pūjyau tau tava putrasya patitāvupari drumau // Bhmj_19.548 //",
    "GK19ksbhm19u:1111": "devānmahābhayānmuktaṃ gatvā taṃ paśya dārakam /",
    "GK19ksbhm19u:1112": "śrutveti svedamagneva yaśodā kampitā yayau // Bhmj_19.549 //",
    "GK19ksbhm19u:1113": "sā vilokya tayormadhye mahāpādapayoḥ sutam /",
    "GK19ksbhm19u:1114": "saṃtrāsaṃ ca prasādaṃ ca vismayaṃ ca yayau kramāt // Bhmj_19.550 //",
    "GK19ksbhm19u:1115": "tataḥ sarve samabhyetya gopavṛddhāḥ sasaṃbhramam /",
    "GK19ksbhm19u:1116": "avadankena ghoṣasya daivatau(?) pātitāvimau // Bhmj_19.551 //",
    "GK19ksbhm19u:1117": "nābhavanmeghanirghāto vyabhre kā vidyutāṃ kathā /",
    "GK19ksbhm19u:1118": "neha matto dvipaḥ kasmādakasmāddrumayoḥ kṣayaḥ // Bhmj_19.552 //",
    "GK19ksbhm19u:1119": "iti vādini gopālamaṇḍale sutamagrahīt /",
    "GK19ksbhm19u:1120": "vimucya nandaḥ sāsūyaṃ yaśodāmavalokayan // Bhmj_19.553 //",
    "GK19ksbhm19u:1121": "nindati svavadhūṃ yāte nandagope sahānuge /",
    "GK19ksbhm19u:1122": "gṛhe gṛhe bhavatko 'pi drumabhaṅgakathāsmayaḥ // Bhmj_19.554 //",
    "GK19ksbhm19u:1123": "***** drumanipātaḥ || 14 || *****",
    "GK19ksbhm19u:1124": "kiṃcidunmuktabālyau tāvatha saṃkarṣaṇācyutau /",
    "GK19ksbhm19u:1125": "nīlapītāmbarau kākapakṣāṅkau ceraturvane // Bhmj_19.555 //",
    "GK19ksbhm19u:1126": "uttaṃsakusumāpīḍaiḥ phalavibhramakāriṇau /",
    "GK19ksbhm19u:1127": "rakṣātilakaratnāgrāviva nāgakumārakau // Bhmj_19.556 //",
    "GK19ksbhm19u:1128": "mayūrapakṣābharaṇaprabhāpallavaśālinau /",
    "GK19ksbhm19u:1129": "lāvaṇyāmṛtaniṣyandau pārijātātmajāviva // Bhmj_19.557 //",
    "GK19ksbhm19u:1130": "hrasvaveṇukalakvāṇasvabhāvamadhurasvanau /",
    "GK19ksbhm19u:1131": "prāṃśuśailaśilāsīnāviva kinnaradārakau // Bhmj_19.558 //",
    "GK19ksbhm19u:1132": "utpatatkandukodāragulikācaturabhramau /",
    "GK19ksbhm19u:1133": "vicitramālyalalitau vidyādharasutāviva // Bhmj_19.559 //",
    "GK19ksbhm19u:1134": "pāṇau dadhānau bāṇāṅkakelikodaṇḍaṇḍikām /",
    "GK19ksbhm19u:1135": "punarvanamivāyātau vīrau rāghavalakṣmaṇau // Bhmj_19.560 //",
    "GK19ksbhm19u:1136": "viharantau madodārau tau rājīvavilocanau /",
    "GK19ksbhm19u:1137": "rejatuḥ kiṃcidāsannanavayauvanavibhrāmau // Bhmj_19.561 //",
    "GK19ksbhm19u:1138": "cirabhogaparimlānaviralauṣadhipādape /",
    "GK19ksbhm19u:1139": "nāraṃsta keśavastatra navakānanakautukī // Bhmj_19.562 //",
    "GK19ksbhm19u:1140": "sa kṛtvā vrajasaṃtrāsaṃ gūḍhaṃ māyāmayairvṛkaiḥ /",
    "GK19ksbhm19u:1141": "rantuṃ vṛndāvanopāntaṃ kālindīsundaraṃ yayau // Bhmj_19.563 //",
    "GK19ksbhm19u:1142": "niviṣṭe gokule tatra nirbhaye sevyasaṃśraye /",
    "GK19ksbhm19u:1143": "navakānanasaṃbhogaḥ ko 'pi gopakule 'bhavat // Bhmj_19.564 //",
    "GK19ksbhm19u:1144": "adṛśyata tataḥ śyāmā navodgatapayodharā /",
    "GK19ksbhm19u:1145": "vadhūrnaveva kṛṣṇasya prāvṛḍvihitakautukā // Bhmj_19.565 //",
    "GK19ksbhm19u:1146": "navavāridharairvyomni calatkalabhavibhramaiḥ /",
    "GK19ksbhm19u:1147": "viyoginīmanojanmavahnidhūmodgamāyitam // Bhmj_19.566 //",
    "GK19ksbhm19u:1148": "jayinaḥ smararājasya vījayanvyajanairiva /",
    "GK19ksbhm19u:1149": "tato virahiṇīcintāniḥśvāsaprasabho 'nilaḥ // Bhmj_19.567 //",
    "GK19ksbhm19u:1150": "bhuvi kāntāsmitasitā babhuḥ ketakasūcayaḥ /",
    "GK19ksbhm19u:1151": "meghāmardaviśīrṇasya śiśirāṃśoḥ kalā iva // Bhmj_19.568 //",
    "GK19ksbhm19u:1152": "balākāvalayāścerurgurugarjaratā divi /",
    "GK19ksbhm19u:1153": "mattameghagajendrāṇāṃ dantakānticayā iva // Bhmj_19.569 //",
    "GK19ksbhm19u:1154": "ghanānāṃ śakracāpena vanānāṃ śikhitāṇḍavaiḥ /",
    "GK19ksbhm19u:1155": "parasparaprabhāpuñjaspardheva samajāyata // Bhmj_19.570 //",
    "GK19ksbhm19u:1156": "varṣākṣālitasacchāyatamālakadalībharāḥ /",
    "GK19ksbhm19u:1157": "snigdhasnāteva yuvatirvirarāja vasuṃdharā // Bhmj_19.571 //",
    "GK19ksbhm19u:1158": "tvaṅgatturaṅgabhrūbhaṅgā phenakūṭāhva(ṭṭa)hāsinī /",
    "GK19ksbhm19u:1159": "matteva yauvanavatī babhrāma yamunāvane // Bhmj_19.572 //",
    "GK19ksbhm19u:1160": "babhau saudāminīdāmakāntiḥ kāpi payomucām /",
    "GK19ksbhm19u:1161": "meruśekharalagneva taptajāmbūnadacchaṭā // Bhmj_19.573 //",
    "GK19ksbhm19u:1162": "nīlābhracakitāḥ kvāpi rājahaṃsagaṇā yayuḥ /",
    "GK19ksbhm19u:1163": "ciraṃ naṣṭamivānveṣṭuṃ śaśāṅkaṃ kumudākarāḥ // Bhmj_19.574 //",
    "GK19ksbhm19u:1164": "tasminkadambakuṭajāmodapramuda(?)nirbhare /",
    "GK19ksbhm19u:1165": "kāle virahiṇāṃ kāle kṛṣṇaṃ saṃkarṣaṇo 'bravīt // Bhmj_19.575 //",
    "GK19ksbhm19u:1166": "pūritaṃ parisarpadbhirbalākāphenahāsibhiḥ /",
    "GK19ksbhm19u:1167": "paśya kṛṣṇa ghanairvyoma yāmunairiva vāribhiḥ // Bhmj_19.576 //",
    "GK19ksbhm19u:1168": "taḍitpītāmbarajuṣāṃ vanamālāvalambinām /",
    "GK19ksbhm19u:1169": "vibhāti vārivāhānāṃ taveva śyāmalaṃ vapuḥ // Bhmj_19.577 //",
    "GK19ksbhm19u:1170": "ityagrajavacaḥ śrutvā praṇayābharaṇaṃ hariḥ /",
    "GK19ksbhm19u:1171": "lalāsa līlābharaṇo madhūrābharaṇe vane // Bhmj_19.578 //",
    "GK19ksbhm19u:1172": "***** prāvṛḍvarṇanam || 15 || *****",
    "GK19ksbhm19u:1173": "varṣacchedaprakāśe 'tha navībhūta ivākhile /",
    "GK19ksbhm19u:1174": "kadācidviharankṛṣṇaḥ kānane bhrātaraṃ vinā // Bhmj_19.579 //",
    "GK19ksbhm19u:1175": "nyagrodhaṃ prāpa vipulaṃ vṛto gopakumārakaiḥ /",
    "GK19ksbhm19u:1176": "pravṛddhabhujasaṃbhārairnabho mātumivodgatam // Bhmj_19.580 //",
    "GK19ksbhm19u:1177": "vidyādharasanādhāni tridaśādhyuṣitāni ca /",
    "GK19ksbhm19u:1178": "kulādriśikharāṇīva kautukāddraṣṭumutthitam // Bhmj_19.581 //",
    "GK19ksbhm19u:1179": "sarvāśāpūraṇodārasacchāyaṃ bhūṣaṇaṃ bhuvaḥ /",
    "GK19ksbhm19u:1180": "prāsādaṃ vandevīnāṃ bhāṇḍīraṃ nāma pādapam // Bhmj_19.582 //",
    "GK19ksbhm19u:1181": "taṃ dṛṣṭvā snigdhamānandabandhuṃ śaurirnirantaram /",
    "GK19ksbhm19u:1182": "hṛṣṭaścacāra tanmūle gītavādyavinodakṛt // Bhmj_19.583 //",
    "GK19ksbhm19u:1183": "tato dadarśa kālindīṃ jagaddvipamadacchaṭām /",
    "GK19ksbhm19u:1184": "tvaṅgattaraṅgakuṭilāṃ dīrghaveṇīmivāvaneḥ // Bhmj_19.584 //",
    "GK19ksbhm19u:1185": "phenabudbudanakṣatramālāṃ puṇyajanocitām /",
    "GK19ksbhm19u:1186": "yātāṃ tāpicchasaccāyāṃ dravatāmiva śarvarīm // Bhmj_19.585 //",
    "GK19ksbhm19u:1187": "visphāraśapharotphālasphuratsphītaphaṇāṅkitām /",
    "GK19ksbhm19u:1188": "senāmiva bhujaṅgānāṃ taraṅgābhogabhaṅgurām // Bhmj_19.586 //",
    "GK19ksbhm19u:1189": "unnidrapadmavadanāṃ vikacotpalalocanām /",
    "GK19ksbhm19u:1190": "cakravākakucābhogāṃ śyāmāṃ haṃsasitasmitām // Bhmj_19.587 //",
    "GK19ksbhm19u:1191": "caṇḍāṃśutāpavigalanmaṇiparvatakandarām /",
    "GK19ksbhm19u:1192": "saṃpravṛttāmivāvartasphūrjanmarakatadravām // Bhmj_19.588 //",
    "GK19ksbhm19u:1193": "kvacitsuptāmivāspandāṃ kvacinmattāmivoddhatām /",
    "GK19ksbhm19u:1194": "mūrchitāṃ viṣavegena kvaciddaṣṭāmivāhinā // Bhmj_19.589 //",
    "GK19ksbhm19u:1195": "kvacidbhītāmiva cchannāṃ kvacidvyāgramivākulām /",
    "GK19ksbhm19u:1196": "amandavibhramālolāṃ kvacinmānavatīmiva // Bhmj_19.590 //",
    "GK19ksbhm19u:1197": "majjadgopāṅganātuṅgakucakumbhonnatodakām /",
    "GK19ksbhm19u:1198": "nananda kṛṣṇastāṃ dṛṣṭvā taruṇīmiva hāriṇīm // Bhmj_19.591 //",
    "GK19ksbhm19u:1199": "tato dadarśa pātālatalagambhīrabhīṣaṇam /",
    "GK19ksbhm19u:1200": "karālakālabhrūbhaṅgabhaṅgurormiśatākulam // Bhmj_19.592 //",
    "GK19ksbhm19u:1201": "tamomalinamatyugramakāraṇabhayapradam /",
    "GK19ksbhm19u:1202": "dūrātparihṛtaṃ sarvaiḥ khalaṃ naramiveśvaram // Bhmj_19.593 //",
    "GK19ksbhm19u:1203": "adyāpi na jagadgrastaṃ mayeti jvalitāśayam /",
    "GK19ksbhm19u:1204": "dhūmodgamāyitaistoyairniḥśvasantamivāniśam // Bhmj_19.594 //",
    "GK19ksbhm19u:1205": "vyāptamāśīrviṣairghoraistīrakoṭaraśāyibhiḥ /",
    "GK19ksbhm19u:1206": "vītacandrārkanakṣatraṃ svamivātaṅkadaṃ hradam // Bhmj_19.595 //",
    "GK19ksbhm19u:1207": "nikṣīkṣya dūrākṣobhyaṃ kṣaṇaṃ hariracintayat /",
    "GK19ksbhm19u:1208": "asminsa kāliyo nāma kālakūṭotkaṭaḥ phaṇī // Bhmj_19.596 //",
    "GK19ksbhm19u:1209": "nivāsatyasitākāraḥ sarvaprāṇibhayaṃkaraḥ /",
    "GK19ksbhm19u:1210": "yeneyaṃ viṣaniḥśvāsairdūṣitā yamunātaṭī // Bhmj_19.597 //",
    "GK19ksbhm19u:1211": "so 'yaṃ matto 'tidarpeṇa matto nāśamihārhati /",
    "GK19ksbhm19u:1212": "saṃbhavo 'yaṃ mama prāyo vināśāya durātmanām // Bhmj_19.598 //",
    "GK19ksbhm19u:1213": "vicintyeti hradopāntākadambataruputrakam /",
    "GK19ksbhm19u:1214": "baddhakakṣyaḥ samāruhya papāta nabhaso 'mbhasi // Bhmj_19.599 //",
    "GK19ksbhm19u:1215": "garjatā kṛṣṇameghena sā vegamavapātinā /",
    "GK19ksbhm19u:1216": "udyayau kṣobhitāṃ vāri vikarālormiśekharam // Bhmj_19.600 //",
    "GK19ksbhm19u:1217": "dūrotpatitaśailābhakallolavinipātajaḥ /",
    "GK19ksbhm19u:1218": "tadabhūddhorasaṃghaṭṭaṭāṅkāro ghaṭṭitāmbaraḥ // Bhmj_19.601 //",
    "GK19ksbhm19u:1219": "tataḥ sa dahanodgāraviṣaphūlkārabhīṣaṇaḥ /",
    "GK19ksbhm19u:1220": "pañcāsyo raktanayanaḥ kāliyaḥ samadṛśyata // Bhmj_19.602 //",
    "GK19ksbhm19u:1221": "añjanācalatulyena tasya bhogena sarvataḥ /",
    "GK19ksbhm19u:1222": "vardhamānena saṃruddhaṃ jalaṃ vyoma vyagāhata // Bhmj_19.603 //",
    "GK19ksbhm19u:1223": "tatkopajvalanajvālāvalaye kṣipramambhasām /",
    "GK19ksbhm19u:1224": "aparaurvānalabhrāntijanakaḥ praloya'bhavat // Bhmj_19.604 //",
    "GK19ksbhm19u:1225": "dantaniṣpeṣajāstasya viṣānalaparamparāḥ /",
    "GK19ksbhm19u:1226": "bhasmasātsahasā tīratarumālāṃ pracakrire // Bhmj_19.605 //",
    "GK19ksbhm19u:1227": "bhogenāveṣṭyamāno 'tha kṛṣṇaḥ kṛṣṇena bhoginā /",
    "GK19ksbhm19u:1228": "babhau valayito vārbhistamāla iva yāmunaiḥ // Bhmj_19.606 //",
    "GK19ksbhm19u:1229": "sānugenoragendreṇa govindaṃ gopadārakāḥ /",
    "GK19ksbhm19u:1230": "daṃṣṭrākoṭiviṣolkabhirvyāptaṃ vīkṣya samantataḥ // Bhmj_19.607 //",
    "GK19ksbhm19u:1231": "saṃtrastā vrajamabhyetya cakranduḥ srastakandukāḥ /",
    "GK19ksbhm19u:1232": "eṣa dāmodaro ghore patitaḥ kāliyāmbhasi // Bhmj_19.608 //",
    "GK19ksbhm19u:1233": "veṣṭitaḥ kālakalpena bhoginātha viṣetkaṭam /",
    "GK19ksbhm19u:1234": "vacaḥ śrutvā yayuḥ sarve nandagopamukhā hradam // Bhmj_19.609 //",
    "GK19ksbhm19u:1235": "pratyagrāyāsaniḥspande saṃdehādolitāśaye /",
    "GK19ksbhm19u:1236": "nandagope phaṇivyāptaputravaktrāvalokini // Bhmj_19.610 //",
    "GK19ksbhm19u:1237": "tārapralāpamukhare yaśodāduḥsvadārite /",
    "GK19ksbhm19u:1238": "strījane 'tīva saṃtapte pyāpte rāgaviṣairiva // Bhmj_19.611 //",
    "GK19ksbhm19u:1239": "tīraṃ saṃkarṣaṇenaitya saṃjñayaiva vibodhitaḥ /",
    "GK19ksbhm19u:1240": "bhujābhyāṃ bhīṣaṇābhogaṃ bhogamāsphālya bhoginaḥ // Bhmj_19.612 //",
    "GK19ksbhm19u:1241": "caraṇābhyāṃ samākramya harirbandhādvinirgataḥ /",
    "GK19ksbhm19u:1242": "avanāmya phaṇācakraṃ saratnaṃ jvalanolbaṇam /",
    "GK19ksbhm19u:1243": "āruroha śiraḥsphāraṃ madhyamaṃ madhusūdanaḥ // Bhmj_19.613 //",
    "GK19ksbhm19u:1244": "tataḥ sa sarvajagatāṃ carācaragururguruḥ /",
    "GK19ksbhm19u:1245": "unmamarda padanyāsairnṛtyanniva savibhramam // Bhmj_19.614 //",
    "GK19ksbhm19u:1246": "srastadarpo galaddhairyaḥ prodvāntograviṣastataḥ /",
    "GK19ksbhm19u:1247": "sa kṛṣṇaṃ rudhirodgāragalitākṣaramabhyadhāt // Bhmj_19.615 //",
    "GK19ksbhm19u:1248": "bhītaḥ saṃrakṣaṇīyo 'haṃ nasraḥ sarvātmanā tvayā /",
    "GK19ksbhm19u:1249": "añjalivyañjanaṃ dainyaṃ jīvapuṇyamidaṃ mama // Bhmj_19.616 //",
    "GK19ksbhm19u:1250": "dāmodaro niśamyaitajjagāda bhujagādhipam /",
    "GK19ksbhm19u:1251": "hrado 'yamaśivācāra sevyo 'stu bhavatā vinā // Bhmj_19.617 //",
    "GK19ksbhm19u:1252": "tatastvamambudhiṃ gaccha yadi vāñchasi jīvitam /",
    "GK19ksbhm19u:1253": "tatra matpādamudrā te tārkṣyarakṣā bhaviṣyati // Bhmj_19.618 //",
    "GK19ksbhm19u:1254": "iti tacchāsanādyāte sānuge bhujage kṣaṇāt /",
    "GK19ksbhm19u:1255": "yayuḥ kṛṣṇaṃ praśaṃsanto gopāḥ sānandavismayāḥ // Bhmj_19.619 //",
    "GK19ksbhm19u:1256": "***** kāliyasūdanam || 16 || *****",
    "GK19ksbhm19u:1257": "tato viviśatuḥ kelikalau haladharācyutau /",
    "GK19ksbhm19u:1258": "viśālatālahintālatamālaśyāmalaṃ vanam // Bhmj_19.620 //",
    "GK19ksbhm19u:1259": "pañcatālaphalāsvādananditonmadamānasau /",
    "GK19ksbhm19u:1260": "ceratustatra tau ḍimbakrīḍāḍambaratatparau // Bhmj_19.621 //",
    "GK19ksbhm19u:1261": "athāyayau dhenukākhyo daityastālavanāśrayaḥ /",
    "GK19ksbhm19u:1262": "karālakesarasphāraskandhabandhoddhuraḥ kharaḥ // Bhmj_19.622 //",
    "GK19ksbhm19u:1263": "tasyānugairmahākāyairgardabhairabhito vṛtam /",
    "GK19ksbhm19u:1264": "udabhūttālagahanaṃ vyāptaṃ dhūmodgatairiva // Bhmj_19.623 //",
    "GK19ksbhm19u:1265": "dhenuko 'tha bhṛśaṃ kopādrudhirāruṇalocanaḥ /",
    "GK19ksbhm19u:1266": "svurairnirdārayanbhūmiṃ rāmakṛṣṇavadhepsayā // Bhmj_19.624 //",
    "GK19ksbhm19u:1267": "āhvānamiva daityānāṃ kurvanpātālavāsinām /",
    "GK19ksbhm19u:1268": "ghaṭṭayanniva heṣābhirvajrogradaśanāyudhaḥ // Bhmj_19.625 //",
    "GK19ksbhm19u:1269": "abhyadhāvatsamudbhrāntapucchaḥ saṃkarṣaṇaṃ javāt /",
    "GK19ksbhm19u:1270": "vātāvadhūtaikaśikhaścandraṃ megha ivākulaḥ // Bhmj_19.626 //",
    "GK19ksbhm19u:1271": "vidār daśanaiḥ so 'tha rauhiṇeyamasaṃbhramam /",
    "GK19ksbhm19u:1272": "babhūva paścimamukhaḥ prahārāya parāṅmukhaḥ // Bhmj_19.627 //",
    "GK19ksbhm19u:1273": "tābhyāmeva samādāya taṃ khurābhyāṃ prahāriṇam /",
    "GK19ksbhm19u:1274": "cikṣepa tālaśikhare phalārthīva halāyudhaḥ // Bhmj_19.628 //",
    "GK19ksbhm19u:1275": "sa bhagnorutaruskandhasruṭyatkaṭhinakīkasaḥ /",
    "GK19ksbhm19u:1276": "papāta niṣlārambhaḥ saha tālaphalairbhuvi // Bhmj_19.629 //",
    "GK19ksbhm19u:1277": "sānuge 'tha hate tasminhate kharaparākrame /",
    "GK19ksbhm19u:1278": "vītavighnamabhūtsevyaṃ tattālavanamāyatam // Bhmj_19.630 //",
    "GK19ksbhm19u:1279": "***** dhenukavadhaḥ || 17 || *****",
    "GK19ksbhm19u:1280": "bhūyo bhāṇḍīravipinaṃ tau gatvā keliśālinau /",
    "GK19ksbhm19u:1281": "dvandvopatanalīlābhirgopaputrairvijahratuḥ // Bhmj_19.631 //",
    "GK19ksbhm19u:1282": "atha tāvāyayau vanyakusumottaṃsabhūṣaṇaḥ /",
    "GK19ksbhm19u:1283": "gopaveṣacchalaccannaḥ pralambo nāma dānavaḥ // Bhmj_19.632 //",
    "GK19ksbhm19u:1284": "krīḍābhirāśayagrāhī toṣayitvā sa tau muhuḥ /",
    "GK19ksbhm19u:1285": "jahāra skandhamārūḍhaṃ kadācitkeśavāgrajam // Bhmj_19.633 //",
    "GK19ksbhm19u:1286": "sa taṃ hṛtvā drutatirnijarūpamadarśayat /",
    "GK19ksbhm19u:1287": "tamaḥpaṭāvṛtā yena bhītyeva kakubho 'bhavan // Bhmj_19.634 //",
    "GK19ksbhm19u:1288": "tasyāñjanādriśikharākāre mūrdhni parisphuran /",
    "GK19ksbhm19u:1289": "dāvānalaśikhāpuñjapiṅgaścūḍāmaṇirbabhau // Bhmj_19.635 //",
    "GK19ksbhm19u:1290": "tasyābabhau mukhodgīrṇā sadhūmadahanāvalī /",
    "GK19ksbhm19u:1291": "nīlapītā patākeva daṃṣṭrātoraṇalambinī // Bhmj_19.636 //",
    "GK19ksbhm19u:1292": "nīlaśailaśilākūṭavikaṭe rohiṇīsutaḥ /",
    "GK19ksbhm19u:1293": "babhāra dānavaskandhe śaradambhodavibhramam // Bhmj_19.637 //",
    "GK19ksbhm19u:1294": "hriyamāmaḥ sa tenāśu mānuṣaṃ bhāvamāśritaḥ /",
    "GK19ksbhm19u:1295": "saṃmitaṃ keśavenārātpurāṇaṃ smārito vapuḥ // Bhmj_19.638 //",
    "GK19ksbhm19u:1296": "yattatparataraṃ dhāma vāgīśaṃ viśvatomukham /",
    "GK19ksbhm19u:1297": "sarvadevamayaṃ satyamanantamajamavyayam // Bhmj_19.639 //",
    "GK19ksbhm19u:1298": "nijaṃ vipulāmāsthāya balaṃ bhūmidhṛtikṣamam /",
    "GK19ksbhm19u:1299": "jaghāna muṣṭinā mūrdhni pralambaṃ dhenukāntakaḥ // Bhmj_19.640 //",
    "GK19ksbhm19u:1300": "muṣṭipātādvighaṭitasphuṭallālāṭakarparam /",
    "GK19ksbhm19u:1301": "kāye viveśa daityasya kīrmaraktacchaṭaṃ śiraḥ // Bhmj_19.641 //",
    "GK19ksbhm19u:1302": "skandhādavasrute rāme girisphāraṃ kalevaram /",
    "GK19ksbhm19u:1303": "nipapāta pralambasya lambamānabhujadvayam // Bhmj_19.642 //",
    "GK19ksbhm19u:1304": "***** pralambavadhaḥ || 18 || *****",
    "GK19ksbhm19u:1305": "balinā baladevena pralambe vinipātite /",
    "GK19ksbhm19u:1306": "prayāte vārṣike tatra śanairmāsacatuṣṭaye // Bhmj_19.643 //",
    "GK19ksbhm19u:1307": "pratyāsanne navautsukyanirbharānandadāyini /",
    "GK19ksbhm19u:1308": "kratūtsave samārambho babhūva vanavāsinām // Bhmj_19.644 //",
    "GK19ksbhm19u:1309": "tataḥ saptacchadāmodamālinīhaṃsanūpurā /",
    "GK19ksbhm19u:1310": "viṣadendumukhī phullanīlotpalavilocanā // Bhmj_19.645 //",
    "GK19ksbhm19u:1311": "nimantriteva pramadā tasminvrajamahotsave /",
    "GK19ksbhm19u:1312": "adṛśyata sitāmbhodabhaktismerāmbarā śarat // Bhmj_19.646 //",
    "GK19ksbhm19u:1313": "tatra gopagirā jñātvā yāgaṃ kṛṣṇaṃ marutpateḥ /",
    "GK19ksbhm19u:1314": "ūce smitasitālokaiḥ pāñcajanyamivāsṛjan // Bhmj_19.647 //",
    "GK19ksbhm19u:1315": "aho nu hāsyajananī mugdheyaṃ bhavatāṃ matiḥ /",
    "GK19ksbhm19u:1316": "yāgaḥ śakrāya nārhe 'yaṃ gopā hi giridaivatāḥ // Bhmj_19.648 //",
    "GK19ksbhm19u:1317": "iti tadvacasā gopairgiriyajñe pravartate /",
    "GK19ksbhm19u:1318": "vihitā bhakṣyagirayo ghṛtakṣīrorunirjharāḥ // Bhmj_19.649 //",
    "GK19ksbhm19u:1319": "govardhanagireryajñe tasminbahvannasaṃbhṛte /",
    "GK19ksbhm19u:1320": "pāyasaiḥ sadadhicchannairhimacchanneva bhūrabhūt // Bhmj_19.650 //",
    "GK19ksbhm19u:1321": "mayūrapattrābharaṇāḥ kusamottaṃsaśekharāḥ /",
    "GK19ksbhm19u:1322": "tasminyāge babhurgopā gāvaśca suvibhūṣitāḥ // Bhmj_19.651 //",
    "GK19ksbhm19u:1323": "girimūrdhani viśvātmā pareṇa girivarṣmaṇā /",
    "GK19ksbhm19u:1324": "vapuṣā bubhuje kṛṣṇastatsarvaṃ tairniveditam // Bhmj_19.652 //",
    "GK19ksbhm19u:1325": "tatpraharṣasmitodāraṃ nijaṃ divyaṃ mahadvapuḥ /",
    "GK19ksbhm19u:1326": "praṇanāma svayaṃ kṛṣṇo gopaiḥ saha giriprabham // Bhmj_19.653 //",
    "GK19ksbhm19u:1327": "***** giriyajñaḥ || 19 || *****",
    "GK19ksbhm19u:1328": "vṛtte mahotsave tasmiñśatamanyuḥ krudhā jvalan /",
    "GK19ksbhm19u:1329": "ādideśa vrajocchittyai ghorānsaṃvartakāmbudān // Bhmj_19.654 //",
    "GK19ksbhm19u:1330": "tena te preritāḥ kṣipraṃ nīlaśailaśilāghanāḥ /",
    "GK19ksbhm19u:1331": "ghanāścakrurjagadvyāptaṃ kālarātriśatairiva // Bhmj_19.655 //",
    "GK19ksbhm19u:1332": "bhinnāñjanaghanacchāyairjīmūtairgarjitorjitaiḥ /",
    "GK19ksbhm19u:1333": "grastā ivoddhataiḥ kṣipraṃ nādṛśyanta diśo daśa // Bhmj_19.656 //",
    "GK19ksbhm19u:1334": "tataḥ karikarākārā stambhasaṃrambhavibhramāḥ /",
    "GK19ksbhm19u:1335": "peturdharādhare dhārāḥ parihārā dhṛteḥ param // Bhmj_19.657 //",
    "GK19ksbhm19u:1336": "kālāṭṭahāsavikaṭā jalodgārāḥ prapātinaḥ /",
    "GK19ksbhm19u:1337": "virejuḥ kālameghānāṃ girīṇāmiva nirjharāḥ // Bhmj_19.658 //",
    "GK19ksbhm19u:1338": "so 'bhavadbhīṣaṇābhogameghasaṃghātanirmitaḥ /",
    "GK19ksbhm19u:1339": "ullasatsthūlakallolalolaḥ salilaviplavaḥ // Bhmj_19.659 //",
    "GK19ksbhm19u:1340": "vidyutpiśaṅgakeśānāṃ garjatāṃ megharakṣasām /",
    "GK19ksbhm19u:1341": "bhayeneva yayau kvāpī jagatī jalasaṃstutā // Bhmj_19.660 //",
    "GK19ksbhm19u:1342": "te śakrādhiṣṭitā ghorā dīptāśakrāyudhāṅkitāḥ /",
    "GK19ksbhm19u:1343": "varṣāśaninipātena cakrire kadanaṃ gavām // Bhmj_19.661 //",
    "GK19ksbhm19u:1344": "vartmavinyastanetrāṇāṃ patantīnāmitastataḥ /",
    "GK19ksbhm19u:1345": "trāsaśītaparītānāṃ ghorastasāmabhūtkṣayaḥ // Bhmj_19.662 //",
    "GK19ksbhm19u:1346": "ayaṃ sa pralayārambhaḥ puṣkarāvartabhīṣaṇaḥ /",
    "GK19ksbhm19u:1347": "saṃprāpta iti bhītānāṃ gopānāmabhavadbhavaḥ // Bhmj_19.663 //",
    "GK19ksbhm19u:1348": "taddṛṣṭvā vaiśasaṃ ghoraṃ nāśāyopasthitaṃ gavām /",
    "GK19ksbhm19u:1349": "govindo jagatāṃ goptā rakṣāṃ kṣaṇamacintayat // Bhmj_19.664 //",
    "GK19ksbhm19u:1350": "imamutpāṭya śailendramahaṃ govardhanaṃ balāt /",
    "GK19ksbhm19u:1351": "chattrīkaromyupastānāṃ saṃśrayaṃ vipulaṃ gavām // Bhmj_19.665 //",
    "GK19ksbhm19u:1352": "iti dhyātvā dhiyaṃ dhīro nidadhe bhūdhare dṛśam /",
    "GK19ksbhm19u:1353": "utpāṭanakṣaṇakṣāntyai phullapadmāvalīmiva // Bhmj_19.666 //",
    "GK19ksbhm19u:1354": "tataḥ sapadi viśvātmā balena mahatānvitaḥ /",
    "GK19ksbhm19u:1355": "ujjahāra giriṃ dorbhyāṃ sphuṭanmūlaśikhātalam // Bhmj_19.667 //",
    "GK19ksbhm19u:1356": "mūlāvalambinaḥ kṣipraṃ pātālamiva nirgatāḥ /",
    "GK19ksbhm19u:1357": "uddhṛtasya gireḥ sarpāḥ snāyujālatulāṃ yayuḥ // Bhmj_19.668 //",
    "GK19ksbhm19u:1358": "saṃpīḍitaśilāpīḍānibaḍikṛtanirjharaiḥ /",
    "GK19ksbhm19u:1359": "babhuḥ palitakalloladukūlavalitā diśaḥ // Bhmj_19.669 //",
    "GK19ksbhm19u:1360": "haritālarajaḥpuñjaiḥ pavanāvartanartitaiḥ /",
    "GK19ksbhm19u:1361": "babhau tatpātitairvyāptaḥ kṛṣṇaḥ pītāṃśukairiva // Bhmj_19.670 //",
    "GK19ksbhm19u:1362": "vyādhūtāstasya pārśveṣu kṣaṇamutpatato ghanāḥ /",
    "GK19ksbhm19u:1363": "kṣmābhṛtaḥ pakṣavikṣepabhrāntiṃ cakruḥ svacāriṇām // Bhmj_19.671 //",
    "GK19ksbhm19u:1364": "tasmingovindadordaṇḍacchattrībhūte mahībhṛti /",
    "GK19ksbhm19u:1365": "phullamālāvalī srastā cakre sragdāmavibhramam // Bhmj_19.672 //",
    "GK19ksbhm19u:1366": "svacāriṇo 'dya sucirādime te girayo vayam /",
    "GK19ksbhm19u:1367": "jātā vajradhara kṣmābhṛtpakṣacchedamadaṃ tyaja // Bhmj_19.673 //",
    "GK19ksbhm19u:1368": "iti trāsotpatantīnāṃ vidyādharamṛgīdṛśām /",
    "GK19ksbhm19u:1369": "raśanānūpurārāvaiḥ sa jagādeva bhūdharaḥ // Bhmj_19.674 //",
    "GK19ksbhm19u:1370": "paryastaprasarastobhakṣubhyatkesarigarjitaiḥ /",
    "GK19ksbhm19u:1371": "sa ghoraghanasaṃghātānatarjayadivorjitān // Bhmj_19.675 //",
    "GK19ksbhm19u:1372": "sa samunmūlanāyāsasaṃbhrāntadvipayūthapaiḥ /",
    "GK19ksbhm19u:1373": "babhau khe śekharollekhapātitairiva vāridaiḥ // Bhmj_19.676 //",
    "GK19ksbhm19u:1374": "ghūrṇamānamahāśākhikusumotkarareṇubhiḥ /",
    "GK19ksbhm19u:1375": "sa rakṣāmaṇḍalānīva dhenūnāṃ vidadhe muhuḥ // Bhmj_19.677 //",
    "GK19ksbhm19u:1376": "trāsāpatatsiddhavadhūtārahāraistaraṅgibhiḥ /",
    "GK19ksbhm19u:1377": "adhaḥsthāngaganastho 'drirjahāseva mahīdharān // Bhmj_19.678 //",
    "GK19ksbhm19u:1378": "taṃ dṛṣṭvā khecarāḥ prāhuḥ kimayaṃ girirutthitaḥ /",
    "GK19ksbhm19u:1379": "yadi na pralayārambho yadi nākālaviplavaḥ // Bhmj_19.679 //",
    "GK19ksbhm19u:1380": "tataḥ kṛṣṇagirā gopāḥ śailotpāṭanabhūgṛham /",
    "GK19ksbhm19u:1381": "vipulaṃ viviśuḥ śāntyai nikhilaiḥ saha godhanaiḥ // Bhmj_19.680 //",
    "GK19ksbhm19u:1382": "nivāte nirjale tasminsuviśāle girestaṭe /",
    "GK19ksbhm19u:1383": "tasthurjagānnivāsena gāvo gopāśca rabhitāḥ // Bhmj_19.681 //",
    "GK19ksbhm19u:1384": "vṛṣṭicchanne prayāte 'tha saptarātre marutpatiḥ /",
    "GK19ksbhm19u:1385": "jagāma viphalodyogalajjito jaladaiḥ saha // Bhmj_19.682 //",
    "GK19ksbhm19u:1386": "tatastaṃ vipulābhogatuṅgaśṛṅgaṃ guruṃ girim /",
    "GK19ksbhm19u:1387": "nyaveśayannijapade līlayaiva jagadguruḥ // Bhmj_19.683 //",
    "GK19ksbhm19u:1388": "***** govardhanoddharaṇam || 20 || *****",
    "GK19ksbhm19u:1389": "saptarātraṃ dhṛte tasmingirau garuḍalakṣmaṇāḥ /",
    "GK19ksbhm19u:1390": "taṃ draṣṭumāyayau sākṣātsahasrākṣo 'tivismitaḥ // Bhmj_19.684 //",
    "GK19ksbhm19u:1391": "jaṅgamādiva kailāsātso 'vatīrya suradvipāt /",
    "GK19ksbhm19u:1392": "govardhanaśilāsīnaṃ dadarśa madhusūdanam // Bhmj_19.685 //",
    "GK19ksbhm19u:1393": "antarhitena tārkṣyeṇa pakṣairācchāditātapam /",
    "GK19ksbhm19u:1394": "asatyākalitenaiva tejasāpūritāmbaram // Bhmj_19.686 //",
    "GK19ksbhm19u:1395": "mayūrakaṇṭhasacchāyaṃ taptahemaprabhāṃśukam /",
    "GK19ksbhm19u:1396": "indranīlagireḥ śṛṅgaṃ taptaṃ bālātapairiva // Bhmj_19.687 //",
    "GK19ksbhm19u:1397": "taṃ vīkṣya kamalākāntaṃ gopaveṣadharaṃ harim /",
    "GK19ksbhm19u:1398": "sahasranetramātmānaṃ manasā praśaśaṃsa saḥ // Bhmj_19.688 //",
    "GK19ksbhm19u:1399": "maulikuṇḍalakeyūrasphāraratnāṃśusaṃcayaiḥ /",
    "GK19ksbhm19u:1400": "indrāyudhasahasrāṇi muhurdikṣu kṣipanniva // Bhmj_19.689 //",
    "GK19ksbhm19u:1401": "abhyetya keśavaṃ śakro babhāṣe praṇayocitam /",
    "GK19ksbhm19u:1402": "dantatviṣā daśa diśaḥ sudhayā pūrayanniva // Bhmj_19.690 //",
    "GK19ksbhm19u:1403": "atidaivamidaṃ karma tava kṛṣṇa kimadbhutam /",
    "GK19ksbhm19u:1404": "śaktiralpīyasī yasya samagrajagatāṃ gatiḥ // Bhmj_19.691 //",
    "GK19ksbhm19u:1405": "sarvalokopari paraṃ vartante kāmadhenavaḥ /",
    "GK19ksbhm19u:1406": "tāsāṃ tridaśapūjyānāṃ brahmaṇaścāsmi śāsanāt // Bhmj_19.692 //",
    "GK19ksbhm19u:1407": "prāpto 'bhiṣektuṃ govinda rājye tvāmīpsitaṃ gavām /",
    "GK19ksbhm19u:1408": "ityuktvā ratnakumbhena mūrdhni tasya dadau payaḥ // Bhmj_19.693 //",
    "GK19ksbhm19u:1409": "upendramabhiṣicyendraḥ prasādya ca punaḥ punaḥ /",
    "GK19ksbhm19u:1410": "pālyastvayā sakhā bandhuḥ svasreyo janakasya yaḥ // Bhmj_19.694 //",
    "GK19ksbhm19u:1411": "tvayā daityacchidā kṛṣṇa keśikaṃsavadhe kṛte /",
    "GK19ksbhm19u:1412": "bhavatsahāyaḥ pṛthivīṃ sa jeṣyati dhanaṃjayaḥ // Bhmj_19.695 //",
    "GK19ksbhm19u:1413": "iti praṇayino vācaṃ kṛṣṇaḥ śrutvā śacīpateḥ /",
    "GK19ksbhm19u:1414": "jānanbhāratavṛttāntaṃ tatheti pratyapadyata // Bhmj_19.696 //",
    "GK19ksbhm19u:1415": "evaṃ rahaḥ samābhāṣya jambhahāsurasūdanam /",
    "GK19ksbhm19u:1416": "airāvaṇakarālūnameghena nabhasā yayau // Bhmj_19.697 //",
    "GK19ksbhm19u:1417": "***** govindābhiṣekaḥ || 21 || *****",
    "GK19ksbhm19u:1418": "gopaveṣadharaṃ gopā devaṃ matvā tamadbhutam /",
    "GK19ksbhm19u:1419": "mudritā iva tacchaktyā mugdhā no kiṃcidūcire // Bhmj_19.698 //",
    "GK19ksbhm19u:1420": "tatastaṃ padmapattrākṣaṃ nivṛttāśeṣaśauśavam /",
    "GK19ksbhm19u:1421": "janā nirbharatāruṇyalāvaṇyaṃ nayanaiḥ papuḥ // Bhmj_19.699 //",
    "GK19ksbhm19u:1422": "śaranniśāsu saṃpūrṇacandrasmitasitāsu saḥ /",
    "GK19ksbhm19u:1423": "hariṇīhārinetrābhirvijahāra ratipriyaḥ // Bhmj_19.700 //",
    "GK19ksbhm19u:1424": "sa rāgavṛṣayuddheṣu niyuddheṣu ca kautukī /",
    "GK19ksbhm19u:1425": "vīraśṛṅgārarabhasaḥ sa babhūva manoharaḥ // Bhmj_19.701 //",
    "GK19ksbhm19u:1426": "chekoktiṣu kṛtābhyāsā veśakarmasu sādarāḥ /",
    "GK19ksbhm19u:1427": "babhustā vismito lāpā vibhrameṣu kṛtakṣaṇāḥ // Bhmj_19.702 //",
    "GK19ksbhm19u:1428": "tallīlānukṛtau yatnastatkathāśravaṇe rasaḥ /",
    "GK19ksbhm19u:1429": "tatsvairabhāṣaṇe harṣaḥ ko 'pyabhūdgopayoṣitām // Bhmj_19.703 //",
    "GK19ksbhm19u:1430": "tāsāmakṛtakasmerasphuritādharapallavam /",
    "GK19ksbhm19u:1431": "mugdhānāṃ vadanaṃ prītyai babhūvābhyadhikaṃ hareḥ // Bhmj_19.704 //",
    "GK19ksbhm19u:1432": "yadgurūṇāmanāyattāyattāstyaktagṛhakriyāḥ /",
    "GK19ksbhm19u:1433": "dveṣiṇyaḥ svajane yacca tatkṛṣṇāsyavijṛmbhitam // Bhmj_19.705 //",
    "GK19ksbhm19u:1434": "salajjā api māninyaḥ prakaṭasmaravikriyāḥ /",
    "GK19ksbhm19u:1435": "tanvyo 'pi tanutāṃ prāpustāstadarpitamānasāḥ // Bhmj_19.706 //",
    "GK19ksbhm19u:1436": "kampasvedavatī kasmādakasmātsakhi mūrchitā /",
    "GK19ksbhm19u:1437": "api kṛṣṇabhujaṅgena na daṣṭāsi pramādinī // Bhmj_19.707 //",
    "GK19ksbhm19u:1438": "nāyaṃ tava gṛhe mārgo mārgo 'yaṃ vijane vane /",
    "GK19ksbhm19u:1439": "yamunātīravānīravallarīkeliveśmanaḥ // Bhmj_19.708 //",
    "GK19ksbhm19u:1440": "amuṣminkusumārāme kṛṣṇaṣaṭcaraṇena kim /",
    "GK19ksbhm19u:1441": "kṛtavraṇā tvamadhare yenāsi vinatānanā // Bhmj_19.709 //",
    "GK19ksbhm19u:1442": "gāyanti yadi kṛṣṇasya caritaṃ gopakanyakāḥ /",
    "GK19ksbhm19u:1443": "tvaṃ na smarasi kiṃ mūḍhe srastaṃ śīlamivāṃśukam // Bhmj_19.710 //",
    "GK19ksbhm19u:1444": "dāmodaramatāsmīti madāndhe kiṃ na pasyasi /",
    "GK19ksbhm19u:1445": "sa kāntāśatasaṃketasakto hi bahuvallabhaḥ // Bhmj_19.711 //",
    "GK19ksbhm19u:1446": "kiṃ nu nāma stanau tanvi sotkampau vinigūhase /",
    "GK19ksbhm19u:1447": "pulakāṅkakapolasya vadanasya karoṣi kim // Bhmj_19.712 //",
    "GK19ksbhm19u:1448": "iyamindīvaraśyāmā śyāmā kusumahāsinī /",
    "GK19ksbhm19u:1449": "kṛṣṇaśca gūḍhasaṃcārī carasyekākinī katham // Bhmj_19.713 //",
    "GK19ksbhm19u:1450": "iti gopāṅganāḥ serṣyaṃ saṃbhogasubhagā mithaḥ /",
    "GK19ksbhm19u:1451": "vyāharanti sma sāsūyaṃ svairaṃ smaraśarāturāḥ // Bhmj_19.714 //",
    "GK19ksbhm19u:1452": "kāntākararuhālūnabālavañjulapallavam /",
    "GK19ksbhm19u:1453": "ratiśayyārase śairevarbabhūva vilalaṃ vanam // Bhmj_19.715 //",
    "GK19ksbhm19u:1454": "tasya kāntataraṃ kāntāḥ samadāḥ saṃmadākulam /",
    "GK19ksbhm19u:1455": "vadanaṃ vadanodārā ghūrṇamānekṣaṇāḥ papuḥ // Bhmj_19.716 //",
    "GK19ksbhm19u:1456": "tāsāmabhisarantīnāmavaśaṃ keśavaṃ prati /",
    "GK19ksbhm19u:1457": "petuḥ śaśāṅke sāsūyā dṛśo darśanaśaṅkayā // Bhmj_19.717 //",
    "GK19ksbhm19u:1458": "mādhave madhurodārasundarīratitatpare /",
    "GK19ksbhm19u:1459": "saphalaṃ dhanyamātmānaṃ manye mene manobhavaḥ // Bhmj_19.718 //",
    "GK19ksbhm19u:1460": "aho nu jayinī śaktiḥ samarasya smayakāriṇī /",
    "GK19ksbhm19u:1461": "prajāpatigurau yasyāḥ saṃpūrṇapraṇayā gatiḥ // Bhmj_19.719 //",
    "GK19ksbhm19u:1462": "***** gopīsaṃkrīḍanam || 22 || *****",
    "GK19ksbhm19u:1463": "tataḥ kadācillalanākeliśālini keśave /",
    "GK19ksbhm19u:1464": "adṛśyata pradoṣānte daityo mattavṛṣākṛtiḥ // Bhmj_19.720 //",
    "GK19ksbhm19u:1465": "ariṣṭo duṣṭacaritastīkṣṇaśṛṅgo 'ruṇekṣaṇaḥ /",
    "GK19ksbhm19u:1466": "puñjīkṛtaḥ śaśikaraistamaḥkūṭa ivāsitaḥ // Bhmj_19.721 //",
    "GK19ksbhm19u:1467": "bhāyayanvṛṣabhānbhīmo bherīgambhīraniḥsvanaḥ /",
    "GK19ksbhm19u:1468": "nīlaśailaśilāpīṭhakāṭhoraskandhabandhuraḥ // Bhmj_19.722 //",
    "GK19ksbhm19u:1469": "prahārābhimukhaṃ kṛṣṇakukṣinikṣiptacakṣuṣaḥ /",
    "GK19ksbhm19u:1470": "tasya śṛṅgayugaṃ lebhe kālatoraṇatulyatām // Bhmj_19.723 //",
    "GK19ksbhm19u:1471": "prahāriṇaṃ madodagraṃ jagrāhograṃ tamacyutaḥ /",
    "GK19ksbhm19u:1472": "khalaṃ mūrkhaṃ navaiśvaryaṃ priyavādīva vañcakaḥ // Bhmj_19.724 //",
    "GK19ksbhm19u:1473": "gṛhītastena balinā baladevānujena saḥ /",
    "GK19ksbhm19u:1474": "babhūvodbhrāntasāvegapucchoddhutarajaḥpaṭaḥ // Bhmj_19.725 //",
    "GK19ksbhm19u:1475": "tasyāndolivaktrasya ghorahuṃkārakāriṇaḥ /",
    "GK19ksbhm19u:1476": "vyālaghnā saṅkhamāleva sphāraphenāvalī gale // Bhmj_19.726 //",
    "GK19ksbhm19u:1477": "tataḥ kaṇṭhaṃ nipīḍyāsya dhṛtvā mūrdhni padaṃ javāt /",
    "GK19ksbhm19u:1478": "śṛṅgamekaṃ samutpāṭya jaghāna vadane hariḥ // Bhmj_19.727 //",
    "GK19ksbhm19u:1479": "sa tīkṣṇaśṛṅgābhihataḥ papāta bhuvi dānavaḥ /",
    "GK19ksbhm19u:1480": "prastyānarudhirodgāravicaladdhargharāravaḥ // Bhmj_19.728 //",
    "GK19ksbhm19u:1481": "***** ariṣṭavadhaḥ || 23 || *****",
    "GK19ksbhm19u:1482": "ariṣṭe nihate tasminnariṣṭe tridivaukasām /",
    "GK19ksbhm19u:1483": "prabhāvaḥ paprathe śairermathurādhipateḥ puraḥ // Bhmj_19.729 //",
    "GK19ksbhm19u:1484": "sa vṛṣṇivṛddhānvibudhānvasudevapurogamam /",
    "GK19ksbhm19u:1485": "ugrasenaṃ ca pitaraṃ dārdikyākrūrasātyakān // Bhmj_19.730 //",
    "GK19ksbhm19u:1486": "acintyatsamānāyya niścayaṃ nayakovidān /",
    "GK19ksbhm19u:1487": "niḥśabdajanasaṃcāre niśīthe vyastasevakaḥ // Bhmj_19.731 //",
    "GK19ksbhm19u:1488": "pradīpapratibimbāṅkaratnābharaṇatejasā /",
    "GK19ksbhm19u:1489": "gūḍhacintānalajvālaṃ bahiḥ prakaṭayanniva // Bhmj_19.732 //",
    "GK19ksbhm19u:1490": "so 'bravītkṣaṇamālokya vadanānyabhimāninām /",
    "GK19ksbhm19u:1491": "dīrghocchvāsena kathayannavaṃ vairiparābhavam // Bhmj_19.733 //",
    "GK19ksbhm19u:1492": "iyaṃ prathitasārāṇāṃ viduṣāṃ satvaśālinām /",
    "GK19ksbhm19u:1493": "sūcyate bhavatāmagre mānaglānikadarthanā // Bhmj_19.734 //",
    "GK19ksbhm19u:1494": "pramādādavalepādvā vismṛtenālpakena naḥ /",
    "GK19ksbhm19u:1495": "cūḍāmaṇiṣu vinyastaṃ caraṇaprabhavaṃ rajaḥ // Bhmj_19.735 //",
    "GK19ksbhm19u:1496": "na sahante suragurorye sāmyaṃ gurukovidāḥ /",
    "GK19ksbhm19u:1497": "spardhayā bata lajjante yudhi vajrāyudhena ye // Bhmj_19.736 //",
    "GK19ksbhm19u:1498": "te yūyaṃ yasya sacivaḥ sacivāropitaśriyaḥ /",
    "GK19ksbhm19u:1499": "tasya kā nāma gaṇanā gaṇanāthe 'pi jāyate // Bhmj_19.737 //",
    "GK19ksbhm19u:1500": "avajñopekṣitasyāyaṃ vipākaḥ śatrujanmanaḥ /",
    "GK19ksbhm19u:1501": "vayamapyadhunā yena yātāścintāvidheyatām // Bhmj_19.738 //",
    "GK19ksbhm19u:1502": "śrūyate nandagopasya pravṛddhacaritaḥ śiśuḥ /",
    "GK19ksbhm19u:1503": "daityānāmapi yaḥ śaṅke śaṅkataṅkagururnavaḥ // Bhmj_19.739 //",
    "GK19ksbhm19u:1504": "vinyasya caraṇaṃ yena mūrdhni kāliyabhiginaḥ /",
    "GK19ksbhm19u:1505": "svarvīkṛtāni śūrāṇāṃ śirāṃsi ca yaśāṃsi ca // Bhmj_19.740 //",
    "GK19ksbhm19u:1506": "sāgrajena hatāstena pralambāriṣṭadhenukāḥ /",
    "GK19ksbhm19u:1507": "avajñāspadamevābhūdyeṣāṃ śakro 'pi saṃgare // Bhmj_19.741 //",
    "GK19ksbhm19u:1508": "girirgovardhano nāma saptāhaṃ pāṇinā dhṛtaḥ /",
    "GK19ksbhm19u:1509": "smayāya durnimittāya nāśāya ca na kasya saḥ // Bhmj_19.742 //",
    "GK19ksbhm19u:1510": "na jānīmaḥ sa kiṃ tāvadbhūtamatyadbhutaṃ kṣitau /",
    "GK19ksbhm19u:1511": "samudbhūtamadho yena nīyate naḥ parākramaḥ // Bhmj_19.743 //",
    "GK19ksbhm19u:1512": "tasmānmanīṣibhirvīrairbhavadbhiścintyatamayam /",
    "GK19ksbhm19u:1513": "yaśaḥkusumavallīnāṃ paraśurvyasanodayaḥ // Bhmj_19.744 //",
    "GK19ksbhm19u:1514": "uktaṃ ca nāradenaitatpunaretya purā svayam /",
    "GK19ksbhm19u:1515": "vasudevasutaḥ kṛṣṇo nandagopagṛhe sthitaḥ // Bhmj_19.745 //",
    "GK19ksbhm19u:1516": "nandagopasutā cāsau śilāyāmāhatā tvayā /",
    "GK19ksbhm19u:1517": "sā gatvā vindhyagahanaṃ pulindaśabarārcitā // Bhmj_19.746 //",
    "GK19ksbhm19u:1518": "niśumbhaśumbhau ditijau jaghāna ghanavikramau /",
    "GK19ksbhm19u:1519": "vihito vasudevena garbhayorvyatyayastayoḥ // Bhmj_19.747 //",
    "GK19ksbhm19u:1520": "kṛṣṇaḥ sa te bhayasthānamityuktvā nārado yayau /",
    "GK19ksbhm19u:1521": "so 'yaṃ bandhuḥ kṛtaghno me vasudevaḥ sthito 'ntike // Bhmj_19.748 //",
    "GK19ksbhm19u:1522": "yena naḥ kṣayasaṃdehatulāmāropitaṃ yaśaḥ /",
    "GK19ksbhm19u:1523": "narakāvartakalilā yasya kilbiṣavipruṣaḥ // Bhmj_19.749 //",
    "GK19ksbhm19u:1524": "sa kṛtaghno 'dhamaḥ kena pātakenopamīyate /",
    "GK19ksbhm19u:1525": "ghorahālāhalāpūrṇaḥ kuṭilo 'yaṃ mayā svayam // Bhmj_19.750 //",
    "GK19ksbhm19u:1526": "dhṛtaḥ sarpo nijagṛhe yenāptaḥ satkule kaliḥ /",
    "GK19ksbhm19u:1527": "mithyā dhavalakūrco 'yaṃ bandhucchadmā jaḍo ripuḥ // Bhmj_19.751 //",
    "GK19ksbhm19u:1528": "vasudevaḥ sadā jihmo vadhārhe 'pyeṣa rakṣitaḥ /",
    "GK19ksbhm19u:1529": "sarvābhiśaṅkitā rājñāṃ sunayajñairudāhṛtā // Bhmj_19.752 //",
    "GK19ksbhm19u:1530": "ataḥ saṃcintyate ḍimbo na tu me gaṇanāspadam /",
    "GK19ksbhm19u:1531": "jagadgrasagariṣṭhasya satpratāpahavirbhujaḥ // Bhmj_19.753 //",
    "GK19ksbhm19u:1532": "antera na bhavatyeva śiśurgopapataṅgakaḥ /",
    "GK19ksbhm19u:1533": "athavā vartate sādhuryadyasmānprati sāgrajaḥ // Bhmj_19.754 //",
    "GK19ksbhm19u:1534": "kā kṣatirbhogabhāgī me bandhumadhye bhaviṣyati /",
    "GK19ksbhm19u:1535": "akrūro madgirā yātu vrajaṃ dānapatiḥ svayam // Bhmj_19.755 //",
    "GK19ksbhm19u:1536": "etena tau samāhūtau draṣṭumicchāmi dārakau /",
    "GK19ksbhm19u:1537": "nandagopaprabhṛtayaḥ karadā mama śāsanāt // Bhmj_19.756 //",
    "GK19ksbhm19u:1538": "dhanurmakhe samāyāntu prastutādhikadāyinaḥ /",
    "GK19ksbhm19u:1539": "vīrāṇāṃ harṣajananau kṛṣṇasaṃkarṣaṇau ca tau // Bhmj_19.757 //",
    "GK19ksbhm19u:1540": "mallābhyāṃ yudhyamānau me raṅge prītatiṃ kariṣyataḥ /",
    "GK19ksbhm19u:1541": "iti divyadṛśākrūraḥ śrutvā kaṃsena bhāṣitam // Bhmj_19.758 //",
    "GK19ksbhm19u:1542": "yayau yādavaśārdūlaḥ śauridarsanalālasaḥ /",
    "GK19ksbhm19u:1543": "akrūre govrajaṃ yāte vṛddhāste vṛṣṇipuṃgavāḥ // Bhmj_19.759 //",
    "GK19ksbhm19u:1544": "nindayā vusudevasya kruddhāstasthuradhomukhāḥ /",
    "GK19ksbhm19u:1545": "tataḥ pitāmahaḥ kaṃsaṃ pitāmaha ivāparaḥ // Bhmj_19.760 //",
    "GK19ksbhm19u:1546": "abhyadhādandhako 'pīmāndurjayaḥ pratibandhakaḥ /",
    "GK19ksbhm19u:1547": "vandhyāḥ kule 'pi satataṃ mayanye dhanyatarāḥ striyaḥ // Bhmj_19.761 //",
    "GK19ksbhm19u:1548": "na kulaghnaḥ suto yāsāṃ kadācidapi jāyate /",
    "GK19ksbhm19u:1549": "na jātu vajrajihveṣu tīkṣṇeṣu krūrakāriṣu // Bhmj_19.762 //",
    "GK19ksbhm19u:1550": "sudhālayā tiṣṭhati śrīḥ kamalāṅkurakomalā /",
    "GK19ksbhm19u:1551": "aho nu śocyatāṃ yātāścirādyādavavṛṣṇayaḥ // Bhmj_19.763 //",
    "GK19ksbhm19u:1552": "vṛddhāvamānakṛdbālo yeṣāṃ kaṃsa tvamagraṇīḥ /",
    "GK19ksbhm19u:1553": "ka evaṃ nāma jaḍadhīranunmattaḥ prabhāṣate // Bhmj_19.764 //",
    "GK19ksbhm19u:1554": "rakṣito vasudevena pitrā putraḥ kimapyaho /",
    "GK19ksbhm19u:1555": "neha putrātpriyataraṃ kiṃcidasti śarīriṇām // Bhmj_19.765 //",
    "GK19ksbhm19u:1556": "putra svajanakaṃ pṛccha putrasnehasya gauravam /",
    "GK19ksbhm19u:1557": "paralokaparitrāṇāṃ pitrā cedrakṣitaḥ sutaḥ // Bhmj_19.766 //",
    "GK19ksbhm19u:1558": "tasyāsya vācyatā keyaṃ yūyaṃ sarve 'pi putriṇaḥ /",
    "GK19ksbhm19u:1559": "vasudevātmajo vīraḥ kṛṣṇaḥ saṃkarṣaṇānujaḥ // Bhmj_19.767 //",
    "GK19ksbhm19u:1560": "bandhubuddhyā praṇayinā saṃdheyaḥ sarvathā tvayā /",
    "GK19ksbhm19u:1561": "hitaṃ pathyaṃ ca me mohānna kariṣyasi cedvacaḥ // Bhmj_19.768 //",
    "GK19ksbhm19u:1562": "tadaiśvaryaprabhāvo 'dya saṃpūrṇāvadhireṣa te /",
    "GK19ksbhm19u:1563": "dṛśyante kṣayasaṃsinyo durnimittaparamparāḥ // Bhmj_19.769 //",
    "GK19ksbhm19u:1564": "anyatra kṛṣṇasaṃdhānāttāsu śāntirna te parā /",
    "GK19ksbhm19u:1565": "ityandhakavacaḥ śrutvā niḥśvasanbhrakuṭīmukhaḥ // Bhmj_19.770 //",
    "GK19ksbhm19u:1566": "nirjagāma tataḥ kaṃsaḥ parāṅmukha iva śriyaḥ /",
    "GK19ksbhm19u:1567": "nāyamastīti vṛddheṣu bhāṣamāṇeṣu vṛṣṇiṣu // Bhmj_19.771 //",
    "GK19ksbhm19u:1568": "ādideśāśu śvetāṅgaṃ kaṃsaḥ keśituraṅgamam /",
    "GK19ksbhm19u:1569": "sa kṛṣṇanidhanāyograḥ preritastena dānavaḥ // Bhmj_19.772 //",
    "GK19ksbhm19u:1570": "jagāma govrajaṃ ghorasaṃdhyāsṛksaṃplute 'hani /",
    "GK19ksbhm19u:1571": "sa kopādrudhireṇeva pūritākṣaḥ śvasanmuhuḥ // Bhmj_19.773 //",
    "GK19ksbhm19u:1572": "uraḥsthalamilatprothaḥkuñcitoruśirodharaḥ /",
    "GK19ksbhm19u:1573": "vajrasārasvurāghātanirdāritaśilātalaḥ // Bhmj_19.774 //",
    "GK19ksbhm19u:1574": "visphārakesarasaṭākarālaskandhakandharaḥ /",
    "GK19ksbhm19u:1575": "ghaṭṭayanniva heṣābhiḥ pibanniva diśo daśa // Bhmj_19.775 //",
    "GK19ksbhm19u:1576": "nirmāṃsacarvaṇāsvādaprasravatsṛkviśoṇitaḥ /",
    "GK19ksbhm19u:1577": "kṛtāntacāmarākāravalitoddhūtavaladhiḥ // Bhmj_19.776 //",
    "GK19ksbhm19u:1578": "vivṛttānanavispaṣṭaniryaddantāṃśumaṇḍalaḥ /",
    "GK19ksbhm19u:1579": "dikṣu mānuṣamāṃsādaḥ kṣipannasthicayāniva // Bhmj_19.777 //",
    "GK19ksbhm19u:1580": "so 'bhidudrāva vegena kṛṣṇamāpāṇḍuracchaviḥ /",
    "GK19ksbhm19u:1581": "pavanāpreritasphāraḥ śaranmegha ivācalam // Bhmj_19.778 //",
    "GK19ksbhm19u:1582": "samutkṣiptāgracaraṇaṃ keśavaḥ keśinaṃ puraḥ /",
    "GK19ksbhm19u:1583": "dṛṣṭvā nivāryamāṇo 'pi gaupaiḥ krodhāttamādravat // Bhmj_19.779 //",
    "GK19ksbhm19u:1584": "khurābhyāṃ kṛtaśalyābhyāṃ balādvakṣasi tāḍitaḥ /",
    "GK19ksbhm19u:1585": "ghoraheṣāravogreṇa tena nākampatācyutaḥ // Bhmj_19.780 //",
    "GK19ksbhm19u:1586": "kesarādhūnanoddhūtarajasastasya valgitaiḥ /",
    "GK19ksbhm19u:1587": "babhūvuḥ kakubhaśchannā dhūmaketuśatairiva // Bhmj_19.781 //",
    "GK19ksbhm19u:1588": "tasya prahārato vaktrakuhare vivare hariḥ /",
    "GK19ksbhm19u:1589": "dāruṇe dāruṇāyeva dviguṇaṃ bhujamādade // Bhmj_19.782 //",
    "GK19ksbhm19u:1590": "keśidantāntarāsaktaḥ sa rarāja harerbhujaḥ /",
    "GK19ksbhm19u:1591": "phenāvalīparikṣiptaḥ pārijāta ivārṇave // Bhmj_19.783 //",
    "GK19ksbhm19u:1592": "keśīśailaśilāstambhadṛḍhe doṣṇi muradviṣaḥ /",
    "GK19ksbhm19u:1593": "bhagnadantaściraṃ cakre vaktrāñjanakadarthanāḥ // Bhmj_19.784 //",
    "GK19ksbhm19u:1594": "prasravatsavedasalilaḥ srotaḥ proddhāntaśoṇitaḥ /",
    "GK19ksbhm19u:1595": "vyāvṛttanayanaḥ keśī niḥśvasanniścalo 'bhavat // Bhmj_19.785 //",
    "GK19ksbhm19u:1596": "sphārite doṣṇi kṛṣṇena gaṇḍakūṭataṭāntare /",
    "GK19ksbhm19u:1597": "sphuṭasthūlāsthiṭāṅkāraṃ tadvaktramabhavaddvidhā // Bhmj_19.786 //",
    "GK19ksbhm19u:1598": "sa dāmodaradurvāradordaṇḍadalitākṛtiḥ /",
    "GK19ksbhm19u:1599": "papāta rudhirodgāraghorasturagadānavaḥ // Bhmj_19.787 //",
    "GK19ksbhm19u:1600": "***** keśivadhaḥ || 24 || *****",
    "GK19ksbhm19u:1601": "hate keśini kaṃsasya priye suhṛdi dānave /",
    "GK19ksbhm19u:1602": "bhuvaneṣvabhavatko 'pi harṣotsāhamahotsavaḥ // Bhmj_19.788 //",
    "GK19ksbhm19u:1603": "antarhito muniḥ prītyā nāradaḥ kṛṣṇamabravīt /",
    "GK19ksbhm19u:1604": "sādhu mādhava niḥśalyaṃ tvāyā kṛtmidaṃ jagat // Bhmj_19.789 //",
    "GK19ksbhm19u:1605": "keśinirdāraṇātsvayātaḥ keśavastvaṃ bhaviṣyasi /",
    "GK19ksbhm19u:1606": "ityuktvā prayayau harṣānnārado 'bhimatāṃ diśam // Bhmj_19.790 //",
    "GK19ksbhm19u:1607": "prādurāsīttataḥ śaurernimittanicayaḥ śubhaḥ /",
    "GK19ksbhm19u:1608": "bandhunā pitṛtulyena yaḥ śaṃsati samāgamam // Bhmj_19.791 //",
    "GK19ksbhm19u:1609": "merupārśvāntaraṃ prāyāddinānte vāsareśvaraḥ /",
    "GK19ksbhm19u:1610": "kṛṣṇakeśivadhāścaryakathāṃ vaktumivādarāt // Bhmj_19.792 //",
    "GK19ksbhm19u:1611": "tataḥ pītāṃśukodāradāmodaramanoharam /",
    "GK19ksbhm19u:1612": "babhūva sahajaśyāmaṃ saṃdhyāṃśuśabalaṃ nabhaḥ // Bhmj_19.793 //",
    "GK19ksbhm19u:1613": "śanaiḥ saṃghaṭṭitāḥ śyāmāstamobhirabhavaddiśaḥ /",
    "GK19ksbhm19u:1614": "tārakāṃśusrutakṣīrā gopālairiva dhenavaḥ // Bhmj_19.794 //",
    "GK19ksbhm19u:1615": "vyomābdhipāñcajanyo 'tha niśānāthaḥ samudyayau /",
    "GK19ksbhm19u:1616": "yāminīkāminīkelimaṇḍano maṇidarpaṇaḥ // Bhmj_19.795 //",
    "GK19ksbhm19u:1617": "śaśāṅkakarasāreṇa vihāreṇa suraśriyaḥ /",
    "GK19ksbhm19u:1618": "tamasaḥ parihāreṇa hāraiṇaiva nabho babhau // Bhmj_19.796 //",
    "GK19ksbhm19u:1619": "netrapremṇi sudhāsīmni sitimni vyomni gāḍhatām /",
    "GK19ksbhm19u:1620": "yaśasīvāśrite śaurerniśākarakaracchalāt // Bhmj_19.797 //",
    "GK19ksbhm19u:1621": "praharṣayannīlakaṇṭhānrathena ghananādinā /",
    "GK19ksbhm19u:1622": "śekharo vṛṣṇivīrāṇāmaktūraḥ pratyapadyata // Bhmj_19.798 //",
    "GK19ksbhm19u:1623": "nandagopasya sadanaṃ sa samāsādya gokule /",
    "GK19ksbhm19u:1624": "dadarśa śatapattrākṣaṃ kṛṣṇaṃ keśinisūdanam // Bhmj_19.799 //",
    "GK19ksbhm19u:1625": "ayaṃ sa kaiṭabhārātirbhagavānmadhusūdanaḥ /",
    "GK19ksbhm19u:1626": "bhuvo bhārāvatārāya jāto yādavanandanaḥ // Bhmj_19.800 //",
    "GK19ksbhm19u:1627": "śrīvatsalakṣaṇo vakṣo bibhrāṇaḥ kustubhocitam /",
    "GK19ksbhm19u:1628": "niḥspandāliṅgane yogyaṃ kamalākucakumbhayoḥ // Bhmj_19.801 //",
    "GK19ksbhm19u:1629": "meghaśyāmena vapuṣā nayanāmṛtavarṣiṇā /",
    "GK19ksbhm19u:1630": "dhatte saudāminīdāmaramyaṃ pītāṃśukadvayam // Bhmj_19.802 //",
    "GK19ksbhm19u:1631": "anena nṛtyati manaḥsphāraṃ prasarato dṛśau /",
    "GK19ksbhm19u:1632": "etadāliṅganāyeva bhujau me paridhāvataḥ // Bhmj_19.803 //",
    "GK19ksbhm19u:1633": "ehi mādhava kṛṣṇeti vyāharanprītinirbharaḥ /",
    "GK19ksbhm19u:1634": "pūjito nandagopena kṛṣṇena ca viveśa saḥ // Bhmj_19.804 //",
    "GK19ksbhm19u:1635": "prāptapūjāsanaḥ so 'tha sasaṃkarṣaṇamacyutam /",
    "GK19ksbhm19u:1636": "uvāca puṇḍarīkākṣamāpibanniva cakṣuṣā // Bhmj_19.805 //",
    "GK19ksbhm19u:1637": "iyaṃ te dhīragambhīrā harṣapīyūṣavarṣiṇī /",
    "GK19ksbhm19u:1638": "prayāti nā puṇyavatāṃ mūrtirlocanagocaram // Bhmj_19.806 //",
    "GK19ksbhm19u:1639": "mohāttvadbhaktivimukhastvāṃ dṛṣṭvā prātarāgatam /",
    "GK19ksbhm19u:1640": "vāñchitaḥ kṛtakṛtyaśca bhavitā mathureśvaraḥ // Bhmj_19.807 //",
    "GK19ksbhm19u:1641": "draṣṭumicchati kaṃsastvāṃ prātargantāsi tatpurīm /",
    "GK19ksbhm19u:1642": "tvadvapuḥ pūrṇapūṇyena dhanyāḥ paśyantu yādavāḥ // Bhmj_19.808 //",
    "GK19ksbhm19u:1643": "tatra kaṃsasya saṃbhāradhanādhāmni dhanurmahīm /",
    "GK19ksbhm19u:1644": "upatiṣṭhantu dhaninaḥ sarve gopāḥ karapradāḥ // Bhmj_19.809 //",
    "GK19ksbhm19u:1645": "etāvadeva pracuraṃ mamāgamanakāraṇam /",
    "GK19ksbhm19u:1646": "idaṃ tu bāndhavasnohādyatkiṃcidabhidhīyate // Bhmj_19.810 //",
    "GK19ksbhm19u:1647": "vṛddhaḥ sa sukṛtī tatra putra putravatāṃ varaḥ /",
    "GK19ksbhm19u:1648": "vilokya vasudevastvāṃ phalaṃ prāpnotu janmanaḥ // Bhmj_19.811 //",
    "GK19ksbhm19u:1649": "tvatkṛte satataṃ yasya kaṃsavākyaśarāḥ svarāḥ /",
    "GK19ksbhm19u:1650": "tvāmavāpnotu māhātmyaṃ rohaṇādrivasuṃdharā // Bhmj_19.812 //",
    "GK19ksbhm19u:1651": "api kaṃsabhayātputrairasaṃpītapayodharā /",
    "GK19ksbhm19u:1652": "kṛṣṇeti nāmnā satataṃ sīdati prasnustanī // Bhmj_19.813 //",
    "GK19ksbhm19u:1653": "gūḍhacintāviniḥśvāsadhūsarādharapallavā /",
    "GK19ksbhm19u:1654": "dūrīkṛtasutasnehavaiklavyāptavipallavām // Bhmj_19.814 //",
    "GK19ksbhm19u:1655": "rahitāmiva rāmeṇa kausalyāṃ kulamaulinā /",
    "GK19ksbhm19u:1656": "darśanāmṛtavarṣeṇa nirvāpaya sametya tām // Bhmj_19.815 //",
    "GK19ksbhm19u:1657": "aho tṛṣṇeva sahajācchāyeva sahacāriṇī /",
    "GK19ksbhm19u:1658": "vāsanevāparikṣīṇā sarvathā bhavitavyatā // Bhmj_19.816 //",
    "GK19ksbhm19u:1659": "viśvoddharaṇadakṣasya jagadrakṣāśikhāmaṇeḥ /",
    "GK19ksbhm19u:1660": "tavāpi janma savudhācintayā yatpraśuṣyati // Bhmj_19.817 //",
    "GK19ksbhm19u:1661": "kaṃsanirbhartsanānamrastvāṃ prāpya janakaścirāt /",
    "GK19ksbhm19u:1662": "vahatu trijagatpūjya putra mānonnataṃ śiraḥ // Bhmj_19.818 //",
    "GK19ksbhm19u:1663": "***** akrūrasaṃdeśaḥ || 25 || *****",
    "GK19ksbhm19u:1664": "ityukte dānapatinā snehavātsalyaśālinā /",
    "GK19ksbhm19u:1665": "sarvaṃ karomīti vadannirvikārānano 'bhavat // Bhmj_19.819 //",
    "GK19ksbhm19u:1666": "gantuṃ kṛtābhyupagame kṛṣṇe gopamṛgīdṛśām /",
    "GK19ksbhm19u:1667": "cintāsaṃtaptaniḥśvāsairivendurmlānatāṃ yayau // Bhmj_19.820 //",
    "GK19ksbhm19u:1668": "dugdhā niśīthatsena jyotsnā pūrapayasvinī /",
    "GK19ksbhm19u:1669": "prātardyaiḥ sāṃdhyarāgeṇa kapilā gaurivābabhau // Bhmj_19.821 //",
    "GK19ksbhm19u:1670": "athodayācalaśiroratnatāmāgate ravau /",
    "GK19ksbhm19u:1671": "udyatpradīptacakrasya śobhāṃ lebhe harernabhaḥ // Bhmj_19.822 //",
    "GK19ksbhm19u:1672": "karopanayasaṃpūrṇaiḥ śakaṭairatha bhūribhiḥ /",
    "GK19ksbhm19u:1673": "gantumabhyudyayurgopapatayaḥ kaṃsaśāsanāt // Bhmj_19.823 //",
    "GK19ksbhm19u:1674": "rathaiḥ prayayurakrūrarauhiṇeyācyutādayaḥ /",
    "GK19ksbhm19u:1675": "arghyamānā ivottālagopālīlocanotpalaiḥ // Bhmj_19.824 //",
    "GK19ksbhm19u:1676": "avāpya yamunātīramakrūraḥ kṛṣṇamabravīt /",
    "GK19ksbhm19u:1677": "asminhrade bhogivṛte kṛṣṇa śeṣaṃ phaṇīśvaram // Bhmj_19.825 //",
    "GK19ksbhm19u:1678": "nimajjya bhagavanmantraiḥ pūjayāmyamṛtāśanaḥ /",
    "GK19ksbhm19u:1679": "ityuktvā kṛṣṇanikṣiptarathastatra mamajja saḥ // Bhmj_19.826 //",
    "GK19ksbhm19u:1680": "nimagnaḥ so 'tha pātālaṃ divyakhastikalāñchanam /",
    "GK19ksbhm19u:1681": "śeṣaṃ sahasramūrdhānaṃ dadarśāsīnamīśvaram // Bhmj_19.827 //",
    "GK19ksbhm19u:1682": "hemābjamālābharaṇaṃ sarvaratnābhūṣitam /",
    "GK19ksbhm19u:1683": "sahasraśikharasphāratuṣāragirivibhramam // Bhmj_19.828 //",
    "GK19ksbhm19u:1684": "āsevyamānaṃ praṇatairnikhilaiḥ kulabhogibhiḥ /",
    "GK19ksbhm19u:1685": "nīlāmbaraṃ nālaketuṃ halinaṃ musalāyudham // Bhmj_19.829 //",
    "GK19ksbhm19u:1686": "utsaṅge tasya kṛṣṇaṃ ca śītāṃśoriva lāñchanam /",
    "GK19ksbhm19u:1687": "niṣaṇṇaṃ vismito 'paśyañjapanbrahya sanātanam // Bhmj_19.830 //",
    "GK19ksbhm19u:1688": "rauhiṇeyācyutau matvā tāvevonmajjaya satvaraḥ /",
    "GK19ksbhm19u:1689": "dṛṣṭvā rathasthau tāveva mamajja punarādarāt // Bhmj_19.831 //",
    "GK19ksbhm19u:1690": "punastathaiva tau dṛṣṭvā samunmajjyāstasaṃśayaḥ /",
    "GK19ksbhm19u:1691": "tvameva sarvamityūce pṛṣṭaḥ kṛṣṇena sasmitam // Bhmj_19.832 //",
    "GK19ksbhm19u:1692": "***** hradadarśanam || 26 || *****",
    "GK19ksbhm19u:1693": "dinānte prāpya mathurāmakrūraḥ svagṛhāntare /",
    "GK19ksbhm19u:1694": "svairaṃ jagāda govindaṃ kaṃsadurnayaśaṅkitaḥ // Bhmj_19.833 //",
    "GK19ksbhm19u:1695": "vasudevagṛhaṃ tāta na gantavyaṃ tvayādhunā /",
    "GK19ksbhm19u:1696": "na ca rāmeṇa nitarāṃ kaṃsādāpnoti bhartsanām // Bhmj_19.834 //",
    "GK19ksbhm19u:1697": "ityukte dānapatinā kṛṣṇaḥ sasmitamabravīt /",
    "GK19ksbhm19u:1698": "satyaṃ tatra na gacchāvaḥ paśyāvaḥ kautukātpurīm // Bhmj_19.835 //",
    "GK19ksbhm19u:1699": "ityābhāṣya madodārau rāmakṛṣṇau viceratuḥ /",
    "GK19ksbhm19u:1700": "avatīrṇau vimānābhyāṃ vīrau vidyādharāviva // Bhmj_19.836 //",
    "GK19ksbhm19u:1701": "tau rājarajakaṃ prāpya yayācāte mahābhujau /",
    "GK19ksbhm19u:1702": "vāsāṃsi rucirābhāṃsi na dadāvadhamaśca saḥ // Bhmj_19.837 //",
    "GK19ksbhm19u:1703": "krodhadarpāvaliptaṃ taṃ rajakaṃ krūravādinam /",
    "GK19ksbhm19u:1704": "hatvā jahāra vāsāṃsi baladevānujo balāt // Bhmj_19.838 //",
    "GK19ksbhm19u:1705": "svayaṃ mālyopanayanaṃ mālākārī valīmatī /",
    "GK19ksbhm19u:1706": "śrīpateḥ śrīpradaṃ prādātprītyā praṇayavādinī // Bhmj_19.839 //",
    "GK19ksbhm19u:1707": "krameṇa līlayā kṛṣṇaḥ suspaṣṭāvayavāṃ kṣaṇāt /",
    "GK19ksbhm19u:1708": "tāṃ cakre yauvanodyānapūrṇalāvaṇyavallarīm // Bhmj_19.840 //",
    "GK19ksbhm19u:1709": "tataḥ prāpyāyudhāgāraṃ pūjitaṃ daityadānavaiḥ /",
    "GK19ksbhm19u:1710": "utsāhārhaṃ śilāstambhasāraṃ dadṛśaturdhanuḥ // Bhmj_19.841 //",
    "GK19ksbhm19u:1711": "dāmodarastadādāya dorbhyāmākṛṣya durdharam /",
    "GK19ksbhm19u:1712": "babhañja sphāriṭāṅkāraṃ mṛṇālīnālalīlayā // Bhmj_19.842 //",
    "GK19ksbhm19u:1713": "tena śabdena pavanaskandhasaṃghaṭṭakāriṇā /",
    "GK19ksbhm19u:1714": "rarāsa dāriteva dyauścakampe ca vasuṃdharā // Bhmj_19.843 //",
    "GK19ksbhm19u:1715": "āyudhāgāriko 'pyāśu dhanurbhaṅgaṃ nyavedayat /",
    "GK19ksbhm19u:1716": "kaṃsāyākampitamanāścakre darpātsa cāśrutam // Bhmj_19.844 //",
    "GK19ksbhm19u:1717": "bhagnaṃ kenāpi mallena śrutvā cāpaṃ nareśvaraḥ /",
    "GK19ksbhm19u:1718": "dideśa sarvamallānāṃ yuddhaprekṣāmahotsavam // Bhmj_19.845 //",
    "GK19ksbhm19u:1719": "svairaṃ tataḥ samāhūya mallau cāṇūramauṣṭikau /",
    "GK19ksbhm19u:1720": "cirasaṃdhāritau cakre vadhasajjau muradviṣaḥ // Bhmj_19.846 //",
    "GK19ksbhm19u:1721": "gajaśālādhipaṃ kaṃsaḥ saṃgrāmasacivaṃ rahaḥ /",
    "GK19ksbhm19u:1722": "ūce mohe 'pi saṃprāptasukṛtaḥ śauricintayā // Bhmj_19.847 //",
    "GK19ksbhm19u:1723": "prātardhanurmahīraṅgamāgantā vasudevajaḥ /",
    "GK19ksbhm19u:1724": "sāgrajo darpasaṃmatto mattaḥ sa vadharmahati // Bhmj_19.848 //",
    "GK19ksbhm19u:1725": "raṅgadvāri tvayā cāsau nirghātī vyālakuñjaraḥ /",
    "GK19ksbhm19u:1726": "kāryaḥ kuvalayāpīḍaḥ krodhāttannidhanodyataḥ // Bhmj_19.849 //",
    "GK19ksbhm19u:1727": "hataputraṃ karomyeva vasudevaṃ niraṃśakam /",
    "GK19ksbhm19u:1728": "bandhucchadmapraticchannānnṛpāṃścāndhakayādavān // Bhmj_19.850 //",
    "GK19ksbhm19u:1729": "purā mamārtavavatī jananī navakautukāt /",
    "GK19ksbhm19u:1730": "priyāsanādikaṭake cacāra kusumojjvale // Bhmj_19.851 //",
    "GK19ksbhm19u:1731": "tatra vālānilollāsavellitāśokapallave /",
    "GK19ksbhm19u:1732": "sphūrjadbakulakiñjalkapiñjarīkṛtaṣaṭpade // Bhmj_19.852 //",
    "GK19ksbhm19u:1733": "puñjīkṛtalatākuñjamañjuguñjadvihaṅgame /",
    "GK19ksbhm19u:1734": "ratirāgarasodārasmarasaṃjīvane vane // Bhmj_19.853 //",
    "GK19ksbhm19u:1735": "dadarśa tāṃ saurapatirdrumilo dānaveśvaraḥ /",
    "GK19ksbhm19u:1736": "latāṃ stanastabakinīṃ kāmakalpataroriva // Bhmj_19.854 //",
    "GK19ksbhm19u:1737": "mayo yogīśvaraḥ so 'tha rūpaṃ kṛtvā piturmama /",
    "GK19ksbhm19u:1738": "bheje tāṃ manmathāviṣṭaḥ satīṃ premanirargalām // Bhmj_19.855 //",
    "GK19ksbhm19u:1739": "tataḥ sā vṛttakartavyā śaṅkitā vīkṣya dānavam /",
    "GK19ksbhm19u:1740": "pāpaṃ śaśāpa kupitā dūṣitāsmīti duḥkhitā // Bhmj_19.856 //",
    "GK19ksbhm19u:1741": "vadhaṃ prāpsyasi durvṛtta madbhartṛkulajādyudhi /",
    "GK19ksbhm19u:1742": "ayaṃ ca mama garbhe 'dya tvayā yastanayo dhṛtaḥ // Bhmj_19.857 //",
    "GK19ksbhm19u:1743": "ityuktvā śanakaiḥ prāyāditi māmāha nāradaḥ /",
    "GK19ksbhm19u:1744": "tasmādahaṃ daityapaterdrumilasyātmajo mataḥ // Bhmj_19.858 //",
    "GK19ksbhm19u:1745": "suto 'haṃ nograsenasya yādavā me na bāndhavāḥ /",
    "GK19ksbhm19u:1746": "te hir ve mamocchedyāḥ kṛṣṇotsāhapratīkṣiṇaḥ // Bhmj_19.859 //",
    "GK19ksbhm19u:1747": "saṃdiśyeti mahāmātyaṃ saṃkḷptamape 'hani /",
    "GK19ksbhm19u:1748": "saṃgataprekṣakaṃ raṅgaṃ viveśa viṣadāṃśukaḥ // Bhmj_19.860 //",
    "GK19ksbhm19u:1749": "valabhītuṅgaratnāṃśuṃtaraṅgāliṅgitāmbare /",
    "GK19ksbhm19u:1750": "saṃgatānantasāmantasamāgamanirantera // Bhmj_19.861 //",
    "GK19ksbhm19u:1751": "bhojavṛṣṇyandhakaistatra vīraiḥ parivṛto babhau /",
    "GK19ksbhm19u:1752": "hemasiṃhāsanāsīnaḥ pīnāṃsaḥ kaṃsabhūpatiḥ // Bhmj_19.862 //",
    "GK19ksbhm19u:1753": "molikuṇḍalakeyūraratnāṃśuśabaladyutiḥ /",
    "GK19ksbhm19u:1754": "kāntābhiścāmaraprāntakampitoṣṇīṣapallavaḥ // Bhmj_19.863 //",
    "GK19ksbhm19u:1755": "nānādeśāgatāstasya śāsanādatha durmadāḥ /",
    "GK19ksbhm19u:1756": "samutpeturmahāmallā bhujāsphālanaśālinaḥ // Bhmj_19.864 //",
    "GK19ksbhm19u:1757": "saṃkarṣaṇācyutau vīrau nīlapītāmbarau tataḥ /",
    "GK19ksbhm19u:1758": "sitāsitaghanacchāyau raṅgadvāramavāpatuḥ // Bhmj_19.865 //",
    "GK19ksbhm19u:1759": "gātraiḥ kuvālayāpīḍākāriṇaṃ tatra gauravāt /",
    "GK19ksbhm19u:1760": "punaḥ kuvalayīpīḍaṃ sajjaṃ dadṛśaturgajam // Bhmj_19.866 //",
    "GK19ksbhm19u:1761": "bhogīndrābhogasaṃbhrāntikaraṃ kajjalamecakam /",
    "GK19ksbhm19u:1762": "kālakūṭacchaṭāṭopanirdagdhamiva mandiram // Bhmj_19.867 //",
    "GK19ksbhm19u:1763": "ādhoraṇena durvāradarpapreritamojasā /",
    "GK19ksbhm19u:1764": "taṃ yuddhasaṃmukhaṃ dṛṣṭvā dantāghātakṣatācalam // Bhmj_19.868 //",
    "GK19ksbhm19u:1765": "punaḥ kuṇḍalitoddaṇḍaghoraśuṇḍālamaṇḍalam /",
    "GK19ksbhm19u:1766": "trailokyakavalīkāravikarālamivāntakam // Bhmj_19.869 //",
    "GK19ksbhm19u:1767": "maṇḍalāni carankṛṣṇaḥ savyadakṣiṇapārśavayoḥ /",
    "GK19ksbhm19u:1768": "svasahastālambanaṃ kurvanvegena tamamohayat // Bhmj_19.870 //",
    "GK19ksbhm19u:1769": "āghatākulitaḥ so 'tha vivalatparvatākṛtiḥ /",
    "GK19ksbhm19u:1770": "pravṛddaśramaśūtkāraśīkarāpuritāmbaraḥ // Bhmj_19.871 //",
    "GK19ksbhm19u:1771": "dantābhighāvaiphalyājjānubhyāmavaniṃ gataḥ /",
    "GK19ksbhm19u:1772": "sahasotthāya govindaṃ laghucitraparākramam // Bhmj_19.872 //",
    "GK19ksbhm19u:1773": "carantaṃ karadantāgracaraṇābhyantare 'pi saḥ /",
    "GK19ksbhm19u:1774": "na prāpa kṛtayatno 'pi bhāgyahīna ivopsitam // Bhmj_19.873 //",
    "GK19ksbhm19u:1775": "harirdadatsukaṭakaṃ datvāsya caraṇaṃ mukhe /",
    "GK19ksbhm19u:1776": "saṃgrāmatoraṇastambhaṃ pāṇibhyāṃ dantamagrahīt // Bhmj_19.874 //",
    "GK19ksbhm19u:1777": "kaṃsaśrīnalinīmūlamivotpāṭya dvipānanāt /",
    "GK19ksbhm19u:1778": "tīkṣṇāgraṃ dantamusalaṃ tenaiva nijaghāna tam // Bhmj_19.875 //",
    "GK19ksbhm19u:1779": "nijadantaprahāreṇa raktodgārī vidāritaḥ /",
    "GK19ksbhm19u:1780": "hastī srutaśakṛnmūtraścacālācalasaṃnibhaḥ // Bhmj_19.876 //",
    "GK19ksbhm19u:1781": "ākṛṣṭapṛccho rāmeṇa hatārohaḥ sa śauriṇā /",
    "GK19ksbhm19u:1782": "dantanirdāritakaṭaḥ papāta vikaṭaḥ kṣitau // Bhmj_19.877 //",
    "GK19ksbhm19u:1783": "***** kuvalayāpīḍavadhaḥ || 27 || *****",
    "GK19ksbhm19u:1784": "hatvā kuvalayāpīḍaṃ jagatpīḍākṣayodyataḥ /",
    "GK19ksbhm19u:1785": "raṅgaṃ viveśa govindaḥ kāminīkautukapradaḥ // Bhmj_19.878 //",
    "GK19ksbhm19u:1786": "gajaraktacchaṭāṅkasya līlāvalgitavāsasaḥ /",
    "GK19ksbhm19u:1787": "rūpaṃ tasya babhau raṅge meghasyeva savidyutaḥ // Bhmj_19.879 //",
    "GK19ksbhm19u:1788": "dantidantaḥ sa śuśubhe kare kāliyavidviṣaḥ /",
    "GK19ksbhm19u:1789": "aṣṭamīśītakiraṇaḥ prabhādīpta ivāmbare // Bhmj_19.880 //",
    "GK19ksbhm19u:1790": "tataḥ kaṃsājñayā mallo balavānandhradeśajaḥ /",
    "GK19ksbhm19u:1791": "cāṇūraḥ parvatākārastatra kṛṣṇamayodhayat // Bhmj_19.881 //",
    "GK19ksbhm19u:1792": "tayorjānubhujābandhaiḥ preraṇākarṣaṇāccanaiḥ /",
    "GK19ksbhm19u:1793": "pīḍanāsphālanāghātaiḥ pṛthivī samakampataḥ // Bhmj_19.882 //",
    "GK19ksbhm19u:1794": "putraḥ pīyūṣavarṣīti harṣabāṣpārdracakṣuṣā /",
    "GK19ksbhm19u:1795": "sakampaṃ vasudevena mātrā ca jayasaṃśraye // Bhmj_19.883 //",
    "GK19ksbhm19u:1796": "śrīkānta ityapsarobhirdaityacchedīti khecaraiḥ /",
    "GK19ksbhm19u:1797": "bandhurityādarādgopaiḥ pravīra iti yādavaiḥ // Bhmj_19.884 //",
    "GK19ksbhm19u:1798": "mallo varāko 'sya kiyāniti saṃkarṣaṇena ca /",
    "GK19ksbhm19u:1799": "tarasvī vīkṣyamāṇo 'sau mallānāṃ vismayaṃ vyadhāt // Bhmj_19.885 //",
    "GK19ksbhm19u:1800": "tataḥ kopākulaḥ kaṃsaḥ kṛṣṇotsāhavivardhanam /",
    "GK19ksbhm19u:1801": "bhujamudyamya vipulaṃ tūryasvanamavārayat // Bhmj_19.886 //",
    "GK19ksbhm19u:1802": "utsāhavādye kaṃsena kṛṣṇadveṣānnivārite /",
    "GK19ksbhm19u:1803": "devadundubhayo nedustāratūryaravairdivi // Bhmj_19.887 //",
    "GK19ksbhm19u:1804": "mallaṃ kṛṣṇa jahītyāśu saptarṣibhirudīrite /",
    "GK19ksbhm19u:1805": "papātoddyotitākāśaḥ kaṃsasya mukuṭānmaṇiḥ // Bhmj_19.888 //",
    "GK19ksbhm19u:1806": "atha daityāvatārasya mallasyādbhutavikramaḥ /",
    "GK19ksbhm19u:1807": "muṣṭiprahāreṇa śiraścakāra dalitendriyam // Bhmj_19.889 //",
    "GK19ksbhm19u:1808": "tasya sphuṭallalāṭasya locane dīpasaṃnibhe /",
    "GK19ksbhm19u:1809": "nipetatuḥ kṣititale tārāyugalaśobhane // Bhmj_19.890 //",
    "GK19ksbhm19u:1810": "tato nipatitāśeṣamalle malle nipātite /",
    "GK19ksbhm19u:1811": "abhūtkṣubdhābdhigambhīro raṅgakṣobhabhavaḥ svanaḥ // Bhmj_19.891 //",
    "GK19ksbhm19u:1812": "saṃkarṣaṇo 'pi jagrāha mallaṃ maṇḍalakovidaḥ /",
    "GK19ksbhm19u:1813": "mauṣṭikaṃ nāma vikaṭaṃ tāmarākhyaṃ ca keśavaḥ // Bhmj_19.892 //",
    "GK19ksbhm19u:1814": "janmāvartaṃ paribhrāmya tomalaṃ kāliyāntakaḥ /",
    "GK19ksbhm19u:1815": "papāta bhuvi niṣpiṣya mauṣṭikaṃ ca halāyudhaḥ // Bhmj_19.893 //",
    "GK19ksbhm19u:1816": "hateṣu teṣu malleṣu śalyeṣu tridivaukasām /",
    "GK19ksbhm19u:1817": "vismite yādavakule lulite raṅgamaṇḍale // Bhmj_19.894 //",
    "GK19ksbhm19u:1818": "sudhāsārairivāsikte vasudeva vadhūsakhe /",
    "GK19ksbhm19u:1819": "cukopa bhrukuṭībhīṣmaḥ kaṃsaḥ kampitamānasaḥ // Bhmj_19.895 //",
    "GK19ksbhm19u:1820": "sāvegaistasya niḥśvāsairiva pralayatāṃ gate /",
    "GK19ksbhm19u:1821": "kopāgnau sarvabhūtānāṃ ghoramāvirabhūdbhayam // Bhmj_19.896 //",
    "GK19ksbhm19u:1822": "tasya gaṇḍataṭe spaṣṭaṃ khedabindulatā babhau /",
    "GK19ksbhm19u:1823": "laḍatkuṇḍalasakteva bimbitā mauktikāvalī // Bhmj_19.897 //",
    "GK19ksbhm19u:1824": "bhrūbhaṅgena nivāryaiva raṅgakolāhalasvanam /",
    "GK19ksbhm19u:1825": "vetriprotsāritajano jagāda jagatīpatiḥ // Bhmj_19.898 //",
    "GK19ksbhm19u:1826": "iyaṃ saralatā jātu jātā sārakṣayāya naḥ /",
    "GK19ksbhm19u:1827": "kathaṃ prathitasārāṇāṃ madhye gopaḥ pradṛśyate // Bhmj_19.899 //",
    "GK19ksbhm19u:1828": "jambukena hatāḥ siṃhā yadi tatkriyate 'tra kim /",
    "GK19ksbhm19u:1829": "niṣkāsyantāmito gopā nandagopaśca badhyatām // Bhmj_19.900 //",
    "GK19ksbhm19u:1830": "bāndhavavyasanaścāyaṃ vasudevaḥ kulādhamaḥ /",
    "GK19ksbhm19u:1831": "nidhīyatāṃ kṣayamukhe svapakṣaiḥ saha yādavaiḥ // Bhmj_19.901 //",
    "GK19ksbhm19u:1832": "ugrasenasutasyeti śāsanādugravikramaḥ /",
    "GK19ksbhm19u:1833": "samudyayuryathādiṣṭaṃ kartuṃ tanmativartinaḥ // Bhmj_19.902 //",
    "GK19ksbhm19u:1834": "tatastrāsākulānvīkṣya gopāngoptā divaukasām /",
    "GK19ksbhm19u:1835": "devīṃ ca devakīṃ putrasnehavaiklavyaviklavām // Bhmj_19.903 //",
    "GK19ksbhm19u:1836": "hemasaṃhāsanopāntamabhipatya trivikramaḥ /",
    "GK19ksbhm19u:1837": "jagrāha lolamālyeṣu kaṃsaṃ keśeṣu keśavaḥ // Bhmj_19.904 //",
    "GK19ksbhm19u:1838": "agre digbhiriva nyastamavatīrṇamivāmbarāt /",
    "GK19ksbhm19u:1839": "sahasā patitaṃ kṛṣṇaṃ kaṃsaḥ kālamamanyata // Bhmj_19.905 //",
    "GK19ksbhm19u:1840": "kṛṣṇenākṛṣyamāṇeṣu mālyavatsu mahīpateḥ /",
    "GK19ksbhm19u:1841": "keśeṣu vilalāpeva rājaśrīrbhaṅgaśiñjitaiḥ // Bhmj_19.906 //",
    "GK19ksbhm19u:1842": "nāmyamānānanaḥ kaṃsaḥ śauriṇā bhārapīḍitām /",
    "GK19ksbhm19u:1843": "vadhe nimittatāṃ yātāmāluloke mahīmiva // Bhmj_19.907 //",
    "GK19ksbhm19u:1844": "vaktrāmbararavirlakṣmīvihāramaṇiparvataḥ /",
    "GK19ksbhm19u:1845": "maulistasyāpatatsrastamuktāsrukaṇasaṃtatiḥ // Bhmj_19.908 //",
    "GK19ksbhm19u:1846": "tamākṛṣya sphuṭanmuktāhārakeyūrakuṇḍalam /",
    "GK19ksbhm19u:1847": "sphāraiśvaryādiva mahāhemasiṃhāsanāccyutam // Bhmj_19.909 //",
    "GK19ksbhm19u:1848": "raktakuṭṭimanirghṛṣṭagātraprasrutaśoṇitam /",
    "GK19ksbhm19u:1849": "utsasarja viśīrṇāsuṃ kaṃsaṃ dūre harirvyasum /",
    "GK19ksbhm19u:1850": "ajitaṃ sarvabhūpālairabhagnaṃ vajrisaṃgare // Bhmj_19.910 //",
    "GK19ksbhm19u:1851": "taṃ vīkṣya sarvabhūtānāmavaśyaṃ śauriṇā hatam /",
    "GK19ksbhm19u:1852": "raṅge samudabhūddhoraḥ kṣaṇaṃ halahalāravaḥ // Bhmj_19.911 //",
    "GK19ksbhm19u:1853": "***** kaṃsavadhaḥ || 28 || *****",
    "GK19ksbhm19u:1854": "tasminvīrakulottaṃse hate kaṃse murāriṇā /",
    "GK19ksbhm19u:1855": "kaṃsānujaṃ sunāmānaṃ nijaghāna halāyudhaḥ // Bhmj_19.912 //",
    "GK19ksbhm19u:1856": "devo 'tha devakīsūnurvavande devavanditaḥ /",
    "GK19ksbhm19u:1857": "vasudevasya pādābjo(bje) mātuścānandanirbharaḥ // Bhmj_19.913 //",
    "GK19ksbhm19u:1858": "sahasā hatamākarṇya kaṃsaṃ kaṃsavadhūjanaḥ /",
    "GK19ksbhm19u:1859": "akāṇḍavajrapātena nirdārita ivāyayau // Bhmj_19.914 //",
    "GK19ksbhm19u:1860": "taṃ pāṃsurūṣitaṃ bhūmau siṃhāhatamiva dvipam /",
    "GK19ksbhm19u:1861": "saṃvīkṣyonmathitaṃ vegādvāteneva mahādrumam // Bhmj_19.915 //",
    "GK19ksbhm19u:1862": "krośantyastārakaruṇaṃ chinnahāravibūṣaṇāḥ /",
    "GK19ksbhm19u:1863": "viveṣṭantyaḥ kṣititale jagadustuṃ mṛgīdṛśaḥ // Bhmj_19.916 //",
    "GK19ksbhm19u:1864": "hā nātha lalanākelikalanākusumāyudha /",
    "GK19ksbhm19u:1865": "yudhi pracaṇḍadordaṇḍakhaṇḍitārātimaṇḍala // Bhmj_19.917 //",
    "GK19ksbhm19u:1866": "kathaṃ priyāsu vimukhaḥ premapraṇayabhūmiṣu /",
    "GK19ksbhm19u:1867": "bhūmimāliṅgya supto 'si bhubhābhyāṃ vismṛtādaraḥ // Bhmj_19.918 //",
    "GK19ksbhm19u:1868": "jarāsaṃdhito vārinātharatnāpahāriṇaḥ /",
    "GK19ksbhm19u:1869": "kṣatayakṣasya te vīraḥ vadhaḥ kathamanāyudhaḥ // Bhmj_19.919 //",
    "GK19ksbhm19u:1870": "airāvaṇaviṣāṇāgraviṣamollikhitorasaḥ /",
    "GK19ksbhm19u:1871": "vadhe tavāpi bhūpāla kathaṃ na kṣubhitaṃ jagat // Bhmj_19.920 //",
    "GK19ksbhm19u:1872": "akṣauhiṇīnāṃ nāthasya rājarājasya te katham /",
    "GK19ksbhm19u:1873": "nijaḥ paro vā saṃgrāme naiko 'pi nihataḥ puraḥ // Bhmj_19.921 //",
    "GK19ksbhm19u:1874": "udañcaya dṛśaṃ deva vilokaya vadhūjanam /",
    "GK19ksbhm19u:1875": "iyaṃ kṛtakanidrā vā kopaḥ praṇayinīṣu vā // Bhmj_19.922 //",
    "GK19ksbhm19u:1876": "ayaṃ niṣkaruṇaḥ ko 'pi puṃsāṃ paryantayātrikaḥ /",
    "GK19ksbhm19u:1877": "panthāḥ pratīkṣyate kṣipraṃ na yatra dayito janaḥ // Bhmj_19.923 //",
    "GK19ksbhm19u:1878": "ityantaḥpuranārīṣu vilapantīṣu kampitā /",
    "GK19ksbhm19u:1879": "āyayau kaṃsajananī sahasā śokaviklavā // Bhmj_19.924 //",
    "GK19ksbhm19u:1880": "utsaṅge sā śiraḥ kṛtvā putrasya kṣitiśāyinaḥ /",
    "GK19ksbhm19u:1881": "bāṣpaṃ durdharamādāya śuśocārtapralāpinī // Bhmj_19.925 //",
    "GK19ksbhm19u:1882": "aho nu tvāṃ nṛśaṃsena putra kālena nighnatā /",
    "GK19ksbhm19u:1883": "chinnaḥ pituste vṛddhasya jalāñjalimanorathaḥ // Bhmj_19.926 //",
    "GK19ksbhm19u:1884": "ekākī pāṃśuśayane mahārhaśayanocitaḥ /",
    "GK19ksbhm19u:1885": "kathaṃ pṛthagjana iva sthito 'si pṛthivīpate // Bhmj_19.927 //",
    "GK19ksbhm19u:1886": "jñātibhyo duḥsahaṃ puṃsāṃ jāyate nānyato bhayam /",
    "GK19ksbhm19u:1887": "iti rakṣaḥ sabhāsīnaḥ satyamūce daśānanaḥ // Bhmj_19.928 //",
    "GK19ksbhm19u:1888": "svabhujopārjitā yena bandhusādhāraṇīkṛtā /",
    "GK19ksbhm19u:1889": "lakṣmīḥ sa tvaṃ hataḥ putra jñātinā jñātivatsalaḥ // Bhmj_19.929 //",
    "GK19ksbhm19u:1890": "ityuktvā nṛpatiṃ vṛddhamugrasenamuvāca sā /",
    "GK19ksbhm19u:1891": "bhartāraṃ putraśokena viṣeṇevātimūrchitam // Bhmj_19.930 //",
    "GK19ksbhm19u:1892": "ayaṃ te tanayo rājanbāndhavaiḥ parivarjitaḥ /",
    "GK19ksbhm19u:1893": "hataścaura ivaikākī saṃskāraṃ yācatāṃ harim // Bhmj_19.931 //",
    "GK19ksbhm19u:1894": "rājye pravīro bhojo 'sminnathavā mādhavo vibhuḥ /",
    "GK19ksbhm19u:1895": "iyaṃ śrīḥ satataṃ rājanvīravaktrāvalokinī // Bhmj_19.932 //",
    "GK19ksbhm19u:1896": "gaccha vijñāpaya vibho kṛṣṇaṃ yādavasaṃsadi /",
    "GK19ksbhm19u:1897": "kaṃso 'yaṃ pṛthivīpālastyajyatāmairdhvadaihike // Bhmj_19.933 //",
    "GK19ksbhm19u:1898": "kasya nāma hate vairaṃ prāṇaiḥ saṃśodhitāgasi /",
    "GK19ksbhm19u:1899": "tyaktvā prayātaḥ sarvasvaṃ nottiṣṭhiti hataḥ punaḥ // Bhmj_19.934 //",
    "GK19ksbhm19u:1900": "ugraseno niśamyeti saṃdhyāraktāṃśumāniva /",
    "GK19ksbhm19u:1901": "vasudevālayaṃ prāyādgale daṣṭa ivāhinā // Bhmj_19.935 //",
    "GK19ksbhm19u:1902": "sa bandhusahitaḥ kṛṣṇaṃ dadarśāvanatānanaḥ /",
    "GK19ksbhm19u:1903": "svabandhunidhanadhyānapaścāttāpākulāśayam // Bhmj_19.936 //",
    "GK19ksbhm19u:1904": "tamabravīdugrasenaḥ kriyatāmucitaṃ tvayā /",
    "GK19ksbhm19u:1905": "aparimlānasadvṛttānparipālaya yādavān // Bhmj_19.937 //",
    "GK19ksbhm19u:1906": "tvadājñayā karomyeṣa kriyāṃ kaṃsasya paścimām /",
    "GK19ksbhm19u:1907": "datvā jalāñjaliṃ cāsya bhavāmi vipine muniḥ // Bhmj_19.938 //",
    "GK19ksbhm19u:1908": "prāpte vidherniyogena viyoge yogino naye /",
    "GK19ksbhm19u:1909": "kānane kānane teṣāṃ bāṣpamātrocite prabhā // Bhmj_19.939 //",
    "GK19ksbhm19u:1910": "tacchrutvovāca kaṃsāriḥ sakatyametatkulocitam /",
    "GK19ksbhm19u:1911": "sadṛśaṃ tava bhūpāla śrutasya caritasya ca // Bhmj_19.940 //",
    "GK19ksbhm19u:1912": "bhavābhavaparicchedarekheyaṃ bhavitavyatā /",
    "GK19ksbhm19u:1913": "jantorlalāṭapāṣāṇalikhitevāvināśinī // Bhmj_19.941 //",
    "GK19ksbhm19u:1914": "mā kṛthāḥ śokamadhunā vṛtte 'sminnanivartini /",
    "GK19ksbhm19u:1915": "kāle kalitakālāgrā na hi muhyanti dhīdhanāḥ // Bhmj_19.942 //",
    "GK19ksbhm19u:1916": "satkriyāṃ bhajatāṃ kaṃso rājyaṃ ca bhajatāṃ bhavān /",
    "GK19ksbhm19u:1917": "rājyārthino na hi vayaṃ na kaṃsastatkṛte hataḥ // Bhmj_19.943 //",
    "GK19ksbhm19u:1918": "jagatkāryakṛte 'smāsu prasannaṃ yadi te manaḥ /",
    "GK19ksbhm19u:1919": "tadrājyamaparityājyaṃ nijaṃ nirvyājakāriṇaḥ // Bhmj_19.944 //",
    "GK19ksbhm19u:1920": "ityuktvādhomukhaḥ kṛṣṇo yaduvaṃśavibhūṣaṇaḥ /",
    "GK19ksbhm19u:1921": "vṛddhamaiśvaryavimukhaṃ balānnṛpapade vyadhāt // Bhmj_19.945 //",
    "GK19ksbhm19u:1922": "tataḥ kaṃsasya rājārhe satkārye bandhubhiḥ kṛte /",
    "GK19ksbhm19u:1923": "uvāsa sānujaḥ kṛṣṇastatra vṛṣṇibhirarcitaḥ // Bhmj_19.946 //",
    "GK19ksbhm19u:1924": "***** kaṃ sasatkriyā || 29 || *****",
    "GK19ksbhm19u:1925": "tataḥ saṃdīpanergatvā kaśyapasyāntavāsinaḥ /",
    "GK19ksbhm19u:1926": "tau gurorvratasaṃpannau sarvavidyāvidhergṛham // Bhmj_19.947 //",
    "GK19ksbhm19u:1927": "divyāstreṣu saśabdeṣu vedeṣu viditātmasu /",
    "GK19ksbhm19u:1928": "niravadyāsu vidyāsu kalāsvavikalāsu ca // Bhmj_19.948 //",
    "GK19ksbhm19u:1929": "avāpatuḥ paraṃ pāraṃ pratibhāmaṇidarpaṇau /",
    "GK19ksbhm19u:1930": "pūjayantau śivaṃ sākṣāttau parvasu visaṃbhramam // Bhmj_19.949 //",
    "GK19ksbhm19u:1931": "uktastato gurustābhyāṃ dakṣiṇā gṛhyatāmiti /",
    "GK19ksbhm19u:1932": "uvāca prāptumicchāmi prabhāvādyuvoyaraham /",
    "GK19ksbhm19u:1933": "putraṃ prabhāsayātrāyāṃ samudre timinā hṛtam // Bhmj_19.950 //",
    "GK19ksbhm19u:1934": "guroriti girā kṛṣṇaḥ saṃkarṣaṇamate sthitaḥ /",
    "GK19ksbhm19u:1935": "gatvā jalanidhiṃ ghoraṃ mamajja mahasāṃ nidhiḥ // Bhmj_19.951 //",
    "GK19ksbhm19u:1936": "gurormama sutaḥ kvāsāviti vādinamāśu tam /",
    "GK19ksbhm19u:1937": "kṛtāñjalirjalanidhirjagāda jagatāṃ patim // Bhmj_19.952 //",
    "GK19ksbhm19u:1938": "iha pañcajano nāma daityo vasati duḥsahaḥ /",
    "GK19ksbhm19u:1939": "timirūpeṇa tenāsau hṛtaḥ sāṃdīpaneḥ sutaḥ // Bhmj_19.953 //",
    "GK19ksbhm19u:1940": "ityambudhigirā vīro hatvā pañcajanaṃ hariḥ /",
    "GK19ksbhm19u:1941": "avāpa pāñcajanyākhyaṃ śaṅkhaṃ na tu guroḥ sutam // Bhmj_19.954 //",
    "GK19ksbhm19u:1942": "tato vaivasvataṃ jitvā guroḥ pretapurādapi /",
    "GK19ksbhm19u:1943": "saśarīraṃ samādāya dadau dāmodaraḥ sutam // Bhmj_19.955 //",
    "GK19ksbhm19u:1944": "mathurāmatha saṃprāpya kṛtāstraḥ sarvayādavān /",
    "GK19ksbhm19u:1945": "rāmeṇa sārdhaṃ vidadhe vismayānandanirbharān // Bhmj_19.956 //",
    "GK19ksbhm19u:1946": "***** iṣvastraśikṣā || 30 || *****",
    "GK19ksbhm19u:1947": "atrāntare kaṃsavadhārmarṣadīptānalākulaḥ /",
    "GK19ksbhm19u:1948": "svasute vidhave dṛṣṭvā duḥkhitaḥ kaṃsavallabhe // Bhmj_19.957 //",
    "GK19ksbhm19u:1949": "samabhyāyājjarāsaṃdho magadhādhipatirbalī /",
    "GK19ksbhm19u:1950": "rājyaṃ yatsaṃśrayātkaṃso baddhvā pitaramāptavān // Bhmj_19.958 //",
    "GK19ksbhm19u:1951": "vīrāstadanugāścānye bhūmipālāḥ samāyayuḥ /",
    "GK19ksbhm19u:1952": "kārīṣo dantavakrākhyaḥ śiśupālaśca cedipaḥ // Bhmj_19.959 //",
    "GK19ksbhm19u:1953": "kaliṅgaḥ kauśikaḥ pauṇḍraḥ krātho rukmī sabhīṣmakaḥ /",
    "GK19ksbhm19u:1954": "aṃśumānāhṛtaḥ sālvaveṇudārisamudragāḥ // Bhmj_19.960 //",
    "GK19ksbhm19u:1955": "traigartaḥ suhyasauvīraśaibyapāṇḍyavidehapāḥ /",
    "GK19ksbhm19u:1956": "kāśyakausalyagāndhārakāśmīrayavanādayaḥ // Bhmj_19.961 //",
    "GK19ksbhm19u:1957": "daśārmabhagadattādyāste nṛpā balaśālinaḥ /",
    "GK19ksbhm19u:1958": "rundhānā mathurāṃ cakrurjagnirvivaraṃ gajaiḥ // Bhmj_19.962 //",
    "GK19ksbhm19u:1959": "tacchattracāmarasphāraphenānkṣitipasāgarān /",
    "GK19ksbhm19u:1960": "vīkṣya tānsamayaṃ mene prāptaṃ kāliyasūdanaḥ // Bhmj_19.963 //",
    "GK19ksbhm19u:1961": "akṣauhiṇīnāṃ viṃśatyā māgadhena tarasvinā /",
    "GK19ksbhm19u:1962": "mathurāyāṃ niruddhāyāṃ niryayurvṛṣṇiyādavāḥ // Bhmj_19.964 //",
    "GK19ksbhm19u:1963": "tataḥ pravṛtte samare lāṅgalī musalāyudhaḥ /",
    "GK19ksbhm19u:1964": "śārṅgapāṇiḥ sa kaṃsārirvahankaumodakī gadām // Bhmj_19.965 //",
    "GK19ksbhm19u:1965": "tālatārkṣyadhvajāgrābhyāṃ rathābhyāṃ hemakaṅkaṭām /",
    "GK19ksbhm19u:1966": "vīrau viviśaturvairisenāṃ raṇasamākulām // Bhmj_19.966 //",
    "GK19ksbhm19u:1967": "tasminnākṛṣṭadeheṣu piṣṭeṣu masulena ca /",
    "GK19ksbhm19u:1968": "rāmeṇa kuñjarendreṣu nipatatsu ratheṣu ca /",
    "GK19ksbhm19u:1969": "vṛṣṇibhiryudhyamāneṣu śauryaśāliṣu rājasu // Bhmj_19.967 //",
    "GK19ksbhm19u:1970": "śabdenākṛṣyamāṇasya śārṅgasya muravairiṇaḥ /",
    "GK19ksbhm19u:1971": "daityātamanāṃ narendrāṇāṃ hṛdayāni cakampire // Bhmj_19.968 //",
    "GK19ksbhm19u:1972": "jarāsaṃdhaśarāsārairvirathau rāmakeśavau /",
    "GK19ksbhm19u:1973": "padbhyāṃ viceraturvīrau kurvāṇau subhaṭakṣayam // Bhmj_19.969 //",
    "GK19ksbhm19u:1974": "saṃkarṣaṇena gadayā niṣpiṣṭasyandano yudhi /",
    "GK19ksbhm19u:1975": "gadāpāṇirjarāsaṃdhaḥ svayaṃ kopāttamādravat // Bhmj_19.970 //",
    "GK19ksbhm19u:1976": "tayorghoragadāyuddhe suśikṣābalaśālinoḥ /",
    "GK19ksbhm19u:1977": "babhūva kautukāyātasuranirvivaraṃ nabhaḥ // Bhmj_19.971 //",
    "GK19ksbhm19u:1978": "tayoḥ prāharaiḥ sāvegairgirisaṃcūrṇanocitaiḥ /",
    "GK19ksbhm19u:1979": "dhairyatulyāni gātrāṇi dṛḍhāni ca cakampire // Bhmj_19.972 //",
    "GK19ksbhm19u:1980": "tataḥ samudyate ghore prahāre jīvahāriṇi /",
    "GK19ksbhm19u:1981": "jarāsaṃdhāya rāmeṇa proccacāra vaco divaḥ // Bhmj_19.973 //",
    "GK19ksbhm19u:1982": "alaṃ mithyāprayāsena yudhi dhenukasūdanaḥ /",
    "GK19ksbhm19u:1983": "nāyaṃ vadhyastvayā rājā prājāto 'syāntakaḥ paraḥ // Bhmj_19.974 //",
    "GK19ksbhm19u:1984": "śrutvaitadvirate rāme yāti cāstaṃ divākare /",
    "GK19ksbhm19u:1985": "balayoravahāro 'bhuddāritodāravīrayoḥ // Bhmj_19.975 //",
    "GK19ksbhm19u:1986": "***** jarāsaṃdhayuddham || 31 || *****",
    "GK19ksbhm19u:1987": "yāte jite jarāsaṃdhevītavighneṣu vṛṣṇiṣu /",
    "GK19ksbhm19u:1988": "bālakrīḍāḥ smaranrāmaḥ kadācidgovrajaṃ yayau // Bhmj_19.976 //",
    "GK19ksbhm19u:1989": "prahṛṣṭaḥ pūjitastatra gopairgovindapūrvajaḥ /",
    "GK19ksbhm19u:1990": "vijahāra vanānteṣu kānteṣu kusumaśriyā // Bhmj_19.977 //",
    "GK19ksbhm19u:1991": "sa kadambatarormūle niṣaṇṇaḥ puṣpahāsinaḥ /",
    "GK19ksbhm19u:1992": "vilolapallavaistena vyajanairiva vījitaḥ // Bhmj_19.978 //",
    "GK19ksbhm19u:1993": "hṛṣṭaḥ pānotsukaḥ śubhraḥ kadambodaranirgatām /",
    "GK19ksbhm19u:1994": "papau kādambarīṃ divyāṃ puṣpāmṛtamayīṃ surām // Bhmj_19.979 //",
    "GK19ksbhm19u:1995": "madatāmrakapolāgraṃ saṃdhyāruṇaśaśiprabham /",
    "GK19ksbhm19u:1996": "śuśubhe vadanaṃ tasya līlāndotakuṇḍalam // Bhmj_19.980 //",
    "GK19ksbhm19u:1997": "tataḥ kādambarī devī divyāmbaravibhūṣaṇā /",
    "GK19ksbhm19u:1998": "kadambakesarāvāsasaṃkrāntodārasaurabhā // Bhmj_19.981 //",
    "GK19ksbhm19u:1999": "vyālolakamalākāramadāghūrṇitalocanā /",
    "GK19ksbhm19u:2000": "siṣeve rūpiṇī rāmaṃ ramamāṃṇaṃ manoramam // Bhmj_19.982 //",
    "GK19ksbhm19u:2001": "kāntāmukhopamānasya kāntiśca tuhinadyuteḥ /",
    "GK19ksbhm19u:2002": "priyābhirgīrbhirabhyetya prahṛṣṭā tamatoṣayat // Bhmj_19.983 //",
    "GK19ksbhm19u:2003": "śrīśca vigrahiṇī tasmai dadau hemāmbujasrajam /",
    "GK19ksbhm19u:2004": "kuṇḍalaṃ kiraṇodāraṃ hāraṃ ca hariṇekṣaṇā // Bhmj_19.984 //",
    "GK19ksbhm19u:2005": "nīlāmbaraḥ sa vibabhau hemamālāvibhūṣitaḥ /",
    "GK19ksbhm19u:2006": "kailāsa iva saṃsaktavidyuddyotitatoyadaḥ // Bhmj_19.985 //",
    "GK19ksbhm19u:2007": "rarājarājasastasya hārastarjitatārakaḥ /",
    "GK19ksbhm19u:2008": "dugdhābdheriva phenaighaścandrasyevāmṛtadravaḥ // Bhmj_19.986 //",
    "GK19ksbhm19u:2009": "tataḥ sa majjanakrīḍājātotkaṇṭho madālasaḥ /",
    "GK19ksbhm19u:2010": "ehīti dūrādyamunāmuvāca ssvalitākṣaram // Bhmj_19.987 //",
    "GK19ksbhm19u:2011": "sā tadvākyamanādṛśya kiṃcinnovāca nimnagā /",
    "GK19ksbhm19u:2012": "yadā tadā ruṣā rāmaḥ samutthāyādahe halam // Bhmj_19.988 //",
    "GK19ksbhm19u:2013": "tāṃ lolanīlasalilāṃ halāgreṇācakarṣa saḥ /",
    "GK19ksbhm19u:2014": "saṃrambhasrastakabarīṃ māninīṃ kupitāmiva // Bhmj_19.989 //",
    "GK19ksbhm19u:2015": "kṣobhākulitahaṃsālīmekhalāmukharā muhuḥ /",
    "GK19ksbhm19u:2016": "saṃlakṣya pulakaśreṇī kvacitasrastajalāṃśukā // Bhmj_19.990 //",
    "GK19ksbhm19u:2017": "kvacittaraṅgabhrūbhaṅgaparivṛttiparāṅmukhī /",
    "GK19ksbhm19u:2018": "chinnaphenāvalīhārākīrṇaśīkaramauktikā // Bhmj_19.991 //",
    "GK19ksbhm19u:2019": "kvicitsalilakalloladukūlagrahaṇākulā /",
    "GK19ksbhm19u:2020": "kvicidvīcīkarācchannacakravākonnatastanī // Bhmj_19.992 //",
    "GK19ksbhm19u:2021": "trāsākulitavācālavihaṅgavalayā kvacit /",
    "GK19ksbhm19u:2022": "āvartanartitotphullanīlābjacakitekṣaṇā // Bhmj_19.993 //",
    "GK19ksbhm19u:2023": "kvacidvārikuhūtkārasaniḥśvāsapralāpinī /",
    "GK19ksbhm19u:2024": "sāvegagamanāyāsaviṣaskhalitā kvacit // Bhmj_19.994 //",
    "GK19ksbhm19u:2025": "halenākṛṣyamāṇā sā samudbhrāntābhavannadī /",
    "GK19ksbhm19u:2026": "madhye bṛndāvanaṃ nītā tataḥ pratyakṣarūpiṇī // Bhmj_19.995 //",
    "GK19ksbhm19u:2027": "uvāca rāmaṃ yamunā kampamānā kṛtāñjaliḥ /",
    "GK19ksbhm19u:2028": "visrastavārivasanā kampaṇyākulagāminī /",
    "GK19ksbhm19u:2029": "phenairmāṃ prahasiṣyanti saritaḥ sāgarāntike // Bhmj_19.996 //",
    "GK19ksbhm19u:2030": "svarūpaṃ prāptumicchāmi prasanne tvayi mānada /",
    "GK19ksbhm19u:2031": "mahātmanāṃ nikāre 'pi mānanīyā hi yoṣitaḥ // Bhmj_19.997 //",
    "GK19ksbhm19u:2032": "iti prasādito rāmastayā bālamṛgīdṛśā /",
    "GK19ksbhm19u:2033": "virarāmādbhutākrāntaircito vrajavāsibhiḥ // Bhmj_19.998 //",
    "GK19ksbhm19u:2034": "***** yamunākarṣaṇam || 32 || *****",
    "GK19ksbhm19u:2035": "tataḥ prāptaḥ sa mathurāṃ pūjitaḥ kāliyadviṣā /",
    "GK19ksbhm19u:2036": "divyamālāmbaraḥ śrīmānyādavānandakṛdbabhau // Bhmj_19.999 //",
    "GK19ksbhm19u:2037": "vicintyātha jarāsaṃdhaṃ gataṃ bhagnamanoratham /",
    "GK19ksbhm19u:2038": "taṃ duḥsahamahānīkaṃ punarāgamanotsukam // Bhmj_19.1000 //",
    "GK19ksbhm19u:2039": "atyalpāṃ mathurāṃ vīkṣya vardhamānāṃśca yādavān /",
    "GK19ksbhm19u:2040": "ugrasenādibhirvṛddhairamantryata keśavaḥ // Bhmj_19.1001 //",
    "GK19ksbhm19u:2041": "so 'bravīdayamatyantapraṇayopacitaḥ kramaḥ /",
    "GK19ksbhm19u:2042": "gurūṇāṃ bhavatāmagre yadasmābhirihocyate // Bhmj_19.1002 //",
    "GK19ksbhm19u:2043": "iyaṃ nayavidāṃ kāpi prakhyātābhimatā matiḥ /",
    "GK19ksbhm19u:2044": "tiṣṭhastu cintyate nītiryadvīreṣu mahatsvapi // Bhmj_19.1003 //",
    "GK19ksbhm19u:2045": "jarāsaṃdhena nastāvatprajāto balaśālinā /",
    "GK19ksbhm19u:2046": "niḥsāmasīmā vairāgniraṅgacchedasamudbhavaḥ // Bhmj_19.1004 //",
    "GK19ksbhm19u:2047": "viraktāḥ pṛthivīpālāste te tadanuyāyinaḥ /",
    "GK19ksbhm19u:2048": "jarāsaṃdhena sahitā ye na jeyāḥ surairapi // Bhmj_19.1005 //",
    "GK19ksbhm19u:2049": "sa kālayavano mlecchadaraccīnaśakāgragaḥ /",
    "GK19ksbhm19u:2050": "tathā balanirodhena purīṃ naḥ samapīḍayat // Bhmj_19.1006 //",
    "GK19ksbhm19u:2051": "sa gārgyasyogratapasā saṃjātastrijagajjayī /",
    "GK19ksbhm19u:2052": "avadhyaḥ sarvabhūtānāṃ varādvīraḥ pinākinaḥ // Bhmj_19.1007 //",
    "GK19ksbhm19u:2053": "iyamasmatpurībandhe tasyāśvākṛdudbhavā /",
    "GK19ksbhm19u:2054": "saridaśvaśakṛtsaṃjñā loke khyātā prasarpati // Bhmj_19.1008 //",
    "GK19ksbhm19u:2055": "krameṇa vinipātānāṃ bhayaṃ te mahatāṃ dviṣām /",
    "GK19ksbhm19u:2056": "nagaryāṃ prāpa durgāyāṃ kāladeśodayena na // Bhmj_19.1009 //",
    "GK19ksbhm19u:2057": "tasmāddvāravatīṃ durgāṃ parikhāṭṭalamālinīm /",
    "GK19ksbhm19u:2058": "niveśayitumicchāmi paścimābdhau kuśasthalīm // Bhmj_19.1010 //",
    "GK19ksbhm19u:2059": "ityukte śauriṇā prāhustatheti yadupuṃgavāḥ /",
    "GK19ksbhm19u:2060": "śraddhā hi hitavākyeṣu bhāvikalyāṇasaṃpadām // Bhmj_19.1011 //",
    "GK19ksbhm19u:2061": "kṛṣṇasarpaḥ tataḥ kṛṣṇaḥ kumbhe prakṣipya mudrite /",
    "GK19ksbhm19u:2062": "prāhiṇodyavanendrāya duḥsaho 'smītyudāharan // Bhmj_19.1012 //",
    "GK19ksbhm19u:2063": "taṃ dṛṣṭvā kālayavanaḥ prahasyograiḥ pipīlakaiḥ /",
    "GK19ksbhm19u:2064": "bhakṣitaṃ preṣayāmāsa sarpaṃ senāḍhyatāṃ vadan // Bhmj_19.1013 //",
    "GK19ksbhm19u:2065": "tataḥ kṛṣmena sahitāḥ purīṃ jaladhimekhalām /",
    "GK19ksbhm19u:2066": "prayayurmathurāṃ tyaktvā sarve yādavavṛṣṇayaḥ // Bhmj_19.1014 //",
    "GK19ksbhm19u:2067": "tataḥ parivṛtā vīrairbhrājamānā surairiva /",
    "GK19ksbhm19u:2068": "purī kṛṣṇena śuśubhe śakreṇevāmarāvatī // Bhmj_19.1015 //",
    "GK19ksbhm19u:2069": "tataḥ kadācidekākī pādacārī janārdanaḥ /",
    "GK19ksbhm19u:2070": "ākraṣṭuṃ kālayavanaṃ prayayau nayakovidaḥ // Bhmj_19.1016 //",
    "GK19ksbhm19u:2071": "govindamāgataṃ dṛṣṭvā prahṛṣṭo yavanādhipaḥ /",
    "GK19ksbhm19u:2072": "abhyādravanmahākāyaḥ kālaḥ kāla ivotkaṭaḥ // Bhmj_19.1017 //",
    "GK19ksbhm19u:2073": "manojavaṃ jagadvairī sa jighṛkṣurjanārdanam /",
    "GK19ksbhm19u:2074": "vegābhisārī vidadhe kampakṣubhākulā diśaḥ // Bhmj_19.1018 //",
    "GK19ksbhm19u:2075": "svamāyāmiva gambhīrāṃ dhīro giriguhāṃ tataḥ /",
    "GK19ksbhm19u:2076": "viveśa vipulāyāmāmacintyagatiracyutaḥ // Bhmj_19.1019 //",
    "GK19ksbhm19u:2077": "māndhātustanayastatra mucukundaḥ kṣitīśvaraḥ /",
    "GK19ksbhm19u:2078": "devāsuraraṇe kṛtvā śakrasya ripusaṃkṣayam // Bhmj_19.1020 //",
    "GK19ksbhm19u:2079": "śrānto nidrāṃ varātprāpya vidadhe saṃvidaṃ suraiḥ /",
    "GK19ksbhm19u:2080": "nidrākṣayaṃ me yaḥ kuryātsa gacchedbhasmasāditi // Bhmj_19.1021 //",
    "GK19ksbhm19u:2081": "suciraṃ ratnaparyaṅke śayānasyātha tasya saḥ /",
    "GK19ksbhm19u:2082": "rājño guhāyāṃ govindaḥ śīrṣante samupāviśat // Bhmj_19.1022 //",
    "GK19ksbhm19u:2083": "tataḥ praviśya sāvegaṃ kopaprajvalitaḥ śvasan /",
    "GK19ksbhm19u:2084": "suptaṃ dadarśa rājarṣiṃ yavanaḥ parvatākṛtim // Bhmj_19.1023 //",
    "GK19ksbhm19u:2085": "pihitānanamālokya taṃ kālayavanaḥ krudhā /",
    "GK19ksbhm19u:2086": "kṛṣmo 'yamiti saṃcintya padā pasparśa bhūmipam // Bhmj_19.1024 //",
    "GK19ksbhm19u:2087": "sahasā pratibuddho 'tha mucukundanṛpaḥ padā /",
    "GK19ksbhm19u:2088": "spṛśantaṃ duḥkaharuṣā cakṣuṣā bhasmasādvyadhāt // Bhmj_19.1025 //",
    "GK19ksbhm19u:2089": "nirdagdhe kālayavane parivṛttānano nṛpaḥ /",
    "GK19ksbhm19u:2090": "nidrākaṣāyanayanaḥ puṇḍarīkākṣamaikṣata // Bhmj_19.1026 //",
    "GK19ksbhm19u:2091": "sa dṛṣṭvā mandarākāraḥ kṛṣṇamatyalpavigraham /",
    "GK19ksbhm19u:2092": "vipulaṃ kālasaṃjñāsīdatītaṃ jagatīpatiḥ // Bhmj_19.1027 //",
    "GK19ksbhm19u:2093": "ko bhavāniti pṛṣṭo 'tha mucukundena keśavaḥ /",
    "GK19ksbhm19u:2094": "nyavedayatsvavṛttāntamabhivādya kṛtāñjaliḥ // Bhmj_19.1028 //",
    "GK19ksbhm19u:2095": "yugatrayaṃ gataṃ jñātvā nidrāyāḥ pṛthivīpatiḥ /",
    "GK19ksbhm19u:2096": "gulphapramāṇā dṛṣṭvā ca prajā hrasvatvamāgatāḥ /",
    "GK19ksbhm19u:2097": "na cakāra matiṃ rājye virase vigataspṛhaḥ // Bhmj_19.1029 //",
    "GK19ksbhm19u:2098": "samāneṣu vyatīteṣu śūnyāsu premabhūmiṣu /",
    "GK19ksbhm19u:2099": "jīrṇe jagati vicchāye sajane kā ratiḥ satām // Bhmj_19.1030 //",
    "GK19ksbhm19u:2100": "sa gatvā tapase dhīmānkandaraṃ himabhūbhṛtaḥ /",
    "GK19ksbhm19u:2101": "āruroha nṛpaḥ svargaṃ svārohaṃ puṇyasaṃpadām // Bhmj_19.1031 //",
    "GK19ksbhm19u:2102": "***** kālayavanavadhaḥ || 33 || *****",
    "GK19ksbhm19u:2103": "kṛṣṇo 'tha dvārakāṃ gatvā vihitāṃ viśvakarmaṇā /",
    "GK19ksbhm19u:2104": "hemapratolīprākārāṃ ratnagopuratoraṇām // Bhmj_19.1032 //",
    "GK19ksbhm19u:2105": "sphārasphaṭikaharmyāṃśumālāracitacandrikām /",
    "GK19ksbhm19u:2106": "amṛtodgāriṇīṃ kṣīrasāgarādiva nirmitām // Bhmj_19.1033 //",
    "GK19ksbhm19u:2107": "maṇibhittiṣu saṃkrāntakāntāvadanamālikām /",
    "GK19ksbhm19u:2108": "vijajya bahudhātmānaṃ śaśāṅkeneva sevitām // Bhmj_19.1034 //",
    "GK19ksbhm19u:2109": "viveśa viṣadoddyotāṃ sānugāṃ satato 'savām /",
    "GK19ksbhm19u:2110": "sa sainyadhanamādāya nikhilaṃ yavanārjitam // Bhmj_19.1035 //",
    "GK19ksbhm19u:2111": "tasyāṃ porajanaṃ sarvaṃ śaṅkho nāma nidhīśvaraḥ /",
    "GK19ksbhm19u:2112": "kṛṣṇasya śāsanāttūrṇaṃ hemaratnairapūrayat // Bhmj_19.1036 //",
    "GK19ksbhm19u:2113": "visṛjya pavanaṃ sākṣāttridivaṃ devakīsutaḥ /",
    "GK19ksbhm19u:2114": "ānināya sudharmākhyāṃ divyāṃ devasabhāṃ vibhuḥ // Bhmj_19.1037 //",
    "GK19ksbhm19u:2115": "sā purī subhaṭairguptā vṛṣṇisātvatayādavaiḥ /",
    "GK19ksbhm19u:2116": "meroriva guhāsiṃhaiḥ śuśubhe kāntinirbharā // Bhmj_19.1038 //",
    "GK19ksbhm19u:2117": "datteva kāle vipule samudreṇa harergirā /",
    "GK19ksbhm19u:2118": "anekayojanāyāmā purī sābhūdgarīyasī // Bhmj_19.1039 //",
    "GK19ksbhm19u:2119": "atrāntare bhīṣmakasya dākṣiṇātyasya bhūpateḥ /",
    "GK19ksbhm19u:2120": "śuśrāva rukmiṇīṃ kṛṣmaḥ kanyāṃ rūpema viśrutām // Bhmj_19.1040 //",
    "GK19ksbhm19u:2121": "sāpi śuśrāva kaṃsāriṃ kṛṣṇaṃ kamalalocanam /",
    "GK19ksbhm19u:2122": "abhilāṣarasodāraṃ kimapyāsīnmanastayoḥ // Bhmj_19.1041 //",
    "GK19ksbhm19u:2123": "bhīṣmakasyātmajo rukmī bhujaśālī raṇotkaṭaḥ /",
    "GK19ksbhm19u:2124": "vīro bibharti yaḥ spardhāṃ bhuvi bhārgavabhīṣmayoḥ // Bhmj_19.1042 //",
    "GK19ksbhm19u:2125": "anujāṃ rukmiṇīṃ dṛptaḥ sa kṛṣmenārthitāṃ sadā /",
    "GK19ksbhm19u:2126": "na dadau kaṃsadāso 'yamiti dveṣādudāharan // Bhmj_19.1043 //",
    "GK19ksbhm19u:2127": "tato jarāsaṃdhagirā śiśupālāya bhūbhuje /",
    "GK19ksbhm19u:2128": "tāṃ dātumudyayau putrīṃ bhīṣmakaḥ putrasaṃmate // Bhmj_19.1044 //",
    "GK19ksbhm19u:2129": "vasudevasvasuḥ putraḥ śiśupālo 'tha tatpurīm /",
    "GK19ksbhm19u:2130": "kṛṣṇādibhirvṛṣṇivīrairvārayātrābhimantritaiḥ // Bhmj_19.1045 //",
    "GK19ksbhm19u:2131": "dantavakrajarāsaṃdhamukhyaiśca saha rājabhiḥ /",
    "GK19ksbhm19u:2132": "sa vivāhotsave prāyādbhīṣmakenābhipūjitaḥ // Bhmj_19.1046 //",
    "GK19ksbhm19u:2133": "indrāṇīpūjanavyagrāṃ tatra locanacandrikām /",
    "GK19ksbhm19u:2134": "dadarśa rukmiṇīṃ kṛṣṇaḥ kṛṣṇaśārāyatekṣaṇām // Bhmj_19.1047 //",
    "GK19ksbhm19u:2135": "sumukhīṃ kāntilalitāmātāmrādharapallavām /",
    "GK19ksbhm19u:2136": "lakṣmīmiva sahotpannāṃ candrāmṛtasuradrumaiḥ // Bhmj_19.1048 //",
    "GK19ksbhm19u:2137": "tīṃ vīkṣya padmavadanāṃ madanodyānamādhavīm /",
    "GK19ksbhm19u:2138": "mādhavo madhusaṃsikta iva kṣaṇamacintayat // Bhmj_19.1049 //",
    "GK19ksbhm19u:2139": "iyaṃ śubhrāṃśukotphullaphenā kāntitaraṅgiṇī /",
    "GK19ksbhm19u:2140": "harahuṃkāradagdhasya jīvatī puṣpadhanvanaḥ // Bhmj_19.1050 //",
    "GK19ksbhm19u:2141": "lajjaiva jalajaspardhā prabheyaṃ śaśinaḥ kutaḥ /",
    "GK19ksbhm19u:2142": "upamānaṃ sukhasyāsyāḥ svamukhaṃ darpaṇe yadi // Bhmj_19.1051 //",
    "GK19ksbhm19u:2143": "cintayanniti vaikuṇṭhaḥ sotkaṇṭhaṃ manmathākulaḥ /",
    "GK19ksbhm19u:2144": "jahāra saṃmate bhrātuḥ sahasā bhīṣmakātmajām // Bhmj_19.1052 //",
    "GK19ksbhm19u:2145": "rathena rathinā tena hṛtāyāṃ vātaraṃhasā /",
    "GK19ksbhm19u:2146": "udabūtsubhaṭakṣobhagambhīro bhūbhujāṃ ravaḥ // Bhmj_19.1053 //",
    "GK19ksbhm19u:2147": "iyaṃ kṛṣṇena kṛṣṇena kanyā kanyā hṛtā hṛtā /",
    "GK19ksbhm19u:2148": "iti vyāharatāmeva rājñāṃ moha ivābhavat // Bhmj_19.1054 //",
    "GK19ksbhm19u:2149": "vṛṣṇīnāṃ rāmamukhyānāṃ bhāraṃ vinyasya duḥsaham /",
    "GK19ksbhm19u:2150": "tārkṣyaketau drutaṃ yāte ghoraṃ yuddhamavartata // Bhmj_19.1055 //",
    "GK19ksbhm19u:2151": "rāmasātyakihārdikyagadākrūravidūrathaiḥ /",
    "GK19ksbhm19u:2152": "vakradevasunakṣatrasāraṇādyaiśca yādavaiḥ // Bhmj_19.1056 //",
    "GK19ksbhm19u:2153": "śiśupālajarāsaṃdhamukhyānāṃ bhūbhujāṃ raṇe /",
    "GK19ksbhm19u:2154": "akālarajanīvābhūtkṣaṇaṃ nirvivaraiḥ śaraiḥ // Bhmj_19.1057 //",
    "GK19ksbhm19u:2155": "balinā baladevena vadhyamāneṣu vairiṣu /",
    "GK19ksbhm19u:2156": "śiśupālena cānyeṣu saṃkṣayaḥ sainyayorabhūt // Bhmj_19.1058 //",
    "GK19ksbhm19u:2157": "atrāntare puro rājñāṃ skmī krodhāgninā jvalan /",
    "GK19ksbhm19u:2158": "pituścovāca saṃnaddhaḥ śvasannāga ivāhataḥ // Bhmj_19.1059 //",
    "GK19ksbhm19u:2159": "nāhatvā malinācāraṃ kṛṣṇaṃ durnayakāriṇam /",
    "GK19ksbhm19u:2160": "svapuraṃ samupeṣyāmi vīravrataparicyutaḥ // Bhmj_19.1060 //",
    "GK19ksbhm19u:2161": "ityuktvā rathamāruhya vīrairanugato nṛpaiḥ /",
    "GK19ksbhm19u:2162": "javoddhūtapatākāgraḥ sa yayau nādayandiśaḥ // Bhmj_19.1061 //",
    "GK19ksbhm19u:2163": "dūrādāyāntamālokya rathastho rukmiṇīsakhaḥ /",
    "GK19ksbhm19u:2164": "tasthau hariḥ parāvṛtya karṇāntākṛṣṭakārmukaḥ // Bhmj_19.1062 //",
    "GK19ksbhm19u:2165": "tataḥ śreṇīkṛtaiḥ kṣipraṃ ghanaiḥ kṛṣṇaśilīmukhaiḥ /",
    "GK19ksbhm19u:2166": "ācchādyamānā vibabhurbhūpālakamalākarāḥ // Bhmj_19.1063 //",
    "GK19ksbhm19u:2167": "śaurirāpūryamāṇo 'tha rukmicāpacyutaiḥ śaraiḥ /",
    "GK19ksbhm19u:2168": "hemapuṅkhairabhūdvyāptaḥ sūryāṃśubhirivācalaḥ // Bhmj_19.1064 //",
    "GK19ksbhm19u:2169": "akṣayāṃ kṣitipaiḥ kṣiptāṃ dīptaśastraparasparām /",
    "GK19ksbhm19u:2170": "bhindānaḥ sāyakaistūrṇaṃ babhau nṛtyannivācyutaḥ // Bhmj_19.1065 //",
    "GK19ksbhm19u:2171": "tataḥ kṛṣṇaśaraiḥ kṣipraṃ chinnacchatrarathadhvajāḥ /",
    "GK19ksbhm19u:2172": "babhūvuḥ kṛttakodaṇḍāste khaṇḍitamanorathāḥ // Bhmj_19.1066 //",
    "GK19ksbhm19u:2173": "divyāstravarṣiṇaḥ śauriśchitvā sarvāyudhānyatha /",
    "GK19ksbhm19u:2174": "rukmiṇastīvranārācairvivyādha hṛdayaṃ tribhiḥ // Bhmj_19.1067 //",
    "GK19ksbhm19u:2175": "mūrcchite patite tasminvidrute rājamaṇḍale /",
    "GK19ksbhm19u:2176": "rarakṣa śaurirdayayā rukmiṇaṃ rukmiṇīgirā // Bhmj_19.1068 //",
    "GK19ksbhm19u:2177": "yāte dvāravatīṃ kṛṣṇe vinivṛtteṣu vṛṣṇiṣu /",
    "GK19ksbhm19u:2178": "kuṇḍinākhyaṃ puraṃ rukmī praviveśa na lajjayā // Bhmj_19.1069 //",
    "GK19ksbhm19u:2179": "pratijñayā parityaktapuraḥ sa vidadhe param /",
    "GK19ksbhm19u:2180": "puraṃ bhojakaṭaṃ nāma mānabhaṅgaṃ vicintayan // Bhmj_19.1070 //",
    "GK19ksbhm19u:2181": "***** rukmiṇīharaṇam || 34 || *****",
    "GK19ksbhm19u:2182": "jayaśriyamivādāya śriyaṃ mūrtyantarāgatam /",
    "GK19ksbhm19u:2183": "bheje vivāhavidhinā rukmiṇīṃ rukmiṇīpriyaḥ // Bhmj_19.1071 //",
    "GK19ksbhm19u:2184": "sa tayā puṇḍarīkākṣaḥ phullondīvacatakṣuṣā /",
    "GK19ksbhm19u:2185": "vijahāra sudhāsāraparipūritamānasaḥ // Bhmj_19.1072 //",
    "GK19ksbhm19u:2186": "tasyamajījanatputrāndaśa tridaśasaṃnibhān /",
    "GK19ksbhm19u:2187": "pradyumnacārudoṣṇādyānkanyāṃ cārumatīṃ tathā // Bhmj_19.1073 //",
    "GK19ksbhm19u:2188": "tataḥ prāpa priyāḥ premapraṇayodyānavallarīḥ /",
    "GK19ksbhm19u:2189": "anyā jagatpatiḥ patnīrmūrtā iva diśo daśa // Bhmj_19.1074 //",
    "GK19ksbhm19u:2190": "kālindī satyabhāmā ca satyā jāmbavatī tathā /",
    "GK19ksbhm19u:2191": "mitravindā suśīlā ca lakṣmaṇā jālavāsinī // Bhmj_19.1075 //",
    "GK19ksbhm19u:2192": "sudantā rohiṇī ceti tāścandravadanāḥ sadā /",
    "GK19ksbhm19u:2193": "śyāmāḥ śyāmā iva prītyā bhejire śeṣaśāyinam // Bhmj_19.1076 //",
    "GK19ksbhm19u:2194": "sa ṣoḍaśasahasrāṇi divyānāṃ hariṇīdṛśām /",
    "GK19ksbhm19u:2195": "svairaṃ kandarpalīlāsu viśvarūpaṃ siṣevire // Bhmj_19.1077 //",
    "GK19ksbhm19u:2196": "tāsu viśvasṛjastasya lakṣasaṃkhyo 'bhavadvibhoḥ /",
    "GK19ksbhm19u:2197": "putravargaḥ surārātikṣayakṣamaparākramaḥ // Bhmj_19.1078 //",
    "GK19ksbhm19u:2198": "nārāyaṇīṃ candrasenāṃ vaidarbhīṃ kṛṣṇanandanaḥ /",
    "GK19ksbhm19u:2199": "lebhe svayaṃvare kanyāṃ pradyumnaścārulocanaḥ // Bhmj_19.1079 //",
    "GK19ksbhm19u:2200": "tenājani sutastasyāmaniruddhaḥ smaradyutiḥ /",
    "GK19ksbhm19u:2201": "rūpaṃ yasyāyatākṣīṇāṃ dṛgvaśīkaraṇāñjanam // Bhmj_19.1080 //",
    "GK19ksbhm19u:2202": "kālena rukmiṇaḥ pautrīmaniruddhaḥ sulocanām /",
    "GK19ksbhm19u:2203": "prāptuṃ yayau rukmavatīṃ saha yādavavṛṣṇibhiḥ // Bhmj_19.1081 //",
    "GK19ksbhm19u:2204": "halāyudhapradhāneṣu teṣu tatra sthiteṣvatha /",
    "GK19ksbhm19u:2205": "chadmadyūte matirabhūddākṣiṇātyamahībhujām // Bhmj_19.1082 //",
    "GK19ksbhm19u:2206": "te saṃmantrya sabhāsīnā ratnāsanajuṣo nṛpāḥ /",
    "GK19ksbhm19u:2207": "kitave cakrurāhvānaṃ saṃhatāstālalakṣmaṇaḥ // Bhmj_19.1083 //",
    "GK19ksbhm19u:2208": "tasya taiḥ saṃpravṛtte 'tha dyūte kalahadohade /",
    "GK19ksbhm19u:2209": "paṇeṣu vartamāneṣu mithaḥ kanakakoṭibhiḥ // Bhmj_19.1084 //",
    "GK19ksbhm19u:2210": "kṣadrairnikṛtyānirvyājo rāma eva jito 'sakṛt /",
    "GK19ksbhm19u:2211": "tamuvācājito rukmī vihasyākṣānpratolayan // Bhmj_19.1085 //",
    "GK19ksbhm19u:2212": "avidyo durbalaścāyamaho bahudhano jitaḥ /",
    "GK19ksbhm19u:2213": "tacchrutvā manyusaṃtaptaḥ śvasankṛṣṇāgrajo 'vadat // Bhmj_19.1086 //",
    "GK19ksbhm19u:2214": "daśakoṭisahasrāṇi hiraṇyasya paṇo mama /",
    "GK19ksbhm19u:2215": "ityukto halinā rukmī na kiṃcitpratyuvāca tam // Bhmj_19.1087 //",
    "GK19ksbhm19u:2216": "nipātiteṣvathākṣeṣu jitaḥ kṛṣṇāgrajena saḥ /",
    "GK19ksbhm19u:2217": "maunakṛnna jito 'smīti jagāda vyājamāśritaḥ // Bhmj_19.1088 //",
    "GK19ksbhm19u:2218": "tenāsya jihvavacasā kupite musalāyudhe /",
    "GK19ksbhm19u:2219": "uccacāra sphuṭā vāṇī gaganādaśarīriṇī // Bhmj_19.1089 //",
    "GK19ksbhm19u:2220": "rāmeṇa vijito rukmī kṛtvābhyupagamo dhiyā /",
    "GK19ksbhm19u:2221": "pramāṇaṃ hi manovṛttiḥ sarvakāryeṣu dehinām // Bhmj_19.1090 //",
    "GK19ksbhm19u:2222": "tacchrutvā na jito 'smīti vādinaṃ punareva tam /",
    "GK19ksbhm19u:2223": "aṣṭāpadena sāvegamavadhīnmusalāyudhaḥ // Bhmj_19.1091 //",
    "GK19ksbhm19u:2224": "dantānkaliṅgarājasya nipātya samado balaḥ /",
    "GK19ksbhm19u:2225": "utpāṭya kalabhastambhamādravatkrathakaiśikān // Bhmj_19.1092 //",
    "GK19ksbhm19u:2226": "kālānaladviṣastasya trāsādyāteṣu rājasu /",
    "GK19ksbhm19u:2227": "rukmiṇi kṣmābhṛtāṃ nāthe hate śakraparākrame // Bhmj_19.1093 //",
    "GK19ksbhm19u:2228": "yāteṣu vṛṣṇivīreṣu śanaiḥ sānuśayeṣviva /",
    "GK19ksbhm19u:2229": "vṛttaṃ nyavedayatsarvamacyutāyācyutāgrajaḥ // Bhmj_19.1094 //",
    "GK19ksbhm19u:2230": "tato vilāpamukharāṃ rukmiṇīṃ madhusūdanaḥ /",
    "GK19ksbhm19u:2231": "parisāntvyānatamukhaṃ kiṃcinnoce halāyudham // Bhmj_19.1095 //",
    "GK19ksbhm19u:2232": "***** rukmivadhaḥ || 35 || *****",
    "GK19ksbhm19u:2233": "evaṃ bhārgavatulyo 'sāvavadhyastridaśairapi /",
    "GK19ksbhm19u:2234": "hataḥ śeṣāvatāreṇa sa rukmī tālaketunā // Bhmj_19.1096 //",
    "GK19ksbhm19u:2235": "sāmbo nāma kadācittu jāmbavatyāṃ hareḥ sutaḥ /",
    "GK19ksbhm19u:2236": "duryodhanasutāṃ hartuṃ prayayau hastināpuram // Bhmj_19.1097 //",
    "GK19ksbhm19u:2237": "kanyāharaṇakopena tasminrājasvayaṃvare /",
    "GK19ksbhm19u:2238": "saṃruddho dhārtarāṣṭreṇa māninā mādhavātmajaḥ // Bhmj_19.1098 //",
    "GK19ksbhm19u:2239": "kruddho 'tha tadvimokṣāya svayametya halāyudha /",
    "GK19ksbhm19u:2240": "puraṃ kauravarājasya tarasā bhaṅktumudyataḥ // Bhmj_19.1099 //",
    "GK19ksbhm19u:2241": "prākāravapre vidadhe halaṃ gaṅgātaṭonmukham /",
    "GK19ksbhm19u:2242": "cacāla yena nikhila sahasāṃ hastināpuram // Bhmj_19.1100 //",
    "GK19ksbhm19u:2243": "puraṃ sagopurāṭṭālaṃ halākarṣaṇaghūrṇitam /",
    "GK19ksbhm19u:2244": "gaṅgāyāmudyataṃ kṣeptuṃ jñātvā kruddhaṃ halāyudham // Bhmj_19.1101 //",
    "GK19ksbhm19u:2245": "duryodhanaḥ svaṃya gatvā praṇipatya prasādya ca /",
    "GK19ksbhm19u:2246": "sāmbaṃ muktvā gadāyuddhe prayayau tasya śiṣyatām // Bhmj_19.1102 //",
    "GK19ksbhm19u:2247": "ityevaṃ baladevasya balamatyadbhutaṃ vibhoḥ /",
    "GK19ksbhm19u:2248": "yena nāgāyutaprāṇo bhīmo dorbhyāṃ parājitaḥ // Bhmj_19.1103 //",
    "GK19ksbhm19u:2249": "***** baladevamāhātmyam || 36 || *****",
    "GK19ksbhm19u:2250": "atrāntare bhuvaḥ sūnurnarako nāma dānavaḥ /",
    "GK19ksbhm19u:2251": "jahāra sarvaratnāni striyaśca tridivaukasām // Bhmj_19.1104 //",
    "GK19ksbhm19u:2252": "aditeḥ kuṇḍalāhārī bhayadīkṣāṃ cakāra yaḥ /",
    "GK19ksbhm19u:2253": "yudhi sehe na taṃ kaścitpravṛddhaṃ lokakaṇṭakam // Bhmj_19.1105 //",
    "GK19ksbhm19u:2254": "tataḥ kadācidvaiḍūryastambhabhūriprabhāṃ sabhām /",
    "GK19ksbhm19u:2255": "āsīne vṛṣmibhiḥ sārdhaṃ kṛṣṇe ratnāsanojjvalām // Bhmj_19.1106 //",
    "GK19ksbhm19u:2256": "adṛśyata sphurattejaḥpuñjaiḥ piñjaritaṃ nabhaḥ /",
    "GK19ksbhm19u:2257": "ravivājikhurakṣuṇṇameruhemarajaḥprabhaiḥ // Bhmj_19.1107 //",
    "GK19ksbhm19u:2258": "tanmadhye śanakaiḥ śrīmānsurendraḥ sphuṭamābabhau /",
    "GK19ksbhm19u:2259": "airāvaṇakarāśīrṇavyomagaṅgāmbunirjharaḥ // Bhmj_19.1108 //",
    "GK19ksbhm19u:2260": "so 'vatīrya divaścandradhavalacchattracāmaraḥ /",
    "GK19ksbhm19u:2261": "bhūṣaṇāṃśuvanairvyāptaḥ śakracāpacayairiva // Bhmj_19.1109 //",
    "GK19ksbhm19u:2262": "sahasābhyutthitairharṣavismayādaraśālibhiḥ /",
    "GK19ksbhm19u:2263": "pūjito vṛṣmibhiḥ kṛṣṇabaladevāhvakādibhiḥ // Bhmj_19.1110 //",
    "GK19ksbhm19u:2264": "avatīrya gajātūrṇamalaṃkṛtamahāsanaḥ /",
    "GK19ksbhm19u:2265": "prītyā vilokayanviṣṇuṃ sahasrākṣaḥ samabhyadhāt // Bhmj_19.1111 //",
    "GK19ksbhm19u:2266": "aho sucaritaślāghnā dhanyā mādhavavṛṣṇayaḥ /",
    "GK19ksbhm19u:2267": "udite dṛśyasai yaistvaṃ raviḥ padmākarairiva // Bhmj_19.1112 //",
    "GK19ksbhm19u:2268": "kartāraṃ lokakāryāṇāṃ hartāraṃ suravidviṣām /",
    "GK19ksbhm19u:2269": "trailokyopaplavacchittyai tvāmahaṃ samupāgataḥ // Bhmj_19.1113 //",
    "GK19ksbhm19u:2270": "jaganti jagatāṃ nātha narako nāma bhūmijaḥ /",
    "GK19ksbhm19u:2271": "bādhate kāmagaṃ yasya puraṃ prāgjyotiṣaṃ divi // Bhmj_19.1114 //",
    "GK19ksbhm19u:2272": "devyā divaukasāṃ māturaditerdivyakuṇḍale /",
    "GK19ksbhm19u:2273": "jahāra tarasā dīpte sa mahādityatejasā // Bhmj_19.1115 //",
    "GK19ksbhm19u:2274": "daityā surahayagrīvanisundākhyāstadāśrayāḥ /",
    "GK19ksbhm19u:2275": "kṣapayantyakṣayā bhāṃsi mahāṃsi ca yaśāṃsi naḥ // Bhmj_19.1116 //",
    "GK19ksbhm19u:2276": "tasyāndhatamasasyeva nidhane dharaṇībhuvaḥ /",
    "GK19ksbhm19u:2277": "kṣamastvameva proccaṇḍacakrasūryodayācalaḥ // Bhmj_19.1117 //",
    "GK19ksbhm19u:2278": "manoratha ivāsmākamayaṃ tvāṃ patageśvaraḥ /",
    "GK19ksbhm19u:2279": "prāpayiṣyati yatrāsau daityaḥ svapurasaṃśrayaḥ // Bhmj_19.1118 //",
    "GK19ksbhm19u:2280": "ityuktvā virate śakre tathetyukte murāriṇā /",
    "GK19ksbhm19u:2281": "vidyutpuñja ivākāśe garuḍaḥ pratyapadyata // Bhmj_19.1119 //",
    "GK19ksbhm19u:2282": "cakrāyudhaḥ samāruhya satyabhāmāsakhaḥ kṣaṇāt /",
    "GK19ksbhm19u:2283": "airāvaṇaṃ surendraśca vyomamārgeṇa jagmatuḥ // Bhmj_19.1120 //",
    "GK19ksbhm19u:2284": "nākaṃ nākapatau yāte hariḥ prāgjyotiṣaṃ puram /",
    "GK19ksbhm19u:2285": "vrajanpāśasahasrāṇi ṣaṭ chittvāsuramandire // Bhmj_19.1121 //",
    "GK19ksbhm19u:2286": "sabhṛtyāmātyatanayaṃ muraṃ hatvā sabāndhavam /",
    "GK19ksbhm19u:2287": "nisundaṃ ca śilāsaṃghānvidāryāśanisaṃhātān // Bhmj_19.1122 //",
    "GK19ksbhm19u:2288": "hayagrīvaṃ ca yo varṣasahasraṃ yuyudhe suraiḥ /",
    "GK19ksbhm19u:2289": "virūpākṣaṃ ca pāpmānamalakāyāṃ sahānugam // Bhmj_19.1123 //",
    "GK19ksbhm19u:2290": "madhye lohitagaṅgasya tāraṃ pañcakaraṃ tathā /",
    "GK19ksbhm19u:2291": "hatvā prāgjyotiṣapuraṃ samāsādya manojavam /",
    "GK19ksbhm19u:2292": "aṣṭau lakṣāṇi daityānāṃ niṃjaghāna ghanaujasām // Bhmj_19.1124 //",
    "GK19ksbhm19u:2293": "tato yuddhamabhūddhoraṃ narakena(ṇa) madhuccidaḥ /",
    "GK19ksbhm19u:2294": "bhayadaṃ sarvabhūtānāṃ bhuvanākampanaṃ mahat // Bhmj_19.1125 //",
    "GK19ksbhm19u:2295": "atha krakacadhāreṇa vajranābhena bhāsvatā /",
    "GK19ksbhm19u:2296": "cakre cakreṇa narakaṃ dvidhā cakrāyudhaḥ krudhā // Bhmj_19.1126 //",
    "GK19ksbhm19u:2297": "visphārabhūdharākāre patite bhuvi bhūmije /",
    "GK19ksbhm19u:2298": "cakradhārānalapluṣṭe tasminsapuramandire // Bhmj_19.1127 //",
    "GK19ksbhm19u:2299": "putraśokākulā devī chatraṃ ca pradadau mahī /",
    "GK19ksbhm19u:2300": "tatprajāparirakṣāyai kuṇḍale kaiṭabhadviṣaḥ // Bhmj_19.1128 //",
    "GK19ksbhm19u:2301": "***** narakavadhaḥ || 37 || *****",
    "GK19ksbhm19u:2302": "tasyātha luṇṭhitāśeṣasurendradhanadaśriyaḥ /",
    "GK19ksbhm19u:2303": "ratnasaṃcayamāhṛtya tatpurānniryayau hariḥ // Bhmj_19.1129 //",
    "GK19ksbhm19u:2304": "narakeṇa mahacchattraṃ hṛtaṃ yatpāthasāṃ pateḥ /",
    "GK19ksbhm19u:2305": "dhārāśatasahasrāṅkaṃ dāśārhastajjahāra ca // Bhmj_19.1130 //",
    "GK19ksbhm19u:2306": "niruddhāstena gandharvasurakinnarakanyakāḥ /",
    "GK19ksbhm19u:2307": "ratnaśaile vinihitā dadarśa madhusūdanaḥ // Bhmj_19.1131 //",
    "GK19ksbhm19u:2308": "govindadadarśanānandasudhāsyandataraṅgitāḥ /",
    "GK19ksbhm19u:2309": "maṇiparvatamutpādya tārkṣyaketurnināya tāḥ // Bhmj_19.1132 //",
    "GK19ksbhm19u:2310": "sa dṛṣṭvā divi deveśaṃ pūjitastena sādaram /",
    "GK19ksbhm19u:2311": "śacyā saṃmānitāṃ satyabhāmāmālokayanmudā // Bhmj_19.1133 //",
    "GK19ksbhm19u:2312": "devīṃ ca devajananīmaditiṃ dānavāntakaḥ /",
    "GK19ksbhm19u:2313": "praṇamya saha śakreṇa datvāsyai divyakuṇḍale // Bhmj_19.1134 //",
    "GK19ksbhm19u:2314": "dadarśa nandanottaṃsaṃ sarvakāmapradaṃ sadā /",
    "GK19ksbhm19u:2315": "pārijātaṃ sudhājātamabhijātamiveśvaram // Bhmj_19.1135 //",
    "GK19ksbhm19u:2316": "taṃ dṛṣṭvā nayanānandabāndhavaṃ mādhavaḥ svayam /",
    "GK19ksbhm19u:2317": "samutpādya jahārāśu taccāmanyata bṛtrahā // Bhmj_19.1136 //",
    "GK19ksbhm19u:2318": "satyabhāmāsakhaḥ pārijātayukto vrajandivi /",
    "GK19ksbhm19u:2319": "suparṇavāhanaḥ so 'bhūnmūrto rasa ivādbhutaḥ // Bhmj_19.1137 //",
    "GK19ksbhm19u:2320": "vidyādharavadhūvṛndairvismayānandanirbharaiḥ /",
    "GK19ksbhm19u:2321": "muhuḥ sa kautukotkaṇṭhaiḥ pīyamāna ivekṣaṇaiḥ // Bhmj_19.1138 //",
    "GK19ksbhm19u:2322": "dvārakāṃ sa samāsādya visṛjya vihageśvaram /",
    "GK19ksbhm19u:2323": "bhūyo vicitrasaṃskārairbhūṣitāṃ śakraśāsanāt // Bhmj_19.1139 //",
    "GK19ksbhm19u:2324": "ratnāntaḥpurasaṃbādhāmadbhutāṃ viśvakarmaṇā /",
    "GK19ksbhm19u:2325": "lolahemalatājālairmaṇikāñcanaśekharaiḥ /",
    "GK19ksbhm19u:2326": "bhūdharairabhito guptāṃ nirjharodārakandaraiḥ // Bhmj_19.1140 //",
    "GK19ksbhm19u:2327": "bhūdharairabhito purīṃ vīraḥ pūjito vṛṣmiyādavaiḥ /",
    "GK19ksbhm19u:2328": "svasāraṃ madhyagāṃ bhrātrornutvā devīṃ balādhikām // Bhmj_19.1141 //",
    "GK19ksbhm19u:2329": "caritairvijayodārairnāradena stutaḥ svayam /",
    "GK19ksbhm19u:2330": "hariṇīhārinetrābhirvijahāra hariściram // Bhmj_19.1142 //",
    "GK19ksbhm19u:2331": "***** pārijātaharaṇam || 38 || *****",
    "GK19ksbhm19u:2332": "pradyumno yastu rukmiṇyāmajāyata hareḥ sutaḥ /",
    "GK19ksbhm19u:2333": "daityena śambarākhyena hṛto yaḥ sūtikālayāt // Bhmj_19.1143 //",
    "GK19ksbhm19u:2334": "yaścokṣumati daityasya pravṛddho nagare śiśuḥ /",
    "GK19ksbhm19u:2335": "prītyāḥ śanaiḥ kṛtastena sarvamāyāstrāpāragaḥ // Bhmj_19.1144 //",
    "GK19ksbhm19u:2336": "nijaṃ haraṇavṛttāntaṃ jñātvā tadvallabhāgirā /",
    "GK19ksbhm19u:2337": "samaṃ samastamāyājñaṃ hatvāṣṭambhāṃ mahāraṇe // Bhmj_19.1145 //",
    "GK19ksbhm19u:2338": "taṃ kālaśambaraṃ ghoraṃ sābhilāṣāṃ ca tadvadhūm /",
    "GK19ksbhm19u:2339": "vihitaprārthanāṃ kāntaḥ kāntāṃ māyāvatīṃ javāt // Bhmj_19.1146 //",
    "GK19ksbhm19u:2340": "hṛtvā gaganamārgeṇa dvārakāmabhipatya yaḥ /",
    "GK19ksbhm19u:2341": "vavande nirbharānandaṃ janakaṃ rukmiṇīsakham // Bhmj_19.1147 //",
    "GK19ksbhm19u:2342": "smaravatāro yaḥ śrīmānśambarasya vimohanaḥ /",
    "GK19ksbhm19u:2343": "sa babhūva paraṃ vīraḥ kārṣṇilokeṣu viśrutaḥ /",
    "GK19ksbhm19u:2344": "tattulyāḥ sāmbamukhyāśca vikhyātā mādhavātmajāḥ // Bhmj_19.1148 //",
    "GK19ksbhm19u:2345": "***** śambaravadhaḥ || 39 || *****",
    "GK19ksbhm19u:2346": "tridaśaspṛhaṇīyāṃ tāmāścaryāṃ bhuvi durlabhām /",
    "GK19ksbhm19u:2347": "saputrasya harerbhūpā vibhūtiṃ draṣṭumāyayuḥ // Bhmj_19.1149 //",
    "GK19ksbhm19u:2348": "duryodhanapradhānāste nānādeśyā narādhipāḥ /",
    "GK19ksbhm19u:2349": "akṣauhiṇībhirvīrāṇāmaṣṭādaśabhirāvṛtāḥ // Bhmj_19.1150 //",
    "GK19ksbhm19u:2350": "giriṃ raivatakaṃ sarve parivārya savismayāḥ /",
    "GK19ksbhm19u:2351": "tasthurviviktaramyāsu dvārakopāntabhūmiṣu // Bhmj_19.1151 //",
    "GK19ksbhm19u:2352": "tato nirgatya bhagavansarvairvṛṣṇigaṇaiḥ saha /",
    "GK19ksbhm19u:2353": "yathākramaṃ hariḥ sarvānpūjayaṃstānkṣitīśvarān // Bhmj_19.1152 //",
    "GK19ksbhm19u:2354": "teṣu siṃhāsanastheṣu bheje ratnāsanaṃ mahat /",
    "GK19ksbhm19u:2355": "dhāmnāṃ nidhiriva śrīmānrohaṇācalaśekharam // Bhmj_19.1153 //",
    "GK19ksbhm19u:2356": "rājāmbujavanotthā śrīrbandinūpurarāviṇī /",
    "GK19ksbhm19u:2357": "govindamāliṅgeva cchattracāmarahāsinī // Bhmj_19.1154 //",
    "GK19ksbhm19u:2358": "taṃ bhūpatisabhāsīnaṃ draṣṭumabhyetya nāradaḥ /",
    "GK19ksbhm19u:2359": "uvāca deva dhanyastvamāścaryaṃ tridivaukasān // Bhmj_19.1155 //",
    "GK19ksbhm19u:2360": "dakṣiṇābhiḥ sahāsmīti pratyukte tena nārade /",
    "GK19ksbhm19u:2361": "kimetāditi papraccha bhūpālāḥ kautukākulāḥ // Bhmj_19.1156 //",
    "GK19ksbhm19u:2362": "kathyatāmiti kṛṣṇena sādaraṃ prerito 'vadat /",
    "GK19ksbhm19u:2363": "ahaṃ triṣavaṇasnāyī kadāciddyunadītaṭe /",
    "GK19ksbhm19u:2364": "avadaṃ kūrmamālokya dhanyo 'smītyadbhutākṛtim // Bhmj_19.1157 //",
    "GK19ksbhm19u:2365": "so 'bravīdadbhutā gaṅgā dhanyā vā(yā)smadvidhaiḥ śritā /",
    "GK19ksbhm19u:2366": "dhanyāsīti mayā sāpi pṛṣṭā māṃ pratyabhāṣata // Bhmj_19.1158 //",
    "GK19ksbhm19u:2367": "dhanyo 'bdhiradbhutatataraḥ sarvāsāṃ saritā patiḥ /",
    "GK19ksbhm19u:2368": "pṛṣṭaḥ so 'pi mayā prāha mattaḥ kṣitiriyaṃ varā // Bhmj_19.1159 //",
    "GK19ksbhm19u:2369": "sāpyuvācādbhutatarā bhūdharā yairahaṃ dhṛtā /",
    "GK19ksbhm19u:2370": "jagaduste 'pi jagatāṃ sraṣṭā padmodbhavo 'dbhutaḥ // Bhmj_19.1160 //",
    "GK19ksbhm19u:2371": "pṛṣṭaḥ so 'pyavadadvedāḥ sarvāścaryamahattarāḥ /",
    "GK19ksbhm19u:2372": "de 'pyūcuradbhutā yajñā yeṣāmarthe vayaṃ sthitāḥ // Bhmj_19.1161 //",
    "GK19ksbhm19u:2373": "te 'pyūcire mayā pṛṣṭā gatirno viṣṇuradbhutaḥ /",
    "GK19ksbhm19u:2374": "satyaḥ sanātanaḥ puṇyo yaḥ sarvahutamaśnute // Bhmj_19.1162 //",
    "GK19ksbhm19u:2375": "etacchrutvā mayābhyetya kṛṣṇaḥ pṛṣṭo 'tikautukāt /",
    "GK19ksbhm19u:2376": "dakṣiṇābhiḥ sahāsmīti vibhurmāmetaduktavān // Bhmj_19.1163 //",
    "GK19ksbhm19u:2377": "ityuktvā nārade yāte vismite rājamaṇḍale /",
    "GK19ksbhm19u:2378": "gate saṃprāptasatkāre viveśa svapuraṃ hariḥ // Bhmj_19.1164 //",
    "GK19ksbhm19u:2379": "***** āścaryaparva || 40 || *****",
    "GK19ksbhm19u:2380": "kadācidvipūle yajñe dīkṣitaḥ keśavaḥ svayam /",
    "GK19ksbhm19u:2381": "trāyasvetyarthito 'bhyetya duḥkhitena dvijanmanā // Bhmj_19.1165 //",
    "GK19ksbhm19u:2382": "brūhi kiṃ te bhayamiti brāhmaṇaḥ śauriṇoditaḥ /",
    "GK19ksbhm19u:2383": "uvāca bhāgyahīnasya jātā jātāḥ sutāstrayaḥ // Bhmj_19.1166 //",
    "GK19ksbhm19u:2384": "hṛtāḥ kenāpi bhūtena caturthaṃ parirakṣa me /",
    "GK19ksbhm19u:2385": "jāyāyāḥ sūtikālo 'yaṃ mametyukte dvijanmanā /",
    "GK19ksbhm19u:2386": "tadrakṣāyai dadau viṣṇurvṛṣṇivīraiḥ sahārjunam // Bhmj_19.1167 //",
    "GK19ksbhm19u:2387": "gāṇḍīvadhanvā saṃprāpya brāhmaṇāvasathaṃ kṣaṇāt /",
    "GK19ksbhm19u:2388": "diśo vṛṣṇibhirāvṛtya tasthau rakṣākṛtakṣaṇaḥ // Bhmj_19.1168 //",
    "GK19ksbhm19u:2389": "tator'dharātre sūtāyāṃ bāhmaṇyāṃ durnimittavān /",
    "GK19ksbhm19u:2390": "hṛto hṛtaḥ suta iti prādurāsījjanasvanaḥ // Bhmj_19.1169 //",
    "GK19ksbhm19u:2391": "strīṇāmārtasvanaṃ śrutvā bālasya karumasvanam /",
    "GK19ksbhm19u:2392": "pārthasātyakimukhyāste sāyakaiḥ svamapūrayan // Bhmj_19.1170 //",
    "GK19ksbhm19u:2393": "teṣu moghaśrameṣveva dhikkṛteṣu dvijanmanā /",
    "GK19ksbhm19u:2394": "lajjiteṣu prayāteṣu śrutvā tadvṛttamacyutaḥ // Bhmj_19.1171 //",
    "GK19ksbhm19u:2395": "śaibyasugrīvayuktena rathenārjunasārathiḥ /",
    "GK19ksbhm19u:2396": "dattavartmā samudreṇa pratasthe garuḍadhvajaḥ // Bhmj_19.1172 //",
    "GK19ksbhm19u:2397": "stabdhatoyaṃ samuttīrya sāgaraṃ sa manojavaḥ /",
    "GK19ksbhm19u:2398": "praṇatairmerukailāsamukhyairdattāntaraḥ pathi // Bhmj_19.1173 //",
    "GK19ksbhm19u:2399": "punaścakreṇa timiraṃ samutpāṭya śilāghanam /",
    "GK19ksbhm19u:2400": "āsādya vimalaṃ vyoma tejaḥ puruṣavigraham // Bhmj_19.1174 //",
    "GK19ksbhm19u:2401": "avicchinnaṃ jagadvyāpi dṛṣṭvā tyaktvā ca taṃ ratham /",
    "GK19ksbhm19u:2402": "praviśyārkasahasrābhaṃ muhūrtānniryayau hariḥ // Bhmj_19.1175 //",
    "GK19ksbhm19u:2403": "tata eva samādāya dadau putracatuṣṭayam /",
    "GK19ksbhm19u:2404": "saharṣavismayāpūrṇahṛdayāya dvijanmane // Bhmj_19.1176 //",
    "GK19ksbhm19u:2405": "dvārakāmatha saṃprāptaḥ kaiṭabhāriḥ kirīṭinā /",
    "GK19ksbhm19u:2406": "pṛṣṭastadadbhūtataraṃ provācāścaryasāgaraḥ // Bhmj_19.1177 //",
    "GK19ksbhm19u:2407": "te śailāstacca timiraṃ tejastaccātibhāskaram /",
    "GK19ksbhm19u:2408": "ahameva jagajjanmasthitisaṃhārakāraṇam // Bhmj_19.1178 //",
    "GK19ksbhm19u:2409": "tejomayena te tena matsamāgamakāṅkṣiṇā /",
    "GK19ksbhm19u:2410": "brāhmaṇasya hṛtāḥ putrā vitīrṇāśca mahātmanā // Bhmj_19.1179 //",
    "GK19ksbhm19u:2411": "***** vāsudevamāhātmyam || 41 || *****",
    "GK19ksbhm19u:2412": "atrāntare baḍeḥ(leḥ) sūnurbāṇo nāma mahāsuraḥ /",
    "GK19ksbhm19u:2413": "jahāra surasaṃghānāṃ tejāṃsi ca yaśāṃsi ca // Bhmj_19.1180 //",
    "GK19ksbhm19u:2414": "tataḥ prasanno bhagavānbhavo bhaktajanapriyaḥ /",
    "GK19ksbhm19u:2415": "āsthāne yasya sa gaṇaḥ sabhyatāṃ satataṃ yayau // Bhmj_19.1181 //",
    "GK19ksbhm19u:2416": "yaḥ sahasrabhujastambhastambhitāmaravikramaḥ /",
    "GK19ksbhm19u:2417": "trivikramasyāpyanayatprāptaṃ vāmanatāṃ yaśaḥ // Bhmj_19.1182 //",
    "GK19ksbhm19u:2418": "sa vīraḥ samarākāṅkṣī kadācittripurāntakam /",
    "GK19ksbhm19u:2419": "papraccha vijitāśeṣaḥ praṇayāvarjitāñjaliḥ // Bhmj_19.1183 //",
    "GK19ksbhm19u:2420": "ciravismṛtasaṃgrāmaḥ prārthaye bhagavanyudhi /",
    "GK19ksbhm19u:2421": "amīṣāṃ bhujadaṇḍānāṃ raṇakaṇḍūtikhaṇḍanam // Bhmj_19.1184 //",
    "GK19ksbhm19u:2422": "taṃ vihasyābravīddevaḥ śūlapāṇirbhujocitaḥ /",
    "GK19ksbhm19u:2423": "bhavitā tava saṃgrāmaḥ ketubhaṅgena sūcitaḥ // Bhmj_19.1185 //",
    "GK19ksbhm19u:2424": "śrutvaitatsāhasaṃ harṣanirbharo bhūrivikramaḥ /",
    "GK19ksbhm19u:2425": "bāṇaḥ svabhavanaṃ gatvā mantriṇe tannyavedayat // Bhmj_19.1186 //",
    "GK19ksbhm19u:2426": "tamuvācātha kumbhāṇḍo mantrī matimatāṃ varaḥ /",
    "GK19ksbhm19u:2427": "aho nu phalaśūnyo 'yaṃ rājanyuddhādarastava // Bhmj_19.1187 //",
    "GK19ksbhm19u:2428": "trailokyalakṣmīḥ saṃprāptā jitāḥ sarve divaukasaḥ /",
    "GK19ksbhm19u:2429": "kiṃ yuddhena pravṛddhānāmapi lolau jayājayau // Bhmj_19.1188 //",
    "GK19ksbhm19u:2430": "iti vādini kumbhāṇḍe bāṇe ca samarotsuke /",
    "GK19ksbhm19u:2431": "dhvajaḥ papāta daityaśrīkrīḍāśaila ivocchritaḥ // Bhmj_19.1189 //",
    "GK19ksbhm19u:2432": "ketau nipatite tasmindānavakṣayaśaṃsini /",
    "GK19ksbhm19u:2433": "ghoreṣu durnimitteṣu prādurbhūteṣu sarvataḥ // Bhmj_19.1190 //",
    "GK19ksbhm19u:2434": "praharṣavivaśe bāṇe pānakrīḍāvilāsini /",
    "GK19ksbhm19u:2435": "nayacakṣuṣi kumbhāṇḍe cintāsaṃtāpitāśaye // Bhmj_19.1191 //",
    "GK19ksbhm19u:2436": "kadācidbāṇanagare sarvartukusume vane /",
    "GK19ksbhm19u:2437": "vijahārācalasutāsakhaścandrardhaśekharaḥ // Bhmj_19.1192 //",
    "GK19ksbhm19u:2438": "gītanṛtyakalālolagandharvāpsarasāṃ gaṇaiḥ /",
    "GK19ksbhm19u:2439": "sevyamānasya saṃbhogavibhramaḥ śuśubhe vibhoḥ // Bhmj_19.1193 //",
    "GK19ksbhm19u:2440": "hāsāya citralekhākhyā tatra devavilāsinī /",
    "GK19ksbhm19u:2441": "nāṭyaṃ cakāra vidhivatsevituṃ pārvatīpatim // Bhmj_19.1194 //",
    "GK19ksbhm19u:2442": "narmakrīḍāvinodena parihāsaviḍambanaiḥ /",
    "GK19ksbhm19u:2443": "apsarovihitaistaistairjahāsa bhavavallabhā // Bhmj_19.1195 //",
    "GK19ksbhm19u:2444": "tatroṣā nāma bāṇasya kanyā kuvalayekṣaṇā /",
    "GK19ksbhm19u:2445": "dadarśa śivayoḥ krīḍāvilāsamamarotsavam // Bhmj_19.1196 //",
    "GK19ksbhm19u:2446": "tāṃ vīkṣya sādarāṃ devī babhāṣe lalitānanām /",
    "GK19ksbhm19u:2447": "uṣe tvamapi kāntena kelisaktā bhaviṣyasi // Bhmj_19.1197 //",
    "GK19ksbhm19u:2448": "vaiśākhe harmyasaktāyā dvādaśyāṃ niśi yena te /",
    "GK19ksbhm19u:2449": "bhavitā saṃgamaḥ svapne sa te prāgjātivallabhaḥ // Bhmj_19.1198 //",
    "GK19ksbhm19u:2450": "ityuktā bāṇatanayā bhavānyā bhaktiśālinī /",
    "GK19ksbhm19u:2451": "jagāmāntaḥpuraṃ harṣavyākośanayanotpalā // Bhmj_19.1199 //",
    "GK19ksbhm19u:2452": "kimetaditi pṛṣṭeva śiñjānamaṇibhūṣaṇaiḥ /",
    "GK19ksbhm19u:2453": "tāṃ sotkampakacanyastahastāṃ lajjānatānanām // Bhmj_19.1200 //",
    "GK19ksbhm19u:2454": "papraccha citralekhākhyā kumbhāṇḍaduhitāsakhī /",
    "GK19ksbhm19u:2455": "kutaste bhayamutpannaṃ kiṃ lateva prakampase // Bhmj_19.1201 //",
    "GK19ksbhm19u:2456": "tanayā hyasi bāṇasya jambhāribhayakāriṇaḥ /",
    "GK19ksbhm19u:2457": "ityuṣā sahasā sakhyā pṛṣṭā tāṃ pratyabhāṣata // Bhmj_19.1202 //",
    "GK19ksbhm19u:2458": "mukendau lāñchanacchāyāṃ kurvāṇāmañjanāsrubhiḥ /",
    "GK19ksbhm19u:2459": "kathaṃ nu dūṣitā nāma pūjyāsi janamāninī // Bhmj_19.1203 //",
    "GK19ksbhm19u:2460": "utsahe jīvitaṃ jātu kalaṅkitakulā satī /",
    "GK19ksbhm19u:2461": "iti pralāpamukharāṃ sakhīṃ tāmavadanmudā // Bhmj_19.1204 //",
    "GK19ksbhm19u:2462": "svapnasaṅgena dūṣyante na mugdhe kulayoṣitaḥ /",
    "GK19ksbhm19u:2463": "kiṃ na smarasi yadgauryā sūcitaṃ kelikānane /",
    "GK19ksbhm19u:2464": "svapne hṛdayacauraste bhavitā bhīru vallabhaḥ // Bhmj_19.1205 //",
    "GK19ksbhm19u:2465": "iti saṃsmāritā svairaṃ sahasā citralekhayā /",
    "GK19ksbhm19u:2466": "pradadhyau valalbhaṃ harṣānmanasāmṛtadīdhitim // Bhmj_19.1206 //",
    "GK19ksbhm19u:2467": "abhilāṣarasastasyā navaḥ ko 'pi vyavardhata /",
    "GK19ksbhm19u:2468": "sahasā yena jajvāla prabalo manmathānalaḥ // Bhmj_19.1207 //",
    "GK19ksbhm19u:2469": "tāṃ vīkṣya saṃtatocchvāsadhūsarādharapallavām /",
    "GK19ksbhm19u:2470": "latāmivātapaklāntāṃ citralekhāvadatsakhīm // Bhmj_19.1208 //",
    "GK19ksbhm19u:2471": "sakhi ko 'yamanālekhyacitratrakautukavibhramaḥ /",
    "GK19ksbhm19u:2472": "svapnadṛṣṭajane rāgaḥ svapuṣpottaṃsaśekharaḥ // Bhmj_19.1209 //",
    "GK19ksbhm19u:2473": "darpaṇapratimālābhastārakācandrayācanam /",
    "GK19ksbhm19u:2474": "hevākaḥ svapnadṛṣṭe ca bāle bālamanorathaḥ // Bhmj_19.1210 //",
    "GK19ksbhm19u:2475": "na jānīmaḥ sa kaḥ kvāste kathaṃ vā kena labhyate /",
    "GK19ksbhm19u:2476": "avaśyameva bhavitā svayaṃ te tatsamāgamaḥ // Bhmj_19.1211 //",
    "GK19ksbhm19u:2477": "athavā suragandharvakinnaroragarakṣasām /",
    "GK19ksbhm19u:2478": "vapūṃṣi bhūmipānāṃ ca trailokyāntaravartinām // Bhmj_19.1212 //",
    "GK19ksbhm19u:2479": "paṭānte nirviśeṣāṇi likhitvā sakhi māyayā /",
    "GK19ksbhm19u:2480": "darśayāmi tava kṣipraṃ tato jānīhi vallabham // Bhmj_19.1213 //",
    "GK19ksbhm19u:2481": "ityuktvā saptarātreṇa likhitvā sakalānpaṭe /",
    "GK19ksbhm19u:2482": "acitrayaccitralekhā sakhyāḥ sarvānukāriṇī // Bhmj_19.1214 //",
    "GK19ksbhm19u:2483": "citrapaṭṭagatānvīkṣya surabhoginṛmānuṣān /",
    "GK19ksbhm19u:2484": "dadarśa vṛṣṇivīrāṇāṃ madhye govindasundaram // Bhmj_19.1215 //",
    "GK19ksbhm19u:2485": "aniruddhaṃ tamālokya vismayānandanirbharā /",
    "GK19ksbhm19u:2486": "uṣā babhāṣe kaumāravratacauro mamaiṣa saḥ // Bhmj_19.1216 //",
    "GK19ksbhm19u:2487": "sakhi prājyabhujaḥ kāntaḥ ko 'yaṃ kamalalocanaḥ /",
    "GK19ksbhm19u:2488": "prasahyāpahṛtaṃ yena dhairyaṃ me manasā saha // Bhmj_19.1217 //",
    "GK19ksbhm19u:2489": "citralekhā niśamyaitaduvāca rucirasmitā /",
    "GK19ksbhm19u:2490": "ayaṃ sakhi murārāteḥ kṛṣṇasya tanayātmajaḥ // Bhmj_19.1218 //",
    "GK19ksbhm19u:2491": "vīro 'niruddhaste devyādiṣṭo hṛdayavallabhaḥ /",
    "GK19ksbhm19u:2492": "svapne tvāṃ ratimanveṣṭuṃ nūnaṃ kāmo 'yamāgataḥ // Bhmj_19.1219 //",
    "GK19ksbhm19u:2493": "vismitairvikrameṇāsya saṃgrāmeṣu surāsuraiḥ /",
    "GK19ksbhm19u:2494": "kharvīkriyante subhaṭāḥ sabāndhavamanorathāḥ // Bhmj_19.1220 //",
    "GK19ksbhm19u:2495": "śrutvaitanmanmathāviṣṭā pratimānyastalocanā /",
    "GK19ksbhm19u:2496": "uṣāvadadvinā kāntaṃ nāhaṃ jīvitumutsahe // Bhmj_19.1221 //",
    "GK19ksbhm19u:2497": "yadi ter'tho mama prāṇairyadi te 'haṃ priyā sakhī /",
    "GK19ksbhm19u:2498": "tadanena kuru kṣipraṃ kāntena mama saṃgamam // Bhmj_19.1222 //",
    "GK19ksbhm19u:2499": "iti bruvāṇāmasakṛccitralekhā jagāda tām /",
    "GK19ksbhm19u:2500": "pituste śoṇitapuraṃ yathā subhaṭarakṣitam // Bhmj_19.1223 //",
    "GK19ksbhm19u:2501": "tathaiva dvārakā vīrairvṛṣṇibiḥ paripālitā /",
    "GK19ksbhm19u:2502": "āgamyā ca parasyāpi vikaṭāṭṭālamālinī // Bhmj_19.1224 //",
    "GK19ksbhm19u:2503": "tataḥ sakhi kathaṃ nāma vīraṃ te jīviteśvaram /",
    "GK19ksbhm19u:2504": "prasahyāhartumabalājano jātu pragalbhate // Bhmj_19.1225 //",
    "GK19ksbhm19u:2505": "tathāpi tvatpriyāyaiṣāṃ gacchāmi gagane 'gragā /",
    "GK19ksbhm19u:2506": "siddhistu devyaivādiṣṭā tvadbhāgyeṣu sakhi sthitā // Bhmj_19.1226 //",
    "GK19ksbhm19u:2507": "ityuktvā khaṃ viveśāśu sā ratnābharaṇāṃśubhiḥ /",
    "GK19ksbhm19u:2508": "ghanaśrīriva kurvāṇā śakracāpacitā diśaḥ // Bhmj_19.1227 //",
    "GK19ksbhm19u:2509": "muhūrte bāṇanagarāttṛtīye sā gatā javāt /",
    "GK19ksbhm19u:2510": "kṣaṇena dvārakāṃ prāpa kāntyā kailāsahāsinīm // Bhmj_19.1228 //",
    "GK19ksbhm19u:2511": "tatroruratnavalalakṣīprabhāprodbhāsitāmbaram /",
    "GK19ksbhm19u:2512": "aniruddhasya bhavanaṃ viveśālakṣitākṛtiḥ // Bhmj_19.1229 //",
    "GK19ksbhm19u:2513": "tatra bālamṛgākṣībhiḥ kāntābhiḥ parivāritam /",
    "GK19ksbhm19u:2514": "aniruddhaṃ manojanmalīlālalitaceṣṭitam // Bhmj_19.1230 //",
    "GK19ksbhm19u:2515": "dadarśa snigdhalalanā kaṭākṣaśabaladyutim /",
    "GK19ksbhm19u:2516": "ratikarṇotpalāghātalagnacchadami vasmaran // Bhmj_19.1231 //",
    "GK19ksbhm19u:2517": "aṅganāliṅganālīnastanapattralatāṅkitam /",
    "GK19ksbhm19u:2518": "dhammillakusumairvyāptaṃ pārijātamivāparam // Bhmj_19.1232 //",
    "GK19ksbhm19u:2519": "taṃ vīkṣya vikramodāraṃ śṛṅgāralalitākṛtim /",
    "GK19ksbhm19u:2520": "acintayaccitralekhā muhūrtaṃ jātasādhvasā // Bhmj_19.1233 //",
    "GK19ksbhm19u:2521": "aho bata mahatyasminnudyātāhaṃ sasaṃśaye /",
    "GK19ksbhm19u:2522": "kārye priyasakhīprītyā premṇi vā kiṃ vicintyate // Bhmj_19.1234 //",
    "GK19ksbhm19u:2523": "iti dhyātvā muhurvīrā sā tamovidyayā puraḥ /",
    "GK19ksbhm19u:2524": "ācchādya strīgaṇaṃ sarvaṃ pra(prā)dyumna(mni)manayatkṣaṇāt // Bhmj_19.1235",
    "GK19ksbhm19u:2525": "saṃkalpaśaktiriva sā māyayā kṣipragāminī /",
    "GK19ksbhm19u:2526": "praviśya śoṇitapuraṃ harmyasthāṃ prayayau sakhīm // Bhmj_19.1236 //",
    "GK19ksbhm19u:2527": "uṣāpi vallabhāvāptimanorathaśatākulā /",
    "GK19ksbhm19u:2528": "sahasā dayitaṃ vīkṣya sakhyātītaṃ vihāyasā // Bhmj_19.1237 //",
    "GK19ksbhm19u:2529": "pīyūṣaplāvitevāśu harṣalajjābhayākulā /",
    "GK19ksbhm19u:2530": "kiṃ karomīti saṃbhrāntā kampamānā lateva sā // Bhmj_19.1238 //",
    "GK19ksbhm19u:2531": "anirvācyadaśāṃ yātā śiñjānamaṇibhūṣaṇā /",
    "GK19ksbhm19u:2532": "prahṛṣṭā sā tamādāya dayitaṃ guhyamandiram // Bhmj_19.1239 //",
    "GK19ksbhm19u:2533": "viveśa janasaṃcārabhītā taralalocanā /",
    "GK19ksbhm19u:2534": "srastayā bāṇabhītyeva tyaktā mekhalayā svayam // Bhmj_19.1240 //",
    "GK19ksbhm19u:2535": "tatra susphāramandāraśekharaṃ lolakuṇḍalam /",
    "GK19ksbhm19u:2536": "tāratārāvalīcāruhāraṃ tārādhipaprabham // Bhmj_19.1241 //",
    "GK19ksbhm19u:2537": "śṛṅgāradīkṣāguruṇā tena sāṅgasmaratviṣā /",
    "GK19ksbhm19u:2538": "uṣā sasmāra saṃbhogasaubhāgyavibhavaṃ rateḥ // Bhmj_19.1242 //",
    "GK19ksbhm19u:2539": "śṛṅgāradīkṣāguruṇā tena sāṅgasmaratviṣā /",
    "GK19ksbhm19u:2540": "uṣā sasmāra saṃbhogāsaubhāgyavibhavaṃ rateḥ // Bhmj_19.1243 //",
    "GK19ksbhm19u:2541": "aniruddho 'pi tāṃ prāpya vallabhāṃ bhuvi durlabhām /",
    "GK19ksbhm19u:2542": "mene bhājanamātmānaṃ smarasāmrajyasaṃpadām // Bhmj_19.1244 //",
    "GK19ksbhm19u:2543": "ramamāṇastayā gūḍhaṃ tatra pradyumnasaṃbhavaḥ /",
    "GK19ksbhm19u:2544": "lakṣaṇairbahubhirjñātaḥ kanyāntaḥpurarakṣibhiḥ // Bhmj_19.1245 //",
    "GK19ksbhm19u:2545": "tanayādūṣaṇaruṣā nirdiṣṭā balisūnunā /",
    "GK19ksbhm19u:2546": "bāṇena kiṃkarā ghorāḥ prādyumniṃ hantumāyayuḥ // Bhmj_19.1246 //",
    "GK19ksbhm19u:2547": "daṃṣṭrāvikaṭavaktrograbaddhabhrukuṭibhīṣaṇān /",
    "GK19ksbhm19u:2548": "vīro 'niruddhastāndṛṣṭvā kṛṣṭaghorāsikārmukān // Bhmj_19.1247 //",
    "GK19ksbhm19u:2549": "utthāya samarārambhaniḥsaṃrambhaparākramaḥ /",
    "GK19ksbhm19u:2550": "utthāya dvāraparighaṃ mṛgānsiṃha ivādravat // Bhmj_19.1248 //",
    "GK19ksbhm19u:2551": "kāntākaṭākṣadṛṣṭasya tas śauryanidhervapuḥ /",
    "GK19ksbhm19u:2552": "vīraśṛṅgārarabhasaṃ babhau manmatharūpiṇaḥ // Bhmj_19.1249 //",
    "GK19ksbhm19u:2553": "śastravṛṣṭiṃ tadutsṛṣṭāṃ puṣpamālāmivorasā /",
    "GK19ksbhm19u:2554": "ādāya dānavabhaṭāñjaghāna ghananiḥsvanaḥ // Bhmj_19.1250 //",
    "GK19ksbhm19u:2555": "te tatprahārābhihatā bhagnabhīṣaṇavigrahāḥ /",
    "GK19ksbhm19u:2556": "hataśeṣā yayurbhītā yatra bāṇo raṇotkaṭaḥ // Bhmj_19.1251 //",
    "GK19ksbhm19u:2557": "puraṃdarapuradhvaṃsasākṣiṇāṃ ko 'yamāgataḥ /",
    "GK19ksbhm19u:2558": "saṃbhramaḥ kopasaṃmohajanakaḥ kātarocitaḥ // Bhmj_19.1252 //",
    "GK19ksbhm19u:2559": "kriyatāmādara śaurye yaśaḥkusumamādhave /",
    "GK19ksbhm19u:2560": "trāso 'yamabhimānādrivajrapāto hi duḥsahaḥ // Bhmj_19.1253 //",
    "GK19ksbhm19u:2561": "vacobhiriti vīrāṇāṃ te bāṇasya ca śāsanāt /",
    "GK19ksbhm19u:2562": "aniruddhaṃ sumahatā sainyena punarādravan // Bhmj_19.1254 //",
    "GK19ksbhm19u:2563": "āmuktahemakavacaiḥ pradīptavividhāyudhaiḥ /",
    "GK19ksbhm19u:2564": "niśi dīptauṣadhivanairgirīndrairiva jaṅgamaiḥ // Bhmj_19.1255 //",
    "GK19ksbhm19u:2565": "yuyudhe yudhi saṃrabdhaiścakrāyudhasutātmajaḥ /",
    "GK19ksbhm19u:2566": "sotkampakucavinyastahastāmālokyanpriyām // Bhmj_19.1256 //",
    "GK19ksbhm19u:2567": "ādāya tatsamutsṛṣṭaṃ khaḍgaṃ carma ca bhāsvaram /",
    "GK19ksbhm19u:2568": "maṇḍalāni caranvīraḥ sa cakarta raṇe ripūn // Bhmj_19.1257 //",
    "GK19ksbhm19u:2569": "tena kṛttaśiraḥskandhabhujajānukarodarāḥ /",
    "GK19ksbhm19u:2570": "peturmahāghanāḥ kalpavātenonmathitā iva // Bhmj_19.1258 //",
    "GK19ksbhm19u:2571": "vidrute dānavānīke bhagnasyandanakuñjare /",
    "GK19ksbhm19u:2572": "nivartitabalāmbhodhirbāṇaḥ svayamadṛśyata // Bhmj_19.1259 //",
    "GK19ksbhm19u:2573": "kumbhāṇḍāhitavalgena sahasrāśvena bhāsvatā /",
    "GK19ksbhm19u:2574": "rathena bhīmanādena sahasrāśvena bhāśvatā /",
    "GK19ksbhm19u:2575": "rathena bhīmanādena yuktastridaśamardinā // Bhmj_19.1260 //",
    "GK19ksbhm19u:2576": "doḥsahasrasamudbhrāntadīptāyudhavarotkaṭaḥ /",
    "GK19ksbhm19u:2577": "phaṇaratnograbhujagavyāptaśṛṅga ivācalaḥ // Bhmj_19.1261 //",
    "GK19ksbhm19u:2578": "mukuṭenārkavarṇena ratnajvālājaṭājuṣā /",
    "GK19ksbhm19u:2579": "tarjayanniva tejāṃsi sitapaṭṭāṭṭahāsinā // Bhmj_19.1262 //",
    "GK19ksbhm19u:2580": "mārtaṇḍamaṇḍaloccaṇḍakuṇḍalodagravarcasā /",
    "GK19ksbhm19u:2581": "bhrūbhaṅgabhīmavaktreṇa saṃtrāsitajagattrayaḥ // Bhmj_19.1263 //",
    "GK19ksbhm19u:2582": "niśākarakarodāratārahārataraṅgitaḥ /",
    "GK19ksbhm19u:2583": "visphāranirjharodgāra iva nīladharādharaḥ // Bhmj_19.1264 //",
    "GK19ksbhm19u:2584": "uttaptakāñcanacchāyaśmaśrukeśavibhūṣaṇaḥ /",
    "GK19ksbhm19u:2585": "krodhanirghṛṣṭadantāgrajātajvāla ivāditaḥ // Bhmj_19.1265 //",
    "GK19ksbhm19u:2586": "garjantaṃ tiṣṭha tiṣṭheti pralayāmbhojaniḥsvanam /",
    "GK19ksbhm19u:2587": "tamāpatantamālokya prādyumnirna vyakampata // Bhmj_19.1266 //",
    "GK19ksbhm19u:2588": "bāṇabāhuvanonmuktairbāṇajālairnirantaraiḥ /",
    "GK19ksbhm19u:2589": "chāditor'ka ivāmbhodairnirvibhāgairbabhūva saḥ // Bhmj_19.1267 //",
    "GK19ksbhm19u:2590": "tayorhariharaṇyākṣaraṇasmaraṇahetutām /",
    "GK19ksbhm19u:2591": "bhuvanākampanākampamagamadyuddhamuddhatam // Bhmj_19.1268 //",
    "GK19ksbhm19u:2592": "aniruddho 'tha khaḍgena bāṇabāṇaparamparām /",
    "GK19ksbhm19u:2593": "chittvāsya laghusaṃcārī ciccheda rathakūbaram // Bhmj_19.1269 //",
    "GK19ksbhm19u:2594": "jvālākulāṃ tataḥ śaktiṃ śoṇapaṭṭaṅkitāmiva /",
    "GK19ksbhm19u:2595": "cikṣepa dānavapatistasmai bhogivadhūmiva // Bhmj_19.1270 //",
    "GK19ksbhm19u:2596": "hastena kāladaṃṣṭrābhāṃ tāmevādāya dhairyabhūḥ /",
    "GK19ksbhm19u:2597": "prāhiṇoddānavendrāya dāśārhe 'dbhutavikramaḥ // Bhmj_19.1271 //",
    "GK19ksbhm19u:2598": "bāṇasya bhittvā sā dehaṃ viveśa dharaṇītalam /",
    "GK19ksbhm19u:2599": "śaktyā vidāritaṃ dṛṣṭvā kumbhāṇḍo bāṇamabravīt // Bhmj_19.1272 //",
    "GK19ksbhm19u:2600": "māyāmāśritya yudhyasva durjayo 'yamupekṣitaḥ /",
    "GK19ksbhm19u:2601": "niḥsaṃśayajayāvāptirdyute yuddhe ca māyinām // Bhmj_19.1273 //",
    "GK19ksbhm19u:2602": "iti kumbhāṇḍavacasā bāṇo māyāṃ vimohanīm /",
    "GK19ksbhm19u:2603": "ādāya tāmasīṃ ghorāṃ sahasāntaradhīyata // Bhmj_19.1274 //",
    "GK19ksbhm19u:2604": "adṛśyaḥ sa mahābhāgairbāṇairbhujagavigrahaiḥ /",
    "GK19ksbhm19u:2605": "nabhogatastaṃ vidadhe viṣṭitāṅgaṃ viṣolbaṇaiḥ // Bhmj_19.1275 //",
    "GK19ksbhm19u:2606": "ruphuratphaṇāmaṇijvālājvalitairveṣṭito 'hibhiḥ /",
    "GK19ksbhm19u:2607": "sa babhau śabalacchāyaścandanadrumavibhramaḥ // Bhmj_19.1276 //",
    "GK19ksbhm19u:2608": "nāgapāśaniruddhasya dhairyaniṣkampacetasaḥ /",
    "GK19ksbhm19u:2609": "aniruddhasya vidadhe vadhe daityapatirmatim // Bhmj_19.1277 //",
    "GK19ksbhm19u:2610": "mahāprabhāvaḥ ko 'pyeṣa nājñāto vadhamarhati /",
    "GK19ksbhm19u:2611": "iti kumbhāṇḍavacasā virarāma baḍeḥ(leḥ) sutaḥ // Bhmj_19.1278 //",
    "GK19ksbhm19u:2612": "atrāntare dvārakāyāṃ tāramantaḥpurodare /",
    "GK19ksbhm19u:2613": "hṛto 'niruddhaḥ kenāpi proccacāreti niḥsvanaḥ // Bhmj_19.1279 //",
    "GK19ksbhm19u:2614": "muhurvimohavivaśāstatra trastā mṛgīdṛśaḥ /",
    "GK19ksbhm19u:2615": "aniruddhasya dayitāḥ śuśucuḥ śokavihvalāḥ // Bhmj_19.1280 //",
    "GK19ksbhm19u:2616": "atha vṛṣṇipravīrāṇāṃ kaiṭabhārisabhāntare /",
    "GK19ksbhm19u:2617": "bherīninādahūtānāṃ samājaḥ sumahānabhūt // Bhmj_19.1281 //",
    "GK19ksbhm19u:2618": "tato nivātaniṣkampasaptasāgarasaṃnibham /",
    "GK19ksbhm19u:2619": "dadṛśuḥ sāśrunetrāste cintāstimitamacyutam // Bhmj_19.1282 //",
    "GK19ksbhm19u:2620": "śokamohaviṣākrānte mūke yādavamaṇḍale /",
    "GK19ksbhm19u:2621": "uvāca vipṛthurdhīmānviṣṇuṃ jiṣṇuṃ suradviṣām // Bhmj_19.1283 //",
    "GK19ksbhm19u:2622": "ko 'yaṃ tavāpi bhagavanbhuvanābhayadāyinaḥ /",
    "GK19ksbhm19u:2623": "acintyamahāsaścitāsaṃtāpaprasaro navaḥ // Bhmj_19.1284 //",
    "GK19ksbhm19u:2624": "na hi nāma mahāmbhodhigambhīrodāracetasām /",
    "GK19ksbhm19u:2625": "bhavanti sukhaduḥkheṣu harṣaśokapariplavāḥ // Bhmj_19.1285 //",
    "GK19ksbhm19u:2626": "yadi deva tvamapyevaṃ cintāsaṃtāpito 'cyutaḥ /",
    "GK19ksbhm19u:2627": "tadidānāṃ nirālambā dhairyasya skhalitā gatiḥ // Bhmj_19.1286 //",
    "GK19ksbhm19u:2628": "trailokyarakṣāṃ nikṣipya tvadbhuje jambhasūdanaḥ /",
    "GK19ksbhm19u:2629": "śete śacīkucābhogasabhogānandanirvṛtaḥ // Bhmj_19.1287 //",
    "GK19ksbhm19u:2630": "iti tenoktamākarṇya kṛṣṇo gambhīramantharam /",
    "GK19ksbhm19u:2631": "samādadhe giraṃ vairiyaśohaṃsakulāmbudaḥ // Bhmj_19.1288 //",
    "GK19ksbhm19u:2632": "parāvajñā nikāreṇa karoti hṛdaye padam /",
    "GK19ksbhm19u:2633": "cintābhīmānināṃ satyamavidyeva śarīriṇām // Bhmj_19.1289 //",
    "GK19ksbhm19u:2634": "ayaṃ yadukulasyādya kenāpyutsiktacetasā /",
    "GK19ksbhm19u:2635": "pātitaścaraṇo mūrdhni rathyāpaṅkapariplutaḥ // Bhmj_19.1290 //",
    "GK19ksbhm19u:2636": "aniruddhe hṛte yātaḥ puromanye mahībhujām /",
    "GK19ksbhm19u:2637": "upahāsakathāmātrapātratāṃ naḥ parākramaḥ // Bhmj_19.1291 //",
    "GK19ksbhm19u:2638": "avijñātena vihite nikāre 'sminvidāraṇe /",
    "GK19ksbhm19u:2639": "kiṃ kurmaḥ kopatulyogradaṇḍairgaganatāḍanam // Bhmj_19.1292 //",
    "GK19ksbhm19u:2640": "cārāścarantu sarvatra bāhyābhyantaracāriṇaḥ /",
    "GK19ksbhm19u:2641": "āhukasyājñayā tūrṇamaniruddhopalabdhaye // Bhmj_19.1293 //",
    "GK19ksbhm19u:2642": "ityukte kaṃsaripuṇā devarṣistatra nāradaḥ /",
    "GK19ksbhm19u:2643": "adṛśyata nidhirdhāmnāṃ kalikeliviśāradaḥ // Bhmj_19.1294 //",
    "GK19ksbhm19u:2644": "sa cintāstimitaṃ dṛṣṭvā jagannāthamacintayat /",
    "GK19ksbhm19u:2645": "aho nu bālaśapharotphālenākulito 'mbudhiḥ // Bhmj_19.1295 //",
    "GK19ksbhm19u:2646": "ityākalayatastasya pādyāsanapuraḥ sarām /",
    "GK19ksbhm19u:2647": "pūjāṃ janārdanaścakre pūjitaḥ so 'pyabhāṣata // Bhmj_19.1296 //",
    "GK19ksbhm19u:2648": "aho bata vimoho vaḥ pratipakṣaḥ parākrame /",
    "GK19ksbhm19u:2649": "lakṣyate yena jānīdhvamaniruddhasya ceṣṭitam // Bhmj_19.1297 //",
    "GK19ksbhm19u:2650": "aniruddhasya bāṇena balinā balisūnunā /",
    "GK19ksbhm19u:2651": "vṛttaḥ pravṛttaśastrāstrabhairavaḥ samarotsavaḥ // Bhmj_19.1298 //",
    "GK19ksbhm19u:2652": "kṛṣṇa pautro 'niruddhaste hṛto daityendrakanyayā /",
    "GK19ksbhm19u:2653": "manye muhyati yāṃ dṛṣṭvā smaro 'pi smarapīḍitaḥ // Bhmj_19.1299 //",
    "GK19ksbhm19u:2654": "sahasrabāhorbāṇasya balisūnoḥ suradviṣaḥ /",
    "GK19ksbhm19u:2655": "uṣā nāmāmbujākṣī sā lāvaṇyanalinī sutā // Bhmj_19.1300 //",
    "GK19ksbhm19u:2656": "sa svairakāmukaṃ putryā jñātvā hṛdayanandanam /",
    "GK19ksbhm19u:2657": "dṛṣṭvā ca durjayaṃ yuddhe babandha phaṇimaṇḍalaiḥ // Bhmj_19.1301 //",
    "GK19ksbhm19u:2658": "taditaḥ śoṇitapuraṃ bāṇasya gaganāgragam /",
    "GK19ksbhm19u:2659": "gantavyaṃ bhavatā yoddhuṃ sāmasādhyā na dānavāḥ // Bhmj_19.1302 //",
    "GK19ksbhm19u:2660": "amartyabhūmirdurlaṅghyā tārkṣyamāruhya gamyatām /",
    "GK19ksbhm19u:2661": "yasyāṃ tridaśahṛdbāṇo bāṇo nāmāśanirdviṣām // Bhmj_19.1303 //",
    "GK19ksbhm19u:2662": "uktveti yāte devarṣau devo 'pi madhusūdanaḥ /",
    "GK19ksbhm19u:2663": "harṣavismayakopānāṃ tulyāṃ prāpa vidheyatām // Bhmj_19.1304 //",
    "GK19ksbhm19u:2664": "tataḥ pradadhyau bhagavāngaruḍaṃ garuḍadhvajaḥ /",
    "GK19ksbhm19u:2665": "sa ca dhyātor'kalaṃkṣābhaḥ sahasā pratyadṛśyata // Bhmj_19.1305 //",
    "GK19ksbhm19u:2666": "tamāruroha viśvātmā harmyārohaṇalīlayā /",
    "GK19ksbhm19u:2667": "baladevasakhaḥ śrīmānrukmiṇītanayānugaḥ // Bhmj_19.1306 //",
    "GK19ksbhm19u:2668": "sa babhau viṣadaśyāmaḥ kaustubhābharaṇo vibhuḥ /",
    "GK19ksbhm19u:2669": "madhyāvatīrṇasūryasya nabhaso 'bhibhavanprabhām // Bhmj_19.1307 //",
    "GK19ksbhm19u:2670": "caturbhujasya vibhabhustasya prājyabhujadrumāḥ /",
    "GK19ksbhm19u:2671": "cakraprabhāpallavitāḥ pāñcajanyāṃśupuṣpitāḥ // Bhmj_19.1308 //",
    "GK19ksbhm19u:2672": "vrajansa pavanoddhūtapītāmbaramanoharaḥ /",
    "GK19ksbhm19u:2673": "tārkṣyapakṣaprabācakraiścakre hemaprabhaṃ nabhaḥ // Bhmj_19.1309 //",
    "GK19ksbhm19u:2674": "sarvābharaṇaratnoṣu bimbitaiḥ kautukāgataiḥ /",
    "GK19ksbhm19u:2675": "siṣeve vyomataṭanīvartitoṣṇīṣapallavaiḥ // Bhmj_19.1310 //",
    "GK19ksbhm19u:2676": "suravidyādharavadhūpāṇipadmavanojjhitaiḥ /",
    "GK19ksbhm19u:2677": "mandāravṛndairabhavaṃstasya sragdāmavibhramāḥ // Bhmj_19.1311 //",
    "GK19ksbhm19u:2678": "ruddho 'niruddhaḥ samare yadā vīraḥ sahoṣayā /",
    "GK19ksbhm19u:2679": "bhujaṅgapāśaiḥ svapure bāṇena balaśālinā // Bhmj_19.1312 //",
    "GK19ksbhm19u:2680": "durgasaṃtāriṇīṃ durgāṃ tadā sa śaraṇaṃ gataḥ /",
    "GK19ksbhm19u:2681": "mahendropendrabhaginīṃ divyaistuṣṭāva nāmabhiḥ // Bhmj_19.1313 //",
    "GK19ksbhm19u:2682": "naumi kaṃsāsuraiśvaryatamaḥpaṭalacandrikām /",
    "GK19ksbhm19u:2683": "pūrṇacandrānanāṃ devīṃ duṣṭasaṃmohanakṣamām // Bhmj_19.1314 //",
    "GK19ksbhm19u:2684": "dīptaśūlaprabhājālabhīṣaṇāṃ lalitākṛtim /",
    "GK19ksbhm19u:2685": "velladviṣolbaṇavyālāmiva candanavallarīm // Bhmj_19.1315 //",
    "GK19ksbhm19u:2686": "mahiṣanyastacaraṇāṃ śyāmāṃ hāravibhūṣitām /",
    "GK19ksbhm19u:2687": "sakāliyahradāṃ phenahāsinīṃ yamunāmiva // Bhmj_19.1316 //",
    "GK19ksbhm19u:2688": "pāṇisaṃsaktabhujagābhoganīlāsivallarīm /",
    "GK19ksbhm19u:2689": "ekapadmodarodgacchadalimālāmivābjinīm // Bhmj_19.1317 //",
    "GK19ksbhm19u:2690": "mayūrapakṣābharaṇaiḥ śabalairmecakaprabhaiḥ /",
    "GK19ksbhm19u:2691": "sevitāṃ prāvṛṣamiva sphuradindrāyudhairghanaiḥ // Bhmj_19.1318 //",
    "GK19ksbhm19u:2692": "karālakeśavisphāraśuddhasaṃcāralālasām /",
    "GK19ksbhm19u:2693": "himādriśikharodbhūtāṃ kālāgurulatāmiva // Bhmj_19.1319 //",
    "GK19ksbhm19u:2694": "kavīndramānasāvāsarājahaṃsīṃ sarasvatīm /",
    "GK19ksbhm19u:2695": "vicitramadhurodāraśabdāṃ cārupadakramām // Bhmj_19.1320 //",
    "GK19ksbhm19u:2696": "saṃsāramarusaṃtāpanirvāpaṇasamudyatām /",
    "GK19ksbhm19u:2697": "saṃvitsamarasānandasudhāsyandataraṅgiṇīm // Bhmj_19.1321 //",
    "GK19ksbhm19u:2698": "raṇasaṃrambhasaṃbhāragambhīrārambhavibhramām /",
    "GK19ksbhm19u:2699": "niśumbhaśumbhāravaṣṭambhabhītasaṃbhāvitāmarām // Bhmj_19.1322 //",
    "GK19ksbhm19u:2700": "saṃdhyāmavandhyāṃ vindhyādrivāsinīṃ vāsavānujām /",
    "GK19ksbhm19u:2701": "śaśikhaṇḍaśikhaṇḍāṅkāṃ muṇḍamaṇḍalamaṇḍitām // Bhmj_19.1323 //",
    "GK19ksbhm19u:2702": "phullotpalavanaśyāmāṃ phullotpalavilocanām /",
    "GK19ksbhm19u:2703": "gambhīranābhikuharāmibhakumbhanibhastanīm // Bhmj_19.1324 //",
    "GK19ksbhm19u:2704": "dhanyāṃ kātyāyanīṃ caṇḍāṃ cāmuṇḍāṃ khaṇḍitāhitām /",
    "GK19ksbhm19u:2705": "śarvāṇīṃ śarvarīṃ śarvāṃ siddhagandharvasevitām // Bhmj_19.1325 //",
    "GK19ksbhm19u:2706": "kālasaṃkarṣiṇīṃ ghorāṃ trijagadgrāmalālasām /",
    "GK19ksbhm19u:2707": "kamalāsanakaṅkālamālākalitaśekharām // Bhmj_19.1326 //",
    "GK19ksbhm19u:2708": "śivāṃ śivapradāṃ śāntāṃ śivakāntāṃ śatānanām /",
    "GK19ksbhm19u:2709": "trinetrāṃ saumyavadanāṃ madanārimadaprabhām // Bhmj_19.1327 //",
    "GK19ksbhm19u:2710": "sphītaphenasudhāmbhodhidukūlāṃ ratnamekhalām /",
    "GK19ksbhm19u:2711": "karākalitahemādrimātulaṅgāṃśupiṅgalām // Bhmj_19.1328 //",
    "GK19ksbhm19u:2712": "akṣasūtrakṛtāvṛttanakṣatramaṇimālikām /",
    "GK19ksbhm19u:2713": "pāṇisaktasudhāmbhodhipūrṇabrahmāṇḍakarparām // Bhmj_19.1329 //",
    "GK19ksbhm19u:2714": "saṃvitprakāśaviṣadavyākośākāśadarpaṇām /",
    "GK19ksbhm19u:2715": "śeṣādikulabhogīndrahārakeyūrakaṅkaṇām // Bhmj_19.1330 //",
    "GK19ksbhm19u:2716": "tārakāmauktikasmeraśaśimārtaṇḍamaṇḍalām /",
    "GK19ksbhm19u:2717": "triśṛṅgaratnaśailendraviṭaṅkamukuṭojjvalām // Bhmj_19.1331 //",
    "GK19ksbhm19u:2718": "kallolalosvaḥsindhudhavaloṣṇīṣabhūṣitām /",
    "GK19ksbhm19u:2719": "sendrāyudhakṣayāmbhodamāyūracchattravibhramām // Bhmj_19.1332 //",
    "GK19ksbhm19u:2720": "kandāgrakuṇḍalitanābhimṛṇāladaṇḍahṛtpuṇḍarīkanibiḍāmṛtapānaśauṇḍām /",
    "GK19ksbhm19u:2721": "bhṛṅgāṅganāmiva sadoditanādaśaktisaṃvedyavedyajananīṃ jananīṃ prapadye //",
    "GK19ksbhm19u:2722": "***** durgāstotram || 42 || *****",
    "GK19ksbhm19u:2723": "iti stutā bhagavatī bhaktyā pradyumnasūnunā /",
    "GK19ksbhm19u:2724": "sāṃnidhyamakarotsākṣāddurga daśabhujā puraḥ // Bhmj_19.1334 //",
    "GK19ksbhm19u:2725": "bhujaṅgapañjaraṃ ghoraṃ pāṇinā kamalatviṣā /",
    "GK19ksbhm19u:2726": "durbhedyaṃ sphoṭayitvāsya vajraprākārasaṃnibham // Bhmj_19.1335 //",
    "GK19ksbhm19u:2727": "nijatejobhirabhitaḥ sphītairanusṛtā muhuḥ /",
    "GK19ksbhm19u:2728": "āyūṃṣi ditijendrāṇāṃ karṣantīvāviśannabhaḥ // Bhmj_19.1336 //",
    "GK19ksbhm19u:2729": "atrāntare mahāvego bhagavāngaruḍadhvajaḥ /",
    "GK19ksbhm19u:2730": "bāṇasya śoṇitapuraṃ prāpa pāvakarakṣitam // Bhmj_19.1337 //",
    "GK19ksbhm19u:2731": "aṣṭabāhurabhūdbhīmavigrahaḥ kāliyāntakaḥ /",
    "GK19ksbhm19u:2732": "śaṅkhacakragadāpadmaśaraśāṅgosicarmabhṛt // Bhmj_19.1338 //",
    "GK19ksbhm19u:2733": "sahasraśikharasphāratuṣāragirisaṃnibhaḥ /",
    "GK19ksbhm19u:2734": "sahasrakāyavadano babhūva ca halāyudhaḥ // Bhmj_19.1339 //",
    "GK19ksbhm19u:2735": "sanatkumārakalpaśca pradyumnaḥ samapadyata /",
    "GK19ksbhm19u:2736": "teṣveva pṛthurūpeṣu pṛthivī samakampata // Bhmj_19.1340 //",
    "GK19ksbhm19u:2737": "tārkṣyapakṣānilākṣepakṣumbha(t)stabdhābdhimaṇḍalaḥ /",
    "GK19ksbhm19u:2738": "udabhūjjagatāṃ ko 'pi pralayārambhasaṃbhramaḥ // Bhmj_19.1341 //",
    "GK19ksbhm19u:2739": "babhāṣe vismayāviṣṭastataḥ kṛṣṇaṃ halāyudhaḥ /",
    "GK19ksbhm19u:2740": "kasmādakasmātsaṃvṛttāḥ kanakadyutayo vayam // Bhmj_19.1342 //",
    "GK19ksbhm19u:2741": "tamabravīttārkṣyaketurbāṇasya purarakṣitā /",
    "GK19ksbhm19u:2742": "agnirāhavanīyo 'tra puro 'smānudyataḥ krudhā // Bhmj_19.1343 //",
    "GK19ksbhm19u:2743": "jagatyakālasaṃdhyeva tejasāsya vibhāvyate /",
    "GK19ksbhm19u:2744": "suparṇāyattamadhunā kāryametadbhaviṣyati // Bhmj_19.1344 //",
    "GK19ksbhm19u:2745": "ityukte śauriṇā tārkṣyaḥ pakṣākṣepadhutāmbudhiḥ /",
    "GK19ksbhm19u:2746": "gaṅgāmādāya vidadhe praśamaṃ jātavedasaḥ // Bhmj_19.1345 //",
    "GK19ksbhm19u:2747": "tato visphāraśikharākārajvālājaṭākulāḥ /",
    "GK19ksbhm19u:2748": "rudrasyānucarā ghorā vahnayo 'nye samudyayuḥ // Bhmj_19.1346 //",
    "GK19ksbhm19u:2749": "teṣāṃ madhye 'ṅgirā dīptaśūlajvālāvibhūṣaṇaḥ /",
    "GK19ksbhm19u:2750": "sumeruriva mārtaṇḍamaṇḍalāṅkaḥ samābabhau // Bhmj_19.1347 //",
    "GK19ksbhm19u:2751": "tasyārdhacandreṇa hariḥ prahartuḥ śūlamutkaṭam /",
    "GK19ksbhm19u:2752": "ciccheda sa prayatnasya vāmo vidhirivepsitam // Bhmj_19.1348 //",
    "GK19ksbhm19u:2753": "sthūlākarṇena nihataḥ sa mahāstreṇa śauriṇā /",
    "GK19ksbhm19u:2754": "papāta pātitaripurnirdagdho 'gnirivāgninā // Bhmj_19.1349 //",
    "GK19ksbhm19u:2755": "tato bhagne 'gnigahane bāṇānīke sasaṃbhrame /",
    "GK19ksbhm19u:2756": "dadhmau nijayaśaḥ śuddhaṃ pāñcajanyaṃ janārdanaḥ // Bhmj_19.1350 //",
    "GK19ksbhm19u:2757": "tasya śabdena mahatā vātaskandhavimardinā /",
    "GK19ksbhm19u:2758": "babhūva bhuvanābhogasaṃghaṭṭaviṣamaḥ svanaḥ // Bhmj_19.1351 //",
    "GK19ksbhm19u:2759": "tataḥ praviśya bāṇasya nagaraṃ garuḍadhvajaḥ /",
    "GK19ksbhm19u:2760": "avāpa yuddhasaṃnaddhakṣubdhadaityamahārṇavam // Bhmj_19.1352 //",
    "GK19ksbhm19u:2761": "tadapāraṃ hariḥ sainyaṃ pāvakāstraśilāśitaiḥ /",
    "GK19ksbhm19u:2762": "vyāptaṃ cakāra māñjiṣṭhairbaddhairvadhyapaṭairiva // Bhmj_19.1353 //",
    "GK19ksbhm19u:2763": "tatastūrṇaṃ raṇarasādavatīrya garutmataḥ /",
    "GK19ksbhm19u:2764": "vibudhārātibhirvīro yuyudhe lāṅgalāyudhaḥ // Bhmj_19.1354 //",
    "GK19ksbhm19u:2765": "śuddhastamālamaline sa daityasadane babhau /",
    "GK19ksbhm19u:2766": "airāvaṇa ivādabhranīlābhre nabhasi bhraman // Bhmj_19.1355 //",
    "GK19ksbhm19u:2767": "saṃkarṣaṇahalākṛṣṭāstatastanmusalāhale /",
    "GK19ksbhm19u:2768": "nipeturdānavāḥ sarve vajrabhinnā ivācalāḥ // Bhmj_19.1356 //",
    "GK19ksbhm19u:2769": "avatīrya suparṇāgrātpradyumnena sahācyutaḥ /",
    "GK19ksbhm19u:2770": "jahāra śarajālena daityajīvavihaṅgamān // Bhmj_19.1357 //",
    "GK19ksbhm19u:2771": "te caṇḍacañcucaraṇaiḥ pakṣākṣepaiśca pīḍitāḥ /",
    "GK19ksbhm19u:2772": "kṣapitāḥ pakṣirājena kṣaṇaṃ śarma na lebhire // Bhmj_19.1358 //",
    "GK19ksbhm19u:2773": "tato bhasmapraharaṇāstrimukhastriśikhastripāt /",
    "GK19ksbhm19u:2774": "nidrāvyāghūrṇitātāmranetro jṛmbhālasaḥ svayam // Bhmj_19.1359 //",
    "GK19ksbhm19u:2775": "śītoddhataiḥ kharatarairlomabhirmakaropamaḥ /",
    "GK19ksbhm19u:2776": "bhramaglāniparimlānadhūsaro 'dṛśyata jvaraḥ // Bhmj_19.1360 //",
    "GK19ksbhm19u:2777": "sa rauhiṇeyamāhūya citramaṇḍalacāriṇam /",
    "GK19ksbhm19u:2778": "kampamānatanuḥ kopāttatkṣaye vidadhe matim // Bhmj_19.1361 //",
    "GK19ksbhm19u:2779": "cikṣepa duḥsahaṃ tasmai bhasmāpasmārasaṃnibhaḥ /",
    "GK19ksbhm19u:2780": "vakṣovalakṣaṃ rāmasya yena vyāptamabhūtkṣaṇāt // Bhmj_19.1362 //",
    "GK19ksbhm19u:2781": "tadvakṣasaḥ pradīptotthaṃ bhasma merutaṭe patat /",
    "GK19ksbhm19u:2782": "dadāha pṛthuṭāṅkāri śikharaṃ sahasā jvalat // Bhmj_19.1363 //",
    "GK19ksbhm19u:2783": "śeṣeṇa dīptasarvāṅgo bhasmanā vismṛtasmṛtiḥ /",
    "GK19ksbhm19u:2784": "skhaladgatistālaketuḥ paraṃ kṣība ivābabhau // Bhmj_19.1364 //",
    "GK19ksbhm19u:2785": "so 'bravītkṛṣṇa kṛṣṇāhaṃ pradīpto na labhe dhṛtim /",
    "GK19ksbhm19u:2786": "kulālacakravibhrāntaṃ paśyāmi nikhilaṃ jagat // Bhmj_19.1365 //",
    "GK19ksbhm19u:2787": "iti bruvāṇamabhyetya śārṅgadhanvā halāyudham /",
    "GK19ksbhm19u:2788": "bhasmaśāntyai piraṣvajya jagrāha jvaramojasā // Bhmj_19.1366 //",
    "GK19ksbhm19u:2789": "sa tena samare ghore samākrāntaḥ krudhā jvalan /",
    "GK19ksbhm19u:2790": "jvaraścikṣepe muṣṭibhyāṃ bhasma jvālājaṭākulam // Bhmj_19.1367 //",
    "GK19ksbhm19u:2791": "kṣaṇaṃ pradīptaḥ kṛṣṇo 'pi praśāntāgniśca tatkṣaṇāt /",
    "GK19ksbhm19u:2792": "tulyaṃ tenāhato dorbhistribhirnākampatācyutaḥ // Bhmj_19.1368 //",
    "GK19ksbhm19u:2793": "sa kṛṣṇajvarayorghoraḥ saṃgrāmo vajraniḥsvanaḥ /",
    "GK19ksbhm19u:2794": "babhūva sarvabhūtānāṃ bhayakṛllomaharṣaṇaḥ // Bhmj_19.1369 //",
    "GK19ksbhm19u:2795": "kāñcanābharaṇacchāyā babhūvurjravigrahe /",
    "GK19ksbhm19u:2796": "vinirgatā iva jvālāḥ kṛṣṇadordaṇḍapīḍanāt // Bhmj_19.1370 //",
    "GK19ksbhm19u:2797": "nipīḍya nibiḍaṃ dorbhiḥ kṣitau kṣipattaḥ sa śauriṇā /",
    "GK19ksbhm19u:2798": "alakṣito 'viśatkṣipraṃ taccharīraṃ samīravat // Bhmj_19.1371 //",
    "GK19ksbhm19u:2799": "tenāviṣṭaḥ śvasañjṛmbhābhramanidrālasaḥ skhalan /",
    "GK19ksbhm19u:2800": "kṣaṇaṃ babhūva bhūtātmā proddhūtādbhutaviplavaḥ // Bhmj_19.1372 //",
    "GK19ksbhm19u:2801": "aho batāpratihatā vastuśaktirgarīyasī /",
    "GK19ksbhm19u:2802": "jagannāte 'pi yadbheje jvarasaṃsparśavikriyām // Bhmj_19.1373 //",
    "GK19ksbhm19u:2803": "so 'sṛjadvaiṣṇavaṃ ghoraṃ jvaraṃ pūrvajvarāpaham /",
    "GK19ksbhm19u:2804": "kṛṣṇastena jvareṇāśu punaḥ pūrvo 'bhavajjvaraḥ // Bhmj_19.1374 //",
    "GK19ksbhm19u:2805": "taṃ hantumudyato yāvatkāliyāriḥ svayaṃ krudhā /",
    "GK19ksbhm19u:2806": "uccacāra vacastāvadgaganāddhoraniḥsvanam // Bhmj_19.1375 //",
    "GK19ksbhm19u:2807": "saṃrakṣyo bhagavanneṣa rudrasyānucaro jvaraḥ /",
    "GK19ksbhm19u:2808": "śrutveti virarāmāśu tadvadhānmadhusūdanaḥ // Bhmj_19.1376 //",
    "GK19ksbhm19u:2809": "kṛtāñjalistamavadajjvaro viṣṇujvarārditaḥ /",
    "GK19ksbhm19u:2810": "nijaṃ saṃhara viśveśa jvaraṃ madanukampayā // Bhmj_19.1377 //",
    "GK19ksbhm19u:2811": "mādhavena tu tadvākyātsaṃhṛte ca nije jvare /",
    "GK19ksbhm19u:2812": "praṇanāma hariṃ harṣājjvaraḥ śarvapuraḥsaraḥ // Bhmj_19.1378 //",
    "GK19ksbhm19u:2813": "kiṃ te priyaṃ karomīti vādinaṃ hṛṣṭamānasam /",
    "GK19ksbhm19u:2814": "tamabravīnmadhuripuḥ prasādamadhurākṣaram // Bhmj_19.1379 //",
    "GK19ksbhm19u:2815": "bhujāyudhamidaṃ yuddhamāvayoḥ praṇipatya mām /",
    "GK19ksbhm19u:2816": "ye manmayāḥ saṃsmaranti santu te vijvarā narāḥ // Bhmj_19.1380 //",
    "GK19ksbhm19u:2817": "tripādbhūtipraharaṇastriśirāḥ sāsrulocanaḥ /",
    "GK19ksbhm19u:2818": "dhyātaḥ prītisukhaṃ dadyāttvadākāraḥ śarīriṇām // Bhmj_19.1381 //",
    "GK19ksbhm19u:2819": "nādyantāḥ kavayaḥ pūrve śāstāro 'lpamahāttamāḥ /",
    "GK19ksbhm19u:2820": "ghnantu jvarāṃścāniruddhapradyumnabalakeśavāḥ // Bhmj_19.1382 //",
    "GK19ksbhm19u:2821": "ityuktaḥ śauriṇā prītyā tathetyāha hari jvaraḥ /",
    "GK19ksbhm19u:2822": "abhyadhānmauliratnāgre praṇayāvarjitāñjaliḥ // Bhmj_19.1383 //",
    "GK19ksbhm19u:2823": "ahaṃ hareṇa tripurāntakena vinirmitaḥ kāliyasūdanena /",
    "GK19ksbhm19u:2824": "jitastvāyā dānavakānanāgre prasahya yuddhe tava kiṃ karomi // Bhmj_19.1384",
    "GK19ksbhm19u:2825": "ityuktvāpasṛte śarvajvare pūrvaṃ raṇāṅganāt /",
    "GK19ksbhm19u:2826": "tārkṣyamāruhya yuyudhe sātmajaḥ sāgrajo hariḥ // Bhmj_19.1385 //",
    "GK19ksbhm19u:2827": "vidāritāḥ kṛṣṇaśaraiḥ svāmisanmānayantritāḥ /",
    "GK19ksbhm19u:2828": "mānino daityasubhaṭā na tasthurna yayuḥ kṣaṇam // Bhmj_19.1386 //",
    "GK19ksbhm19u:2829": "tato vighaṭitavyūhā bhagnasyandanakuñjarāḥ /",
    "GK19ksbhm19u:2830": "yayustyakatvā raṇaṃ daityā dāmodaravidāritāḥ // Bhmj_19.1387 //",
    "GK19ksbhm19u:2831": "vidrāvitāste hariṇā hariṇā hariṇā iva /",
    "GK19ksbhm19u:2832": "nadīvegā iva gatāḥ pratīpaṃ na samāyayuḥ // Bhmj_19.1388 //",
    "GK19ksbhm19u:2833": "prāṇaistṛṇāgralaghubhiḥ kalpāpāyasthiraṃ yaśaḥ /",
    "GK19ksbhm19u:2834": "vikrīya kiṃ gatā yūyaṃ mṛtyuḥ sarvatra dehinām // Bhmj_19.1389 //",
    "GK19ksbhm19u:2835": "mānaparvatavajreṇa kīrtivallī davāgninā /",
    "GK19ksbhm19u:2836": "aucityacitradhūmena bhayenābhihatāḥ katham // Bhmj_19.1390 //",
    "GK19ksbhm19u:2837": "iti bāṇena bahuśaḥ kumbhāṇḍena ca māninā /",
    "GK19ksbhm19u:2838": "nivāryamāṇā api te jagmureva diśo daśa // Bhmj_19.1391 //",
    "GK19ksbhm19u:2839": "tato raṇāṅgane rudro bhagavānbhaganetrahā /",
    "GK19ksbhm19u:2840": "devaḥ pinākī saguhaḥ svayaṃ yoddhumathāyayau // Bhmj_19.1392 //",
    "GK19ksbhm19u:2841": "tuṣāranikarasmerasphārairgātrāṃśusaṃcayaiḥ /",
    "GK19ksbhm19u:2842": "kurvanniva jagannātho bhūribhūtivibhūṣitam // Bhmj_19.1393 //",
    "GK19ksbhm19u:2843": "valadvalayakeyūrakuṇḍalavyālamaṇḍalaiḥ /",
    "GK19ksbhm19u:2844": "tripurānaladhūmālībhaṅgairiva taraṅgitaḥ // Bhmj_19.1394 //",
    "GK19ksbhm19u:2845": "sṛjankaṇṭhaprabhācakrairdigvadhūnīlakañcukaiḥ /",
    "GK19ksbhm19u:2846": "pralayārambhasacivānpuṣkarāvartakāniva // Bhmj_19.1395 //",
    "GK19ksbhm19u:2847": "gāḍhabandhajaṭājūṭasphuṭaccandrakalāṅkuraḥ /",
    "GK19ksbhm19u:2848": "sphūrjatphenāmaranadīracitoṣṇīṣavibhramaḥ // Bhmj_19.1396 //",
    "GK19ksbhm19u:2849": "rathena nandiyuktena siṃhayuktena bhāsvatā /",
    "GK19ksbhm19u:2850": "kopapāvakapuñjena mūrtenevāvṛtāmbaraḥ // Bhmj_19.1397 //",
    "GK19ksbhm19u:2851": "tārakāvajayodārakumārānugataṃ haram /",
    "GK19ksbhm19u:2852": "harirālokya niṣkampaḥ sajjaṃ cakre nijaṃ dhanuḥ // Bhmj_19.1398 //",
    "GK19ksbhm19u:2853": "kruddhasya khaṇḍaparaśoḥ samarāḍambare svayam /",
    "GK19ksbhm19u:2854": "abhūdakāṇḍapralayārambhaśaṅkā śarīriṇām // Bhmj_19.1399 //",
    "GK19ksbhm19u:2855": "tataḥ kanakanācairbhargaḥ kṛṣṇamapūrayat /",
    "GK19ksbhm19u:2856": "tṛtīyanayanoddhūtabhūrivahniśikhopamaiḥ // Bhmj_19.1400 //",
    "GK19ksbhm19u:2857": "ugrairugrabhujotsṛṣṭairvegaspaṣṭīkṛtairvṛtaḥ /",
    "GK19ksbhm19u:2858": "sa taistadvalayavyālairjyākṛṣṭitruṭitairiva // Bhmj_19.1401 //",
    "GK19ksbhm19u:2859": "śaradhārāsahasrograṃ visphūrjadgarjitorjitam /",
    "GK19ksbhm19u:2860": "mumoca bhadraṃ rudrāya parjanyāstraṃ janārdanaḥ // Bhmj_19.1402 //",
    "GK19ksbhm19u:2861": "astreṇa tripurārātirvyāptastena pramāthinā /",
    "GK19ksbhm19u:2862": "āgneyamastraṃ vidadhe vitrāsitajagattrayam // Bhmj_19.1403 //",
    "GK19ksbhm19u:2863": "vahnijvālāvalayitaḥ sāgrajo garuḍadhvajaḥ /",
    "GK19ksbhm19u:2864": "hemapañjarabaddhasya bheje kesariṇaḥ śriyam // Bhmj_19.1404 //",
    "GK19ksbhm19u:2865": "vāruṇena śamaṃ nīte tasminnastre murāriṇā /",
    "GK19ksbhm19u:2866": "paiśācaraudrāṅgirasairyuyudhe 'straistrilocanaḥ // Bhmj_19.1405 //",
    "GK19ksbhm19u:2867": "nivāryāstrāṇi tānyāśu sauravāyavyavāsavaiḥ /",
    "GK19ksbhm19u:2868": "saṃdadhe krodhavidhurastripurāntakaraṃ śaram // Bhmj_19.1406 //",
    "GK19ksbhm19u:2869": "cirāccāpapraṇayitāṃ tasminnīte 'ndhakadviṣā /",
    "GK19ksbhm19u:2870": "harirvijṛmbhamāṇāstraṃ taṃ vijṛmbhākulaṃ vyadhāt // Bhmj_19.1407 //",
    "GK19ksbhm19u:2871": "ghoraghoṣeṇa śārṅgasya pāñcajanyasya cāsakṛt /",
    "GK19ksbhm19u:2872": "jṛmbhite bhairave bhīmaṃ bhayaṃ bhūtāni lebhire // Bhmj_19.1408 //",
    "GK19ksbhm19u:2873": "tataḥ kumbhāṇḍasūtena rathena pṛthuraṃhasā /",
    "GK19ksbhm19u:2874": "pratyudyayau rāmakṛṣṇapradyumnānkupito guhaḥ // Bhmj_19.1409 //",
    "GK19ksbhm19u:2875": "anilānalaparjanyairastrairabhihataḥ sa taiḥ /",
    "GK19ksbhm19u:2876": "dīptāstrajālairvidadhe jagatsaṃkṣobhavibhramam // Bhmj_19.1410 //",
    "GK19ksbhm19u:2877": "ṣaṇmukho 'pi babhau hemapuṅkhaistadvividhairvṛtaḥ /",
    "GK19ksbhm19u:2878": "janmakṣetraṃ śaravaraṃ prītyā punarivāśritaḥ // Bhmj_19.1411 //",
    "GK19ksbhm19u:2879": "astraṃ brahmaśiro raudramasṛjattārakāntakaḥ /",
    "GK19ksbhm19u:2880": "jvālābhijvalitā yasya śailāḥ prāpuḥ sumerutām // Bhmj_19.1412 //",
    "GK19ksbhm19u:2881": "tasminviśvakṣayākṣepadīkṣāvikṣobhitākhile /",
    "GK19ksbhm19u:2882": "astrānale pravisṛte hariścakraṃ samādadhe // Bhmj_19.1413 //",
    "GK19ksbhm19u:2883": "tatsarvāstraharaṃ ghoraṃ mārtaṇḍoccaṇḍamaṇḍalam /",
    "GK19ksbhm19u:2884": "haridordaṇḍasaṃsaktaṃ jahārāstrānalaprabhām // Bhmj_19.1414 //",
    "GK19ksbhm19u:2885": "cakrāṃśukrakacotkṛtte tasminnastraprabhāvane /",
    "GK19ksbhm19u:2886": "prajagrāha guhaḥ śaktiṃ krūrāṃ krauñcādridāriṇīm // Bhmj_19.1415 //",
    "GK19ksbhm19u:2887": "mṛtyudantāvalītāraratnarājivirājitām /",
    "GK19ksbhm19u:2888": "tārakāsṛkkaṇākāraśoṇapaṭṭavibhūṣitām // Bhmj_19.1416 //",
    "GK19ksbhm19u:2889": "cikṣepa kārtikeyastāṃ ghaṇṭāpaṭalarāviṇīm /",
    "GK19ksbhm19u:2890": "krośantīṃ trijagadgrāsalālasāṃ kṣudhitāmiva // Bhmj_19.1417 //",
    "GK19ksbhm19u:2891": "sā dīptāgraprabhātābhrabhrūkeśaśmaśrubhīṣaṇe /",
    "GK19ksbhm19u:2892": "cakre vyoma mahākālavaktre jihvāvijṛmbhitam // Bhmj_19.1418 //",
    "GK19ksbhm19u:2893": "svasti svastyacyutāyeti divi devairudīritam /",
    "GK19ksbhm19u:2894": "sā kṛṣṇābhimukhī śaktirvegādvidyudivābabhau // Bhmj_19.1419 //",
    "GK19ksbhm19u:2895": "sā kṛṣṇahuṃkārahatā tasmānniṣphalatāṃ yayau /",
    "GK19ksbhm19u:2896": "āśeva baddhā mugdhena labdhe kuṭilacetasi // Bhmj_19.1420 //",
    "GK19ksbhm19u:2897": "tataścakrāyudhaścakre kalayanvalayaṃ ruṣaḥ /",
    "GK19ksbhm19u:2898": "guhaṃ vīkṣya kaṭākṣeṇa tadvadhe vidadhe matim // Bhmj_19.1421 //",
    "GK19ksbhm19u:2899": "nirambarā muktakeśī śyāmā lohitalocanā /",
    "GK19ksbhm19u:2900": "tasthau kumārarakṣāyai mūrtā śaktirivāgrataḥ // Bhmj_19.1422 //",
    "GK19ksbhm19u:2901": "apagacchāpagaccheti sāsūyaṃ kāliyādviṣā /",
    "GK19ksbhm19u:2902": "nivāryamāṇāpyasakṛttato nāpasasāra sā // Bhmj_19.1423 //",
    "GK19ksbhm19u:2903": "atrāntare ghanadhvānadhīragambhīraniḥsvanaiḥ /",
    "GK19ksbhm19u:2904": "tāratīraravaiḥ sainyairbāṇaḥ svayamadṛśyata // Bhmj_19.1424 //",
    "GK19ksbhm19u:2905": "sa kaumāramayūrasya śuśubhe pṛṣṭhamāsthitaḥ /",
    "GK19ksbhm19u:2906": "añjanādritaṭaṃ nīlameghasaṃgha ivocchritaḥ // Bhmj_19.1425 //",
    "GK19ksbhm19u:2907": "so 'vadatkṛṣṇamabhyetya bahubāhubalorjitaḥ /",
    "GK19ksbhm19u:2908": "pratyāsannavināśo 'dya dīpavadbata vardhase // Bhmj_19.1426 //",
    "GK19ksbhm19u:2909": "hato mayā videśe 'sminnavijñātaḥ suhṛjjanaiḥ /",
    "GK19ksbhm19u:2910": "dhruvaṃ tyakṣyasi kṛcchreṇa jīvitaṃ mṛtabāndhavaḥ // Bhmj_19.1427 //",
    "GK19ksbhm19u:2911": "iti bāṇena gadite garvādgaruḍalāñchanaḥ /",
    "GK19ksbhm19u:2912": "katthanenaiva śūro 'si nūnamityāha sasmitaḥ // Bhmj_19.1428 //",
    "GK19ksbhm19u:2913": "tataḥ śitaśarāsāraiḥ pūritaḥ sa murāriṇā /",
    "GK19ksbhm19u:2914": "asṛjaddoḥsahasreṇa ghorāyudhaparamparām // Bhmj_19.1429 //",
    "GK19ksbhm19u:2915": "tatkṛśānukaṇākārapūrapūritamambaram /",
    "GK19ksbhm19u:2916": "vikīrṇasvarṇacūrṇāyā lebhe maṇibhuvaḥ prabhām // Bhmj_19.1430 //",
    "GK19ksbhm19u:2917": "astraṃ hiraṇyakaśiporatha bāṇaḥ samādadhe /",
    "GK19ksbhm19u:2918": "yadbhītyeva diśaḥ kvāpi yayuḥ saṃtamasāvṛtāḥ // Bhmj_19.1431 //",
    "GK19ksbhm19u:2919": "tadudbhūtāstranicayaiḥ pūrite gaganāṅgane /",
    "GK19ksbhm19u:2920": "vāyorapi gatirnābhūtkā kathā vyomacāriṇām // Bhmj_19.1432 //",
    "GK19ksbhm19u:2921": "parjanyāstreṇa hariṇā tasminnastre nivārite /",
    "GK19ksbhm19u:2922": "bāṇabāhuvanotsṛṣṭā śaravṛṣṭiḥ samudyayau // Bhmj_19.1433 //",
    "GK19ksbhm19u:2923": "babharturbarhigaruḍau yuddhe cañcunakhāyudhau /",
    "GK19ksbhm19u:2924": "miśrībhūtāviva muhurnīlaśailasurācalau // Bhmj_19.1434 //",
    "GK19ksbhm19u:2925": "tatastārkṣyeṇa pakṣāgrakṣepavikṣepakāriṇā /",
    "GK19ksbhm19u:2926": "ākṛṣṇābhihato mūrdhni mayūro 'dririvāpatat // Bhmj_19.1435 //",
    "GK19ksbhm19u:2927": "daityendre nihate nandī preritastripurāriṇā /",
    "GK19ksbhm19u:2928": "raudraṃ rathaṃ samādāya sajjo 'bhūtsamare punaḥ // Bhmj_19.1436 //",
    "GK19ksbhm19u:2929": "bāṇastūrṇaṃ samāruhya mānī manyuviṣākulaḥ /",
    "GK19ksbhm19u:2930": "cakāra brahmaśirasā mahāstreṇa jagatkṣayam // Bhmj_19.1437 //",
    "GK19ksbhm19u:2931": "tataścakraṃ sahasrāraṃ saṃhāraṃ tridaśadviṣām /",
    "GK19ksbhm19u:2932": "udyamya grastadaityāstraṃ harirdaityendramādravat // Bhmj_19.1438 //",
    "GK19ksbhm19u:2933": "punaḥ saṃnyastavasanā kālī kuvalayekṣaṇā /",
    "GK19ksbhm19u:2934": "puro babhūva rakṣārthaṃ bāṇasya prāṇasaṃśaye // Bhmj_19.1439 //",
    "GK19ksbhm19u:2935": "dṛṣṭvā tāmavadatkuṣṇastrāṇaṃ vaḥ kathamaṅganā /",
    "GK19ksbhm19u:2936": "bāṇa saṃśayakāleṣu nedaṃ vīravratocitam // Bhmj_19.1440 //",
    "GK19ksbhm19u:2937": "ityuktvā mīlitākṣastāṃ parivarjyāṅganāṃ hariḥ /",
    "GK19ksbhm19u:2938": "utsasarja prabhācakraduṣprekṣaṃ cakramañjasā // Bhmj_19.1441 //",
    "GK19ksbhm19u:2939": "tadalakṣyabhramodbhrāntaṃ bāṇabāhuvane muhuḥ /",
    "GK19ksbhm19u:2940": "cakraṃ pūrṇānalāpūrakrūraṃ krakacatāṃ yayau // Bhmj_19.1442 //",
    "GK19ksbhm19u:2941": "kṣaṇena mūlanirlūnaprabhūtabhujāpādapaḥ /",
    "GK19ksbhm19u:2942": "babhūva bāṇaḥ sāvegasravadrudhiranirjharaḥ // Bhmj_19.1443 //",
    "GK19ksbhm19u:2943": "kaṇṭhacchedodyataṃ dṛṣṭvā bāṇasya madhusūdanam /",
    "GK19ksbhm19u:2944": "abhyetya bhagavānbhargaḥ saguhaḥ praṇato 'bhyadhāt // Bhmj_19.1444 //",
    "GK19ksbhm19u:2945": "kṛṣṇa jāne jagajjanamasthitisaṃhārakāraṇam /",
    "GK19ksbhm19u:2946": "tvāṃ tathāpyeṣa naḥ ko 'pi daityapakṣaparigrahaḥ // Bhmj_19.1445 //",
    "GK19ksbhm19u:2947": "madbhakta eva bhaktaste saṃrakṣyaste mahāśrayaḥ /",
    "GK19ksbhm19u:2948": "ahameva bhavānbrahmamūrtistraiguṇyasaṅgataḥ // Bhmj_19.1446 //",
    "GK19ksbhm19u:2949": "madekaśaraṇastasmādrakṣyo bāṇastvayādhunā /",
    "GK19ksbhm19u:2950": "ukto hareṇeti haristathetyuktvānurakṣitam // Bhmj_19.1447 //",
    "GK19ksbhm19u:2951": "tatastrinetramāmantrya prayāte garuḍadhvaje /",
    "GK19ksbhm19u:2952": "paścātkṛttabhujaṃ bāṇaṃ nandī cintākulo 'bhyadhāt // Bhmj_19.1448 //",
    "GK19ksbhm19u:2953": "aho bata na jānīmaḥ kiyatī bhavitavyatā /",
    "GK19ksbhm19u:2954": "bāṇastryakṣe sapakṣe 'pi prāpto jīvitasaṃśayam // Bhmj_19.1449 //",
    "GK19ksbhm19u:2955": "bāṇa cchinnabhujo 'pyatra nṛtyenārādhaya prabhum /",
    "GK19ksbhm19u:2956": "bhavaṃ bhavabhayocchedakovidaṃ varadaṃ sakhe // Bhmj_19.1450 //",
    "GK19ksbhm19u:2957": "ityukto nandinā bāṇaściracārī padakramaiḥ /",
    "GK19ksbhm19u:2958": "nanarta bhagavānyena varado 'syābhavadbhavaḥ // Bhmj_19.1451 //",
    "GK19ksbhm19u:2959": "amaro nirvyathaḥ śrīmāñjātaḥ pūjyabhujadvayaḥ /",
    "GK19ksbhm19u:2960": "bāṇo 'bhūdīśvaravarānmahākālo gaṇāgraṇīḥ // Bhmj_19.1452 //",
    "GK19ksbhm19u:2961": "antarhite 'tha sagaṇe sahasā pārvatīpatau /",
    "GK19ksbhm19u:2962": "babhūva śoṇitapuraṃ śūnyaṃ daityajanojjhitam // Bhmj_19.1453 //",
    "GK19ksbhm19u:2963": "uṣāsahāyamādāya bāṇāntaḥpuramandirāt /",
    "GK19ksbhm19u:2964": "aniruddhaṃ pramuditaḥ prayayau garuḍadhvajaḥ // Bhmj_19.1454 //",
    "GK19ksbhm19u:2965": "vrajansa tārkṣyapakṣāṃśupiśaṅgīkṛtadiṅmukhaḥ /",
    "GK19ksbhm19u:2966": "sasmāra satyabhāmāyā vacanaṃ cārulocanaḥ // Bhmj_19.1455 //",
    "GK19ksbhm19u:2967": "santi divyāmṛtakṣīrā divyā bāṇasya dhenavaḥ /",
    "GK19ksbhm19u:2968": "tā madarthaṃ tvayā deva hartavyā iti sasmitaḥ // Bhmj_19.1456 //",
    "GK19ksbhm19u:2969": "tā hartumudyayau yāvaccarantīrjaladhestaṭe /",
    "GK19ksbhm19u:2970": "tāvattā viviśuḥ sarvā javena varuṇālayam // Bhmj_19.1457 //",
    "GK19ksbhm19u:2971": "tataḥ suparṇapakṣogravātasaṃkṣobhite 'mbudhau /",
    "GK19ksbhm19u:2972": "ghoraṃ rathasahasraughairudyayau vāruṇaṃ balam // Bhmj_19.1458 //",
    "GK19ksbhm19u:2973": "murāriśarasaṃbhāradārite ca balārṇave /",
    "GK19ksbhm19u:2974": "udatiṣṭhanmaṇicchatraḥ kupito varuṇaḥ svayam // Bhmj_19.1459 //",
    "GK19ksbhm19u:2975": "divyāstravarṣī samare vaiṣṇavāstreṇa śauriṇā /",
    "GK19ksbhm19u:2976": "nirdahyamāno varuṇaḥ prāñjalistamabhāṣata // Bhmj_19.1460 //",
    "GK19ksbhm19u:2977": "mūrtirādyā tavaivāhaṃ jagatsarge jagatpate /",
    "GK19ksbhm19u:2978": "kṣantumarhasi me deva jahi kopaṃ tamomayam // Bhmj_19.1461 //",
    "GK19ksbhm19u:2979": "nyāsīkṛtaṃ godhanaṃ ca bāṇena parirakṣa me /",
    "GK19ksbhm19u:2980": "ityuktastena bhagavānprītaḥ prāyādvihāyasā // Bhmj_19.1462 //",
    "GK19ksbhm19u:2981": "stūyamānaḥ suragaṇairdvārakopāntametya saḥ /",
    "GK19ksbhm19u:2982": "nikṣipya nijavaktre ca pāñcajanyamapūrayat // Bhmj_19.1463 //",
    "GK19ksbhm19u:2983": "tasya gambhīragoṣeṇa susnigdhaghananādinā /",
    "GK19ksbhm19u:2984": "harṣotsavo 'bhavatko 'pi vṛṣṇivīraśikhaṇḍinām // Bhmj_19.1464 //",
    "GK19ksbhm19u:2985": "praviśya dvārakāṃ devaḥ pūjitaḥ sarvayādavaiḥ /",
    "GK19ksbhm19u:2986": "paścādavāptasatkṛtyaṃ visṛjyendraṃ sahānugam // Bhmj_19.1465 //",
    "GK19ksbhm19u:2987": "garuḍaṃ ca priyatamāpraṇayapremalālasaḥ /",
    "GK19ksbhm19u:2988": "vijahāra surārātirniḥśeṣakṣayanirvṛtiḥ // Bhmj_19.1466 //",
    "GK19ksbhm19u:2989": "***** bāṇayuddham || 43 || *****",
    "GK19ksbhm19u:2990": "vaiśampāyana ityūce rājānaṃ janamejayam /",
    "GK19ksbhm19u:2991": "iti tasya vacaḥ śrutvā punaḥ papraccha śaunakaḥ // Bhmj_19.1467 //",
    "GK19ksbhm19u:2992": "pūrve vaṃśāḥ śrutāḥ sarve janamejayabhūpateḥ /",
    "GK19ksbhm19u:2993": "saṃtānavaṃśamicchāmi śrotuṃ sūta tvayoditam // Bhmj_19.1468 //",
    "GK19ksbhm19u:2994": "iti pṛṣṭo 'bravītsūto janamejayasaṃbhavau /",
    "GK19ksbhm19u:2995": "candrāpīḍo mahīpālaḥ sūryāpīḍaśca maktibhāk // Bhmj_19.1469 //",
    "GK19ksbhm19u:2996": "candrapīḍasutaḥ satyakarṇo bhrātṛśatāgrajaḥ /",
    "GK19ksbhm19u:2997": "tatputraḥ śvetakarṇākhyo mahāprasthānamāviśat // Bhmj_19.1470 //",
    "GK19ksbhm19u:2998": "taṃ jāyā mālinī nāma sagarbhānuyayau satī /",
    "GK19ksbhm19u:2999": "pratijātastayā tyaktaḥ kumāro girikandare // Bhmj_19.1471 //",
    "GK19ksbhm19u:3000": "ruroda tasya kāruṇyātprādurāsanpayomucaḥ /",
    "GK19ksbhm19u:3001": "gṛhīto muniputrābhyāṃ dhṛṣṭapārśvadvayo girau // Bhmj_19.1472 //",
    "GK19ksbhm19u:3002": "ajapārśva iti khyātaḥ so 'bhavadyanvanāṃ varaḥ /",
    "GK19ksbhm19u:3003": "tatputrapautrairvipulaiḥ pūruvaṃśo vivardhitaḥ // Bhmj_19.1473 //",
    "GK19ksbhm19u:3004": "yayātiproktamapyarkagrahahīnā mahī bhavet /",
    "GK19ksbhm19u:3005": "pūruvaṃśavihīnā tu na kadācidbhaviṣyati // Bhmj_19.1474 //",
    "GK19ksbhm19u:3006": "***** janamejayavaṃśaḥ || 44 || *****",
    "GK19ksbhm19u:3007": "bhārate pūrvapūjāsu janamejayabhūbhujā /",
    "GK19ksbhm19u:3008": "śrutvā dānavidhiṃ pṛṣṭo vyāsaśiṣyo 'bravītpunaḥ // Bhmj_19.1475 //",
    "GK19ksbhm19u:3009": "ādiparvaṇi viprebhyaḥ pradadyānmadhupāyasam /",
    "GK19ksbhm19u:3010": "apūpamodakaiḥ kuryātsabhāparvaṇi tarpaṇam // Bhmj_19.1476 //",
    "GK19ksbhm19u:3011": "āraṇyake mūlaphalairvairāṭe vastramarpayet /",
    "GK19ksbhm19u:3012": "vicitrabhojyapānānnaṃ dadyādudyogabhīṣmayoḥ // Bhmj_19.1477 //",
    "GK19ksbhm19u:3013": "droṇaparvaṇyāyudhāni śuddhānnaṃ karṇaparvaṇi /",
    "GK19ksbhm19u:3014": "śalyaparvaṇyapūpādisamodakaguḍodanam // Bhmj_19.1478 //",
    "GK19ksbhm19u:3015": "mudgamiśraṃ gadāyuddhe strīparvaṇi vibhūṣaṇam /",
    "GK19ksbhm19u:3016": "ghṛtaudanamathaiṣū(ṣī)ke haviṣyaṃ śāntiparvaṇi // Bhmj_19.1479 //",
    "GK19ksbhm19u:3017": "aśvamedhe yatākāmaṃ haviṣyaṃ tadvadāśrame /",
    "GK19ksbhm19u:3018": "mausale gandhamālyādi prasthānākhye upānahau // Bhmj_19.1480 //",
    "GK19ksbhm19u:3019": "svargaparvaṇi bhakṣyādi harivaṃśe tu pāyasam /",
    "GK19ksbhm19u:3020": "bhāratānte sarasvatyāḥ pūjāmādāya pustake // Bhmj_19.1481 //",
    "GK19ksbhm19u:3021": "hiraṇyado 'ciṃtahariḥ sarvayajñaphalocitaḥ /",
    "GK19ksbhm19u:3022": "parvapūjāṃ niśamyeti punaḥ papraccha śaunakaḥ // Bhmj_19.1482 //",
    "GK19ksbhm19u:3023": "***** parvapūjā || 45 || *****",
    "GK19ksbhm19u:3024": "sarvasatre nivṛtte tu rakṣite takṣake tathā /",
    "GK19ksbhm19u:3025": "tataḥ kimakarotsūta sa rājā janamejayaḥ // Bhmj_19.1483 //",
    "GK19ksbhm19u:3026": "sūto 'vadattato rājā vidvanmantripurohitaiḥ /",
    "GK19ksbhm19u:3027": "cintayitvāśvamedhāya pūrṇaṃ saṃbhāramādadhe // Bhmj_19.1484 //",
    "GK19ksbhm19u:3028": "athājagāma bhagavāndivyajñānamayo muniḥ /",
    "GK19ksbhm19u:3029": "vedavidyānidhiḥ śrīmānvyāsaḥ satyataponidhiḥ // Bhmj_19.1485 //",
    "GK19ksbhm19u:3030": "taṃ mahārhāsanāsīnaṃ pūjayitvā nato nṛpaḥ /",
    "GK19ksbhm19u:3031": "papraccha bhāratasudhācarvaṇānandanirbharaḥ // Bhmj_19.1486 //",
    "GK19ksbhm19u:3032": "bhagavanrājasūyena kṛtaḥ kṣattrakṣayo mahān /",
    "GK19ksbhm19u:3033": "sa kathaṃ pāṇḍuputrāṇāṃ bhavatā na nivāritaḥ // Bhmj_19.1487 //",
    "GK19ksbhm19u:3034": "pṛṣṭo nṛpeṇetyavadanmunirdantāṃśubhirdiśan /",
    "GK19ksbhm19u:3035": "mukhe sarasvatīvāsakamale kesarāvalīm // Bhmj_19.1488 //",
    "GK19ksbhm19u:3036": "avaśyabhāvini kathaṃ tasminkṣattrakṣaye vayam /",
    "GK19ksbhm19u:3037": "prabhavāmo hitaṃ kaśca manyate vidhicoditaḥ // Bhmj_19.1489 //",
    "GK19ksbhm19u:3038": "iyaṃ bhavāsaktajantuyātāyātānilāhatiḥ /",
    "GK19ksbhm19u:3039": "sarvātmanā balavatī jṛmbhate bhavitvayatā // Bhmj_19.1490 //",
    "GK19ksbhm19u:3040": "śubhāśubhaphalaiḥ prāptiḥ sahajāpyagravartinī /",
    "GK19ksbhm19u:3041": "bhrūlateva lalāṭasthā svadṛśā kena dṛśyate // Bhmj_19.1491 //",
    "GK19ksbhm19u:3042": "teṣāṃ kālaparītānāṃ dhīrabhūddṛḍhaniścayā /",
    "GK19ksbhm19u:3043": "sarvaṃkaṣo hi bhagavānkālaḥ kavalitākhilaḥ // Bhmj_19.1492 //",
    "GK19ksbhm19u:3044": "dehibhardaivanirdiṣṭaṃ vacasā yadi laṅghyate /",
    "GK19ksbhm19u:3045": "tatsattramapyaśvamedhaṃ mā kṛthā vighnado hi saḥ // Bhmj_19.1493 //",
    "GK19ksbhm19u:3046": "śrutvā śatakraturdvaiṣāttava kratuśatatrayam /",
    "GK19ksbhm19u:3047": "patnī praviśya yajñāśvaṃ rāgāndho dharṣayiṣyati // Bhmj_19.1494 //",
    "GK19ksbhm19u:3048": "tataḥ prabhṛti loke 'sminpravṛddhe kalikalmaṣe /",
    "GK19ksbhm19u:3049": "mahāyajñakathāmātramapi dūre bhaviṣyati // Bhmj_19.1495 //",
    "GK19ksbhm19u:3050": "senānīḥ kāśyapiḥ kaścidaudbhidaḥ kaligocare /",
    "GK19ksbhm19u:3051": "aśvamedhaṃ kṛtī vipraḥ punaḥ pratyāhariṣyati // Bhmj_19.1496 //",
    "GK19ksbhm19u:3052": "iti śrutvā viṣṇṇena muniḥ pṛṣṭo mahībhujā /",
    "GK19ksbhm19u:3053": "uvāca jñānanayanaḥ paryantayugalakṣaṇam // Bhmj_19.1497 //",
    "GK19ksbhm19u:3054": "varṇāśramācāracarcā viparītā yatepsitā /",
    "GK19ksbhm19u:3055": "bhaviṣyati yadā loke tadyugāntasya yauvanam // Bhmj_19.1498 //",
    "GK19ksbhm19u:3056": "śithilakṣaṇasauhārdāḥ satyaśīlavivarjitāḥ /",
    "GK19ksbhm19u:3057": "keśaveśā bhaviṣyanti niruṣṇīṣāmbarā narāḥ // Bhmj_19.1499 //",
    "GK19ksbhm19u:3058": "dasyavo rājacaritā rājāne dastuceṣṭitāḥ /",
    "GK19ksbhm19u:3059": "kariṣyanti kaleḥ sarve sāhāyyaṃ dharmasaṃkṣaye // Bhmj_19.1500 //",
    "GK19ksbhm19u:3060": "pakvānnavikrayo loke vedavikrayiṇo dvijāḥ /",
    "GK19ksbhm19u:3061": "bhaviṣyanti yuge kṣīṇe gṛhīṇyo bhagavikrayāḥ // Bhmj_19.1501 //",
    "GK19ksbhm19u:3062": "upadeśakṛtaḥ śūdrā brahmadīkṣāvidhāyinaḥ /",
    "GK19ksbhm19u:3063": "bhoḥśabdena bhaviṣyanti viprā avamatāḥ punaḥ // Bhmj_19.1502 //",
    "GK19ksbhm19u:3064": "muṇḍāḥ kaṣāyavasanā nānāvratavikāriṇaḥ /",
    "GK19ksbhm19u:3065": "pratigrahāngrahīṣyanti śūdrā vidrāvitadvijāḥ // Bhmj_19.1503 //",
    "GK19ksbhm19u:3066": "rūpalāvaṇyamādhurye parikṣīṇe subhūṣaṇe /",
    "GK19ksbhm19u:3067": "keśālāṃkaraṇā nāryo bhaviṣyanti gatatrapāḥ // Bhmj_19.1504 //",
    "GK19ksbhm19u:3068": "svaśāstrapaṇḍitāḥ sarve nirvivekā mumukṣavaḥ /",
    "GK19ksbhm19u:3069": "bhaviṣyanti kule jātā niṣprayatnaphalepsavaḥ // Bhmj_19.1505 //",
    "GK19ksbhm19u:3070": "vañcanā vañcanājñānāṃ taskarāṇāṃ ca taskarāḥ /",
    "GK19ksbhm19u:3071": "kimanyatprabhaviṣyanti rājāno dārahāriṇaḥ // Bhmj_19.1506 //",
    "GK19ksbhm19u:3072": "babustrīko 'lpapuruṣo himavatpārśvasaṃśrayaḥ /",
    "GK19ksbhm19u:3073": "lokaskandhārpitāpatyo hāhābhūtaścariṣyati // Bhmj_19.1507 //",
    "GK19ksbhm19u:3074": "dambhaḥ śaucaṃ vakramāyākṛtitvaṃ hiṃsāśauryaṃ vṛttiranyopaghātaḥ /",
    "GK19ksbhm19u:3075": "tarkaḥ śāstraṃ nāstikatvaṃ ca bodhaḥ śaucācāratyāga evāśu muktiḥ //",
    "GK19ksbhm19u:3076": "ityevaṃ kalinā loke kilbiṣairākulīkṛte /",
    "GK19ksbhm19u:3077": "punaḥ kālavipākena kṛtadharmaḥ pravartate // Bhmj_19.1509 //",
    "GK19ksbhm19u:3078": "***** bhaviṣyat || 46 || *****",
    "GK19ksbhm19u:3079": "tatastirohite kṣipraṃ munau jñānadivākare /",
    "GK19ksbhm19u:3080": "aśvamedho narapateḥ kratuḥ śrīmānavartata // Bhmj_19.1510 //",
    "GK19ksbhm19u:3081": "tasminyajñe praviśyāśvaṃ rājapatnīṃ vapuṣṭamām /",
    "GK19ksbhm19u:3082": "akāmāṃ kāmavaśataḥ śatakraturadharṣayat // Bhmj_19.1511 //",
    "GK19ksbhm19u:3083": "tadadhvaryugirā prāpto rājā kopaviṣolbaṇaḥ /",
    "GK19ksbhm19u:3084": "śaśāpa śakraṃ yajñāṃśaniṣedhenājitendriyam // Bhmj_19.1512 //",
    "GK19ksbhm19u:3085": "nirasya sarvānsāsūyaṃ brāhmaṇādviṣayānnijāt /",
    "GK19ksbhm19u:3086": "praviśyākampitatanuḥ patnīśālāmabhāṣata // Bhmj_19.1513 //",
    "GK19ksbhm19u:3087": "iyaṃ niṣkāsyatāṃ paṅkakulyā kuṭilacāriṇī /",
    "GK19ksbhm19u:3088": "kilbiṣālolakallolākulakūlāvapātinī // Bhmj_19.1514 //",
    "GK19ksbhm19u:3089": "gṛhe dūṣitācāritrā neyaṃ me sthātumarhati /",
    "GK19ksbhm19u:3090": "yaśaḥpūrṇaśaśāṅkasya meghamālāyitaṃ yayā // Bhmj_19.1515 //",
    "GK19ksbhm19u:3091": "svādu nāśnanti saṃtaptā na ca rātriṣu śerate /",
    "GK19ksbhm19u:3092": "śalyaṃ marmāntare yeṣāṃ gṛhe bhāryā hi dūṣitā // Bhmj_19.1516 //",
    "GK19ksbhm19u:3093": "iti vādini bhūpāle gandharvādhipatiḥ svayam /",
    "GK19ksbhm19u:3094": "viśvāvasustamabhyetya sauhārdādidamabravīt // Bhmj_19.1517 //",
    "GK19ksbhm19u:3095": "rājanrambhā tava vadhūriyaṃ devavilāsinī /",
    "GK19ksbhm19u:3096": "vapuṣṭamā surendreṇa yajñe 'smindharṣitā satī // Bhmj_19.1518 //",
    "GK19ksbhm19u:3097": "tvatprabhāvabhayādviprabhayāddveṣānmanobhavāt /",
    "GK19ksbhm19u:3098": "daivadiṣṭaśca śakreṇa vighnaste vihitaḥ kratau // Bhmj_19.1519 //",
    "GK19ksbhm19u:3099": "viprebhyo mā krudhaḥ patnīṃ mā tyākṣīḥ śuddhamānasām /",
    "GK19ksbhm19u:3100": "guhyasparśo hyakāmāyā dṛśyayāṅgasparśasaṃnibhaḥ // Bhmj_19.1520 //",
    "GK19ksbhm19u:3101": "janajanma mahīrandhre puraṃdhrīṇāṃ svabhāvataḥ /",
    "GK19ksbhm19u:3102": "aśuddhaṃ śuddhimādhatte brāhmaṇānmā mudhā vadhīḥ // Bhmj_19.1521 //",
    "GK19ksbhm19u:3103": "iti gandharvarājena bodhito janamejayaḥ /",
    "GK19ksbhm19u:3104": "praśāntakopaḥ saṃcintya tatheti pratyapadyata // Bhmj_19.1522 //",
    "GK19ksbhm19u:3105": "***** janamejayayajñasamāptiḥ || 47 || *****",
    "GK19ksbhm19u:3106": "niśamya viṣṇucaritaṃ vaiśampāyanakīrtitam /",
    "GK19ksbhm19u:3107": "punaḥ prapaccha vārāhaṃ prādurbhāvaṃ mahīpatiḥ // Bhmj_19.1523 //",
    "GK19ksbhm19u:3108": "sa pṛṣṭastena vinayātpraṇipatya hariṃ muniḥ /",
    "GK19ksbhm19u:3109": "viṣṇorānāyayaddivyaṃ prabhāvaṃ kalmaṣāpaham // Bhmj_19.1524 //",
    "GK19ksbhm19u:3110": "pūrṇe yugasahasrānte nivṛtte brahmavāsare /",
    "GK19ksbhm19u:3111": "hiraṇyaretāstriśirāḥ svayaṃ devo vṛṣākapiḥ // Bhmj_19.1525 //",
    "GK19ksbhm19u:3112": "śikhābhirlokamakhilaṃ dagdhvā sagirisāgaram /",
    "GK19ksbhm19u:3113": "eko nārāyaṇaḥ śete garbhīkṛtajagattrayaḥ // Bhmj_19.1526 //",
    "GK19ksbhm19u:3114": "sa garbhīkṛtaviśvaḥ prāṅmumocāṇḍaṃ hiraṇmayam /",
    "GK19ksbhm19u:3115": "ūrdhvādhastena tadbhinnaṃ vivṛtaṃ dikṣu cāṣṭadhā // Bhmj_19.1527 //",
    "GK19ksbhm19u:3116": "babhūva trijagatkṣetraṃ bhūtalāntaṃ khaśekharam /",
    "GK19ksbhm19u:3117": "garbhaṃ hiraṇyagarbhasya yamāhurbrahmavādinaḥ // Bhmj_19.1528 //",
    "GK19ksbhm19u:3118": "svacchaṃ yatsalilaṃ tatra sumeruḥ kāñcanācalaḥ /",
    "GK19ksbhm19u:3119": "mamajja medinī tasmingirīndraśatapīḍitā // Bhmj_19.1529 //",
    "GK19ksbhm19u:3120": "aśaktā dhartumakhilaṃ prāṇitaṃ viṣṇutejasā /",
    "GK19ksbhm19u:3121": "vaikuṇṭhaṃ śaraṇaṃ prāyānamagnā gauriva medinī // Bhmj_19.1530 //",
    "GK19ksbhm19u:3122": "tato viśvaṃbharoddhāradhīraṃ vapurakalpayat /",
    "GK19ksbhm19u:3123": "vārāhaṃ duṣṭasaṃhāri harirgirimavocchritam // Bhmj_19.1531 //",
    "GK19ksbhm19u:3124": "bhinnāñjanacayacchāyaṃ śubhadaṃṣṭrāṃśusaṃcayam /",
    "GK19ksbhm19u:3125": "nīlajīmūtasaṃghātādiva niryanniśākaram // Bhmj_19.1532 //",
    "GK19ksbhm19u:3126": "babhrubhrūśmaśrukeśena vaktraṇārañjitāmbaram /",
    "GK19ksbhm19u:3127": "nīlādriśikhareṇeva hemarājirajojuṣā // Bhmj_19.1533 //",
    "GK19ksbhm19u:3128": "sa pātālatalaṃ tālatamālamalinodaram /",
    "GK19ksbhm19u:3129": "viveśa daṃṣṭrākhaṇḍendukhaṇḍitadhvāntamaṇḍalaḥ // Bhmj_19.1534 //",
    "GK19ksbhm19u:3130": "mantrātmā veda yajñāṅgaḥ sa varāho mahākṛtiḥ /",
    "GK19ksbhm19u:3131": "daṃṣṭrāgreṇojjahāra kṣmāṃ śevālalatikāmiva // Bhmj_19.1535 //",
    "GK19ksbhm19u:3132": "sā tasya daṃṣṭrāparyante saktā kuvalayekṣaṇā /",
    "GK19ksbhm19u:3133": "babhau lāñchanalekhena śyāmaśītāṃśumaṇḍale // Bhmj_19.1536 //",
    "GK19ksbhm19u:3134": "jagannivāso vasudhāmuddhṛtya jagataḥ sthitim /",
    "GK19ksbhm19u:3135": "vidadhe digvibhāgena bhūdharāṃśca nyaveśayet // Bhmj_19.1537 //",
    "GK19ksbhm19u:3136": "śaṅkhacakragadākārānparvatānviniveśya saḥ /",
    "GK19ksbhm19u:3137": "asṛjatpuruṣaṃ vaktrāddevamādyaṃ prajāpatim // Bhmj_19.1538 //",
    "GK19ksbhm19u:3138": "kiṃ karomīti puratastasminvadati sādaram /",
    "GK19ksbhm19u:3139": "vibhajātmānamityuktvā viśvayonistirodadhe // Bhmj_19.1539 //",
    "GK19ksbhm19u:3140": "tataścintayatastasya cidākāśasamudbhavaḥ /",
    "GK19ksbhm19u:3141": "omityudacarannādaḥ saṃpūritajagattrayaḥ // Bhmj_19.1540 //",
    "GK19ksbhm19u:3142": "tato 'bhavadvaṣaṭkāro mahāvyāhṛtayastathā /",
    "GK19ksbhm19u:3143": "vedamātā ca sāvitrī vedaiḥ saha sanātanaiḥ // Bhmj_19.1541 //",
    "GK19ksbhm19u:3144": "viśuddhamānasāvāsarājahaṃsāḥ prajāpateḥ /",
    "GK19ksbhm19u:3145": "ajāyanta jagadvandyāḥ sapta pūrve maharṣayaḥ // Bhmj_19.1542 //",
    "GK19ksbhm19u:3146": "dakṣastu dakṣimāṅguṣṭhādudabhūdyaḥ prajāpatiḥ /",
    "GK19ksbhm19u:3147": "tatsutāḥ kanyakāḥ prāpurdharmendumanukaśyapāḥ // Bhmj_19.1543 //",
    "GK19ksbhm19u:3148": "tāsāmayaṃ viśvasargaḥ saṃtānaḥ sa surāsuraḥ /",
    "GK19ksbhm19u:3149": "asūta devānaditirditirdaityāṃśca kaśyapāt // Bhmj_19.1544 //",
    "GK19ksbhm19u:3150": "hiraṇyākṣaṃ samāśritya kadācidditijeśvaram /",
    "GK19ksbhm19u:3151": "sapakṣāḥ parvatāścakrurgatyā bhuvanaviplavam // Bhmj_19.1545 //",
    "GK19ksbhm19u:3152": "pakṣabchedodyate teṣāṃ śakre tatpakṣapātinā /",
    "GK19ksbhm19u:3153": "hiraṇyākṣeṇa devānāṃ dāruṇaḥ saṃgaro 'bhavat // Bhmj_19.1546 //",
    "GK19ksbhm19u:3154": "tasminmahāstravikṣepabhūtakṣobhavibhīṣaṇe /",
    "GK19ksbhm19u:3155": "hiraṇyākṣo 'jayaddevānbhuvanākampane raṇe // Bhmj_19.1547 //",
    "GK19ksbhm19u:3156": "sureṣu dhvastadhairyeṣu varāho girivigrahaḥ /",
    "GK19ksbhm19u:3157": "bhagavānsvayamabhyetya tasthau daityavadhotsukaḥ /",
    "GK19ksbhm19u:3158": "dadhmau daṃṣṭrākarālena śaṅkhaṃ vaktreṇa cakrabhṛt // Bhmj_19.1548 //",
    "GK19ksbhm19u:3159": "nādena tasya brahmaṇḍamaṇḍalāvartakāriṇā /",
    "GK19ksbhm19u:3160": "oṅkārāyitamuddarpadaityakṣayamahādhvare // Bhmj_19.1549 //",
    "GK19ksbhm19u:3161": "tato 'bhyetya hiraṇyākṣaḥ kṣayadūtikayā dviṣām /",
    "GK19ksbhm19u:3162": "śaktyā vakṣasi deveśaṃ jaghāna ghananiḥsvanaḥ // Bhmj_19.1550 //",
    "GK19ksbhm19u:3163": "līlayā vīkṣya bhagavāndaityamadbhūtavikramam /",
    "GK19ksbhm19u:3164": "asṛjadvairisaṃhāraṃ sahasrāraṃ sudarśanam // Bhmj_19.1551 //",
    "GK19ksbhm19u:3165": "kṛtottamāṅgaśṛṅge 'tha tena daityamahībhṛti /",
    "GK19ksbhm19u:3166": "patite bhuvi vidhvastāḥ prayayurdānavā diśaḥ // Bhmj_19.1552 //",
    "GK19ksbhm19u:3167": "hiraṇyākṣe hate vīre śekhare tridaśadviṣām /",
    "GK19ksbhm19u:3168": "dhṛtā mahāvarāheṇa svapadaṃ bhejire surāḥ // Bhmj_19.1553 //",
    "GK19ksbhm19u:3169": "daṃṣṭrānirbhinnabhinnañjanagirigahanasphāradaityāndhakāraścandrārkodāratārāpatharuciratarapraspuracchaṅkhacakraḥ",
    "GK19ksbhm19u:3170": "pāyānnaḥ śeṣaśīrṣākramaṇasamuditairvyāptakāyaḥ phaṇāgraiḥ kṣubhyatkṣīrābdhiphenairiva maṇiśabalairmandarābho varāhaḥ // Bhmj_19.1554",
    "GK19ksbhm19u:3171": "***** varāhaprādurbhāvaḥ || 48 || *****",
    "GK19ksbhm19u:3172": "purā kṛtayuge śrīmānkāśyapo ditinandanaḥ /",
    "GK19ksbhm19u:3173": "cakre hiraṇyakaśipuḥ sāgraṃ varṣāyutaṃ tapaḥ // Bhmj_19.1555 //",
    "GK19ksbhm19u:3174": "avadhyaḥ suragandharvakinnaroragarakṣasām /",
    "GK19ksbhm19u:3175": "āyudhānāṃ ca sarveṣāṃ so 'bhavadbrahmaṇo varāt // Bhmj_19.1556 //",
    "GK19ksbhm19u:3176": "samaṃ prāptapado darpādākrāntabhuvanatrayaḥ /",
    "GK19ksbhm19u:3177": "vīraḥ surāṅganāḥ sarvāścakre proṣitabhartṛkāḥ // Bhmj_19.1557 //",
    "GK19ksbhm19u:3178": "tataḥ saṃtrastavidhvastāstatpratāpāgniniṣprabhāḥ /",
    "GK19ksbhm19u:3179": "brahmavākyāyurdevāḥ śaraṇaṃ devamacyutam // Bhmj_19.1558 //",
    "GK19ksbhm19u:3180": "sa dattvā varadasteṣāmabhayaṃ bhūtabhāvanaḥ /",
    "GK19ksbhm19u:3181": "oṅkārānugataṃ cakre nārasiṃhaṃ mahadvapuḥ // Bhmj_19.1559 //",
    "GK19ksbhm19u:3182": "so 'bhūjjvalitahemādriprabhāsaṃbhāraghasmaraḥ /",
    "GK19ksbhm19u:3183": "sāvegacaraṇākrāntikharvīkṛtamahīdharaḥ // Bhmj_19.1560 //",
    "GK19ksbhm19u:3184": "vidrumāgrāṅgurākāraiścañcadromāñcakañcukaiḥ /",
    "GK19ksbhm19u:3185": "krūrakrodhānalodbhūtairvisphuliṅgairivāvṛtaḥ // Bhmj_19.1561 //",
    "GK19ksbhm19u:3186": "pratāpamandirāgārakanakastambhasaṃnibhaiḥ /",
    "GK19ksbhm19u:3187": "śaṅkhacakragadāpadmalāñchanairbhūṣito bhujaiḥ // Bhmj_19.1562 //",
    "GK19ksbhm19u:3188": "kṛtāntadviradodīrṇakarṇacāmaravibhramaiḥ /",
    "GK19ksbhm19u:3189": "nakharāṃśucayaiḥ kurvansāṭṭahāsamivāmbaram // Bhmj_19.1563 //",
    "GK19ksbhm19u:3190": "merukūṭonnataskandhaśikharāsaktakesaraiḥ /",
    "GK19ksbhm19u:3191": "ghoraḥ karālakālāgnijīvanavyajanairiva // Bhmj_19.1564 //",
    "GK19ksbhm19u:3192": "jṛmbhāvispaṣṭadaṃṣṭrāṃśupaṭalairādiśanmuhuḥ /",
    "GK19ksbhm19u:3193": "caṇḍāṃśupuṇḍarīkasya visinīkāṇḍamaṇḍalam // Bhmj_19.1565 //",
    "GK19ksbhm19u:3194": "dṛptadaityaśatotpātaśaṃsinīṃ rudhirāruṇām /",
    "GK19ksbhm19u:3195": "akālasaṃdhyāṃ kurvāṇaḥ piṅgogranayanātapaiḥ // Bhmj_19.1566 //",
    "GK19ksbhm19u:3196": "babhrubhrubhaṅgavikaṭaṃ lalāṭataṭamunnatam /",
    "GK19ksbhm19u:3197": "adabhramiva saṃdhyābhraṃ sphurattārataḍidgaṇam // Bhmj_19.1567 //",
    "GK19ksbhm19u:3198": "sa gatvā daiteyanilayaṃ pralayānalasaṃnibhaḥ /",
    "GK19ksbhm19u:3199": "dadarśārkasahasrābhāṃ hiraṇyakaśipoḥ sabhām // Bhmj_19.1568 //",
    "GK19ksbhm19u:3200": "sthitāṃ jagattrayīmūrdhni hemamālāmivojjvalām /",
    "GK19ksbhm19u:3201": "divyaratnaphalodārasarvartukusumadrumām // Bhmj_19.1569 //",
    "GK19ksbhm19u:3202": "maṇikuṭṭimasaṃkrāntakāntakāntāmukhāmbujām /",
    "GK19ksbhm19u:3203": "tasyāṃ daityapatiḥ śrīmānvirarājorjitadyutiḥ // Bhmj_19.1570 //",
    "GK19ksbhm19u:3204": "pṛthuratnāsanotsaṅge sahasrāṃśurivodaye /",
    "GK19ksbhm19u:3205": "śuśubhe hemapadmasragvipule tasya vakṣasi // Bhmj_19.1571 //",
    "GK19ksbhm19u:3206": "kalpāntasūryamāleva taṭe kanakabhūbhṛtaḥ /",
    "GK19ksbhm19u:3207": "niṣiddhā lokapālānāṃ sthitiratreti śāsanam // Bhmj_19.1572 //",
    "GK19ksbhm19u:3208": "kṣaṇaṃ dikṣu lilekheva ratnakuṇḍalaraśmibhiḥ /",
    "GK19ksbhm19u:3209": "viṭaṅkaratnamukuṭoddyotairindrāyudhaprabhaiḥ // Bhmj_19.1573 //",
    "GK19ksbhm19u:3210": "muhurvyomamayūrasya ratnābhāramivākarot /",
    "GK19ksbhm19u:3211": "sevitaḥ siddhagandharvakinnarāpsarasāṃ gaṇaiḥ // Bhmj_19.1574 //",
    "GK19ksbhm19u:3212": "viśvaiśvaryābdhiphenaughaṃ babhāroṣṇīṣamujjvalam /",
    "GK19ksbhm19u:3213": "tasminsvargāṅgānāpāṇimandāndolitacāmaraiḥ /",
    "GK19ksbhm19u:3214": "rājalakṣmīrjahāseva taraṅgitasitāṃśuke // Bhmj_19.1575 //",
    "GK19ksbhm19u:3215": "athādṛśyata digdāhodgāradāruṇamambaram /",
    "GK19ksbhm19u:3216": "kenāpi........kṣaratkṣatajanirbharam // Bhmj_19.1576 //",
    "GK19ksbhm19u:3217": "prādurāsīttataḥ siṃhaḥ śrīmānpuruṣavigrahaḥ /",
    "GK19ksbhm19u:3218": "devo devāridalanaḥ kṛśānuśatapiṅgalaḥ // Bhmj_19.1577 //",
    "GK19ksbhm19u:3219": "taṃ vīkṣya hṛdayotkampanavadīkṣāvidhāyinam /",
    "GK19ksbhm19u:3220": "mithomukhāni ditijā vismayārtā vyalokayan // Bhmj_19.1578 //",
    "GK19ksbhm19u:3221": "ko 'yamityākule kṣipraṃ daityāsthānasabhāṅgaṇe /",
    "GK19ksbhm19u:3222": "dhīmānuvāca prahlādo hiraṇyakaśipoḥ sutaḥ // Bhmj_19.1579 //",
    "GK19ksbhm19u:3223": "sarvadevamayaḥ ko 'pi devo 'yaṃ mahasāṃ nidhiḥ /",
    "GK19ksbhm19u:3224": "yena naḥ sthagitānīva cetāṃsi ca vacāṃsi ca // Bhmj_19.1580 //",
    "GK19ksbhm19u:3225": "sa evāyaṃ hiraṇyākṣo yena nītaḥ pramāthinā /",
    "GK19ksbhm19u:3226": "kālakāpālikottalaskandhavalkalaketutām // Bhmj_19.1581 //",
    "GK19ksbhm19u:3227": "iti bruvāṇe prahlāde bhrukuṭīkuṭilānanaḥ /",
    "GK19ksbhm19u:3228": "hiraṇyakaśipurdaityāngṛhyatāmityabhāṣata // Bhmj_19.1582 //",
    "GK19ksbhm19u:3229": "vipracitiprabhṛtayastataste dānavarṣabhāḥ /",
    "GK19ksbhm19u:3230": "pradīptakaṅkaṭā ghorāstaṃ sarve paryavārayan // Bhmj_19.1583 //",
    "GK19ksbhm19u:3231": "śastravṛṣṭiṃ tadutsṛṣṭāṃ jvālājālajaṭākulām /",
    "GK19ksbhm19u:3232": "jagrāha niścalo devaḥ śoṇapuṣpāmiva srajam // Bhmj_19.1584 //",
    "GK19ksbhm19u:3233": "sa svadyotairiva vyāptaḥ śaraiḥ śikhadidāruṇaiḥ /",
    "GK19ksbhm19u:3234": "dṛṅmātreṇaiva tāṃścakre vātakṣiptatṛṇopamān // Bhmj_19.1585 //",
    "GK19ksbhm19u:3235": "nadatpralayajīmūtaniḥsvanastānvidhūya saḥ /",
    "GK19ksbhm19u:3236": "sabhāṃ babhañja saṃjātajanakṣobhavirāviṇīm // Bhmj_19.1586 //",
    "GK19ksbhm19u:3237": "daityacakre 'tha vidhvaste sahasā tasya tejasā /",
    "GK19ksbhm19u:3238": "daṣṭauṣṭhaḥ svayamuttasthau hiraṇyakaśipuḥ krudhā // Bhmj_19.1587 //",
    "GK19ksbhm19u:3239": "sa kṣipannastrasaṃghātaṃ daṇḍaṃ cikṣepa bhīṣaṇam /",
    "GK19ksbhm19u:3240": "kālacakraṃ triśūlaṃ ca kaṅkālaṃ musalaṃ tathā // Bhmj_19.1588 //",
    "GK19ksbhm19u:3241": "brahmāstramaśaniṃ tvāṣṭraṃ śaktiṃ pāśupataṃ halam /",
    "GK19ksbhm19u:3242": "kālamudgaramatyugraṃ kṛtāntāstraṃ savigraham // Bhmj_19.1589 //",
    "GK19ksbhm19u:3243": "ityetaiśchādyamāno 'pi na cakampe nṛkesarī /",
    "GK19ksbhm19u:3244": "nānāprāṇimukhairdaityairghorāmāyāmayairvṛtaḥ // Bhmj_19.1590 //",
    "GK19ksbhm19u:3245": "tato hiraṇyakaśipuḥ krodhāndhaḥ pṛthuvigrahaḥ /",
    "GK19ksbhm19u:3246": "cakāra jagatāṃ kṣobhaṃ yena lokāścakampire // Bhmj_19.1591 //",
    "GK19ksbhm19u:3247": "sapattanapurīdvīpapurīnagaraśāsanā /",
    "GK19ksbhm19u:3248": "mahī cacāla taṭinī mālinī śailaśālinī // Bhmj_19.1592 //",
    "GK19ksbhm19u:3249": "athākṛṣya bāladdaityaṃ kṛtvotsaṅge raṇotkaṭam /",
    "GK19ksbhm19u:3250": "vakṣasyadārayaddevo vajrogranakharaiḥ kharaiḥ // Bhmj_19.1593 //",
    "GK19ksbhm19u:3251": "daityahṛtkamalodīrṇā niryayuḥ śoṇitacchaṭāḥ /",
    "GK19ksbhm19u:3252": "nakhakrakacaniṣpeṣajātavahniśikhā iva // Bhmj_19.1594 //",
    "GK19ksbhm19u:3253": "hate daityeśvare vīre pravare darpaśālinām /",
    "GK19ksbhm19u:3254": "devā nṛharinirdiṣṭāṃ nijāṃ lakṣmīṃ prapedire // Bhmj_19.1595 //",
    "GK19ksbhm19u:3255": "stutaścaturmukhamukhairdhyeyo mokṣapathārthinām /",
    "GK19ksbhm19u:3256": "tataḥ kṣīrodadheḥ kūlamuttaraṃ prayayau hariḥ // Bhmj_19.1596 //",
    "GK19ksbhm19u:3257": "raktacchaṭāchuritadāruṇadaityavaśraḥsaṃdhyābhrarandhravisṛtā nakhaśuktayastāḥ /",
    "GK19ksbhm19u:3258": "devasya siṃhavapuṣaḥ suravairinārīvaktrābjapuñjaśiśirāṃśukalā jayanti //",
    "GK19ksbhm19u:3259": "***** narasiṃhaprādurbhāvaḥ || 49 || *****",
    "GK19ksbhm19u:3260": "hiraṇyakaśipoḥ sūnuḥ prahlādo daityaśekharaḥ /",
    "GK19ksbhm19u:3261": "pralhādasya suto vīraḥ suravairī virocanaḥ // Bhmj_19.1598 //",
    "GK19ksbhm19u:3262": "virocanasya tanyastrailokyavijayī baḍiḥ(liḥ) /",
    "GK19ksbhm19u:3263": "dhṛtaḥ śakrapade cakravartī daityagaṇaiḥ svayam // Bhmj_19.1599 //",
    "GK19ksbhm19u:3264": "prayayau tridaśāñjetuṃ trijagadvyāpibhirbalaiḥ /",
    "GK19ksbhm19u:3265": "mattadvipaghaṭāghaṇṭāṭāṅkārghaṭṭitāmbaraḥ // Bhmj_19.1600 //",
    "GK19ksbhm19u:3266": "rathairnagaranisphārairgirirājanibhairgajaiḥ /",
    "GK19ksbhm19u:3267": "vātavegaiśca turagaistena khaṃ samapūryata // Bhmj_19.1601 //",
    "GK19ksbhm19u:3268": "svarbhānuvindanamuciprahlādabalaśambaraiḥ /",
    "GK19ksbhm19u:3269": "jambhakumbhodarogrākṣatārakākṣavirocanaiḥ // Bhmj_19.1602 //",
    "GK19ksbhm19u:3270": "vipracittihayagrīvamayamukhyaiḥ surāribhiḥ /",
    "GK19ksbhm19u:3271": "pradīptadhvajasaṃnāhaiḥ koṭīnāṃ koṭibhirvṛtaḥ // Bhmj_19.1603 //",
    "GK19ksbhm19u:3272": "cakāra dhavaloṣṇīṣacchatracāmaramaṇḍalaiḥ /",
    "GK19ksbhm19u:3273": "sphāraphenāvalīsphītadugdhodadhinibhaṃ nabhaḥ // Bhmj_19.1604 //",
    "GK19ksbhm19u:3274": "śakro 'pi saha lokeśairdhṛtastridaśakoṭibhiḥ /",
    "GK19ksbhm19u:3275": "cakre kuṭiladīptāṃśumaṇḍalīkapiśā diśaḥ // Bhmj_19.1605 //",
    "GK19ksbhm19u:3276": "atāḍyata tataścaṇḍastridaśāsurasainyayoḥ /",
    "GK19ksbhm19u:3277": "pralayāmbudharadhvānadhīraḥ samaradundubhiḥ // Bhmj_19.1606 //",
    "GK19ksbhm19u:3278": "atha śastrāstrasaṃghaṭṭajvālājaṭilavigrahāḥ /",
    "GK19ksbhm19u:3279": "kopānale khaḍgayūpe rudhirājye dhanuḥsruve /",
    "GK19ksbhm19u:3280": "tasminraṇamahāyajñe vibabhau dīkṣito baliḥ // Bhmj_19.1607 //",
    "GK19ksbhm19u:3281": "itaḥ śakrārkadahanairbāṇāsuramukhauritaḥ /",
    "GK19ksbhm19u:3282": "śarāndhakāre vihite ghoro 'bhūtsainyayoḥ kṣayaḥ // Bhmj_19.1608 //",
    "GK19ksbhm19u:3283": "tato daityāstranistriṃśadāritāstridaśā diśaḥ /",
    "GK19ksbhm19u:3284": "trastā yayurdehamātraparitrāṇatrapākulāḥ // Bhmj_19.1609 //",
    "GK19ksbhm19u:3285": "bhagnacakre gate śakre dahane gahanaiṣaṇi /",
    "GK19ksbhm19u:3286": "virate mārute yuddhādgṛhītapraśame yame // Bhmj_19.1610 //",
    "GK19ksbhm19u:3287": "trailokyādhipatirvīraḥ śaśāsa tridaśānbaliḥ /",
    "GK19ksbhm19u:3288": "niḥśeṣabhuvanādhīśamastakanyastaśāsanaḥ // Bhmj_19.1611 //",
    "GK19ksbhm19u:3289": "surarājye kathāśeṣe prājye rājye suradviṣām /",
    "GK19ksbhm19u:3290": "surāścaturmukhagirā trāṇāṃ nārāyaṇaṃ yayuḥ // Bhmj_19.1612 //",
    "GK19ksbhm19u:3291": "avyaktarūpo bhagavangīrvāṇairarthito vibhuḥ /",
    "GK19ksbhm19u:3292": "viveśa yogādaditergarbhaṃ vārṣasahasrikam // Bhmj_19.1613 //",
    "GK19ksbhm19u:3293": "sa kāśyapastato viṣṇuḥ śyāmo vāmanavigrahaḥ /",
    "GK19ksbhm19u:3294": "ajāyata jagaccyeṣṭho bālaḥ śreṣṭho divaukasām // Bhmj_19.1614 //",
    "GK19ksbhm19u:3295": "atrāntare baḍi(lir)dhīmānaśvamedhāya dīkṣitaḥ /",
    "GK19ksbhm19u:3296": "babhūva sarvakāmānāṃ dātā kalpadrumo 'rthiṣu // Bhmj_19.1615 //",
    "GK19ksbhm19u:3297": "tasya yajñabhuvaṃ devo bṛhaspatisakhaḥ svayam /",
    "GK19ksbhm19u:3298": "gatvā viveśa triśikhaḥ kirīṭi chatradaṇḍavat // Bhmj_19.1616 //",
    "GK19ksbhm19u:3299": "śyāmaṃ padmapalāśākṣaṃ calatkuṭilakuntalam /",
    "GK19ksbhm19u:3300": "taṃ lāvaṇyamayaṃ vīkṣaaya yayau niścalatāṃ baḍiḥ(liḥ) // Bhmj_19.1617 //",
    "GK19ksbhm19u:3301": "daityendraṃ sa samabhyetya mahātmā vāmanākṛtiḥ /",
    "GK19ksbhm19u:3302": "uvāca madhurodāragirā varṣannivāmṛtam // Bhmj_19.1618 //",
    "GK19ksbhm19u:3303": "mahendrasya kuberasya candrasya varumasya ca /",
    "GK19ksbhm19u:3304": "brahmaṇaścābhavadyajñastvatkratuśca virājate // Bhmj_19.1619 //",
    "GK19ksbhm19u:3305": "yajñānāmaśvamedho 'yaṃ varastvamiva dehinām /",
    "GK19ksbhm19u:3306": "śrutveti vāmanavacaḥ pūtātmā baḍi(li)rabhyadhāt // Bhmj_19.1620 //",
    "GK19ksbhm19u:3307": "idaṃ te darśanaṃ sādho prīṇāti mama mānasam /",
    "GK19ksbhm19u:3308": "śrotraśuktisudhādhārā vāṇī te kasya na priyā // Bhmj_19.1621 //",
    "GK19ksbhm19u:3309": "dadāni kiṃ te 'bhimataṃ tvādṛśāṃ hi mahātmanām /",
    "GK19ksbhm19u:3310": "śarīramapi nādeyaṃ kiṃ punarbāhmataściram // Bhmj_19.1622 //",
    "GK19ksbhm19u:3311": "ityukte baḍi(li)nā prītyā pratyabhāṣata vāmanaḥ /",
    "GK19ksbhm19u:3312": "dantatviṣā muhuḥ kurvankṣīrakṣālitamambaram // Bhmj_19.1623 //",
    "GK19ksbhm19u:3313": "padatrayaṃ tvayā mahyaṃ gurvarthaṃ saṃpradīyatām /",
    "GK19ksbhm19u:3314": "ataḥ paraṃ bhavatprītiṃ bahu manye priyaṃvada // Bhmj_19.1624 //",
    "GK19ksbhm19u:3315": "śrutveti vismitamanā baḍiḥ(liḥ) provāca sasmitaḥ /",
    "GK19ksbhm19u:3316": "dātā baḍi(lir)bhavānarthī tripadī dīyatāṃ katham // Bhmj_19.1625 //",
    "GK19ksbhm19u:3317": "dayitaṃ bahumānaṃ me yatheṣṭaṃ gṛhyatāṃ mune /",
    "GK19ksbhm19u:3318": "sasāgaragirīndrāpi svalpā te ratnasūrmahī // Bhmj_19.1626 //",
    "GK19ksbhm19u:3319": "ityucchamāne 'pi yadā yayāce nādhikaṃ hariḥ /",
    "GK19ksbhm19u:3320": "hastodakaṃ tadā prādādbaḍi(lir)lajjānatānanaḥ // Bhmj_19.1627 //",
    "GK19ksbhm19u:3321": "tataḥ pravavṛdhe devaḥ sarvadevamayo vibhuḥ /",
    "GK19ksbhm19u:3322": "vyāpa padbhyāṃ vasumatīṃ śirasā ca divaṃ kṣaṇāt // Bhmj_19.1628 //",
    "GK19ksbhm19u:3323": "tasya pravardhamānasya trailokyākrāntikāriṇaḥ /",
    "GK19ksbhm19u:3324": "brahmaṇḍamānadaṇḍo 'bhūdaṇḍapādo 'ntarikṣagaḥ // Bhmj_19.1629 //",
    "GK19ksbhm19u:3325": "jagatparyāptametanme na saṃpūrṇe padadvaye /",
    "GK19ksbhm19u:3326": "itīva kampaviluṭhadgiriśabdairjagāda saḥ // Bhmj_19.1630 //",
    "GK19ksbhm19u:3327": "yaḥ pūrvamabhavadratnaṃ mukuṭe prāptamauktike /",
    "GK19ksbhm19u:3328": "vaktre smitāṃśucakraṃ ca śanaiḥ śaṅkho 'pi vakṣasi // Bhmj_19.1631 //",
    "GK19ksbhm19u:3329": "vyomni candraḥ sa evāsya paramākrantikāriṇaḥ /",
    "GK19ksbhm19u:3330": "ūrumāle jagāmāśu sragdāma sitapadmatām // Bhmj_19.1632 //",
    "GK19ksbhm19u:3331": "brahmaṇā kṣālite tasya pādapadme ivāmbubhiḥ /",
    "GK19ksbhm19u:3332": "jātā harajaṭājūṭamālā jagati jāhnavī // Bhmj_19.1633 //",
    "GK19ksbhm19u:3333": "iti trailokyamātkramya hṛtvā daityapateḥ kṣaṇāt /",
    "GK19ksbhm19u:3334": "sutale nāmni pātālatale tasyādiśatsthitim // Bhmj_19.1634 //",
    "GK19ksbhm19u:3335": "aho mahodadhisphītaṃ sattvaṃ balavato baleḥ /",
    "GK19ksbhm19u:3336": "yena svakāyabandhena dānaśeṣo viśodhitaḥ // Bhmj_19.1635 //",
    "GK19ksbhm19u:3337": "vismitāśca prahṛṣṭāśca lajjitāḥ kampitāstathā /",
    "GK19ksbhm19u:3338": "babhūvuḥ suragandharvasiddhacāraṇakiṃnarāḥ // Bhmj_19.1636 //",
    "GK19ksbhm19u:3339": "hatvā ditijasaṃghātaṃ baḍe(ler)vṛttimakalpayat /",
    "GK19ksbhm19u:3340": "aśraddhayā hutaṃ dattaṃ śrāddhamaśrotriyaṃ tathā // Bhmj_19.1637 //",
    "GK19ksbhm19u:3341": "amantramavrataṃ yaśca yajñādikamadakṣiṇam /",
    "GK19ksbhm19u:3342": "vidhihīnaṃ yadanyacca tadasmai pradadau hariḥ // Bhmj_19.1638 //",
    "GK19ksbhm19u:3343": "tato nijapade devānyathāsthānaṃ niveśya saḥ /",
    "GK19ksbhm19u:3344": "ādideśa surendrasya śriyaṃ srajamivojjvalām // Bhmj_19.1639 //",
    "GK19ksbhm19u:3345": "iti te caritaṃ puṇyaṃ devasya kamalāpateḥ /",
    "GK19ksbhm19u:3346": "prādurbhāvaprasaṅgena kathitaṃ kilbiṣāpaham // Bhmj_19.1640 //",
    "GK19ksbhm19u:3347": "trailokyākrāntilīloditacaraṇanakhakhacchakāntipravāhaiḥ kurvanbrahmāṇḍamūrdhni prasṛtasurasaridvaijayantīvilāsam",
    "GK19ksbhm19u:3348": "prodbhūtabrahmapadmapratimaparisarannābhilagnārkabimbaṃ niḥśeṣātaṅkaśāntyai bhavatu bhagavato rūpamatyadbhutaṃ naḥ // Bhmj_19.1641",
    "GK19ksbhm19u:3349": "***** vāmaprādurbhāvaḥ || 50 || *****",
    "GK19ksbhm19u:3350": "iti kṣemendraviracitāyāṃ bhāratamañjaryāṃ paripūrṇo harivaṃśaḥ /",
    "GK19ksbhm19u:3351": "kāśmīriko guṇādhāraḥ prakāśendrābhidho 'bhavat /",
    "GK19ksbhm19u:3352": "nānārthisārthasaṃkalpapūraṇe kalpapādapaḥ // Bhmj_19.*1 //",
    "GK19ksbhm19u:3353": "saṃpūrṇadānasaṃtuṣṭāḥ prāhustaṃ brāhmaṇāḥ sadā /",
    "GK19ksbhm19u:3354": "indra evāsi kiṃtvekaḥ prakāśaste guṇo 'dhikaḥ // Bhmj_19.*2 //",
    "GK19ksbhm19u:3355": "yasya merorivodārāḥ kalyāṇapūrṇasaṃpadaḥ /",
    "GK19ksbhm19u:3356": "avāritamabhūdgehe bhojyasattraṃ dvijanmanām // Bhmj_19.*3 //",
    "GK19ksbhm19u:3357": "sūryagrahe tribhirlakṣairdattvā kṛṣṇājinatrayam /",
    "GK19ksbhm19u:3358": "alpaprado 'smītyabhavatkṣaṇaṃ lajjānatānanaḥ // Bhmj_19.*4 //",
    "GK19ksbhm19u:3359": "svayaṃbhūśaṃbhuvijaye yaḥ pratiṣṭhāpya devatāḥ /",
    "GK19ksbhm19u:3360": "dattvā koṭicaturbhāgaṃ devadvijamaṭhādiṣu // Bhmj_19.*5 //",
    "GK19ksbhm19u:3361": "pūjayitvā svayaṃ śarvaṃ prasaradbāṣpanirjharaḥ /",
    "GK19ksbhm19u:3362": "gāḍhaṃ dorbhyāṃ samāliṅgya yastatraiva vyapadyata // Bhmj_19.*6 //",
    "GK19ksbhm19u:3363": "kṣemendranāmā tanayastasya vidvatsaparyayā /",
    "GK19ksbhm19u:3364": "prayātaḥ kavigoṣṭhīṣu nāmagrahaṇayogyatām // Bhmj_19.*7 //",
    "GK19ksbhm19u:3365": "ācāryaśekharamaṇervidyāvivṛtikāriṇaḥ /",
    "GK19ksbhm19u:3366": "śrutvābhinavaguptākhyātsāhityaṃ bodhavāridheḥ // Bhmj_19.*8 //",
    "GK19ksbhm19u:3367": "śrīmadbhāgavatācāryasomapādabjareṇubhiḥ /",
    "GK19ksbhm19u:3368": "dhanyatāṃ yaḥ parāṃ prāpto nārāyaṇaparāyaṇaḥ // Bhmj_19.*9 //",
    "GK19ksbhm19u:3369": "kadācidbrāhmaṇenaitya sa rāmayaśasārthitaḥ /",
    "GK19ksbhm19u:3370": "saṃkṣiptāṃ bhāratakathāṃ kuruṣvetyāryacetasā // Bhmj_19.*10 //",
    "GK19ksbhm19u:3371": "sa tamūce karomyeva prāgetaccaritaṃ mama /",
    "GK19ksbhm19u:3372": "hṛṣṭaḥ satyavatīsūnuḥ svapne jñānanidhirdadau // Bhmj_19.*11 //",
    "GK19ksbhm19u:3373": "taṃ namaskṛtya varadaṃ sajjo 'haṃ tvatsamīhite /",
    "GK19ksbhm19u:3374": "ityuktvā svapnadṛṣṭasya munestuṣṭava tadvapuḥ // Bhmj_19.*12 //",
    "GK19ksbhm19u:3375": "namo jñānānalaśikhāpuñajapiṅgajaṭābhṛte /",
    "GK19ksbhm19u:3376": "kṛṣṇāyākṛṣṇamahase kṛṣṇadvaipāyanāya te // Bhmj_19.*13 //",
    "GK19ksbhm19u:3377": "namastejomayaśmaśruprabhāśabalitatviṣe /",
    "GK19ksbhm19u:3378": "vaktravāgīśvarīpadmarajasevoditaśriye // Bhmj_19.*14 //",
    "GK19ksbhm19u:3379": "namaḥ saṃdhyāsamādhānaniṣpītaravitejase /",
    "GK19ksbhm19u:3380": "trailokyatimirocchedadīpapratimacakṣuṣe // Bhmj_19.*15 //",
    "GK19ksbhm19u:3381": "namaḥ sahasraśākhāya dharmopavanaśākhine /",
    "GK19ksbhm19u:3382": "sattvapratiṣṭhāpuṣpāya nirvāṇaphalaśāline // Bhmj_19.*16 //",
    "GK19ksbhm19u:3383": "namaḥ kṛṣṇājinajuṣe bodhanandanavāsine /",
    "GK19ksbhm19u:3384": "vyāptāyevālijālena puṇyasaurabhalipsayā // Bhmj_19.*17 //",
    "GK19ksbhm19u:3385": "namaḥ śaśikalākārabrahmasūtrāṃśuśobhine /",
    "GK19ksbhm19u:3386": "śritāya haṃsakāntyeva saṃparkārkamalaukasaḥ // Bhmj_19.*18 //",
    "GK19ksbhm19u:3387": "namo vidyānadīpūrṇaśāstrābdhisakalendave /",
    "GK19ksbhm19u:3388": "pīyūṣarasasārāya kavivyāpāravedhase // Bhmj_19.*19 //",
    "GK19ksbhm19u:3389": "namaḥsatyanivāsāya svavikāśavilāsine /",
    "GK19ksbhm19u:3390": "vyāsāya dhāmne tapasāṃ saṃsārāyāsahāriṇe // Bhmj_19.*20 //",
    "GK19ksbhm19u:3391": "***** vyāsāṣṭakastotram || 51 || *****",
    "GK19ksbhm19u:3392": "iti vyāsāṣṭakaṃ kṛtvā mahābhāratamañjarīm /",
    "GK19ksbhm19u:3393": "sacakre vibudhānandasudhāsyandataraṅgiṇīm // Bhmj_19.*21 //",
    "GK19ksbhm19u:3394": "samāpteyaṃ mahābhāratamañjarī kṛtiḥ kavervyāsadāsāpanāmnaḥ prakāśendrasūnoḥ kṣemendrasya ||",
    "GK19ksbhm19u:3395": "aho kavisarasvatyā vicitreyaṃ prasannatā /",
    "GK19ksbhm19u:3396": "sadyo malinatā vaktre khalānāṃ jāyate yayā // Bhmj_19.**1 //",
    "GK19ksbhm19u:3397": "madvacodarpaṇatale mahābhāratadigdvipaḥ /",
    "GK19ksbhm19u:3398": "samastāvayavo 'pyeṣa muṣṭimeya ivekṣyate // Bhmj_19.**2 //",
    "GK19ksbhm19u:3399": "ratnodāracatuḥsamudraraśanāṃ bhuktvā bhuvaṃ kauravo bhagnoruḥ patitaḥ sa niṣparijane jīvanvṛkairbhakṣitaḥ",
    "GK19ksbhm19u:3400": "gaupairviśvajayī jitaḥ sa vijayaḥ kakṣaiḥ kṣitā vṛṣṇayastasmātsarvamidaṃ vicārya suciraṃ śāntyai mano dīyatām // Bhmj_19.**3 //",
    "GK19ksbhm19u:3401": "phullendīvarasundaradyutimuṣaḥ śaureḥ śarīratviṣaḥ pāyāsurnijanābhipaṅkajarajolubdhālimālopamāḥ",
    "GK19ksbhm19u:3402": "yāḥ kurvanti śaśāṅkabimbaviṣade lakṣmīmukhābje muhuḥ kastūrīrasapattrabhaṅgasubhagā lakṣmīmukhābje muhaḥ kastūrīrasapattrabhaṅgasubhagā lakṣmīprabhāvibhramam // Bhmj_19.**4 //",
    "GK19ksbhm19u:3403": "eṣa viṣṇukathātīrthapuṇyavatsalilokṣitaḥ /",
    "GK19ksbhm19u:3404": "prāptaḥ sāmānyajalpo 'pi kṣemendro 'dya kavīndratām // Bhmj_19.**5 //",
    "GK19ksbhm19u:3405": "|| śubhaṃ bhūyat ||"
}