{
    "GSP33yaatsi_u:0": " ātmasiddhiḥ /",
    "GSP33yaatsi_u:1": " siddhāñjananāmakavyākhyopetā /",
    "GSP33yaatsi_u:2": " yatpadāmbhoruhadhyānavidhvastāśeṣakalmaṣaḥ /",
    "GSP33yaatsi_u:3": " vastutāmupayāto 'haṃ yāmuneyaṃ namāmi tam // 1 //",
    "GSP33yaatsi_u:4": " mūlam",
    "GSP33yaatsi_u:5": " prakṛtipuruṣakālavyaktamuktā yadicchā-",
    "GSP33yaatsi_u:6": " manuvidadhati nityaṃ nityasiddhairanekaiḥ",
    "GSP33yaatsi_u:7": " svaparicaraṇabhogaiḥ śrīmati prīyamāṇe",
    "GSP33yaatsi_u:8": " bhavatu mama parasmin puruṣe bhaktibhūyā // 1 //",
    "GSP33yaatsi_u:9": " vyākhyānam",
    "GSP33yaatsi_u:10": " jagajjanmasthitilayai ramamāṇaṃ parātparam /",
    "GSP33yaatsi_u:11": " svāmin sarvajagatāṃ śriyaḥpatimupāsmahe // 1 //",
    "GSP33yaatsi_u:12": " jñānavairāgyabhaktīnāṃ śevadhiṃ karuṇārṇavam /",
    "GSP33yaatsi_u:13": " yāmunārthaṃ munivaraṃ paramācāryamāśraye // 2 //",
    "GSP33yaatsi_u:14": " śrībhāṣyādiprabandhena tattvaṃ sandarśayan param /",
    "GSP33yaatsi_u:15": " rāmānujāryo bhagavān dayatā mayi saṃśriye // 3 //",
    "GSP33yaatsi_u:16": " deśikendradayāsāramavalambya vidhīyate /",
    "GSP33yaatsi_u:17": " siddhitrayasya vyākhyānaṃ rītyā saralayā mayā // 4 //",
    "GSP33yaatsi_u:18": " kka yāmunāryaśrīsūktisandarbhaḥ kka ca me matiḥ /",
    "GSP33yaatsi_u:19": " atyalpaviṣayāthāpi cāpalaṃ tvaparādhyati // 5 //",
    "GSP33yaatsi_u:20": " viśiṣṭadvaitasiddhāntanirdhāraṇadhurandharāḥ /",
    "GSP33yaatsi_u:21": " saṃśriteṣu dayāsārā deśikāḥ śaraṇaṃ mama // 6 //",
    "GSP33yaatsi_u:22": " vātsyaṃ śrīvādibhīkṛdgurukulatilakaṃ kṛṣṇamāryaṃ guṇāḍhyaṃ",
    "GSP33yaatsi_u:23": " tātaṃ mannapradaṃ me draviḍanigamasūktyarthasandarśakaṃ tam /",
    "GSP33yaatsi_u:24": " natvā rāmānujāryaṃ guruvaramapi me bhāṣyakṛdvaṃśadīpaṃ",
    "GSP33yaatsi_u:25": " hārītaṃ cārukīrtiṃ budhakulatilakaṃ yāmunoktīrvivṛṇve // 7 //",
    "GSP33yaatsi_u:26": " śrīmannāgapurābhikhyābhijano vādibhīkaraḥ /",
    "GSP33yaatsi_u:27": " aṇṇaṅgarāryadāso 'haṃ vivṛṇomi gurorgiraḥ // 8 //",
    "GSP33yaatsi_u:28": " atha khalu bhagavān śrīmadyāmunaminiḥ śrīvaiṣṇavasaṃpradāyapravartakācāryeṣu prathamaparigāṇitasya",
    "GSP33yaatsi_u:29": " yogarahasyanyāyatattvaśāstrapraṇeturbhagavataḥ śrīmannāthamuneḥ pautra riśvaramunitanujanmā",
    "GSP33yaatsi_u:30": " viśiṣṭādvaitasiddhāntapravartanadhurandharaḥ prativādivāraṇaprakaṭāṭopavipāṭanakṣamaḥ",
    "GSP33yaatsi_u:31": " paramācārya ātmasiddhināmakaṃ vedāntaprakaraṇamupakramamāṇo 'vighnaparisamāptipracayagamanādiphalaṃ",
    "GSP33yaatsi_u:32": " maṅgalamāśīrūpaṃ vastunirdeśaṃ ca kurvāṇaḥ śiṣyaśikṣāyai nibadhnāti “prakṛtī' ti /",
    "GSP33yaatsi_u:33": " prakṛtirmāyā,",
    "GSP33yaatsi_u:34": " tatkāryāṇi samaṣṭivyaṣṭirūpāṇi vyaktāni,",
    "GSP33yaatsi_u:35": " prakṛtiprākṛtapariṇāmahetuḥ kālaḥ,",
    "GSP33yaatsi_u:36": " tadbaddho jīvarāśiśreti līlāvibhūtisthāḥ sarve saṅgṛhītāḥ śabdacatuṣṭayena /",
    "GSP33yaatsi_u:37": " muktāḥ bhagavadupāsanāprabhāvādbhavabandhanātkarmapāśapragrathitādvinirmuktāḥ /",
    "GSP33yaatsi_u:38": " ete prakṛtyādayo yasyaiva paramapuruṣasyecchāṃ saṅkalparūpāṃ sadā samanusaranti svarūpasthitipravṛttiṣu,",
    "GSP33yaatsi_u:39": " tasmin pūruṣa ityanvayaḥ / imāni ca",
    "GSP33yaatsi_u:40": " sarjanāvanasaṃharaṇasaṃsāravimocanāni saṅkalpaikaniṣpādyāni bhagavato līlārasāya kalpante /",
    "GSP33yaatsi_u:41": " evaṃ līlāvibhūtiyoga uktaḥ /",
    "GSP33yaatsi_u:42": " atha nityavibhūtiyogamāha 'nityam' iti /",
    "GSP33yaatsi_u:43": " nityamiti pūrvottarayoranvitaṃ madhyamaṇinyāyena /",
    "GSP33yaatsi_u:44": " sadodbhūtāpahatapāpmatvādisvarūpaiḥ sarvajñairbhagavadanubhavajanitaprītikāritāśeṣaśeṣavṛttyanvayata",
    "GSP33yaatsi_u:45": " evādhigatabhogairanantairanantagaruḍaviṣvaksenādibhirnityasūribhiḥ śrīmati mahāvaikuṇṭhe",
    "GSP33yaatsi_u:46": " divye 'kṣare dhāmni sadā niratiśayaprītimanubhavati nārīṇāmuttamāyāḥ śriyo vallabhe",
    "GSP33yaatsi_u:47": " puruṣottame parabrahmaṇi mama bhaktipracayo bhūyādityāśaṃsā /",
    "GSP33yaatsi_u:48": " ubhayavibhūtināthe ramānāthe bhaktirhi sarvaśreyaskarī /",
    "GSP33yaatsi_u:49": " tattadbhaktyāśaṃsanamucitataram /",
    "GSP33yaatsi_u:50": " bhaktireva bhagavati prārthyā cetanaiḥ /",
    "GSP33yaatsi_u:51": " sa hi svayameva śreyo vidadhāti /",
    "GSP33yaatsi_u:52": " tattasmin śvaśreyaḥprārthanā nocitatarā bhaktānāmiti cānena jñāpyate /",
    "GSP33yaatsi_u:53": " acetanabhedaścetanabhedaśca paramārthataḥ,",
    "GSP33yaatsi_u:54": " śrīmannārāyaṇasyaiva pāramyaṃ,",
    "GSP33yaatsi_u:55": " sarvacetanācetanānāṃ tadvibhūtitvaṃ,",
    "GSP33yaatsi_u:56": " niratiśayapremagarbhatadupāsanasyaivāpavargahetutvamavicchinnapūrṇabhagavadanubhavagarbhasevāyā eva paramapumarthatvaṃ ceti svābhimatāḥ prakaraṇārthā atra saṃsūcitāḥ // 1 //",
    "GSP33yaatsi_u:57": " viruddhamatayo 'nekāḥ santyātmaparamātmanoḥ /",
    "GSP33yaatsi_u:58": " atastatpariśuddhyarthamātmasiddhirvidhīyate // 2 //",
    "GSP33yaatsi_u:59": " saṃmataṃ hi sarvasamayeṣu ātmajñānaṃ niḥśreyasaheturiti /",
    "GSP33yaatsi_u:60": " śrūyate ca 'pṛthagātmānaṃ preritāraṃ ca matvā juṣṭustatastenāmṛtatvameti' 'ātmānaṃ",
    "GSP33yaatsi_u:61": " cedvijānīyāt' 'taratiśoka- mātmavit' 'brahmavidāpnoti para' mityādiḥ parāvarātmatattvajñānasyāpavargasādhanatvaṃ",
    "GSP33yaatsi_u:62": " pratipādayan vedāntavākyagaṇaḥ /",
    "GSP33yaatsi_u:63": " tatrāsminnātmani parasmiṃścānekavidhā vipratipattayaḥ tīrthakarāṇām /",
    "GSP33yaatsi_u:64": " tadyathā - ātmaviṣaye tāvat dehameva kecidātmānamācakṣate /",
    "GSP33yaatsi_u:65": " indriyāṇyanye /",
    "GSP33yaatsi_u:66": " mana ityanye /",
    "GSP33yaatsi_u:67": " prāṇamapare /",
    "GSP33yaatsi_u:68": " adhyastajñātṛ bhāvamanahaṅkāraṃ bodhamātramitare /",
    "GSP33yaatsi_u:69": " dehendriyamanaḥprāṇabodhavilakṣaṇamākāśādivadacitkhabhāvamāgantukabodhasukhaduḥkhādyasādhāraṇaguṇādhāramahaṅkāragocaramapare /",
    "GSP33yaatsi_u:70": " apare tu bodhaikasvabhāvameva,",
    "GSP33yaatsi_u:71": " svabhāvadhavalamiva sphuṭikamaṇimupadhānaviśeṣāpāditāruṇimaguṇādinirbhāsamantaḥkaraṇopadhānāpāditarāgadveṣasukhaduḥkhādyaśivaguṇanirbhāsamanuditāvastamitasvarūpaprakāśaṃ",
    "GSP33yaatsi_u:72": " svayañjyotiṣamimamabhidadhati /",
    "GSP33yaatsi_u:73": " anye tu jñānānandasvabhāvam /",
    "GSP33yaatsi_u:74": " āśrayānukūlyapratilabdhānandasukhādivyapadeśabodhaviśeṣa evāsya svābhāvika ityanye /",
    "GSP33yaatsi_u:75": " tathā - anumānasamadhigamyaḥ ;",
    "GSP33yaatsi_u:76": " āgamaikavedyaḥ ;",
    "GSP33yaatsi_u:77": " mānasapratyakṣavedyaḥ ;",
    "GSP33yaatsi_u:78": " grāhakatayaiva sakalaviṣayavittiṣu pratyakṣaḥ ;",
    "GSP33yaatsi_u:79": " jñānasvabhāvatayānuditānastamitasvarūpaprakāśaḥ svayañjyotiḥ ;",
    "GSP33yaatsi_u:80": " ridṛśo 'pyugamānumānayogajapratyakṣaiḥ svetarasakalavilakṣaṇasvābhāvyena viśadaviśadataraviśadatamatayāntato yathāvadaparokṣyata iti /",
    "GSP33yaatsi_u:81": " tathā - paramamahān ;",
    "GSP33yaatsi_u:82": " aṇuparimāṇaḥ ;",
    "GSP33yaatsi_u:83": " śarīraparimāṇaḥ ;",
    "GSP33yaatsi_u:84": " svataḥ parimāṇarahito 'pi vyāpyavastuparimitikṛtapariccheda iti /",
    "GSP33yaatsi_u:85": " vyāptirapicaitanyamātreṇa ;",
    "GSP33yaatsi_u:86": " svarūpeṇeti /",
    "GSP33yaatsi_u:87": " tathā kṣaṇikaḥ ;",
    "GSP33yaatsi_u:88": " yāvaccharīroṣmastāyī ;",
    "GSP33yaatsi_u:89": " āprakṛtapralayāvasthīyī ;",
    "GSP33yaatsi_u:90": " āmokṣasthāyī ;",
    "GSP33yaatsi_u:91": " kūṭastho nitya iti /",
    "GSP33yaatsi_u:92": " sarvaśarīreṣvekaḥ ;",
    "GSP33yaatsi_u:93": " pratikṣetraṃ nānābhūta iti ca tathā tathā pratipadyante /",
    "GSP33yaatsi_u:94": " tathā paramātmaviṣaye 'pi - kecit samastavastusākṣātkāriṇaṃ sarvaśaktimīśvarameva nābhyupagacchanti /",
    "GSP33yaatsi_u:95": " abhyupagacchanto 'pyeke pratyastamitamitimānamātṛmeyeśvareśitavyādibhedavikalpakūṭasthavijñā naikarasamanādyavidyopadarśitaviyadādibhedāvacchinnajñānaiśvaryādimahimavika",
    "GSP33yaatsi_u:96": " lpatayā kālpanikamācakṣate /",
    "GSP33yaatsi_u:97": " apare tu yathoktasvarūpamevāvidyopadhānena tadguṇasāratayā prakalpitabrahmādisthāvaraparyantavividhajīvabhedaṃ",
    "GSP33yaatsi_u:98": " svādhīnavicitravartasvabhāvamāyopahitatayā samāsāditasārvajñyādisaṃpadamupahitamimamabhidadhati /",
    "GSP33yaatsi_u:99": " tathānye prakṛṣṭasattavopādānanimittasvatantrapradhānapariṇāmaviśeṣamātrani yamanirvāhitarvaiśvarya maryādamādriyante /",
    "GSP33yaatsi_u:100": " anupahitamapi pariṇāminamapare pratipedire /",
    "GSP33yaatsi_u:101": " apariṇāminamapi svamāyāṃśabhūtavicitrāntaḥkaraṇadarpaṇatalapratibimbitatayā pratipannaviśvataijasaprājñabhāvaṃ tamekameva cetanamitare rocayante / anye tu",
    "GSP33yaatsi_u:102": " svādhīnatrividhacetanācetanasvarūpasthitipravṛttibhedaṃ svābhāvikaniravadhikātiśayajñānabalaiśvaryavīryaśaktitejaḥprabhṛtisakalakalyāṇaguṇagaṇamahārṇavaṃ",
    "GSP33yaatsi_u:103": " puruṣaviśeṣamīśvaramātiṣṭhante /",
    "GSP33yaatsi_u:104": " tathā tadviśeṣe 'pi hariharaviriñcabhāskarātmanā anabhimata tattanmūrtiparityāgena ca catusridvyekamūrtitayā vivadante /",
    "GSP33yaatsi_u:105": " mūrtiviśeṣaviṣayāśca nityatvānityatvabhotakatvābhautikatvasvārthaparārthatvādivitarkāḥ prādurbhavanti ;",
    "GSP33yaatsi_u:106": " parijanasthānādigocarāśca /",
    "GSP33yaatsi_u:107": " tathā pramāṇato 'pi - ānuśrāvika evetyeke /",
    "GSP33yaatsi_u:108": " ānumānikaścetyanye /",
    "GSP33yaatsi_u:109": " viśiṣṭapratyakṣasamadhigamyaścetyapare /",
    "GSP33yaatsi_u:110": " tathā ātmaparamātmanoḥ saṃbandhe 'pi - anādyavidyopādānabhedāspado 'yamīśvareśitavyatādirūpasaṃbandhaḥ /",
    "GSP33yaatsi_u:111": " paramārthatatsvekaṃ tattvamiti kecit /",
    "GSP33yaatsi_u:112": " vyatirekābhāve 'pyatirikto jīva ityanye /",
    "GSP33yaatsi_u:113": " svatastvaikyam,",
    "GSP33yaatsi_u:114": " upādhito bheda iti viśiṣṭasvarūpabhāvena bhinnābhinnatvamitare /",
    "GSP33yaatsi_u:115": " nānātve satyevābhedo nāmānvayaḥ aṃśāśibhāvalakṣaṇaḥ,",
    "GSP33yaatsi_u:116": " samavāyaḥ paratantratālakṣaṇaḥ,",
    "GSP33yaatsi_u:117": " śeṣaśeṣitvarūpaḥ,",
    "GSP33yaatsi_u:118": " svasvāmibhāvaḥ,",
    "GSP33yaatsi_u:119": " bhṛtyasvāmilakṣaṇa iti ca nānāvidyā vādāḥ /",
    "GSP33yaatsi_u:120": " tathā paramapuruṣārthabhūte brahmaprāptilakṣaṇamokṣe 'pi - svarūpocchittilakṣaṇaḥ,",
    "GSP33yaatsi_u:121": " avidyāstamayalakṣaṇaḥ,",
    "GSP33yaatsi_u:122": " niśeṣavaiśeṣikātmaguṇocchedalakṣaṇaḥ,",
    "GSP33yaatsi_u:123": " kaivalyarūpaḥ,",
    "GSP33yaatsi_u:124": " tadbhāvasādharmyalakṣaṇaḥ,",
    "GSP33yaatsi_u:125": " tadguṇasaṅkāntilakṣaṇaḥ,",
    "GSP33yaatsi_u:126": " catthāyāpattilakṣaṇaḥ,",
    "GSP33yaatsi_u:127": " sāṃsiddhikānandādisvarūpāvirbhāvalakṣaṇaḥ,",
    "GSP33yaatsi_u:128": " tadguṇānubhavajanitaniratiśayasukhasamunmeṣopanītātyantikatatkiṅkaratvalakṣaṇa iti tathā tathā vivadante /",
    "GSP33yaatsi_u:129": " tatsādhanato 'pi - karmayogalabhyaḥ,",
    "GSP33yaatsi_u:130": " jñānayogalabhyaḥ,",
    "GSP33yaatsi_u:131": " anyatarānugṛhītānyataralabhyaḥ,",
    "GSP33yaatsi_u:132": " ubhayalabhyaḥ,",
    "GSP33yaatsi_u:133": " ubhayaparikarmitakhāntasyaikāntikātyantika bhaktiyogalabhya iti /",
    "GSP33yaatsi_u:134": " tadevamanavasitaviśeṣavimarśakajanavimatidarśanāt,",
    "GSP33yaatsi_u:135": " tatttatpakṣasādhanabalābalānagamācca tatastataḥ sandihānāḥ prekṣāvanto na tāvatparamapuruṣārthāya ghaṭeran,",
    "GSP33yaatsi_u:136": " yāvadayamātmā paramātmā ca svarūpataḥ pramāṇataḥ saṃbandhataḥ prāptitaḥ tatsādhanataśca na nirṇiyeteti tatpratibodhāyedamārabhyate /",
    "GSP33yaatsi_u:137": " yadyapi bhagavatā bādarāyaṇenedamarthānyeva sūtrāṇi praṇītāni /",
    "GSP33yaatsi_u:138": " vivṛtāni ca tāni pari",
    "GSP33yaatsi_u:139": " mitagambhīrabhāṣiṇā dramiḍabhāṣyakṛtā /",
    "GSP33yaatsi_u:140": " vistṛtāni ca tāni gambhīranyāyasā(ga)",
    "GSP33yaatsi_u:141": " rabhāṣiṇā śrīvatsāṅkamiśreṇāpi /",
    "GSP33yaatsi_u:142": " tathāpi ācāryaṭaṅka-bhartṛprapañca-bhartṛmitra-bhartṛhari-brahmadaktaśaṅkara-śrīvatsāṅka-bhāskarādiviracitasitāsitavividhanibandhana śraddhāvipralabdhabuddhayo na yathāvat,",
    "GSP33yaatsi_u:143": " anyathā ca pratipadyanta iti yuktaḥ prakaraṇaprakramaḥ //",
    "GSP33yaatsi_u:144": " (ityupoddhātaprakaraṇam)",
    "GSP33yaatsi_u:145": " prakaraṇārambhaprayojanasabhidhatte 'viruddhe'ti /",
    "GSP33yaatsi_u:146": " ātmaparamātmaviṣaye hi nānā vipratipattayaḥ santi /",
    "GSP33yaatsi_u:147": " matīnāṃ viruddhatvaṃ viruddhārakārāvagāhitvam /",
    "GSP33yaatsi_u:148": " yato mumukṣūṇāmātmaparamātmatattvaṃ jijñāsamānānāṃ tadviṣaye vādivivādinimittā vipratipattayaḥ santi,",
    "GSP33yaatsi_u:149": " atastatpariśuddhyarthaṃ - ātmaparamātmatattvamateḥ tattadvādaprayuktāsadviruddhākāraprakārakatvarūpadoṣanirasanena",
    "GSP33yaatsi_u:150": " yathāvasthitākārāvagāhitvalakṣaṇaśuddhiyogasaṃpādanārthamātmasiddhināmakaṃ prakaraṇaṃ",
    "GSP33yaatsi_u:151": " viraccate satpramāṇatarkairātmaparātmatattvanirṇayaphalamiryarthaḥ /",
    "GSP33yaatsi_u:152": " parāvarātmatattvaṃ pradhānaviṣayaḥ /",
    "GSP33yaatsi_u:153": " parapakṣapratikṣepo nāntarīyakaḥ /",
    "GSP33yaatsi_u:154": " ātmatattvanirṇayaśca sākṣātprayojanametatprakaraṇasyeti sūcitam /",
    "GSP33yaatsi_u:155": " paramparayā niḥśreyasābhiṣvaṅgaścāsyābhipretaḥ /",
    "GSP33yaatsi_u:156": " viṣayaprayojanokteḥ saṃbandhādhikāriṇau cākṣepagamyau /",
    "GSP33yaatsi_u:157": " evamanubandhicatuṣṭayasaṃpattiranusaṃhitā /",
    "GSP33yaatsi_u:158": " parāvarātmatattvapratipādakaścutyantānugrāhakanyāyaprapañcanaṃ prakaraṇasyāsya mukhyaṃ kṛtyam /",
    "GSP33yaatsi_u:159": " tataścātmaparamātmamananopayogīdaṃ saṃpadyata iti bodhyam // 2 //",
    "GSP33yaatsi_u:160": " anarthakāyātmatattva na ko 'pi prekṣāpūrvakārī pravarteteti svagranthaphalasyāsya niḥśreyasābhiṣvaṅgamāviṣkaroti 'saṃmatam' iti /",
    "GSP33yaatsi_u:161": " nanvastu nāmā'majñānasya mokṣasādhanatvam,",
    "GSP33yaatsi_u:162": " atiriktaparamātmajñānasya tatkula ityatrā'ha 'śrūyate' iti /",
    "GSP33yaatsi_u:163": " bāhyānāṃ vimatyāmapi vaidikavaryāṇāmātmana iva paramātmano 'pi tattvajñānasya mokṣasādhanatve na vimatiriti bhāvaḥ /",
    "GSP33yaatsi_u:164": " parātmā-paraṃbrahma puruṣottamaḥ śrīmannārāyaṇaḥ /",
    "GSP33yaatsi_u:165": " avarātmā-jīvātmā /",
    "GSP33yaatsi_u:166": " śiṣṭaṃ spaṣṭam /",
    "GSP33yaatsi_u:167": " nanu sandhigdhe hi nyāyapravṛttiḥ /",
    "GSP33yaatsi_u:168": " vedāntaireva parāvarātmatattvaṃ suniścitamiti kathaṃ tatra śaṅkā,",
    "GSP33yaatsi_u:169": " kathantarāṃ ca",
    "GSP33yaatsi_u:170": " nyāyapravṛttiḥ ? ucyate /",
    "GSP33yaatsi_u:171": " śrutibhirarthāvagame 'pi prasiddhamativibhavānāṃ tīrthakarāṇāṃ vividhavādaśravaṇataḥ śrutitātparya eva sandehapravṛtteḥ śrutyarthayāthātmye 'pi śaṅkā saṃbhavadudayā /",
    "GSP33yaatsi_u:172": " imamevā'śayaṃ hṛdi nidhāyātmatattve sandehasandohikā vipratipattīrupakṣapati 'tatre' ti /",
    "GSP33yaatsi_u:173": " tīrthaṃ - darśanaṃ tīrthasāmyāt /",
    "GSP33yaatsi_u:174": " darśanaṃ hi āntarājñānamalanirharaṇapūrvakaṃ tattvajñānarūpāṃ śuddhimātmanāmupajanayati /",
    "GSP33yaatsi_u:175": " tatkurvantīti tīrthakārāḥ - dārśanikāḥ /",
    "GSP33yaatsi_u:176": " tadyathā - uktaṃ vipratipaccibāhuvidhyaṃ yathā - yena prakāreṇa,",
    "GSP33yaatsi_u:177": " tadvarṇyata iti yāvat /",
    "GSP33yaatsi_u:178": " 'dehameve'ti /",
    "GSP33yaatsi_u:179": " dehādyātmatvavādinaścārvāka",
    "GSP33yaatsi_u:180": " bhedāḥ / 'mana ityanye' iti /",
    "GSP33yaatsi_u:181": " mana ityaprasiddhaṃ kimapi kecidātmetyācakṣata ityarthaḥ /",
    "GSP33yaatsi_u:182": " 'ātmānamācakṣata' ityuttaratrāpyanveti /",
    "GSP33yaatsi_u:183": " saugatamataṃ śāṅkaramataṃ cāha tantreṇa 'adhyaste' ti /",
    "GSP33yaatsi_u:184": " bodhamātrañcaitanyamātram /",
    "GSP33yaatsi_u:185": " anahaṅkāram - ahaṃbuddhiśabdāviṣayam /",
    "GSP33yaatsi_u:186": " āvidyamahaṅkāra granthisthaṃ jñātṛtvamātmanyāropyata ityekaḥ pakṣaḥ /",
    "GSP33yaatsi_u:187": " anādivāsanayā jñānasyaiva jñātṛbhāvādyāropa iti cāparaḥ /",
    "GSP33yaatsi_u:188": " tārkikamatamāha 'dehendriye' ti /",
    "GSP33yaatsi_u:189": " bodhaḥ - jñānam /",
    "GSP33yaatsi_u:190": " dehendriyamanaḥprāṇadhībhyo 'nyamacaitanyasvarūpamāgantukajñānasukhādiv iśeṣaguṇavantamahaṃbuddhiśabdagocaramātmānaṃ kāṇādā gautamāścācakṣata ityarthaḥ /",
    "GSP33yaatsi_u:191": " acitsvabhāvamityanenākāśāderivātmasvarūpasya jaḍatvaṃ vivikṣitam /",
    "GSP33yaatsi_u:192": " ahaṅkāraḥ, - ahamiti buddhiḥ śabdaśca /",
    "GSP33yaatsi_u:193": " sāṅkhyamatamāha 'apare' iti /",
    "GSP33yaatsi_u:194": " bodhaikasvabhāvameva-bodhaścaitanyaṃ,",
    "GSP33yaatsi_u:195": " tadeva svo bhāvaḥ svarūpaṃ yasya tam,",
    "GSP33yaatsi_u:196": " jñānasvarūpameva /",
    "GSP33yaatsi_u:197": " upadhānam-upodhaḥ sannidhānam /",
    "GSP33yaatsi_u:198": " imam - ātmānam /",
    "GSP33yaatsi_u:199": " yathā svabhāvato dhavala eva sphaṭikādirjapākusumādyupādhisnidhānenāropitatattadraktādirūpeṇa pratibhāsate,",
    "GSP33yaatsi_u:200": " evaṃ nityasvaprakāśaḥ svayañjyotirātmāntaḥkaraṇasannidhānata āropitasukhaduḥkhāditadguṇavattayā bhāsate kevalam /",
    "GSP33yaatsi_u:201": " vastuto nityanirduṣṭa evāyamiti bhāvaḥ /",
    "GSP33yaatsi_u:202": " 'anye tvi' ti /",
    "GSP33yaatsi_u:203": " mīmāṃsakaikadeśinaḥ siddhāntyekadeśino vā /",
    "GSP33yaatsi_u:204": " jñānānandau svābhāvikadharmāvātmana ityamīṣāmāśayaḥ /",
    "GSP33yaatsi_u:205": " siddhāntināṃ matamāha 'āśraye'ti /",
    "GSP33yaatsi_u:206": " ānando 'pi nātiriktaḥ,",
    "GSP33yaatsi_u:207": " kintu ātmanaḥ anukūlatvena prāpta ānandasukhādinirdeśo yena,",
    "GSP33yaatsi_u:208": " evaṃbhūto jñānaviśeṣa eva saḥ /",
    "GSP33yaatsi_u:209": " sa eva cātmanaḥ svabhāvaḥ /",
    "GSP33yaatsi_u:210": " saṃsāritvaduḥ khitvādi tu karmopādhikamiti bhāvaḥ /",
    "GSP33yaatsi_u:211": " yāvaduktopapannaścātmeti hārdam /",
    "GSP33yaatsi_u:212": " tattadvādyukteṣu yāvadupapannam,",
    "GSP33yaatsi_u:213": " tāvadākāravattvaṃ cātmanaḥ saṃmatameva hi siddhānte /",
    "GSP33yaatsi_u:214": " ātmasvarūpe vipratipattīrūktvā tadgrāhakapramāṇe tā upakṣipati 'tathā anumāne'ti /",
    "GSP33yaatsi_u:215": " sautrāntikīya ānumānikatvapakṣo 'yam /",
    "GSP33yaatsi_u:216": " anumānaṃ ca ahaṃvijñānaṃ sālambanaṃ vijñānatvānnīlapītādivijñānavadityādyudāhāryam /",
    "GSP33yaatsi_u:217": " vilakṣaṇa ātamā anumānagacara iti naiyāyikapakṣo vātrakīrtitaḥ syāt /",
    "GSP33yaatsi_u:218": " agnimavivaraṇānusārāt /",
    "GSP33yaatsi_u:219": " 'āgamaikavedya' iti /",
    "GSP33yaatsi_u:220": " śrotriyāṇāṃ pakṣo 'yam /",
    "GSP33yaatsi_u:221": " ahaṃbuddherdehālambanatayaivopapatteḥ saṅgātaparārthatvādyunumānasyāprayojakatvādinā ca śāstraikagamya ātmaityamīṣāmāśayaḥ /",
    "GSP33yaatsi_u:222": " 'mānase'ti /",
    "GSP33yaatsi_u:223": " tārkikāṇāṃ bhāṭṭānāṃ ca pakṣo 'yam /",
    "GSP33yaatsi_u:224": " 'grāhakataive'ti/",
    "GSP33yaatsi_u:225": " prābhākarapakṣo 'yam /",
    "GSP33yaatsi_u:226": " grāhakatayā-jñātṛtayā /",
    "GSP33yaatsi_u:227": " jñānasya tritayāvabhāsakatvāddhaṭapratyakṣa eva ghaṭa iva tañjñānaṃ jñātā cātmā prakāśete ityamī /",
    "GSP33yaatsi_u:228": " sāṅkyādimatamāha 'jñānasvabhāvataye' ti /",
    "GSP33yaatsi_u:229": " svo bhāvaḥ svabhāvaḥ svarūpam /",
    "GSP33yaatsi_u:230": " nityasyā'tmano jñānasvarūpatayā",
    "GSP33yaatsi_u:231": " itarānadhīnanityasvaprakāśo 'yamityete siddhāntināmāśayamāhar 'idṛśo 'pī'ti /",
    "GSP33yaatsi_u:232": " viśadatamatayetyanantaraṃ 'gṛhīta' iti śeṣaḥ /",
    "GSP33yaatsi_u:233": " pratyaktvādinaivāsya svaprakāśatvāddehādivyāvartakanityatvāṇutvajñātṛtvādiprakāreṇā'gamena viśadatayā,",
    "GSP33yaatsi_u:234": " mananato viśadataratayā,",
    "GSP33yaatsi_u:235": " yogajapratyakṣato viśadatamatayā ca gṛhīto 'yaṃ muktau svābhāvikāsaṅkucitāparokṣajñānaprabhayā kāstnaryenānubhūyata ityarthaḥ /",
    "GSP33yaatsi_u:236": " ātmanaḥ parimāṇe 'pi tā nirdiśati 'tathe'ti /",
    "GSP33yaatsi_u:237": " naiyāyikapakṣamāha 'paramamahā' niti /",
    "GSP33yaatsi_u:238": " tattvaṃ cāpakarṣānāśrayamahatparimāṇam /",
    "GSP33yaatsi_u:239": " bibhutvasahacaritam /",
    "GSP33yaatsi_u:240": " tatpratibhaṭaṃ siddhāntināṃ pakṣamāha 'aṇuparimāṇa' iti /",
    "GSP33yaatsi_u:241": " mādhyamaṃ paramāṇaṃ manyamānānāmanaikāntyavādināṃ matamāha 'śarīraparimāṇa' iti /",
    "GSP33yaatsi_u:242": " sasattvaikāntyavādināṃ sāṅkhyānāṃ matamāha 'svata' iti /",
    "GSP33yaatsi_u:243": " parimāṇarāhityaṃ vibhutvādātmanām /",
    "GSP33yaatsi_u:244": " parimāṇavattve hi paricchinnatvamavibhutvaṃ prasajyata ityeṣāṃ hārdam /",
    "GSP33yaatsi_u:245": " aupādhikaṃ cāsya parimāṇamityāha 'vyāpye'ti /",
    "GSP33yaatsi_u:246": " vyāpyāntaḥkaraṇaparimāṇaupādhikaparimāṇo 'yaṃ bandhe ityarthaḥ /",
    "GSP33yaatsi_u:247": " vyāptāvapi tāmāha 'caitanye'ti /",
    "GSP33yaatsi_u:248": " svadharmabhūtajñānadvārikaiva vyāptiriti siddhāntipakṣaḥ /",
    "GSP33yaatsi_u:249": " yathāntaḥkaraṇādhīnaṃ parimāṇam,",
    "GSP33yaatsi_u:250": " tathā jñānādhīnaṃ vyāpakatvamiti sādṛśyenopastitatvāt siddhāntapakṣasya",
    "GSP33yaatsi_u:251": " prathamanirdeśo 'tra /",
    "GSP33yaatsi_u:252": " 'svarūpeṇe'ti /",
    "GSP33yaatsi_u:253": " ātmā svarūpataḥ sarvagata iti naiyāyikādayaḥ /",
    "GSP33yaatsi_u:254": " kālasaṃbandhe 'pi tā upakṣipati 'tathe'ti /",
    "GSP33yaatsi_u:255": " kṣaṇikatvaṃ saugatānāmabhimatam /",
    "GSP33yaatsi_u:256": " yāvaccharīroṣmasthāyitvaṃ cārvākāṇām /",
    "GSP33yaatsi_u:257": " āprākṛtapralasthāyitvaṃ brahmadevādīnām,",
    "GSP33yaatsi_u:258": " āmokṣasthāyitvāmauḍulomyupajñānām /",
    "GSP33yaatsi_u:259": " kūṭasthanityatvaṃ naiyāyikādīnāṃ siddhāntināṃ ca /",
    "GSP33yaatsi_u:260": " kūṭasthatvam-nirvikāratvam /",
    "GSP33yaatsi_u:261": " nityatvaṃ sarvakālasattā /",
    "GSP33yaatsi_u:262": " saṅkhyāyāmapi tāmāha 'sarve'ti /",
    "GSP33yaatsi_u:263": " ekajīvavādo māyāvādyekadeśinām /",
    "GSP33yaatsi_u:264": " pratiśarīramātmabhedo naiyāyikādīnāṃ siddhāntināṃ ca /",
    "GSP33yaatsi_u:265": " cakāro 'nuktavipratipattisamuccāyakaḥ /",
    "GSP33yaatsi_u:266": " 'tathā tathe'ti /",
    "GSP33yaatsi_u:267": " svasvābhimatatattadviruddhākāreṇātmānaṃ tete vādino manyanta ityarthaḥ /",
    "GSP33yaatsi_u:268": " jīghātmasvarūpādau vipratipattīruktvā paramātmasvarūpādau tā upakṣipati 'tathā parame'ti /",
    "GSP33yaatsi_u:269": " 'nānaiva vipratipattayaḥ tīrthakarāṇā'miti śeṣaḥ /",
    "GSP33yaatsi_u:270": " 'keci'diti /",
    "GSP33yaatsi_u:271": " cārvākā bauddhā ārhatāḥ karmaḍāścetyarthaḥ /",
    "GSP33yaatsi_u:272": " saśvaravādiṣvapi naikamatyamityāha 'abhyupagacchanto 'pī'ti /",
    "GSP33yaatsi_u:273": " ekekecidadvaitinaḥ /",
    "GSP33yaatsi_u:274": " kālpanikaṃ kalpiteśvarabhāvam /",
    "GSP33yaatsi_u:275": " kalpanāprakāramāha 'pratyastamite'ti /",
    "GSP33yaatsi_u:276": " kūṭastham-avikāri nityaṃ vijñānamātraṃ satyam /",
    "GSP33yaatsi_u:277": " yatreśeśitavyādibhedaprapañco mātṛmeyatadavacchinnamititvādirapi naivāsti /",
    "GSP33yaatsi_u:278": " evaṃbhūte 'dhi",
    "GSP33yaatsi_u:279": " ṣṭhāne 'vidyayaiva nānāśaktimatyā viyadādinānācitpratibhāso rajjvāmiva sarpādyavabhāsaḥ /",
    "GSP33yaatsi_u:280": " āvidyabhūtasamaṣṭivyaṣṭyavacchinnajñānaiśvaryādimahimabhedapratibhāsaśca /",
    "GSP33yaatsi_u:281": " tat samaṣṭhyavacchinnajñānaiśvaryādimattayā bhāsamānaṃ caitanyamīśvaraḥ /",
    "GSP33yaatsi_u:282": " vyaṣṭirūpadevādidehādyavacchinnajñānādimattayā nānātvena ca bhāsamānaṃ tadeva jīvajātamityeṣāmāśayaḥ /",
    "GSP33yaatsi_u:283": " avidyāyā eva jīveśvarabhāvakalpakopādhitvametanmate /",
    "GSP33yaatsi_u:284": " māyāvidyopādhibhedavādināṃ matamāha 'apare tvi'ti /",
    "GSP33yaatsi_u:285": " nirbhedacaitanyamātramevāvidyopahitaṃ nānājīvabhāvena māyopahitaṃ ceśvarabhāvena parisphurati /",
    "GSP33yaatsi_u:286": " tatrāvidyākṛtatvājjīvabhedaḥ kāmakrodhalobhādyāvidyaguṇapradhāno 'vidyāparavaśaścar /",
    "GSP33yaatsi_u:287": " iśvarastu svavaśavartivividhapariṇāmaśīlamāyāśaktyādhigatasārvajñyasarvaiśvayārdimahimetyamīṣāmāśayaḥ /",
    "GSP33yaatsi_u:288": " yogatantraniṣṭhānāmīśvarasamādaraṇarītimāha 'tathānye' iti /",
    "GSP33yaatsi_u:289": " aupādhikameveśvaratvametanmate 'pīti tathetyanenābhipretam /",
    "GSP33yaatsi_u:290": " svatantraprakṛtipariṇāmaviśeṣasya yo viśeṣo nityodriktasattvakatvarūpaḥ prakṛṣṭasattvapradhānāṃśopādānatvaprayuktaḥ,",
    "GSP33yaatsi_u:291": " tena saṃpāditā sarvaiśvaryavyavasthā yasya tamīśvaramādriyanta ityarthaḥ /",
    "GSP33yaatsi_u:292": " sadā śudadhasattvātmakāntaḥkaraṇādirīśvaropādhiḥ /",
    "GSP33yaatsi_u:293": " tadupahitacaitanyamātravapuḥ puruṣaviśeṣar iśvaraḥ /",
    "GSP33yaatsi_u:294": " upādhiviśeṣādhīnameva tasyaiśvaryamiti bhāvaḥ /",
    "GSP33yaatsi_u:295": " yādavaprakāśapakṣamāga 'anupahitamapī'ti /",
    "GSP33yaatsi_u:296": " sindhuriva phenabudbudataraṅgabhedena brahmaiva jaḍajīveśvarūpeṇa bhavatīti pariṇāmavādo 'yam /",
    "GSP33yaatsi_u:297": " pratibimbavādamāha 'apariṇāminamapī'ti /",
    "GSP33yaatsi_u:298": " 'tamekameva cetana'mityanena māyopahitaṃ caitanyamīśvaraḥ /",
    "GSP33yaatsi_u:299": " antaḥkaraṇeṣu tasyaiva pratibimbabhedā jīvā ityābhāsalakṣaṇatvaṃ jīvānāṃ vijñāyate /",
    "GSP33yaatsi_u:300": " yadvā māyāyāṃ pratibimbitaṃ caitanyamīśvaraḥ /",
    "GSP33yaatsi_u:301": " tasya māyāśabhūtavicitrāntaḥkaraṇeṣu pratibimbabhedā jīvā iti bhāvaḥ /",
    "GSP33yaatsi_u:302": " viśvādirjāgṛtisvapnasuṣuptyabhimānī /",
    "GSP33yaatsi_u:303": " siddhāntināṃ matamāha 'anye' tviti /",
    "GSP33yaatsi_u:304": " trividhāścetanāḥjñātṛtvavanto baddhamuktanityāḥ /",
    "GSP33yaatsi_u:305": " trividhāścātetanāḥ - jñātṛtvarahitāḥ prakṛtikālanityavibhūtayaḥ /",
    "GSP33yaatsi_u:306": " jñānarūpatve 'pi nityavibhūterajñātṛtvādacetanatvam /",
    "GSP33yaatsi_u:307": " teṣāṃ sarveṣāṃ svasvākārasaṃpattiḥ,",
    "GSP33yaatsi_u:308": " niṣpannasvarūpāṇāmuttarottarakālānuvṛttirūpā sthitiḥ,",
    "GSP33yaatsi_u:309": " pravṛttiviśeṣāśca tattatkāryānuguṇā yadadhīnā eva sadā,",
    "GSP33yaatsi_u:310": " sar iśvaraḥ /",
    "GSP33yaatsi_u:311": " sa ca na nirguṇaḥ /",
    "GSP33yaatsi_u:312": " kintu svābhāvikotkṛṣṭatamaṣāṅguṇyaprabhṛtyanantakalyāṇaguṇagaṇaratnākaraḥ /",
    "GSP33yaatsi_u:313": " nirguṇatvaṃ cāsya heyagandhābhāvāt /",
    "GSP33yaatsi_u:314": " ayaṃ ca puruṣaviśeṣaḥ - trividhajīvātmavilakṣaṇaḥ puruṣottamaḥ śriyaḥ - patirityeteṣāṃ hārdam /",
    "GSP33yaatsi_u:315": " puruṣaviśeṣar iśvara ityuktama /",
    "GSP33yaatsi_u:316": " sa kiṃnāmarūpa ityapekṣāyāmāha 'tathā tadviśeṣe 'pī'tir /",
    "GSP33yaatsi_u:317": " iśvarīyanāmarūpādiviṣaye 'pi naikamatyaṃ vādināmityarthaḥ /",
    "GSP33yaatsi_u:318": " tathāhi-eka evaiśvaro mūrticatuṣṭayaṃ",
    "GSP33yaatsi_u:319": " gṛhṇāti kāryavaśādityeke /",
    "GSP33yaatsi_u:320": " trimūrtivādinastvādityarūpaṃ parityajanti /",
    "GSP33yaatsi_u:321": " hariharaikyavādinastu brahmarūpamapi /",
    "GSP33yaatsi_u:322": " śaivāstu hara evaiśvara ityabhimanyante /",
    "GSP33yaatsi_u:323": " śrīvaiṣṇavastu harirevetyāmananti /",
    "GSP33yaatsi_u:324": " evaṃ hairaṇyagarbhāṇāṃ saurāṇāṃ ca tattadekamūrtipakṣo 'pyanusandheyaḥ /",
    "GSP33yaatsi_u:325": " riśvaramūrtigataviśeṣeṣvapi vipratipattīrāha 'mūrtī'ti /",
    "GSP33yaatsi_u:326": " sārthatvam - svabogasiddhyarthatvam /",
    "GSP33yaatsi_u:327": " parārthatvam - jīvānugrahaikārthatvam /",
    "GSP33yaatsi_u:328": " vitarkāḥ - vipratipattayaḥ /",
    "GSP33yaatsi_u:329": " 'parijane'ti /",
    "GSP33yaatsi_u:330": " parijanādayaḥ santi neti,",
    "GSP33yaatsi_u:331": " nityāḥ anityā iti,",
    "GSP33yaatsi_u:332": " prākṛtā aprākṛtā iti ca pakṣabhedāḥ parijanasthānādāvanusandheyāḥ /",
    "GSP33yaatsi_u:333": " 'pramāṇato 'pī'ti /",
    "GSP33yaatsi_u:334": " sārvavibhaktikastasil /",
    "GSP33yaatsi_u:335": " pramāṇaviṣaye 'pītyarthaḥ /",
    "GSP33yaatsi_u:336": " śāstraikapramāṇaka ityeke /",
    "GSP33yaatsi_u:337": " āgamānumānapramāṇaka ityapare /",
    "GSP33yaatsi_u:338": " śruto mataśca śrutito 'numānataśca premapūrvānudhyānasaṃskṛtamanogrāhyaśceti tu siddhāntinaḥ //",
    "GSP33yaatsi_u:339": " atha jīvaparayoḥ saṃbandhe 'pi vipratipattīrnirdiśati 'tathā ātme'ti /",
    "GSP33yaatsi_u:340": " advaitināṃ pakṣamāha 'anādī'ti /",
    "GSP33yaatsi_u:341": " avidyākṛtabhedāvalaṃbanatvādīśeśitavyatvādevyarvihārikatvameva na paramārthatvamityāśayo 'mīṣām /",
    "GSP33yaatsi_u:342": " pratibimbapakṣābhiprāyeṇā'h 'vyatireke'ti /",
    "GSP33yaatsi_u:343": " bimbato bhedābhāve 'pi pratibiṃbānāṃ bhedapratipattyādigocaratvalakṣaṇo 'tirekoviśeṣo 'stīti bhāvaḥ /",
    "GSP33yaatsi_u:344": " bhāskarapakṣamāha 'svata' iti /",
    "GSP33yaatsi_u:345": " svarūpato 'bhedaḥ /",
    "GSP33yaatsi_u:346": " aupādhiko bhedaḥ /",
    "GSP33yaatsi_u:347": " bhedābhedayorviruddhayoḥ kevalasvarūpa evāsaṃbhavādityāśayaḥ /",
    "GSP33yaatsi_u:348": " yādavaprakāśapakṣamāha 'nānātva' iti /",
    "GSP33yaatsi_u:349": " aṃśāṃśibhāvalakṣaṇa ityasyānvaya ityanena saṃbandhaḥ /",
    "GSP33yaatsi_u:350": " aṃśāṃśitvādbhedābhedopapattiḥ /",
    "GSP33yaatsi_u:351": " bhedasamānādhikaraṇābhedasyaiva tādātmyasya sāmānadhikaraṇyārthatvamiti hārdameteṣām /",
    "GSP33yaatsi_u:352": " 'samavāya' ityādiḥ siddhāntinā pakṣaḥ /",
    "GSP33yaatsi_u:353": " nānāsaṃbandhopagamājjīvaparayoḥ siddhānte nānasaṃbandhakīrtanam /",
    "GSP33yaatsi_u:354": " aṃśāṃśibhāvalakṣaṇa ityasya siddhāntapakṣatvamapi saṃbhavati /",
    "GSP33yaatsi_u:355": " paratantratā-apṛthaksiddhiḥ tadrūpaḥ samavāyaḥ,",
    "GSP33yaatsi_u:356": " na tvatirikto vaiśeṣikamatavaditi bhāvaḥ /",
    "GSP33yaatsi_u:357": " paragatātiśayādhānecchāprakḷptasvarūpādikatvaṃ śeṣatvam /",
    "GSP33yaatsi_u:358": " yatheṣṭaviniyogārhatvaṃ svatvam /",
    "GSP33yaatsi_u:359": " preryacetanatvaṃ bhṛtyatvamiti bhidā /",
    "GSP33yaatsi_u:360": " etatpratisaṃbandhitvalakṣaṇaṃ ca śeṣitvādīti bodhyam /",
    "GSP33yaatsi_u:361": " bhṛtyasvāmīti bhāvapradhānanirdeśaḥ /",
    "GSP33yaatsi_u:362": " bhṛtyasvāmitvalakṣaṇa iti yāvat /",
    "GSP33yaatsi_u:363": " tathaiva vā pāṭhaḥ saṃbhāvyate /",
    "GSP33yaatsi_u:364": " atha muktisvarūpe vipratipattīrāha 'tathā parame'ti /",
    "GSP33yaatsi_u:365": " brahmaprāptilakṣaṇeti svābhimatoktiḥ parābhimatānāṃ muktisvarūpāṇāṃ puruṣārthatvāyogasūcanārthā /",
    "GSP33yaatsi_u:366": " cārvākāṇāṃ śūnyavādināṃ ca svarūpocchittipakṣaḥ /",
    "GSP33yaatsi_u:367": " yogācārāṇāṃ māyināṃ vā pakṣo dvitīyaḥ /",
    "GSP33yaatsi_u:368": " kaṇādādipakṣastṛtīyaḥ / viśeṣaḥ",
    "GSP33yaatsi_u:369": " eva vaiśeṣikaḥ /",
    "GSP33yaatsi_u:370": " sāṅkhyapakṣasturīyaḥ /",
    "GSP33yaatsi_u:371": " tadbhāvasādharmya lakṣaṇa ityadvaitināṃ syāt /",
    "GSP33yaatsi_u:372": " tacchabdo brahmaparaḥ /",
    "GSP33yaatsi_u:373": " brahmabhāva eva sādharmyaṃ muktiriti /",
    "GSP33yaatsi_u:374": " yadvā - brahmarūpasāmyaprāpti,",
    "GSP33yaatsi_u:375": " brāhmaguṇaprāpti,",
    "GSP33yaatsi_u:376": " brahmakāntiprāptilakṣaṇamuktibhedaparaṃ padatrayam /",
    "GSP33yaatsi_u:377": " 'sāṃsiddhike'ti mīmāṃsakādīnāṃ matam /",
    "GSP33yaatsi_u:378": " 'tadguṇe'tyādi siddhāntinām /",
    "GSP33yaatsi_u:379": " svarūpāvirbhāvo 'pyatra garbhitaḥ /",
    "GSP33yaatsi_u:380": " kiṅkaratvaṃ sevākaraṇam /",
    "GSP33yaatsi_u:381": " muktyupāye 'pi tā āha 'tatsādhanato 'pī'ti /",
    "GSP33yaatsi_u:382": " karmajñānasamuccayapakṣo yādavaprakāśīyaḥ /",
    "GSP33yaatsi_u:383": " 'ubhaye'ti siddhāntipakṣaḥ /",
    "GSP33yaatsi_u:384": " karmayogajñānayogābhyāṃ saṃskṛtacetasa eva bhaktiyogo nāma parabhaktirudaiti /",
    "GSP33yaatsi_u:385": " karmajñānādyaṅgikā saiva parabrahmaprāptilakṣaṇamokṣasādhanam /",
    "GSP33yaatsi_u:386": " tasyāścaikāntikatvaṃ bhagavadekaviṣayatvam /",
    "GSP33yaatsi_u:387": " ātyatnikatvaṃ cāvicchinnatvam /",
    "GSP33yaatsi_u:388": " parajñānaparamabhaktyoretadvipākarūpatvameveti bhāvaḥ /",
    "GSP33yaatsi_u:389": " vipratipattipradarśanasya vicārāmbhopayogitāṃ samarthayati 'tadeva'miti /",
    "GSP33yaatsi_u:390": " parīkṣakāṇāṃ vipratipattibhede kasmiṃścidapi vā pakṣe yāvatsatpramāṇatarkamūlakatvādiviśeṣo nāvadhāryate,",
    "GSP33yaatsi_u:391": " tāvattattve sandeho na nivartate /",
    "GSP33yaatsi_u:392": " yāvacca niruktaviśeṣānavadhāraṇam,",
    "GSP33yaatsi_u:393": " na tāvattattatsādhane vyāptipakṣadharmatāyogitvalakṣamabalanirdhāraṇam /",
    "GSP33yaatsi_u:394": " na ca viruddhasādhyasādhanayorvāstavikavyāptipakṣadharmatopapattirekasminneva dharmiṇi /",
    "GSP33yaatsi_u:395": " tathā ca samabalatayā pratīyamānānāṃ nānāpakṣasādhanānāṃ satpratipakṣabhāvena sādhyanirṇayo durghaṭaḥ /",
    "GSP33yaatsi_u:396": " na cārthasandehādeva muktiḥ /",
    "GSP33yaatsi_u:397": " tathā ca pakṣabhede jāgrati yatra vāstavo viśeṣa iti vicāraḥ prāptāvasaraḥ /",
    "GSP33yaatsi_u:398": " vicāreṇānyatamapakṣe viśeṣāvadhāraṇe tu tatpakṣasādhanasyādhikabalatvajñānātsatpratipakṣabhāvanivṛttestenārthatattvanirṇayopapattiḥ /",
    "GSP33yaatsi_u:399": " tat muktisādhanopayogyarthatattvanirṇayāyā'tmasvarūpādigocarānyatamapakṣasya satpramāṇatarkamūlakatvādiviśeṣavyavasthāpanaparasya",
    "GSP33yaatsi_u:400": " vicāragranthasyā'rambho yukta eveti samuditāśayaḥ /",
    "GSP33yaatsi_u:401": " nanu - ātmaparamātmanornānāvipratipattinirasanārthaṃ pūrvācāryaprabandhānāṃ pravartanameva karyam /",
    "GSP33yaatsi_u:402": " kṛtaṃ nūtnaprabandhapraṇayanapravṛttyetyāśaṅkāmantarnidhāyāha 'yadyapī'ti /",
    "GSP33yaatsi_u:403": " idamarthānyeva - ātmaparamātmatatsaṃbandhādyarthatattvanirṇayārthānyeva,",
    "GSP33yaatsi_u:404": " sūtrāṇi - brahmamīmāṃsāsūtrāṇi /",
    "GSP33yaatsi_u:405": " eṣāmeva mukhyaṃ sūtratvamiti skāndoktam “nirviśeṣitasūtratvaṃ brahmasūtrasya cāpyataḥ /",
    "GSP33yaatsi_u:406": " saviśeṣāṇi sūtrāṇi hyaparāṇi vido viduḥ // mukhyasya",
    "GSP33yaatsi_u:407": " nirviśeṣeṇa śabdo 'nyeṣāṃ viśeṣataḥ /",
    "GSP33yaatsi_u:408": " iti vedavidaḥ prāhuḥ śabdatattvārthavedinaḥ //",
    "GSP33yaatsi_u:409": " ” iti /",
    "GSP33yaatsi_u:410": " 'vivṛtānī'ti /",
    "GSP33yaatsi_u:411": " parimitatvaṃ - śabdasaṅkṣepaḥ /",
    "GSP33yaatsi_u:412": " gabhīratvam - arthagāṃbhūryaśālitvam /",
    "GSP33yaatsi_u:413": " dramiḍabhāṣyakṛt - dramiḍācārya saṃjñakaḥ chāndogyavyānasya",
    "GSP33yaatsi_u:414": " vākyābhidhasya ṭaṅkācāryāparābhidhānabrahmanandikṛtasya bhāṣyakartā /",
    "GSP33yaatsi_u:415": " brahmasūtrāṇāmapi bāṣyaṃ kṛtamaneneti etachrīsūktisandarbhādavagamyate /",
    "GSP33yaatsi_u:416": " 'vistṛtāni ce' ti /",
    "GSP33yaatsi_u:417": " tāni - dramiḍācāryakṛtabrahmasūtrabhāṣyavākyāni /",
    "GSP33yaatsi_u:418": " 'vivaraṇagranthe' iti śeṣaḥ /",
    "GSP33yaatsi_u:419": " tānibrahmasūtrāṇi vā /",
    "GSP33yaatsi_u:420": " śrīviṣṇupurāṇavyākhyāne viṣṇucittīye vivaraṇavākyāni samuddhṛtāni santi /",
    "GSP33yaatsi_u:421": " 'tathāpī'ti /",
    "GSP33yaatsi_u:422": " ayaṃ bhāvaḥ - yadyapi pūrvācāryaprabndheṣvadhyātmatattvaṃ saparikaraṃ nirūpitamevāsti,",
    "GSP33yaatsi_u:423": " athāpi pāścātyaiḥ brahmamīmāṃsādivyākhyācchalena nānāmatānāṃ pravartitatvādā cāprāmāṇyahetvavadhāraṇāt",
    "GSP33yaatsi_u:424": " tadgrantheṣvapi śraddhāyāḥ siddhāntagrantheṣviva saṃbhavāt teṣu ca vipratipattibāhulyena",
    "GSP33yaatsi_u:425": " vicalitabuddhayo nāñjasā tattvajñānaṃ prāpnuyuriti tattanmatasārāsāravivekopayogitattanmataparīkṣātmakaprakaraṇārambha āvaśyaka eveti /",
    "GSP33yaatsi_u:426": " ācāryaṭaṅkādiṣu nirdiṣṭeṣu kecit siddhāntinaḥ,",
    "GSP33yaatsi_u:427": " anye tu matāntarānuyāyinaḥ syuḥ /",
    "GSP33yaatsi_u:428": " tatprabandheṣu ca sitāsitatvam - asphuṭapratipādakatvamanyathāpratipādakatvaṃ ca yathāsaṃbhavaṃ yojyam /",
    "GSP33yaatsi_u:429": " yadvā - ṭaṅkaśrīvatsāṅkāvapi atra nirdiṣṭau matāntarasthau vākyavivaraṇakartṛbhinnau syātām /",
    "GSP33yaatsi_u:430": " vākyakarturṭaṅkasaṃjñā ca vedārthasaṅgraṭīkāto 'vagamyate /",
    "GSP33yaatsi_u:431": " 'tatpratipattaye ce'ti /",
    "GSP33yaatsi_u:432": " kecidasphaṭatayār'thatattvamavagacchanti,",
    "GSP33yaatsi_u:433": " kecitpunaḥ kenāpi hetunā matāntaragrantheṣu śraddhālavo 'ta eva vañcitabudadhayo",
    "GSP33yaatsi_u:434": " 'nyathaiva pratipadyanta iti sphuṭapratipattaye anyaprabandhānāṃ sitāsitatvapratipattaye",
    "GSP33yaatsi_u:435": " ca prakaraṇārambho yukta evetyāśayaḥ /",
    "GSP33yaatsi_u:436": " pūrvācāryaprabandhānāṃ śāstrarūpāṇāṃ prakaraṇamidamātmasiddhyādīti ca hārdam /",
    "GSP33yaatsi_u:437": " prakaraṇaṃ cedaṃ śārīrakamīmāṃsāyāḥ,",
    "GSP33yaatsi_u:438": " nyāyatattvaśastrasya ca /",
    "GSP33yaatsi_u:439": " śāstraikadeśārthapratipādanatatparatve sati śāstrārthapratipattyupayogi (virodhimatanirāsādi)",
    "GSP33yaatsi_u:440": " kāryāntaravyāpṛtimattvaṃ prakaraṇatvam /",
    "GSP33yaatsi_u:441": " taduktam “śāstrai kadeśasaṃbaddha śāstrakāryāntare sthitam /",
    "GSP33yaatsi_u:442": " mataṃ prakaraṇaṃ nāma” iti //",
    "GSP33yaatsi_u:443": " prathamaṃ tāvadātmatattvamupavarṇayati 'tatre'ti /",
    "GSP33yaatsi_u:444": " 'deha' iti /",
    "GSP33yaatsi_u:445": " nirūpaṇīyatayopakṣitpeṣu ghaṭakībhūta ātmā dehādito vilakṣaṇaḥ svayaṃprakāśaḥ nityaḥ sūkṣmatayā sarvavyāptikṣamaḥ pratiśarīraṃ bhinnaḥ ānandasvabhāva ityarthaḥ /",
    "GSP33yaatsi_u:446": " dhīḥ - viṣayaprakāśakaṃ jñānamātmano dharmabhūtam /",
    "GSP33yaatsi_u:447": " tadādhāratvāttadvilakṣaṇatvam /",
    "GSP33yaatsi_u:448": " ananyena svena sādhanaṃ siddhiḥ prakāśo yasya so 'nanyasādhanaḥ /",
    "GSP33yaatsi_u:449": " nityatvamutpattivināśarahitatvam /",
    "GSP33yaatsi_u:450": " vyāpītyanenāṇusūkṣmatvaṃ phalitam /",
    "GSP33yaatsi_u:451": " svataḥ sukhī - svarūpata evānukūlaprakāśalakṣaṇa sukhavān /",
    "GSP33yaatsi_u:452": " sukhasvarūpa iti yāvat /",
    "GSP33yaatsi_u:453": " yadvā svābhāvikamānanditvamasya;",
    "GSP33yaatsi_u:454": " duḥkhitvaṃ tvaupādhikameveti bhāvaḥ // 3 //",
    "GSP33yaatsi_u:455": " tatra - dehendriyamanaḥprāṇadhībhyo 'nyo 'nanyasādhanaḥ /",
    "GSP33yaatsi_u:456": " nityo vyāpī pratikṣetramātmā bhinnaḥ svataḥ sukhī // 3 //",
    "GSP33yaatsi_u:457": " nanu dehamevātmānaṃ pratyakṣataḥ pratidyāmahe /",
    "GSP33yaatsi_u:458": " ahaṃ jānāmīti jñātā hyātmā ahamiti cakāsti /",
    "GSP33yaatsi_u:459": " dehaścāhaṅkāragocaraḥ,",
    "GSP33yaatsi_u:460": " sthūlo 'haṃ kṛśo 'hamiti darśanāt /",
    "GSP33yaatsi_u:461": " dehasya hi sthaulyādiyogaḥ /",
    "GSP33yaatsi_u:462": " atastatsamānādhikaraṇatayāyamahaṅkāraḥ śarīrālambana ityavaśyāśrayaṇīyam /",
    "GSP33yaatsi_u:463": " itarathā sakalalaukikaparīkṣakavyavahāroparodhaśca /",
    "GSP33yaatsi_u:464": " na cāyaṃ lākṣaṇiko vyavahāraḥ,",
    "GSP33yaatsi_u:465": " mukhyavṛttibhūmeḥ pṛthagasiddhatvāt /",
    "GSP33yaatsi_u:466": " na cānekāvayavayogiśarīrālambanatve jñātravabhāsasya tadīyarūpāvayavādyavabhāsenānvayinā bhavitavyam,",
    "GSP33yaatsi_u:467": " yena tadanvayābhāvāt jānāmīti pratyayaḥ śarīrātiriktamavagamayet /",
    "GSP33yaatsi_u:468": " bāhyendriyapratyakṣa eva tathā niyamadarśanāt /",
    "GSP33yaatsi_u:469": " svānta syā'ntaraguṇādhāratāvabhāsa eva sāmarthyaniyamāt /",
    "GSP33yaatsi_u:470": " anavadhṛtāvayavaviśeṣasyāpyanekāvayavayogino mahimaguṇaśālinaḥ tryaṇukasya prathamapratyakṣābhyupagamāt /",
    "GSP33yaatsi_u:471": " vāyośca tvagindriyeṇa sparśādhiṣṭhānamātratayopalambhadarśanācca /",
    "GSP33yaatsi_u:472": " dehavyatiriktātmagocaratve 'pi yathā tadīyaguṇāntarāgrahaṇam, tathehāpi /",
    "GSP33yaatsi_u:473": " yathā tatra bāhyapratyakṣagocara eva saṅkyāparimāṇādigrahaṇaniyamaḥ /",
    "GSP33yaatsi_u:474": " evaṃ ca pratyekaṃ paramāṇuṣu caitanyānupalabdheḥ,",
    "GSP33yaatsi_u:475": " tadabhyupagame caikaśarīra evānekasahasracetanāpātāt,",
    "GSP33yaatsi_u:476": " akāraṇaguṇapūrvakasya kāryadravyavartino viśeṣaguṇasyāsambhavānna śarīraviśeṣaguṇaścetanyam,",
    "GSP33yaatsi_u:477": " ayāvaccharīrabhāvitvāccetyādayo 'numānabedāḥ pratyakṣabādhitaviṣayatayā na parākramituṃ kṣamante /",
    "GSP33yaatsi_u:478": " viśeṣaguṇatve ca",
    "GSP33yaatsi_u:479": " prītiṣidhyamāne dehaguṇatvābhyu pagamaprasaṅgaśca /",
    "GSP33yaatsi_u:480": " api cecchānuvidhāyikriyatvendriyavattvādayaḥ śarīre dṛśyamānāḥ saṃpratipannācaitanyāddhaṭāderatyantavyāvartamānāḥ śarīrameva cetanamavagamayanti",
    "GSP33yaatsi_u:481": " kramukaphalatāmbhūladalāvayavādiṣu pratyekamavidyamānasyāpi rāgasyevāvayavini saṃyogaviśeṣāt,",
    "GSP33yaatsi_u:482": " dehārambhakaparamāṇusaṃśleṣaviśeṣādeva dehe caitanyasyāpyāvirbhāvo nānupapannaḥ /",
    "GSP33yaatsi_u:483": " carvaṇajanitahutavahasaṃyogasaṃpāditapāṭalimabhiḥ paramāṇubhirdvyaṇukādikrameṇa kāraṇaguṇapūrva eva tatra rāgodaya iti cet; na;",
    "GSP33yaatsi_u:484": " pramāṇābhāvāt /",
    "GSP33yaatsi_u:485": " api ca sitāsitāditantuṣu pratyekamavidyamānamapi citrarūpaṃ viśeṣaguṇaṃ tadārabdhe paṭe sphaṭamupalabhamānāḥ kathaṃ kāraṇaguṇapūrvakatvamuktaguṇasyādhyavasyema",
    "GSP33yaatsi_u:486": " na cāvayarūpātirekeṇāvavini citraṃ nāma rūpāntaraṃ nāstyeva /",
    "GSP33yaatsi_u:487": " avayavino 'cākṣuṣatvaprasaṅgāt /",
    "GSP33yaatsi_u:488": " avayavarūpaireva tadupapādane sarvameva kāryadravyaṃ nīrūpamāpadyet /",
    "GSP33yaatsi_u:489": " anubhavaviredhaḥ,",
    "GSP33yaatsi_u:490": " sarvavyavahā",
    "GSP33yaatsi_u:491": " ravirodhaśca /",
    "GSP33yaatsi_u:492": " viśaṣaguṇaśca kāṭhinya karakadravyavarti akāraṇaguṇapūrvakaṃ dṛśyata ityanekāntaśca /",
    "GSP33yaatsi_u:493": " na ca saṃyogaviśeṣaḥ kāṭhinyam ;",
    "GSP33yaatsi_u:494": " tasya dviṣṭhatvāt ;",
    "GSP33yaatsi_u:495": " asya tu karakadravyaikavartitvāt ;",
    "GSP33yaatsi_u:496": " sparśaviśeṣatayā padārthavidbhirabhyupagamācca /",
    "GSP33yaatsi_u:497": " dṛśyasya dehasya kathaṃ draṣṭṛtvamiti cet ;",
    "GSP33yaatsi_u:498": " ko virodhaḥ? /",
    "GSP33yaatsi_u:499": " ayameva yadekasyāṃ kriyāṃyāmekasya karmatvaṃ kartṛtvaṃ ca na ghaṭata iti /",
    "GSP33yaatsi_u:500": " yadyevam, vyatirekavāde vā kathamātmani ahamiti pratyayaḥ /",
    "GSP33yaatsi_u:501": " rūpabhedāditi cet,",
    "GSP33yaatsi_u:502": " samānamidaṃ dehātmavāde 'pi /",
    "GSP33yaatsi_u:503": " api ca parasamavāyikriyāphalagāmi karma /",
    "GSP33yaatsi_u:504": " svasamanetajñānaphalabhāginaḥ śarīrasya karmatvameva nāstīti na paryanuyogāvakāśaḥ /",
    "GSP33yaatsi_u:505": " ato deha evātmeti bārhaspatyāḥ /",
    "GSP33yaatsi_u:506": " tathāca ” pṛthivyāpastejo vāyuriti tattvāni,",
    "GSP33yaatsi_u:507": " tebhyaścaitanyaṃ,",
    "GSP33yaatsi_u:508": " kiṇvādibhyo madaśaktivat ” iti sūtram /",
    "GSP33yaatsi_u:509": " prathamaṃ tāvadātmatattvamupavarṇayati 'tatre'ti /",
    "GSP33yaatsi_u:510": " 'deha' iti /",
    "GSP33yaatsi_u:511": " nirūpaṇīyatayopakṣipteṣu ghaṭakībhūta ātmā dehādito vilakṣaṇaḥ svayaṃprakāśaḥ nityaḥ sūkṣmatayā sarvavyāptikṣamaḥ pratiśarīraṃ bhinnaḥ ānandasvabhāva ityarthaḥ /",
    "GSP33yaatsi_u:512": " dhīḥ - viṣayaprakāśakaṃ jñānamātmano dharmabhūtam /",
    "GSP33yaatsi_u:513": " tadādhāratvāttadvilakṣaṇatvam /",
    "GSP33yaatsi_u:514": " ananyena svena sādhanaṃ siddhiḥ prakāśo yasya so 'nanyasādhanaḥ /",
    "GSP33yaatsi_u:515": " nityatvamutpattivināśarahitatvam /",
    "GSP33yaatsi_u:516": " vyāpītyaneneṇasūkṣmatvaṃ phalitam /",
    "GSP33yaatsi_u:517": " svataḥ sukhī - svarūpata evānukūlaprakāśalakṣaṇasukhavān /",
    "GSP33yaatsi_u:518": " sukhasvarūpa iti yāvat /",
    "GSP33yaatsi_u:519": " yadvā svābhāvikamānanditvamasya;",
    "GSP33yaatsi_u:520": " duḥkhitvaṃ tvaupādhikameveti bhāvaḥ // 3 //",
    "GSP33yaatsi_u:521": " uktamātmatattvamasahamānaḥ śarīrātmavātī cārvākaḥ pratyavatiṣṭhate 'nanu dehameve'ti /",
    "GSP33yaatsi_u:522": " pratyakṣaṃ hi mukhyaṃ pramāṇam /",
    "GSP33yaatsi_u:523": " na ca tadatilaṅghanena kaścanārthaḥ sādhayituṃ śakyate /",
    "GSP33yaatsi_u:524": " pratyakṣaṃ ca sathaulyādiyoginaṃ dehameva jñātāramahamarthamātmānaṃ pratipādayatīti deha evātmeti bhāvaḥ /",
    "GSP33yaatsi_u:525": " dehasyaivāhaṃbuddhiviṣayatvamupapādayati 'dehaśce'tyādivākyadvayena /",
    "GSP33yaatsi_u:526": " 'ata' iti /",
    "GSP33yaatsi_u:527": " tatsamānādhikaraṇatayā-dehābhinnārthaviṣayakatayā /",
    "GSP33yaatsi_u:528": " itthaṃ bhāve tṛtīyā /",
    "GSP33yaatsi_u:529": " ayamahaṅkāraḥ - sthūlo 'hamityahapratyayaḥ pratyakṣarūpaḥ /",
    "GSP33yaatsi_u:530": " śarīrālambanaḥ - śarīraviṣayakaḥ /",
    "GSP33yaatsi_u:531": " śiṣṭaṃ spaṣṭam /",
    "GSP33yaatsi_u:532": " pratyakṣātikrame doṣamāha 'itarathe'ti /",
    "GSP33yaatsi_u:533": " pratyakṣamūlā hi vyavahārāḥ samupalabhyante paṇḍitapāmarasādhāraṇā arthakriyākārimo mukhyā eva /",
    "GSP33yaatsi_u:534": " tadvirodhaḥ pratyakṣātikrame prasajyata ityarthaḥ /",
    "GSP33yaatsi_u:535": " nanu 'sthūlo 'haṃ jānāmī'ti pratītirbhrāntireva pāmarāṇām /",
    "GSP33yaatsi_u:536": " paṇḍitānāṃ tvaritiktātmagocaraivāhaṃ jānāmīti /",
    "GSP33yaatsi_u:537": " ahaṃ sthūla iti tu vyavahāraḥ paṇḍitānāṃ lākṣaṇika ityāśaṅkāmanūdya pratikṣipati 'na cāya'miti /",
    "GSP33yaatsi_u:538": " ayaṃ vyavahāro lakṣaṇika ca netyanvayaḥ /",
    "GSP33yaatsi_u:539": " vācyamiti śeṣaḥ /",
    "GSP33yaatsi_u:540": " pratikṣepayuktimāha 'mukhye'ti /",
    "GSP33yaatsi_u:541": " ahaṃpadaśaktiviṣayasya dehavyatiriktasyānupalambhanirastatvāddeha eva mukhyatvamahampratyayavyavahahārayoriti bhāvaḥ /",
    "GSP33yaatsi_u:542": " jānāmyahamiti jñātṛtvapratīterdehagocaratve 'nupapattimāśaṅkate 'na ce' tyādinā /",
    "GSP33yaatsi_u:543": " anvayinā - niyatena /",
    "GSP33yaatsi_u:544": " sāvayavārthapratyakṣatvavyāpakaṃ tadavayavādiprakāśakatvamiti niyamo neti bhāvaḥ /",
    "GSP33yaatsi_u:545": " sati niyame yatprasaktaṃ tadā 'yene'ti /",
    "GSP33yaatsi_u:546": " iti sidhyediti śeṣaḥ /",
    "GSP33yaatsi_u:547": " tadanvayābhāvāt-śarīrāvayavādiprakāśānvayābhāvāttadaprakāśakatvāccharīrātiriktamevāvagamayedahaṃ jānāmīti /",
    "GSP33yaatsi_u:548": " na tu śarīraṃ sāvayavamiti niyamaphalam /",
    "GSP33yaatsi_u:549": " jñātṛtvapratyakṣaṃ śarīrāviṣayakam,",
    "GSP33yaatsi_u:550": " tadavayavāviṣayakatvāt /",
    "GSP33yaatsi_u:551": " yadyadakyaviviṣayaṃ tattadvayavagocaram,",
    "GSP33yaatsi_u:552": " yathā ghaṭādi pratyakṣamityatra prayoge niruktaniyamasyopayogaḥ /",
    "GSP33yaatsi_u:553": " niruktaniyamasyāsaṃbhave hetumāha",
    "GSP33yaatsi_u:554": " 'bāhye'ti / sahacāradṛṣṭerhi niyamavijñānam /",
    "GSP33yaatsi_u:555": " sahacāraśca bāhyapratyakṣa eva dṛṣṭa iti tadviṣaya eva niruktaniyama iti bhāvaḥ /",
    "GSP33yaatsi_u:556": " nanu bhavatu sahacāradarśanaṃ bāhya eva /",
    "GSP33yaatsi_u:557": " niyamastvasaṅkocātpratyakṣamātrāgocaro 'stvityatrāha 'svāntasye'ti /",
    "GSP33yaatsi_u:558": " āntaro guṇo jñānasukhādiryogyaḥ /",
    "GSP33yaatsi_u:559": " tadādhāratvamātreṇa dharmyavabhāsakatvaṃ manasaḥ /",
    "GSP33yaatsi_u:560": " natu dharmāntarasya /",
    "GSP33yaatsi_u:561": " bahirasvātatryānmanasaḥ /",
    "GSP33yaatsi_u:562": " tathāca rūpasāvayavatvadigrahāsaṃbhavāt manasā jñātṛtvamātreṇa śarīragraha iti pratyakṣasāmānye niyamo nopasaṃhartuṃ śakyata iti bhāvaḥ /",
    "GSP33yaatsi_u:563": " bāhyatve 'pi śarīrasya jñānādyuparāgoṇāntaratvamityabhimānaḥ /",
    "GSP33yaatsi_u:564": " avayavigocarabāhyapratyakṣatvavyāpakaṃ tadavayavagocaratvamiti niyame 'pi vyabhicāramāha 'anavadhṛte'ti /",
    "GSP33yaatsi_u:565": " tryaṇukacākṣuṣe 'tīndriyatvena tadavayavasyāgrahāvdyabhicāra iti bhāvaḥ /",
    "GSP33yaatsi_u:566": " anekāvayavayoginaḥ - anekāvayavasamavetasya,",
    "GSP33yaatsi_u:567": " svasamavetasamavāyenānekāvayavaviśiṣṭasya /",
    "GSP33yaatsi_u:568": " mahimaguṇaśālinaḥ - mahatparimāṇavataḥ /",
    "GSP33yaatsi_u:569": " trasareṇupratyakṣānantaraṃ cākṣuṣadravyatvādinā tasya sāvayavatvānumānādupanītadvyaṇukabhānaṃ",
    "GSP33yaatsi_u:570": " dvitīyāditryaṇukapratyakṣe saṃbhavatīti vyabhicārasthalaṃ tryaṇukapratyakṣaṃ prathamatvena viśeṣitam /",
    "GSP33yaatsi_u:571": " nanu yogyāvayavakāvayavibāhyapratyakṣasya tadavayavagocaratvamiti niyamo 'stviti cettatrāpi taṃ doṣamāha 'vāyośce'ti /",
    "GSP33yaatsi_u:572": " sparśavattvamātreṇa vāyuspārśane tadavayavaviṣayakatvābhāvāttatra vyabhicāro niruktaniyamasyeti bhāvaḥ /",
    "GSP33yaatsi_u:573": " satyevāvadhāne vāyvavayavādigrahaḥ /",
    "GSP33yaatsi_u:574": " anyadā tu tvaksannikṛṣṭasya vāyoḥ sparśavattvenaivopalambha ityabhimānaḥ /",
    "GSP33yaatsi_u:575": " ahañjānāmīti pratīte rūpādyaviṣayatvena śarīrāviṣayatvasādhane 'prayojakatvamāha 'dehavyatirikte'ti /",
    "GSP33yaatsi_u:576": " jñātṛtvapratīterityādiḥ /",
    "GSP33yaatsi_u:577": " tadīyaguṇāntaram - ātmaniṣṭhasaṅkhyādi /",
    "GSP33yaatsi_u:578": " 'tathehāpī'tyanantaramupapadyata iti śeṣaḥ /",
    "GSP33yaatsi_u:579": " ayaṃ bhāvaḥ - dravyagrāhīndriyasya yogyasannikṛṣṭatadguṇagrāhakatvamiti niyamaḥ /",
    "GSP33yaatsi_u:580": " tathā cātiriktātmaṃvāde yathā saṅkyā",
    "GSP33yaatsi_u:581": " dīnāṃ tadguṇānāmayogyatvānna manasā grahaḥ evaṃ dehātmavāde 'pi tadīyarūpāderayogyatvādeva na manasā graha iti /",
    "GSP33yaatsi_u:582": " na ca rūpavaddravyapratyakṣe rūpagrahaṇaṃ niyatamiti vācyam /",
    "GSP33yaatsi_u:583": " ghaṭādisparśane 'naikāntyān /",
    "GSP33yaatsi_u:584": " 'yathā tatre'ti /",
    "GSP33yaatsi_u:585": " yathā tatra - atiriktātmavāde bāhyapratyakṣa eva dravyagrāhiṇastadgatasaṅkyādigrāhitvamiti niyamyate,",
    "GSP33yaatsi_u:586": " tathā dehātmavāde 'pi niyamyatāmiti bhāvaḥ /",
    "GSP33yaatsi_u:587": " 'tathehāpī'ti punaranusandheyam /",
    "GSP33yaatsi_u:588": " evamahaṃ jānāmīti pratyakṣasya dehaviṣayakatvaṃ samarthitam /",
    "GSP33yaatsi_u:589": " anena dehacaitanyabādhakānumānānāṃ bādhitatvamāha 'evaṃ ce'ti /",
    "GSP33yaatsi_u:590": " caitanyaṃ na śarīraviśeṣaguṇaḥ ākāraṇaguṇapūrvakatatvāt,",
    "GSP33yaatsi_u:591": " ayāvaddravyabhāvitvādvā saṃyogavaditi dehacaitanye bādhakamanumānam /",
    "GSP33yaatsi_u:592": " tatra prathamahetorasiddhiṃ pariharati 'pratyeka'mityādinā /",
    "GSP33yaatsi_u:593": " nanu paramāṇuṣu dehāraṃbhakeṣu caitanyaṃ māstu /",
    "GSP33yaatsi_u:594": " yenānekacetanaprasaṅga ekasmin dehe /",
    "GSP33yaatsi_u:595": " akāraṇaguṇapūrvakaśca rūpādiḥ pākajo dṛṣṭaḥ /",
    "GSP33yaatsi_u:596": " tadvadbhavatu caitanyamityatrāha 'kāryadravye'ti /",
    "GSP33yaatsi_u:597": " pīlupāko 'trābhimataḥ /",
    "GSP33yaatsi_u:598": " tathā ca kāryadravyaviśeṣaguṇatvavyāpakaṃ svasamavāyisamavāyivṛttisajātīyaguṇāsamavāyikāraṇakatvarūpaṃ kāraṇaguṇapūrvakatvam /",
    "GSP33yaatsi_u:599": " vyāpakanivṛttyā ca caitanye śarīraviśeṣaguṇatvasya nivṛttiriti bhāvaḥ /",
    "GSP33yaatsi_u:600": " dvitīyānumāne ca yo yaḥ kāryadravyaviśeṣaguṇaḥ sa sa yāvaddravyabhāvīti sāmānyato vyatirekavyāptiḥ pīlupākanayena vācyā /",
    "GSP33yaatsi_u:601": " 'ityādaya' ityādipadena caitanyaṃ na dehasya viśeṣaguṇaḥ tanniṣṭhaviśeṣaguṇāntaravaidharmyādityanumānaṃ grāhyam /",
    "GSP33yaatsi_u:602": " na parākramituṃ kṣamantedehacaitanyaṃ bādhituṃ na pragalbhante /",
    "GSP33yaatsi_u:603": " kutaḥ ? pratyakṣabādhitaviṣayatayā /",
    "GSP33yaatsi_u:604": " pratyakṣabādhena niruktānumānānāmeva nodayaḥ",
    "GSP33yaatsi_u:605": " saṃbhavati /",
    "GSP33yaatsi_u:606": " prabala upajīvyatvena pratyakṣapramāṇabādhanaṃ ca durbalairetairanumānanairduṣkaramiti bhāvaḥ /",
    "GSP33yaatsi_u:607": " ayāvaddravyabhāvināmakāraṇaguṇapūrvakāṇāmapi saṃyogādīnāṃ śarīraguṇatvadṛṣṭerniruktahetubhirapi caitanye śarīraguṇatvasyābhāvo na sādhayituṃ śakyata ityāśayenāha 'viśeṣe'ti /",
    "GSP33yaatsi_u:608": " śarīra evopambhāccaitanyaṃ tadguṇa eva /",
    "GSP33yaatsi_u:609": " niruktahetubhistadviśeṣaguṇatvaniṣedhane 'pi na kṣatiḥ /",
    "GSP33yaatsi_u:610": " paribhāṣikaṃ hi viśeṣaguṇatvam /",
    "GSP33yaatsi_u:611": " bhāvanānyo yo vāyuvṛttivṛttidharmasamavāyī tadanyatve sati gurutvājaladravatvānyaguṇatvaṃ viśeṣaguṇatvamityatra garutvādereva jñānāderapyanyatvaṃ prakṣipyatāmiti bhāvaḥ /",
    "GSP33yaatsi_u:612": " akāraṇaguṇapūrvakatvādihetūnāmaprayojakatvāccharīraviśeṣaguṇatve 'pi jñānārdane kṣatirityabhiprayannāha 'api cecche'ti /",
    "GSP33yaatsi_u:613": " śarīraviśeṣaguṇāntaravaidharmyājjñānasyāśarīraviśeṣagutvaṃ cediṣyate,",
    "GSP33yaatsi_u:614": " tarhi saṃpratipannācetanaghaṭādividharmatvāddehasya caitanyavattvameva kuto neṣyate lāghavāditi bhāvaḥ /",
    "GSP33yaatsi_u:615": " indriyavāttvādaya ityādipadena prāṇavattvaṃ grāhyam /",
    "GSP33yaatsi_u:616": " icchānuvidhāyikriyatvaṃ - sākṣādicchādhīnapravṛttimattvaṃ dehasya /",
    "GSP33yaatsi_u:617": " ghaṭādestu dehavyāpāradvārakameva taditi bhāvaḥ /",
    "GSP33yaatsi_u:618": " śarīraṃ cetanāvat icchānuvidhāyikriyatvādindriyādimattvādvā yannaiva tannaivaṃ yathā",
    "GSP33yaatsi_u:619": " ghaṭādīti vyatirekānumānaṃ ca dehasya caitanye 'tra vākye garbhitam /",
    "GSP33yaatsi_u:620": " kāryadravyaviśeṣaguṇatvasya kāraṇaguṇapūrvakatvavyāptāvanaikāntyamapyāha 'kramuke'ti /",
    "GSP33yaatsi_u:621": " kramukaphalasaṃmiśricūrṇakopaliptatāmbūlapatrasya dantasaṅghaṭṭanaiḥ pūrvāvayavavināśe",
    "GSP33yaatsi_u:622": " tadavayavānāṃ saṃśleṣaviśeṣato niṣpanne piṇḍitāvayavini raktaṃ rūpamavayaveṣvavidyamānaṃ",
    "GSP33yaatsi_u:623": " saṃśleṣaviśeṣata eva teṣāmutpannamiti tatra vyabhicāra iti bhāvaḥ /",
    "GSP33yaatsi_u:624": " ākṣipati 'carvaṇe'ti /",
    "GSP33yaatsi_u:625": " dantasaṃmardaiḥ pūrvāvayavino vdyuṇukaparyantasya nāśe paramāṇuṣu svatantreṣu carvaṇodbhūtamukhyāgnisaṃyogalakṣaṇapākavaśādraktarūpasyotpatteḥ",
    "GSP33yaatsi_u:626": " kāraṇaguṇapūrvakameva piṇḍitāvayavini raktaṃ rūpamiti na vyabhicāra iti bhāva ākṣeptuḥ /",
    "GSP33yaatsi_u:627": " pariharati 'na pramāṇābhāva'diti /",
    "GSP33yaatsi_u:628": " saṃśleṣaviśeṣasyaiva kvacidrūpāntaraprayojanakatvameṣṭavyam /",
    "GSP33yaatsi_u:629": " yathā haridrācūrṇe cūrṇakajalasaṃyogenaiva hi raktaṃ rūpaṃ dṛṣṭam /",
    "GSP33yaatsi_u:630": " tathātrāpi saṃbhavāt pākakalpanāyāṃ mānābhāva",
    "GSP33yaatsi_u:631": " iti bhāvaḥ / carvaṇasthale pīlupākenaiva rūpāntaramityāgrahe 'pi sthalāntare vyabhicāramāha 'sitāsite'ti /",
    "GSP33yaatsi_u:632": " na hi citrapaṭasthale 'vayaveṣu pākasaṃbhavaḥ /",
    "GSP33yaatsi_u:633": " na cāvayaveṣu citraṃ rūpam /",
    "GSP33yaatsi_u:634": " tathā cacāvayaviviśeṣaguṇasya svasajātīyāvayavaguṇapūrvakatvamiti niyamasya citrarūpe 'naikāntyamiti bhāvaḥ /",
    "GSP33yaatsi_u:635": " sājātyaṃ rūpatvādyavāntarajātyā vivakṣitam /",
    "GSP33yaatsi_u:636": " na hi nīlatantubhiḥ śuklapaṭāraṃbhaḥ /",
    "GSP33yaatsi_u:637": " rūpatvādinā sājātyavivakṣāyāṃ tu tasyāpi prasaṅga iti /",
    "GSP33yaatsi_u:638": " nanu citraṃ nāma rūpāntaraṃ neṣyate /",
    "GSP33yaatsi_u:639": " na caivaṃ nānārūpatantubhirārabdhaścintrapaṭo nīrūpaḥ syāt /",
    "GSP33yaatsi_u:640": " rūpādervyāpyavṛttitvaniyamādavyāpyavṛttinānārūpavattvasya satminnupagamāsaṃbhavāditi vācyam /",
    "GSP33yaatsi_u:641": " avayavarūpeṇaiva cākṣuṣatvopapattau citrapaṭasya nīrūpatve 'pi kṣativirahāt /",
    "GSP33yaatsi_u:642": " samavāyasvasamavāyisamavetatvānyatarasaṃbandhenodbhūtarūpasya dravyacākṣuṣe hetutvopagamāditi cedatrāha 'sarvameve'ti /",
    "GSP33yaatsi_u:643": " evamavayavarūpeṇaiva cākṣaṣopapatteḥ sarvasyāpyavayavino rūpavattavaṃ neṣyatāmityarthaḥ /",
    "GSP33yaatsi_u:644": " iṣyata evameva lāghavādityatrāha 'anubhave'ti /",
    "GSP33yaatsi_u:645": " sākṣādrūpavattvopalambhavyavahārayorabādhitayoḥ sattvādiṣṭāpattirnīrūpatve 'vayavinaḥ kartuṃ na śakyata ityarthaḥ /",
    "GSP33yaatsi_u:646": " citraḥ paṭa iti cābādhitapratītivyavahārataśritraṃ rūpamapyeṣṭavyayamiti bhāvaḥ /",
    "GSP33yaatsi_u:647": " nanvayavanānārūpairavyāpyavṛttyeva nānārūpaṃ citrapaṭa upeyate pratītibalāt /",
    "GSP33yaatsi_u:648": " tathā ca na tatra vyabhicāra ityatrāha - 'viśeṣaguṇaśce'ti /",
    "GSP33yaatsi_u:649": " jalīyasya karakasyāvayavasaṃśleṣaviśeṣādārambhakasahakārivaicitryācca dravatvarahitasya kaṭhinasparśa upalabhyamāno na kāraṇaguṇapūrvakaḥ /",
    "GSP33yaatsi_u:650": " jalaparamāṇuṣukaṭhinasparśasyābhāvāt /",
    "GSP33yaatsi_u:651": " tathā ca karakasparśe kāraṇaguṇapūrvakatvaniyamasya vyabhicāra iti bhāvaḥ /",
    "GSP33yaatsi_u:652": " nanvavayavasaṃyogaviśeṣa evāstu kāṭhinyam /",
    "GSP33yaatsi_u:653": " tathā ca kkānaikāntyamityatrāha 'na ca saṃyoge'ti /",
    "GSP33yaatsi_u:654": " avayavasaṃyogaviśeṣasya kāṭhinyarūpatve tasyāvayavinyavṛtteḥ kaṭhinaḥ karaka iti pratītivyavahārau na syātām /",
    "GSP33yaatsi_u:655": " kathañcittadupapādane 'pi cākṣuṣadravyavṛttisaṃyogasya cākṣuṣatvātkāṭhinyasya cakṣuṣāpyupalaṃbhaprasaṅga iti bhāvaḥ /",
    "GSP33yaatsi_u:656": " 'sparśaviśeṣataye'ti /",
    "GSP33yaatsi_u:657": " tvaṅbhātragrāhyaguṇatvātkāṭhinyaṃ sparśaviśeṣa",
    "GSP33yaatsi_u:658": " eveti sāmpratam /",
    "GSP33yaatsi_u:659": " padārthavidbhiḥ kāṇādaiḥ sparśaviśeṣatayaiva ca tadabhyupagatamiti bhāvaḥ /",
    "GSP33yaatsi_u:660": " dehātmavāde kartṛkarmabhāvavirodhamāśaṅkya pariharati - 'dṛśyasye'tyādinā /",
    "GSP33yaatsi_u:661": " 'ko viredha' iti /",
    "GSP33yaatsi_u:662": " viruddhārthe hi kathantā /",
    "GSP33yaatsi_u:663": " draṣṭurdṛśyatve 'virodhātkā nāma kathanteti bhāvaḥ /",
    "GSP33yaatsi_u:664": " virodhamāha 'ayameve'ti /",
    "GSP33yaatsi_u:665": " tatkriyāyāṃ tadaiva kasyacitkartṛtvaṃ karmatvaṃ ca na yuktam /",
    "GSP33yaatsi_u:666": " kriyayā āptumiṣṭatamaṃ hi karma sādhyarūpam /",
    "GSP33yaatsi_u:667": " kriyāśrayaḥ karttā ca siddharūpaḥ /",
    "GSP33yaatsi_u:668": " siddhasādhyayornaikyaṃ saṃbhavatīti virodhaḥ kartṛkarmatvayoriti bhāvaḥ /",
    "GSP33yaatsi_u:669": " ākṣepturmukhenaiva samādhiṃ vācayituṃ pratibandīmāha 'yadyeva'miti /",
    "GSP33yaatsi_u:670": " samādhimāhākṣeptā 'rūpabhedā'diti /",
    "GSP33yaatsi_u:671": " samādhitaulyamuttaramāha dehātmavādī 'samāna'miti /",
    "GSP33yaatsi_u:672": " yathā ātariktātmavāde 'hantvādinā karmatvam,",
    "GSP33yaatsi_u:673": " manaḥsaṃyogattvādinā ca kartṛtvaṃ jñānakriyāyāmityākārabhedādavirodha ucyate,",
    "GSP33yaatsi_u:674": " tannyāyasya na dehātmavāde daṇḍanivāraṇamiti bhāvaḥ /",
    "GSP33yaatsi_u:675": " vastuto yādṛśasya karmatvasya kartṛtvena virodhaḥ,",
    "GSP33yaatsi_u:676": " na tādṛśaṃ jñānakarmatvam /",
    "GSP33yaatsi_u:677": " ato 'pi na doṣa ityāha - 'api ca pare'ti /",
    "GSP33yaatsi_u:678": " 'svasamavetajñānaphalabhāgini' iti /",
    "GSP33yaatsi_u:679": " svaniṣṭhajñānanirūpitaviṣayatāvata ityarthaḥ /",
    "GSP33yaatsi_u:680": " viṣayatāyā viṣayinirūpyatvāt jñānaphalatvopacāraḥ /",
    "GSP33yaatsi_u:681": " 'karmatvameva nāstī'ti /",
    "GSP33yaatsi_u:682": " mukhyaṃ karmatvaṃ nāstītyarthaḥ /",
    "GSP33yaatsi_u:683": " ayaṃ bhāvaḥ - parasamavetakriyājanmaphalāśrayatvaṃ mukhyaṃ karmatvam /",
    "GSP33yaatsi_u:684": " yathā grāmasya gamanakarmatvam /",
    "GSP33yaatsi_u:685": " viṣayaviṣayibhāvalakṣaṇamamukhyameva tu jñānādikarmatvam /",
    "GSP33yaatsi_u:686": " saviṣayārthadhātuyoge karmatvaṃ viṣayatārūpamiti hi tārkikāṇāṃ samayaḥ /",
    "GSP33yaatsi_u:687": " asya jñānakartaryapyupagamānnātmānaṃ jānātītyāderanupapattiḥ /",
    "GSP33yaatsi_u:688": " mukhyasyaiva",
    "GSP33yaatsi_u:689": " tu kartṛtvena virodha iti /",
    "GSP33yaatsi_u:690": " nacāmukhyamidaṃ karmatvaṃ nānuśāsanasiddhamiti vācyam /",
    "GSP33yaatsi_u:691": " 'karturīpsitatamaṃ karme'tyasyaiva tantreṇāsminnapi pramāṇatvopagamāt /",
    "GSP33yaatsi_u:692": " kartuḥ jñātuḥ,",
    "GSP33yaatsi_u:693": " kriyayā-jñānena,",
    "GSP33yaatsi_u:694": " āptumiṣṭatamaṃ - jñātavyatvenābhimataṃ karmeti cātra pakṣe 'kṣarārtho vācyaḥ /",
    "GSP33yaatsi_u:695": " aniṣṭasya jñātasya tu 'tathā yuktaṃ cānīpsita'mityanenaiva kriyāyuktaṃ - jñānena viṣayatayā saṃbaddhaṃ anīpsitaṃ jñeya",
    "GSP33yaatsi_u:696": " tvenecchāviṣayabhūtamapi karmeti cārtho 'mukhyakarmatvapakṣe /",
    "GSP33yaatsi_u:697": " vyavahārasya jñānaphasatve 'pi tadāśrayatvābhāvānna viṣayasya mukhyaṃ karmatvam /",
    "GSP33yaatsi_u:698": " ātmanaḥ svavyavahārāśrayatve 'pi taddhetusvagocarasvaniṣṭhajñānasya na parasamavetatvamiti na tat /",
    "GSP33yaatsi_u:699": " vyavahārānuguṇyalakṣaṇajñānaphalavivakṣāyāṃ tu viṣayasya ghaṭāderjñānakarmatvaṃ mukhyaṃ syānnāma /",
    "GSP33yaatsi_u:700": " adhikamarge vakṣyāmaḥ /",
    "GSP33yaatsi_u:701": " samarthitaṃ dehātmatvaṃ nigamayati 'ata' iti /",
    "GSP33yaatsi_u:702": " bārhaspatyāḥ - bṛhaspatipraṇītalokāyatatantraniṣṭhāścārvākāḥ /",
    "GSP33yaatsi_u:703": " aiśvaryamahimakṣayāyāsurāṇāṃ vaidikaścaddhāvilopakaṃ mohakaṃ tantraṃ nirmitaṃ suraguruṇāsurendrānunayavivaśeneti ca prasiddhiḥ /",
    "GSP33yaatsi_u:704": " dehasyaiva caitanye tatsūtraṃ pramāṇayati 'tathā ce'ti /",
    "GSP33yaatsi_u:705": " pṛthivyādīti catvāryeva bhūtāni tattvāni /",
    "GSP33yaatsi_u:706": " taiḥ saṃhatya niṣpādite dehe pratyekamasadapi caitanyamudbhavati /",
    "GSP33yaatsi_u:707": " kiṇvādibhyo niṣpādite surādravya ivāpūrvā madaśaktiriti sūtrārthaḥ /",
    "GSP33yaatsi_u:708": " atra pratividhirdeho nātmā pratyakṣabādhataḥ /",
    "GSP33yaatsi_u:709": " na khalvahamidaṅkārāvekasyaikatra vastuni // 4 //",
    "GSP33yaatsi_u:710": " ahaṃ jānāmīti pratyagūvṛttirahamiti matiridaṅkāragocarāccharīrānnīṣkṛṣṭameva svaviṣayamupasthāpayati /",
    "GSP33yaatsi_u:711": " ghaṭāderiva /",
    "GSP33yaatsi_u:712": " parāgvṛttiridamiti śarīraviṣayiṇī ca śemuṣī svaviṣayamahaṅkāragocarādvivecayati yathāyaṃ ghaṭa iti /",
    "GSP33yaatsi_u:713": " itarathā svaparavibhāgānupapatteḥ /",
    "GSP33yaatsi_u:714": " na caikasminneva rūpabhedādevaṃ pratītiḥ /",
    "GSP33yaatsi_u:715": " na hi devadatto daṇḍinamātmānaṃ daṇḍyayamiti pratyeti /",
    "GSP33yaatsi_u:716": " anyacca, niyamitabahirindriyavṛtteravahitamanaso 'hamiti svātmānamavayataḥ karacaraṇodarādyavayavā na bhāsante /",
    "GSP33yaatsi_u:717": " svathīyasi cāvayavini śarīre 'hamiti matigocare 'bhyupagabhyamāne 'vaśyamavayavapratibhāsenāpyanvayinā bhāṣyam /",
    "GSP33yaatsi_u:718": " na hyāsti saṃbhavaḥ - avayavī sthavīyān pracakāsti ;",
    "GSP33yaatsi_u:719": " avayavāstu na kecana prathanta iti /",
    "GSP33yaatsi_u:720": " yattu tryaṇuke vyabhicāra iti ; tanna /",
    "GSP33yaatsi_u:721": " vātāyanavivaradṛśyani",
    "GSP33yaatsi_u:722": " rbhāgatrasareṇuvyatirekeṇa paramāṇusvīkāre kāraṇābhāvāt /",
    "GSP33yaatsi_u:723": " pratyakṣayogyāvayavasya tathā pratibhāsaniyamādvā na vyabhicāraḥ /",
    "GSP33yaatsi_u:724": " na cāvayavini bahirandriyagrāhya evāyaṃ niyama ityutprekṣyam /",
    "GSP33yaatsi_u:725": " pramāṇābhāvāt /",
    "GSP33yaatsi_u:726": " antaḥkaraṇasya ca kevalasyāvayavini vṛttyasambhavācca /",
    "GSP33yaatsi_u:727": " vāyostu rūpādyabhāvāt kevalasparśādhāratayopalambhaḥ /",
    "GSP33yaatsi_u:728": " tatrāpi tādṛśānekāvayavapratibhāso 'styeva spṛśyamāna iva ghaṭādāviti na tena vyabhicāraḥ /",
    "GSP33yaatsi_u:729": " yattu sthūlo 'haṃ kṛśo 'hamiti śarīre 'haṃpratyayo dṛśyata iti ;",
    "GSP33yaatsi_u:730": " tadapi paryālocanīyam /",
    "GSP33yaatsi_u:731": " tatrāpyantaḥśarīramahamākārameva kimapi vastu ahaṅkāro gocayati,",
    "GSP33yaatsi_u:732": " na punaścākṣuṣa iva dehapratyayaḥ sthaulyabālyādiyogidehamātram /",
    "GSP33yaatsi_u:733": " ata eva mamedaṃ gṛhamitivāt mamedaṃ śarīramiti bhedapratibhāso vyavahāraśca /",
    "GSP33yaatsi_u:734": " na hyasau sākṣātpratītabhedanimittaḥ pratāyamānaḥ śilāputrakaśīravyapadeśavadaupacāriko yukta āśriyituṃ mamātmetivat /",
    "GSP33yaatsi_u:735": " tatrā'tmaśabdasyātmani vṛttairaikārthyādavivādācca yuktaṃ tathā'śrayaṇam /",
    "GSP33yaatsi_u:736": " na caivamatra /",
    "GSP33yaatsi_u:737": " ato dehavyatirekiṇaḥ cetanasya pratyakṣasiddhatvāccatsaṃbandhini lākṣaṇiko dehe 'haṃśabdaprayogaḥ /",
    "GSP33yaatsi_u:738": " bāhyaviṣayeṣu parasparaviruddharūpaparimāṇasaṅkhayāsanniveśagrahaṇena vyatirekasya sphaṭatvāt ātmani tādṛśarūpāntarāgrahaṇena dehābhedapratibhāsabhramo 'vivekinām /",
    "GSP33yaatsi_u:739": " itaśca - icchānuvidhāyisvavyāpāro 'yamātmā /",
    "GSP33yaatsi_u:740": " icchayaiva hi saṅkalpayati smaratyabhyūhati ca /",
    "GSP33yaatsi_u:741": " śarīramapi tadicchānuvidhāyiśayanāsanotthānādiceṣṭamiti bhavatyabhedabhramaḥ;",
    "GSP33yaatsi_u:742": " śuktirajatādāviva /",
    "GSP33yaatsi_u:743": " praṇihitamanasastu jñātṛtayā siddhyantamahamākāramarthamanavayavamidamiti parisphurataḥ sthūlādavayavinaḥ śarīrāt pṛthagaparokṣayantyeva /",
    "GSP33yaatsi_u:744": " bhavanti ca - jānāmīti pratyayaḥ śarīraviṣayo na bhavati ;",
    "GSP33yaatsi_u:745": " arthāntaraviṣayo vāyam ;",
    "GSP33yaatsi_u:746": " aprakāśamānatadavayavapratibhāsatvāt ;",
    "GSP33yaatsi_u:747": " ya evaṃprakāraḥ sa tathā,",
    "GSP33yaatsi_u:748": " yathāyamiti pratibhāsaḥ /",
    "GSP33yaatsi_u:749": " yaccharīraviṣayaṃ, na tat",
    "GSP33yaatsi_u:750": " tathā ; yathobhayasaṃ",
    "GSP33yaatsi_u:751": " mataṃ śarīrajñānam /",
    "GSP33yaatsi_u:752": " tathā - śarīramahaṃpratyayagocaro na bhavati,",
    "GSP33yaatsi_u:753": " idamiti gṛhyamāṇatvāt,",
    "GSP33yaatsi_u:754": " bāhyendriyagrāhyatvādvā,",
    "GSP33yaatsi_u:755": " ghaṭādivaditi /",
    "GSP33yaatsi_u:756": " atha dehātmavādamirāsaḥ 'atra pratividhi'rityādinā /",
    "GSP33yaatsi_u:757": " atra - dehasyātmatve,",
    "GSP33yaatsi_u:758": " pratividhiḥ - pratividhānam,",
    "GSP33yaatsi_u:759": " bādhakapramāṇam /",
    "GSP33yaatsi_u:760": " bādho vā /",
    "GSP33yaatsi_u:761": " upanyasyata iti śeṣaḥ /",
    "GSP33yaatsi_u:762": " 'pratyakṣabādhataḥ' iti /",
    "GSP33yaatsi_u:763": " idantvena grahaṇameva hastagehāderiva dehasyātmabhedagrahalakṣaṇaṃ tasyātmatve bādhakamityarthaḥ /",
    "GSP33yaatsi_u:764": " etadevopapādayati 'na khalu' iti /",
    "GSP33yaatsi_u:765": " ahamidaṅkārau - ahamidaṃpratyayau /",
    "GSP33yaatsi_u:766": " svātmagocaro 'haṃpratyayaḥ,",
    "GSP33yaatsi_u:767": " svānyagocaraścedaṃpratyayaḥ ekasya puṃsa ekasminnevārthe na ghaṭata ityarthaḥ /",
    "GSP33yaatsi_u:768": " vivṛṇotyetat 'ahaṃ jānāmī'tyādinā /",
    "GSP33yaatsi_u:769": " pratyagvṛttiḥ - pratyagarthātmaviṣayiṇī /",
    "GSP33yaatsi_u:770": " niṣkṛṣṭaṃ - vilakṣaṇam /",
    "GSP33yaatsi_u:771": " parāgvṛttiḥ ātmānyaviṣayā /",
    "GSP33yaatsi_u:772": " ahaṅkāragocarāt - ahaṃpratyayaviṣayāt svātmanaḥ /",
    "GSP33yaatsi_u:773": " śiṣṭaṃ spaṣṭam /",
    "GSP33yaatsi_u:774": " 'itarathe'ti /",
    "GSP33yaatsi_u:775": " itarathā - ahamidaṃpratītyorvilakṣaṇārthaviṣayakatvābhāve /",
    "GSP33yaatsi_u:776": " ayaṃbhāvaḥ - ahamiti svasmai bhāsamānaḥ pratyagarthaḥ svātmā /",
    "GSP33yaatsi_u:777": " svasmā idantvenaṃ bhāsamānaśca parāgarthaḥ para iti svaparavibhāgo hi ahamidaṃbuddhiśabdābhyāmeva nirūpyaḥ /",
    "GSP33yaatsi_u:778": " arthavailakṣaṇyābhāve tayorayaṃ na ghaṭata iti /",
    "GSP33yaatsi_u:779": " ahamarthasyaiva bhavatvākārāntareṇa bhānamidantvenetyatrāha 'nahī'ti /",
    "GSP33yaatsi_u:780": " pratyaktvenāhamiti bhāsamānasyaiva svātmanoḥ daṇḍitvenedamiti bhānaṃ syāddaṇḍyayamitītyarthaḥ /",
    "GSP33yaatsi_u:781": " nanvayamahasmītyādipratyayo bhavatyeva svātmani /",
    "GSP33yaatsi_u:782": " satyam /",
    "GSP33yaatsi_u:783": " tatrāpapīdaṃśabdena parāgrūpadharmollekhaḥ /",
    "GSP33yaatsi_u:784": " ātmasvarūpasyollekho 'hamiti /",
    "GSP33yaatsi_u:785": " tathā ca pratyagvṛttirahaṅkāraḥ,",
    "GSP33yaatsi_u:786": " parāgvṛttiridaṅkāra iti vyavasthāyāṃ nānupapattiriti hārdam /",
    "GSP33yaatsi_u:787": " nanu mamedaṃ vapuriti mamāyamātmetivatsyādityarucerāha 'anyecce' ti /",
    "GSP33yaatsi_u:788": " hetvantaraṃ ca dehasyānātmatve 'stīti yāvat /",
    "GSP33yaatsi_u:789": " tadevāha 'niyamite' ti /",
    "GSP33yaatsi_u:790": " nivāritabahirindriyapravṛttermānasamahamiti svātmānusandhānaṃ na dehagocaram,",
    "GSP33yaatsi_u:791": " karacaraṇādya",
    "GSP33yaatsi_u:792": " viṣayakatvāt /",
    "GSP33yaatsi_u:793": " avayavinaḥ sthūlam grahaṇe katipayatadavayavabhānasyāvarjanīyatvāditi bhāvaḥ /",
    "GSP33yaatsi_u:794": " avahitamanasaḥ - ātmagrahaṇedaṃparamanasaḥ /",
    "GSP33yaatsi_u:795": " avayataḥ - jānataḥ /",
    "GSP33yaatsi_u:796": " sthavīyān - atiśayena sthūlaḥ /",
    "GSP33yaatsi_u:797": " pratyakṣagrāhyāvayavasamaveta iti vivakṣitam /",
    "GSP33yaatsi_u:798": " avayavigrahamasya tadavayavagocaratvamiti niyamasya tryaṇukagrahaṇe 'naikāntyaṃ vārayati 'vātāyane'ti /",
    "GSP33yaatsi_u:799": " jālarandhrapraviṣṭaravikaragrāhyaniravayavatryaṇukātirekeṇa tadavayavāvayavaparamāṇukalpanāyāṃ pramāṇābhāvādityarthaḥ /",
    "GSP33yaatsi_u:800": " trasareṇorniravayavatvānna tadgrūhaṇe niruktaniyamasya vyabhicāra iti bhāvaḥ /",
    "GSP33yaatsi_u:801": " paramāṇukalpanāmupagamyāpyāha 'pratyakṣe'ti /",
    "GSP33yaatsi_u:802": " pratyakṣayogyā avayavā yasya,",
    "GSP33yaatsi_u:803": " tasyāvayavinaḥ avayavabhānavyāpyabhānavattvaniyamānna tryaṇukapratyakṣe vyabhicāraḥ /",
    "GSP33yaatsi_u:804": " tadavayavasyātīndriyatvāditi bhāvaḥ /",
    "GSP33yaatsi_u:805": " 'na cāvayavinī'ti /",
    "GSP33yaatsi_u:806": " bāhyendriyajapratyakṣa evāvayavibhānaniyatatvamavayavabhānasyeti kalpanaṃ svoptekṣaṇamātram /",
    "GSP33yaatsi_u:807": " avayavipratyakṣatvavyāpakatvasyāvayavabhāne svīkāre bādhakopalambho hi bāhyatatpratyakṣamātraviṣayakatayā niyamasaṅkoce mānam /",
    "GSP33yaatsi_u:808": " tadabhāvāditi bhāvaḥ /",
    "GSP33yaatsi_u:809": " nanu manasā kevalamavayavi gṛhyate vināvayavamityata eva niyamaḥ saṅkocanīya iti cettatrāha 'antakaraṇasye'ti /",
    "GSP33yaatsi_u:810": " advārīkṛtabahirindriyasya manasaḥ kevale 'vayavaviśeṣṭa vā śarīrādau bāhyārthe grahaṇapravṛtterasaṃbhavāccetyarthaḥ /",
    "GSP33yaatsi_u:811": " bāhyārthe svāntasyāsvātantryamiti hi tārkikāḥ /",
    "GSP33yaatsi_u:812": " ato na manasā śarīrasya grahaṇaṃ ghaṭeta kevalena /",
    "GSP33yaatsi_u:813": " caitanyavattvena tasyābāhyatvānmanasā grahaṇaṃ bavedvināvayaveneti tu na kalpanīyam /",
    "GSP33yaatsi_u:814": " taccaitanya eva vigānāditi bhāvaḥ /",
    "GSP33yaatsi_u:815": " niruktaniyamasya vāyuspārśane 'naikāntyaṃ pariharati 'vāyostu' iti /",
    "GSP33yaatsi_u:816": " rūpādimadavayavipratyakṣasya tadavayavagocaratvamiti niyame naiva doṣaḥ nīrūpatvādvāyoḥ sparśavattvamātreṇa tasya spārśanopagame 'pīti bhāvaḥ",
    "GSP33yaatsi_u:817": " vastutaḥ vāyuspārśanasyāpi tadavayavagocaratvamityāha 'tatrāpī'ti /",
    "GSP33yaatsi_u:818": " avayavisannikarṣe tadavayavasannikarṣasyāvarjanīyatvādyogyasannikṛṣṭāvayavabhānasyāvayavibhānaniyatatvenāvayavavipratyakṣasya tadavayavagocaratvamiti niyame 'pi na vāyuspārśane",
    "GSP33yaatsi_u:819": " vyabhicāraḥ /",
    "GSP33yaatsi_u:820": " tatra tadavayavasyāpi bhānāt,",
    "GSP33yaatsi_u:821": " ghaṭaspārśana iva ghaṭāvayavasyeti bhāvaḥ /",
    "GSP33yaatsi_u:822": " dehātmatvasādhikāṃ pratyakṣapratītaṃ 'yattuṃ' ityādinānūdya samādhatte 'tadapī'tyādinā /",
    "GSP33yaatsi_u:823": " śarīrāntarvartamānamahamākāram - ahantālakṣaṇaṃ",
    "GSP33yaatsi_u:824": " pratyagātmānamevāhaṃpratyayo viṣayīkaroti /",
    "GSP33yaatsi_u:825": " sthūlo 'haṃ jānāmītyahaṃpratyayo dehadvārā sthaulyānvitāntarātmagocara eveti bhāvaḥ /",
    "GSP33yaatsi_u:826": " mānase pratyaye dehabhānaṃ tūpanayamaryādayā /",
    "GSP33yaatsi_u:827": " sthūlo 'haṃ jānāmīti vyavahāre 'pi śarīravācī sthūlaśabdastatsabandhinyantarātmanyaupacārikaḥ /",
    "GSP33yaatsi_u:828": " siddhānte tu mukhya eva /",
    "GSP33yaatsi_u:829": " śarīrasya cetanaṃ pratyapṛthaksiddhaprakāratvāt,",
    "GSP33yaatsi_u:830": " apṛthaksiddhaprakāravācināṃ ca niṣkarṣakabhinnānāṃ śabdānāṃ dharmiṇi mukhyavṛtterupagamāt /",
    "GSP33yaatsi_u:831": " abhrāntīyapratyayavyavahārayoritthaṃ gatirnirūpitā /",
    "GSP33yaatsi_u:832": " samānādhikaraṇapratyayasya dehavadātmagocaratve vyadhikaraṇapratyayavyapadeśānugraho 'pyastītyāha 'ata eve'ti /",
    "GSP33yaatsi_u:833": " mamedaṃ śarīramiti bhedavyapadeśasya śilāputrakasya śarīramitivadaupacārikatvamastvityāśaṅkāṃ vyudasyati 'na hyasā'viti /",
    "GSP33yaatsi_u:834": " pratāyamānaḥ - pratanyamānaḥ vistāryamāṇaḥ /",
    "GSP33yaatsi_u:835": " pracuraṃ prayujyamāno lokeneti yāvat /",
    "GSP33yaatsi_u:836": " pracuravyapadeśasyaupacārikatvakalpanā na sādhīyasīti bhāvaḥ /",
    "GSP33yaatsi_u:837": " 'mamāyamātme'tyasya tu matadvaye 'pi aupacārikatvamagatyā vācyamevetyāha 'tatre'ti /",
    "GSP33yaatsi_u:838": " aikārthyāt - ahamātmaśabdayorabhinnārthakatvāt /",
    "GSP33yaatsi_u:839": " avivādācca - ahamarthātmanauraikye vivādābhāvācca /",
    "GSP33yaatsi_u:840": " 'na caivamatre'ti /",
    "GSP33yaatsi_u:841": " śarīrāhaṃśabdayoraikārthyāsiddhestadarthaikye vivādācca 'mamedaṃ śarīraṃ'miti nopacaritārthaṃ kalpyam /",
    "GSP33yaatsi_u:842": " kintu 'mamedaṃ gṛha'mitivanmukhyārthameva svīkāryamiti bhāvaḥ /",
    "GSP33yaatsi_u:843": " dehe cāhaṃśabda aupacārika ityāha 'ata' iti /",
    "GSP33yaatsi_u:844": " ahaṃ gacchāmītyādāvahaṃśabda ātmavati dehe lākṣaṇika iti yāvat /",
    "GSP33yaatsi_u:845": " dehātmabhramavatāṃ tu śaktibhramamūlastathā prayoga iti bodhyam /",
    "GSP33yaatsi_u:846": " evaṃ tarkabalādahaṃ jānāmīti mānasapratyakṣasya sāvayavadehavyatiriktātmaparatvaṃ vyavasthāpitam /",
    "GSP33yaatsi_u:847": " evaṃ dehavyatiriktasyātmano bhāne sati kathaṃ dehābhedabhrama udetītyatrāha 'bāhye'ti /",
    "GSP33yaatsi_u:848": " sanniveśaḥ - ākṛtiḥ - avayava - saṃsthānam /",
    "GSP33yaatsi_u:849": " sphuṭatvāditya",
    "GSP33yaatsi_u:850": " syānantaramabhedabhramasyānudaye 'pīti śeṣaḥ /",
    "GSP33yaatsi_u:851": " dehābhedapratibhāsaścāsau bhramaśceti karmadhārayaḥ /",
    "GSP33yaatsi_u:852": " bhedakākārāgrahādabhedabhramo dehātmanoravivekināṃ bhedakākāragraharahitānāmityarthaḥ /",
    "GSP33yaatsi_u:853": " ayamāśayaḥ - yadyapi dehato vibhinnaparimāṇa ātmā /",
    "GSP33yaatsi_u:854": " athāpi tatparimāṇaṃ na pratyakṣam /",
    "GSP33yaatsi_u:855": " jñānasukhādi pratyakṣamapi na yāvaddehe tadasaṃbhavagrahaḥ,",
    "GSP33yaatsi_u:856": " tāvattannabhedakam /",
    "GSP33yaatsi_u:857": " rūpādyapyevamātmani tadasaṃbhavagrahamantarā na bhedakam /",
    "GSP33yaatsi_u:858": " saṅkhyādistu sādhāramatvānna bhedaka iti /",
    "GSP33yaatsi_u:859": " bādhakasya bhedakakāragrahasyābhāvamupapādya aikyabhrame sādhakaṃ sādṛśyajñānaṃ copapādayati itaśce ti /",
    "GSP33yaatsi_u:860": " ātmecchānuvidhāyisvavyāpārakatvaṃ dehasyātmanā taulyamityarthaḥ /",
    "GSP33yaatsi_u:861": " abhyūha ti iti upasargādasyatyūhyorveti vācya siti vārtikeṇa vaikalpikaṃ parasmaipadam /",
    "GSP33yaatsi_u:862": " abhyūhanam-vitarkaṇamutprekṣaṇaṃ vā /",
    "GSP33yaatsi_u:863": " samānadharmadarśanātprasaktasyaikyabhramasya bhedakākāradarśanato nivṛttiṃ darśayati praṇihite ti /",
    "GSP33yaatsi_u:864": " praṇidhānam-avadhānam /",
    "GSP33yaatsi_u:865": " jñātṛtayā siddhyantaṃ-jñātṛtvaikākāreṇa prakāśamānam /",
    "GSP33yaatsi_u:866": " anavayavam-niravayavam /",
    "GSP33yaatsi_u:867": " ātmā hi manogocaraḥ,",
    "GSP33yaatsi_u:868": " sa cet sāvayavaḥ,",
    "GSP33yaatsi_u:869": " tathā gṛhyate /",
    "GSP33yaatsi_u:870": " na ca tathā gṛhyate /",
    "GSP33yaatsi_u:871": " kintu jñātṛtvaikākāraḥ /",
    "GSP33yaatsi_u:872": " ato niravayavaḥ /",
    "GSP33yaatsi_u:873": " ekarūpatayānavayavatayā graha eva ca bhedakākāragrahaḥ /",
    "GSP33yaatsi_u:874": " avahitamanaso niruktaparāmarśavataśca manasā dehavailakṣaṇyenātmanaḥ pratyakṣaṃ bhavatyeveti bhāvaḥ /",
    "GSP33yaatsi_u:875": " praṇihitetivākyaṃ yogipratyakṣaviṣayatayāpi yojayituṃ śakyate /",
    "GSP33yaatsi_u:876": " evamahaṃ jānāmīti pratyakṣasya dehātiriktātmaviṣayatvaṃ tarkabalena vyavasthāpitam /",
    "GSP33yaatsi_u:877": " idameva prayogārūḍhaṃ pradarśayati bhavanti ce ti /",
    "GSP33yaatsi_u:878": " prayogā iti śeṣaḥ /",
    "GSP33yaatsi_u:879": " prathamaprayoge śarīraviṣayakatvābhāvaḥ,",
    "GSP33yaatsi_u:880": " anantaraprayoge śarīrātiriktaviṣayakatvaṃ cāhaṃ jānāmītyaparokṣasya pradidarśayiṣitam /",
    "GSP33yaatsi_u:881": " ubhayatrāpi hetureka eva śarīrāvayavāviṣayakapratibhāsatvarūpaḥ /",
    "GSP33yaatsi_u:882": " anvayyudāharaṇamubhayatra ya evam iti /",
    "GSP33yaatsi_u:883": " ayamiti pratibhāsaḥ-ghaṭo 'yamityādipratibhāsaḥ /",
    "GSP33yaatsi_u:884": " ādye vyatirekyudāharaṇa yaccharīre tyādinā pradarśyate /",
    "GSP33yaatsi_u:885": " pratyakṣapakṣakamuktvā śarīrapakṣakamanvayinamāha tathā-śarīram iti / idamiti",
    "GSP33yaatsi_u:886": " gṛhyamāṇatvaṃ-bāhyatvena gṛhyamāṇatvam /",
    "GSP33yaatsi_u:887": " bāhyatvamiti phalito hetuḥ /",
    "GSP33yaatsi_u:888": " kiṃ ca- aparārthaṃ svamātmānamātmārthe 'nyacca jānataḥ /",
    "GSP33yaatsi_u:889": " saṅghātatvāt parārthe 'smin dehe kathamivātmadhīḥ //5//",
    "GSP33yaatsi_u:890": " sarvasya bāhyābhyantarabhogyavargasya śabdasukhāderātmārthatāṃ,",
    "GSP33yaatsi_u:891": " bhoktuścātmano 'nanyārthatāṃ,",
    "GSP33yaatsi_u:892": " sarvasya śeṣitāṃ pratyakṣataḥ pratipadyāmahe /",
    "GSP33yaatsi_u:893": " na ca śarīramananyārtham ;",
    "GSP33yaatsi_u:894": " saṅghātatvāt /",
    "GSP33yaatsi_u:895": " saṅghātā hi sarve parārthā dṛṣṭāḥ śayanāsanarathādayaḥ /",
    "GSP33yaatsi_u:896": " na ca saṅghātāḥ saṃhataśarīrādyarthā dṛśyanta ityātmano 'pi saṃhatatvamāpadyata iti vācyam /",
    "GSP33yaatsi_u:897": " tathā sati tasyāpi parārthatvaprasaṅgāt /",
    "GSP33yaatsi_u:898": " aparārthaścāyamātmā pratyakṣataḥ prakāśata ityuktam /",
    "GSP33yaatsi_u:899": " yogyānupalambhabādhitaṃ cātmani saṅghātatvam /",
    "GSP33yaatsi_u:900": " saṅghātāntarārthatve ca tasyāpi tathā,",
    "GSP33yaatsi_u:901": " tato 'nyasyāpi tatheti na vyavatiṣṭheta /",
    "GSP33yaatsi_u:902": " na ca vyavasthāyāṃ satyāmavyavasthā yuktā /",
    "GSP33yaatsi_u:903": " na ca saṅghātasya parārthatve parasya saṃhatatvamapi prayojakam ;",
    "GSP33yaatsi_u:904": " bhoktṛtayaivātmanaḥ svārthasaṅghātaṃ prati paratvopapatteḥ /",
    "GSP33yaatsi_u:905": " vyāptyanupayogino 'pi dṛṣṭāntadṛṣṭadharmamātrasyānurodhenānumānamicchataḥ sarvānumānocchedaprasaṅgaḥ /",
    "GSP33yaatsi_u:906": " śarīrapakṣakānātmatvasādhakaprayoge tṛtīyaṃ saṅghātatvarūpaṃ hetumupakṣipati kiṃ ce ti /",
    "GSP33yaatsi_u:907": " aparārtham iti /",
    "GSP33yaatsi_u:908": " aparārthaṃ-svapradhānam,",
    "GSP33yaatsi_u:909": " svamātmānam-ahamarthabhūtamātmānam,",
    "GSP33yaatsi_u:910": " ātmārthe-bhoktṛbhūtāhamarthātmārthe,",
    "GSP33yaatsi_u:911": " anyacca-parāgarthajātaṃ ca,",
    "GSP33yaatsi_u:912": " jānataḥ-vidataḥ,",
    "GSP33yaatsi_u:913": " saṅghātatvāt-avayavasanniveśavattvāt,",
    "GSP33yaatsi_u:914": " parārthe-svabhinnabhoktṛbhogārthe,",
    "GSP33yaatsi_u:915": " dehe 'smin,",
    "GSP33yaatsi_u:916": " ātmabuddhiḥ kathaṃ jāyeteti ślokārthaḥ //",
    "GSP33yaatsi_u:917": " atrāyaṃ prayogaḥ-deho nātmā parārthatvādrathādivat /",
    "GSP33yaatsi_u:918": " na ca svarūpāsiddhiḥ /",
    "GSP33yaatsi_u:919": " saṅghātatvāddehasya pārārthyasiddheriti bhāvaḥ //5//",
    "GSP33yaatsi_u:920": " ātmatvāparārthatvayoḥ parārthatvānātmatvayośca vyāpyavyāpakabhāvaṃ śloke pūrvārdhoktaṃ vivṛṇoti sarvasye ti /",
    "GSP33yaatsi_u:921": " ātmārthatām-bhoktrātma-bhogaphalasādhanatām /",
    "GSP33yaatsi_u:922": " ananyārthatayā phalitaṃ sarvasya śeṣitām iti /",
    "GSP33yaatsi_u:923": " sarvasya bhogyasya bhoktṛtvena",
    "GSP33yaatsi_u:924": " svāmitāṃ pradhānatāmityarthaḥ /",
    "GSP33yaatsi_u:925": " śarīrasyātmatvavyāpikāmananyārthatāṃ vārayati naca śarīram iti /",
    "GSP33yaatsi_u:926": " saṅghātatvasya pārārthyenāvinābhāvagrahasthalamudāharati saṅghātā hī ti /",
    "GSP33yaatsi_u:927": " parārthāḥ-bhoktaparabhogārthaḥ /",
    "GSP33yaatsi_u:928": " saṅghātaparasya saṃhatatvadṛṣṭeḥ śarīraparatvenānumitasyā'tmano 'pi saṅghātatvaṃ syādityāśaṅkāmanūdya pratikṣipati na ca saṅgātā iti /",
    "GSP33yaatsi_u:929": " tathā sati ti /",
    "GSP33yaatsi_u:930": " ātmā saṅghātarūpaṃ saṃhataparatvādityanumāne pratitarko 'tra vivakṣitaḥ ātmā yadi saṅgātaḥ syāttarhiparārthaḥ syāditi /",
    "GSP33yaatsi_u:931": " ātmā na saṅghātaḥ aparārthatvāditi pratyanumānaṃ vā /",
    "GSP33yaatsi_u:932": " saṅghātadehaparatvenānumitasyā'tmanaḥ saṅghātarūpatve pratyakṣabādhamapyāha yogyānupalambhe ti /",
    "GSP33yaatsi_u:933": " yadvā anumānabalātprasaktamapi saṅghātatvamātmanaḥ pramāṇāntaraviṣayīkārato nivartsyatītyāha yogyānupalambhe ti /",
    "GSP33yaatsi_u:934": " śarīraṃ saṃhataparārtham,",
    "GSP33yaatsi_u:935": " saṅghātatvāt khaṭvādivadityatra śarīrabhinnatvamupādhiśca /",
    "GSP33yaatsi_u:936": " na ca pakṣabhinnatvasyopādhitve 'numānavilopaprasaṅga iti vācyam /",
    "GSP33yaatsi_u:937": " yatra pakṣe sādhyābhāvaḥ pramāṇāntareṇa niścitaḥ tatra vahneranuṣṇatvānumāna iva pakṣabhinnatvasyopādhitvasaṃbhavāt /",
    "GSP33yaatsi_u:938": " prakṛte 'pi śarīrātmavādināṃ tadatiriktātmavādināṃ vā saṃhataparārthatvābhāva evopeyate śarīrasyeti tadbhinnatvasyopādhitve na doṣa ityabhimatam",
    "GSP33yaatsi_u:939": " saṅghātatvasya saṃhataparārthatvena na vyāptiḥ /",
    "GSP33yaatsi_u:940": " anavasthāpādakatvādityāha saṅghātāntare ti /",
    "GSP33yaatsi_u:941": " tasyāpi-sādhyaghaṭakasyāpi saṅghātasya,",
    "GSP33yaatsi_u:942": " tathā- saṅghātāntarārthatvam /",
    "GSP33yaatsi_u:943": " tato 'nyasyāpi-sādhyaghaṭakasaṅgātānumitasya /",
    "GSP33yaatsi_u:944": " saṅghātāntarasyāpi,",
    "GSP33yaatsi_u:945": " tathā-saṅghātāntarārthatvam /",
    "GSP33yaatsi_u:946": " na ca vyavasthāyām iti /",
    "GSP33yaatsi_u:947": " saṅghātatvasya parārthatvena vyāptau iṣyamāṇāyāṃ vyavasthāyāṃ saṃbhavatyāṃ saṃhataparārthatvena tasya vyāpterāśrayaṇamanavasthāprayojakatvānna yuktamiti bhāvaḥ /",
    "GSP33yaatsi_u:948": " nanu bhūyaḥsahacāradarśanādhīno hi vyāptigrahaḥ /",
    "GSP33yaatsi_u:949": " sa ca saṃhataparārthatvenaiva saṅghātatvasya bhavet,",
    "GSP33yaatsi_u:950": " khaṭvādau tathā darśanādityata āha na ca saṅghātasye ti /",
    "GSP33yaatsi_u:951": " parasya saṃhatatvamantaraiva saṅghātaprayojyaniyatabhogarūpātiśayabhāktvena taṃ prati",
    "GSP33yaatsi_u:952": " śeṣitvalakṣaṇaṃ paratvaṃ -prādhānyaṃ saṃbhavatīti parārthatvaniyamasya saṅgāta upapatteḥ",
    "GSP33yaatsi_u:953": " sapakṣadṛṣṭamapi parasya saṃhatatvaṃ nāvinābhāvagrahopayogi",
    "GSP33yaatsi_u:954": " / saṃhataparārthatve sādhye saṅghātatvahetoraprayojakatvamiti ca bhāvaḥ /",
    "GSP33yaatsi_u:955": " sapakṣe darśanamātreṇa vyāptyanupayogi-sarvagharmoparāgeṇa sādhyasya pakṣe 'numāne 'numānāprāmāṇyaprasaṅgaśvetyāha vyāptyanupayogino 'pī ti",
    "GSP33yaatsi_u:956": " pakṣe parvate sapakṣadṛṣṭamahānasīyatvakārīṣatvādyuparaktahneranumāne 'prāmāṇyaprasaṅga iti bhāvaḥ /",
    "GSP33yaatsi_u:957": " dharmamātrasyakṛtsnasya dharmasya /",
    "GSP33yaatsi_u:958": " anurodhena-vyāpakatāvacchedakakoṭighaṭanena /",
    "GSP33yaatsi_u:959": " anumānam-pakṣe tāvadākāroparaktasādhyānumānam /",
    "GSP33yaatsi_u:960": " sarvānumānocchedaprasaṅgaḥ- anumānamātraprāmāṇyavilopaprasaṅgaḥ /",
    "GSP33yaatsi_u:961": " śiṣṭaṃ spaṣṭam /",
    "GSP33yaatsi_u:962": " evamahaṃ jānāmītyāderahaṃpratyayasya pratyakṣarūpasya dehātiriktaviṣayatvaṃ vyavasthāpitaṃ tarkeṇa /",
    "GSP33yaatsi_u:963": " tathā cāhaṃpratyaya eva dehabhedapratyayarūpa itīdaṅkāragocare dehe ātmabhedo 'pi pratyakṣasiddha ityavarṇi /",
    "GSP33yaatsi_u:964": " asphuṭatve 'pi bhedasya śarīre tadasaṃbhavāt /",
    "GSP33yaatsi_u:965": " tadguṇāntaravaidharbhyādapi jñānaṃ na tadguṇaḥ //6//",
    "GSP33yaatsi_u:966": " sarva eva kāryadravyagataviśeṣaguṇaḥ kāraṇaguṇapūrvaka iti kathamatatpūrvakaḥ śarīre caitanyaguṇaḥ saṃbhavet? /",
    "GSP33yaatsi_u:967": " yattu bārhaspatya vacanam - pṛthivyāpastejo vāyuriti tattvāni,",
    "GSP33yaatsi_u:968": " tebhyaścaitanyam,",
    "GSP33yaatsi_u:969": " kiṇvādibhyo madaśaktivat iti;",
    "GSP33yaatsi_u:970": " tadanupapannam /",
    "GSP33yaatsi_u:971": " śakteraviśeṣaguṇatvena tathopapatteḥ /",
    "GSP33yaatsi_u:972": " sarvadravyeṣu tattatkāryasamadhigabhyaḥ tatpratiyogī śaktayākhyo guṇaḥ sādhāraṇaḥ /",
    "GSP33yaatsi_u:973": " naivaṃ caitanyam,",
    "GSP33yaatsi_u:974": " dehaikaguṇatvābhyupagamāt /",
    "GSP33yaatsi_u:975": " kāryatve satyekavidhapratyakṣasiddhatayā ca viśeṣaguṇatvāt /",
    "GSP33yaatsi_u:976": " dravyāntarasaṃyogasamāsāditamadaśaktibhirakāryabhūtaiḥ paramāṇubhirnijaguṇapuraskāreṇa svakāryadravyeṣu madaśaktayutpādo 'pi nānupapannaḥ /",
    "GSP33yaatsi_u:977": " tāmbūlarāgastu pūrvadravyāvayavavibhāgānantaraṃ dravyāntarasaṃyogajanitaraktimaguṇaiḥ kāraṇaiḥ kriyate /",
    "GSP33yaatsi_u:978": " dṛśyate hi tatrāvayaveṣvapi pratyekaṃ raktimaguṇaḥ /",
    "GSP33yaatsi_u:979": " naca śarīrāvayaveṣu pratyekaṃ caitanyaguṇaḥ prajñāyate pratijñāyate vā /",
    "GSP33yaatsi_u:980": " tadupagame ca ekaśarīra evānekacetanāpātādaṅgāṅgitvābhāvaḥ,",
    "GSP33yaatsi_u:981": " pratisandhānavyavahāralopaśca",
    "GSP33yaatsi_u:982": " ; devadattadṛṣṭa iva yajñadattādeḥ /",
    "GSP33yaatsi_u:983": " yattu- akāraṇaguṇapūrvakaṃ citrarūpaṃ paṭe iti ; tanna /",
    "GSP33yaatsi_u:984": " nānārūpatā hi citratā /",
    "GSP33yaatsi_u:985": " sā ca nānārūpaiḥ tantubhiḥ kriyata iti kimanupapannamiti /",
    "GSP33yaatsi_u:986": " pratyekamavidyamānamapi taccitrarūpaṃ tantuṣu saṃhateṣu dṛśyata eva citrā ime tantava iti /",
    "GSP33yaatsi_u:987": " saṃbhūya ca teṣāṃ paṭārambhakatvam /",
    "GSP33yaatsi_u:988": " evaṃ tatkāraṇeṣvapi taditi na kvacivdyabhicāraḥ /",
    "GSP33yaatsi_u:989": " na caikarūpaniyamābhāvenāvayavino 'cākṣuṣatvam ;",
    "GSP33yaatsi_u:990": " mahacvaikārthasamavāyinā rūpavattvenaiva cākṣuṣatvasiddheḥ /",
    "GSP33yaatsi_u:991": " astu vā citraṃ nāmaiko rūpaviśeṣaḥ /",
    "GSP33yaatsi_u:992": " sa tu rūpaireva kāraṇagatairnānāvidhairārabhyata iti dṛṣṭam /",
    "GSP33yaatsi_u:993": " na caivamavayavavartibhireva caitanyairavayavini śarīre caitanyaviśeṣārambhaḥ /",
    "GSP33yaatsi_u:994": " cititanmātrasyaiva teṣvasaṃbhavāt /",
    "GSP33yaatsi_u:995": " ato na dehaguṇaḥ caitanyam /",
    "GSP33yaatsi_u:996": " etena sukhādayo 'pi śarīraguṇāḥ pratyuktāḥ /",
    "GSP33yaatsi_u:997": " api ca dṛḍha eva śarīre virodhiguṇāpātamantareṇa kusumavilepanagandha iva nivartamānaḥ caitanyasukhādirna tadguṇo bhavitumarhati /",
    "GSP33yaatsi_u:998": " na khalu tadviśeṣaguṇā rūpādayastathā nivartante /",
    "GSP33yaatsi_u:999": " ātmanaḥ pareṣāṃ ca śarīraguṇāḥ pratyakṣayogyāḥ,",
    "GSP33yaatsi_u:1000": " bāhyendriyagrāhyāśca;",
    "GSP33yaatsi_u:1001": " na ca tathā jñānādiriti nāso tadguṇaḥ /",
    "GSP33yaatsi_u:1002": " atha deha ātmabhedasyāpratyakṣatve 'pi tasyānātmatvamacetanatvalakṣaṇamanu- mānāt setsyatītyāha asphuṭatve 'pī ti /",
    "GSP33yaatsi_u:1003": " yadvā-nanu saṅghātarūpo 'pi deha evātmopeyate lāghavāt /",
    "GSP33yaatsi_u:1004": " dehabhinnasaṅghātatvameva bhavatu parārthatvavyāpyamityatrāha asphuṭatve ti /",
    "GSP33yaatsi_u:1005": " prathamāvataraṇikāyāṃ bhedasyā'tmabhedasya śarīre 'sphuṭatve-apratyakṣatve 'pītyarthaḥ /",
    "GSP33yaatsi_u:1006": " dvitīyasyāṃ ca parārthatvena śarīra ātmabhedasyāprasiddhatve 'pītyarthaḥ /",
    "GSP33yaatsi_u:1007": " tadasaṃbhavāt - tasmin-śarīre asaṃbhavaḥ-udayāyogaḥ tadasaṃbhavaḥ tasmāt /",
    "GSP33yaatsi_u:1008": " yadvā śarīra iti madhyamaṇinyāyenobhayānvayi /",
    "GSP33yaatsi_u:1009": " tadasaṃbhavāt-jñānasyāsaṃbhavādityarthaḥ /",
    "GSP33yaatsi_u:1010": " atra ca tacchabdayoravairūpyaṃ sahyam /",
    "GSP33yaatsi_u:1011": " tadguṇāntare tyatra tadruṇa ityatra ca tacchabdena śarīrasya",
    "GSP33yaatsi_u:1012": " parāmarśanīyatvāt /",
    "GSP33yaatsi_u:1013": " śarīre jñānaguṇasyotpatterayogāccharīraviśeṣaguṇāntaravaidharmyācca na jñānaṃ śarīraviśeṣaguṇa iti kārikārthaḥ //6//",
    "GSP33yaatsi_u:1014": " śarīre jñānasyāsaṃbhavaṃ tāvadupapādayati sarva eve ti /",
    "GSP33yaatsi_u:1015": " kāraṇaguṇapūrvakaḥ-svasajātīyasvāśrayasamavāyisamavetaguṇāsamavāyihetukaḥ /",
    "GSP33yaatsi_u:1016": " saṃbhave diti /",
    "GSP33yaatsi_u:1017": " śarīrāvayaveṣu jñānasyābhāvāt,",
    "GSP33yaatsi_u:1018": " bhāve vā ekasminneva dehe 'nekacetanaprasaṅgāt na kāraṇaguṇapūrvakaṃ śarīre caitanyaṃ bhavet /",
    "GSP33yaatsi_u:1019": " viśeṣaguṇatvādakāraṇaguṇapūrvakatvamapi dehe jñānasyāsaṃbhavīti bhāvaḥ /",
    "GSP33yaatsi_u:1020": " śakte riti /",
    "GSP33yaatsi_u:1021": " sāmānyaguṇatvena śakterakāraṇaguṇapūrvakatvamupapadyate /",
    "GSP33yaatsi_u:1022": " sarvadravyavṛttitvācca sāmānyaguṇatvam /",
    "GSP33yaatsi_u:1023": " dṛśyatattatkāryeṇānumeyaḥ tatprati- yogī- tattatkāryeṇa nirūpyasvarūpaḥ prayojakatvena",
    "GSP33yaatsi_u:1024": " śaktayākhyo guṇaḥ sarvasminnapi dravye tattatkāryapratiniyato 'stīti ca śaktyaḥ sarvabhāvānāmacintyajñānagocarāḥ",
    "GSP33yaatsi_u:1025": " iti purāṇaratnavacanato 'vagamyata iti bhāvaḥ /",
    "GSP33yaatsi_u:1026": " naivam iti /",
    "GSP33yaatsi_u:1027": " naivaṃ-na sāmānyaguṇo jñānam /",
    "GSP33yaatsi_u:1028": " kintu śarīra evopagamādviśeṣaguṇaḥ /",
    "GSP33yaatsi_u:1029": " dravyatvanyūnavṛttiguṇatvaṃ ca tattvam /",
    "GSP33yaatsi_u:1030": " siddhāntaprakriyayedam /",
    "GSP33yaatsi_u:1031": " siddhānte paratvādi ca na guṇāntaram /",
    "GSP33yaatsi_u:1032": " kṣaṇasaṃbandhādhikyādinaiva",
    "GSP33yaatsi_u:1033": " paratvādivyavahāranirvāhāditi bhāvaḥ /",
    "GSP33yaatsi_u:1034": " vaiśeṣikaprakriyayāpyāha kāryatvesatī ti /",
    "GSP33yaatsi_u:1035": " jñānaṃ viśeṣaguṇaḥ kāryatve sati ekavidhapratyakṣaviṣayatvādrūpādivat /",
    "GSP33yaatsi_u:1036": " saṅkhyāderdvīndriyagrāhyatvāttatra vyabhicāravāraṇāya ekavidheti pratyakṣaviśeṣaṇam /",
    "GSP33yaatsi_u:1037": " prabhābhittisaṃyoge vyabhicāravāraṇāya ekavidhapratyakṣaviṣayajātimattvaṃ vaktavyam /",
    "GSP33yaatsi_u:1038": " saṃyogatvajāterdvīndriyagrāhyatvānna doṣaḥ /",
    "GSP33yaatsi_u:1039": " ātmano mānasapratyakṣaviṣayatvāttatra vyabhicāravāraṇāya kāryatve satīti /",
    "GSP33yaatsi_u:1040": " evamapi prabhātvajātisvīkāre prabhāyāṃ,",
    "GSP33yaatsi_u:1041": " vāyoḥ spārśanopagame vā vāyau vyabhicāravāraṇāya ekavidhapratyakṣagrāhyajātīyaguṇatvāditi vaktavyam /",
    "GSP33yaatsi_u:1042": " guṇatvapraveśe ca kāryatve satīti cintyaprayojanamiti bodhyam /",
    "GSP33yaatsi_u:1043": " viśeṣaguṇalakṣaṇe ca jñānādibhinnatvaṃ na dātuṃ śakyaṃ jñānāderviśeṣaguṇatve prāmāṇike satīti ca bhāvaḥ /",
    "GSP33yaatsi_u:1044": " saṅghātaviśeṣāvayavivāde tu avayaveṣu caitanyābhāvādeva dehasya",
    "GSP33yaatsi_u:1045": " caitanyaṃ na saṃbhavatīti cānusandheyamatra /",
    "GSP33yaatsi_u:1046": " nanu rasaviśeṣo gandhaviśeṣo vā mādako madaśabdavācyaḥ /",
    "GSP33yaatsi_u:1047": " sa ca viśeṣaguṇo na kāraṇaguṇapūrvaka iti kāryadravyaviseṣaguṇasya kāraṇaguṇapūrvakatvaniyamo durvaca ityatrā'ha dravyādīnā mīti /",
    "GSP33yaatsi_u:1048": " kiṇvādīnāṃ sammardanādināvdyaṇukaparyantanāśe svatantraiḥ paramāṇubhirdravyāntarāvayavasaṃśleṣajanitamadairārabdhe surādravye kāraṇaguṇapūrvaka eva guṇa iti bhāvaḥ /",
    "GSP33yaatsi_u:1049": " atha tāmbūlarasarāge 'naikāntyamuktaniyamasya pariharati tāmbūle ti /",
    "GSP33yaatsi_u:1050": " spaṣṭor'thaḥ /",
    "GSP33yaatsi_u:1051": " na ca śarīre ti /",
    "GSP33yaatsi_u:1052": " prajñāyate-upalabhyate /",
    "GSP33yaatsi_u:1053": " pratijñāyate-sādhyate /",
    "GSP33yaatsi_u:1054": " dehāvayaveṣu caitanye sādhakābhāvamuktvā bādhakamapyāha tadupagama iti /",
    "GSP33yaatsi_u:1055": " aṅgāṅgitvābhāvaḥ - niyāmyaniyāmakabhāvalakṣaṇaguṇapradhānabhāvābhāvaḥ /",
    "GSP33yaatsi_u:1056": " ekacetananiyāmyatve hi śarīrāvayavānāṃ vyavahārāvisaṃvādo ghaṭate /",
    "GSP33yaatsi_u:1057": " teṣāmeva cetanatve tu parasparāniyamyatayā parasparavārtānabhijñatayā ca vyavahāravisaṃvādaḥ prasajyata iti bhāvaḥ /",
    "GSP33yaatsi_u:1058": " pratisandhāne ti /",
    "GSP33yaatsi_u:1059": " yamadrākṣaṃ taṃ spṛśāmītyādipratisandhānasya tanmūlavyavahārasya ca vilopaḥ prasajyate /",
    "GSP33yaatsi_u:1060": " avayavacaitanye draṣṭuḥ spraṣṭuścānyānyatvāditi bhāvaḥ /",
    "GSP33yaatsi_u:1061": " aniṣṭāpattiriṣṭahāniścātrokte padadvayena /",
    "GSP33yaatsi_u:1062": " nānārūpatā-vibhinnajātīyarūpasamavīyitā /",
    "GSP33yaatsi_u:1063": " vijātīyarūpeṣu tantuṣu saṃhateṣu citrapratītimāha pratyekam iti /",
    "GSP33yaatsi_u:1064": " evam iti /",
    "GSP33yaatsi_u:1065": " tatkāraṇeṣvapi-citrapaṭakāraṇeṣu tantuṣvapi /",
    "GSP33yaatsi_u:1066": " tat-citraṃ rūpam /",
    "GSP33yaatsi_u:1067": " ekarūpaniyamābhāvene ti /",
    "GSP33yaatsi_u:1068": " avyāpyavṛttinānārūpavaticitrapaṭe vyāpyavṛttyekarūpābhāvenetyarthaḥ /",
    "GSP33yaatsi_u:1069": " mahattvaikārthe ti /",
    "GSP33yaatsi_u:1070": " laukikaviṣayatayā dravyacākṣuṣe sāmānādhikaraṇyena mahattvaviśiṣṭodbhūtarūpasya samavāyena hetutvasaṃbhave hetutāvacchedakakoṭau vyāpyavṛttitvaviśeṣaṇe prayojanābhāvaḥ /",
    "GSP33yaatsi_u:1071": " tathā ca citrapaṭasya na cākṣuṣatvānupapattiriti bhāvaḥ /",
    "GSP33yaatsi_u:1072": " rūpasya vyāpyavṛttitvaniyame 'pyāha- astu ve ti /",
    "GSP33yaatsi_u:1073": " na caivam iti /",
    "GSP33yaatsi_u:1074": " tantugatavividharūpaiḥ paṭe citrarūpārambhavadavayavagatairanudbhūtacaitanyairdehe udbhūtacaitanyārambho 'stviti ca na śaṅkyam /",
    "GSP33yaatsi_u:1075": " cititanmātrasyaiva-caitanyasāmānyasyaiva mānābhāvena dehāvayaveṣvasaṃbhavāt /",
    "GSP33yaatsi_u:1076": " śarīrasya caitanyetadavayaveṣu caitanyakalpanā, tatkalpa",
    "GSP33yaatsi_u:1077": " nāyāmeva śarīre caitanyasiddhirityanyo 'nyasaṃśrayāśceti bhāvaḥ /",
    "GSP33yaatsi_u:1078": " etene ti /",
    "GSP33yaatsi_u:1079": " jñānasyeva sukhāderapi viśeṣaguṇasya na śarīradharmatvasaṃbhava iti bhāvaḥ /",
    "GSP33yaatsi_u:1080": " evaṃ śarīre tadasaṃbhavāṃ diti vyākhyātam /",
    "GSP33yaatsi_u:1081": " atha tadguṇāntaravaidharmyā dityetadvivṛṇoti api ce ti /",
    "GSP33yaatsi_u:1082": " virodhiguṇāpātamantarā-pūrvaguṇanivartakaguṇaprasaṅgaṃ vinā /",
    "GSP33yaatsi_u:1083": " kusumavilepanagandhaḥ- strakcandanagandhaḥ /",
    "GSP33yaatsi_u:1084": " na khalu ta diti /",
    "GSP33yaatsi_u:1085": " ayaṃ bhāvaḥ- agnisaṃyogena rūpaparāvṛttāvapi tadaprasaṅge rūpasya yāvaddravyabhāvitvaṃ dṛṣṭam /",
    "GSP33yaatsi_u:1086": " na ca jñānādi sthiramevam /",
    "GSP33yaatsi_u:1087": " na cottarottaraviśeṣaguṇa eva pūrvapūrvajñānādivirodhīti vācyam /",
    "GSP33yaatsi_u:1088": " evamapi antyasya ciramavasthānaprasaṅgāditi /",
    "GSP33yaatsi_u:1089": " ayāvaddravyabhāvittvaṃ jñānādeḥ śarīraviśeṣaguṇāntarato vaidharmyamityuktaṃ bhavati /",
    "GSP33yaatsi_u:1090": " atha vaidharmyāntaraṃ dvidhā'ha ātmana iti /",
    "GSP33yaatsi_u:1091": " svātmamātragrāhyatvaṃ manomātragrāhyatvaṃ ca jñānādeḥ śarīraviśeṣaguṇāntaravaidharmyamiti phalitam /",
    "GSP33yaatsi_u:1092": " rūpādayo hi śarīraguṇāḥ svaparagrāhyā bahirindriyagrāhyāśca /",
    "GSP33yaatsi_u:1093": " na ca tathā jñānādī ti /",
    "GSP33yaatsi_u:1094": " atra prayogaḥ-jñānaṃ na śarīraviśeṣaguṇaḥ ayāvaddravyabhāvitvānmanomātragrāhyatvādvā yannaivaṃ tannaivaṃ yathā rūpādīti /",
    "GSP33yaatsi_u:1095": " evaṃ jñānasya śarīradharmatvābhāvasādhanena śarīrasyātmatvaṃ pratikṣiptaṃ bhavati /",
    "GSP33yaatsi_u:1096": " yathā-deho nātmā ājñātṛtvāddhaṭādivaditi /",
    "GSP33yaatsi_u:1097": " kiñca-utpattimattvāt sanniveśaviśeṣataḥ /",
    "GSP33yaatsi_u:1098": " rūpādimattvādbhūtatvāddeho nātmā ghaṭādivat //7//",
    "GSP33yaatsi_u:1099": " sacchidratvādadehitvāddehatvānmṛtadehavat /",
    "GSP33yaatsi_u:1100": " ityādisādhanairnyāyyairniṣedhyā varṣmaṇaścitiḥ //8//",
    "GSP33yaatsi_u:1101": " evaṃ pratyakṣavirodhāt,",
    "GSP33yaatsi_u:1102": " anvayamukhena sādhyamupasthāpadbhirudīritasādhanairapahṛtaviṣayatayā indriyāśrayatvādivyatirekihetavo na sādhyamupasthāpayitumīśate /",
    "GSP33yaatsi_u:1103": " (iti dehātmavādanirāsaprakaraṇam)",
    "GSP33yaatsi_u:1104": " santu tarhīndriyāṇyevātmā /",
    "GSP33yaatsi_u:1105": " na ca tānīdantayā prathante;",
    "GSP33yaatsi_u:1106": " yena dehavadaha",
    "GSP33yaatsi_u:1107": " ṅkāragocarādbahiṣkrriyeran /",
    "GSP33yaatsi_u:1108": " nāpi tathodbhūtarūpādiguṇāni sthūlāni;",
    "GSP33yaatsi_u:1109": " yena tatpratibhāsa ivendriyagocaratve 'haṃpratyayasya rūpāvayavādipratītiḥ prasajyeta /",
    "GSP33yaatsi_u:1110": " tavdyāpāraphalaṃ ca jñānaṃ tadgāmi yuktaṃ snānādhyayanādiphalavat /",
    "GSP33yaatsi_u:1111": " ata eva satyapatāḥ draṣṭuścakṣuṣaḥ iti /",
    "GSP33yaatsi_u:1112": " (itīndriyātmatvapūrvapakṣaprakaraṇam)",
    "GSP33yaatsi_u:1113": " tanna / vikalpāsahatvāt /",
    "GSP33yaatsi_u:1114": " tathā hi-kiṃ pratyekamindriyāṇi cetanāni,",
    "GSP33yaatsi_u:1115": " saṃbhūya vā? /",
    "GSP33yaatsi_u:1116": " yadi pratyekam,",
    "GSP33yaatsi_u:1117": " indriyāntaradṛṣṭasyendriyāntareṇa pratisandhānaṃ na syāt /",
    "GSP33yaatsi_u:1118": " asti ca tat- yamahamadrākṣaṃ tamahaṃspṛśāmīti /",
    "GSP33yaatsi_u:1119": " ata eva na saṃbhūyāpi cetanatvam /",
    "GSP33yaatsi_u:1120": " na hi pañcabhirindriyaiḥ saṃbhūyaikaṃ vastvanubhūyate 'nusandhīyate vā /",
    "GSP33yaatsi_u:1121": " ekendriyavigame ca prāyaṇaprasaṅgaśca /",
    "GSP33yaatsi_u:1122": " indriyacaitanye ca tattadindriyāpāye tattadindriyārthasmaraṇamapi na bhavet /",
    "GSP33yaatsi_u:1123": " na ca tavdyāpāraphalatayā tatsamavāyitvaṃ jñānasya /",
    "GSP33yaatsi_u:1124": " śastrādivyāpārajanmano 'pi pāpādeḥ parasamavāyitvāt /",
    "GSP33yaatsi_u:1125": " anyathā ca praṣṭurmṛtyupapattiṃ śaraṇāgataparityāgasya nṛśaṃsatāṃ cā'locya satyatapasastathā vacanam /",
    "GSP33yaatsi_u:1126": " (itīndriyātmavādanirāsaprakaraṇam)",
    "GSP33yaatsi_u:1127": " astu tarhi mana eva cetanam /",
    "GSP33yaatsi_u:1128": " tathā sati hi pūrvoktā doṣāḥ parihṛtā bhavanti /",
    "GSP33yaatsi_u:1129": " taddhi sarvendriyādhyakṣaṃ prajñāyate pratijñāyate ca /",
    "GSP33yaatsi_u:1130": " upapadyate cendriyāntareṇa pratisandhānam ;",
    "GSP33yaatsi_u:1131": " darśanānusandhānādhārasya manasa ekatvāt /",
    "GSP33yaatsi_u:1132": " tattadindriyāpāye 'pi smaraṇamapyupapadyata eva,",
    "GSP33yaatsi_u:1133": " manaso nityatvāt /",
    "GSP33yaatsi_u:1134": " (iti mana ātmatvapūrvapakṣaprakaraṇam)",
    "GSP33yaatsi_u:1135": " tadapi na; karaṇatvāccakṣurādivat /",
    "GSP33yaatsi_u:1136": " bāhyāntarasakalaviṣayasaṃvedanakaraṇatayā hi manaḥ prakalpyate /",
    "GSP33yaatsi_u:1137": " bāhyendriyeṣu yathāyathaṃ nijaviṣayasannikarṣabhāgiṣvapi yato na yugapadeva sarve viṣayāḥ pratīyante,",
    "GSP33yaatsi_u:1138": " ato 'vagacchāmaḥ-asti",
    "GSP33yaatsi_u:1139": " kiñcidaparamapi sādhanam,",
    "GSP33yaatsi_u:1140": " yatsāhāyakavirahānna sarve prakāśante,",
    "GSP33yaatsi_u:1141": " kaścidevaikaḥ pratīyate iti /",
    "GSP33yaatsi_u:1142": " tathā sukhādisaṃvedanānyapi karaṇavanti,",
    "GSP33yaatsi_u:1143": " kriyātvāt,",
    "GSP33yaatsi_u:1144": " saṃvedanatvādvā,",
    "GSP33yaatsi_u:1145": " rūpādijñānavaditi /",
    "GSP33yaatsi_u:1146": " tadevaṃ jñānakaraṇatayāvagatasya manasaḥ kathamiva jñāne kartṛtvam ?/",
    "GSP33yaatsi_u:1147": " svātantryalakṣaṇaṃ hi tat /",
    "GSP33yaatsi_u:1148": " tacca svacchandānurodhena sādhyasiddhyanuguṇopakaraṇasaṃpādanasāmarthyam ;",
    "GSP33yaatsi_u:1149": " svasamavetameva vā guṇāntaraṃ tantrīkṛtya pravṛttiḥ /",
    "GSP33yaatsi_u:1150": " karaṇatvaṃ tu parādhiṣṭhānādhīnavyāpāratārūpapāra tantryaniyataṃ sādhakatamatvamiti kathamivaikatra manasi parasparaviruddha tadubhayadharmasaṃbandhaṃ pratipadyemahi ? /",
    "GSP33yaatsi_u:1151": " atha tadapi manaḥ karaṇāntareṇa smaraṇādiṣu kartṛbhāvamanubhavati,",
    "GSP33yaatsi_u:1152": " tathā sati saṃjñāmātre vivādaḥ /",
    "GSP33yaatsi_u:1153": " ya eva hi cakṣurādibhī rūpādin āntarakaraṇena ca sukhādīṃścetayate, sa evā'tmā /",
    "GSP33yaatsi_u:1154": " tasminneva cet manaḥsaṃjñā niveśyate,",
    "GSP33yaatsi_u:1155": " kāmaṃ niveśyatām /",
    "GSP33yaatsi_u:1156": " na naḥ kiñciddhīnam /",
    "GSP33yaatsi_u:1157": " kintu tadā sarvalaukikavyavahāro bādhyetetyalamanena /",
    "GSP33yaatsi_u:1158": " (iti mana ātmavādakhaṇḍanaprakaraṇam)",
    "GSP33yaatsi_u:1159": " āha- kimidaṃ mano nāma ? /",
    "GSP33yaatsi_u:1160": " nanūktamāntaraṃ jñānakaraṇaṃ dravyamiti /",
    "GSP33yaatsi_u:1161": " kiṃ punarasya sādhanam ? /",
    "GSP33yaatsi_u:1162": " nanuktaṃ yugapajjñānānutpattirmanaso liṅgamiti /",
    "GSP33yaatsi_u:1163": " uktaṃ nāma; tathāpi kathaṃ tattvāntarasiddhiḥ ?/",
    "GSP33yaatsi_u:1164": " kalpayitvāpi hi tat yugapatsmaraṇānutpattyupapattaye 'vaśyāśrayaṇīyameva nimittāntaram /",
    "GSP33yaatsi_u:1165": " santi hi yugapadasya smartṛrnānārthānubhavabhāvitāḥ saṃskārāḥ /",
    "GSP33yaatsi_u:1166": " atha ca na sarve smaryante /",
    "GSP33yaatsi_u:1167": " kiñcideva kadācit smaryate /",
    "GSP33yaatsi_u:1168": " saṃskāronmeṣahetūpanipātakramāttathātvamiti cet,",
    "GSP33yaatsi_u:1169": " evamapi praṇidhānamātrodbodhanīyasaṃskārasya smṛtiyaugapadyamāpadyeta /",
    "GSP33yaatsi_u:1170": " yāvadanubhūtasakalaviṣayasusmūrṣayā sarvataḥ pratyāhṛtacetasaḥ sādhāraṇyena praṇidadhayo 'pi na sarva evārthāḥ smṛtimadhirohanti /",
    "GSP33yaatsi_u:1171": " yadi tu śubhāśubharūpatayā smaraṇānāmadṛṣṭavaśāvdyavasthā,",
    "GSP33yaatsi_u:1172": " kramajñānasvābhāvyādvā",
    "GSP33yaatsi_u:1173": " ātmanaḥ ; tathā sati bahirindriyeṣu ca yathā",
    "GSP33yaatsi_u:1174": " yathaṃ svaviṣayasaṃprayukteṣu tathaiva yugapajjñānānutpattirupapadyata iti kṛtamindriyāntareṇa /",
    "GSP33yaatsi_u:1175": " syānmatam- kādācitkasya sukhāderātmasamavāyino bāhyaviṣayādṛṣṭādinimittakāraṇasyāsamavāyikāraṇena bhāvyam /",
    "GSP33yaatsi_u:1176": " taccātmamanaḥ- sannikarṣa iti manodravyasiddhiriti /",
    "GSP33yaatsi_u:1177": " tadasat /",
    "GSP33yaatsi_u:1178": " sukhaduḥkhādipūrvakālajanmano 'bhimatānabhimataviṣayasaṃparkajajñānasyā'tmasamavāyina evāsamavāyikāraṇatvāt /",
    "GSP33yaatsi_u:1179": " tasya ca viṣayasaṃprayuktendriyasaṃprayoga evā'tmasamaveto 'samavāyikāraṇam /",
    "GSP33yaatsi_u:1180": " taddheturapīndriyavyāpāraḥ prayatnamadṛṣṭaṃ cā'tmasamavetamapekṣamāṇādātmendriyasānnikarṣādasamavāyikāraṇāt /",
    "GSP33yaatsi_u:1181": " prayatnasya tu svapūrvakṣaṇavarti kartavyatājñānam /",
    "GSP33yaatsi_u:1182": " prayatna eva tvadṛṣṭasyāpīti nātmaviśeṣaguṇānāṃ buddhisukhaduḥkhecchādīnāmasamavāyikāraṇasāpekṣatayāpi dravyāntaraparikalpanaṃ nyāyyam /",
    "GSP33yaatsi_u:1183": " yattu-nityadravyaviśeṣaguṇasya dravyāntarasaṃyoga evāsamavāyikāraṇam,",
    "GSP33yaatsi_u:1184": " pārthivaparamāṇuṣvagnisaṃyogādasamavāyikāraṇādrūpotpatteriti;",
    "GSP33yaatsi_u:1185": " tadapi sthavīyaḥ /",
    "GSP33yaatsi_u:1186": " pārthivaparamāṇuṣu rūpādayo dahanasaṃyogāditi kṛto 'vagatam ? /",
    "GSP33yaatsi_u:1187": " kāryadravye tathā darśanāditi cet,",
    "GSP33yaatsi_u:1188": " iha vā tahri kiṃ na dṛśyate iṣṭāniṣṭaprāptyavagamānantaraṃ sukhādirjāyata iti ?/",
    "GSP33yaatsi_u:1189": " dṛṣṭakāraṇavyabhicāre hi kāraṇāntarānumānāvasaraḥ /",
    "GSP33yaatsi_u:1190": " na cehāsti vyabhicāraḥ /",
    "GSP33yaatsi_u:1191": " ataḥ prasiddhakāraṇabhāveṣveva yatra kāryasamavāyaḥ tat samavāyikāraṇam,",
    "GSP33yaatsi_u:1192": " yattu tatpratyāsannaṃ tadasamavāyi,",
    "GSP33yaatsi_u:1193": " yadanyat tannimittimiti vyavasthāśrayaṇamucitam /",
    "GSP33yaatsi_u:1194": " na tvanapekṣitāprasiddhadravyāntarasaṃyogābhyupagamena tasyāsamavāyikāraṇatvāśrayaṇam /",
    "GSP33yaatsi_u:1195": " kāraṇāntarānupalabdheḥ,",
    "GSP33yaatsi_u:1196": " dṛṣṭānusārāccāṇugatarūpādau tathābhyupagamaḥ /",
    "GSP33yaatsi_u:1197": " iha tu tadviparyayaḥ pradārśita eva /",
    "GSP33yaatsi_u:1198": " evamapi vyāptibalena yadi dravyāntarasaṃyogo 'numātavyaḥ,",
    "GSP33yaatsi_u:1199": " sa tarhi sparśavaddravyasamaveto bhautika eva copalabdha iti prasiddhadehādisaṃyoga evānumānaparyavasānānna navama",
    "GSP33yaatsi_u:1200": " dravyasiddhiḥ /",
    "GSP33yaatsi_u:1201": " athocyeta-bhautikatve hi manasaḥ pṛthivyādyanyatamatvena bhavitavyam /",
    "GSP33yaatsi_u:1202": " taccānumānāntarairvyatirekamāpādayadbhiḥ pratyāsiddham /",
    "GSP33yaatsi_u:1203": " tathā hi-na pārthivaṃ manaḥ rasāvagamanimittendriyatvādrasanāvat /",
    "GSP33yaatsi_u:1204": " na pāthasīyam,",
    "GSP33yaatsi_u:1205": " gandhagrahaṇanimittondriyatvāk ghrāṇavat /",
    "GSP33yaatsi_u:1206": " evamataijasatvādyapi tattadindriyāgocaragrahaṇanimittatayā śakyādhyavasānamityabhautikatvaṃ manasa iti /",
    "GSP33yaatsi_u:1207": " tadanupapannam /",
    "GSP33yaatsi_u:1208": " dharmiviśeṣaviparītasādhanāt /",
    "GSP33yaatsi_u:1209": " rasāvagamanimittendriyatvamapārthivatvamiva pāthasīyatvamapi samarthayati /",
    "GSP33yaatsi_u:1210": " evaṃ sādhanāntarāṇyapi bhūtāntaravyatikeramivā'mīyabhūtabhāvamāpādayanti /",
    "GSP33yaatsi_u:1211": " atha śabdasparśarūparasagandheṣu yadguṇagrāhi yadindriyam,",
    "GSP33yaatsi_u:1212": " tadeva tadguṇakabhūtārabdham;",
    "GSP33yaatsi_u:1213": " hanta tarhi tadeva taditarabhūtavyatirekitayāpyavagatamiti na tadavagamakatāmātreṇābhimatavyatirekasiddhiḥ /",
    "GSP33yaatsi_u:1214": " api ca śabdādiguṇāvagamasādhāraṇasādhanatayā śarīramiva pāñcabhautikam,",
    "GSP33yaatsi_u:1215": " ekadvitrādimayaṃ vā itarabhūtasaṃsṛṣṭamastu manaḥ /",
    "GSP33yaatsi_u:1216": " yathā'mnāyate annamayaṃ hi somya mana iti /",
    "GSP33yaatsi_u:1217": " tanna tatprakṛtitvapratipādanaparam,",
    "GSP33yaatsi_u:1218": " apitu tadadhīnavṛttitāmātrapradarśanārtham āpomayaḥ prāṇaḥ ityādivat /",
    "GSP33yaatsi_u:1219": " ata evāpavargadaśāyāmapi mano 'nuvṛttiḥ /",
    "GSP33yaatsi_u:1220": " darśitaṃ hi tatraivāṣṭame manasaitān kāmān paśyan ramate mano 'sya daivaṃ cakṣuriti /",
    "GSP33yaatsi_u:1221": " tathā parasyāśca devatāyāḥ so 'nyaṃ kāmaṃ manasā dhyāyīteti mahopaniṣadi /",
    "GSP33yaatsi_u:1222": " manasaiva jagatsṛṣṭimiti ca purāṇe /",
    "GSP33yaatsi_u:1223": " ucyate-satyamevam /",
    "GSP33yaatsi_u:1224": " dravyāntaraparikalpanāto varamevaṃ vā'śrayaṇamityuktam /",
    "GSP33yaatsi_u:1225": " paramārthatastu na bhautikam,",
    "GSP33yaatsi_u:1226": " nāpi navamaṃ dravyam /",
    "GSP33yaatsi_u:1227": " kva tarhīdānīṃ manaḥśabdaḥ ?/",
    "GSP33yaatsi_u:1228": " buddhāveva /",
    "GSP33yaatsi_u:1229": " ata eva hi buddhimān manasvīti vyapadiśyate /",
    "GSP33yaatsi_u:1230": " manaso 'vasthābhaidāśca drāgevāparokṣyante kṣubhitaṃ me manaḥ,",
    "GSP33yaatsi_u:1231": " prasannaṃ me mana iti /",
    "GSP33yaatsi_u:1232": " evaṃ ca manasaḥ karaṇatayā vyapadeśo buddhyahaṅkārayoriva vṛttibhedapradarśanaparaḥ pūrveṣāmiti /",
    "GSP33yaatsi_u:1233": " ucyate-yadi buddhireva manaḥ ;",
    "GSP33yaatsi_u:1234": " yadi vā dravyāntaram;",
    "GSP33yaatsi_u:1235": " ubhayadhāpi tasya na cetanatvamiti kimanenāpratijñātasvarūpavimarśena /",
    "GSP33yaatsi_u:1236": " (iti prāsaṅgikamanastattvavimarśaprakaraṇam)",
    "GSP33yaatsi_u:1237": " astu tarhi prāṇa evā'tmā,",
    "GSP33yaatsi_u:1238": " tathā sati tadanvayini śarīre sātmakatvapratītiḥ,",
    "GSP33yaatsi_u:1239": " tadvirahiṇi nirātmakatvapratītiścopapadyeyātām /",
    "GSP33yaatsi_u:1240": " dehādutkrāntirlokāntaragamanaṃ dehāntarasañcāraścopapadyantetarām,",
    "GSP33yaatsi_u:1241": " gatvarasvābhāvyāt prāṇasya /",
    "GSP33yaatsi_u:1242": " itarathā paramamahato mahataśca sparśavirahiṇaḥ parispandānupapatterutkrāntigatyāgatiśrutayo bhāktāḥ syuḥ /",
    "GSP33yaatsi_u:1243": " (iti prāṇātmatvapūrvapakṣaprakaraṇam)",
    "GSP33yaatsi_u:1244": " idamapyasat;",
    "GSP33yaatsi_u:1245": " vāyutvādeva bāhyavāyuvat prāṇasya caitanyānupapatteḥ /",
    "GSP33yaatsi_u:1246": " vṛttihīne 'pyātmani suṣuptau prāṇasya vṛttimattvācca /",
    "GSP33yaatsi_u:1247": " tadvṛttyā hi suptasyāpi saptadhātubhāvenāśitapītadravyapariṇāmaḥ ;",
    "GSP33yaatsi_u:1248": " śvāsapraśvāsau ca /",
    "GSP33yaatsi_u:1249": " tanutaratejobannānuviddhaḥ kauṣṭhyamāruto hi prāṇaḥ /",
    "GSP33yaatsi_u:1250": " sa ca kaṇṭhamukhanāsābhyantare bahiśca recitaḥ tvacā spṛśyamāno ghaṭādiriva sphuṭamanātmatayā cakāsti /",
    "GSP33yaatsi_u:1251": " atraiva sādhye sādhanāntarāṇi cāha utpattimattvā dityādikārikādvayena /",
    "GSP33yaatsi_u:1252": " pārārthyaṃ bhrotrkrantarārthatvam /",
    "GSP33yaatsi_u:1253": " tacca saṅghātatvāt /",
    "GSP33yaatsi_u:1254": " bhūtatvambahirindriyagrāhyaviśeṣaguṇavattvam /",
    "GSP33yaatsi_u:1255": " etairhetubhiḥ śarīre cetanabhinnatvaṃ sādhyam /",
    "GSP33yaatsi_u:1256": " nyāyyaiḥ-pratijñādyavayavapañcakātmakanyāyapratipādyarūpapañcakopapanneḥ /",
    "GSP33yaatsi_u:1257": " varṣmaṇaḥ- śarīrasya /",
    "GSP33yaatsi_u:1258": " citiḥ jñānam //7//8//",
    "GSP33yaatsi_u:1259": " samarthitametāvatā dehasyānātmatvaṃ pratyakṣānumānābhyām /",
    "GSP33yaatsi_u:1260": " etadvādhitatvamāha dehe ātmatvaṃ sādhayatāṃ kevalavyatikeriṇām evam iti /",
    "GSP33yaatsi_u:1261": " anvayamukhena -anvayavyāptyā /",
    "GSP33yaatsi_u:1262": " apahṛtaviṣayatayā-bādhitasādhyakatayā,",
    "GSP33yaatsi_u:1263": " upasthāpayituṃ-vyavasthāpayitum /",
    "GSP33yaatsi_u:1264": " athendriyātmavādamupakṣipati santu tarhī ti /",
    "GSP33yaatsi_u:1265": " dehātmatvapakṣoktāni dūṣaṇāni",
    "GSP33yaatsi_u:1266": " nātra pakṣe prasajyanta ityāha na ca tānī tyādivākyadvayena /",
    "GSP33yaatsi_u:1267": " bādhakābhāvamuktvā sādhakamapyāha pakṣe 'tra tavdyāpāre ti /",
    "GSP33yaatsi_u:1268": " jñānamindriyadharmaḥ,",
    "GSP33yaatsi_u:1269": " indriyavyāpāraphalatvāt,",
    "GSP33yaatsi_u:1270": " yavdyāpāraphalaṃ yat tattanniṣṭham,",
    "GSP33yaatsi_u:1271": " yathā snānādhyayanādivyāpāraphalaṃ śaucākṣararāśigrahaṇādi snātradhyetṛsamavetamiti prayogo bodhyaḥ /",
    "GSP33yaatsi_u:1272": " indriyasya vyāpāraḥ- arthasannikarṣārthendriyapravṛttiḥ,",
    "GSP33yaatsi_u:1273": " arthenendriyasya sannikarṣa eva vā /",
    "GSP33yaatsi_u:1274": " hetau dravyabhinnabhāvatve satīti viśeṣaṇaṃ deyam /",
    "GSP33yaatsi_u:1275": " tena ghaṭataddhvaṃsānukūlavyāpāravato daṇḍāderghaṭavattvādyabhāve 'pi na kṣatiḥ /",
    "GSP33yaatsi_u:1276": " indriyātmatve 'numānamuktvā'ptavākyamapi saṃvādarūpaṃ nirdiśati ata eve ti /",
    "GSP33yaatsi_u:1277": " indriyāṇāmātmatvaṃ nirasyati tanne ti /",
    "GSP33yaatsi_u:1278": " vikalpāsahatvaṃ nāma vikalpadharmiṇaḥ saṃbhāvitayāvatkoṭivikalpena vikalpitayāvatkoṭyanyatamakoṭisaṃbandhasyāpyanarhasvarūpatvam /",
    "GSP33yaatsi_u:1279": " kṣodakṣamatvābhāva iti yāvat /",
    "GSP33yaatsi_u:1280": " pratyakṣabādhābhāve 'pi yauktikabādho 'stīndriyātmatva iti hārdam /",
    "GSP33yaatsi_u:1281": " pratyekendriyacaitanyapakṣe nānāsvāmika iva grāma ekasminneva dehe nānācetanādhiṣṭānānnityakalahādi prasajyate iti dūṣaṇaṃ hṛdi nādhāya dūṣaṇāntaramāha indriyāntare ti /",
    "GSP33yaatsi_u:1282": " indriyasaṅghātātmatvapakṣe 'pīdaṃ sādhāraṇam /",
    "GSP33yaatsi_u:1283": " tadāha ata eve ti /",
    "GSP33yaatsi_u:1284": " ata eva - niruktapratisandhānānupapattereva /",
    "GSP33yaatsi_u:1285": " tāmevopapādayati nahī ti /",
    "GSP33yaatsi_u:1286": " indriyasaṅghāto nānubhavitā,",
    "GSP33yaatsi_u:1287": " nāpyanusmartā /",
    "GSP33yaatsi_u:1288": " tathā hi - saṅghāto yadi saṃyogo bahutvasaṅkhyā vā,",
    "GSP33yaatsi_u:1289": " tarhi guṇatvādeva na jñātṛtvasaṃbhavaḥ /",
    "GSP33yaatsi_u:1290": " yadi saṃyuktānāṃ bahūnāmeva saṅghātatvena vivakṣā,",
    "GSP33yaatsi_u:1291": " tadāpi na bahūnāmindriyāṇāṃ cākṣuṣāśrayatā spārśanāśrayatā vā /",
    "GSP33yaatsi_u:1292": " tathā ca draṣṭuḥ spraṣṭuścānyānyatvāduktapratisandhānānupapattireveti bhāvaḥ /",
    "GSP33yaatsi_u:1293": " indriyasaṅghātasyā'tmatve doṣāntaramāha ekendriye ti /",
    "GSP33yaatsi_u:1294": " saṅghātasya tāvataiva vinaṣṭatvānnirātmakatvena dehasya maraṇaprasaktiriti bhāvaḥ /",
    "GSP33yaatsi_u:1295": " pratyekasaṅghātapakṣadvayasādhāraṇaṃ doṣāntaramāha indriye ti /",
    "GSP33yaatsi_u:1296": " draṣṭuścakṣuṣo vināśe mayedaṃ dṛṣṭamiti smṛteranupapattiḥ /",
    "GSP33yaatsi_u:1297": " vidyamānasyādraṣṭṛtvāt /",
    "GSP33yaatsi_u:1298": " anyadṛṣṭasyānyena smṛtyayogāditi bhāvaḥ /",
    "GSP33yaatsi_u:1299": " indriyacaitanye",
    "GSP33yaatsi_u:1300": " bādhakānyuktāni /",
    "GSP33yaatsi_u:1301": " atha tatsādhakamanumānaṃ dūṣayati na ca tavyadyāpāre ti /",
    "GSP33yaatsi_u:1302": " pāpāderityādipadena dvaidhībhāvo 'pi grāhyaḥ /",
    "GSP33yaatsi_u:1303": " tayośchettṛcchaidyagatatayā śastre 'samavetatvāvdyabhicāra iti bhāvaḥ /",
    "GSP33yaatsi_u:1304": " atra vipakṣe bādhakavirahādaprayojakatvamapi bodhyam /",
    "GSP33yaatsi_u:1305": " atha satyatapaso vacanaṃ karaṇe kartṛtvopacāreṇa pravṛttamanyaparaṃ nendriyacaitanye pramāṇamityāha anyathā ce ti /",
    "GSP33yaatsi_u:1306": " svāśramapraviṣṭavanamṛgānveṣaṇapravṛttavyādhakṛtapraśrottararūpaṃ satyatapaso vacanam draṣṭuścakṣuṣo nāsti jihvā ityādi /",
    "GSP33yaatsi_u:1307": " etasminnarthe śloko 'yamanugṛhīto 'smadgurucaraṇaiḥ yā paśyati na sā brūte sā na paśyati /",
    "GSP33yaatsi_u:1308": " dṛṣṭirvakti kathaṃ vyādha vāṇī vā vīkṣate katham //",
    "GSP33yaatsi_u:1309": " iti /",
    "GSP33yaatsi_u:1310": " anena praṣṭā vyādha iti gamyate /",
    "GSP33yaatsi_u:1311": " akathane 'śanāyāpīḍitasya vyādhasya maraṇaprasaṅgaṃ,",
    "GSP33yaatsi_u:1312": " kathane ca śaraṇāgataparityāganibandhanaṃ mahatpāpaṃ paryālocya evaṃ",
    "GSP33yaatsi_u:1313": " vaktoktiḥ kṛtā maharṣiṇeti bodhyam /",
    "GSP33yaatsi_u:1314": " atha mana ātmatvapakṣamupakṣipati astu tarhī ti /",
    "GSP33yaatsi_u:1315": " tadvī ti /",
    "GSP33yaatsi_u:1316": " mano hi pradhānāṃ sarvendriyaprerakaṃ ca gamyate pramāṇato,",
    "GSP33yaatsi_u:1317": " vyavahliyate ca tathetyarthaḥ /",
    "GSP33yaatsi_u:1318": " indriyātmatvapakṣoktānāṃ smṛtipratisandhānānupapattinānātmaprasaṅgādidoṣāṇāṃ nātra pakṣe prasaṅga ityāha upapadyate ce tyādivākyadvayena /",
    "GSP33yaatsi_u:1319": " manasa ātmatvaṃ dūṣayati tadapi ne ti /",
    "GSP33yaatsi_u:1320": " karaṇatvā diti sarvatra jñāne karaṇatvānmanaso na tatra kartṛtvamāśrayatvaṃ saṃbhavati /",
    "GSP33yaatsi_u:1321": " mano hi na pratyakṣaviṣayaḥ /",
    "GSP33yaatsi_u:1322": " kintu yugapajjñānānutpattiliṅgena sakalajñāne karaṇaviśeṣatayānumīyate /",
    "GSP33yaatsi_u:1323": " tasya ca na jñātṛtvaṃ cakṣurāderiva saṃbhavatīti bhāvaḥ /",
    "GSP33yaatsi_u:1324": " etadevopapādayati bāhyendriyeṣvi ti /",
    "GSP33yaatsi_u:1325": " yatsāhāyakavirahāt-yatsahakāravirahāt /",
    "GSP33yaatsi_u:1326": " (sahāyasya karma-sāhāyakam)",
    "GSP33yaatsi_u:1327": " yatsannikarṣavirahāditi yāvat /",
    "GSP33yaatsi_u:1328": " tattadarthagrāhakendriyasyeti śeṣaḥ /",
    "GSP33yaatsi_u:1329": " evaṃ bāhyārtheṣu yugapajjñānānāmanutpattiliṅgena sarvendriyasahakāritvenāṇubhūtasya",
    "GSP33yaatsi_u:1330": " manasaḥ karaṇaviśeṣasyānumānamuktvā āntarasukhādisākṣātkāreṣu karaṇatayāpi manaso",
    "GSP33yaatsi_u:1331": " 'numānamāha tathā sukhādī ti /",
    "GSP33yaatsi_u:1332": " nanu karaṇatayānumitasyaiva manaso jñānādau kartṛtvamapyastu lāghavā",
    "GSP33yaatsi_u:1333": " diti cettatrāha tadevam iti /",
    "GSP33yaatsi_u:1334": " karaṇasya kartṛtvaṃ na saṃbhavati /",
    "GSP33yaatsi_u:1335": " karaṇatvakartṛtvayorvirodhāt svātantryapāratantryalakṣaṇayoriti bhāvaḥ /",
    "GSP33yaatsi_u:1336": " kartṛtvakaraṇatvasvarūpabhedaṃ vivṛṇoti svātantrye- tyādinā /",
    "GSP33yaatsi_u:1337": " kartṛtvaṃ nāma svecchādhīnasvapravṛttikatvarūpasvātantryaniyataṃ svecchayaiva sādhyasiddhyaupayikasāmagrīsaṃpādanasāmarthyam /",
    "GSP33yaatsi_u:1338": " karaṇatvaṃ ca parecchāprayātnādhīnasvavyāpṛtīkatvalakṣaṇapāratantryaniyataṃ parasya ripsitakriyāniṣpattau prakṛṣṭopakārakatvalakṣaṇam /",
    "GSP33yaatsi_u:1339": " na caitayorekatra samāveśaḥ saṃbhavatīti bhāvaḥ /",
    "GSP33yaatsi_u:1340": " yadyapi cetanasyaikatra kartṛtvaṃ karaṇatvaṃ ca saṃbhavennāmā'kārabhedataḥ /",
    "GSP33yaatsi_u:1341": " athāpi manasaścaitanye dṛḍhatarapramāṇābhāvāt lokasiddhavyāptyā ca cakṣurādivatparasya cetanasya sukhādyanubhavakaraṇatayaiva siddherna manaso jñātṛtvam /",
    "GSP33yaatsi_u:1342": " vastutastu atyantātīndriyeṣvartheṣu śāstrameva pramāṇam /",
    "GSP33yaatsi_u:1343": " tataśca mano vijñānamayasya jīvasyopakaraṇatayaiva siddhyatīti hārdam /",
    "GSP33yaatsi_u:1344": " nanu rūpasukhādibāhyāntarapadārthānubhaveṣu mana eva kartṛ /",
    "GSP33yaatsi_u:1345": " āntarasukhādyanubhave karaṇaṃ tvāntaramanyatkalpyata iti śaṅkate atha tadapi ti /",
    "GSP33yaatsi_u:1346": " pariharati tathā satī tī /",
    "GSP33yaatsi_u:1347": " evaṃ sati asmadiṣṭasya jñātaryantaḥ- karaṇabhedasya na kāpyanupapattiḥ /",
    "GSP33yaatsi_u:1348": " saṃjñā tu aicchikīti nārthe vivāda ityarthaḥ /",
    "GSP33yaatsi_u:1349": " jñāturātmano manaḥsaṃjñāyāṃ vyavahāravirodhamāha kintu iti /",
    "GSP33yaatsi_u:1350": " mana iti nātmano vyavahāro laukikānāṃ vaidikānāṃ ca /",
    "GSP33yaatsi_u:1351": " ato manaḥsaṃjñā'tmani vyavahāravisaṃvādādapārtheti bhāvaḥ /",
    "GSP33yaatsi_u:1352": " athātra paramācāryo 'yaṃ vimarśakabhūmikāmāsthitaḥ prasaṅgāt manasastattvavicāraṃ prakramate āhe ti /",
    "GSP33yaatsi_u:1353": " kaścidvimarśaka ityādiḥ /",
    "GSP33yaatsi_u:1354": " vimarśaścāyaṃ tārkikābhimatānāṃ manaḥsādhakayuktīnāṃ kṣodakṣamatvābhāvapradarśanārthaḥ /",
    "GSP33yaatsi_u:1355": " kimidam iti /",
    "GSP33yaatsi_u:1356": " kimiti svarūpapraśnaḥ /",
    "GSP33yaatsi_u:1357": " kiṃpunariti pramāṇapraśnaḥ /",
    "GSP33yaatsi_u:1358": " manasi pramāṇamākṣipati uktaṃ nāme tyādinā /",
    "GSP33yaatsi_u:1359": " yugapajjñānānutpattiliṅgena dravyāntaramāntaraṃ karaṇaṃ na siddhyati /",
    "GSP33yaatsi_u:1360": " adṛṣṭādisahakāraviraheṇaiva yugapajjñānānutpattyupapatteriti bhāvaḥ /",
    "GSP33yaatsi_u:1361": " yugapatsmaraṇānāmanutpattaye 'dṛṣṭasahakāraviraho 'vaśyameva śaraṇīkaraṇīyaḥ svīkṛte 'pyāntarakaraṇa ityāha",
    "GSP33yaatsi_u:1362": " kalpayitvāpī ti /",
    "GSP33yaatsi_u:1363": " nānārthānubhavabhāvitāḥ-nānārthānubhavajanitāḥ /",
    "GSP33yaatsi_u:1364": " saṃskāre ti /",
    "GSP33yaatsi_u:1365": " saṃskārasyonmeṣaheturudbodhakaḥ /",
    "GSP33yaatsi_u:1366": " saṃskārodbodhakasamavadhānakramāt smṛtīnāmayaugapadyam /",
    "GSP33yaatsi_u:1367": " udbuddhasaṃskārasyaiva smṛtihetutvāt /",
    "GSP33yaatsi_u:1368": " udbodhasya kramabhāvitvācceti bhāvaḥ /",
    "GSP33yaatsi_u:1369": " evamapī ti /",
    "GSP33yaatsi_u:1370": " praṇidhānaṃ-manaso 'vadhānena cintanam /",
    "GSP33yaatsi_u:1371": " yeṣāmarthasaṃskārāṇāṃ sādhāraṇamudbodhakaṃ praṇidhānaṃ kṛtamanubhūtayāvadarthasmṛtīcchayaikadaiva tadāpi na yāvadarthasmṛtayo yugapat jāyante",
    "GSP33yaatsi_u:1372": " tatsatyapi nānārthasmṛtiṣu dṛṣṭakāraṇe 'dṛṣṭasahakāravirahādeva na smṛtiyaugapadyam,",
    "GSP33yaatsi_u:1373": " kintu ekasyaivaikadā bhavati smṛtiradṛṣṭasahakārādityeṣitavyamiti bhāvaḥ /",
    "GSP33yaatsi_u:1374": " śubhāśubharūpatayā-sukhaduḥkhajanakatayā /",
    "GSP33yaatsi_u:1375": " nanvevamapi sukhahetvarthānāṃ śubhādṛṣṭabalādyugapatsmaraṇāni syuriti cettatrāha krame ti /",
    "GSP33yaatsi_u:1376": " kramikajñānabhāktvalakṣaṇātmasvabhāvabalādadṛṣṭasahakāravirahācca smṛtiyaugapadyasyeva",
    "GSP33yaatsi_u:1377": " bāhyārthajñānayaugapadyasyāpi pariharaṇasaṃbhavāt nāṇubhūtaṃ manobāhyendriyasahakāri",
    "GSP33yaatsi_u:1378": " karaṇāntaramāntaraṃ kalpanīyamiti samuditāśayaḥ /",
    "GSP33yaatsi_u:1379": " manasi pramāṇāntaramupakṣipati syānmatam iti /",
    "GSP33yaatsi_u:1380": " atra prayogaḥ- sukhādi sāsamavāyihetukaṃ bhāvakāryatvātkāryarūpādivaditi /",
    "GSP33yaatsi_u:1381": " asamavāyihetuśca sukhādāvātmamanaḥsaṃyoga eva,",
    "GSP33yaatsi_u:1382": " anyasyāsaṃbhavāditi hṛdayam /",
    "GSP33yaatsi_u:1383": " ātmetyādi bāhyetyādi ca ṣaṣṭhyantaṃ padadvayaṃ bahuvrīhivṛttaṃ sukhāderviśeṣaṇam /",
    "GSP33yaatsi_u:1384": " padadvayena ca sukhādāvātmanaḥ samavāyikāraṇatvamadṛṣṭādernimittahetutvaṃ coktam /",
    "GSP33yaatsi_u:1385": " etannirasyati tadasa dityādinā /",
    "GSP33yaatsi_u:1386": " sukhe ti /",
    "GSP33yaatsi_u:1387": " anukūlaviṣayasya pratikūlaviṣayasya ca jñānasyaivātmani niyatapūrvavṛtteḥ sukhe duḥkhe ca kāraṇasya tatrāsamavāyihetutvaṃ yuktam /",
    "GSP33yaatsi_u:1388": " na tu ātmamanassaṃseyogasyāprasiddhasya /",
    "GSP33yaatsi_u:1389": " tattadviṣayasannikṛṣṭendriyātmasaṃyoga eva ca tattajjñāne 'samavāyikāraṇam /",
    "GSP33yaatsi_u:1390": " kṛtisādhyatājñānameva prayatne tathā cikīrṣādvārā /",
    "GSP33yaatsi_u:1391": " kāryatājñāne ca smṛtirūpe udbuddhasaṃskāraḥ,",
    "GSP33yaatsi_u:1392": " anubhavarūpe ca liṅgajñānādi tathā /",
    "GSP33yaatsi_u:1393": " saṃskāre cānubhavaḥ tathā /",
    "GSP33yaatsi_u:1394": " prayatna evādṛṣṭasyāpyasamavāyihetuḥ /",
    "GSP33yaatsi_u:1395": " idamupalakṣaṇam /",
    "GSP33yaatsi_u:1396": " icchāṃ prati iṣṭajātīyatvasyeṣṭasādhanatvasya vā",
    "GSP33yaatsi_u:1397": " jñānaṃ tathā /",
    "GSP33yaatsi_u:1398": " dveṣaṃ prati cāniṣṭatvasya tatsādhanatvasya vā jñānaṃ tathā /",
    "GSP33yaatsi_u:1399": " ātmaviśeṣaguṇānāṃ kutrāpyasamavāyihetutvaṃ nāstīti pravādastu na śraddheya iti manuditāśayaḥ /",
    "GSP33yaatsi_u:1400": " icchādīnāmityādipadena dveṣaprayatnādṛṣṭasaṃskārāṇāṃ grahaṇam /",
    "GSP33yaatsi_u:1401": " atra viṣayendriyasaṃyogahetubhūtasyendriyavyāpārasya prayatnavadātmasaṃyogāsamavāyihetukatvakathanaṃ prasaṅgāt /",
    "GSP33yaatsi_u:1402": " kutrāpi jñānādau ātmaviseṣaguṇe mano 'pekṣā nāstīti hārdam /",
    "GSP33yaatsi_u:1403": " sādhanāntaraṃ manasi śaṅkate yattu nitye ti /",
    "GSP33yaatsi_u:1404": " atra prayogaḥ- sukhādirdravyasaṃyogāsamavāyihetukaḥ kāryatve sati nityadravyaviśeṣaguṇatvāt pākajaparamāṇurūpavaditi /",
    "GSP33yaatsi_u:1405": " dravyāntarasaṃyogasya sukhādau asamavāyihetutvāsaṃbhavānmanaḥsaṃyogasyaiva tathātvena pariśeṣānmanasaḥ siddhiriti bhāvaḥ /",
    "GSP33yaatsi_u:1406": " etaddūṣayati tadapī ti /",
    "GSP33yaatsi_u:1407": " sthavīyaḥ- sthūlataram /",
    "GSP33yaatsi_u:1408": " avimṛśyabhāṣitamiti yāvat /",
    "GSP33yaatsi_u:1409": " ayaṃ bhāvaḥ- anvayavyatirekasahacāradarśanādeva hi sarvatra kāraṇatvādhyavasāyaḥ /",
    "GSP33yaatsi_u:1410": " pārthivāṇurūpādau dahanasaṃyogasya hetutvamapi tato dehāvayavādau rūpādiparāvṛtterddaṣṭatvāddṛṣṭānusārādeva kalpyate /",
    "GSP33yaatsi_u:1411": " iha cānukūlajñānādereva sukhādau hetutvaṃ dṛṣṭam /",
    "GSP33yaatsi_u:1412": " samavāyikāraṇa ātmani pratyāsannatvāttasyaivāsamavāyihetutvaṃ ca yuktaṃ tatreti nādṛṣṭadravyāntarasaṃyogasya tathātvena kalpanāvasara iti /",
    "GSP33yaatsi_u:1413": " dṛṣṭakāraṇe ti /",
    "GSP33yaatsi_u:1414": " dṛṣṭahetorabhāve 'pi kāryotpatterdarśane hi kāraṇāntarakalpanāvasaraḥ /",
    "GSP33yaatsi_u:1415": " na ca dṛṣṭahetorvyabhicāra ityarthaḥ /",
    "GSP33yaatsi_u:1416": " ata iti /",
    "GSP33yaatsi_u:1417": " dṛṣṭahetuṣveva tattallakṣaṇayogena samavāyihetutvādi vyavasthāpyam /",
    "GSP33yaatsi_u:1418": " jñānādidṛṣṭahetubhinnasyānapekṣitasyāprasiddhasya dravyāntarasaṃyogasya hetutvakalpanāyāṃ tu kḷptatyāgo 'kḷptaparikalpanā ca /",
    "GSP33yaatsi_u:1419": " jñānāderasamavāyihetutve bādhakasyānupalabdheḥ tadbhinnatvasyāsamavāyihetulakṣaṇe niveśo 'narthakaśceti bhāvaḥ /",
    "GSP33yaatsi_u:1420": " ihe ti/",
    "GSP33yaatsi_u:1421": " sukhādau tu tadviparyayaḥ- kāraṇāntaropalambharūpaṃ dṛṣṭāntato vaiṣamyaṃ prādarśīti yāvat /",
    "GSP33yaatsi_u:1422": " etāvatā pūrvoktānumāne 'prayojakatvāvdyāpyatvāsiddhirūktā /",
    "GSP33yaatsi_u:1423": " vyāptisvīkāre cārthāntaramityāha evamapī ti/",
    "GSP33yaatsi_u:1424": " sa tarhī ti /",
    "GSP33yaatsi_u:1425": " tarhī sa ityanvayaḥ /",
    "GSP33yaatsi_u:1426": " dṛṣṭānte saḥ dravyāntarasaṃyogaḥ bhautikaḥ- bhūtārabdhaḥ bhautikapratiyogika",
    "GSP33yaatsi_u:1427": " eva dṛṣṭa iti prakṛte 'pi bhautikadehādipratiyogikātmānuyogikasaṃyoga evānumānaparyavasānānna kāṇādābhimatanavamadravyarūpābhautikamanaḥsiddhipratyāśetyarthaḥ",
    "GSP33yaatsi_u:1428": " sparśavaddravyasamaveta iti nidarśanābhiprāyeṇa /",
    "GSP33yaatsi_u:1429": " sparśavannityadravyaviśeṣaguṇaṃ pratyevakāryabhūtaṃ dravyāntarasaṃyogasya hetutvaṃ dṛṣṭānusārātkalpyam /",
    "GSP33yaatsi_u:1430": " na tvasparśanityadravyaviśeṣaguṇaṃ pratyapīti vyajyate 'nena /",
    "GSP33yaatsi_u:1431": " evaṃ sukhādāvasamavāyihetutvena dravyāntasaṃyogasya sādhanaṃ na saṃbhavatītyuktam /",
    "GSP33yaatsi_u:1432": " atha tatsādhanābhyupagame 'pi vivakṣitamabhautikaṃ manastattvāntaraṃ na setsyatīti prapañcayati /",
    "GSP33yaatsi_u:1433": " tatra śaṅkā athocyete ti /",
    "GSP33yaatsi_u:1434": " pratyāsiddham-pratiṣiddham /",
    "GSP33yaatsi_u:1435": " pāthasīyaṃ-jalīyam /",
    "GSP33yaatsi_u:1436": " śakyādhyavasānaṃ-śakyaniścayam /",
    "GSP33yaatsi_u:1437": " mano na pārthivaṃ taijasādi vā rasāvagamanimittendriyatvādrasanāvat /",
    "GSP33yaatsi_u:1438": " mano na jalīyaṃ gandhagrāhakendriyatvādghrāṇavaditi bhautikatvaniṣedhaḥ /",
    "GSP33yaatsi_u:1439": " yugapajjñānānutpattiliṅgenāṇutvena siddherna vibhudravyāntarbhāvaḥ /",
    "GSP33yaatsi_u:1440": " ato navamadravyatvasiddhirmanasa ityabhimānaḥ /",
    "GSP33yaatsi_u:1441": " pariharati tadanupapanna mityādinā /",
    "GSP33yaatsi_u:1442": " dharmī ti /",
    "GSP33yaatsi_u:1443": " manasi pakṣe 'bhimato yo viśeṣo 'bhautikatvarūpaḥ,",
    "GSP33yaatsi_u:1444": " tadviparītasādhakatvāduktahetunāmityarthaḥ /",
    "GSP33yaatsi_u:1445": " rasagrāhakendriyatvaṃ jalīyatvaṃ gandhagrāhakendriyatvādi pārthivatvādi ca manasaḥ sādhayediti bhāvaḥ /",
    "GSP33yaatsi_u:1446": " atra śaṅkate atha śabde ti /",
    "GSP33yaatsi_u:1447": " rūpādiṣu madhye gandhamātragrāhakatvaṃ pārthivatvasādhakam /",
    "GSP33yaatsi_u:1448": " evaṃ rasamātragrāhakatvādi ca jalīyatvādeḥ /",
    "GSP33yaatsi_u:1449": " tathā ca manasaḥ pārthivatvādisādhakahetorasiddhiriti bhāvaḥ /",
    "GSP33yaatsi_u:1450": " atrottaraṃ hanta tarhī ti /",
    "GSP33yaatsi_u:1451": " yadbhūtaguṇamātragrāhakaṃ yadindriyaṃ tadeva bhūtāntaravyatiriktatvena saṃpratipannamiti",
    "GSP33yaatsi_u:1452": " bhūtāntaraguṇagrāhakatāmātreṇa na tattadbhūtaguṇagrāhakasya manasaḥ tattadbhūtavyatirekasiddhirityarthaḥ /",
    "GSP33yaatsi_u:1453": " gandhādyagrāhakatvamevāpārthivādisādhakam /",
    "GSP33yaatsi_u:1454": " tacca manaso 'bhautikānumāne pakṣe manasyasiddhamiti bhāvaḥ /",
    "GSP33yaatsi_u:1455": " apārthivatvādyanumāne tattadbhūtaguṇāgrāhakatvamupādhiriti coktaṃ bhavati /",
    "GSP33yaatsi_u:1456": " evamabhautikatvānumānaṃ pradūṣya manaso bhautikatvānumānamupasthāpayati api ca śabdādī ti /",
    "GSP33yaatsi_u:1457": " manaḥ pāñcabhautikaṃ pañcabhūtaguṇāvagamasādhanatvāddeha",
    "GSP33yaatsi_u:1458": " vaditi prayogaḥ /",
    "GSP33yaatsi_u:1459": " pañcabhūtopādanakatve gauravājjātisāṅkaryabhītyā ca pakṣāntaramāha ekadvī ti /",
    "GSP33yaatsi_u:1460": " dehasyevaikabhautikasya bhūtāntaropaṣṭabdhatvādbhūtāntaraguṇopalambhasādhanatvopapattirmanasa iti bhāvaḥ /",
    "GSP33yaatsi_u:1461": " asya pārthivatve śrutimapi saṃvādarūpeṇodāharati annamayaṃ hī ti /",
    "GSP33yaatsi_u:1462": " śruterānyaparyaṃ śaṅkate tanne ti /",
    "GSP33yaatsi_u:1463": " nanu ityādiḥ /",
    "GSP33yaatsi_u:1464": " tat- niruktaśrutivacanam /",
    "GSP33yaatsi_u:1465": " tadadhīne ti /",
    "GSP33yaatsi_u:1466": " annarasāpyāyitasyaiva manasaḥ saṅkalpanādivyāpārakṣamatayānnamayatvaṃ śrūyate 'nnarasaparipoṣitatvalakṣaṇam,",
    "GSP33yaatsi_u:1467": " vāyuviśeṣasya prāṇasyevāmmayatvaṃ jalarasāpyāyitatvāditi bhāvaḥ /",
    "GSP33yaatsi_u:1468": " mano 'bhautikatve śrutyarthāpattimapyāha ata eve ti /",
    "GSP33yaatsi_u:1469": " yadi bhautikaṃ manaḥ,",
    "GSP33yaatsi_u:1470": " tarhi muktau nānuvarteta dehādivaditi /",
    "GSP33yaatsi_u:1471": " muktau mano 'nuvṛttau śrutimāha tatraive ti /",
    "GSP33yaatsi_u:1472": " chāndogya evāṣṭame prapāṭhake /",
    "GSP33yaatsi_u:1473": " annamayaṃ hī ti tu ṣaṣṭhe /",
    "GSP33yaatsi_u:1474": " muktasya manoyogamuktvā nityamuktasvabhāvasyeśvarasyāpi tatra pramāṇamudāharati tathe ti /",
    "GSP33yaatsi_u:1475": " purāṇe-śrīvaiṣṇave pañcameṃ'śe /",
    "GSP33yaatsi_u:1476": " tanne tyādinoktamākṣepamardhāṅgīkāreṇa pariharati ucyate iti /",
    "GSP33yaatsi_u:1477": " satyamityardhāṅgīkāre /",
    "GSP33yaatsi_u:1478": " śruterānyaparye 'bhyupagamaḥ /",
    "GSP33yaatsi_u:1479": " manaso 'tiriktatattvatve 'nupagamaḥ /",
    "GSP33yaatsi_u:1480": " evaṃ vā'śrayaṇam-bhautikatvāśrayaṇaṃ vā /",
    "GSP33yaatsi_u:1481": " vākāro 'nāsthāyām /",
    "GSP33yaatsi_u:1482": " ata eva svāśayaṃ prakaṭīkaroti manoviṣaye paramārthatastu ityādinā /",
    "GSP33yaatsi_u:1483": " buddhāveve ti /",
    "GSP33yaatsi_u:1484": " buddhāveva manaḥśabdo vācakatvena vartata ityarthaḥ /",
    "GSP33yaatsi_u:1485": " muktasyeśvarasya ca buddhimattvādeva samanaskatvavācoyuktiḥ /",
    "GSP33yaatsi_u:1486": " tayoramanaskatvavacanaṃ tu karmakṛtabuddhivṛttiniṣedhābhiprāyamiti bhāvaḥ /",
    "GSP33yaatsi_u:1487": " buddhereva manastve laukikavyavahāramuktvā laukikapratyakṣamapi pradarśayati manasaḥ iti /",
    "GSP33yaatsi_u:1488": " manaḥ prasannamityādyadhyakṣaṃ pratyakṣabuddhyālambanameva saṃbhavati,",
    "GSP33yaatsi_u:1489": " na tvatīndriyamanogocaramiti bhāvaḥ /",
    "GSP33yaatsi_u:1490": " buddhiśabdena jñānaṃ vivakṣitam /",
    "GSP33yaatsi_u:1491": " nanu buddherjñānasyaiva manastve 'ntaḥkaraṇatvoktistasya kathaṃ saṅgacchata ityatrāha evaṃ ce ti /",
    "GSP33yaatsi_u:1492": " viṣayasmṛtyādihetubhūtavyāpāravattvapradarśanārthaṃ buddherantaḥkaraṇatvavyapadeśaḥ,",
    "GSP33yaatsi_u:1493": " adhyavasāyādihetuvyāpāravattvapradarśanārthaṃ buddhyādivyapadeśa iva manaso 'tirekavāde 'pīti bhāvaḥ /",
    "GSP33yaatsi_u:1494": " atra vimarśakena sukhādisākṣātkārakaraṇatvena manaso 'numānaṃ tārkikābhimataṃ na vimṛṣṭam /",
    "GSP33yaatsi_u:1495": " ayamatrāśayaḥ - indriyasauṣṭhavopaghātayoreva sukhaduḥkharūpatvāttayoścātīndriyatvānna tatsākṣātkārakāraṇatayā mano 'numeyam /",
    "GSP33yaatsi_u:1496": " yadvā jñānaviśeṣarūpatvāttayorjñānasvayaṃ- prakāśatvabalādeva tatpratibhāsopapattiriti /",
    "GSP33yaatsi_u:1497": " āhe tyādinā vimarśakenātiriktamanonirāse kṛte siddhāntīsvāśayamāviṣkaroti ucyata ityādinā /",
    "GSP33yaatsi_u:1498": " apratijñāte ti /",
    "GSP33yaatsi_u:1499": " manaso 'nātmatvameva pratijñātam-prakṛtam /",
    "GSP33yaatsi_u:1500": " manaḥsvarūpatattvavicārasyāprakṛtatvānnāsmābhiridānīmatiriktamanaḥsādhane pravartyata ityāśayaḥ /",
    "GSP33yaatsi_u:1501": " astu vā muktānāmīśvarasya ca mano buddhirūpameva /",
    "GSP33yaatsi_u:1502": " baddhānāṃ tu mana āhaṅkārika mantaḥkaraṇaṃ śrutibalādabhyupagantavyameva /",
    "GSP33yaatsi_u:1503": " smṛtyādikaraṇatayā ca tadabhyupagamārham /",
    "GSP33yaatsi_u:1504": " paraṃ tu tasya na cetanatvaṃ śakyamadhyavasitumiti hārdam //",
    "GSP33yaatsi_u:1505": " prāṇātmavādamupakṣipati astu tarhī ti /",
    "GSP33yaatsi_u:1506": " prāṇavati dehe jīvatīti,",
    "GSP33yaatsi_u:1507": " tadrahite ca mṛta iti vyavahārātprāṇa eva jīvanakartṛtvājjīva iti bhāvaḥ /",
    "GSP33yaatsi_u:1508": " itarathe ti /",
    "GSP33yaatsi_u:1509": " paramamahataḥ,",
    "GSP33yaatsi_u:1510": " amahataśca,",
    "GSP33yaatsi_u:1511": " iti padacchedaḥ /",
    "GSP33yaatsi_u:1512": " amahattvamaṇutvam /",
    "GSP33yaatsi_u:1513": " niḥsparśatvādātmani na kriyā vibhutve 'ṇutve vā saṃbhavatīti bhāvaḥ /",
    "GSP33yaatsi_u:1514": " pratikṣipati vādamenam idamapyasa diti /",
    "GSP33yaatsi_u:1515": " atra prayogatrayam- prāṇo nātmā,",
    "GSP33yaatsi_u:1516": " suṣuptau vyāpāravattvarūpādātmavaidharmyāt /",
    "GSP33yaatsi_u:1517": " prāṇo nātmā,",
    "GSP33yaatsi_u:1518": " tvācapratyakṣagrāhyatvāddhaṭādivat /",
    "GSP33yaatsi_u:1519": " prāṇo nātmā vāyutvāvdyajanapavanavaditi /",
    "GSP33yaatsi_u:1520": " tadvṛttyā iti /",
    "GSP33yaatsi_u:1521": " prāṇavyāpārasya bhuktapītāhārapariṇāmahetutvam ahaṃ vaiśvānaro bhūtvā prāṇināṃ dehamāsthitaḥ /",
    "GSP33yaatsi_u:1522": " prāṇāpānasamāyuktaḥ pacāmyannaṃ caturvidham //",
    "GSP33yaatsi_u:1523": " iti gītāsmṛtisiddham /",
    "GSP33yaatsi_u:1524": " tanutare ti /",
    "GSP33yaatsi_u:1525": " alpatarapṛthivījalatejoṃśottambhito jaṭharagato vāyuviśeṣaḥ prāṇa ityarthaḥ /",
    "GSP33yaatsi_u:1526": " kiñca-nirasto dehacaitanyapratiṣedhaprakārataḥ /",
    "GSP33yaatsi_u:1527": " prāṇātmavādo na pṛthak prayojayati dūṣaṇam //9//",
    "GSP33yaatsi_u:1528": " avibhutvenāsyā'tmanaḥ sparśavirahiṇo 'pi prayatnādṛṣṭapreraṇānuguṇyena manasa ivotkrāntigatyādayo yujyanta iti na tannirdeśānāmamuravyārthatā",
    "GSP33yaatsi_u:1529": " parimāṇanirūpaṇe 'pyetadbhaviṣyatītyalamadhunā /",
    "GSP33yaatsi_u:1530": " (iti prāṇātmavādanirāsaprakaraṇam)",
    "GSP33yaatsi_u:1531": " bhavatu tarhī saṃvidevā'tmā, ajaḍatvāt /",
    "GSP33yaatsi_u:1532": " jaḍatvapratibaddhaṃ hyanātbhyaṃ ghaṭādiṣu dṛṣṭam /",
    "GSP33yaatsi_u:1533": " jaḍatvaṃ ca saṃvido nivartamānaṃ tadapi nivartayati /",
    "GSP33yaatsi_u:1534": " ajaḍatvaṃ ca saṃvidaḥ sattayaiva prakāśamānatvāt /",
    "GSP33yaatsi_u:1535": " nahisatī saṃviddhaṭādirivāprakāśamānāvatiṣṭhate,",
    "GSP33yaatsi_u:1536": " yena parāyattasiddhirāsthīyeta /",
    "GSP33yaatsi_u:1537": " (iti saṃvidātmatvapakṣopasthāpanam)",
    "GSP33yaatsi_u:1538": " syānmatam-jātāyāmapi saṃvidi viṣayamātraṃ prathate /",
    "GSP33yaatsi_u:1539": " na khalunīlamidamiti pratiyantaḥ tadaivānīlamanidaṃrūpamapi saṃvedanaṃ pratīmaḥ /",
    "GSP33yaatsi_u:1540": " ataḥ svarūpasatyaiva saṃvidā indriyasannikarṣeṇeva viṣayaḥ prakāśyate /",
    "GSP33yaatsi_u:1541": " tataśca tadgatāgantukaprakāśātiśayadarśanena paścāt saṃvidanumāsyate iti /",
    "GSP33yaatsi_u:1542": " (iti saṃvidanumeyatvapakṣeṇa tadajaḍatvākṣepaḥ)",
    "GSP33yaatsi_u:1543": " tanna / jñānavyatirekiṇor'thadharmasya prakāśasya nipuṇamapi nirīkṣamāṇānāṃ rūpādivadanupalabdheḥ /",
    "GSP33yaatsi_u:1544": " ubhayābhyupetasaṃvidaiva sakalavyavahāropapattau ca tatkalpanānupapatteḥ /",
    "GSP33yaatsi_u:1545": " vittiveditṛpratibhāsaśūnyāyāṃ ca viṣayavittāvabhyupagamyamānāyāṃ ghaṭastāvadayam,",
    "GSP33yaatsi_u:1546": " ahaṃ tu jānāmi na veti,",
    "GSP33yaatsi_u:1547": " na jñāyate iti ca kadācitpratibhāsaḥ syāt /",
    "GSP33yaatsi_u:1548": " nacaivamasti /",
    "GSP33yaatsi_u:1549": " atītānāgataviṣayagrahaṇasmaraṇeṣu vyāhāravyavahārayorabhāve,",
    "GSP33yaatsi_u:1550": " bhāve 'pi,",
    "GSP33yaatsi_u:1551": " tataḥ prāgeva viditatvapratīteḥ nānumānikī tatra viṣaya(prakāśa)",
    "GSP33yaatsi_u:1552": " siddhiḥ, natarāṃ tatpūrvikā tatra buddhisiddhiḥ /",
    "GSP33yaatsi_u:1553": " tathāhi- kenacitpreritaḥ praṇidhāya smṛtvānantarameva prativadati smṛtamadya mayeti / na cāya",
    "GSP33yaatsi_u:1554": " meva vyāhārastatra liṅgam;",
    "GSP33yaatsi_u:1555": " tatpūrvakatvāt,",
    "GSP33yaatsi_u:1556": " anyonyāśrayaṇāpatteśca /",
    "GSP33yaatsi_u:1557": " svavyāhāreṇa svajñānānumānaṃ ka iva nirapatrapaḥ pratijānīta? /",
    "GSP33yaatsi_u:1558": " (iti saṃvidanumeyatvanirāsaḥ)",
    "GSP33yaatsi_u:1559": " anyacca-yatsaṃbandhādarthāntare yo vyavahāraḥ dharmabhedo vā,",
    "GSP33yaatsi_u:1560": " sa tasminnupalabhyamānastatsvarūpaprayuktaḥ;",
    "GSP33yaatsi_u:1561": " na tu tatsaṃbandhanibandhanaḥ /",
    "GSP33yaatsi_u:1562": " yathā sattāsaṃbandhāt pṛthivyādiṣu sadvyavahāraḥ,",
    "GSP33yaatsi_u:1563": " rūpasaṃbandhācca cākṣuṣatvaṃ sattāyāṃ rūpe ca /",
    "GSP33yaatsi_u:1564": " evaṃ saṃvitsaṃbandhātpravartamāno ghaṭādiṣu prakāśata iti vyavahāraḥ prakāśamānatvaṃ vā dharmaḥ saṃvidi tu paridṛśyamāno na saṃvitsaṃbandhāpekṣaḥ,",
    "GSP33yaatsi_u:1565": " api tu tatsvarūpaprayukta iti svayaṃprakāśatvāt saivā'tmeti /",
    "GSP33yaatsi_u:1566": " kiñca yo 'pi saṃvido 'nyaṃ saṃveditāramabhyupagacchati,",
    "GSP33yaatsi_u:1567": " abhyupagacchatyevāsau saṃvidam /",
    "GSP33yaatsi_u:1568": " nahyasatyāmeva saṃvidi saṃvettītyupapadyate /",
    "GSP33yaatsi_u:1569": " evaṃ cet, ubhayavādisaṃpratipannatayā saiva varaṃ veditrī bhavatu;",
    "GSP33yaatsi_u:1570": " kimanyena kalpitena? /",
    "GSP33yaatsi_u:1571": " (iti saṃvidaḥ svayamprakāśatvātmatvasādhanam)",
    "GSP33yaatsi_u:1572": " nanu ahaṃ jānāmīti jñānātiriktastadāśrayabhūto 'yamātmā pratīyate /",
    "GSP33yaatsi_u:1573": " satyam ; sa tu vikalparūpatayā sākṣātpratyakṣa iti na śakyaḥ saṃśrayitum /",
    "GSP33yaatsi_u:1574": " bhedajñānasiddhavatkāreṇa pṛthagvastutayā gṛhītāvyabhicāreṇa sahopalambhaniyamena,",
    "GSP33yaatsi_u:1575": " aprakāśātmanaśca svabhāvavirodhādeva prakāśāyogāt,",
    "GSP33yaatsi_u:1576": " prakāśasvābhāvye ca saṃvedanatvamityādinā vā prakāśātmano 'hamityaṃśasya tattvameva durupagamam /",
    "GSP33yaatsi_u:1577": " grāhyavikalpapratyuddhāre 'pyeṣa eva prakāraḥ /",
    "GSP33yaatsi_u:1578": " ato vāsanābhidhānasamanantarapratyayasāmarthyādanādyavidyāvaśācca samāropitāvāstavagrāhyagrāhakavikalpollekhinī svayaṃprakāśā saṃvideva paramārthasatī",
    "GSP33yaatsi_u:1579": " saivā'tmeti saugatāḥ prakaṭāḥ pracchannāśca /",
    "GSP33yaatsi_u:1580": " yathā'huḥ prakaṭāḥ- ” avibhāgo 'pi buddhyātmā viparyāsitadarśanaiḥ /",
    "GSP33yaatsi_u:1581": " grāhyagrāhakasaṃvittibhedavāniva lakṣyate ” //iti //",
    "GSP33yaatsi_u:1582": " yathā vā pracchannāḥ- ” śuddhaṃ tattvaṃ prapañcasya na heturanivṛttitaḥ /",
    "GSP33yaatsi_u:1583": " jñātṛjñeyavibhāgasya māyaiva jananī tataḥ ” //iti //",
    "GSP33yaatsi_u:1584": " (iti saṃvidātmatvapūrvapakṣaprakaraṇam)",
    "GSP33yaatsi_u:1585": " atrāha-kṣaṇabhaṅginī prativiṣayamanyānyā ca saṃviccakāsti /",
    "GSP33yaatsi_u:1586": " saiva cedātmā,",
    "GSP33yaatsi_u:1587": " pūrvedyurdṛṣṭamaparedyurahamidamadarśamiti kathamiva pratyabhijānīyāt ? /",
    "GSP33yaatsi_u:1588": " na ca nīrālambanapratibhābhedamātratayeha samādheyam nirālambanatvapratijñāyāḥ pratyakṣādisaka",
    "GSP33yaatsi_u:1589": " lapratītibādhitaviṣayatvāt /",
    "GSP33yaatsi_u:1590": " sādhanasya ca sālambanatve tadaviśeṣādaśeṣaśemuṣīṇāṃ tathātvāpatteḥ;",
    "GSP33yaatsi_u:1591": " nirālambanatve ca sādhanābhāvādeva sādhyāsiddheḥ /",
    "GSP33yaatsi_u:1592": " prapañcitaśca pūrvottaramīmāṃsābhāgayornirālambanatvapratiṣedhaḥ ;",
    "GSP33yaatsi_u:1593": " yathārtharavyātisamarthanena ca śāstra iti na vyāvarṇyate /",
    "GSP33yaatsi_u:1594": " ata eva na santānāśrayaṇenāpi pratyabhijñopapādanaṃ sādhīyaḥ /",
    "GSP33yaatsi_u:1595": " vijñānakṣaṇavyatiriktasya sthāyino 'nusandhāyinaḥ santānasyābhyupagame svasiddhāntatyāgaḥ,",
    "GSP33yaatsi_u:1596": " parasiddhāntābhyupagamaśca /",
    "GSP33yaatsi_u:1597": " anabhyupagame pratyabhijñānupapattiḥ /",
    "GSP33yaatsi_u:1598": " na hyanyenānubhūte 'nyasya pratisandhānasaṃbhavaḥ /",
    "GSP33yaatsi_u:1599": " na ca susadṛśatayā bhedāgrahaṇena pradīpādāviva pramātari pratyabhijñābhrāntiḥ /",
    "GSP33yaatsi_u:1600": " yujyate hi tatraikasyaiva pūrvāparavyaktidarśinaḥ tulyasaṃsthānatayā vyaktīnāṃ bhedamaviduṣaḥ tathā bhramaḥ /",
    "GSP33yaatsi_u:1601": " iha tu saṃvidvyaktayaḥ parasparavārtānabhijñā niranvayavināśinyaśca sugatamata iti na tāsvekatvabhramasyā'śrayatā viṣayatā vā saṃbhavinī /",
    "GSP33yaatsi_u:1602": " na ca susadṛśatve 'pi anyena kṛtamātmakṛtatayānyo 'nusandhātumalamityāgamāpāyisaṃvitsantānāśrayaḥ pratyabhijñānakṣaṇasthāyī cetano 'bhyupagantavyaḥ",
    "GSP33yaatsi_u:1603": " (iti kṣaṇikavijñānātmavādanirāsaprakaraṇam)",
    "GSP33yaatsi_u:1604": " kaścidāha-na saṃvidanityā,",
    "GSP33yaatsi_u:1605": " prāgabhāvādyasiddheḥ /",
    "GSP33yaatsi_u:1606": " tadasiddhiśca tasyāḥ svataḥsiddhatvāt /",
    "GSP33yaatsi_u:1607": " nahi svataḥsiddhasya prāgabhāvādayaḥ svato 'nyato vā",
    "GSP33yaatsi_u:1608": " siddhyanti /",
    "GSP33yaatsi_u:1609": " svayaṃ hi svābhāvamavagamayat sadvā asadvā sādhayet /",
    "GSP33yaatsi_u:1610": " sattve 'bhāv eva nāstīti kathaṃ sādhayet ? /",
    "GSP33yaatsi_u:1611": " asattvādeva sādhakasya pakṣāntare natarāṃ sādhakatvamiti na svataḥ tāvattatsiddhiḥ /",
    "GSP33yaatsi_u:1612": " nāpyanyataḥ ;",
    "GSP33yaatsi_u:1613": " ananyagocaratvādanu- bhūteḥ /",
    "GSP33yaatsi_u:1614": " anubhāvyatve ca ghaṭādivadananubhūtitvaprasaṅgāt /",
    "GSP33yaatsi_u:1615": " ataḥ sā na jāyate /",
    "GSP33yaatsi_u:1616": " janmābhāvādevetare 'pi bhāvavikārāḥ nirākāryāḥ,",
    "GSP33yaatsi_u:1617": " tatpratibaddhatvātteṣām /",
    "GSP33yaatsi_u:1618": " ata eva nānātvamapi saṃvidi pratyuktam ;",
    "GSP33yaatsi_u:1619": " utpattimattvavyāpakanivṛttyā tadvyāpyabhūtanānātvasyāpi nivṛttisiddheḥ /",
    "GSP33yaatsi_u:1620": " nahyajaṃ vibhāgyasti /",
    "GSP33yaatsi_u:1621": " cetyatvācca bhedetaretarābhāvādayo na taddharmāḥ, rūpādivat /",
    "GSP33yaatsi_u:1622": " ato 'syā na meyaḥ kaścidapi dharmo 'sti /",
    "GSP33yaatsi_u:1623": " ato nirdhūtanikhilabhedavikalpanirdharmaprakāśamātraikarasā kūṭasthanityā saṃvidevā'tmā paramātmā ca /",
    "GSP33yaatsi_u:1624": " yathā'ha ” yānubhūtirajāmeyānantātmā ” iti /",
    "GSP33yaatsi_u:1625": " saiva ca vedāntavākyatātparyabhūmiriti",
    "GSP33yaatsi_u:1626": " teṣāṃ bhāṣā /",
    "GSP33yaatsi_u:1627": " yathā'ha tadvārtikakāraḥ- ” parāgarthaprameyeṣu yā phalatvena saṃmatā /",
    "GSP33yaatsi_u:1628": " saṃvit saivaiha meyor'tho vedāntoktipramāṇataḥ //",
    "GSP33yaatsi_u:1629": " aprāmāṇyaprasaktiśca syādito 'nyārthakalpane /",
    "GSP33yaatsi_u:1630": " vedāntānāmatastasmānnānyamarthaṃ prakalpayet ” //iti //",
    "GSP33yaatsi_u:1631": " (iti nirviśeṣanityavijñānātmatvamatopapādanaprakaraṇam)",
    "GSP33yaatsi_u:1632": " tadidamalaukikamavaidikaṃ ca darśanamityātmavidaḥ /",
    "GSP33yaatsi_u:1633": " tathāhisaṃviditi svāśrayaṃ prati sattayaiva kasyacitprakāśanaśīlo jñānāvagatyanubhūtyādipadaparyāyanāmā sakarmakaḥ saṃvediturātmano dharmaḥ prasiddhaḥ /",
    "GSP33yaatsi_u:1634": " tathaiva hi sarvaprāṇabhṛtpratyātmasiddho 'yamanubhavaḥ 'ahamidaṃ saṃvedmī'ti /",
    "GSP33yaatsi_u:1635": " tasyāsyotpattisthitinirodhāśca sukhaduḥkhāderiva pratyakṣāḥ prakāśante /",
    "GSP33yaatsi_u:1636": " svāpamadamūrcchādaśāsu ca yogyānupalambhanirākṛtaḥ tatsadbhāvo nābhyupagamamarhati /",
    "GSP33yaatsi_u:1637": " yadi hi tāsvapi daśāsu saṃvedanamavartiṣyata,",
    "GSP33yaatsi_u:1638": " tataḥ prabodhasamaye 'nusamadhāsyata /",
    "GSP33yaatsi_u:1639": " na cānusandhīyate /",
    "GSP33yaatsi_u:1640": " ata eva hi 'iyantaṃ kālaṃ na kiñcidahamajñāsiṣa'miti prabuddhaḥ pratyavamṛśati /",
    "GSP33yaatsi_u:1641": " yāvadanubhūtapadārthasmaraṇaniyamābhāve 'pi saṃskāravicchedanimittaprāyaṇādiprabalahetuvirahe 'pi nityavadasmaraṇamanubhavābhāvameva sādhayati",
    "GSP33yaatsi_u:1642": " na ca satyapi saṃvitprakāśe viṣayāvacchedavirahādahaṅkāragocarāpāyādvā tatsmṛtyanudayaḥ ;",
    "GSP33yaatsi_u:1643": " arthāntarābhāvasya tadagrahaṇasya cārthāntaraprakāśaprayuktakāryapratibandhakatvāyogāt /",
    "GSP33yaatsi_u:1644": " tritayāvabhāse 'pi yathāsvamavabhāsānāṃ svagocarasmaraṇahetutvāt /",
    "GSP33yaatsi_u:1645": " naca pratyabhijñābalalabdhasthemāhamarthaḥ svāpādidaśāsu nidhanamupagata iti śakyo 'bhidhātum /",
    "GSP33yaatsi_u:1646": " ata eva hi 'iyantaṃ kālamahasvāpsa'miti prabodhe parāmarśaḥ /",
    "GSP33yaatsi_u:1647": " naca nirviṣayā nirāśrayā vā saṃvinnāma kācit saṃbhavati,",
    "GSP33yaatsi_u:1648": " atyantānupalabdheḥ /",
    "GSP33yaatsi_u:1649": " saṃbandhiśabdāśca saṃvidanubhūtijñānaprakāśādiśabdā iti śabdārthavidaḥ",
    "GSP33yaatsi_u:1650": " / na hyakarmakasya jānātyāderakartṛkasya vā prayogo loke vede vā /",
    "GSP33yaatsi_u:1651": " yattu svataḥsiddhasya sattve tadvirodhādeva prāgabhāvādeḥ tadānīmavasthānāsaṃbhavānna tataḥ siddhiriti,",
    "GSP33yaatsi_u:1652": " tadatisthavīyaḥ /",
    "GSP33yaatsi_u:1653": " nahi saṃvidāsvakālavartina evārthāḥ siddhyantītyasti niyamaḥ /",
    "GSP33yaatsi_u:1654": " atītānāgatayorasaṃvedyatvaprasaṅgāt /",
    "GSP33yaatsi_u:1655": " atha saṃvitprāgabhāvādeḥ siddhyataḥ tatsamakālatayā bhavitavyamiti;",
    "GSP33yaatsi_u:1656": " kimevaṃ kvaciddṛṣṭam ? hantaivaṃ",
    "GSP33yaatsi_u:1657": " sati tatsiddherna prāgabhāvādyasiddhiḥ /",
    "GSP33yaatsi_u:1658": " tatprāgabhāvaḥ tatsamakāla ityunmattavacaḥ /",
    "GSP33yaatsi_u:1659": " aindriyikapratyakṣasvabhāvo hyayaṃ svasamakālapadārthaprakāśakatvaṃ nāma /",
    "GSP33yaatsi_u:1660": " na jñānamātrasya,",
    "GSP33yaatsi_u:1661": " pramāṇamātrasya vā /",
    "GSP33yaatsi_u:1662": " etena tadapi parākṛtam- ” mānaṃ svayaṃprakāśatvātsvataḥsaccetsadāstyataḥ /",
    "GSP33yaatsi_u:1663": " tanmeyaṃ ca sadāstyeva mānaṃ meyayugeva hi ” //",
    "GSP33yaatsi_u:1664": " iti /",
    "GSP33yaatsi_u:1665": " nahi mānasya svasattākāler'thāvinābhāvo meyayogaḥ /",
    "GSP33yaatsi_u:1666": " kintu yaddeśakālādimattayā meyamavabhāsate tādṛśatadrūpamithyātvavirodhitvam /",
    "GSP33yaatsi_u:1667": " ata eva 'smṛtirnabāhyaviṣayā,",
    "GSP33yaatsi_u:1668": " naṣṭe 'pyarthe smṛtidarśanā'dityapi pralāpaḥ /",
    "GSP33yaatsi_u:1669": " atha saṃvitprāgabhāvāderavartamānatayā na pratyakṣatvam /",
    "GSP33yaatsi_u:1670": " liṅgādyabhāvācca na pramāṇāntarataḥ siddhiriti /",
    "GSP33yaatsi_u:1671": " yadyevam, akāraṇaṃ tarhi svataḥsiddhatvaṃ prāga",
    "GSP33yaatsi_u:1672": " bhāvādyasiddheḥ /",
    "GSP33yaatsi_u:1673": " pramāṇābhāva eva hīdānīṃ vācyaḥ /",
    "GSP33yaatsi_u:1674": " na ca tadabhāvaḥ śakyo 'bhidhātumityuktameva /",
    "GSP33yaatsi_u:1675": " yogyānupalabdhyaivābhāvasya samarthitatvāt /",
    "GSP33yaatsi_u:1676": " apica pratyakṣasaṃvit svasattākāle svaviṣayasya sadbhāvaṃ sādhayantī yattasya na sarvadā sattāṃ sādhayati,",
    "GSP33yaatsi_u:1677": " tadavasīyate ahamidānīmevāsmi nānyadeti kālaviśeṣāvacchinnaiva sā cakāstīti /",
    "GSP33yaatsi_u:1678": " itarathā ghaṭāderapi nityatvaprasaṅgāt /",
    "GSP33yaatsi_u:1679": " evamanumānādisaṃvido 'pi /",
    "GSP33yaatsi_u:1680": " naca pratyakṣānumānādibhedaśūnyā nirviṣayā nirāśrayā dhīḥ saṃbhavatītyuktameva /",
    "GSP33yaatsi_u:1681": " na cānyāviṣayatvāt saṃvido 'nyataḥ tatprāgabhāvādyasiddhiḥ /",
    "GSP33yaatsi_u:1682": " ajñāsiṣamiti prāktanasaṃvido 'dyatanadhiyā viṣayīkriyamāṇatvāt /",
    "GSP33yaatsi_u:1683": " pratikūlānuviṣayaniyatahānopādānādiliṅgāvagamyatvācca parasaṃvidaḥ /",
    "GSP33yaatsi_u:1684": " tadanabhyupagame ca śabdārthagrahaṇāsaṃbhavena vaidikalaukika samastavyavahārābhāvaprasaṅgaḥ /",
    "GSP33yaatsi_u:1685": " gurūpasarpaṇādyanupapattiśca ;",
    "GSP33yaatsi_u:1686": " jñānavattvena tasyāpratīteḥ /",
    "GSP33yaatsi_u:1687": " na cānyaviṣayatve 'nanubhūtitvam /",
    "GSP33yaatsi_u:1688": " svāśrayasya svasattayaiva prakāśamānatvaṃ,",
    "GSP33yaatsi_u:1689": " svaviṣayasādhanatvaṃ vā hyanubhūtitvam /",
    "GSP33yaatsi_u:1690": " te ca saṃvidantara viṣayabhāve 'pi svānubhavasiddhe na bhraśyata iti kathamananubhūtitva prasaṅgaḥ? /",
    "GSP33yaatsi_u:1691": " ghaṭādestu tathāsvābhāvyābhāvādevānanubhūtitvaṃ,",
    "GSP33yaatsi_u:1692": " nānubhāvyatvāt /",
    "GSP33yaatsi_u:1693": " api cānanubhāvyatve 'pi samānaḥ tatprasaṅgaḥ,",
    "GSP33yaatsi_u:1694": " gaganakusumavat /",
    "GSP33yaatsi_u:1695": " na cātmano 'nubhūtitvam,",
    "GSP33yaatsi_u:1696": " anubhavitṛtvāt /",
    "GSP33yaatsi_u:1697": " nāpyasāvananubhāvyaḥ,",
    "GSP33yaatsi_u:1698": " anubhavasyeva svataḥsiddhyato 'pyasya svaparasaṃvedyatvābhyupagamāt /",
    "GSP33yaatsi_u:1699": " vedyatve 'nātmatvāpādanamavedyatve 'pi samānaṃ pūrvavat /",
    "GSP33yaatsi_u:1700": " yadi tu gaganakusumasyāsattvamevānātmatvānanubhūtitvaprayojakamāsthīyeta;",
    "GSP33yaatsi_u:1701": " āsthīyatāṃ tarhī ghaṭāderapi asaṃvidāśrayatvājñānāvirodhitvayoreva tatprayojakatvam /",
    "GSP33yaatsi_u:1702": " atha te api viṣayatve syātāmiti cet,",
    "GSP33yaatsi_u:1703": " aviṣayatve 'pi tathaivetyalamapratiṣṭhitakṛtarkāpahasanena /",
    "GSP33yaatsi_u:1704": " yadapi jananavirahādanubhūtervikārāntaranirasanam,",
    "GSP33yaatsi_u:1705": " vyabhicarati tadapi prāgabhāve /",
    "GSP33yaatsi_u:1706": " janmābhāve 'pi tasya vināśadarśanāt /",
    "GSP33yaatsi_u:1707": " bhāvaviśeṣaṇopādāne 'pi bhavadabhimatāvidyayānaikāntyam /",
    "GSP33yaatsi_u:1708": " sā hyanādirapi vividhavikāravatī vināśavatī ca tattvajñānodayāt /",
    "GSP33yaatsi_u:1709": " aparamārthāstadvikārāḥ santīti cet,",
    "GSP33yaatsi_u:1710": " paramārthāśca te kiṃ vikārāḥ santi?",
    "GSP33yaatsi_u:1711": " , janmavanto vā paramārthāḥ;",
    "GSP33yaatsi_u:1712": " yena pāramārthyena viśeṣaṇaṃ sādhyasya sādhanasya vār'thavattāmaśnuvīta /",
    "GSP33yaatsi_u:1713": " tathāca sati sādhu samarthitaṃ tarkakuśalenetyamanena /",
    "GSP33yaatsi_u:1714": " yadapi nahyajaṃ vibhāgyastīti;",
    "GSP33yaatsi_u:1715": " tadapi na;",
    "GSP33yaatsi_u:1716": " ajasyaivātmano dehendriyādibhyo vibhāgasya samarthitatvāt /",
    "GSP33yaatsi_u:1717": " anāditvenābhyupagatasyājñānasyā'tmano vyatiriktatayāvaśyāśrayaṇīyatvāt /",
    "GSP33yaatsi_u:1718": " aparamārthaḥ sa vibhāga iti cet,",
    "GSP33yaatsi_u:1719": " paramārthabhedaḥ kiṃ janmapratibaddhaḥ kvaciddṛṣṭaḥ?",
    "GSP33yaatsi_u:1720": " nirbādhapratītisiddhaśca dṛgdṛśyabhedaḥ paramārtha evetyanantaramevopapādayiṣyāmaḥ /",
    "GSP33yaatsi_u:1721": " yadapi nāsyā meyo dharmo 'pyasti;",
    "GSP33yaatsi_u:1722": " cetyānāṃ na ciddharmatvamiti ca;",
    "GSP33yaatsi_u:1723": " tadapi śāstrānumānādipramāṇasiddhaiḥ svayaṃprakāśatvanityatvādidharmaiḥ svayamabhyupagatairanaikāntikam /",
    "GSP33yaatsi_u:1724": " na ca te citimātramiti vācyam;",
    "GSP33yaatsi_u:1725": " tatsiddhāvapi teṣu",
    "GSP33yaatsi_u:1726": " vimatidarśanāt /",
    "GSP33yaatsi_u:1727": " abhyupagamyaiva hi saṃvidaṃ tadanumeyatvakṣaṇikatvādi pratijānate vādinaḥ /",
    "GSP33yaatsi_u:1728": " svarūpabhedācca /",
    "GSP33yaatsi_u:1729": " svāśrayaṃ prati sattayaiva kasyacit prakāśanaṃ hi saṃvedanam /",
    "GSP33yaatsi_u:1730": " svayaṃprakāśatā tu sattayaivā'tmane prakāśamānatā /",
    "GSP33yaatsi_u:1731": " prakāśaśca cidacidaśeṣapadārthasādhāraṇo dharma iti saṃvitsiddhāveva sādhitam /",
    "GSP33yaatsi_u:1732": " tadanabhyupagame tu vyavahārānuguṇyavacanaḥ prakāśaśabdaḥ /",
    "GSP33yaatsi_u:1733": " nityatā tu sarvakālavartamānatā /",
    "GSP33yaatsi_u:1734": " ekasaṅkhyāvaccheda ekatvamiti /",
    "GSP33yaatsi_u:1735": " naca jaḍatvakāladeśanānātvādyavaccheda- śūnyatārūpatvātteṣāṃ na yathoktadoṣa iti yuktam /",
    "GSP33yaatsi_u:1736": " tathābhūtairapi taiḥ citidharmabhūtairanaikāntyasyāparihāryatvāt /",
    "GSP33yaatsi_u:1737": " saṃvidi ca niṣedhyatvābhimataja",
    "GSP33yaatsi_u:1738": " ḍatvānityatvanānātvādivirūddhavividhadharmābhāve niṣedhoktiruktimātrameva /",
    "GSP33yaatsi_u:1739": " cetyaṃ cājñānamātmani dṛṣṭamiṣṭaṃ ca bhavatām /",
    "GSP33yaatsi_u:1740": " api cāsyā iti ṣaṣṭhyānubhūteḥ saṃbandhamabhidhāya nirdharmatvaṃ pratijñāyamānaṃ vandhyātvamiva jananyā viruddhārthamāpadyeta /",
    "GSP33yaatsi_u:1741": " prāṇātmavāde dehātmavādadūṣaṇajātamatidiśannāha nirasta iti /",
    "GSP33yaatsi_u:1742": " anirasto 'dūṣito hi pratipakṣitayāvasthitaḥ prāṇātmavādaḥ nirāsakayuktayantarāpādana- prayojakībhāvamāpadyeta /",
    "GSP33yaatsi_u:1743": " na tu dehātmavādadūṣaṇaireva dūṣito 'satprāya iti bhāvaḥ //9//",
    "GSP33yaatsi_u:1744": " ātmano gatyanupapattiṃ pariharati avibhutvene ti /",
    "GSP33yaatsi_u:1745": " vibhutve gatirnopapadyeteti yuktam /",
    "GSP33yaatsi_u:1746": " aṇutve tu manasa iva niḥsparśasyāpi gatirātmana upapadyata eva /",
    "GSP33yaatsi_u:1747": " na ca sparśasya gatau hetutvaṃ prayatnādṛṣṭādipreraṇamantareti bhāvaḥ /",
    "GSP33yaatsi_u:1748": " parimāṇe ti /",
    "GSP33yaatsi_u:1749": " etadātmano gatimattvamātmanaḥ parimāṇanirūpaṇaprakaraṇe 'pi nirūpitaṃ bhaviṣyatīti adhunaitāvatā gatimattvavarṇanenālamityarthaḥ /",
    "GSP33yaatsi_u:1750": " alamamuneti pāṭhāntaram /",
    "GSP33yaatsi_u:1751": " atra saṃvidātmavādī samuttiṣṭhate bhavatu tarhī ti /",
    "GSP33yaatsi_u:1752": " saṃvidātmā,",
    "GSP33yaatsi_u:1753": " ajaḍatvāditi prayogaḥ /",
    "GSP33yaatsi_u:1754": " vyatirekavyāptimāha jaḍatve ti /",
    "GSP33yaatsi_u:1755": " pratibaddhaṃ-vyāpyam /",
    "GSP33yaatsi_u:1756": " anātmyam-anātmatvam /",
    "GSP33yaatsi_u:1757": " ātmano bhāva ātmyaṃ tasyābhāva iti vyutpatteḥ /",
    "GSP33yaatsi_u:1758": " vyatirekopanayanigamane āha jaḍatvaṃ ce ti /",
    "GSP33yaatsi_u:1759": " tadapi-anātmyamapi /",
    "GSP33yaatsi_u:1760": " vyāpakanivṛttervyāpyanivṛttyākṣepakatvāt vyāpaka jaḍatvanivṛttyā vyāpyānātmyanivṛttiḥ siddhyatīti bhāvaḥ /",
    "GSP33yaatsi_u:1761": " ajaḍatvahetorasiddhiṃ pariharati ajaḍatvaṃ ce ti /",
    "GSP33yaatsi_u:1762": " svasattāmātrataḥ prakāśamānatvāt parāyattaprakāśatvalakṣaṇajaḍatvābhāva iti bhāvaḥ /",
    "GSP33yaatsi_u:1763": " nahī ti /",
    "GSP33yaatsi_u:1764": " parāyattasiddhiḥ-parādhīnaprakāśā /",
    "GSP33yaatsi_u:1765": " jaḍeti yāvat /",
    "GSP33yaatsi_u:1766": " atra saṃvidanumeyatvavādināṃ bhāṭṭānāṃ matamanuvadati syānmatam iti /",
    "GSP33yaatsi_u:1767": " viṣayamātram iti /",
    "GSP33yaatsi_u:1768": " na hi nīlo 'yaṃ ghaṭa iti jñāne jñānasya viṣayatvaṃ saṃbhavati paṭāderiveti bhāvaḥ /",
    "GSP33yaatsi_u:1769": " nanu ghaṭamahaṃ jānāmīti jñānaprakāśastarhi katham ? tatrāha",
    "GSP33yaatsi_u:1770": " tataśce ti / tataḥ paścāccetyanvayaḥ /",
    "GSP33yaatsi_u:1771": " castvarthe /",
    "GSP33yaatsi_u:1772": " ayaṃ bhāvaḥ- jñānādviṣaye jñātatā nāma dharmo jāyate /",
    "GSP33yaatsi_u:1773": " sa eva prakāśa ityucyate /",
    "GSP33yaatsi_u:1774": " sa eva jñānakṛtor'thasyātiśayo nāma /",
    "GSP33yaatsi_u:1775": " sa ca pratyakṣo jñātuḥ /",
    "GSP33yaatsi_u:1776": " tena cārthaprakāśarūpaliṅgenātmani taddhetuṃ jñānamanuminoti /",
    "GSP33yaatsi_u:1777": " ānumānikajñānālambanaśca ghaṭamahaṃ jānāmīti niruktapratyayaḥ /",
    "GSP33yaatsi_u:1778": " anumānaprakāraśca iyaṃ ghaṭatvaprakārakajñātatā ghaṭatvaprakārakajñānajanyā tathā vidhajñātatātvāditi /",
    "GSP33yaatsi_u:1779": " taddharmaprakārakajñānajñātatayoḥ",
    "GSP33yaatsi_u:1780": " kāryakāraṇabhāvācca vyāptisiddhiḥ /",
    "GSP33yaatsi_u:1781": " etadbhāṭṭamataṃ pratikṣipati tanne ti /",
    "GSP33yaatsi_u:1782": " jñāne ti /",
    "GSP33yaatsi_u:1783": " jñānaviṣayatā hi jñātatā /",
    "GSP33yaatsi_u:1784": " tadviṣayatayār'thasaṃbaddhajñānavyatiriktatayā viṣayadharmasyātiśayaviśeṣasyāsiddhiḥ /",
    "GSP33yaatsi_u:1785": " mama ghaṭajñānaṃ jātam,",
    "GSP33yaatsi_u:1786": " jñāto mayā ghaṭa iti pratītyordharmidharmabhāvavyatyāsamantarār'thabhedasyānānubhāvikatvāditi bhāvaḥ /",
    "GSP33yaatsi_u:1787": " pratyakṣāsiddhimuktvā jñātatārūpātiriktaprakāśe kalpanāsiddhimāha ubhaye ti /",
    "GSP33yaatsi_u:1788": " jñānaviṣayatayaivārthe jñātavyavahāropapattestadanupapattilakṣaṇaṃ jñātatāyāmatiriktāyāṃ kalpakamasiddhamiti bhāvaḥ /",
    "GSP33yaatsi_u:1789": " arthajñāneṣu jñānasya jñāturahamarthasyātmanaśca niyataṃ bhānamiti prābhākaraprakriyayā samarthayati vittī ti /",
    "GSP33yaatsi_u:1790": " jñānajñātranavagāhinyāṃ jñeyapratītāvupagatāyāṃ jāte 'pi ghaṭajñāne 'haṃ tajjñānavān na veti saṃśayaḥ,",
    "GSP33yaatsi_u:1791": " tajjñānābhāvavānahamityādiviparītaniścayaśca kadācidbhavet,",
    "GSP33yaatsi_u:1792": " svasya jñānavattvenāpratibhāsāt /",
    "GSP33yaatsi_u:1793": " tantritayaviṣayakatvaṃ jñānasyaṣitavyamiti bhāvaḥ /",
    "GSP33yaatsi_u:1794": " tathāca svaprakāśatvasiddherjñānasya tata eva viṣayavyavahāravat jñātatāvyavahāro 'pi ghaṭata iti nārthāntarajñātatākalpanāvasara iti hārdam",
    "GSP33yaatsi_u:1795": " athātītānāgateṣvartheṣu jñātatāyā utpattyasaṃbhavāttatra jñānenaiva jñātatāpratītirupapādyā,",
    "GSP33yaatsi_u:1796": " samaiva ceyaṃ rītiḥ pratyakṣe 'pītyāśayenā'ha atīte ti /",
    "GSP33yaatsi_u:1797": " atra grahaṇamanumānādilakṣaṇam /",
    "GSP33yaatsi_u:1798": " vyāhāraḥ-śabdo vyavahāraḥ/",
    "GSP33yaatsi_u:1799": " vyavahāraḥ kāyikohānopādānādiḥ /",
    "GSP33yaatsi_u:1800": " ubhau viditatvapratītimūlāvatra grāhyau /",
    "GSP33yaatsi_u:1801": " viditapratītimūlayostayoḥ sadbhāve 'sadbhāve vā viditatvavyavahārātpūrvameva viditatvapratītestanmūlabhūtāyā udaya iti na tatra vyāhāraliṅgena viditatvamanumāya tato vedanānumā",
    "GSP33yaatsi_u:1802": " nam / kintu svayaṃprakāśavedanabalādeva viditatvapratītiḥ atha ca tanmūlavyavahāra iti bhāvaḥ /",
    "GSP33yaatsi_u:1803": " ānumānikī tatra",
    "GSP33yaatsi_u:1804": " viṣayasiddhi riti kvacitpāṭhe 'yamarthaḥ-viṣayasya siddhiḥ prakāśarūpānumānapramāṇapratipanneti /",
    "GSP33yaatsi_u:1805": " viṣayaprakāśasiddhi riti pāṭhe tu anumānapramāṇajanitā viṣayaprakāśānumitirityarthaḥ /",
    "GSP33yaatsi_u:1806": " vyavahārātpūrvameva jñātatvapratītiṃ smṛtisthale udāharati kenaci diti /",
    "GSP33yaatsi_u:1807": " smaraṇenaivārthasya smṛtatvamavabuddhya vyāharati smṛtamadya maye ti /",
    "GSP33yaatsi_u:1808": " yadi laiṅgikī smṛtatvapratītiḥ,",
    "GSP33yaatsi_u:1809": " tarhyanenaiva vyāhāreṇa liṅgena svasyārthe smṛtatvapratītirānumānikīti vācyam /",
    "GSP33yaatsi_u:1810": " tatra cānyonyāśrayaṇaṃ prasajyate /",
    "GSP33yaatsi_u:1811": " smṛtatvapratītyā tadvyavahāraḥ,",
    "GSP33yaatsi_u:1812": " tenaiva ca sā svasyeti /",
    "GSP33yaatsi_u:1813": " tathā ca jñānasvaprakāśatvanibandhanaiva jñātatvapratītireṣṭavyeti bhāvaḥ /",
    "GSP33yaatsi_u:1814": " svavyāhāreṇaive ti /",
    "GSP33yaatsi_u:1815": " nirapatrapa iva ka ityanvayaḥ /",
    "GSP33yaatsi_u:1816": " nirapatrapaḥ-nirlajjaḥ /",
    "GSP33yaatsi_u:1817": " svavyāhāreṇa-ahaṃ",
    "GSP33yaatsi_u:1818": " jānāmīti svaniṣṭhajñānavyavahāreṇa,",
    "GSP33yaatsi_u:1819": " svajñānānumānam-svaniṣṭhajñānapratītiṃ laiṅgikīm /",
    "GSP33yaatsi_u:1820": " vyavahāre vyavahartavyajñānasya hetutvāt svakīyajñānavyavahāreṇaiva svasya svakīyajñānānumānamiti pratijñānupapannātyantamiti yāvat /",
    "GSP33yaatsi_u:1821": " parakīyena parātmano jñānavyavahāreṇa tadanyasya parātmaniṣṭhajñānānumānasaṃbhavāt svavyāhāreṇa svajñānānumānam iti nirdiṣṭam /",
    "GSP33yaatsi_u:1822": " evaṃ jñātatāyā asiddhiḥ;",
    "GSP33yaatsi_u:1823": " jñāta iti pratītivyavahārayoḥ svaprakāśajñānata evopapatteḥ /",
    "GSP33yaatsi_u:1824": " jñānasya svaprakāśatvaṃ cajāte jñāne svātmani jñānasaṃśayajñānābhāvaniścayānudayabalāt niśceyamiti varṇitam /",
    "GSP33yaatsi_u:1825": " idānīmabhyupagamyāpi viṣayaniṣṭhaṃ dharmāntaraṃ prakāśaṃ tadavaṣṭambhenaiva jñānasya svayaṃprakāśatvaṃ samarthayati prakāśānumeyajñānavādanirāsārtham anyaśce tyādinā /",
    "GSP33yaatsi_u:1826": " atra prayogadvayam-anubhūtirananyādhīnataddharmā svasaṃbandhādarthāntare taddharmahetutvāt yathā rūpam,",
    "GSP33yaatsi_u:1827": " taddhi svasaṃbandhāddhāṭādau cākṣuṣatve hetuḥ svasmin rūpāntarānapekṣataddharmavat;",
    "GSP33yaatsi_u:1828": " anubhūtiḥ ananyādhīnasvavyavahārā svasaṃbandhādarthāntare vyavahārahetutvāt /",
    "GSP33yaatsi_u:1829": " yathā sattā /",
    "GSP33yaatsi_u:1830": " sā hi svasaṃbandhāddhaṭādau saditi vyavahārahetuḥ svīyasadvyavahāre sattāntarā",
    "GSP33yaatsi_u:1831": " napekṣā iti /",
    "GSP33yaatsi_u:1832": " ādyaḥ prayogo 'tra jñātatārūpaṃ dharmāntaramabhyupetya,",
    "GSP33yaatsi_u:1833": " dvitīyastu tadanupagamena /",
    "GSP33yaatsi_u:1834": " hetusādhyaniṣkarṣaḥ śrutaprakāśikādito 'nusandheyaḥ /",
    "GSP33yaatsi_u:1835": " anena jñānaniṣṭhaprakāśasya jñānāntarānapekṣatvasiddhyā jñānasya svayaṃprakāśatvopapattiḥ /",
    "GSP33yaatsi_u:1836": " tathā ca tasyaivātmatvamityāha svayaṃprakāśatvā diti /",
    "GSP33yaatsi_u:1837": " atredamākūtam-ātmanaḥ svayaṃprakāśatvaṃ tāvat atrāyaṃ puruṣaḥ svayañjyotirbhavatī tyādiśrutisiddham /",
    "GSP33yaatsi_u:1838": " jñānasya svayaṃprakāśatvaṃ ca niruktānumānataḥ /",
    "GSP33yaatsi_u:1839": " atastasyaivātmatvaṃ nyāyyamiti /",
    "GSP33yaatsi_u:1840": " saṃvida ātmatve lāghavamapyāha kiṃ ce ti /",
    "GSP33yaatsi_u:1841": " veditrī-jñātṛrūpā ātmeti yāvat /",
    "GSP33yaatsi_u:1842": " bhavatvi ti loṭū kāmacārābhyanujñāyām /",
    "GSP33yaatsi_u:1843": " itipadamanuṣañjanīyam /",
    "GSP33yaatsi_u:1844": " saṃvida eva prakāmamātmatvamityabhyanujñānaṃ śreṣṭhamityarthaḥ /",
    "GSP33yaatsi_u:1845": " saṃvida ātmatve bādhakamāśaṅkate nanvaham iti /",
    "GSP33yaatsi_u:1846": " prādhānyādahamarthasyaivātmatvaṃ pratīyate,",
    "GSP33yaatsi_u:1847": " natu dharmatayā bhāsamānāyāḥ saṃvida iti bhāvaḥ /",
    "GSP33yaatsi_u:1848": " ardhāṅgīkāreṇa pariharati satyam iti /",
    "GSP33yaatsi_u:1849": " jñātṛtvapratītāvupagamaḥ /",
    "GSP33yaatsi_u:1850": " tatprāmāṇye 'nupagamaḥ /",
    "GSP33yaatsi_u:1851": " tadaprāmāṇye hetumāha sa tu iti /",
    "GSP33yaatsi_u:1852": " jñātā tu bhedarūpatayā nasākṣāt pratyakṣapramāṇasiddhaḥ,",
    "GSP33yaatsi_u:1853": " kintu bhrāntisiddhaḥ /",
    "GSP33yaatsi_u:1854": " svalakṣaṇavastumātrāvagāhi nirvikalpakameva hi pramāṇam /",
    "GSP33yaatsi_u:1855": " dharmadharmibhāvādikalpitabhedāvagāhi savikalpakaṃ tu",
    "GSP33yaatsi_u:1856": " bhramalakṣaṇamati hārdam /",
    "GSP33yaatsi_u:1857": " jñātṛbhedapratīteḥ yauktikabādhamapyāha bhedajñāne ti /",
    "GSP33yaatsi_u:1858": " siddhavatkāreṇetyasyāgre 'pīti yojyam /",
    "GSP33yaatsi_u:1859": " apṛthagvastutaye ti pāṭhaḥ saṃbhāvyate /",
    "GSP33yaatsi_u:1860": " vā aprakāśātmana iti padacchedaḥ /",
    "GSP33yaatsi_u:1861": " tathā cāyamarthaḥ-bhedajñānasiddhavatkāreṇāpi-kvacidbhedajñānasya prāmāṇyopagamenāpi /",
    "GSP33yaatsi_u:1862": " saṃvedanānāṃ bhedasya saugataiḥ tattvataḥ iṣyamāṇatvāt /",
    "GSP33yaatsi_u:1863": " apṛthagvastutayā-abhinnavastutvena sādhyena,",
    "GSP33yaatsi_u:1864": " gṛhītāvyabhicāreṇa-gṛhītavyāptikena,",
    "GSP33yaatsi_u:1865": " sahopalambhaniyamena-jñānajñātroḥ mahopambhaniyamarūpahetunā,",
    "GSP33yaatsi_u:1866": " jñāturaprakāśasvabhāvatve prakāśāyogaḥ svabhāvavirodhādeva,",
    "GSP33yaatsi_u:1867": " prakāśasvabhāvatve ca saṃvedanatvamevetyādinā vā saṃvidabhedasādhakena saṃvidbhedavādhakena",
    "GSP33yaatsi_u:1868": " hetunā aprakāśātmanaḥ saṃvidbhinnasya jñāturahamarthasyātmanaḥ tattvaṃ-svarūpaṃ durupagamam-upagantumaśakyamityarthaḥ /",
    "GSP33yaatsi_u:1869": " tṛtīyāntadvayaṃ durupagamamityanenānvitam /",
    "GSP33yaatsi_u:1870": " jñātā saṃvidabhinnaḥ saṃvidā sahaivopalabhyamānatvāt prakāśasvabhāvatvādvā iti prayogo 'tra bodhyaḥ /",
    "GSP33yaatsi_u:1871": " yadvā pṛthagvastutayenatvāt syātpāṭhaḥ /",
    "GSP33yaatsi_u:1872": " avyabhicāranirūpakasyābhedarūpasādhyasyopasthitistvarthāt /",
    "GSP33yaatsi_u:1873": " prakāśātmana ityeva cāstu padacchedaḥ /",
    "GSP33yaatsi_u:1874": " sahopalambhaniyamena,",
    "GSP33yaatsi_u:1875": " prakāśasvābhāvye ca saṃvedanatvamityādinā vā hetunā prakāśātmanaḥ saṃvidabhinnasya siddhyata ātmanaḥ,",
    "GSP33yaatsi_u:1876": " bhedajñānasiddhavatkāreṇa-bhādajñānaprāmāṇyasiddhavadaṅgīkaraṇena,",
    "GSP33yaatsi_u:1877": " pṛthagvastutayā-saṃvidbhinnatvena tattvam astitvaṃ,",
    "GSP33yaatsi_u:1878": " durupagamamityarthaḥ /",
    "GSP33yaatsi_u:1879": " nirukprakāraṃ grāhakabhedanirāsahetuṃ grāhyabhedanirāse 'pyatidiśati grāhye ti /",
    "GSP33yaatsi_u:1880": " sahopalambhaniyamāt prakāśasvabhāvye ca saṃvedanatvamityādito vā saṃvidabhinnatvaṃ nīlāderviṣayasyeti jñānabhinnatvena nīlādyarthabhedasyāpyasattvamityarthaḥ",
    "GSP33yaatsi_u:1881": " nanu grāhyagrāhakayoḥ saṃvidabhede jñātṛjñeyabhedānāṃ jñānatobhedenāvabhāsaḥ kathamityatrāha ata iti /",
    "GSP33yaatsi_u:1882": " doṣamūlogrāhyagrāhakabhedāvabhāso mithyā;",
    "GSP33yaatsi_u:1883": " saṃvidābhāsamātraṃ satyamiti bhāvaḥ /",
    "GSP33yaatsi_u:1884": " tatra vāsanā doṣa iti prakaṭānāṃ saugatānāṃ yogācārāṇāṃ pakṣaḥ /",
    "GSP33yaatsi_u:1885": " anādyavidyā doṣa iti pracchannānāṃ māyāvādinām /",
    "GSP33yaatsi_u:1886": " grāhyagrāhakavikalpaḥ-jñeyajñātṛbhedaḥ jñānaviṣayatvajñānāśrayatvalakṣaṇaḥ /",
    "GSP33yaatsi_u:1887": " uktārthe prakaṭānāṃ saugatānāṃ saṃmatiṃ pradarśayati avibhogo 'pī ti /",
    "GSP33yaatsi_u:1888": " buddhirevā'tmā /",
    "GSP33yaatsi_u:1889": " sā ca nirbhedāpi bhrāntijñānaiḥ nīlabhedādigrāhyabhedacaitramaitrādigrāhaka bheda- pratyakṣatvānumānatvādilakṣaṇajñānabhedavatīva pratīyata iti kārikārthaḥ /",
    "GSP33yaatsi_u:1890": " māyināṃ saṃmatimupadarśayati śuddham iti /",
    "GSP33yaatsi_u:1891": " bheda prapañcasya śuddhaṃ tattvaṃ nopādānam /",
    "GSP33yaatsi_u:1892": " tathā sati paramārthatvāpattyānivṛttiprasaṅgāt /",
    "GSP33yaatsi_u:1893": " tatastasya prapañcasya māyaiva-vividhavicitramithyārthapratibhāsahetuḥ mithyābhū",
    "GSP33yaatsi_u:1894": " tānādyavidyaiva jananī upādānamiti kārikārthaḥ /",
    "GSP33yaatsi_u:1895": " nirviśeṣasanmātraṃ cidrūpaṃ paramārthaḥ /",
    "GSP33yaatsi_u:1896": " tatrādhiṣṭhāne aparamārthanānābhedapratibhāso māyayeti bhāvaḥ /",
    "GSP33yaatsi_u:1897": " ātmanaḥ svayaṃprakāśatvaṃ śrautam /",
    "GSP33yaatsi_u:1898": " saṃvidastathātvaṃ ca yuktisiddham /",
    "GSP33yaatsi_u:1899": " tattasyā evātmatvam /",
    "GSP33yaatsi_u:1900": " tadbhinnasya tu sarvasya doṣamūlatvādābhāsamātratvamiti saṃvidātmatvaṃ pūrvapakṣitam /",
    "GSP33yaatsi_u:1901": " tatra cāsti matadvayam /",
    "GSP33yaatsi_u:1902": " kṣaṇikavijñānamātmā,",
    "GSP33yaatsi_u:1903": " nityavijñānamātmeti ca /",
    "GSP33yaatsi_u:1904": " tatra kṣaṇikavijñānātmatvamataṃ prakaṭasaugatānāṃ tāvannirasyati atrā'he tyādinā /",
    "GSP33yaatsi_u:1905": " nityātmavādīkṣaṇikavijñānātmavāde dūṣaṇamāhetyarthaḥ /",
    "GSP33yaatsi_u:1906": " kṣaṇabhaṅginī ti /",
    "GSP33yaatsi_u:1907": " kṣaṇarūpāvināśasvabhāvā viṣayabhedena nānā ca saṃvidupalabhyate /",
    "GSP33yaatsi_u:1908": " tasyāścedātmatvaṃ pratyabhijñādikaṃ nopapadyate /",
    "GSP33yaatsi_u:1909": " anusandhāturātmanaḥ sthiratva eva tadupapatteriti bhāvaḥ /",
    "GSP33yaatsi_u:1910": " atha pratibhāyā iva nirviṣayatvaṃ pratyabhijñāyāḥ śaṅkate na ca nirālambane ti /",
    "GSP33yaatsi_u:1911": " pratyabhijñā nirviṣayā pratibhātvāt mānasakalpanāvilāsavaditi prayogaḥ /",
    "GSP33yaatsi_u:1912": " atra bādhitatvamāha nirālambanatve ti /",
    "GSP33yaatsi_u:1913": " jñānasāmānyasya saviṣayakatvaniyamānnirviṣayakatve jñānatvāyogāt jñānaviśeṣe nirviṣayakatvasādhanaṃ bādhitaviṣayamityarthaḥ /",
    "GSP33yaatsi_u:1914": " pratibhāyāmapi nātyantāya nirviṣayatvam /",
    "GSP33yaatsi_u:1915": " anyatra sata evānyatra bhānāt /",
    "GSP33yaatsi_u:1916": " kvacidyāthārthyasyāpi dṛṣṭeriti bhāvaḥ /",
    "GSP33yaatsi_u:1917": " jñānasāmānyasya nirviṣayakatvamiti pakṣe svapravṛttivyāghātamapyāha sādhanasya ce ti /",
    "GSP33yaatsi_u:1918": " nirviṣayakatvasādhakānumānasya saviṣayakatve tadaviśeṣeṇāśeṣajñānānāṃ saviṣayakatvaṃsyāt /",
    "GSP33yaatsi_u:1919": " tasya nirviṣayakatve ca na nirviṣayakatvarūpasādhyasiddhiriti sādhanārthapravṛttivaighaṭyamiti bhāvaḥ /",
    "GSP33yaatsi_u:1920": " prapañcitaśce ti /",
    "GSP33yaatsi_u:1921": " pūrvamīmāṃsāprathamādhyāyaprathamapāde uttaramīmāṃsādvitīyādhyāyacaraṇe ca jñānanirālambanatvamatanirākaraṇaṃ sūtratadvyākhyākartṛbhiḥ kṛtam",
    "GSP33yaatsi_u:1922": " śāstre ca nyāyatattāvakhye sarvavijñānayāthārthyasamarthanena kṛtamityarthaḥ /",
    "GSP33yaatsi_u:1923": " atra pūrvottaramīmāṃsābhāgayorityanena mīmāṃsāyā viṃśatilakṣaṇyā aikaśāstrayaṃ tatpūrvottarabhāgarūpatvaṃ ca karmabrahmavicārayorabhimatam /",
    "GSP33yaatsi_u:1924": " nanu vijñānaṃ dvividhaṃ pravṛttivijñānamālayavijñānaṃ ceti /",
    "GSP33yaatsi_u:1925": " tatrā'dyaṃ nīlapītādijñānam /",
    "GSP33yaatsi_u:1926": " antyaṃ cāhamākāramātmarūpam /",
    "GSP33yaatsi_u:1927": " kṣaṇikatve 'pyubhayavidhavijñānasyā'layavijñānadhārānuvṛttyā pratyabhijñopapadyata ityatrāha- ata eve ti /",
    "GSP33yaatsi_u:1928": " vijñānakṣaṇe ti /",
    "GSP33yaatsi_u:1929": " vijñānameva kṣaṇo vijñānakṣaṇaḥ /",
    "GSP33yaatsi_u:1930": " anusandhāyinaḥ-pūrvānubhūtārthapratisandhānakartṛḥ kṣaṇikavijñānavyatiriktasya sthirasyopagame sarvaṃ kṣaṇikamiti siddhāntatyāgaḥ /",
    "GSP33yaatsi_u:1931": " prakārāntareṇa jñānavyatiriktajñātrabhyupaga",
    "GSP33yaatsi_u:1932": " maprasaṅgaśceti bhāvaḥ /",
    "GSP33yaatsi_u:1933": " anabhyupagama iti /",
    "GSP33yaatsi_u:1934": " kṣaṇikakramikavijñānasamudāyalakṣaṇaṃ santānaṃ samudāyyanatiriktaṃ cetpratyabhijñānupapattireva,",
    "GSP33yaatsi_u:1935": " santānāntargatasya pūrvasyānubhaviturvinaṣṭatvāt,",
    "GSP33yaatsi_u:1936": " uttarasya cānanubhavitṛtvena pratisandhānāyogāditi bhāvaḥ /",
    "GSP33yaatsi_u:1937": " atredamanusandheyam-kṣaṇikānāṃ samudāyabhāvo 'pi na ghaṭate,",
    "GSP33yaatsi_u:1938": " sthiraikadeśakālādyupādhikroḍīkārāsaṃbhavāt saugate naye /",
    "GSP33yaatsi_u:1939": " ekabuddhikroḍīkārastvatiprasaktaḥ /",
    "GSP33yaatsi_u:1940": " bhinnasantānivijñānānāmapi tathātvena santānaniyamānupapattyāpatteḥ /",
    "GSP33yaatsi_u:1941": " pūrvapūrvavijñānopādānakottarottaravijñānaparamparā santānamiti cenna /",
    "GSP33yaatsi_u:1942": " vinaṣṭasya kāryakāle 'sata upādānatvāyogāt /",
    "GSP33yaatsi_u:1943": " pūrvatvamātrasyātiprasaktatvācca /",
    "GSP33yaatsi_u:1944": " tatsantānaniyamānupapattireveti /",
    "GSP33yaatsi_u:1945": " nanvālayavijñānasya sausādṛśyena aikyabhrāntyā pratisandhānaṃ bhramātmakaṃ ghaṭata iti śaṅkate na ci ti /",
    "GSP33yaatsi_u:1946": " bhrāntirūpā ca pratyabhijñā na ghaṭata ityarthaḥ /",
    "GSP33yaatsi_u:1947": " ghaṭate iti śeṣaḥ /",
    "GSP33yaatsi_u:1948": " dṛṣṭāntavaiṣamyamupapādayati yujyata iti /",
    "GSP33yaatsi_u:1949": " dṛṣṭānte bhinnakālikadīpakalikayoḥ susadṛśayoḥ sākṣātkartā sthiraścetanaḥ prasiddho bhrāntibhāktvayogyaḥ /",
    "GSP33yaatsi_u:1950": " tattatra bhrāntirūpā pratyabhijñā ghaṭate /",
    "GSP33yaatsi_u:1951": " na ca tathā prakṛte saṃvidāṃ draṣṭātiriktaḥ sthiro 'bhyupeyate /",
    "GSP33yaatsi_u:1952": " ataḥ saṃvidevātmānyenātmanābhedaṃ svātmani bhāvayediti vācyam /",
    "GSP33yaatsi_u:1953": " parasparavārtāmabhijñatvānnānyasmādbhedamabhedaṃ vā svātmani gṛhītumalam /",
    "GSP33yaatsi_u:1954": " niranvayavināśācca pūrvadharmānuvṛttibalādapi pūrvānubhūtapratisandhānādi na ghaṭate iti samuditāśayaḥ /",
    "GSP33yaatsi_u:1955": " parasparavārtānabhijñatvaṃ-jñānāntaratadviṣayāgrāhitvam /",
    "GSP33yaatsi_u:1956": " niranvayavināśitvaṃ-samūlavināśitvaṃ- svarūpato dharmataśca /",
    "GSP33yaatsi_u:1957": " uttarottarakṣaṇeṣu pūrvapūrvavijñānakṣaṇato vāsanodayātpratisandhānopapattirityapi na /",
    "GSP33yaatsi_u:1958": " anantavāsanotpattivināśādikalpanāyāmatigauravāditi dik /",
    "GSP33yaatsi_u:1959": " śiṣṭaṃ spaṣṭam /",
    "GSP33yaatsi_u:1960": " atra nityātmavādinā kenaciduktaṃ saṃvida āgamāpāyitvādikamamṛṣyamāṇo 'dvaitī pratyavatiṣṭhate /",
    "GSP33yaatsi_u:1961": " taducyate kaścidāhe ti /",
    "GSP33yaatsi_u:1962": " svasyāsattve grāhakābhāvāt svasya svattve grāhyābhāvāśca na svataḥ saṃvidaḥ prāgabhāvagrahaḥ /",
    "GSP33yaatsi_u:1963": " saṃvido jñānāntarāgocaratvenānyajñānatastajjñānaprāgabhāvagraho 'pi na saṃbhavati /",
    "GSP33yaatsi_u:1964": " jñānaviṣayīkāramantarā taduparaktaprāgabhāvagrahaṇāyogāt /",
    "GSP33yaatsi_u:1965": " jñānāntaragocaratve ca ghaṭādivajjaḍatvaprasaṅgāt /",
    "GSP33yaatsi_u:1966": " tatpramāṇābhāvātprāgabhāvaḥ saṃvido nāstīti bhāvaḥ /",
    "GSP33yaatsi_u:1967": " ata iti /",
    "GSP33yaatsi_u:1968": " prāgabhāvābhāvādutpattirnāsti saṃvidaḥ /",
    "GSP33yaatsi_u:1969": " prāgabhāvasyāpyutpādakāntargatatvādityarthaḥ /",
    "GSP33yaatsi_u:1970": " janmābhāvā diti /",
    "GSP33yaatsi_u:1971": " itare bhāvavikārāḥ-astitvavṛddhipariṇāmāpakṣayavināśāḥ /",
    "GSP33yaatsi_u:1972": " astitvamatra svopā dānāvacchinnasthitilakṣaṇam /",
    "GSP33yaatsi_u:1973": " utpattipratibaddhatvāt-u",
    "GSP33yaatsi_u:1974": " tpattivyāpyatvāt /",
    "GSP33yaatsi_u:1975": " vyāpakanivṛttyā vyāpyanivṛttiriti bhāvaḥ /",
    "GSP33yaatsi_u:1976": " ata eve ti /",
    "GSP33yaatsi_u:1977": " utpattyabhāvādeva sajātīyasaṃvidbhedalakṣaṇaṃ nānātvamapi nirastamityarthaḥ /",
    "GSP33yaatsi_u:1978": " utpattimattvavyāpake ti /",
    "GSP33yaatsi_u:1979": " karmadhārayo 'yam /",
    "GSP33yaatsi_u:1980": " vibhāgi-nānā, bhinnam /",
    "GSP33yaatsi_u:1981": " atra saṃvinna nānā,",
    "GSP33yaatsi_u:1982": " nāpi vikāravatī,",
    "GSP33yaatsi_u:1983": " ajatvādyannaivaṃ tannevaṃ yathā ghaṭa iti vyatirekiprayogaḥ /",
    "GSP33yaatsi_u:1984": " saṃvidi bhedādiniṣedhe dharmapakṣakamanvayi ca pradarśayati cetyatvācce ti /",
    "GSP33yaatsi_u:1985": " bhedādayo na saṃvidi anubhāvyatvādrūpādivat /",
    "GSP33yaatsi_u:1986": " atra bhedapadaṃ vikārātmakotpattyādyavasthābhedaparaṃ prakaraṇāt /",
    "GSP33yaatsi_u:1987": " itaretarābhāvaḥ-sajātīyabhedaḥ /",
    "GSP33yaatsi_u:1988": " vijātīyasvāgatabhedāvādipadagrāhyau /",
    "GSP33yaatsi_u:1989": " yadvā bhedo vijātīyabhedaḥ /",
    "GSP33yaatsi_u:1990": " itaretarābhāvo yathoktarūpaḥ /",
    "GSP33yaatsi_u:1991": " ādipadagrāhyāḥ-utpattyādyavasthāḥ svagatabhedāśca /",
    "GSP33yaatsi_u:1992": " etanmataṃ kroḍīkaroti ata iti /",
    "GSP33yaatsi_u:1993": " nirastanikhilabhedāsattvaprakāśatvādidharmarahitā prakāśaikasvarūpā saṃvidevāvikāranityā paramātmā jīvātmā ca /",
    "GSP33yaatsi_u:1994": " jīvabhedo 'pi kalpita iti bhāvaḥ /",
    "GSP33yaatsi_u:1995": " uktārthe saṃvādamudāharati yānubhūti riti /",
    "GSP33yaatsi_u:1996": " ajatvam-anutpattimattvam /",
    "GSP33yaatsi_u:1997": " ameyatvaṃ-jñānāgocaratvam /",
    "GSP33yaatsi_u:1998": " anantatvaṃ-vināśarāhityam /",
    "GSP33yaatsi_u:1999": " ātmatvam-jīvātmaparamātmarūpatvam /",
    "GSP33yaatsi_u:2000": " niruktarūpaikā saṃvideva sarvavyāpikā paramātmarūpopādhibhedena nānājīvātmarūpā ceti bhāvaḥ /",
    "GSP33yaatsi_u:2001": " saiva ce ti /",
    "GSP33yaatsi_u:2002": " na vācyaśaktayeyaṃ vedānteṣu pratipādyate /",
    "GSP33yaatsi_u:2003": " avācyaiva satī tātparyavṛttyā teṣu gamyata ityarthaḥ /",
    "GSP33yaatsi_u:2004": " bhāṣā-paribhāṣā,",
    "GSP33yaatsi_u:2005": " saṅketa iti yāvat /",
    "GSP33yaatsi_u:2006": " saṅketabalādeva śraddheyatvametanmatasyeti hārdam /",
    "GSP33yaatsi_u:2007": " vedāntānāmevaṃbhūtāyāṃ saṃvidyeva tātparyamadvaitavārtikakāravacanena saṃvādayati parāgarthe ti /",
    "GSP33yaatsi_u:2008": " ghaṭapaṭādiṣu parāgartheṣu yā pramāṇajanyām iti ḥ phalarūpeṣyate tāntrikaiḥ saiva mitirvedānteṣu prameyabhūtā /",
    "GSP33yaatsi_u:2009": " ito 'nyasmin parāgarthe tātparyakalpane ca vedāntānāmaprāmāṇyameva syāt /",
    "GSP33yaatsi_u:2010": " parāgarthasyāsatyatvāditi ślokadvayārthaḥ /",
    "GSP33yaatsi_u:2011": " nirviśeṣanityacaitanyamātrasyaiva tattatpramāṇādhīnāntaḥkaraṇavṛttipratibimbitatayā tattadvṛttyavacchinnatayā vā tattadarthaprakāśakatvātpramāṇaphalatvopacāra iti bodhyam /",
    "GSP33yaatsi_u:2012": " prakrāntaṃ māyāvādimataṃ tāvadvistareṇa pratikṣeptumupakramate tadidam ityādinā /",
    "GSP33yaatsi_u:2013": " alaukikam-laukikapratyakṣādipramāṇaviruddham,",
    "GSP33yaatsi_u:2014": " avaidikaṃvedādisacchāstraviruddham,",
    "GSP33yaatsi_u:2015": " lokavedānanuguṇaṃ cedaṃ māyāvādināṃ darśanamityātmatattvasākṣātkartāro vadantīti bhāvaḥ /",
    "GSP33yaatsi_u:2016": " saṃvidadvaite parābhimate 'dhyakṣavirodhamādau nirūpayati tathāhī tyādinā /",
    "GSP33yaatsi_u:2017": " parāgarthapramiterhyātmatvamuktaṃ vārtikakṛtā /",
    "GSP33yaatsi_u:2018": " tasyāḥ sphuṭamevānātmatvamityāha saṃvi diti /",
    "GSP33yaatsi_u:2019": " jñānādipadaṃ praryāyanāmekārthavācakaṃ yasyai",
    "GSP33yaatsi_u:2020": " vaṃbhūtaḥ ātmadharmaḥ kaścidviṣayaprakāśakaḥ saṃvicchabdita ityarthaḥ/",
    "GSP33yaatsi_u:2021": " tasyāsye ti /",
    "GSP33yaatsi_u:2022": " anyadharmatvenānityatvena ca pratyakṣasiddhasyāsya pramāṇaphalasya viṣayavedanasya na nityātmasvarūpatvaṃ saṃbhavatīti bhāvaḥ /",
    "GSP33yaatsi_u:2023": " pramāṇaphalasya sakarmakasyānubhavasyānityatvaṃ prakārāntareṇa sādhayati svāpe ti /",
    "GSP33yaatsi_u:2024": " svāpādau sattve yogyatvādvedanasyopalabdhiḥ syāt /",
    "GSP33yaatsi_u:2025": " anupalabdheśca na tadā tasya sattvamiti bhāvaḥ /",
    "GSP33yaatsi_u:2026": " suṣuptikālikaṃ vedanābhāvaṃ suptotthitasya parāmarśenāpi draḍhayati ata eva hī ti /",
    "GSP33yaatsi_u:2027": " nanu saṃvidaḥ svaprakāśatvātsvāpe 'pyastyevopalambhaḥ /",
    "GSP33yaatsi_u:2028": " anubhūtamavaśyaṃ smartavyamiti niyamābhāvācca tadananusandhānaṃ ghaṭate prabodhe /",
    "GSP33yaatsi_u:2029": " iyantaṃ kālaṃ na kiñcidahamavediṣam iti parāmarśastu viṣayaprakāśakatvaviśiṣṭajñānābhāvagocaraḥ /",
    "GSP33yaatsi_u:2030": " svāpe sato 'pi hi vijñānasya na viṣayaprakāśakatvamiti codyamanūdya pariharati yāva diti /",
    "GSP33yaatsi_u:2031": " niyamābhāve 'pītyantena codyānuvādaḥ /",
    "GSP33yaatsi_u:2032": " agre parihāraḥ /",
    "GSP33yaatsi_u:2033": " prāyaṇādeḥ saṃskāravicchedakaratvaṃ saṃvitsidvāvabhihitaṃ prāyaṇānnarakakleśātprasūtivyasanādapi /",
    "GSP33yaatsi_u:2034": " cirātivṛttāḥ prāgjanmabhogā na smṛtigocarāḥ // iti/",
    "GSP33yaatsi_u:2035": " prāyaṇam-maraṇam /",
    "GSP33yaatsi_u:2036": " nityavat-sārvadikam /",
    "GSP33yaatsi_u:2037": " yadvā niyamavat /",
    "GSP33yaatsi_u:2038": " niyatamiti yāvat /",
    "GSP33yaatsi_u:2039": " nikhilasaṃskārapramoṣahetuprabaladuḥkhahetuvirahe 'pi niyamenāsmaraṇaṃ saṃvidaḥ svāpe 'prakāśameva sādhayet /",
    "GSP33yaatsi_u:2040": " svayaṃprakāśasvabhāvāyāśca tasyā aprakāśastadā tadabhāvaparyavasanna iti bhāvaḥ /",
    "GSP33yaatsi_u:2041": " siddhānte tu viṣayaprakāśanavelāyāmeva dharmabhūtajñānasya svayaṃprakāśatvopagamāt svāpesato 'pi tasyāprakāśo na kṣatikara iti bodhyam /",
    "GSP33yaatsi_u:2042": " atra śaṅkate na ca",
    "GSP33yaatsi_u:2043": " satyapi ti / viṣayāvacchedavirahāt-viṣayasaṃbandhavirahāt /",
    "GSP33yaatsi_u:2044": " ahaṅkāragocarābhāvāt-ahaṃbuddhibodhyasya jñāturahamarthasya vilayāt /",
    "GSP33yaatsi_u:2045": " ahamarthopaśliṣṭāyā viṣayānvayavatyā eva saṃvidaḥ saṃskārādhāyakatvam /",
    "GSP33yaatsi_u:2046": " svāpetadubhayavaidhuryātsvaprakāśasyāpi caitanyamātrasya na saṃskārādhāyakatvamiti na tasya prabodhe 'nusandhānaprasaṅga iti bhāvaḥ /",
    "GSP33yaatsi_u:2047": " atrottaramāha arthāntare ti /",
    "GSP33yaatsi_u:2048": " tadagrahaṇasya-arthāntarāgrahaṇasya /",
    "GSP33yaatsi_u:2049": " tritaye ti /",
    "GSP33yaatsi_u:2050": " jñānajñeyajñātṛtritayāvabhāse 'pi yathāyathaṃ tattadanubhavasyaiva tattatsaṃskāraṃ",
    "GSP33yaatsi_u:2051": " prati hetutvādekāgratayā saṃvidanubhave sati svāpe tataḥ tatsaṃskārotpāde 'hamarthavilayaghaṭapaṭādyarthāntarānanubhavayorapratibandhakatvātsaṃvinmātrapratyavamarśaprasaṅgo",
    "GSP33yaatsi_u:2052": " durvāro bhavanmate prabodhasamaya iti bhāvaḥ /",
    "GSP33yaatsi_u:2053": " nanu jñāturvinaṣṭatvātsvāpekaḥ smaredityatrāha na ca pratyabhijñe ti /",
    "GSP33yaatsi_u:2054": " pūrvadine kṛtasyāparadine pratisandhānātpūrvāparadinasthāyitvena sidhyato jñāturahamarthasya madhyakāle svāpe vilayo na ghaṭata iti bhāvaḥ /",
    "GSP33yaatsi_u:2055": " evaṃ svāpe 'pyahamarthasya",
    "GSP33yaatsi_u:2056": " sadbhāvamupapādya tadā tadbhānamapi vartata ityupapādayati ata eva hī ti /",
    "GSP33yaatsi_u:2057": " svāpakālikāhamarthapratisandhānamidaṃ tātkālikatatpratibhāsasamarthakam /",
    "GSP33yaatsi_u:2058": " na cānumitasvāpatatsukhatvātmasvarūpasattāgocaramidamastu,",
    "GSP33yaatsi_u:2059": " tathā cedaṃ na svāpe 'hamarthaprakāśasyopapādakamiti vācyam /",
    "GSP33yaatsi_u:2060": " svāpāṃśe 'numitilakṣaṇatve 'pi ahamarthe pratisandhānarūpatvasya prātastatrāhaṃ (na)",
    "GSP33yaatsi_u:2061": " āsa mityādāviva svarasasiddhasyānapodyatvāt /",
    "GSP33yaatsi_u:2062": " prātaḥkālānubhūtātmasvarūpa- parāmarśitvādasyātmasvarūpe pratisandhānarūpatvopapattiryathā,",
    "GSP33yaatsi_u:2063": " evaṃ svāpe 'nubhūtātmasvarūpaparāmarśitvādātmāṃśe pratisandhānarūpatvopapattiriti bhāvaḥ /",
    "GSP33yaatsi_u:2064": " na ca nityātmaprakāśasya saṃskārajanakatve mānābhāvātkathamahamartha ātmani pratisandhānarūpatvamasyeti vācyam /",
    "GSP33yaatsi_u:2065": " svajanyasaṃskāravattvenānubhavasya pratisandhāne ekahetutvanirvāhāya nityānubhavasyāpi saṃskārahetutvopagamāt /",
    "GSP33yaatsi_u:2066": " spaṣṭaṃ cedaṃ siddhāntasiddhāñcane /",
    "GSP33yaatsi_u:2067": " svāpe 'nubhūtātmāṃśaprakāśanarūpatvādvā pratisandhānavāco yuktiḥ /",
    "GSP33yaatsi_u:2068": " adhikamanyatra /",
    "GSP33yaatsi_u:2069": " nanu saviṣayajñānasya nityatvaṃ māstu śuddhasaṃvido nityatvādyupapannamevetyatrāha na ca nirviṣaye ti /",
    "GSP33yaatsi_u:2070": " svayaṃprakāśasaṃvidanubhavo hi viṣayāśrayopaśliṣṭasaṃvidviṣaya eva lokaviditaḥ idamahaṃ jānāmī ti /",
    "GSP33yaatsi_u:2071": " kevalasaṃvidanubhavastu na kasyāpi svato 'nyato vā prasiddha iti bhāvaḥ /",
    "GSP33yaatsi_u:2072": " nanu siddhānte jñānasvarūpasyātmano nirviṣayatvaṃ nirāśrayatvaṃ cābhyupagataṃ kathaṃ saṅgacchate? /",
    "GSP33yaatsi_u:2073": " ucyate /",
    "GSP33yaatsi_u:2074": " saṃvidādiśabdānāṃ saviṣayakajñāna eva rūḍhatvāttadarthasya nirviṣayatvādiniṣedhoktirupapannaiva /",
    "GSP33yaatsi_u:2075": " dharmabhūtasya jñānasya ca viṣayaprakāśakasya na nirāśrayatvaṃ nityātmasvarūpāśritatvāt /",
    "GSP33yaatsi_u:2076": " ātmasvarūpajñānasyāpi pratyaktvānukūlatvaikatvaprakārataḥ svarūpaprakāśakatvānna nirviṣayatvaṃ nirdharmakatvaṃ vā /",
    "GSP33yaatsi_u:2077": " ātmanyekatvānekatvāhantvānahantvādisaṃśayasya kadāpyanudayācca pratyaktavādinā bhānameṣṭavyam /",
    "GSP33yaatsi_u:2078": " nirupādhikapremāspadatvācca sukhatveneti siddhānte 'bhimato viśeṣaḥ /",
    "GSP33yaatsi_u:2079": " saṃvidaḥ saviśeṣatvaṃ saṃvidādiśabdānāṃ saṃbandhiśabdatvaprasiddhyāpyupapādayati saṃbandhī ti /",
    "GSP33yaatsi_u:2080": " niyatasaṃbandhyākāṅkṣāśālitvaṃ saṃbadhiśabdatvam /",
    "GSP33yaatsi_u:2081": " jñānaṃ, saṃvedanamityukte hi kasya kiṃviṣayakamiti viṣayāśrayākāṅkṣā niyatā /",
    "GSP33yaatsi_u:2082": " etadeva vyatireka niṣedhena draḍhayati na hī",
    "GSP33yaatsi_u:2083": " ti / jānātyādeḥ jñādhātuprabhṛteḥ /",
    "GSP33yaatsi_u:2084": " nanu jñānasvarūpa mityādiṣu kevalasyaiva prayogo dṛśyata iti cenna /",
    "GSP33yaatsi_u:2085": " āśayānabhijño hi bhavān /",
    "GSP33yaatsi_u:2086": " atratyasya dharmivācino jñānaśabdasya svayaṃprakāśatvapravṛttinimittakasya saṃbandhiśabdāddharmabhūtajñānavācinaḥ",
    "GSP33yaatsi_u:2087": " śabdācchabdāntaratvāt catuṣpādvācina iva gośabdātkiraṇādivācinastasya /",
    "GSP33yaatsi_u:2088": " asmākaṃ saṃbandhiśabdatvaprasiddhiḥ",
    "GSP33yaatsi_u:2089": " dharmabhūtajñānavācini sāvakāśā /",
    "GSP33yaatsi_u:2090": " bhavatāṃ tu dharmiṇaḥ svarūpajñānasya dharmabhūtasya ca viṣayajñānasya bhedābhāvāt",
    "GSP33yaatsi_u:2091": " ekasyaiva caitanyasyātmarūpasya nirviśeṣatvasiddhāntāt saṃbandhiśabdatvaprathānopapannā",
    "GSP33yaatsi_u:2092": " saṃvidādiśabdasyeti /",
    "GSP33yaatsi_u:2093": " nirviśeṣajñaptimātrasya parvṛttinimittāyogenaiva dharmivācijñānaśabdavācyatvamapi na saṃbhavatītyapyanusandheyam /",
    "GSP33yaatsi_u:2094": " evaṃ parairātmatayābhimatasya pramāṇaphalasyāgantukatvādātmadharmatvācca nātmatvamityaktam /",
    "GSP33yaatsi_u:2095": " atha tasya prāgabhāvāsiddhiṃ paroktāmanuvadati yattu svata iti /",
    "GSP33yaatsi_u:2096": " anyataḥ siddhyabhāvasphorakaṃ svataḥsiddhasya iti /",
    "GSP33yaatsi_u:2097": " anubhavasyeti viśeṣyapadamadhyāhāryam /",
    "GSP33yaatsi_u:2098": " tadvirodhādeva-pratiyoginā yaugapadyāvasthānāsaṃbhavalakṣaṇādvirodhādeva /",
    "GSP33yaatsi_u:2099": " prāgabhāvādeḥ- saṃvitprāgabhāvādeḥ /",
    "GSP33yaatsi_u:2100": " śiṣṭaṃ spaṣṭam /",
    "GSP33yaatsi_u:2101": " dūṣayati ta dityādinā /",
    "GSP33yaatsi_u:2102": " jñānasāmānyasya svasamānakālikārthagrāhitvaniyame doṣamāha atīte ti /",
    "GSP33yaatsi_u:2103": " śaṅkānuvādaḥ athe ti /",
    "GSP33yaatsi_u:2104": " itītyanantaraṃ matamiti śeṣaḥ /",
    "GSP33yaatsi_u:2105": " saṃvitprāgabhāvasya svasamānakālikagrahagrāhyatvameveti niyama iti śaṅkāgranthārthaḥ /",
    "GSP33yaatsi_u:2106": " niyamamupagamyā'ha kimevam iti /",
    "GSP33yaatsi_u:2107": " tatsiddheḥ-saṃvitprāgabhāvagrahasiddheḥ /",
    "GSP33yaatsi_u:2108": " na prāgabhāvādyasiddhiḥ-na saṃvitprāgabhāvādyasiddhiḥ /",
    "GSP33yaatsi_u:2109": " ayaṃ ca niyamo yadyapi siddhānte yuktaḥ,",
    "GSP33yaatsi_u:2110": " vidyamānayatkiñcajjñānaprāgabhāvasya vidyamānenaiva jñānāntareṇānumānādinā grahaṇāt /",
    "GSP33yaatsi_u:2111": " ahamidānīṃ cākṣuṣābhāvavān unmīlitacakṣuṣkatvādityādyanumānasaṃbhavāt /",
    "GSP33yaatsi_u:2112": " athāpi paramate 'yaṃ niyamo 'nupapanna ityāha",
    "GSP33yaatsi_u:2113": " tatprāgabhāva iti /",
    "GSP33yaatsi_u:2114": " bhavatā hi jñānaṃ jñānāntarāgrāhyamiṣyate /",
    "GSP33yaatsi_u:2115": " evaṃ sati tajjñānaprāgabhāvastenaiva samānakālikenagrāhyaḥ syādbhavaduktaniyamānusārāt /",
    "GSP33yaatsi_u:2116": " taccānupapannamiti bhāvaḥ /",
    "GSP33yaatsi_u:2117": " nanvata evāsmābhiḥ saṃvitprāgabhāvāsiddhirucyata iti cettatrāha aindriyike ti /",
    "GSP33yaatsi_u:2118": " laukikapratyakṣa eva samānakālikapadārthagrāhitvamiti niyamaḥ /",
    "GSP33yaatsi_u:2119": " na tu jñānasāmānyasya,",
    "GSP33yaatsi_u:2120": " pramitisāmānyasya vā /",
    "GSP33yaatsi_u:2121": " tathā ca prākkālikasya svaprāgabhāvasya tenaiva vartamānena jñānena grahaṇe nānupapattiriti hārdam /",
    "GSP33yaatsi_u:2122": " agrecaitadvyaktībhaviṣyati /",
    "GSP33yaatsi_u:2123": " pramāṇasya prameyāvinābhūtatvātpramāṇajñānasya svayaṃprakāśatvena nityatvāttatprameyamapi nityamiti mataṃ nirākaroti etene ti /",
    "GSP33yaatsi_u:2124": " etena-pramāṇajñānamātrasya samānakālapadārthagrāhitvaniyamābhāvena /",
    "GSP33yaatsi_u:2125": " nirasanīyamatānuvādaḥ mānam iti /",
    "GSP33yaatsi_u:2126": " svayaṃprakāśatvāt,",
    "GSP33yaatsi_u:2127": " mānaṃ-pramitiḥ,",
    "GSP33yaatsi_u:2128": " svataḥsat-ananyāpekṣasattākaṃ sadāstyeva /",
    "GSP33yaatsi_u:2129": " evaṃ cet, ato vakṣyamāṇāddhetoḥ tanmeyaṃ ca vastu sadāstyeva /",
    "GSP33yaatsi_u:2130": " hi-yataḥ, mānaṃ-pramāṇajñānaṃ,",
    "GSP33yaatsi_u:2131": " meyayugeva- prameyāvinābhāvyevetyarthaḥ /",
    "GSP33yaatsi_u:2132": " svayaṃprakāśasyāpi pramāṇajñānasya pramāṇajanyatvādevānitya",
    "GSP33yaatsi_u:2133": " tvam / tatprāgabhāvagraho 'pi svataḥ parato vā saṃbhavedeva /",
    "GSP33yaatsi_u:2134": " ato mitinityatvamupajīvya meyanityatvavyavasthāpanamayuktam /",
    "GSP33yaatsi_u:2135": " pramāṇajñānasya samānakālārthagrāhakatvaniyamābhāvācceti parākaraṇaprakārobodhyaḥ /",
    "GSP33yaatsi_u:2136": " nanvasadarthagrāhitve miteḥ kathaṃ prameyāvinābhāvo ghaṭate ?/",
    "GSP33yaatsi_u:2137": " tatrāha na hī ti /",
    "GSP33yaatsi_u:2138": " yadā prabhitistadā prameyamiti na prameyāvinābhāvaḥ pramiteḥ /",
    "GSP33yaatsi_u:2139": " kintu yaddeśakālasaṃbandhitvena yādṛśākāravattvena ca yadbhāsate pramitau,",
    "GSP33yaatsi_u:2140": " tasya tatprakārābhāvābhāvaparyavasitaṃ prameyayogitvam /",
    "GSP33yaatsi_u:2141": " atadrūpānavagāhitvaṃ meye,",
    "GSP33yaatsi_u:2142": " tadvati tatprakārakatvameva ca taditi bhāvaḥ /",
    "GSP33yaatsi_u:2143": " smṛteraprāmāṇyamatamapi pratikṣipati prasaṅgataḥ ata eve ti /",
    "GSP33yaatsi_u:2144": " pralāpaḥ- pralāpamātram /",
    "GSP33yaatsi_u:2145": " nirarthakaṃ vacanamiti yāvat /",
    "GSP33yaatsi_u:2146": " atītamapi bāhyamarthaṃ tathātvenaivāvagāhinyāḥ smṛterna nirviṣayatā,",
    "GSP33yaatsi_u:2147": " meyavyabhicāro vā /",
    "GSP33yaatsi_u:2148": " prameyayogitvasya tadvati tatprakārāvagāhitvarūpatvādeveti bhāvaḥ /",
    "GSP33yaatsi_u:2149": " athe tyādiḥ śaṅkānuvādaḥ /",
    "GSP33yaatsi_u:2150": " utyete ti vā,",
    "GSP33yaatsi_u:2151": " matam iti vā śeṣaḥ pūraṇīyaḥ /",
    "GSP33yaatsi_u:2152": " parihāro yadyeva mityādiḥ /",
    "GSP33yaatsi_u:2153": " svataḥsiddhatvāt saṃvidaḥ prāgabhāvādyasiddhiriti vadatā pramāṇābhāvasyedānīṃ taddhetutvenābhidhāne hetvantaram /",
    "GSP33yaatsi_u:2154": " pramāṇābhāvo 'pyasiddha iti bhāvaḥ /",
    "GSP33yaatsi_u:2155": " samarthitatvā diti /",
    "GSP33yaatsi_u:2156": " abhihitaṃ hi pūrvameva svāpamadamūrcchādaśāsu ca yogyānupalambhanirākṛtaḥ tatsadbhāvo nābhyupagamamarhatī ti /",
    "GSP33yaatsi_u:2157": " atredaṃ bodhyam- aprakāśe 'pi saṃvidaḥ svāpe 'haṃ na jānāmīti tadabhāvapratyakṣamātmani tadā na ghaṭate yadyapi /",
    "GSP33yaatsi_u:2158": " svāpasya vyāghātāt /",
    "GSP33yaatsi_u:2159": " saviṣayakajñānasāmānyābhāvo hi saḥ /",
    "GSP33yaatsi_u:2160": " athāpi svayaṃprakāśasvabhāvāyāḥ saṃvido 'prakāśātsvāpe 'bhāvaḥ siddhaḥ /",
    "GSP33yaatsi_u:2161": " tatpratītitsvānumānikī prabodha evāsmaraṇaniyamānumitena svāpakālikasaṃvidananubhavaliṅgena yogyānupalabdhilakṣaṇena /",
    "GSP33yaatsi_u:2162": " idameva cānumānaṃ jñānatvasāmānyena svāpe svasyāpyabhāvaṃ viṣayīkarotīti siddhaṃ svaprāgabhāvagrahaḥ svenaiveti /",
    "GSP33yaatsi_u:2163": " prakārāntareṇāpyanityatvaṃ saṃvidāṃ sādhayati api ce ti /",
    "GSP33yaatsi_u:2164": " na sādhayatina prakāśayati /",
    "GSP33yaatsi_u:2165": " tat -tasmāt /",
    "GSP33yaatsi_u:2166": " kālaviśeṣāvacchinnaiva-kādācitkaiva /",
    "GSP33yaatsi_u:2167": " kādācitkatayā pratyakṣaprakāśasyābhinayaḥ ahamidānīmevāsmi nānyadā iti /",
    "GSP33yaatsi_u:2168": " cetanasamādhyāropeṇaivaṃ vyapadeśaḥ /",
    "GSP33yaatsi_u:2169": " yadvā pramāṇaphalasyaivātmatvasvaprakāśatvayoḥ parairupagamāttanmata evameva prakāśaḥ pramiteḥ syādityākūtam /",
    "GSP33yaatsi_u:2170": " itarathe ti /",
    "GSP33yaatsi_u:2171": " pratyakṣasya samānakālīnārthaprakāśakatvasvābhāvyena tasya nityatve tadviṣayasya ghaṭāderapi nityatvaprasaṅga iti yāvat /",
    "GSP33yaatsi_u:2172": " yāvatsvasattaṃ ghaṭādirnādhyakṣyate,",
    "GSP33yaatsi_u:2173": " kintu sannapi kadācideva,",
    "GSP33yaatsi_u:2174": " tathāca ghaṭādyadhyakṣasya kādācitkatvaṃ na viṣayāsattvaprayuktam,",
    "GSP33yaatsi_u:2175": " kintu svasya kādācitkatva prayuktameveti bhāvaḥ /",
    "GSP33yaatsi_u:2176": " atra prayogaḥ- pratyakṣasaṃvit svaviṣayakālāvyāpinī,",
    "GSP33yaatsi_u:2177": " samānakālīnārthabhāsakatve sati yāvadarthasattaṃ tadaprakāśakatvāditi /",
    "GSP33yaatsi_u:2178": " pratyakṣavadanumānādisaṃvidāmapyanityatvaṃ sādhayati evam iti /",
    "GSP33yaatsi_u:2179": " kādācitkatayaiva cakāsatī ti śeṣaḥ /",
    "GSP33yaatsi_u:2180": " liṅgaparāmarśādisāpekṣāṇāṃ tāsāṃ na hi nityatvaṃ saṃbhavati /",
    "GSP33yaatsi_u:2181": " anvaminavam,",
    "GSP33yaatsi_u:2182": " aśādbayamityādipratītayaśca kādācitkatāṃ gamayanti /",
    "GSP33yaatsi_u:2183": " samānakālārthagrāhitvaniyamarahitānāmapyetāsāṃ pratītaṃ kādācitkatvaṃ na viṣayāsattvaupādhikam,",
    "GSP33yaatsi_u:2184": " kintu svarūpaprayuktameveti bhāvaḥ /",
    "GSP33yaatsi_u:2185": " nanu saviṣayakajñānānāmanityatve 'pi nirviṣayaṃ jñānamātraṃ nityamiti cettatrāha nace ti /",
    "GSP33yaatsi_u:2186": " pratyakṣānumānapade bhāvapradhāne /",
    "GSP33yaatsi_u:2187": " dhīsaṃvidādipadānāṃ saviṣayakajñāna eva svārasikaḥ prayogaḥ /",
    "GSP33yaatsi_u:2188": " tadarthasya ca sāśrayatvaniyama eva /",
    "GSP33yaatsi_u:2189": " upalambhabalācchāstrabalācca svarūpajñānasyāpi na nirviśeṣatvamiti bhāvaḥ /",
    "GSP33yaatsi_u:2190": " etena caitanyamātraṃ nityanirviśeṣasvaprakāśarūpaṃ sat /",
    "GSP33yaatsi_u:2191": " tasyaivāntaḥ- karaṇavṛttyavacchinnasya viṣayaprakāśakatvam /",
    "GSP33yaatsi_u:2192": " vṛttyavacchedakādācitkatayā viśiṣṭasya tasyānityatvapratītiḥ /",
    "GSP33yaatsi_u:2193": " antaḥkaraṇāvacchinnaṃ tadeva jñātrityapi parāstam /",
    "GSP33yaatsi_u:2194": " antaḥkaraṇasya vṛttiḥ kiṃ vyāpāralakṣaṇā uta pariṇāmalakṣaṇā /",
    "GSP33yaatsi_u:2195": " nādyaḥ, tāvanmātreṇa jñānavyāpāramantarā viṣayaprakāśābhāvāt /",
    "GSP33yaatsi_u:2196": " indriyāṇāṃ hi caratāṃ yanmano 'nuvidhīyate /",
    "GSP33yaatsi_u:2197": " tadasya harati prajñām tenāsyakṣarati prajñā ityādiṣu manaindriyadvārakajñānaprasaraṇata",
    "GSP33yaatsi_u:2198": " evārthaprakāśavyavasthāpanāt /",
    "GSP33yaatsi_u:2199": " kvacitprajñāmanasorabhedopadeśastu jñānavyāpārānuguṇavyāpāravattvānmanaso bhākto jñeyaḥ /",
    "GSP33yaatsi_u:2200": " na dvitīyaḥ,",
    "GSP33yaatsi_u:2201": " manaso viṣayākāraparimāṇe dṛḍhatarapramāṇābhāvāt /",
    "GSP33yaatsi_u:2202": " caitanyasya nirviśeṣatve ca na pramāṇam;",
    "GSP33yaatsi_u:2203": " yena tasyaivaupadhikabhedarūpatvakalpanaṃ jñātrādeḥ sādhīyo bhavet /",
    "GSP33yaatsi_u:2204": " nirūpādhikajñātṛjñeyajñānabhedapratipādakābādhitapratyakṣaśāstrādipramāṇabādhitaṃ cedamityalamadhunā /",
    "GSP33yaatsi_u:2205": " evaṃ svenaiva svaprāgabhāvasiddhimuktvānyato 'pi tāmāha na cānye ti /",
    "GSP33yaatsi_u:2206": " atītasya svakīyajñānasya smṛtyādigrāhyatvamuktvā parakīyajñānasyāpi jñānāntaragrāhyatvamāha pratikūle ti /",
    "GSP33yaatsi_u:2207": " parakīyasya viṣayaviśeṣe 'nukūlatvajñānasya pratikūlatvajñānasya vā tadīyahānopādānādipravṛttirūpadarśanānumeyatvāditi yāvat /",
    "GSP33yaatsi_u:2208": " jñānasya jñānāntaragrāhyatvānupagame bādhakamāha tadanupagame ce ti /",
    "GSP33yaatsi_u:2209": " parajñānānupagame vyavahārācchaktigrahasya parajñānānumānasāpekṣatvācchaktigrahasyaivāsaṃbhavena tanmūlasya vyavahārasya vilopaprasaṅga ityarthaḥ",
    "GSP33yaatsi_u:2210": " yadvā śabdārthasaṃbandhasya bodhyabodhakabhāvasya bodhaghaṭitasya jñānasya jñānāntaragrāhyatvānupagame vyākaraṇādinā",
    "GSP33yaatsi_u:2211": " pratipādanāsaṃbhavātsamastaśābdavyavahāravilopaprasaṅga ityarthaḥ /",
    "GSP33yaatsi_u:2212": " śabdārthagrahaṇāsaṃbhavena-śabdārthasaṃbandhagrahaṇāsaṃbhavena /",
    "GSP33yaatsi_u:2213": " parakīyajñānānumānānupagame gurūpasarpaṇāderapyanupapattirityāha gurūpasarpaṇe ti /",
    "GSP33yaatsi_u:2214": " tasya-guroḥ /",
    "GSP33yaatsi_u:2215": " athānubhāvyatvasyānubhūtitvaviruddhatvaṃ pratikṣipati nacānyaviṣayatva iti /",
    "GSP33yaatsi_u:2216": " svāśrayasyetyubhayatra saṃbadhyate /",
    "GSP33yaatsi_u:2217": " svāśrayāya svayameva prakāśamānatvam,",
    "GSP33yaatsi_u:2218": " svāśrayāya svaviṣayaprakāśakatvaṃ vā svasattākāle saṃvido vidyata eva /",
    "GSP33yaatsi_u:2219": " ubhayavidhaṃ cedamanubhūtitvaṃ svasattākāle svāśrayāyāprakāśamānatve svaviṣayāprakāśakatve vā na ghaṭeta /",
    "GSP33yaatsi_u:2220": " na tadasti /",
    "GSP33yaatsi_u:2221": " atītatvadaśāyāṃ svāśrayāya vartamānadaśāyāṃ vā puruṣāntarāya jñānāntareṇa bhāsamānatve 'pi tasyā na niruktānubhūtitvabhaṅgaprasaṅga iti bhāvaḥ",
    "GSP33yaatsi_u:2222": " anubhāvyatvasyānanubhūtitve 'prayojakatvaṃ cāha ghaṭāde riti /",
    "GSP33yaatsi_u:2223": " tathāsvābhāvyābhāvādeva-niruktobhayavidhānubhūtitvavirahādeva /",
    "GSP33yaatsi_u:2224": " ananūbhūtitvam-anubhūtibhinnatvam,",
    "GSP33yaatsi_u:2225": " anubhūtipadāvācyatvaṃ vā /",
    "GSP33yaatsi_u:2226": " sāhacaryamātreṇānubhāvyatvasyānanubhūtitvaprayojakatve pratibandyupakṣepaḥ api ce ti /",
    "GSP33yaatsi_u:2227": " tatprasaṅgaḥ-ananubhūtitvaprasaṅgaḥ /",
    "GSP33yaatsi_u:2228": " asatodṛṣṭāntatayā nirdeśaḥ paraprakriyayā /",
    "GSP33yaatsi_u:2229": " evaṃ saṃvido 'nubhāvyatvaṃ samarthyā'tmano 'pi tat,",
    "GSP33yaatsi_u:2230": " saṃvidbhinnatvaṃ ca samarthayate na cātmana iti /",
    "GSP33yaatsi_u:2231": " anubhūtitvaṃviṣayadhīrūpatvam /",
    "GSP33yaatsi_u:2232": " anubhavitṛtvāt-viṣayadhyadhikaraṇatvāt /",
    "GSP33yaatsi_u:2233": " nāpyasā viti /",
    "GSP33yaatsi_u:2234": " jñānāntaranirapekṣaprakāśasyāpi nijātmasvarūpasya śravaṇādijñānagrāhyatvāt,",
    "GSP33yaatsi_u:2235": " parātmano 'pi taccharīragataceṣṭādinānumeyatvādātmano 'nanubhāvyatvaṃ śrutiyuktiviruddhamanupapannamityarthaḥ /",
    "GSP33yaatsi_u:2236": " āsthīyatām iti /",
    "GSP33yaatsi_u:2237": " ghaṭādeḥ jñānānāśrayatvamevānātmatve 'jñānāvirodhitvamevānanubhūtitve prayojakamiṣyatāṃ nānubhāvyatvamityarthaḥ /",
    "GSP33yaatsi_u:2238": " śaṅkātra athe ti /",
    "GSP33yaatsi_u:2239": " te-jñānānāśrayatvājñānāvirodhitve /",
    "GSP33yaatsi_u:2240": " viṣayatve-anubhāvyatve /",
    "GSP33yaatsi_u:2241": " parihāraḥ aviṣayatve 'pī ti /",
    "GSP33yaatsi_u:2242": " tathaiva te syātāṃ gaganakusumavaditi yāvat /",
    "GSP33yaatsi_u:2243": " asattvameva tayoḥ prayojakaṃnānanubhāvyatvamiti cet ananubhāvyatve 'sattvamapi prāptaṃ tadvadeva /",
    "GSP33yaatsi_u:2244": " aprayojakatmavamiti cettulyamanubhāvyatve 'pīti hārdam /",
    "GSP33yaatsi_u:2245": " ityalam iti /",
    "GSP33yaatsi_u:2246": " vyāptyābhāsamūlatvātkutarkatvam /",
    "GSP33yaatsi_u:2247": " ata evāpratiṣṭhitatvaṃ siṣādhayiṣitārthasiddhiparyavasānaviraha iti bodhyam /",
    "GSP33yaatsi_u:2248": " eva manubhāvyatvasamarthanena parato 'pi saṃvidaḥ prāgabhāvasiddhirabhimatā /",
    "GSP33yaatsi_u:2249": " siddhānte dharmabhūtajñānasya nityatve 'pi viṣayaprakāśopayogyavasthāviśeṣaviśiṣṭasyānityatvādīṣṭameveti dhyeyam /",
    "GSP33yaatsi_u:2250": " svaprakāśatvātsaṃvido na prāgabhāvasiddhiḥ /",
    "GSP33yaatsi_u:2251": " prāgabhāvābhāvāccānutpannatvaṃ, tata eva",
    "GSP33yaatsi_u:2252": " bhāvavikārarahitatvaṃ coktamanyaiḥ /",
    "GSP33yaatsi_u:2253": " tatra saṃvitprāgabhāvasiddhisamarthanenānutpannatvahetoḥ svarūpāsiddhaṃ siddhavatkṛtya vikārāntaranirāsakānumāne 'naikāntyamāha vyabhicaratī ti /",
    "GSP33yaatsi_u:2254": " saptamyā avacchedakatvamarthaḥ /",
    "GSP33yaatsi_u:2255": " tasya vyabhicārapadārthe 'nvayaḥ /",
    "GSP33yaatsi_u:2256": " anutpannatvaṃ prāgabhāvāvacchedenāvināśitvarūpasādhyavyabhicārītyarthaḥ /",
    "GSP33yaatsi_u:2257": " tadadhikaraṇasyaiva tanniṣṭhadharmāvacchedakatvātprāgabhāvasya hetuniṣṭhavyabhicārāvacchedakasya hetumattvaṃ sādhyābhāvavattvaṃ ca siddhyati",
    "GSP33yaatsi_u:2258": " bhāve ti /",
    "GSP33yaatsi_u:2259": " bhāvavṛttitvasyānutpannatvahetuviśeṣaṇatve 'pi parābhimatāyāmanādisāntāvidyāyāṃ vyabhicāra ityarthaḥ /",
    "GSP33yaatsi_u:2260": " vyabhicāre 'vacchedakasyā jñānasya taddhetutvavivakṣāto 'vidyayeti tṛtīyā /",
    "GSP33yaatsi_u:2261": " anaikāntyaṃ parihartuṃ śaṅkate aparamārthā iti /",
    "GSP33yaatsi_u:2262": " paramārthavikārarāhityaṃ sādhyam /",
    "GSP33yaatsi_u:2263": " tadabhāvaśca paramārthavikāro nāvidyāyāmiti na vyabhicāra iti bhāvaḥ /",
    "GSP33yaatsi_u:2264": " prativakti paramārthāśce ti /",
    "GSP33yaatsi_u:2265": " te-tava /",
    "GSP33yaatsi_u:2266": " mate iti pūraṇīyam /",
    "GSP33yaatsi_u:2267": " sādhyasya-sādhyaghaṭakavikārādeḥ /",
    "GSP33yaatsi_u:2268": " sādhanasya vā-sādhanaghaṭakotpattervā /",
    "GSP33yaatsi_u:2269": " arthavattāmaśruvīta-anvitārthakaṃ bhavet;",
    "GSP33yaatsi_u:2270": " vyabhicārasyāsiddheśca vārakatayā saprayojanaṃ vā /",
    "GSP33yaatsi_u:2271": " saṃvido 'pi kalpitotpattimattvasaṃbhavena svarūpāsiddhivāraṇāya sādhanasya vetyuktam /",
    "GSP33yaatsi_u:2272": " ayaṃ bhāvaḥ- paramārthavikārādeḥ paramārthotpattervānupagamādbhavatāṃ sādhyahetvoḥ pāramārthyaviśeṣaṇaṃ na ghaṭate /",
    "GSP33yaatsi_u:2273": " sādhyasādhanavyatirekavyāptīnāmaprasiddhiprasaṅgāt /",
    "GSP33yaatsi_u:2274": " aviśeṣaṇe ca vyabhicārasya svarūpāsiddhervā na parihārasaṃbhava iti /",
    "GSP33yaatsi_u:2275": " tathā ca satī ti /",
    "GSP33yaatsi_u:2276": " upahāsagarbhamupālambhavacanamidam /",
    "GSP33yaatsi_u:2277": " tathā ca sati-viśeṣaṇadāne sati ca /",
    "GSP33yaatsi_u:2278": " vyabhicāravārakaṃ viśeṣaṇaṃ vivakṣatāsiddhau dṛṣṭirna vidhīyata iti bhāvaḥ /",
    "GSP33yaatsi_u:2279": " anutpannatvānnirbhedatvaṃ saṃvida iti cānūdya pratikṣipati yadapī ti /",
    "GSP33yaatsi_u:2280": " tadapi ne ti /",
    "GSP33yaatsi_u:2281": " sajātīyavijātīyasvagatabhedānāmabādhitādhyakṣādisiddhatvādbādhitaviṣayaṃ tanniṣedhānumānamiti bhāvaḥ /",
    "GSP33yaatsi_u:2282": " vibhāgi- bhedayogi /",
    "GSP33yaatsi_u:2283": " vijātīyabhedaniṣedhe 'nutpannatvena siṣādhayiṣite 'naikāntyamāha ajasyaive ti /",
    "GSP33yaatsi_u:2284": " parābhimate 'jñāne 'pi tadāha anāditvene ti /",
    "GSP33yaatsi_u:2285": " ātmānātmabhedasyāparamārthatvātparamārthabhedasya niṣedhe nānaikāntyamityabhimānena śaṅkate aparamārtha iti /",
    "GSP33yaatsi_u:2286": " abhimānaṃ nirākaroti paramārthabheda iti /",
    "GSP33yaatsi_u:2287": " janmapratibaddhaḥ- utpattimattvavyāpyaḥ /",
    "GSP33yaatsi_u:2288": " yatparamārthabhedavattadutpannamiti hi vyatirekavyāptirvācyā /",
    "GSP33yaatsi_u:2289": " sā ca na; paramārthabhedasyaiva bhavannaye 'prasiddheḥ /",
    "GSP33yaatsi_u:2290": " tathā ca viśeṣaṇadāne 'siddhiprasaṅgaḥ /",
    "GSP33yaatsi_u:2291": " viśeṣaṇādāne cānaikāntyaṃ duṣpariharamiti bhāvaḥ /",
    "GSP33yaatsi_u:2292": " naca paramārthatvarūpavyadhikaraṇadharmāvacchinnabhedaniṣṭhapratiyogitākābhāvaḥ sādhyate, tathā ca na",
    "GSP33yaatsi_u:2293": " doṣa iti vācyam /",
    "GSP33yaatsi_u:2294": " evamapi bhavanmate hetusādhyayoḥ /",
    "GSP33yaatsi_u:2295": " sāhacaryagrahopayogipakṣātiriktasthalāntarābhāvādvyāpyatvāsiddhireva /",
    "GSP33yaatsi_u:2296": " vyaghikaraṇādharmāvacchinnapratiyogitākābhāvasya kevalānvayitayā vyatirekavyāpterapi durvacatvāt /",
    "GSP33yaatsi_u:2297": " naca śāstrata eva saṃvinmātrasya nityatvaṃ nirbhedatvaṃ ca sidhyatīti vācyam /",
    "GSP33yaatsi_u:2298": " śāstrasyāpi bhavanmatavipratīpatvāt /",
    "GSP33yaatsi_u:2299": " nityānāṃ cidacidīśvarādīnāṃ paramārthato bhedo hi śāstreṣu varṇyata ityanyatra vistaraḥ /",
    "GSP33yaatsi_u:2300": " agre ca vyaktībhaviṣyati /",
    "GSP33yaatsi_u:2301": " saṃvidi sajātīyabhedaniṣedhe sādhyamāne pratyakṣabādhamāha nirbādhe ti /",
    "GSP33yaatsi_u:2302": " dṛgdṛśyabhedaḥ-dṛśāṃ,",
    "GSP33yaatsi_u:2303": " dṛśyānāṃ,",
    "GSP33yaatsi_u:2304": " dṛgdṛśyānāṃ ca mitho bhedaḥ /",
    "GSP33yaatsi_u:2305": " saṃvidaḥ svagatabhedaniṣedhānumāne 'pi dūṣaṇamāha tadapī ti /",
    "GSP33yaatsi_u:2306": " saṃviddharmāṇāṃ pramāṇasiddhatvakathanena saṃvidi dharmaniṣedhasādhanasya kālātyayāpadiṣṭatvaṃ phalitam /",
    "GSP33yaatsi_u:2307": " ata eva saṃvitpakṣake vyatirekiṇi dharmapakṣake cānvayini saṃviddharmaniṣedhānumāne pakṣa eva vyabhicārodbhāvanaṃ ghaṭate /",
    "GSP33yaatsi_u:2308": " nanu saṃviddharmāṇāṃ saṃvidabhinnatayā bhinnadharmaniṣedhānumāne na kṣatirityatrāha tatsiddhāvapī ti /",
    "GSP33yaatsi_u:2309": " vivādaviṣayāṇāṃ dharmāṇāṃ saṃpratipannasaṃvitsvarūpatā na ghaṭata iti bhāvaḥ /",
    "GSP33yaatsi_u:2310": " ghaṭapaṭayorivākārabhedācca saṃvittaddharmayornaikyamityāha svarūpabhedācce ti /",
    "GSP33yaatsi_u:2311": " svarūpabhedamevopapādayati svāśraya mityādinā /",
    "GSP33yaatsi_u:2312": " kasyacit-kiñcidarthasya /",
    "GSP33yaatsi_u:2313": " prakāśanaṃ-prakāśāpādanam /",
    "GSP33yaatsi_u:2314": " saṃvedanamiti bhāvapradhāno nirdeśaḥ /",
    "GSP33yaatsi_u:2315": " saṃvedanatvamiti yāvat /",
    "GSP33yaatsi_u:2316": " yadvā prakāśanaṃ-prakāśakam /",
    "GSP33yaatsi_u:2317": " ātmane-svasmai,",
    "GSP33yaatsi_u:2318": " svāśrayāya vā /",
    "GSP33yaatsi_u:2319": " svāśrayāya svaviṣayaprakāśakatvaṃ saṃvedanasya saṃvedanatvam;",
    "GSP33yaatsi_u:2320": " svayaṃbhāsamānatvaṃ ca saṃvedanasya svayaṃprakāśatvamityenayordharmayoḥ svarūpabhedo bodhyaḥ /",
    "GSP33yaatsi_u:2321": " saṃvedanatvasvayaṃprakāśatvaśarīrānupraviṣṭaṃ prakāśapadārthamāha prakāśaśce ti /",
    "GSP33yaatsi_u:2322": " prakāśo 'yaṃ jñātatāpararyāyo dharmaviśeṣaḥ /",
    "GSP33yaatsi_u:2323": " ayaṃ ca na jaḍamātrasya,",
    "GSP33yaatsi_u:2324": " kintu citpadārthasyāpi /",
    "GSP33yaatsi_u:2325": " taducyate cidacidaśeṣapadārthasādhāraṇa iti /",
    "GSP33yaatsi_u:2326": " saṃvitsiddhāveve ti /",
    "GSP33yaatsi_u:2327": " saṃvidaḥ svaprakāśatvasādhana ityarthaḥ /",
    "GSP33yaatsi_u:2328": " yadvā saṃvitsiddhināmake prakaraṇa evetyarthaḥ /",
    "GSP33yaatsi_u:2329": " etenā'tmasiddheḥ pūrvameva saṃvitsiddheḥ kṛtatvaṃ jñāyate /",
    "GSP33yaatsi_u:2330": " yadyapi upalabhyamāne saṃvitsiddhigranthabhāge prakāśapadārthanirūpaṇaṃ nopalabhyate /",
    "GSP33yaatsi_u:2331": " athāpi saṃvitsiddhaubhūyāṃso bhāgā ādāvante madhye ca viluptāḥ /",
    "GSP33yaatsi_u:2332": " tatraitatsaṃbhavatīti dhyeyam /",
    "GSP33yaatsi_u:2333": " dharmāntaraprakāśānabhyupagame 'pyāha tadanabhyupagama iti /",
    "GSP33yaatsi_u:2334": " vyavahārānuguṇyameva jñānādhīnaṃ prakāśaśabditam /",
    "GSP33yaatsi_u:2335": " avyavahliyamāṇasyāpi jñānatovyavahārayogyatākṣuṇṇaiveti bhāvaḥ /",
    "GSP33yaatsi_u:2336": " ekasaṅkhyāvacchedaḥ- ekatvasaṅkhyāvattvam /",
    "GSP33yaatsi_u:2337": " śaṅkate naca jaḍatve ti /",
    "GSP33yaatsi_u:2338": " jaḍatvābhāvaḥ svapra",
    "GSP33yaatsi_u:2339": " kāśatvam, deśakālāparicchinnatve vibhutvanityatve /",
    "GSP33yaatsi_u:2340": " bahutvābhāva ekatvam /",
    "GSP33yaatsi_u:2341": " na tvetānibhāvarūpāṇi /",
    "GSP33yaatsi_u:2342": " abhāvasya cādhikaraṇātmakatvānna saṃvidaḥ sadharmatvaṃ prasajatīti bhāvaḥ /",
    "GSP33yaatsi_u:2343": " pariharati tathābhūtairapī ti /",
    "GSP33yaatsi_u:2344": " abhāvānāmatiriktatvamadhikaraṇavṛttidharmāntararūpatvaṃ vā /",
    "GSP33yaatsi_u:2345": " ādhārādheyabhāvapratītisvārasyādityabhāvarūpairapi sadharmatvamavarjanīyamityarthaḥ /",
    "GSP33yaatsi_u:2346": " yasmin pratīte niṣedhyabuddhirnodeti tasyaivābhāvarūpatvam /",
    "GSP33yaatsi_u:2347": " pratīyamānāyāmapi saṃvidi anityatvādisaṃśayodayācca na tadabhāvarūpatvaṃ tasyāḥ /",
    "GSP33yaatsi_u:2348": " kintu sarvakālasaṃbandhitvādivirodhidharmāntaralakṣaṇameva nityatvādīti bhāvaḥ /",
    "GSP33yaatsi_u:2349": " saṃvidī ti /",
    "GSP33yaatsi_u:2350": " virodhidharmavattābodhanamantarā jaḍatvādiniṣedhakatvānupapattiḥ pratijñāyāḥ ;",
    "GSP33yaatsi_u:2351": " tadbodhane ca sadharmatvasiddhiravarjanīyeti bhāvaḥ /",
    "GSP33yaatsi_u:2352": " naca jaḍatvādivirodhisvarūpatvameva pratijñayā bodhyate saṃvido na virodhidharmavattvamiti vācyam /",
    "GSP33yaatsi_u:2353": " sarvādhyāsādhiṣṭhānabhūtāyāstasyāḥ sarvavirodhitvāsiddheḥ /",
    "GSP33yaatsi_u:2354": " naca śuddhā sā tatheti vācyam /",
    "GSP33yaatsi_u:2355": " tasyāḥ sarvaviśeṣapratyanīkatvopagame jaḍatvādipratyanīkatevājaḍatvādipratyanīkatāpīti jaḍājaḍavilakṣaṇatvādiprasaṅgāt /",
    "GSP33yaatsi_u:2356": " ajaḍatvādyabhāve 'pi ajaḍādisvarūpaiva seti ceddharmatvābhāve 'pi dharmasvarūpaiva sā kiṃ na syāditi dik /",
    "GSP33yaatsi_u:2357": " bhedādidharmapakṣakacitsaṃbandhitvābhāvasādhane 'naikāntyamapyāha cetyam iti /",
    "GSP33yaatsi_u:2358": " cetyam-anubhāvyam /",
    "GSP33yaatsi_u:2359": " ātmani-cinmātra ātmani /",
    "GSP33yaatsi_u:2360": " kiñca ciddharmatvābhāvasādhanamanupapannam /",
    "GSP33yaatsi_u:2361": " pratiyogyaprasiddheḥ /",
    "GSP33yaatsi_u:2362": " dharmā na cita ityapi na sādhīyaḥ /",
    "GSP33yaatsi_u:2363": " ṣaṣṭhyarthasya saṃbandhasya citpadārthenānanvayādbhavatāsityāha api ce ti /",
    "GSP33yaatsi_u:2364": " pratyayānāṃ prakṛtyarthānvitasvārthabodhakatvavyutpatteḥ cito vibhaktyarthasaṃbandhitvaṃ siddhamiti tatra viśeṣasāmānyaniṣedhapratijñā vyāhatārtheti bhāvaḥ /",
    "GSP33yaatsi_u:2365": " siddhiścedabhyupeyeta saṃvidaḥ syāt sadharmatā /",
    "GSP33yaatsi_u:2366": " na cettucchatvamevoktaṃ bhavecchaśaviṣāṇavat //10//",
    "GSP33yaatsi_u:2367": " nanu siddhireva sā /",
    "GSP33yaatsi_u:2368": " kasya bhoḥ? yadi na kasyacit,",
    "GSP33yaatsi_u:2369": " na tarhi siddhireva /",
    "GSP33yaatsi_u:2370": " sā hi putratvamiva kasyacit kiñcitprati /",
    "GSP33yaatsi_u:2371": " ātmana iti cet,",
    "GSP33yaatsi_u:2372": " kaḥ ṣaṣṭhyarthaḥ ?",
    "GSP33yaatsi_u:2373": " tadevaṃ vyomāravindasadṛśavapuṣi yathoditadṛśi vedāntatātparyavarṇanaṃ vedāntāyaiva syāt /",
    "GSP33yaatsi_u:2374": " api ca nityatve 'pyanubhuteḥ pratyabhijñānupapattistadavasthaiva /",
    "GSP33yaatsi_u:2375": " sā hi anubhavitāraṃ pūrvāparakālāvasthāyinamupasthāpayati ahamidamanvabhūvamiti /",
    "GSP33yaatsi_u:2376": " anubhūtistvanubhūtireva bhavatām,",
    "GSP33yaatsi_u:2377": " na tāṃ prati sā kartrīṃ karma vā /",
    "GSP33yaatsi_u:2378": " (iti māyāvādyabhimatanityavijñānātmatvanirāsaprakaraṇam)",
    "GSP33yaatsi_u:2379": " yadyucyeta- paramārthataḥ tathābhūtāpi bhrāntyānubhavitṛtayā parisphurati rajatatayeva śuktiḥ /",
    "GSP33yaatsi_u:2380": " na hi tathyamanavalambya mithyāvabhāsasyotthānamiti; tanna /",
    "GSP33yaatsi_u:2381": " tathā sati anubhavasamānādhikaraṇatayānubhavitāhamarthaḥ prakāśeta anubhūtirahamiti,",
    "GSP33yaatsi_u:2382": " puraḥsthitabhāsvaradravyaśaṅkhamukhacandrāderākāratayeva rajatapītamukurasthatādvitvādi /",
    "GSP33yaatsi_u:2383": " pṛthagavabhāsamāna eva tu ayamanubhavo daṇḍa iva devadattamarthāntaramahamarthaṃviśiṃṣan ālakṣyate anubhavāmyahamiti /",
    "GSP33yaatsi_u:2384": " tadevamanubhavaviśiṣṭamasmadarthamavabhāsayannayamahaṃpratyayaḥ kathamiva viśeṣaṇabhūtānubhūtimātrāvalambanaḥ pratijñāyeta,",
    "GSP33yaatsi_u:2385": " daṇḍamātra iva daṇḍī devadatta iti pratyayaḥ /",
    "GSP33yaatsi_u:2386": " kutaścaiṣa niścayaḥ-adhyastaṃ jñātṛtvamiti? /",
    "GSP33yaatsi_u:2387": " sthūlo 'hamitivat dehātmābhimānavataḥ pratibhāsanāditi cet;",
    "GSP33yaatsi_u:2388": " nanvātmatayābhimatānubhūtirapi tadūta evāvabhātīti sāpi tathā syāt /",
    "GSP33yaatsi_u:2389": " tattvajñānodayāt parato 'pi tadanuvṛtterna tathā seti cet ; kiṃ bhoḥ/",
    "GSP33yaatsi_u:2390": " tattvajñānātparamaboddhaivāyamātmā ?",
    "GSP33yaatsi_u:2391": " hantaivaṃ varamito 'tattvaveditvam;",
    "GSP33yaatsi_u:2392": " bhrāntyāpi hi tatra bahu bhadraṃ paśyatīti /",
    "GSP33yaatsi_u:2393": " nanu jñātṛtvaṃ jñānakriyākartṛtvaṃ vikriyātmakaṃ jaḍamahaṅkāragranthistham /",
    "GSP33yaatsi_u:2394": " tatphalabhugakartāvikriyaḥ sākṣī prakāśamātra ātmā /",
    "GSP33yaatsi_u:2395": " kartṛtvādirhi dṛśyatvādrūpādivannātmadharmaḥ /",
    "GSP33yaatsi_u:2396": " kartṛtve hyātmano 'haṃpratyayagocaratve 'pi dehasyevānatmatva- parārthatvajaḍatvādiprasaṅgo durnivāraḥ /",
    "GSP33yaatsi_u:2397": " dṛṣṭaṃ ca laukikavaidikakarmasu kartṛtayā prasiddhāddehāttatkriyāphalabhujaḥ pramātuḥ ahaṃpratyayinaḥ pṛthaktvam /",
    "GSP33yaatsi_u:2398": " tathehāpi pramāturahamarthādvilakṣaṇaḥ sākṣī pratyagātmeti yuktam /",
    "GSP33yaatsi_u:2399": " naivaṃ yuktam /",
    "GSP33yaatsi_u:2400": " ahaṃ jānāmīti jñātṛtayā sidhyataḥ pratyagātmano vyatirekeṇa sikṣiṇo nāma prakāśamātrasyā'tmano 'nupalabdheḥ /",
    "GSP33yaatsi_u:2401": " dehendriyamanaḥprāṇavijñānebhyo jñānāśrayatayā vivicyamāne pratīpamañcatīva nirbhāsamāno 'haṃbhāva eva hi pratyaktvaṃ nāma /",
    "GSP33yaatsi_u:2402": " sākṣitvamapi tasya sākṣājjñātṛtvam /",
    "GSP33yaatsi_u:2403": " na hyajānan sikṣītyapadiśyate /",
    "GSP33yaatsi_u:2404": " sarvaṃ ca prakāśamānaṃ jñātre 'hamiti cakāsate prakāśata iti pratyātmasiddho 'yamanubhavaḥ- ahaṃ jānāmi,",
    "GSP33yaatsi_u:2405": " mahyaṃ prakāśata iti /",
    "GSP33yaatsi_u:2406": " (iti jñāturahamarthasya pratyagātmatvanirūpaṇam)",
    "GSP33yaatsi_u:2407": " na cāvyākṛtapariṇāmabhedasyāhaṅkāranāmno buddhināmadheyasya vā jñātṛtvam ;",
    "GSP33yaatsi_u:2408": " dehasyevācetanatvapariṇāmitvajaḍatvaparārthatvādihetubhistadanupapatteḥ /",
    "GSP33yaatsi_u:2409": " na ca citicchāyāpattyā tayostatsaṃbhavaḥ /",
    "GSP33yaatsi_u:2410": " acākṣuṣasya chāyādarśanāt /",
    "GSP33yaatsi_u:2411": " na ca jñātṛtvaṃ citāvapi te vāstavamasti,",
    "GSP33yaatsi_u:2412": " yenāgnisaṃparkādayaḥ piṇḍa ivauṣṇyaṃ tatsaṃparkādarthāntare jñātṛtvaṃ jāyeta jñāyeta vā /",
    "GSP33yaatsi_u:2413": " (ityahaṅkārasya jñātṛtvatatpratītyanupapattinirūpaṇam)",
    "GSP33yaatsi_u:2414": " yadyucyeta-jñāptimātramevā'tmānamabhivyañjan acetano 'pyahaṅkāraḥ svāśrayatayā tamabhivyanakti /",
    "GSP33yaatsi_u:2415": " svabhāvo hyayaṃ vyañjakānām-yadātmasthatayābhivyaṅgyamabhivyañjanti,",
    "GSP33yaatsi_u:2416": " darpaṇajalakhaṇḍamuṇḍādaya iva mukhamihirabimbagotvādīn /",
    "GSP33yaatsi_u:2417": " tatkṛtaścāyamahaṃ jānāmīti bhramaḥ /",
    "GSP33yaatsi_u:2418": " ata eva khalu ahamullekhavigame suṣuptimuktayoḥ svābhāvikaviśadānubhavamātrarūpeṇā'tmanaḥ prakāśaḥ /",
    "GSP33yaatsi_u:2419": " tata eva cānātmatvamahamarthasya /",
    "GSP33yaatsi_u:2420": " tathā ca saureśaṃ vacaḥ-",
    "GSP33yaatsi_u:2421": " ” ātmanaścedahaṃ dharmo yāyānmuktisuṣuptayoḥ /",
    "GSP33yaatsi_u:2422": " yato nānveti tenāyamanyadīyo bhavedahama // ” iti/",
    "GSP33yaatsi_u:2423": " (iti ahaṅkārasya saṃvidabhivyañjakatvapūrvapakṣopapādanam)",
    "GSP33yaatsi_u:2424": " prakārāntareṇāpi saṃvidaḥ sadharmakatvaṃ sādhayati siddhiśce diti /",
    "GSP33yaatsi_u:2425": " siddhiḥ prakāśaḥ /",
    "GSP33yaatsi_u:2426": " tadupagame tenaiva saṃvidaḥ sadharmatā syāt /",
    "GSP33yaatsi_u:2427": " tadanupagame tu śaśaviṣāṇādivadaprakāśamānāyā asiddhyantyāstasyāstucchatvameva prasajyata iti kārikārthaḥ //10//",
    "GSP33yaatsi_u:2428": " atra śaṅkate nanu siddhireve ti /",
    "GSP33yaatsi_u:2429": " na prakāśāśrayaḥ,",
    "GSP33yaatsi_u:2430": " kintu prakāśasvarūpaiva saṃvit /",
    "GSP33yaatsi_u:2431": " tanna tucchatvaṃ sadharmakatvaṃ veti bhāvaḥ /",
    "GSP33yaatsi_u:2432": " ākṣipati kasya bho riti /",
    "GSP33yaatsi_u:2433": " saviśeṣatvaprasaṅgādbhītaḥ para āha na kasyaci diti /",
    "GSP33yaatsi_u:2434": " prativakti siddhāntī na tarhī ti /",
    "GSP33yaatsi_u:2435": " prakāśo hi dharmo vinā dharmiṇā na ghaṭata iti bhāvaḥ /",
    "GSP33yaatsi_u:2436": " siddheḥ sasaṃbandhikatvaṃ vyutpādayati sā hī ti /",
    "GSP33yaatsi_u:2437": " piturhi putraḥ /",
    "GSP33yaatsi_u:2438": " putratvamivānuyogipratiyogisāpekṣā siddhiriti bhāvaḥ /",
    "GSP33yaatsi_u:2439": " ananyagatikatayā'ha ātmana iti /",
    "GSP33yaatsi_u:2440": " ātmānuyogikātmapratiyogikaiva siddhiḥ saṃvida ityarthaḥ /",
    "GSP33yaatsi_u:2441": " ātmaśabdo 'tra svarūpavācī /",
    "GSP33yaatsi_u:2442": " evaṃ cet sadharmatvamāyātyeva saṃvida ityāha ka iti /",
    "GSP33yaatsi_u:2443": " pitaraṃ prati putrasya putratvamivātmapratiyogikaḥ prakāśo dharmaḥ saṃvidātmanaḥ sidhyatītyarthaḥ / evaṃ kāri",
    "GSP33yaatsi_u:2444": " kārtha ākṣepaparihārapadakaiḥ katibhiścidvivṛtaḥ /",
    "GSP33yaatsi_u:2445": " evaṃ saṃvido nirviśeṣatvaṃ nirasya nirviśeṣasaṃvidi vedāntatātparyavarṇanaṃ vedāntānāmaprāmāṇyapraryavasāyītyāha tadevam iti /",
    "GSP33yaatsi_u:2446": " vedāntāya-vedavināśāya /",
    "GSP33yaatsi_u:2447": " vedaprāmāṇyocchittyai iti yāvat /",
    "GSP33yaatsi_u:2448": " kṣaṇikavijñānātmavāde smaraṇādyanupapattyā niraste hi nityavijñānātmavādina utthānam /",
    "GSP33yaatsi_u:2449": " etatpakṣe 'pi tāmāha api ce ti /",
    "GSP33yaatsi_u:2450": " jñāturnityatva evāhamidamanvabhavamityāderupapattiḥ ;",
    "GSP33yaatsi_u:2451": " natu jñānanityatvamātreṇeti bhāvaḥ /",
    "GSP33yaatsi_u:2452": " etadeva vivṛṇoti anubhūti riti /",
    "GSP33yaatsi_u:2453": " evakārārthamāha na tām iti /",
    "GSP33yaatsi_u:2454": " yadyapi siddhānte 'pi nānubhavitṛtvamanubhūteḥ/",
    "GSP33yaatsi_u:2455": " athāpyanubhāvyatvamiṣyate /",
    "GSP33yaatsi_u:2456": " jñātuścāhamarthasyātmano nityatvam /",
    "GSP33yaatsi_u:2457": " tathāca pūrvānubhūtānubhūtyādipratisandhānaṃ ghaṭate /",
    "GSP33yaatsi_u:2458": " paramate tvananubhāvyatvādananubhavitṛtvācca saṃvidātmano niruktapratisandhānānupapattireveti bhāvaḥ /",
    "GSP33yaatsi_u:2459": " tadevaṃ pratisandhānabalājjñāturevātmatvaṃ na jñānamātrasyeti sthita hṛdi /",
    "GSP33yaatsi_u:2460": " etadeva samarthayiṣyatyagrimagranthasandarbheṇa /",
    "GSP33yaatsi_u:2461": " tatrādau jñātṛtvapratīterbhrāntirūpatāṃ parābhimatāmanuvadati yadyucyete ti /",
    "GSP33yaatsi_u:2462": " saṃvinmātra paramārthaḥ /",
    "GSP33yaatsi_u:2463": " sa evātmā /",
    "GSP33yaatsi_u:2464": " asminnadhiṣṭhāne jñāturahamarthasya bhrāntiḥ śuktāviva rajatasya /",
    "GSP33yaatsi_u:2465": " bhramopapattyarthamadhiṣṭhānasaṃvinmātrapāramārthyamabhyupeyamiti pareṣāmāśayaḥ /",
    "GSP33yaatsi_u:2466": " dūṣayati tanne ti /",
    "GSP33yaatsi_u:2467": " tathā satī ti /",
    "GSP33yaatsi_u:2468": " ayamāśayaḥ - dharmiṇi dharmyantarārope āropyādhiṣṭhānayoḥ samānādhikaraṇyena (abhedena)",
    "GSP33yaatsi_u:2469": " bhānaṃ bhavedidaṃ rajatamiti yathā /",
    "GSP33yaatsi_u:2470": " anyatrānyadharmārope cāropyadharmavatā tathā bhānaṃ dṛṣṭaṃ śaṅkhaḥ pītavān,",
    "GSP33yaatsi_u:2471": " mukha darpaṇasthaṃ,",
    "GSP33yaatsi_u:2472": " candrau dvāviti /",
    "GSP33yaatsi_u:2473": " na caivamatrānubhūtirahamiti vā ahaṃvatīti vā bhānamasti /",
    "GSP33yaatsi_u:2474": " tanna saṃvidi ahamarthāropa iti yuktamiti /",
    "GSP33yaatsi_u:2475": " ahamarthe saṃvidāropopagamastu na ghaṭate pareṣāṃ satyālambanatvaniyamādāropasya,",
    "GSP33yaatsi_u:2476": " ahamarthasya cāsatyatvāditi dhyeyam /",
    "GSP33yaatsi_u:2477": " pṛtha giti /",
    "GSP33yaatsi_u:2478": " pṛthagavabhāsamānatvaṃ prakāratayā prakāriṇo vilakṣaṇatvena bhāsamānatvam /",
    "GSP33yaatsi_u:2479": " ahandaṇḍīti pratītitulyatvādahaṃ jānāmīti pratīterahamarthe jñānadharmavattāvagāhitvameveti yāvat /",
    "GSP33yaatsi_u:2480": " tadevam iti /",
    "GSP33yaatsi_u:2481": " daṇḍamātre iti viṣayasaptamī /",
    "GSP33yaatsi_u:2482": " daṇḍamātrālambana ityarthaḥ /",
    "GSP33yaatsi_u:2483": " yathā daṇḍī puruṣa ityatra daṇḍamātrasya satyatvaṃ puruṣasyāropitatvaṃ ca na,",
    "GSP33yaatsi_u:2484": " evamahaṃ jānāmītyatrāpi na jñānamātrasya satstvaṃ jñāturmithyātvaṃ ca /",
    "GSP33yaatsi_u:2485": " kintu jñāturahamarthasya satyatvameva yuktamabhyupagantuṃ bādhakānupalabdherityāśayaḥ /",
    "GSP33yaatsi_u:2486": " jñātṛtvapratīterbhrāntitve 'nuyuṅle kiṃ niyāmakamiti kuta iti /",
    "GSP33yaatsi_u:2487": " pūrvapakṣī tatprati",
    "GSP33yaatsi_u:2488": " vakti sthūla iti /",
    "GSP33yaatsi_u:2489": " bhrāntairgṛhyamāṇatvājjñātṛtvamadhyāsalakṣaṇamiti bhāvaḥ /",
    "GSP33yaatsi_u:2490": " nedamadhyastatvasādhakaṃ bādhitatvena sopādhikatvādityāśayamantarnidhāya pratibandīmāha nanvātmataye ti /",
    "GSP33yaatsi_u:2491": " dehātmabhramavatāgṛhyamāṇāyā api saṃvido 'bādhyatvānna mithyātvamiti samādhiṃ vācayati pūrvapakṣimukhataḥ tattvajñānodayā diti /",
    "GSP33yaatsi_u:2492": " tulyamidaṃ jñātṛtvasyānadhyastatvaṃ ityāha kiṃ bho riti /",
    "GSP33yaatsi_u:2493": " tattvajñānaphale mokṣe 'pi jñātṛtvamanuvartata ityabādhitatvamityāśayaḥ /",
    "GSP33yaatsi_u:2494": " mokṣe jñātṛtvasya nivṛttāvanarthaṃ prasañjayati hantaivam iti /",
    "GSP33yaatsi_u:2495": " duḥkhanivṛttyā mukteḥ pumarthatvamiti cedānandānubhavanivṛttyānubhavitrahamarthanivṛttyā cāpumarthatvaṃ prasajyate iti bhāvaḥ /",
    "GSP33yaatsi_u:2496": " jñātṛtvāderanātmadharmatvāttannivṛttāvapi na pumarthatopaghāto mukteriti śaṅkate nanu jñātṛtvam iti /",
    "GSP33yaatsi_u:2497": " ahaṅkāro 'ntaḥkaraṇam,",
    "GSP33yaatsi_u:2498": " tadeva durmocatvādgranthiḥ,",
    "GSP33yaatsi_u:2499": " tanniṣṭhameva jñātṛtvaṃ jñānātmanā pariṇāmalakṣaṇaṃ vikriyātmakaṃ jaḍapariṇāmatvājjaḍaṃ cetyarthaḥ /",
    "GSP33yaatsi_u:2500": " ātmanaḥ svarūpamāha tatphale ti /",
    "GSP33yaatsi_u:2501": " kartṛtvasya phalabhoktā,",
    "GSP33yaatsi_u:2502": " avikriyatvādakartā,",
    "GSP33yaatsi_u:2503": " prakāśamātnasvarūpatayā sākṣīcātmāstītyarthaḥ /",
    "GSP33yaatsi_u:2504": " prakāśaḥ mātrā yasya saḥ prakāśamātraḥ /",
    "GSP33yaatsi_u:2505": " kartṛtve iti /",
    "GSP33yaatsi_u:2506": " ātmā na kartā nāpyahamarthaḥ,",
    "GSP33yaatsi_u:2507": " ātmatvādananyārthatvādajaḍatvādavikriyatvādvā tannaivaṃ yannaivaṃ yathā deha iti prayogā atra garbhitāḥ /",
    "GSP33yaatsi_u:2508": " kartṛbhinnasya bhoktṛtvaṃ katham?",
    "GSP33yaatsi_u:2509": " tatrāha dṛṣṭam iti /",
    "GSP33yaatsi_u:2510": " etaddūṣayati naivam iti /",
    "GSP33yaatsi_u:2511": " jñātṛvyatiriktasya prakāśamātrasyātmano 'nupalambhabādhamuktvā pratyaktvabalādevāhamarthatvamātmana eṣitavyamityāha dehendriye ti /",
    "GSP33yaatsi_u:2512": " jñānasya dehādāvasaṃbhavāddhi tadvailakṣaṇyamātmanaḥ sādhitam /",
    "GSP33yaatsi_u:2513": " tajjñātṛtvamātmana eṣṭavyam /",
    "GSP33yaatsi_u:2514": " dehādiścedaṅkāragocaraḥ /",
    "GSP33yaatsi_u:2515": " tatrāhaṅkārastvābhimānika eva /",
    "GSP33yaatsi_u:2516": " tadahaṃbhāvasya dehādigatedambhāvataḥ pratīpatvaṃ viruddhatvam /",
    "GSP33yaatsi_u:2517": " pratīpamañcatīti ca pratyakū ahaṅkāragocaraḥ /",
    "GSP33yaatsi_u:2518": " tatpratyaktvādahantvamātmana āpatati /",
    "GSP33yaatsi_u:2519": " dehāderdṛśyādidaṅkāragocarāddraṣṭaryātmani pratīpaṃ viruddhamārgaṃ gacchatīvetyuprekṣā /",
    "GSP33yaatsi_u:2520": " mūle añcatīti saptamyantam /",
    "GSP33yaatsi_u:2521": " sthite ātmanīti śeṣaḥ /",
    "GSP33yaatsi_u:2522": " sākṣitvamapī ti /",
    "GSP33yaatsi_u:2523": " sākṣāddraṣṭari saṃjñāyā mityanuśāsanāditi bhāvaḥ /",
    "GSP33yaatsi_u:2524": " sarvaṃ ca jñeyaṃ jñātnātmana eva bhāsate na jñānamātnāya/",
    "GSP33yaatsi_u:2525": " tataśca jñāturevātmatvaṃ na jñānamātnasyetyāha sarvam iti /",
    "GSP33yaatsi_u:2526": " cakāsate iti caturthyantam /",
    "GSP33yaatsi_u:2527": " ataśca na jñānamātnasya sākṣitvaṃ saṃbhavati,",
    "GSP33yaatsi_u:2528": " kintu jñātureveti tasyaivātmatvaṃ na jñānamātnasyeti hārdam /",
    "GSP33yaatsi_u:2529": " yattu jñātṛtvaṃ vikriyātmakamiti; tanna /",
    "GSP33yaatsi_u:2530": " na hi kāpilamata iva jñānapariṇāmitvaṃ jñātṛtvamiṣyate śrutyantahārdābhijñaiḥ /",
    "GSP33yaatsi_u:2531": " kintu arthaprakāśanopayogivyāpāravaddharmabhūtajñānāśrayatvameva /",
    "GSP33yaatsi_u:2532": " saviṣayake",
    "GSP33yaatsi_u:2533": " dhātvarthe kartṛtāyā āśrayatvarūpatvāt,",
    "GSP33yaatsi_u:2534": " karmatvasya viṣayatārūpatvavat /",
    "GSP33yaatsi_u:2535": " yadapi kartṛranyasya bhoktṛtvamiti,",
    "GSP33yaatsi_u:2536": " tadapi vārtam /",
    "GSP33yaatsi_u:2537": " upādānādikāyikakriyānuguṇajñānecchāpūrvakāntaraprayatnāśrayatvarūpasya mukhyakartṛtvasyātmanyevopapatteḥ /",
    "GSP33yaatsi_u:2538": " śāstraphalaṃ prayoktari kartāśāstrārthavattvā diti hi vedavedāntahārdābhijñāḥ /",
    "GSP33yaatsi_u:2539": " yadapi kartṛtvādirdṛśyatvānnātmadharma iti,",
    "GSP33yaatsi_u:2540": " tadapi mandam /",
    "GSP33yaatsi_u:2541": " dṛśyatvaṃ cedvāhyendriyagrāhyatvaṃ tadasiddhamāntaraprayatnādhāratvalakṣaṇe pakṣe /",
    "GSP33yaatsi_u:2542": " anubhāvyatvaṃ cettat,",
    "GSP33yaatsi_u:2543": " tarhyaprayojakatvaṃ hetoḥ /",
    "GSP33yaatsi_u:2544": " yadapi kartṛtvādau anātmatvādyapādānam,",
    "GSP33yaatsi_u:2545": " tadapi bhagnamūlam /",
    "GSP33yaatsi_u:2546": " amukhyasyaiva tasyānātmatvādivyāpyatvāt mukhyakartṛtvāhapratyayāspada ātmanyanātmatvādyaprasakteriti saṅkṣepaḥ /",
    "GSP33yaatsi_u:2547": " evamātmana eva jñātṛtvamahaṃ tvaṃ ca mukhyamityuktvā prakṛtipariṇāmaviśeṣe buddhyākhye mahattatve tatkārye 'haṅkāre vā jñātṛtvamanupapannamityāha na cāvyākṛte ti /",
    "GSP33yaatsi_u:2548": " acetanatvam-anātmatvam,",
    "GSP33yaatsi_u:2549": " na tvajñātṛtvam /",
    "GSP33yaatsi_u:2550": " sādhyahetvoraikyaprasaṅgāt /",
    "GSP33yaatsi_u:2551": " mahānahaṅkāro vā na jñātā anātmatvāt pariṇāmitvājjaḍatvātparārthatvādvā dehavaditi prayogaḥ /",
    "GSP33yaatsi_u:2552": " nanu jñātṛtvasyāsaṃbhave 'pi cicchāyāpatyā citsaṃparkādvā tatna jñātṛtvapratītirastvityatnāha naca citī ti /",
    "GSP33yaatsi_u:2553": " arūpatvāccito na pratibimbo buddhyādau saṃbhavati /",
    "GSP33yaatsi_u:2554": " yena sphaṭike lohitapratibhāsavattatna caitanyapratibhāso bhavet /",
    "GSP33yaatsi_u:2555": " naca citau jñātṛtvamasti /",
    "GSP33yaatsi_u:2556": " yena tatsaṃparkāttatna jñātṛtvaṃ tatpratibhānaṃ vā bhavet agnisaṅgādayasi auṣṇyabhānavaditi bhāvaḥ /",
    "GSP33yaatsi_u:2557": " sāṃsargiko guṇo doṣo vā tatna tatna jāyate jñāyate ceti jāyeta jñāyeta vetyuktiḥ /",
    "GSP33yaatsi_u:2558": " atha jñātṛtvapratīternirvāhāya parābhimatamahaṅkārasya saṃvidabhivyañjakatvapakṣa- manuvadati yadyucyete tyādinā /",
    "GSP33yaatsi_u:2559": " abhivyañjayan-prakāśayan /",
    "GSP33yaatsi_u:2560": " svāśrayatayā-svāśritayā /",
    "GSP33yaatsi_u:2561": " bahuvrīhestal /",
    "GSP33yaatsi_u:2562": " khaṇḍamuṇḍādayo govyakti- bhedāḥ/",
    "GSP33yaatsi_u:2563": " mihirabimbaṃ-sūryabimbam /",
    "GSP33yaatsi_u:2564": " śiṣṭaṃ spaṣṭam /",
    "GSP33yaatsi_u:2565": " tatkṛtaśce ti /",
    "GSP33yaatsi_u:2566": " saṃvidabhivyañjakatvaprayuktaścāhaṅkārasya saṃvidāśrayatvapratibhāso mukhādyabhivyañjakatvaprayuktaścāhaṅkārasya",
    "GSP33yaatsi_u:2567": " saṃvidāśrayatvapratibhāso mikhādyabhivyañjakatvaprayukta iva darpaṇādermukhavattvādipratibhāsa ityarthaḥ /",
    "GSP33yaatsi_u:2568": " ahaṃbhāvaḥ prakṛtipariṇāmaviśeṣasyaiva,",
    "GSP33yaatsi_u:2569": " na tvātmana ityāha ata eve ti /",
    "GSP33yaatsi_u:2570": " yato jñātṛtvapratītirbhrāntiḥ,",
    "GSP33yaatsi_u:2571": " ata eva caitanyamātratayā'tmanaḥ svāpemuktau ca bhānam /",
    "GSP33yaatsi_u:2572": " na tu tadāhambhāvabhānamiti bhāvaḥ /",
    "GSP33yaatsi_u:2573": " ata eve ti /",
    "GSP33yaatsi_u:2574": " sauṣuptikamauktikātmānubhavato 'hambhāvānullekhādevāhamarthasyānātmatvamityathraḥ /",
    "GSP33yaatsi_u:2575": " atra saṃvādatayā sureśvarācāryavacanamu",
    "GSP33yaatsi_u:2576": " pādatte ātmana iti /",
    "GSP33yaatsi_u:2577": " ahambhāva ātmadharmaścetsuṣuptimuktayoryāyāt-anviyāt /",
    "GSP33yaatsi_u:2578": " yato nānveti tato 'yamanātmadharma evetyarthaḥ /",
    "GSP33yaatsi_u:2579": " tadidamasaṃbaddham / yataḥ-",
    "GSP33yaatsi_u:2580": " śāntāṅgāra ivādityamahaṅkāro jaḍātmakaḥ /",
    "GSP33yaatsi_u:2581": " svayañjyotiṣamātmānaṃ vyanaktīti na yuktimat //11//",
    "GSP33yaatsi_u:2582": " ātmatvābhimatājaḍānubhavādhīnā hi sarvapadārthābhivyaktayo 'bhipreyante /",
    "GSP33yaatsi_u:2583": " tādṛśamaśeṣārthasādhakamudayāstamayaviparivṛttiśūnyaprakāśasvabhāvaṃ tamanubhavaṃ tadadhīnasiddhiracidahaṅkāro 'bhivyanaktītyupahāsyamidamātmavidām",
    "GSP33yaatsi_u:2584": " pakṣamenaṃ pratikṣipati tadidam iti /",
    "GSP33yaatsi_u:2585": " ahaṅkārasya jaḍasya svayaṃprakāśacaitanyaprakāśakatvamananvitamanupapannatvādityāha śānte ti /",
    "GSP33yaatsi_u:2586": " śāntāṅgāraḥ-jalanirvāpitāgnipiṇḍaḥ /",
    "GSP33yaatsi_u:2587": " aprakāśasvarūpasya tasya prakāśamayādityaprakāśakatvamivāprakāśasva- rūpasya jaḍasya prakṛtipariṇāmaviśeṣasya svaprakāśasaṃvidātmasvarūpaprakāśakatvamanupapannamityarthaḥ",
    "GSP33yaatsi_u:2588": " imamevārthāṃ prapañcayati ātmatve tyādinā /",
    "GSP33yaatsi_u:2589": " sarvārthaprakāśakaṃ kadācitprakāśate 'tha na,",
    "GSP33yaatsi_u:2590": " punaḥkadācitprakāśate ityudayāstamayaparyāyavṛttirahitanityaprakāśasvarūpamanubhavātmānaṃ",
    "GSP33yaatsi_u:2591": " niyamena tadadhīnaprakāśo jaḍo 'haṅkāro 'bhivyanaktīti vipratīpavacanamidaṃ samīpasthānāmapi",
    "GSP33yaatsi_u:2592": " ātmatattvavidāmupahāsāspadamityarthaḥ /",
    "GSP33yaatsi_u:2593": " na khalu sarvaṃ sādhayataḥ svataḥsiddhasya ca sadānubhavātmanaḥ prakāśakāntarāpekṣā /",
    "GSP33yaatsi_u:2594": " naca jaḍasya niyamena tadābhāsyasyāhaṅkārasya tatprakāśanasāmarthyam /",
    "GSP33yaatsi_u:2595": " yenānubhavasyāhaṅkārābhivyaṅgyatvavacanamupapannaṃ bhavediti bhāvaḥ /",
    "GSP33yaatsi_u:2596": " kiñca-vyaṅgyavyaṅktṛtvamanyonyaṃ na ca syātprātikūlyataḥ /",
    "GSP33yaatsi_u:2597": " vyaṅgyatve 'nanubhūtitvamātmani syādyathā ghaṭe //12//",
    "GSP33yaatsi_u:2598": " dinakarakaravyaṅgyakaratalaṃ tadabhivyañjakaṃ dṛṣṭamiti mā vocaḥ /",
    "GSP33yaatsi_u:2599": " karatalasya tadbāhulyamātrahetutvāt /",
    "GSP33yaatsi_u:2600": " tathābhūtāśca dinakaramarīcayaḥ sphuṭamupalabhyanta iti na karatalavyaṅgyatvam /",
    "GSP33yaatsi_u:2601": " api ca keyamabhivyakti ?",
    "GSP33yaatsi_u:2602": " yānubhūtirūpasyātmano 'haṅkāreṇa kriyata ityucyate /",
    "GSP33yaatsi_u:2603": " na tāvattatsiddhiḥ,",
    "GSP33yaatsi_u:2604": " tasya svataḥsiddhatvenānanyādhīnasiddhitvābhyupagamāt /",
    "GSP33yaatsi_u:2605": " nāpi tadviṣayajñānam,",
    "GSP33yaatsi_u:2606": " jñānāntarānanubhāvyatvāt /",
    "GSP33yaatsi_u:2607": " anubhāvyatve hi ghaṭādivadananubhū",
    "GSP33yaatsi_u:2608": " titvaprasaṅgaḥ /",
    "GSP33yaatsi_u:2609": " ata eva na jñānakaraṇānugrahaḥ /",
    "GSP33yaatsi_u:2610": " sa hi vedyagatajñānodayapratibandhakāpanayanena vā dīpeneva santamasanirasanena cakṣuṣaḥ;",
    "GSP33yaatsi_u:2611": " vedyasannikarṣopādhitvena vā vyaktidarpaṇāderiva jātinijamukhādibodhakasya nayanādeḥ;",
    "GSP33yaatsi_u:2612": " vittṛgatakalaṅkakṣālanena vā śamadamādineva parāvarātmatattvajñānopāyasyā'gamādeḥ /",
    "GSP33yaatsi_u:2613": " na tāvadanubhavagamahaṅkārāpaneyamasti kiñcit jñānodayaparipanthi /",
    "GSP33yaatsi_u:2614": " ajñānaṃ tu jñānasamānāśrayaviṣayatayā na tadubhayabhāvavirahiṇi bhavadabhimatasākṣiṇi nikṣepamarhati /",
    "GSP33yaatsi_u:2615": " na khalu jñānaprasaktiśūnyo ghaṭādirajñānītyucyate /",
    "GSP33yaatsi_u:2616": " tathaiva na jātucit jñātṛtvaṃ jñānamātrasyeti na tasyāpyajñānaṃ bhavet /",
    "GSP33yaatsi_u:2617": " bhavadapi vā tadahaṅkārāpaneyaṃ neṣyate;",
    "GSP33yaatsi_u:2618": " jñānaikanivartyatvādajñānasya,",
    "GSP33yaatsi_u:2619": " tathābhyupagamāñca /",
    "GSP33yaatsi_u:2620": " jñānaṃ ca svaviṣaya evājñānaṃ nivartayati /",
    "GSP33yaatsi_u:2621": " na ca tadviṣayatvamātmatayābhimata syānubhavasyeṣyata iti tatratyamajñānaṃ na kenacitkadāciducchidyeta /",
    "GSP33yaatsi_u:2622": " jñānaprāgabhāvarūpaṃ cājñānaṃ na jñānotpattipratibandhakamiti śakyaṃ vyapadeṣṭum /",
    "GSP33yaatsi_u:2623": " bhāvarūpamajñānamanirvacanīyaṃ jagadupādānamityādi pralāpamātramiti saṃbandhanirūpaṇe pratipādayiṣyate /",
    "GSP33yaatsi_u:2624": " ato na vedyadoṣāpanayanarūpā ahaṅkāreṇānubhavābhivyaktiḥ /",
    "GSP33yaatsi_u:2625": " astu vi'nubhavasya kenacidvyaṅgyatvam /",
    "GSP33yaatsi_u:2626": " astu vāhaṅkārasya kiñcidabhivyañjakatvam /",
    "GSP33yaatsi_u:2627": " paraṃ tadabhivyaṅgyaikasvabhāvasyāhaṅkārasya tadabhivyañjakatvamanupapannamityāha kiñce ti /",
    "GSP33yaatsi_u:2628": " vyaṅgye ti /",
    "GSP33yaatsi_u:2629": " anubhavātmāhaṅkārayoḥ parasparaṃ vyaṅgyavyañjakabhāvo 'nupapannaḥ /",
    "GSP33yaatsi_u:2630": " prātikūlyataḥ-svabhāvavirodhalakṣaṇāduktātpratikūlabhāvata ityarthaḥ /",
    "GSP33yaatsi_u:2631": " niyamena tadvyaṅgyasvarūpasya tadvyañjakatvaṃ hi viruddhamiti proktam/",
    "GSP33yaatsi_u:2632": " ahaṅkārasya saṃvidadhīnavyaktereva tadvyañjakatvaṃ syāt /",
    "GSP33yaatsi_u:2633": " mithyāpadārthasya pratibhāsādhīnasattākasya pratibhāsābhāve sattāyā eva dirlabhatvāt /",
    "GSP33yaatsi_u:2634": " saṃvicca svayaṃ bhāsamānaivāhaṅkāraṃ vyañjet /",
    "GSP33yaatsi_u:2635": " anyathā jaḍatvaprasaṅgāt /",
    "GSP33yaatsi_u:2636": " tathāca svaprakāśasaṃvidadhīnaprakāśāhaṅkārādhīnaprakāśatvaṃ saṃvida uktaṃ bhavet /",
    "GSP33yaatsi_u:2637": " tathā cānyonyāśrayaḥ-saṃvitprakāśādhīno 'haṅkāraprakāśaḥ ahaṅkāraprakāśādhīnaśca saṃvidaḥ prakāśa iti /",
    "GSP33yaatsi_u:2638": " uktalakṣaṇātprātikūlyādvādhakopanipātānna mitho vyaṅgyavyañjakatvaṃ saṃvidahaṅkārayoḥ saṃbhavatīti ca tātparyāntaraṃ varṇitaṃ śrīmannigamāntagurucaraṇaistattvaṭīkāyām",
    "GSP33yaatsi_u:2639": " paramate saṃvido 'haṅkāravyaṅgyatve dūṣaṇāntaramāha vyaṅgyatve iti /",
    "GSP33yaatsi_u:2640": " anyādhīnaprakāśatve 'nubhūterananubhūtitvaprasaṅgo ghaṭāderivetyarthaḥ //12//",
    "GSP33yaatsi_u:2641": " tadvya ṅgyasyāpi tadvyañjakatve na virodhaḥ,",
    "GSP33yaatsi_u:2642": " dṛṣṭatvāditi śaṅkāmapanudati dinakare ti /",
    "GSP33yaatsi_u:2643": " hastatalasya vātāyanavivarapraviṣṭasūryakiraṇānāṃ gatipratirodhena saṃhatimātrahetutvam /",
    "GSP33yaatsi_u:2644": " saṃhatānāṃ ca teṣāṃ sphuṭaprakāśaḥ svata evetyāha karatalasye ti /",
    "GSP33yaatsi_u:2645": " gatipratirodhenāpi saṃvitsphuṭaprakāśahetutvaṃ karatalasyeva durghaṭamahaṅkārasyāmūrtasyeti hārdam /",
    "GSP33yaatsi_u:2646": " evamahaṅkāravyaṅgyatvaṃ saṃvidātmano 'napekṣitamanupapannaṃ cetyuktam /",
    "GSP33yaatsi_u:2647": " abhivyaktiprakārāṇāṃ saṃbhāvitānāṃ prakṛte 'nupapatterapi nāhaṅkārasya tadabhivyañjakatvamityāha api ce tyādinā /",
    "GSP33yaatsi_u:2648": " tatsiddhiḥ- saṃvidātmaprakāśaḥ /",
    "GSP33yaatsi_u:2649": " svaprakāśatvenānyāpekṣūprakāśatvābhāvopagamānna saṃvitprakāśahetutvamahaṅkārasya /",
    "GSP33yaatsi_u:2650": " saṃvido jñānāntarāgocaratvena tadviṣayakajñānajanakatvamapi tadabhivyañjakatvamahaṅkārasya neti prakāśanaprakāśakajñānajanakatvarūpābhivyañjakatvaprakāradvayaṃ dūṣitam /",
    "GSP33yaatsi_u:2651": " ata eve ti /",
    "GSP33yaatsi_u:2652": " ananubhāvyatvādevānubhavasya tadviṣayakānubhavakaraṇasyāprasiddhyā tadanugrahalakṣaṇābhivyaktiprakāro 'pi na saṃbhavatītyarthaḥ /",
    "GSP33yaatsi_u:2653": " astu vā tajjñānakaraṇaṃ kiñcit /",
    "GSP33yaatsi_u:2654": " tadanugrahaprakārāḥ prakṛte na saṃbhavantīti vadan anugrahaṃ vikalpayatitāvat sa hī ti /",
    "GSP33yaatsi_u:2655": " saḥ-anugrahaḥ grāhakasya sahakārisampattyāpādanalakṣaṇaḥ /",
    "GSP33yaatsi_u:2656": " vedyagate ti /",
    "GSP33yaatsi_u:2657": " vedyagatajñānotpattipratibandhakanirasanena tajjñānakaraṇānugraha ādyaḥ kalpaḥ /",
    "GSP33yaatsi_u:2658": " dvitīyamāha vedye ti /",
    "GSP33yaatsi_u:2659": " karaṇasya grāhyasannikarṣaprayojakatveneti yāvat /",
    "GSP33yaatsi_u:2660": " vyaktirhi svadvārā cakṣurādervedyajātyādisannikarṣaṃ saṃpādayati /",
    "GSP33yaatsi_u:2661": " darpaṇādiśca cākṣuṣaraśmigatiparāpartanena mukhādisannikarṣaṃ cakṣuṣaḥ /",
    "GSP33yaatsi_u:2662": " tṛtīyamāha vettṛgate ti /",
    "GSP33yaatsi_u:2663": " kalaṅkaḥ-jñānotpattivirodhī pāpādiḥ /",
    "GSP33yaatsi_u:2664": " nāvirato duścaritā dityādinā ca śamādestattvajñānajanakaśāstrasahakāritvaṃ jñāyate /",
    "GSP33yaatsi_u:2665": " niṣkāmakarmaṇā śamādinācāpākṛtapāparāgādidoṣasya śuddhacittasyaiva hi śāstreṇa tattvajñānotpattiḥ /",
    "GSP33yaatsi_u:2666": " prakṛte prathamānugrahakalpasyānupapattimaha na tāva diti /",
    "GSP33yaatsi_u:2667": " nanvajñānameva jñānotpattivirodhi vedye 'nubhavātmani vartata iti cettatrāha ajñānam iti /",
    "GSP33yaatsi_u:2668": " jñānena samānāvāśrayaviṣayau yasyaivaṃbhūtamajñānam,",
    "GSP33yaatsi_u:2669": " jñānasamānāśrayaṃ jñānasamānaviṣayaṃ ceti yāvat /",
    "GSP33yaatsi_u:2670": " tadubhayabhāvavirahiṇi-jñānāśrayatvajñānaviṣayatvarahite /",
    "GSP33yaatsi_u:2671": " nikṣepaṃ-padanyāsam,",
    "GSP33yaatsi_u:2672": " saṃbandhamiti yāvat /",
    "GSP33yaatsi_u:2673": " ajñānaṃ hi jñānaprāgabhāvarūpaṃ tatsamānayogakṣemaṃ vānyat jñātṛtvaprasaktiśūnye bhavadabhimate 'nubhavātmani na ghaṭate ghaṭādāviveti bhāvaḥ",
    "GSP33yaatsi_u:2674": " bhavadapī tyabhyupagamya vādaḥ /",
    "GSP33yaatsi_u:2675": " ātmāśritatve 'pyajñānasyāhaṅkāreṇa nivartyatvābhāvādvedyadoṣāpanāyakatvarūpamabhivyañjakatvaṃ na tasyeti bhāvaḥ /",
    "GSP33yaatsi_u:2676": " parābhimate 'nubhavātmani ajñānasyopagame 'niṣṭaṃ cāha jñānaṃ ce ti /",
    "GSP33yaatsi_u:2677": " ātmaniṣṭhamātmaviṣayaṃ cājñānamātmano 'nanubhāvyatvājjñānānivartyaṃ nityaṃpra",
    "GSP33yaatsi_u:2678": " sajyate, samānāśrayaviṣayatvenaiva jñānājñānayorbādhakabādhyabhāvāditi bhāvaḥ /",
    "GSP33yaatsi_u:2679": " ātmaviṣayakajñānopagamaśvāpasiddhāntaparāhataḥ /",
    "GSP33yaatsi_u:2680": " etenāntaḥ-karaṇavṛttivyāpyatvameveṣyate ātmanaḥ /",
    "GSP33yaatsi_u:2681": " natu tadavacchinnacaitanyavyāpyatvam /",
    "GSP33yaatsi_u:2682": " yena jaḍatvādi prasajyeta /",
    "GSP33yaatsi_u:2683": " ātmākārāntaḥkaraṇavṛttyaivātmājñānanivṛttirityapi nirastam /",
    "GSP33yaatsi_u:2684": " vṛtterjaḍabhūtāyā ajñānanivartakatvāyogāt /",
    "GSP33yaatsi_u:2685": " jñānameva hyajñānasya nivartakam /",
    "GSP33yaatsi_u:2686": " tadavacchinnacaitanyanivartyatve tu jñeyatvādyātmano 'varjanīyameveti dik /",
    "GSP33yaatsi_u:2687": " ajñānaṃ ca kiṃ jñānaprāgabhāvarūpam;",
    "GSP33yaatsi_u:2688": " āhosvidbhāvarūpamiti vikalpya dūṣayati jñāne tyādivākyadvayena /",
    "GSP33yaatsi_u:2689": " karaṇānāmabhūmitvānna tatsaṃbandhahetutā /",
    "GSP33yaatsi_u:2690": " ahamarthasya boddhṛtvānna sa tenaiva śodhyate //13//",
    "GSP33yaatsi_u:2691": " na ca svāśrayatayābhivyaṅgyaprakāśanamabhivyañjayituḥ svabhāvaḥ;",
    "GSP33yaatsi_u:2692": " pradīpādāvadarśanāt /",
    "GSP33yaatsi_u:2693": " yathāvasthitavastuprakāśānukūlasvabhāvatvācca jñānatatsādhanatadanugrāhakāṇām /",
    "GSP33yaatsi_u:2694": " tacca svataḥprāmāṇyanyāyāt;",
    "GSP33yaatsi_u:2695": " tadanabhyupagame ca sarvatrānāścāsaprakaṅgāt /",
    "GSP33yaatsi_u:2696": " vyaktestu jātirākāra eveti tathā pratyāyanam;",
    "GSP33yaatsi_u:2697": " na vyañjakatvaprayuktam ;",
    "GSP33yaatsi_u:2698": " uktādeva vyabhicārāt /",
    "GSP33yaatsi_u:2699": " darpaṇādistu nāyanamahaḥpratiphalanalakṣaṇadoṣaheturnābhivyañjako vadanādeḥ /",
    "GSP33yaatsi_u:2700": " vyañjakastvālokādireva /",
    "GSP33yaatsi_u:2701": " vyañjakatve 'pi pratīpagamanadoṣaprayuktastatrānyathāvabhāsaḥ /",
    "GSP33yaatsi_u:2702": " na ceha tathāhamarthasya tādṛśadoṣāpādakatvaṃ svabhāvaḥ /",
    "GSP33yaatsi_u:2703": " tathā sati sarvasyāpi pratyakṣāderaprāmāṇyaprasaṅgānna kiñcittathyaṃ syāt /",
    "GSP33yaatsi_u:2704": " tasmājjñātṛtayā siddhyannahamartha eva pratyagātmā;",
    "GSP33yaatsi_u:2705": " na jñaptimātram /",
    "GSP33yaatsi_u:2706": " (ityahaṅkārasya saṃvidabhivyañjakatvanirākaraṇaprakaraṇam)",
    "GSP33yaatsi_u:2707": " yattu suṣuptisuktayorjñaptimātratayā sphuraṇam,",
    "GSP33yaatsi_u:2708": " ahamiti tu na pratibhātīti;",
    "GSP33yaatsi_u:2709": " tatra suṣuptau tathāvasthitiḥ purastādeva nirastā /",
    "GSP33yaatsi_u:2710": " ahamityekarūpeṇa āprabodhāttatrāpyātmanaḥ sphuraṇāt /",
    "GSP33yaatsi_u:2711": " yadi paraṃ parāgarthānanubhavāttamoguṇābhibhavācca na vivicya sphuṭaṃ cakāsti;",
    "GSP33yaatsi_u:2712": " bhavadabhimatānubhūtirapi tadānīṃ tathaiva hi prathata iti vācyam /",
    "GSP33yaatsi_u:2713": " nāhamaham, nāpyarthāntaram,",
    "GSP33yaatsi_u:2714": " api tvanubhūtimātramajñānasākṣitayāvatiṣṭhata ityevaṃvidhaṃ svāpasamayabhavamanubhavaṃ nahi suptotthitaḥ kaścit parāmṛśannupalabdhacaraḥ /",
    "GSP33yaatsi_u:2715": " etāvantaṃ kālaṃ na kiñcidahamavediṣamiti parāmarśanādeva tathātvaṃ labhyata iti cet; kathamiva?",
    "GSP33yaatsi_u:2716": " na kiñciditi nirdeśāditi cet;",
    "GSP33yaatsi_u:2717": " nanvevamanubhūtipratibhāso 'pi pratyākhyātaḥ syāt /",
    "GSP33yaatsi_u:2718": " api ca suṣuptisamayasiddhamātmānamahamiti parāmṛśya na kiñcidavediṣaṃmiti tasya vedane pratiṣidhyamāne tātkālikīṃ",
    "GSP33yaatsi_u:2719": " vittisiddhimahamarthasya cāsiddhimabhidadhāno 'nubhavavirodhamapi na jānāti devānāṃ priyaḥ /",
    "GSP33yaatsi_u:2720": " nirviṣayā nirāśrayā ca vittirnāstītyuktameva /",
    "GSP33yaatsi_u:2721": " nanu māmapyahaṃ na jñātavān prasupta ityasti hi prabodhe pratyayaḥ /",
    "GSP33yaatsi_u:2722": " satyam; sa tu varṇāśramādiviśiṣṭatayā prabodhasamayasaṃvedyamānaṃ dehinaṃ māmityādāya",
    "GSP33yaatsi_u:2723": " svāpyayāvasthāprasiddhāviśadasvānubhavaikatānāhamarthasya tena rūpeṇājñātatvaṃ prajñātatvaṃ prajñāpayati,",
    "GSP33yaatsi_u:2724": " na punarjñasvabhāvasyāhamarthasyāpi /",
    "GSP33yaatsi_u:2725": " evamiva khalvayamanubhavaḥ-atra supto 'hamīdṛśaścetyevaṃ māmapi na jñātavānahamiti /",
    "GSP33yaatsi_u:2726": " api ca, ātmā suṣuptau ajñānasākṣitvenā'sta iti hi yauṣmākī sthitiḥ /",
    "GSP33yaatsi_u:2727": " sākṣitvaṃ ca sākṣājjñātṛtvamityuktam /",
    "GSP33yaatsi_u:2728": " sa cāyaṃ jānāmīti pratibhāsamāno 'smadartha eveti kathamiva tadānīmahamartho na pratheta /",
    "GSP33yaatsi_u:2729": " svasmai prakāśamāno 'hamityeva hi prakāśata iti /",
    "GSP33yaatsi_u:2730": " tatsiddhaṃ svāpādidaśāsvapyātmā prakāśamāno 'hamityeva prakāśata iti /",
    "GSP33yaatsi_u:2731": " (iti svāpe 'hamarthabhānasamarthanaprakaraṇam)",
    "GSP33yaatsi_u:2732": " yattu muktāvahamartho nopāvartata iti; tadvārtam /",
    "GSP33yaatsi_u:2733": " yatastathā sati vaināśikadarśana ivātmanāśa evāpavargaḥ prakārāntareṇa pratijñātaḥ syāt /",
    "GSP33yaatsi_u:2734": " no khalu ahamiti dharmamātram,",
    "GSP33yaatsi_u:2735": " yena tadapagame 'pyavidyānivṛttyāmivātmanaḥ svarūpeṇāvatiṣṭhata ityucyate /",
    "GSP33yaatsi_u:2736": " ahamityeva hi tasya svarūpam /",
    "GSP33yaatsi_u:2737": " jñānamapi hi taddharmatvena tasyaiva prakāśate jñānaṃ me jātamiti /",
    "GSP33yaatsi_u:2738": " kā kathā punararthāntarasyā'tmatve ? /",
    "GSP33yaatsi_u:2739": " anyaśca-yaḥ sāṃsārikaduḥkhaiḥ duḥkhitvenā'tmānaṃ tattvatobhrāntyā vā pratyeti duḥkhyahamiti,",
    "GSP33yaatsi_u:2740": " saḥ sarvamidamaniṣṭajātaṃ kathamahamapunarūdayapanudyāvyākulaḥ svastho bhūyāsamiti sañjātamumukṣaḥ tatsādhane pravartate /",
    "GSP33yaatsi_u:2741": " sa yadi sādhanānuṣṭhānādahameva na bhaviṣyāmītyavagacchati,",
    "GSP33yaatsi_u:2742": " apagacchedasau mokṣakathāprasaṅgādapi /",
    "GSP33yaatsi_u:2743": " tataścāsambhavadadhikāritayā sarva eva vedāntavidhayaḥ sarvāṇi ca mokṣaśāstrāṇi prāmāṇyādeva pracyaveran /",
    "GSP33yaatsi_u:2744": " ahamupalakṣitaḥ prakāśo 'pavarge 'vasthāsyata iti cet, kimataḥ?",
    "GSP33yaatsi_u:2745": " na hi mayi naṣṭe 'pi ko 'pi prakāśaḥ sthāsyatīti kaścitprekṣāvān prayasyati /",
    "GSP33yaatsi_u:2746": " etena tadapi parāstam,",
    "GSP33yaatsi_u:2747": " asmatpratyaye yo 'nidamaṃśaḥ cidekarasaḥ prakāśaḥ sa ātmā /",
    "GSP33yaatsi_u:2748": " tasmiṃstadbalanirbhāsitatayā lakṣaṇato yuṣmadartha evāhaṃ jānāmīti sidhyannartha",
    "GSP33yaatsi_u:2749": " iti / pratyakṣavirodhāt /",
    "GSP33yaatsi_u:2750": " ahaṃ jānāmīti sidhyaścetano suṣmadartha iti mātā bandhyetivadvyāhatārthaṃvacaḥ /",
    "GSP33yaatsi_u:2751": " na cāsau anyādhīnāvabhāsaḥ,",
    "GSP33yaatsi_u:2752": " caitanyasvabhāvatayā svayañjyotiṣṭvāt /",
    "GSP33yaatsi_u:2753": " prakāśaśca prakāśatvādeva kasyacidbhaveddīpādiprakāśavaditi nātmā bhavitumarhati /",
    "GSP33yaatsi_u:2754": " ato jñātṛtayāhamiti siddhyannartha evā'tmā /",
    "GSP33yaatsi_u:2755": " sa ca muktāvapyātmane 'hamityeva prakāśate,",
    "GSP33yaatsi_u:2756": " svasmai prakāśamānatvāt /",
    "GSP33yaatsi_u:2757": " yo yaḥ svasmai prakāśate sa sarvo 'hamityeva prakāśamānodṛṣṭaḥ,",
    "GSP33yaatsi_u:2758": " yathā tathāvabhāsamānatvenobhayavādisaṃmataḥ saṃsāryātmā /",
    "GSP33yaatsi_u:2759": " yaḥ punarahamiti na cakāsti nāsau svasmai prakāśate,",
    "GSP33yaatsi_u:2760": " yathā ghaṭādiḥ /",
    "GSP33yaatsi_u:2761": " svasmai prakāśate cāyaṃ muktātmā /",
    "GSP33yaatsi_u:2762": " tasmāt so 'hamityeva prakāśate /",
    "GSP33yaatsi_u:2763": " na caivaṃ prakāśamānatve muktasyājñānitvasaṃsāritvādiprasaṅga āpādanīyaḥ /",
    "GSP33yaatsi_u:2764": " muktatvavirodhāt /",
    "GSP33yaatsi_u:2765": " atadupādhitvācca tatpratyayasya /",
    "GSP33yaatsi_u:2766": " na hyajñānopādhirahaṃpratyayaḥ /",
    "GSP33yaatsi_u:2767": " brahmātmaparokṣajñānakṣapitaniravaśeṣāvidyānāmapi vāmadevādīnāma(me)",
    "GSP33yaatsi_u:2768": " tatpratyayadarśanāt /",
    "GSP33yaatsi_u:2769": " śrayate hi 'taddhaitatpaśyan ṛṣirvāmadevaḥ pratipede ahaṃ manurabhavaṃ suryaśca ahameva ca vartāmi bhaviṣyāmī'tyādi /",
    "GSP33yaatsi_u:2770": " tathā kathañcidapyavidyādikleśairleśato 'pi jātucidaparāmaṣṭasya paramapuruṣasyāpyahamityātmaparāmarśaḥ",
    "GSP33yaatsi_u:2771": " prajñāyate 'hantāhamimāstistro devatāḥ' 'bahu syāṃ prajāyeya' 'sar ikṣata lokānnu sṛjā iti',",
    "GSP33yaatsi_u:2772": " tathā- 'yasmāt kṣaramatīto 'hamakṣarādapi cottamaḥ /",
    "GSP33yaatsi_u:2773": " ato 'smiloke vede ca prathitaḥ puruṣottamaḥ' //",
    "GSP33yaatsi_u:2774": " 'teṣāmahaṃ samuddhartā ' 'ahaṃ bījapradaḥ pitāḥ' 'vedāhaṃ samatītāni' ityevamādibhiḥ /",
    "GSP33yaatsi_u:2775": " evaṃ ca sākṣādahamarthādātmano vilakṣaṇe 'pi dehe yenā'vyaktikapariṇāmabhedenāhamiti bhramaḥ,",
    "GSP33yaatsi_u:2776": " tadabhiprāyo 'haṅkārasya kṣetrāntarbhāvopadeśo bhagavataḥ 'mahābhūtānyahaṅkāra' iti /",
    "GSP33yaatsi_u:2777": " bahumantavyajanāvadhīraṇahetuścāsau garvāparaparyāyaḥ tatra tatra śāstreṣu prāyaśoheyatayopadiśyate /",
    "GSP33yaatsi_u:2778": " tasmādahamiti matirbādhakāpetā sākṣādātmagocaraiva /",
    "GSP33yaatsi_u:2779": " anātmani tu śarīre bhavantī avidyeti yuktam /",
    "GSP33yaatsi_u:2780": " uktaṃ ca 'śrūyatāṃ cāpyavidyāyāḥ svarūpaṃ kulanandana /",
    "GSP33yaatsi_u:2781": " anātmanyātmabuddhiryā' iti maharṣiṇā vāsiṣṭhanandanena /",
    "GSP33yaatsi_u:2782": " naca jñaptimātra pratibhāsaḥ kasyacit śarīre 'sti /",
    "GSP33yaatsi_u:2783": " yena tanmātrātmavādino 'pyanātma (nyotma)",
    "GSP33yaatsi_u:2784": " buddhirupapadyeta /",
    "GSP33yaatsi_u:2785": " dvitīye 'nugrahakalpe dūṣaṇaṃ karaṇānām iti /",
    "GSP33yaatsi_u:2786": " abhūmitvāt-aviṣayatvāt /",
    "GSP33yaatsi_u:2787": " indriyāgrā",
    "GSP33yaatsi_u:2788": " hyatvādātmano nātmendriyasannikarṣopādhitvenābhivyañjakatvamahaṅkārasya saṃbhavatītyarthaḥ /",
    "GSP33yaatsi_u:2789": " tṛtīye dūṣaṇaṃ ahamarthasye ti /",
    "GSP33yaatsi_u:2790": " svagatakalmaṣasya svenaiva kevalena nivartanāyogānna tṛtīyo 'pi kalpaḥ kalpata ityarthaḥ //13//",
    "GSP33yaatsi_u:2791": " evaṃ vyañjakatvaṃ nirasya parābhimataṃ vyañjakasvabhāvamapi nirasyati nace ti /",
    "GSP33yaatsi_u:2792": " pradīpo hi ghaṭādeḥ prakāśako na svavṛttitayā taṃ prakāśayati /",
    "GSP33yaatsi_u:2793": " na khalvevaṃ pratītiḥ pradīpe ghaṭa iti,",
    "GSP33yaatsi_u:2794": " pradīpo ghaṭavāniti vā /",
    "GSP33yaatsi_u:2795": " kintu yathāvasthitaveṣeṇaiva bhūtale ghaṭa itīti bhavadukte niyame 'naikāntyamiti bhāvaḥ /",
    "GSP33yaatsi_u:2796": " jñānādīnāṃ yathāvasthitavastuprakāśahetutvamevetyatra yuktimāha tacce ti /",
    "GSP33yaatsi_u:2797": " prāmāṇyasvatastvātmakayukterityarthaḥ /",
    "GSP33yaatsi_u:2798": " jñānasāmagrīprayojyatvaṃ jñānabhāsakasāmagrībhāsyatvaṃ ca prāmāṇyasyotpattau jñaptau ca svatastvam /",
    "GSP33yaatsi_u:2799": " nanu svataḥprāmāṇye kvacijjñāne viparītākārāvagāhanaṃ kutaḥ?",
    "GSP33yaatsi_u:2800": " jñānasāmagrayāmatiriktadoṣasaṃvalanādeva /",
    "GSP33yaatsi_u:2801": " svataḥprāmāṇyagrahe 'pyanabhyāsadaśāpannajñāne prāmāṇyasaṃśayaśca doṣamūlatvasaṃśayādeveti ca bodhyam /",
    "GSP33yaatsi_u:2802": " prāmāṇyasya svatastvānupagame bādhakamāha tadanabhyupagama iti /",
    "GSP33yaatsi_u:2803": " sarvajñāneṣvapi aprāmāṇyaśaṅkāprasakteḥ prāmāṇyasya svatastvānupagame svatastvameṣṭavyam /",
    "GSP33yaatsi_u:2804": " anyathā tu jāte 'pi prāmāṇyaniścaye 'prāmāṇyaśaṅkā nirargalaprasarā bhavedeva /",
    "GSP33yaatsi_u:2805": " niṣkampapravṛttiśca kutrāpi na ghaṭeteti bhāvaḥ /",
    "GSP33yaatsi_u:2806": " vyakte riti /",
    "GSP33yaatsi_u:2807": " vyakternābhivyañjakatvaprayuktaṃ svāśritatayā jāteḥ prakāśanam /",
    "GSP33yaatsi_u:2808": " kintu vyaktayapṛthaksiddhaprakāratvarūpavastusvabhāvādeva /",
    "GSP33yaatsi_u:2809": " vyañjakastvālokādireva /",
    "GSP33yaatsi_u:2810": " vyaktervyañjakatvamapi na saṃpratipannamiti bhāvaḥ /",
    "GSP33yaatsi_u:2811": " darpaṇādi riti /",
    "GSP33yaatsi_u:2812": " darpaṇādi pratihatagateścākṣuṣatejasaḥ pratinivṛtya mukhābhimukhatayā prasaraṇameva mukhasyānyathāpratītau doṣarūpaṃ prayojakam /",
    "GSP33yaatsi_u:2813": " pratilomagatirūpadoṣaprayojakasya darpaṇādervyañjakatvaṃ bhavatu, mā vā /",
    "GSP33yaatsi_u:2814": " na vyañjakatvaprayuktamanyathābhānamiti bhāvaḥ /",
    "GSP33yaatsi_u:2815": " na cehe ti /",
    "GSP33yaatsi_u:2816": " tādṛśadoṣāpādakatvam-jñānakaraṇānāṃ viparītagrahaṇopayogivyāpṛtirūpadoṣāpādakatvam /",
    "GSP33yaatsi_u:2817": " tathāsatī ti /",
    "GSP33yaatsi_u:2818": " pramāṇādhīnapramitāvahamarthasyāpi hetutvāt pramāṇadoṣasaṃpādakatve tasya na kiñcidapi yathārthajñānaṃ saṃbhavetpramāṇajanyamityarthaḥ /",
    "GSP33yaatsi_u:2819": " tasmā diti /",
    "GSP33yaatsi_u:2820": " jñātṛtvapratīterniruktadiśā bhrāntitvāyogājjñātṛtayā siddhyannahamartha evātmā /",
    "GSP33yaatsi_u:2821": " na jñāptimātramiti bhāvaḥ /",
    "GSP33yaatsi_u:2822": " atrāyaṃ prayogaḥ-jñānaṃ nātmā dharmatayā pramitatvādrūpādivaditi /",
    "GSP33yaatsi_u:2823": " evaṃ jñāturahamarthasyātmatvaṃ samarthitam /",
    "GSP33yaatsi_u:2824": " atha svāpe muktau cāhamarthasya bhānaṃ nāsti,",
    "GSP33yaatsi_u:2825": " tannāhamarthasyātmatvaṃ yuktamiti paramatamanūdya nirasyati yattu suṣuptī tyādinā /",
    "GSP33yaatsi_u:2826": " tatra-suṣuptimuktayoḥ /",
    "GSP33yaatsi_u:2827": " ghaṭakatvaṃ saptamyarthaḥ /",
    "GSP33yaatsi_u:2828": " tasya suṣuptāva",
    "GSP33yaatsi_u:2829": " nvayaḥ / tathāvasthitiḥ- ahaṃbhāvavigamena jñaptimātratayātmano 'vasthitiḥ,",
    "GSP33yaatsi_u:2830": " purastādeva nirastā,",
    "GSP33yaatsi_u:2831": " pratisandhānabalātsvāpe 'hamarthasadbhāvatatpratītisamarthanabalāditi bhāvaḥ /",
    "GSP33yaatsi_u:2832": " yadī ti /",
    "GSP33yaatsi_u:2833": " ucyeteti śeṣaḥ /",
    "GSP33yaatsi_u:2834": " tattatparāgarthānubhavitṛtvena sphuṭaṃ jñānajñeyato vivicyā'tmano bhānaṃ svāpe nāstīti paraṃ yadyucyetetyarthaḥ /",
    "GSP33yaatsi_u:2835": " parāgarthānanubhavādvivicya bhānaṃ na,",
    "GSP33yaatsi_u:2836": " tamoguṇābhibhavācca sphuṭaṃ tanneti anusandheyam /",
    "GSP33yaatsi_u:2837": " paramate 'pi tatsamānamityaha bhavadabhimate ti /",
    "GSP33yaatsi_u:2838": " viśadabhānābhāve 'pi sūkṣmatayāhamarthasya bhānaṃ parābhimatasaṃvida iva svāpe 'stīti ca hārdam /",
    "GSP33yaatsi_u:2839": " nāhamaham iti /",
    "GSP33yaatsi_u:2840": " idānīmahantvena bhāsamāna ātmāsvāpe tathā nāstītyarthaḥ /",
    "GSP33yaatsi_u:2841": " ekamahamityadhikaṃ patitaṃ vā /",
    "GSP33yaatsi_u:2842": " etāvantamityādipratisandhānamajñānasākṣitayāhamarthasyaiva svāpe sattve 'nuguṇamiti bhāvaḥ /",
    "GSP33yaatsi_u:2843": " śaṅkate etāvantam iti /",
    "GSP33yaatsi_u:2844": " tathātvam-saṃvinmātrasya bhāsamānatvam /",
    "GSP33yaatsi_u:2845": " pratyavatiṣṭhate siddhāntī katham iti /",
    "GSP33yaatsi_u:2846": " prativakti śaṅkitā na kiñci diti /",
    "GSP33yaatsi_u:2847": " ākṣipatyenaṃ nanvevam iti /",
    "GSP33yaatsi_u:2848": " kiñcidityahamarthasyevāsaṅkocātsaṃvido 'pi kroḍīkārāt saṃvinmātrasyāpi bhānaṃ bhavatāṃ tadābhimataṃ na siddhyedityarthaḥ /",
    "GSP33yaatsi_u:2849": " nanu kiñciditi jaḍamātrasya parāmarśa iti cettarhyahamarthasyāpi na niṣedhaḥ pratyaktvenājaḍatvāditi bhāvaḥ /",
    "GSP33yaatsi_u:2850": " yadvā jñeyamātrasya kiñciditi parāmarśo na jñānasyeti cettulyanayena jñāturapi na parāmarśa iti bhāvaḥ /",
    "GSP33yaatsi_u:2851": " parapakṣe pratisandhānavirodhamāha api ce ti /",
    "GSP33yaatsi_u:2852": " devānāṃ priyaḥ-murkhaḥ /",
    "GSP33yaatsi_u:2853": " tathāhi nipātanam /",
    "GSP33yaatsi_u:2854": " anubhavaprakārānabhijñatvaṃ ca maurkhyam /",
    "GSP33yaatsi_u:2855": " na hi bhūtale ghaṭo nāstītyasya ghaṭasadbhāvabhūtalaniṣedhaviṣayakatvaṃ kasyacinmatam /",
    "GSP33yaatsi_u:2856": " kintu ghaṭaniṣedhabhūtalāstitvaviṣayakatvameva /",
    "GSP33yaatsi_u:2857": " tattulyā caitāvantamitipratītirjñānaniṣedhajñātṛsadbhāvaviṣayaiveti bhāvaḥ /",
    "GSP33yaatsi_u:2858": " nanu saviṣayasaṃvinniṣedhe 'pi nirviśeṣasaṃvitprakāśe na virodha ityatrāha nirviṣaye ti /",
    "GSP33yaatsi_u:2859": " nirviṣayamapi sāśrameva jñānaṃ mataṃ svāpe /",
    "GSP33yaatsi_u:2860": " tacca dharmabhūtaṃ naiva tadā prakāśata iti tu siddhāntinaḥ /",
    "GSP33yaatsi_u:2861": " svāpe 'hamarthānanubhave pratisandhānāntaraṃ pramāṇatvena śaṅkate nanu mām iti /",
    "GSP33yaatsi_u:2862": " pariharati ardhāṅgīkāreṇa satyam iti /",
    "GSP33yaatsi_u:2863": " pratītāvabhyupagamaḥ /",
    "GSP33yaatsi_u:2864": " svāpesarvathāhamarthānanubhave 'nabhyupagamaḥ /",
    "GSP33yaatsi_u:2865": " svāpyaye ti /",
    "GSP33yaatsi_u:2866": " svāpakālikāviśadasvaprakāśaikāśrayasyetyarthaḥ /",
    "GSP33yaatsi_u:2867": " tena rūpeṇa-varṇāśramādiviśiṣṭaveṣeṇa /",
    "GSP33yaatsi_u:2868": " jñasvabhāvasya-jñātṛsvarūpasya /",
    "GSP33yaatsi_u:2869": " svāpe na jñānasya prakāśaḥ,",
    "GSP33yaatsi_u:2870": " kintu jñātṛsvarūpasyaiveti dyotanāyedamuktam /",
    "GSP33yaatsi_u:2871": " pratīterarthamabhilapati evamive ti /",
    "GSP33yaatsi_u:2872": " ivaśabdo 'vadhāraṇe /",
    "GSP33yaatsi_u:2873": " ajñānasākṣitvenā'tmā svāpe prakāśata iti parapakṣarītyāpi tadāhamarthasya bhānamavarjanīyamityāha api ce ti /",
    "GSP33yaatsi_u:2874": " sākṣāddraṣṭari saṃjñāyām iti sākṣātkartaryeva hi",
    "GSP33yaatsi_u:2875": " sākṣiśabdo 'nuśiṣṭaḥ /",
    "GSP33yaatsi_u:2876": " sa ca jñātṛtvena pratī",
    "GSP33yaatsi_u:2877": " to 'hamartha eveti ahamajña ityajñānasākṣitayā svāpe 'hamarthabhānaṃ setsyatyeveti bhāvaḥ /",
    "GSP33yaatsi_u:2878": " pratyaktvasyāhaṃbuddhivyavasthāpyatvādapi ātmano 'hantvameṣitavyamevetyāha svasmai iti /",
    "GSP33yaatsi_u:2879": " svāpe 'hamarthabhānasamarthanamupasaṃharati tatsiddham iti /",
    "GSP33yaatsi_u:2880": " svāpādītyādipadena mohādyavasthā grāhyā /",
    "GSP33yaatsi_u:2881": " atha muktāvahamarthanivṛttimanūdya dūṣayati yattu iti /",
    "GSP33yaatsi_u:2882": " ta dvārtam iti /",
    "GSP33yaatsi_u:2883": " vārtaṃ-phalgu /",
    "GSP33yaatsi_u:2884": " tadidaṃ mataṃ kṣudramityarthaḥ /",
    "GSP33yaatsi_u:2885": " yata iti /",
    "GSP33yaatsi_u:2886": " vaināśikadarśanaṃ-bauddhadarśanam /",
    "GSP33yaatsi_u:2887": " prakārāntareṇa ahambhāvānanuvṛttikathanamukhena /",
    "GSP33yaatsi_u:2888": " yene ti /",
    "GSP33yaatsi_u:2889": " ātmana ityasyāgre ātmā iti pūraṇīyam /",
    "GSP33yaatsi_u:2890": " ahamarthasya dharmamātratve tannivṛttāvapi muktau ātmā anuvartate iti bhavatkathanaṃ sādhīyo bhavet /",
    "GSP33yaatsi_u:2891": " na tu dharmamātraṃ saḥ /",
    "GSP33yaatsi_u:2892": " kintu sa evātmeti piṇḍitārthaḥ /",
    "GSP33yaatsi_u:2893": " jñānamātrasyātmatvaṃ pratikṣipati jñānamapī ti /",
    "GSP33yaatsi_u:2894": " dharmatayā pramīyamāṇasya jñānasya na svatantrātmatvaṃ saṃbhavatīti bhāvaḥ /",
    "GSP33yaatsi_u:2895": " antaraṅgasya jñānasyaivā'tmatvāsambhave bahiraṅgasyendriyādeḥ sutarāṃ na sambhāvitamātmatvamityāha kā kathe ti /",
    "GSP33yaatsi_u:2896": " jñātṛtayā pramīyamāṇādahamarthādanyasya na kasyāpyātmatvaṃ yuktamiti bhāvaḥ /",
    "GSP33yaatsi_u:2897": " muktāvahaṃbhāvanivṛttau dūṣaṇāntaramāha anyaśce ti /",
    "GSP33yaatsi_u:2898": " sukhaduḥkhabhoktṛtvaṃ duḥkhatrayābhighātāt mumukṣutvaṃ ca jñāturahamarthasyaiva,",
    "GSP33yaatsi_u:2899": " sa cet svasyaiva vināśaṃ muktau jānīyāt na tasyai spṛhayet /",
    "GSP33yaatsi_u:2900": " tathāca tasyā apuruṣārthatvaprasaktiḥ /",
    "GSP33yaatsi_u:2901": " nāpi mokṣasādhanajñānānuṣṭhānayoḥ pravartetaivaṃ jānan /",
    "GSP33yaatsi_u:2902": " tathāca jñāpakatayānuṣṭhāpakatayā ca prāmāṇyaṃ bhajatāṃ mokṣaśāstrāṇāṃ prāmāṇyaṃ bhajyeteti bhāvaḥ /",
    "GSP33yaatsi_u:2903": " nahī ti /",
    "GSP33yaatsi_u:2904": " yathā dehagehādyupalakṣitaḥ pṛthivībhāgaḥ sthāsyatīti svadehagehanāśe na pravarteta svayameva kaścit prekṣāpūrvakārī,",
    "GSP33yaatsi_u:2905": " evamahamarthopalakṣitaḥ prakāśaḥ sthāsyatīti buddhyā na svanāśāya mokṣāya jñātāhamarthaḥ pravarteteti bhāvaḥ /",
    "GSP33yaatsi_u:2906": " cittvāt svayaṃprakāśatvam,",
    "GSP33yaatsi_u:2907": " tataḥ pratyaktvaṃ,",
    "GSP33yaatsi_u:2908": " tataścātmatvaṃ cito jñānasyaiva,",
    "GSP33yaatsi_u:2909": " na tu tadbhinnasyāhamarthasyeti pakṣaṃ pratikṣipati etene ti /",
    "GSP33yaatsi_u:2910": " ahaṃ jānāmīti pratyaye caitanyaikarūpaḥ parāgbhinnaḥ pratyak yaḥ jānāmīti pratīyate,",
    "GSP33yaatsi_u:2911": " saḥ prakāśa evātmā /",
    "GSP33yaatsi_u:2912": " tasminnadhiṣṭhāne bhāsamānaḥ tadadhīnaprakāśaḥ ahamartho yuṣmadarthalakṣaṇa eva-parāgarthasvarūpaṃ eva,",
    "GSP33yaatsi_u:2913": " tannātmetyarthaḥ/",
    "GSP33yaatsi_u:2914": " tasminnityanena cidbhinnatvaṃ,",
    "GSP33yaatsi_u:2915": " tadbalanirbhāsitatayeti asvaprakāśatvaṃ,",
    "GSP33yaatsi_u:2916": " lakṣaṇato yuṣmadartha eveti parāktvaṃ cāhamarthasyānātmatve liṅgamuktam lakṣaṇataḥ-svarūpataḥ;",
    "GSP33yaatsi_u:2917": " yadvā asvayaṃprakāśatvaliṅgāt /",
    "GSP33yaatsi_u:2918": " jñānaṃ svaprakāśaṃ jñānatvāt,",
    "GSP33yaatsi_u:2919": " jñānaṃ pratyak svayaṃprakāśatvāt,",
    "GSP33yaatsi_u:2920": " jñānamātmā pratyaktvāditi prayogatrayam,",
    "GSP33yaatsi_u:2921": " ahamartho na svayaṃprakāśaḥcidbhinnatvāt,",
    "GSP33yaatsi_u:2922": " ahamarthaḥ parāk anyādhīnaprakāśatvāt,",
    "GSP33yaatsi_u:2923": " ahamartho nātmā parāktvā",
    "GSP33yaatsi_u:2924": " diti prayogatrayaṃ cātragarbhitam /",
    "GSP33yaatsi_u:2925": " asya pratikṣevayuktiḥ partyakṣavirodhā diti /",
    "GSP33yaatsi_u:2926": " cito jñānasyā'tmatve dharmigrāhakamānabādho 'tra vivakṣitaḥ /",
    "GSP33yaatsi_u:2927": " pratyakṣeṇa tasya dharmatvenaiva pramīyamāṇatvāt /",
    "GSP33yaatsi_u:2928": " ahamartho yuṣmadartha iti pratijñāvākye virodhamāha aham iti /",
    "GSP33yaatsi_u:2929": " mātā vandhyeti pratijñātulyeyamiti yāvat /",
    "GSP33yaatsi_u:2930": " nanu yuṣmadartha iti ḷ ākṣaṇikaṃ parāktvaparam /",
    "GSP33yaatsi_u:2931": " nāto virodhaḥ /",
    "GSP33yaatsi_u:2932": " parāktvaṃ cāhamarthasya cidadhīnaprakāśatvādityatrā'ha na cāsā viti /",
    "GSP33yaatsi_u:2933": " atra prayogaḥ- ahamartho 'nanyāpekṣaprakāśaḥ caitanyadharmakatvāt,",
    "GSP33yaatsi_u:2934": " yannaivaṃ yannaivaṃ yathā ghaṭa iti /",
    "GSP33yaatsi_u:2935": " prātyakṣikī dharmatvena pramitiścaitanyasyā'tmatve pūrvaṃ bādhakatvenoktā /",
    "GSP33yaatsi_u:2936": " athā'numānikīṃ tāṃ tathātvenā'ha prakāśaśce ti /",
    "GSP33yaatsi_u:2937": " muktāvahamarthasya sadbhāve pūrvaṃ tarka uktaḥ/",
    "GSP33yaatsi_u:2938": " atha tadā muktasyāhantvena bhāne 'numānaṃ samagrāṅgakanyāyamukhena prapañcayati sa ce ti /",
    "GSP33yaatsi_u:2939": " na caivam iti /",
    "GSP33yaatsi_u:2940": " evaṃ bhāsamānatve- ahantvena bhāsamānatve muktasya saṃsāriṇa ivājñatvādi nāpādayituṃ śakyate,",
    "GSP33yaatsi_u:2941": " muktatvavirodhāt-śāstrasiddhamuktidaśābhāvyajñānanivṛttyādivirodhādityarthaḥ /",
    "GSP33yaatsi_u:2942": " muktātmā ajñānavān saṃsaraṇadharmavān vā ahantvena bhāsamānatvāt saṃsāryātmavaditi anumānaṃ muktaviśeṣa- pratipādakaśāstrabādhitamiti bhāvaḥ",
    "GSP33yaatsi_u:2943": " nanu nāsmābhirajñatvādi muktasya sādhyate /",
    "GSP33yaatsi_u:2944": " kintu ahantvena bhāseta yadi muktātmā,",
    "GSP33yaatsi_u:2945": " tarhyajñānādimān syāditi prasañjanameva kriyata iti cettatrāpyāha atadupādhitvā diti /",
    "GSP33yaatsi_u:2946": " tatpratyayasya-ahamitipratyayasya,",
    "GSP33yaatsi_u:2947": " atadupādhitvācca-ajñānakāraṇakatvābhāvaccetyarthaḥ /",
    "GSP33yaatsi_u:2948": " āpādyāpādakayorvyāpyavyāpakabhāve sati hyāpādanaṃ yujyate /",
    "GSP33yaatsi_u:2949": " nātra so 'sti tanniyāmakahetuhetumadbhāvādyabhāvāditi bhāvaḥ /",
    "GSP33yaatsi_u:2950": " ajñānopādhiriti bahuvrīhiḥ ajñānamupādhiḥ prayojakaṃ yasyeti /",
    "GSP33yaatsi_u:2951": " vāmadevādīnāmityādipadena mahādevādirgrāhyaḥ /",
    "GSP33yaatsi_u:2952": " atatpratyayetiprācīnamudritapāṭhastvaśuddhaḥ /",
    "GSP33yaatsi_u:2953": " etatpratyayeti vā,",
    "GSP33yaatsi_u:2954": " ahaṃpratyayeti vā pāṭhaḥ saṃbhāvyate /",
    "GSP33yaatsi_u:2955": " ahameva ce ti rudravākyamatharvaśirasi /",
    "GSP33yaatsi_u:2956": " nivṛttasavāsanāvidyādoṣāṇāmapi ahaṃpratyayadarśanāt nāsyājñānopādhitvaṃ saṃbhavatīti bhāvaḥ /",
    "GSP33yaatsi_u:2957": " ahamanna mityādimuktānusandhānavākyamapyatrānusandheyam /",
    "GSP33yaatsi_u:2958": " nanveteṣāṃ bādhitānuvṛttirūpo 'haṃpratyaya ityatrāpyāha tathe ti /",
    "GSP33yaatsi_u:2959": " avidyāsmitārāgadveṣābhiniveśāḥ pañca kleśāḥ /",
    "GSP33yaatsi_u:2960": " kleśagrahaṇaṃ karmavipākāśayānāmupalakṣaṇam /",
    "GSP33yaatsi_u:2961": " kleśakarmavipākāśayairaparāmṛṣṭaḥ puruṣaviśeṣar iśvara iti hi yogatantre prasiddham /",
    "GSP33yaatsi_u:2962": " sarvadā sarvathāvidyārahitasyeśvarasyāhamiti svātmani pratyayo nāvidyādimūlaḥ saṃbhavediti hārdam /",
    "GSP33yaatsi_u:2963": " sṛṣṭiprākkāle 'haṅkārādyupādherabhāvāttadānīntano 'haṃpratyayoneśvarasya paropādhiprayuktaḥ,",
    "GSP33yaatsi_u:2964": " kintu svarūpaprayukta eveti pradarśanāya sṛṣṭisaṅkalpavākyopādānam /",
    "GSP33yaatsi_u:2965": " cidacidantaryāmisva",
    "GSP33yaatsi_u:2966": " rūpapāmarśī hantāhami tyahaṃśabdaḥ /",
    "GSP33yaatsi_u:2967": " muktaprāpyaparasvarūpavācī yasmā diti gītāvākyebhagavato 'haṃśabdaḥ /",
    "GSP33yaatsi_u:2968": " naca sopādhirīśvaro 'ntaryāmī muktaprāpyo vā bhavatīti bhāvaḥ /",
    "GSP33yaatsi_u:2969": " tathā mṛtyusaṃsārasāgaratārakaṃ śuddhameva svarūpaṃ bhagavato 'hamiti nirdiṣṭaṃ teṣāmaha mityatra /",
    "GSP33yaatsi_u:2970": " nahi svayaṃ sopādhiritaropādhimocanasamartha iti bhāvaḥ /",
    "GSP33yaatsi_u:2971": " pitṛtvarakṣakatvādyabhiprāyaṃ ca ahaṃ bījapradaḥpite ti /",
    "GSP33yaatsi_u:2972": " ahaṃśabditaṃ jagatkāraṇasvarūpaṃ nājñānopahitaṃ,",
    "GSP33yaatsi_u:2973": " na vā jñānamātram,",
    "GSP33yaatsi_u:2974": " kintu sarvajñamiti jñāpanāya copāttaṃ vedāham iti vacanam /",
    "GSP33yaatsi_u:2975": " na caiṣāṃ niṣkṛṣṭasvarūpaviṣayāṇāmahaṃśabdānāṃ bahūnāmamukhyatvaṃ yuktam /",
    "GSP33yaatsi_u:2976": " kintu pratyaktvapravṛttinimittakatvānmukhyatvamahantvena svarūpabhānaprayuktatvameva ceti bhāvaḥ /",
    "GSP33yaatsi_u:2977": " nanvevamahambhāvasyā'tmasvarūpatve 'haṅkārasya kṣetrāntarbhāvavacanaṃ tyājyatvapratipādanaṃ ca gītāsthaṃ kathamityatrā'ha evaṃ ce ti /",
    "GSP33yaatsi_u:2978": " āvyaktikapariṇāmabhedena- pradhānapariṇāmamahatpariṇāmenāhaṅkāreṇa /",
    "GSP33yaatsi_u:2979": " anahamahaṃ kriyate 'nenetyahaṅkāraḥ /",
    "GSP33yaatsi_u:2980": " karaṇaṃ ca mānasam /",
    "GSP33yaatsi_u:2981": " tathā cānahami dehe 'hamabhimānaheturanātmani ātmabhramaheturahaṅkāraḥ kṣetrāntargatatvenopadiṣṭa iti phalitam /",
    "GSP33yaatsi_u:2982": " atha ahaṅkāraṃ balaṃ darpam iti tyājyatvenoktasyāhaṅkārasyābhijanādinimittadurabhimānamūlagarvarūpatvamāha bahumantavye ti /",
    "GSP33yaatsi_u:2983": " anahamahaṃ kriyata iti cātra vyutpattiḥ /",
    "GSP33yaatsi_u:2984": " praśastakulīnadehāvātmābhimāna ityarthaḥ /",
    "GSP33yaatsi_u:2985": " sacāyaṃ pūjyāvamānanahetugarvahetutvādgarva ityujyate iti bhāvaḥ /",
    "GSP33yaatsi_u:2986": " cvyarthamantarbhāvyobhayatra vyutpattiḥ /",
    "GSP33yaatsi_u:2987": " cvyarthamanantarbhāvya tu vyutpanno 'haṅkāra iti ātmani ahaṃ buddhivācīti vivekaḥ /",
    "GSP33yaatsi_u:2988": " tasmā diti /",
    "GSP33yaatsi_u:2989": " abādhitāhaṃbuddhirmukhyā'tmagocaraiva /",
    "GSP33yaatsi_u:2990": " dehādau tu sā bhrāntilakṣaṇaiveti bhāvaḥ /",
    "GSP33yaatsi_u:2991": " atra saṃvādipurāṇaratnavacanaṃ śrūyatām iti /",
    "GSP33yaatsi_u:2992": " ātmanyeṣa na doṣāya śabdo 'hamiti yo dvija /",
    "GSP33yaatsi_u:2993": " anātmanyātmavijñānaṃ śabdo vā bhrāntilakṣaṇaḥ //",
    "GSP33yaatsi_u:2994": " iti ca tatratyamatrānusandheyam /",
    "GSP33yaatsi_u:2995": " ātmavijñānam- ahambuddhiḥ /",
    "GSP33yaatsi_u:2996": " śabdo 'haṃśabdaḥ /",
    "GSP33yaatsi_u:2997": " vāsiṣṭhanandanena-vasiṣṭhaputrasya śakteḥ putreṇa bhagavatā parāśareṇa /",
    "GSP33yaatsi_u:2998": " dehātmabhramākāraparīkṣāto 'pi svīkāryamahamarthatvamātmana ityāha na ca jñaptī ti /",
    "GSP33yaatsi_u:2999": " anātmabuddhiḥ- anātmanyātmabuddhiḥ /",
    "GSP33yaatsi_u:3000": " tathaiva pāṭhaḥ syāditi saṃbhāvyate /",
    "GSP33yaatsi_u:3001": " jñaptimātrasyātmatve sthūlāsaṃvidityeva dehātmabhramasyā'kāraḥ syāt /",
    "GSP33yaatsi_u:3002": " natu sthūlo 'hamiti /",
    "GSP33yaatsi_u:3003": " ato 'pyātmāhamartha eva /",
    "GSP33yaatsi_u:3004": " yasmin sati ahamiti buddhirdehe udeti /",
    "GSP33yaatsi_u:3005": " apakrānte ca na /",
    "GSP33yaatsi_u:3006": " so 'yamātmāhamartha eveti ca yuktamabhyupagantumiti bhāvaḥ /",
    "GSP33yaatsi_u:3007": " ataḥ pratyakṣasiddhatvāduktanyāyāgamānvayāt /",
    "GSP33yaatsi_u:3008": " avidyāyogataścātmā jñātāhamiti bhāsate //14//",
    "GSP33yaatsi_u:3009": " iti jñāturātmano muktyādau sarvadāpyahaṃbhāvabhānasamarthanaprakaraṇam",
    "GSP33yaatsi_u:3010": " yaduktam-ajaḍatvādvittirevā'tmeti;",
    "GSP33yaatsi_u:3011": " tatredaṃ vācyaṃ kimidamajaḍatvaṃ nāmeti /",
    "GSP33yaatsi_u:3012": " yadyucyeta-sadapi yanna prakāśate tajjaḍam,",
    "GSP33yaatsi_u:3013": " tadviparītamavyabhicaritaprakāśasattākamajaḍamiti;",
    "GSP33yaatsi_u:3014": " tathā sati sukhādibhirvyabhicārī hetuḥ /",
    "GSP33yaatsi_u:3015": " na khalu sukhaduḥkhecchādayo vidyamānā api kadācidamavabhāsamānā bhavanti /",
    "GSP33yaatsi_u:3016": " svasattāprayuktaprakāśatvamapi dīpādibhiranaikāntikam /",
    "GSP33yaatsi_u:3017": " jñānavyatiriktaprakāśānaṅgīkārāccāsiddhatā,",
    "GSP33yaatsi_u:3018": " viruddhatā ca /",
    "GSP33yaatsi_u:3019": " yadi matam-avyabhicaritaprakāśo 'pi sukhādiranyasmai prakāśata iti ghaṭa iva jaḍatāṃ nātivartate,",
    "GSP33yaatsi_u:3020": " tenānātmeti;",
    "GSP33yaatsi_u:3021": " jñānaṃ vā kiṃ svasmai prakāśate?",
    "GSP33yaatsi_u:3022": " anyasyaiva hi tadapi jānato 'hamarthasya prathate 'haṃ jānāmīti,",
    "GSP33yaatsi_u:3023": " ahaṃ sukhītivat /",
    "GSP33yaatsi_u:3024": " tena svasmai prakāśamānatvamabhipretya prayujyamāno 'jaḍatvaheturasiddhaḥ saṃvidi /",
    "GSP33yaatsi_u:3025": " ataḥ sattayaiva svamātmānaṃ prati sidhyannajaḍo 'hamartha evātmā /",
    "GSP33yaatsi_u:3026": " tatsaṃbandhāyattā tu jñānasyāpi prakāśatā /",
    "GSP33yaatsi_u:3027": " ata eva hi svāśrayacetanaṃ prati prakaṭatā,",
    "GSP33yaatsi_u:3028": " itaraṃ pratyaprakaṭatā ca jñānasya sukhaduḥkhaderiva /",
    "GSP33yaatsi_u:3029": " nacaivamātmāntarasaṃbandhamarthāntaraṃ vāpekṣyāyamātmā'tmane prakāśate /",
    "GSP33yaatsi_u:3030": " etaccānantaramevopapādayiṣyate /",
    "GSP33yaatsi_u:3031": " iti jñānātmatvasādhakājaḍatvadūṣaṇam",
    "GSP33yaatsi_u:3032": " na ca jñānena sahopalambhaniyamo 'hamarthasyārthāntaratāṃ vārayati,",
    "GSP33yaatsi_u:3033": " jñānasyāpi tathātvaprasaṅgāt /",
    "GSP33yaatsi_u:3034": " tadapi hi tena niyatena sahopalambhamityahamarthādanarthāntaraṃ mithyārūpamevā'padyeta /",
    "GSP33yaatsi_u:3035": " asiddhaśca saṃvidviśeṣaiḥ sahopalambhaniyamaḥ,",
    "GSP33yaatsi_u:3036": " pratyekaṃ vyabhicāradarśanāt /",
    "GSP33yaatsi_u:3037": " na ca viśeṣamātraṃ nirdhūtanikhilaviṣayaviśeṣopaśleṣaṃ vā vittimātramasti,",
    "GSP33yaatsi_u:3038": " yena sahopalambhaniyamaḥ",
    "GSP33yaatsi_u:3039": " saṃvediturabhidhīyeta /",
    "GSP33yaatsi_u:3040": " sāmānyaṃ tu sadapi saugaterna vastutayā'sthīyate /",
    "GSP33yaatsi_u:3041": " samastavṛttipratyastamaye 'pi svayañjyotirayamātmāvatiṣṭhata iti ca vakṣyāmaḥ /",
    "GSP33yaatsi_u:3042": " svavāgvighātaśca-ekaṃ dvāviti nirdeśāt /",
    "GSP33yaatsi_u:3043": " dvayorhyekakriyānupraveśe sahaśabdaḥ,",
    "GSP33yaatsi_u:3044": " śiṣyeṇa saha gacchatyācārya iti yathā /",
    "GSP33yaatsi_u:3045": " api ca nilataddhiyoriti dve upādāya abheda ityekatvavidhiḥ savitrīvandhyātvavidhiriva /",
    "GSP33yaatsi_u:3046": " anekāntaśca saṃvidi pratiṣidhyamānairjaḍatvādibhiḥ;",
    "GSP33yaatsi_u:3047": " sarvajñajñānena sahopalambhaniyamabhāgibhiḥ saṃsārijñānaiśca /",
    "GSP33yaatsi_u:3048": " teṣāmabhedābhyupagame jñānasya jaḍatvamūrtatvādi,",
    "GSP33yaatsi_u:3049": " buddhasya baddhatvamityāpadyeta /",
    "GSP33yaatsi_u:3050": " niyamenaikajñānasiddhatvamapyuktaprakāreṇa pratyu",
    "GSP33yaatsi_u:3051": " ktam / vipakṣavyatirekaścāsiddhaḥ /",
    "GSP33yaatsi_u:3052": " bhavatu niyamenaikajñānasiddhatvaṃ jñānajñeyajñātṛṇām,",
    "GSP33yaatsi_u:3053": " mā ca bhūdabhedaḥ;",
    "GSP33yaatsi_u:3054": " ko virodhaḥ? /",
    "GSP33yaatsi_u:3055": " ahamarthasyā'tmatvaṃ nigamayati ata iti /",
    "GSP33yaatsi_u:3056": " jānāmyahamiti jñānadharmitvena pratyakṣasiddhatvādahamarthasyaivā'tmatvam /",
    "GSP33yaatsi_u:3057": " ahantvena tasya muktāvapi bhāne 'numānamuktamāgamaśca /",
    "GSP33yaatsi_u:3058": " pratyaktvānyathānupapatitalakṣaṇastarko 'pyukta ātmano 'hamarthatvavyavasthāpakaḥ /",
    "GSP33yaatsi_u:3059": " sthūlo 'hamiti dehātmabhramarūpāvidyāsaṅgateśca jñātāhamartha evātmā,",
    "GSP33yaatsi_u:3060": " sa ca sarvadāhamiti bhāsate iti kārikārthaḥ /",
    "GSP33yaatsi_u:3061": " ātmā jñātaivetyatrāpi pratyakṣādikamastīti garbhitamatra /",
    "GSP33yaatsi_u:3062": " pratyakṣaṃ cāhaṃ jānāmītyādikaṃ prasiddhameva /",
    "GSP33yaatsi_u:3063": " jñānasya dehādidharmatvaniṣedhena pariśeṣānumānamapi siddham /",
    "GSP33yaatsi_u:3064": " sāstravacanāni cāgre mūla eva nirdekṣyante /",
    "GSP33yaatsi_u:3065": " jñānasamānāśrayatvādajñānasyājñātṛtve ātmano 'vidyānvayāyoga iti tarko 'pyaktaprāya iti /",
    "GSP33yaatsi_u:3066": " evaṃ jñāturahamarthasyātmatvaṃ vyavāsthāpi //14//",
    "GSP33yaatsi_u:3067": " atha jñānasyā'tmatve sādhakatvena parairupanyastamajaḍatvamapi vikalpya dūṣayati yadukta mityādinā /",
    "GSP33yaatsi_u:3068": " tadviparītamityasya vivaraṇa mavyabhicarite tyādi /",
    "GSP33yaatsi_u:3069": " avyabhicaritaḥ-niyataḥ prakāśo yasyāḥ,",
    "GSP33yaatsi_u:3070": " evaṃbhūtā sattā yasya,",
    "GSP33yaatsi_u:3071": " tadajaḍamityarthaḥ /",
    "GSP33yaatsi_u:3072": " svasattāvyāpakaprakāśatvamajaḍatvamiti yāvat /",
    "GSP33yaatsi_u:3073": " tathā satī ti/",
    "GSP33yaatsi_u:3074": " anātmasu sukhādiṣvapi niruktājaḍatvasya sattvāt vyabhicāra ityuktaṃ bhavati /",
    "GSP33yaatsi_u:3075": " ajaḍatvaprakārāntaraṃ dūṣayati svasatte ti /",
    "GSP33yaatsi_u:3076": " yasya svasattayaiva prakāśaḥ,",
    "GSP33yaatsi_u:3077": " tatsvasattāprayuktaprakāśam,",
    "GSP33yaatsi_u:3078": " tattā jaḍatvamityapi pradīpādau vyabhicāri /",
    "GSP33yaatsi_u:3079": " dīpasya prakāśe hi na dīpāntarāpekṣā /",
    "GSP33yaatsi_u:3080": " nanu cakṣurāderapekṣāstyeva tatreti cet;",
    "GSP33yaatsi_u:3081": " astu nāma;",
    "GSP33yaatsi_u:3082": " tāvatā svasattāprayuktatāyā anapāyāt /",
    "GSP33yaatsi_u:3083": " svasattāmātraprayuktatvavivakṣā tu na saṃbhavati,",
    "GSP33yaatsi_u:3084": " saṃvidyasiddheḥ /",
    "GSP33yaatsi_u:3085": " vijātīyātmāpekṣatvāttatprakāśasya /",
    "GSP33yaatsi_u:3086": " etaccānantarameva sphuṭībhaviṣyati /",
    "GSP33yaatsi_u:3087": " dūṣaṇāntaramapyāha jñāne ti /",
    "GSP33yaatsi_u:3088": " jñānato dharmo 'tiriktaḥ prakāśo nāma nābhimataḥ /",
    "GSP33yaatsi_u:3089": " jñānameva tu prakāśarūpam /",
    "GSP33yaatsi_u:3090": " tat svasattāprayuktaprakāśatvarūpo heturasiddhaḥ pakṣe jñāne /",
    "GSP33yaatsi_u:3091": " tatprakāśaṃ nityamabhyupagacchataḥ tasya svasattāprayuktatvakīrtanaṃ viruddhaṃ ca /",
    "GSP33yaatsi_u:3092": " yadvā prakāśavattvasya saṃvidyupagame 'bhimatanirviśeṣatvavirodha iti bhāvaḥ /",
    "GSP33yaatsi_u:3093": " svasmai svayaṃ bhāsamānatvarūpamajaḍatvamātmatve sādhakaṃ tu svarūpāsiddhamityāha yadi matam iti /",
    "GSP33yaatsi_u:3094": " jñānaprakāśasya tadāśrayanibandhanatvamāha tatsaṃbandhe ti /",
    "GSP33yaatsi_u:3095": " prakāśatā-jñānarūpatā,",
    "GSP33yaatsi_u:3096": " prakāśamānatā vā /",
    "GSP33yaatsi_u:3097": " svāśrayāya svaviṣayaprakāśakatvarūpaṃ jñānatvaṃ,",
    "GSP33yaatsi_u:3098": " prakāśamānatā cātmadharmatāhetuke eva /",
    "GSP33yaatsi_u:3099": " nahi svāśrayādanyasmai svaviṣayaṃ prakāśayati jñānaṃ,",
    "GSP33yaatsi_u:3100": " svayaṃ vā prakāśate iti bhāvaḥ /",
    "GSP33yaatsi_u:3101": " ata iti /",
    "GSP33yaatsi_u:3102": " svasmai svayaṃ bhāsa",
    "GSP33yaatsi_u:3103": " mānatvamahamarthasyaiveti sa evātmetyarthaḥ /",
    "GSP33yaatsi_u:3104": " prakaṭatā-prakāśamānatā /",
    "GSP33yaatsi_u:3105": " ātmāntarasaṃbandham-āśrayāntarasaṃbandham /",
    "GSP33yaatsi_u:3106": " arthāntaraṃ-jñānādi /",
    "GSP33yaatsi_u:3107": " etacce ti /",
    "GSP33yaatsi_u:3108": " ananyasādhana ityetadvivaraṇa iti bhāvaḥ /",
    "GSP33yaatsi_u:3109": " saṃvida ātmatvamādhakamajaḍatvaṃ pradūṣya jñātrādeḥ saṃvidabhedasādhakaṃ prakaṭasaugatābhimataṃ sahopalambhaniyamaṃ dūṣayati naca jñānene ti",
    "GSP33yaatsi_u:3110": " jñānasyāpī ti /",
    "GSP33yaatsi_u:3111": " mithyābhūtenāhamarthena sahopalambhanaiyatyataulyātsaṃvidastadabhedāt mithyātvaprasaktiriti bhāvaḥ /",
    "GSP33yaatsi_u:3112": " abhimataviruddhāpādakatvāddhetorbhavadīyasya viruddhatvamiti hetudoṣa udbhāvito bhavati /",
    "GSP33yaatsi_u:3113": " ahamarthena sahaivopalambhaṃ saṃvida upapādayati tadapī ti /",
    "GSP33yaatsi_u:3114": " niyatena-svaprakāśavyāpakaprakāśavatā /",
    "GSP33yaatsi_u:3115": " tena-ahaṅkāreṇa /",
    "GSP33yaatsi_u:3116": " sahopalambho yasya tat sahopalambham /",
    "GSP33yaatsi_u:3117": " kiñca, tadupalambhavyāpyopalambhavattvarūpo hi sahopalambhaniyamaḥ paraiḥ tadabhedasādhako mataḥ /",
    "GSP33yaatsi_u:3118": " sa cāyamahamarthasya saṃvidabhedasādhane pakṣe 'siddha ityāha asiddhaśce ti /",
    "GSP33yaatsi_u:3119": " atra vikalpaḥ-kiṃ jñānaviśeṣeṇa tena tena sahopalambhaniyamo 'hamarthasya vivakṣitaḥ,",
    "GSP33yaatsi_u:3120": " uta jñānaviśeṣamātreṇa,",
    "GSP33yaatsi_u:3121": " āhosvit jñānamātreṇeti /",
    "GSP33yaatsi_u:3122": " tatrādye 'siddhiḥ,",
    "GSP33yaatsi_u:3123": " cākṣuṣādijñānaprakāśamantarāpi ahamarthasya jñānāntaraprakāśe prakāśamānatvāditi pratyekaṃ vyabhicāradarśanā dityuktam /",
    "GSP33yaatsi_u:3124": " dvitīyatṛtīyakalpayordeṣamāha naca viśeṣe ti /",
    "GSP33yaatsi_u:3125": " na nirviśeṣaṃ sāmānyam iti nyāyāccākṣuṣādivyatiriktaṃ jñānaviśeṣamātraṃ jñānamātraṃ vā nāsti /",
    "GSP33yaatsi_u:3126": " tattadviśeṣaprakāśavyabhicāraścāhamarthaprakāśasyokta eva tattadviśeṣaprakāśābhāve 'pyahamarthaprakāśata iti bhāvaḥ /",
    "GSP33yaatsi_u:3127": " nanvevamapi jñānatvāvacchinnaprakāśenāvyabhicāra eva /",
    "GSP33yaatsi_u:3128": " ahamarthaprakāśe jñānatvāvacchinnaprakāśadhrauvyādityatrāha sāmānyam iti /",
    "GSP33yaatsi_u:3129": " anuvṛttasāmānyānupagamātsaugatairevaṃ hetusteṣāṃ durvaca iti bhāvaḥ /",
    "GSP33yaatsi_u:3130": " vināpi jñānaprakāśenāhamarthaprakāśo 'stītyāha siddhāntarītyā ca samaste ti /",
    "GSP33yaatsi_u:3131": " svavā giti /",
    "GSP33yaatsi_u:3132": " sāhityasya bhedaniyatatvātsahaivopalambhamānatvahetuvyapadeśa eva bhedavyapadeśarūpa",
    "GSP33yaatsi_u:3133": " iti tena saṃvidahamarthayoraikyasādhane pratijñāhetuvākyayorvirodha ekaṃ dvitvāditivaditi bhāvaḥ /",
    "GSP33yaatsi_u:3134": " pratijñāhetughaṭakapadayorvirodhamuktvā pratijñāghaṭakapadayostamāha api ce ti /",
    "GSP33yaatsi_u:3135": " sahopalambhaniyamādabhedo nīlataddhiyo rityevaṃ hi teṣāṃ pratijñā /",
    "GSP33yaatsi_u:3136": " dvitvaviśiṣṭe 'traikatvavidhirjananīvandhyātvavidhiriva vyāhata iti yāvat /",
    "GSP33yaatsi_u:3137": " jñānajñātrorabhedasādhanadūṣaṇaprasaṅge 'smin jñānajñeyayorabhedasādhakaprayogadūṣaṇādisādhamadūṣaṇaprakārasāmyādi ti dhyeyam /",
    "GSP33yaatsi_u:3138": " śabdadoṣamuktvār'thadoṣamanyamāha anekāntaśce ti /",
    "GSP33yaatsi_u:3139": " saṃvidaḥ svayaṃprakāśatvājjaḍatvādiprakāśakāle jñānaprakāśopi niyataḥ /",
    "GSP33yaatsi_u:3140": " tathā ca saṃvidā sahopalambhaniyamabhājāṃ jaḍatvamūrtatvādīnāṃ saṃvidabhede saṃvido jaḍatvamūrtatvādiprasaṅgaḥ /",
    "GSP33yaatsi_u:3141": " dharmadharmibhedānupagamāt,",
    "GSP33yaatsi_u:3142": " abhedepyādhārādheyabhāvapratītyupagamācca / evaṃ sarva",
    "GSP33yaatsi_u:3143": " jñasya baddhajñānānāmupalambhe niyamena buddhajñānamapyupalamyate,",
    "GSP33yaatsi_u:3144": " teṣāṃ buddhajñānamahopalambhānāṃ buddhajñānābhede buddhasya baddhatvāpattiḥ /",
    "GSP33yaatsi_u:3145": " tatra tatrābhedānupagame cānaikāntyaṃ hetoriti bhāvaḥ /",
    "GSP33yaatsi_u:3146": " abhedasādhakaṃ hetvantaramapi tulyarītyā nirasyati niyamenaike ti /",
    "GSP33yaatsi_u:3147": " ekajñānasiddhatvam -ekajñāne dvayoḥ prakāśamānatvam /",
    "GSP33yaatsi_u:3148": " nirāsaprakāraśca-ekajñānaviṣayatvenāhamarthe saṃvidabhedasya sādhane tulyanayenāhamarthābhedo 'pi saṃvidi prasajyeta /",
    "GSP33yaatsi_u:3149": " cākṣuṣādijñānaviśeṣeṇaiva siddhatvaṃ cāhamarthasyāsiddham /",
    "GSP33yaatsi_u:3150": " jñānāntarato 'pi siddheḥ,",
    "GSP33yaatsi_u:3151": " svāpe svataḥ siddheśceti /",
    "GSP33yaatsi_u:3152": " aprayojakatvamapyāha vipakṣe ti /",
    "GSP33yaatsi_u:3153": " vipakṣavyatirekaḥ-vipakṣe bādhaḥ /",
    "GSP33yaatsi_u:3154": " tadasiddhimevopapādayati bhava tviti /",
    "GSP33yaatsi_u:3155": " sādhyābhāvavati hetorvṛttāvāpādyamānāyāṃ bādhakastarko nāsti /",
    "GSP33yaatsi_u:3156": " ato 'prayojako heturiti bhāvaḥ /",
    "GSP33yaatsi_u:3157": " kimaprakāśarūpatvāt prakāśamanurudhyate /",
    "GSP33yaatsi_u:3158": " vyavahārāya nīlādirāhosvittadabhedataḥ //15//",
    "GSP33yaatsi_u:3159": " iti sandihyamānatvānnābhedaḥ śakyanirṇayaḥ /",
    "GSP33yaatsi_u:3160": " bodhyasthaścaiṣa niyamo na punarbuddhiboddhṛgaḥ //16//",
    "GSP33yaatsi_u:3161": " spaṣṭaśca pratyakṣabādhaḥ,",
    "GSP33yaatsi_u:3162": " sarvajñāneṣu vedyādiva vitterapi vediturbhedasyāparokṣatvāt /",
    "GSP33yaatsi_u:3163": " naca pratiyoginaḥ pratyakṣatvaṃ dṛśyatvaṃ vā bhedasyā'parokṣye tvapekṣitavyam,",
    "GSP33yaatsi_u:3164": " siddhimātreṇa tadupapattāvaprayojakatvena tadviśeṣasyānākṣepāt /",
    "GSP33yaatsi_u:3165": " anavabhāsamāne 'pi pratiyogini bhāvāḥ svarūpata eva vilakṣaṇāḥ pratyakṣyanta iti sarvalokasvasākṣikametat /",
    "GSP33yaatsi_u:3166": " nanu jīvato bhedapratyakṣasya śirasi padanidhānena sahopalambhaniyamasyābhedena pratibandhagrahaṇamiti kathamiva tatastadvādhasaṃbhavaḥ /",
    "GSP33yaatsi_u:3167": " tathāsati hi jvālābhedānumānamapi tadekatvapratyabhijñayāpodyeta /",
    "GSP33yaatsi_u:3168": " aviśeṣajño devānāṃ priyaḥ /",
    "GSP33yaatsi_u:3169": " tatra hi kḷptakāraṇadoṣānuvṛttau satyāṃ jāyamāno 'parokṣāvabhāso na niravadyapratyakṣapūrvakamanumānaṃ bādhitumarhati /",
    "GSP33yaatsi_u:3170": " tathāhi-aciranirvāpitāropiteṣvekavartibhāgavartiṣu bahuṣudīpeṣu tadbhedādarśinaḥ susadṛśatayā sa evāyamiti smṛtirupajāyate iti dṛṣṭam /",
    "GSP33yaatsi_u:3171": " ato 'nyatrāpyapratibandhapuṣkalakāraṇakramopanipātādavayavaviśleṣācca susadṛśanirantarapravṛttapradīpapravāhālambanaiva tathā matiriti niścīyate",
    "GSP33yaatsi_u:3172": " tathaikanānātvapratyayaḥ svataḥprāptendriyavṛttiviparyayaprayuktaḥ samasamayopajāyamānānekānavadyapratyakṣapratikṣiptaviṣayaścadvicandrādau",
    "GSP33yaatsi_u:3173": " dṛṣṭa iti nāsau tatraikatvānumānamabhibhavituṃ prabhavati /",
    "GSP33yaatsi_u:3174": " na caivamiha jñātṛjñānajñeyavivekasākṣātkārī pratyaya iti pratiruṇaddhyevāyamihābhedānumānodayaprasaktim /",
    "GSP33yaatsi_u:3175": " na copalabdhisāhityaniyamādeva tathātvamatrānumeyamiti yuktam,",
    "GSP33yaatsi_u:3176": " vipakṣe bādhakānupalabdheḥ /",
    "GSP33yaatsi_u:3177": " saṃvidadhīnasiddhitayāpi tathā niyamopapatteḥ /",
    "GSP33yaatsi_u:3178": " anaindriyikatvena ca tadvṛttiviparyayasyākiñcitkaratvāt /",
    "GSP33yaatsi_u:3179": " yogyānupalambhaparākṛtatvācca bādhakapratyayasya /",
    "GSP33yaatsi_u:3180": " api ca viṣayasiddhirhi saṃvit /",
    "GSP33yaatsi_u:3181": " sā ca svayaṃprakāśetyavivādaḥ /",
    "GSP33yaatsi_u:3182": " tenāvarjanīyastathā niyamaḥ /",
    "GSP33yaatsi_u:3183": " naca bhedo 'pi siddhimantareṇa sidhyedityanunmattena yuktamāpādayitumityalamanenānubhavaparāhatamatātivyākulīkaraṇena /",
    "GSP33yaatsi_u:3184": " (iti saugatābhimatagrāhyagrāhakavikalpapratyuddhāranirākaraṇam)",
    "GSP33yaatsi_u:3185": " aprakāśātmanaśca nīlādeḥ prakāśa ityanubhavasiddhatvānna samarthanāntaraṃ prārthayate /",
    "GSP33yaatsi_u:3186": " ātmā tu prakāśasvabhāva eva /",
    "GSP33yaatsi_u:3187": " na ca tāvatājñānatvam,",
    "GSP33yaatsi_u:3188": " svatantratvāt /",
    "GSP33yaatsi_u:3189": " paratantramāgantu yāvadarthendriyasannikarṣādikāraṇasannidhānamavatiṣṭhamānamarthāvacchinnarūpaṃ jñānamiti prāgevāvocāma /",
    "GSP33yaatsi_u:3190": " ātmā tu svatantro jñātā ahamiti pratyātmaṃ prathate /",
    "GSP33yaatsi_u:3191": " yadipunarīdṛśo 'pyayamananyādhīnasiddhitayā jñānamabhilapyate,",
    "GSP33yaatsi_u:3192": " abhilapyatāṃ kāmam /",
    "GSP33yaatsi_u:3193": " tathāpi jñānavadevedaṃ jñānam,",
    "GSP33yaatsi_u:3194": " na jñaptimātratayā /",
    "GSP33yaatsi_u:3195": " (ityadvaityabhimatagrāhyagrāhakavikalpapratyuddhāranirākaraṇam)",
    "GSP33yaatsi_u:3196": " ata eva hi cchandogāḥ-'atha yo vededaṃ jighrāṇīti sa ātmā' ityādyāmananti /",
    "GSP33yaatsi_u:3197": " tathā 'katama ātmā' iti praśnapūrvakamidameva lakṣaṇamāmananti vājasaneyinaḥ 'yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' iti /",
    "GSP33yaatsi_u:3198": " atra hi yo 'yaṃ sarvalokānubhavasiddho vividhaviṣayavedanapracuraḥ prāṇeṣu prerakatayā sthito hṛdayāyatane antarjyotiḥ ahamiti pratyaktvena",
    "GSP33yaatsi_u:3199": " sa puruṣa iti yathoditamevātmasvarūpamupadiśyate /",
    "GSP33yaatsi_u:3200": " 'eṣa hi draṣṭā śrotā ghrātā rasayitā mantā boddhā kartā vijñānātmā puruṣaḥ' ityātharvaṇāḥ /",
    "GSP33yaatsi_u:3201": " tathā 'vijñātāramare kena vijānīyāditi' 'na paśyo mṛtyuṃ paśyati na rogaṃ nota duḥkhatām'",
    "GSP33yaatsi_u:3202": " 'sa uttamaḥ puruṣaḥ nopajanaṃ smarannidaṃ śarīram' 'evamevāsya paridraṣṭurimāḥ ṣoḍaśakalāḥ",
    "GSP33yaatsi_u:3203": " puruṣāyaṇāḥ puruṣaṃ prāpyāstaṃ gacchanti' 'tasmāddhā etasmānmanomayādanyo 'ntara",
    "GSP33yaatsi_u:3204": " ātmā vijñānamayaḥ' ityādyāḥ /",
    "GSP33yaatsi_u:3205": " 'satyaṃ jñāna' mityatrāpi brahmalakṣaṇanirdeśe jñānaśabdo na jñānamātravacanaḥ ;",
    "GSP33yaatsi_u:3206": " api tu tadvadvacanaḥ /",
    "GSP33yaatsi_u:3207": " tadvacanatve 'liti' iti ādyudāttatvaprasakteḥ /",
    "GSP33yaatsi_u:3208": " antodāttaścāyaṃ jñānaśabdaḥ /",
    "GSP33yaatsi_u:3209": " matvarthīyācpratyayāntatve tathātvaṃ ghaṭate;",
    "GSP33yaatsi_u:3210": " nānyathetyetat paramātmanirūpaṇe atinipuṇamupapādayiṣyāmaḥ /",
    "GSP33yaatsi_u:3211": " aitareyopaniṣadapi 'prajñānaṃ brahye'tyuktvā 'sa etena prājñenātmanā' iti prakṛṣṭajñānavantameveśvaraṃ darśayati /",
    "GSP33yaatsi_u:3212": " tat siddhaṃ jñātaivāyamātmeti //",
    "GSP33yaatsi_u:3213": " (iti dehādivilakṣaṇapratyagātmasvarūpanirūpaṇaprakaraṇam)",
    "GSP33yaatsi_u:3214": " kiṃ punarasmin dehādivyatirekiṇi cetane pratyagātmani pramāṇam? / anu",
    "GSP33yaatsi_u:3215": " mānamiti nayavicakṣaṇo 'kṣapādaḥ /",
    "GSP33yaatsi_u:3216": " yadāha ” icchādveṣaprayatnasukhaduḥkhajñānā- nyātmano liṅga “m iti /",
    "GSP33yaatsi_u:3217": " kimamīṣāmātmanāvinābhāvo dhūmadhvajaviśeṣeṇeva dhūmaviśeṣasya dṛṣṭaḥ?",
    "GSP33yaatsi_u:3218": " hantaivaṃ tata eva tatpramiteḥ kimanumānena? /",
    "GSP33yaatsi_u:3219": " mābhūdviśeṣatodarśanam;",
    "GSP33yaatsi_u:3220": " sāmānyatastu bhaviṣyati /",
    "GSP33yaatsi_u:3221": " tathāhi-icchādayaḥ kāryatvānityatvaguṇatvādibhiḥ śabdādaya ivā'śritatayānumīyante /",
    "GSP33yaatsi_u:3222": " yaścaiṣāmāśrayaḥ sa ātmā /",
    "GSP33yaatsi_u:3223": " guṇatvaṃ ca pariśeṣāt /",
    "GSP33yaatsi_u:3224": " na sāmānyaviśeṣasamavāyābhāvāḥ anityatvāt /",
    "GSP33yaatsi_u:3225": " na dravyaṃ karma vā,",
    "GSP33yaatsi_u:3226": " vyāpakadravyasamavāyāditi /",
    "GSP33yaatsi_u:3227": " viśeṣaguṇatvaṃ cānityatve satyasmadādyekendriyagrāhyatvaniyamāt rūpādivat /",
    "GSP33yaatsi_u:3228": " evamāśrayamātramupasthāpayanto 'nvayavyatirekiṇo hetavaḥ dravyāntaraguṇatvaṃ ca pratyācakṣāṇaiḥ kevalavyatirekisādhanairātmagocaratayā niyamyante",
    "GSP33yaatsi_u:3229": " tathā hi bhavati-icchādayo na mahābhūtaguṇāḥ,",
    "GSP33yaatsi_u:3230": " svātmana eva pratyakṣatvāt;",
    "GSP33yaatsi_u:3231": " abāhyendriyagrāhyatvāddhā /",
    "GSP33yaatsi_u:3232": " ye bhūtaguṇāste svātmaparātmapratyakṣāḥ bāhyakaraṇapratyakṣāśca,",
    "GSP33yaatsi_u:3233": " yathā rūpādayaḥ /",
    "GSP33yaatsi_u:3234": " na tathecchādaya iti na tadguṇāḥ /",
    "GSP33yaatsi_u:3235": " dikkālamanāṃsi punaḥ na viśeṣaguṇavanti;",
    "GSP33yaatsi_u:3236": " nāpi tadguṇānāṃ pratyakṣatvamiti na teṣāmapi guṇāḥ /",
    "GSP33yaatsi_u:3237": " akāraṇaguṇapūrvatvāt ayāvaccharīrabhāvitvādityādayaḥ śarīraviśeṣaguṇatvapratiṣedhahetavaḥ prācīnāścātrānukraṣṭavyāḥ /",
    "GSP33yaatsi_u:3238": " tenecchādayo na śarīraguṇāḥ tadguṇabhāvāpavādapramāṇavattve sati guṇatvāt /",
    "GSP33yaatsi_u:3239": " ye yathoktasādhyā na bhavanti,",
    "GSP33yaatsi_u:3240": " te yathoktasādhanā api na bhavanti;",
    "GSP33yaatsi_u:3241": " yathā rūpādayaḥ /",
    "GSP33yaatsi_u:3242": " yathoktasādhanāḥ punaricchādaya iti yathoktasādhyā eveti /",
    "GSP33yaatsi_u:3243": " vimatipadāspadebhyaḥ śarīrādibhyor'thāntaraguṇā icchādaya iti vā pratijñā /",
    "GSP33yaatsi_u:3244": " yathokta eva hetuḥ /",
    "GSP33yaatsi_u:3245": " udāharaṇaṃ ca prayoktavyam /",
    "GSP33yaatsi_u:3246": " sāmānyena vānvayaḥ pradarśanīyaḥ-yo yadguṇabhāvāpavādakapramāṇavattve sati guṇaḥ,",
    "GSP33yaatsi_u:3247": " sa tator'thāntarasya guṇaḥ;",
    "GSP33yaatsi_u:3248": " yathā pṛthivyādibhyaḥ śabda iti ākāśasiddhivadātmasiddhiriti /",
    "GSP33yaatsi_u:3249": " (iti vilakṣaṇātmana ānumānikatvapakṣanirūpaṇam)",
    "GSP33yaatsi_u:3250": " idamapi na samīcīnamityeke /",
    "GSP33yaatsi_u:3251": " tathāhi-anvayavyatirekihetubhirdehādisādhāraṇamāśrayamātramavagamitam /",
    "GSP33yaatsi_u:3252": " na ca tāvatā'tmasiddhiḥ /",
    "GSP33yaatsi_u:3253": " kevalavyatirekī tu sādhanadaśāmeva nāsādayati,",
    "GSP33yaatsi_u:3254": " sapakṣānvayavirahāt,",
    "GSP33yaatsi_u:3255": " asādhāraṇavat /",
    "GSP33yaatsi_u:3256": " nacaivaṃ kevalānva",
    "GSP33yaatsi_u:3257": " yino vipakṣavyatirekadarśanavikalatayā sādhāraṇavadasādhanatvam /",
    "GSP33yaatsi_u:3258": " deśakālādiśaṅgitopādhivigamepyanvayadarśanena sādhyānvitasvabhāvatayā pariniścitatvāt /",
    "GSP33yaatsi_u:3259": " naca sādhanābhāve sādhyābhāvadarśanamātreṇa sādhyānvitasvabhāvatvaṃ śakyaṃ niścetum /",
    "GSP33yaatsi_u:3260": " abhāvasyānantadeśavyāpitayānavayavena grahaṇasyaiva duṣkaratvāt,",
    "GSP33yaatsi_u:3261": " kalayāpyanyatravṛttau saṃbandhe niyamāsaṃbhavāt /",
    "GSP33yaatsi_u:3262": " sandehagrastatvācca-kiṃ sādhanābhāvaprayuktaḥ sādhyābhāvaḥ,",
    "GSP33yaatsi_u:3263": " kiṃ vā nimittāntaraprayukta iti /",
    "GSP33yaatsi_u:3264": " pṛthivyādibhyor'thāntaraguṇatvapratijñāpi dravyāntarāprasiddheraprasiddhaviśeṣaṇā /",
    "GSP33yaatsi_u:3265": " (iti naiyāyikābhimatātmānumānanirāsaḥ)",
    "GSP33yaatsi_u:3266": " etena sāṅkhyodīritasādhanabhedā apyapoditā veditavyāḥ saṅghātaparārthatvādayaḥ /",
    "GSP33yaatsi_u:3267": " tathā ca tāneva tāvadādito vyākurmahe-",
    "GSP33yaatsi_u:3268": " ” saṅgātaparārthatvātrriguṇādiviparyayādadhiṣṭhānāt /",
    "GSP33yaatsi_u:3269": " puruṣo 'sti bhoktṛbhāvāt kaivalyārthaṃ pravṛtteśca // “",
    "GSP33yaatsi_u:3270": " ayamarthaḥ-dehendriyādayaḥ parārthāḥ saṅgātatvācchayanāsanaśaraṇādivat /",
    "GSP33yaatsi_u:3271": " pratyakṣaṃ ca śarīrasya saṅghātatvaṃ,",
    "GSP33yaatsi_u:3272": " bhūtānāṃ ca /",
    "GSP33yaatsi_u:3273": " avyaktamahadahaṅkārendriyāṇāṃ ca sukhaduḥkhamohātmatayā tathātvamanumeyaṃ tadvadeva /",
    "GSP33yaatsi_u:3274": " na cendriyāṇāmāhaṅkārikatvasyābhyupetasya,",
    "GSP33yaatsi_u:3275": " sādhyantvābhimatapārārthyadharmasya cāsaṃhataparārthatvasyānyathātvāpādanādubhayaviśeṣaviruddhatvaṃ hetoḥ;",
    "GSP33yaatsi_u:3276": " ahaṅkārānvayavyatirekānuvidhānena ” devā vaikārikāḥ smṛtāḥ ” ityādyāgamabalena prakāśalāghavaguṇānvayena",
    "GSP33yaatsi_u:3277": " ca vaikārikābhidhānasāttvikāhaṅkārabhedayonitvasyendriyāṇāṃ pramāṇasiddhasyāpavādānupapatteḥ /",
    "GSP33yaatsi_u:3278": " ātmanastu saṅghātatve tasyāpi saṅghātāntarārthatayānavasthāpattyā niṣpramāṇakānekakalpanāprasaṅgāt,",
    "GSP33yaatsi_u:3279": " aprayojakatvācca saṅghātatvasya śeṣitve,",
    "GSP33yaatsi_u:3280": " dṛṣṭāntadṛṣṭāśeṣadharmopasthāpane 'numānaprāmāṇya syaivāsambhavāpatteḥ tadasaṅghātatvasya cāpracālyatvāt /",
    "GSP33yaatsi_u:3281": " naca pramāṇāntarabalenānāhaṅkārikatvasaṅghātāntarārthatvayorbādhe 'bādhitena saṅghātaparārthatvenāpi na bhavitavyam /",
    "GSP33yaatsi_u:3282": " evaṃ ca saṃhatatvavyāpakāvaruddhatraiguṇyādirahito 'saṃhata ātmā siddhaḥ /",
    "GSP33yaatsi_u:3283": " tathā dehādayaḥ sukhaduḥkhamohātmakatayā pareṇādhiṣṭhīyante,",
    "GSP33yaatsi_u:3284": " yantrādibhiriva rathādayaḥ / api",
    "GSP33yaatsi_u:3285": " cānukūlapratikūlavedanīye sukhaduḥkhebhṛtyabhrātṛvyavadanukūlanīyaprati",
    "GSP33yaatsi_u:3286": " kūlanīyavatī /",
    "GSP33yaatsi_u:3287": " dṛśyatvāddehādayo ghaṭādaya iva vilakṣaṇadraṣṭṭakā iti /",
    "GSP33yaatsi_u:3288": " adhiṣṭhāturanukūlapratikūlavedakasya draṣṭuḥ traiguṇyādiviparyayaḥ pūrvavadeva nirṇetavyaḥ /",
    "GSP33yaatsi_u:3289": " tathā dehāderavyaktāntasya kṛtsnsya triguṇātmakatayātyantaduḥkhopaśamanalakṣaṇamokṣadaśānupapatteḥ",
    "GSP33yaatsi_u:3290": " tadarthaṃ ca śāstrāṇāṃ mahādhiyāṃ ca pravṛtterasti dehādivyatirikto 'saṃhataḥ traiguṇyādyasaṃspṛṣṭaḥ puruṣa iti //",
    "GSP33yaatsi_u:3291": " (iti sāṅkhyābhimatātmānumānanirūpaṇam)",
    "GSP33yaatsi_u:3292": " atrāpi saṅghātapārārthyādibhiryadyapi paraḥ ko 'pyadhiṣṭhātā draṣṭā siddhaḥ,",
    "GSP33yaatsi_u:3293": " tathāpi na tasyāsaṃhatatvātriguṇatvādirabhimataviśeṣaḥ śakyaniścayaḥ /",
    "GSP33yaatsi_u:3294": " tathāhi-saṅghātasya saṅghātāntarārthatvaniyamadarśanabalādāpatantī parāparā saṅghātakalpanā na doṣāya,",
    "GSP33yaatsi_u:3295": " kāryatayevānādi kāraṇaparamparāparikalpanā /",
    "GSP33yaatsi_u:3296": " na cāprayojakatvamapi;",
    "GSP33yaatsi_u:3297": " asaṅghātasyāsaṅgasyāśeṣavikriyāśūnyasyānādheyātiśayakūṭasthacitimātravapuṣaḥ puruṣasya saṅghātaṃ prati paratvānupapatteḥ /",
    "GSP33yaatsi_u:3298": " tadvi tasya śeṣi bhavati,",
    "GSP33yaatsi_u:3299": " tacca tadartham;",
    "GSP33yaatsi_u:3300": " yadyenopakriyate kriyate vā,",
    "GSP33yaatsi_u:3301": " yaccopakaroti karoti vā /",
    "GSP33yaatsi_u:3302": " na ca tathā sāṅkhyapuruṣa iti kataṃ tasya saṅghātaṃ prati paratvam ?",
    "GSP33yaatsi_u:3303": " kathantarāṃ ca saṅghātasya tādarthyam ? /",
    "GSP33yaatsi_u:3304": " anupakāryopyupakāryatayā'tmānaṃ manyata iti cet;",
    "GSP33yaatsi_u:3305": " kāmaṃ manyatām;",
    "GSP33yaatsi_u:3306": " kimāyātamupakāryatvasya? /",
    "GSP33yaatsi_u:3307": " na khalu bālāstalamalinatādimattayā gaganamabhimanyanta iti tasya tathātvaṃ bhavati /",
    "GSP33yaatsi_u:3308": " api ca tathāvidhabhramo 'pi kasya kathamudayata iti vivecanīyam /",
    "GSP33yaatsi_u:3309": " na tāvaccitiśakteḥ;",
    "GSP33yaatsi_u:3310": " sarvavikriyāśūnyatayātiviśuddhāyāmaśubhaśatanidānabhūtabhramapariṇāmāsambhavāt /",
    "GSP33yaatsi_u:3311": " antaḥkaraṇaṃ tu buddhyaparaparibhāṣābhidhānamacetanatayā tanuriva na bhrāmyati /",
    "GSP33yaatsi_u:3312": " acidapi svacchatayā citicchāyāpannaṃ cetanāyata iti cet; na;",
    "GSP33yaatsi_u:3313": " nīrūpāyāḥ citerbuddheśca chāyātadgrahaṇānupapatte /",
    "GSP33yaatsi_u:3314": " chāyeva chāyeti cet;",
    "GSP33yaatsi_u:3315": " kaḥ khalu ivārtha?",
    "GSP33yaatsi_u:3316": " ;citisarūpatvamiti cet;",
    "GSP33yaatsi_u:3317": " hantaivamaśeṣavikārarahitacitisarūpatāpattāvantaḥkaraṇamapi pratyastamitasamastavṛttikamāpadyata iti durupapādataro 'yaṃ bhramasukhaduḥkhādivikārayogaḥ pratyātmasiddhaḥ /",
    "GSP33yaatsi_u:3318": " cetanatvena sarūpatvamiti cet; na;",
    "GSP33yaatsi_u:3319": " citireva hi te puruṣaḥ,",
    "GSP33yaatsi_u:3320": " na cetayitā /",
    "GSP33yaatsi_u:3321": " yathā'ha tatrabhavān patañjaliḥ ” yadā citireva puruṣaḥ kimatra kena vyapadiśyata ” iti /",
    "GSP33yaatsi_u:3322": " ajaḍāyamānatvamivārtha iti cet;",
    "GSP33yaatsi_u:3323": " ajaḍatvamapi na jñātṛtvā",
    "GSP33yaatsi_u:3324": " tirikta kiñcidityuktameva /",
    "GSP33yaatsi_u:3325": " tenaiva tadvivaraṇamiti ca na kiñcidetat /",
    "GSP33yaatsi_u:3326": " api ca citisannidhānādhīnāṃ buddhisiddhimabhidadhānaḥ kathamiva tadajaḍimānaṃ pratijānīyāt?",
    "GSP33yaatsi_u:3327": " naca citisvāntayorbimbapratibimbādhārābhimatayoranyatarasminnapyavidyamānasya viṣayaviśeṣoparaktajñātṛtvalakṣaṇadharmabhedasya pratibimbe sambhavaḥ",
    "GSP33yaatsi_u:3328": " pratyuktaścāyaṃ pratibimbavādaḥ pracchannabāhyamatapratyādeśe /",
    "GSP33yaatsi_u:3329": " yaducyate-nirvikārāyāpi puṃse tatsannidhimahimasamutthāpitapramāṇaviparyayādivicitravṛttibhedaṃ svāntameva svavṛttiṃ viṣayaviśeṣāṃścopadarśayati,",
    "GSP33yaatsi_u:3330": " sāmantacakramiva parākramīyaḥ pratibalavilolanādivṛttīḥ svāmine,",
    "GSP33yaatsi_u:3331": " tataḥ sākṣī bhoktā cāpadiśyate,",
    "GSP33yaatsi_u:3332": " rājeti vikramī vijayī ceti;",
    "GSP33yaatsi_u:3333": " tadanupapannam /",
    "GSP33yaatsi_u:3334": " draṣṭre hi darśanīyaṃ dṛśyate /",
    "GSP33yaatsi_u:3335": " naca dṛśimātrātmavādināṃ sāṃkhyānāṃ tadupajīvināṃ ca pracchannānāṃ draṣṭṛtvaṃ vāstavamasti /",
    "GSP33yaatsi_u:3336": " naca kālpanikena śeṣitvasambhavaḥ /",
    "GSP33yaatsi_u:3337": " kalpanāpi na sambhavatītyuktameva /",
    "GSP33yaatsi_u:3338": " rājā tu sāmānyato viśeṣato vā teṣu karmasvamātyān niyuñjānaḥ tatphalamaiśvaryādi",
    "GSP33yaatsi_u:3339": " cāśruvānaḥ svasvāmibhāvahetukrayapratigrahajananādi- vyāpārayogī na niṣkriyasyānādheyātiśayasya",
    "GSP33yaatsi_u:3340": " puṃso nidarśanamiti yatkiñcidetat /",
    "GSP33yaatsi_u:3341": " (iti kāpilābhimatātmānumānanirasanam)",
    "GSP33yaatsi_u:3342": " sthūlo 'haṃ, gacchābhyahamityādipratyakṣamṛditaviṣayatayā prasiddhaivātītakālatā",
    "GSP33yaatsi_u:3343": " vyatorekānumānabhedānāmityānumānikīmapyātmasiddhimaśraddadhānāḥ śrautīmeva tāṃ śrotiyāḥ saṅgirante /",
    "GSP33yaatsi_u:3344": " śrutayo hi sākṣādevātmanaḥ śarīrādivyatirekamādarśayanti-",
    "GSP33yaatsi_u:3345": " 'sa eṣa neti neti' 'akāyamavraṇamasnāviraṃ śuddhamapāpaviddham' 'yonimanye prapadyante śarīratvāya dehinaḥ /",
    "GSP33yaatsi_u:3346": " sthāṇumanye' 'na jāyate mriyate vā kadācit' 'jīvāpetaṃ vāvakiledaṃ mriyate' 'na hi vai saśarīrasya sataḥ",
    "GSP33yaatsi_u:3347": " priyāpriyayorapahatirasti /",
    "GSP33yaatsi_u:3348": " aśarīraṃ vāva santaṃ na priyāpriye spṛśataḥ' ityādyāḥ /",
    "GSP33yaatsi_u:3349": " kālāntarabhāvisvargādisādhanavidhayaścā'kṣipanti dehādivyatiriktaṃ nityaṃ cetanamiti śrutitadanupapattipramāṇako 'yaṃ pratyagātmeti /",
    "GSP33yaatsi_u:3350": " (iti vilakṣaṇātmanaḥ śāstraikapramāṇakatvapakṣanirūpaṇam)",
    "GSP33yaatsi_u:3351": " nanu hitāhitaprāptiparihāramātraparasyā'mnāyasya śirasi kimiti mahānayaṃ bhāraḥ prakṣipyate?",
    "GSP33yaatsi_u:3352": " anumānāgamādyaśeṣapramāṇamūlabhūtena pratyakṣeṇaiva hyenaṃ pratipadyāmahe /",
    "GSP33yaatsi_u:3353": " mamedaṃ śarīram,",
    "GSP33yaatsi_u:3354": " idamahaṃ jānāmīti ghaṭādidṛśyebhya ivāyaṃ draṣṭā dehādapi pṛthagbhūtaḥ pratyakṣaṃ parisphurati /",
    "GSP33yaatsi_u:3355": " (ityātmanaḥ pratyakṣatvapakṣopakṣepaḥ)",
    "GSP33yaatsi_u:3356": " maivaṃ vocaḥ /",
    "GSP33yaatsi_u:3357": " indriyārthasannikarṣajaṃ hi vijñānaṃ pratyakṣam /",
    "GSP33yaatsi_u:3358": " na cendriyāṇi rūpādivyatirekiṇi niratiśayasūkṣme pratīci parāgartha iva sannikarṣeṇa jñānaṃ janayitumarhanti /",
    "GSP33yaatsi_u:3359": " yathā āmnāyate 'parāñciravāni vyatṛṇat svayaṃbhūḥ' iti /",
    "GSP33yaatsi_u:3360": " aprayojakatvamevopapādayati ki mityādinā sārdhaślokena /",
    "GSP33yaatsi_u:3361": " kiṃ nīlādirviṣayo 'svayaṃprakāśatvātsvavyavahārāya prakāśaṃ-svaprakāśakaṃ jñānamākāṅkṣate,",
    "GSP33yaatsi_u:3362": " utāho tadabhedataḥ-saṃvidabhinnatvāt prakāśamanurudhyate iti saṃdehānnīlatadviyorabhedo 'śakyanirṇaya ityarthaḥ /",
    "GSP33yaatsi_u:3363": " saṃvidanurodhitvaṃ nīlādeḥ saṃvidā sahaivopalabhyamānatvalakṣaṇam /",
    "GSP33yaatsi_u:3364": " idaṃ ca kiṃ saṃvidabhedaprayuktamuta svaprakāśe nīlāderjaḍasya svaprakāśasaṃvidapekṣāprayuktamiti viśaye yāvadabhedaprayuktatvanirṇayo na bhavati,",
    "GSP33yaatsi_u:3365": " na tāvadasyābhedasādhakatvam /",
    "GSP33yaatsi_u:3366": " abhedaprayuktatvanirṇāyakaṃ ca nāsti /",
    "GSP33yaatsi_u:3367": " tathā cāprayojakatvamiti bhāvaḥ /",
    "GSP33yaatsi_u:3368": " syādvāsahopalambhaniyamo bodhyayorevābhedasādhakaḥ,",
    "GSP33yaatsi_u:3369": " na tu buddhibodhyayorbuddhiboddhrorvetyāha bodhyastha iti /",
    "GSP33yaatsi_u:3370": " buddhīnāṃ boddhṝṇāṃ vā sahopalabhyamānānāṃ nābhedaḥ /",
    "GSP33yaatsi_u:3371": " buddhasya baddhatvāpātāt /",
    "GSP33yaatsi_u:3372": " nāpi buddhibodhyayorbuddhiddhrorvā,",
    "GSP33yaatsi_u:3373": " buddherjaḍatvādiprasaṅgāt satyamithyārthayoraikyaprasaṅgācca /",
    "GSP33yaatsi_u:3374": " kintu bodhyayoreva tathābhūtayorabheda iṣyatāṃ guṇaguṇiprabhṛtyoḥ kathañcidityarthaḥ /",
    "GSP33yaatsi_u:3375": " buddhiboddhṛga iti tu prakṛtābhiprāyeṇa /",
    "GSP33yaatsi_u:3376": " yadvā bodhyayoreva sahopalambhaniyamaḥ saṃbhavati /",
    "GSP33yaatsi_u:3377": " na punarbuddhiboddhadhroḥ /",
    "GSP33yaatsi_u:3378": " buddhimantarāpi boddhuḥ prakāśāt svāpādāvityarthaḥ //15//16//",
    "GSP33yaatsi_u:3379": " jñānajñātrorabhedasādhane pratyakṣabādhitatvamapyāha spaṣṭaśce ti /",
    "GSP33yaatsi_u:3380": " ghaṭamahaṃ jānāmīti hi sphuṭo jñeyajñātṛjñānānāṃ bhedapratibhāsaḥ /",
    "GSP33yaatsi_u:3381": " tadvādha ityarthaḥ /",
    "GSP33yaatsi_u:3382": " śaṅkate na ce ti /",
    "GSP33yaatsi_u:3383": " pratyakṣajñānaviṣayatvaṃ,",
    "GSP33yaatsi_u:3384": " jñānaviṣayatvaṃ vā pratiyoginaḥ tadbhedapratyakṣe kāraṇatvenāpekṣitam /",
    "GSP33yaatsi_u:3385": " prakṛte saṃvido jñānāntarāgocaratvena svayaṃprakāśatvāttadbhedapratyakṣaṃ jñātari na saṃbhavatīti śaṅkiturāśayaḥ /",
    "GSP33yaatsi_u:3386": " parihati siddhimātreṇe ti /",
    "GSP33yaatsi_u:3387": " pratiyoginaḥ saṃvidaḥ siddhimātreṇa-prakāśamātreṇa,",
    "GSP33yaatsi_u:3388": " tadupapattau-saṃvidbhedapratyakṣopapattau,",
    "GSP33yaatsi_u:3389": " aprayojakatvena-pratyakṣadijñānāntarādhīnatatprakāśasya bhedapratyakṣe 'hetutvena, tadviśeṣa",
    "GSP33yaatsi_u:3390": " sya-prakāśaviśeṣasya pratyakṣādijñānāntarādhīnasya anākṣepāt-ākṣepāyogādityarthaḥ /",
    "GSP33yaatsi_u:3391": " ayaṃ bhāvaḥ- anyonyābhāvapratyakṣe 'dhikaraṇasya pratyakṣamevāpekṣitam,",
    "GSP33yaatsi_u:3392": " pratiyoginaḥ prakāśamātraṃ ca /",
    "GSP33yaatsi_u:3393": " natu pratiyoginaḥ pratyakṣam /",
    "GSP33yaatsi_u:3394": " stambhe piśācabhedasyāpratyakṣatvāpatteḥ /",
    "GSP33yaatsi_u:3395": " pratiyoginaḥ prakṛte vedanasya prakāśastu svata evāsti /",
    "GSP33yaatsi_u:3396": " tata eva veditari tadbhedapratyakṣe nānupapattiriti /",
    "GSP33yaatsi_u:3397": " vastutastattadasādhāraṇākāra eva itaratādātmyadhīvirodhitvena tasya tasyetarasmādbhedarūpaḥ /",
    "GSP33yaatsi_u:3398": " sa ca pratiyogyanavabhāse 'pi bhāsata evotyāha anavabhāsamāna iti /",
    "GSP33yaatsi_u:3399": " tathā ca jñāturahantvena bhānameva saṃvidbhedagrahaṇamiti bhāvaḥ /",
    "GSP33yaatsi_u:3400": " tadbhinnatvavyavahāre punaḥ pratiyogiparāmarśasahakṛtamasādhāraṇākārajñānaṃ heturiti bodhyam /",
    "GSP33yaatsi_u:3401": " sarvaloke ti /",
    "GSP33yaatsi_u:3402": " etena bhedasya pratyakṣaṃ na saṃbhavati /",
    "GSP33yaatsi_u:3403": " kṣaṇikasya pratyakṣasya pratiyogigrahaṇapūrvakabhedagrahaṇaparyantamanavasthānāt /",
    "GSP33yaatsi_u:3404": " yugapatpratiyogyabhāvādhikaraṇagrahe tu samūhālambanavadupaśleṣaviśeṣāsiddhiprasaṅgāt /",
    "GSP33yaatsi_u:3405": " ato bhramarūpa eva bhedagraha ityapāstam /",
    "GSP33yaatsi_u:3406": " tattadasādhāraṇa dharmasyaivetarabhedarūpatvāttasya ca dharmiṇi prathamakṣaṇa eva gṛhīteḥ /",
    "GSP33yaatsi_u:3407": " ata evāpūrvavastudarśane vilakṣaṇo 'yaṃ kaścana padārtha iti bhedapratītirlokasammatā svānubhavasiddhā ca nāpahnavārhā iti sarvalokasvasākṣika mityuktam /",
    "GSP33yaatsi_u:3408": " śaṅkate nanu jīvata iti /",
    "GSP33yaatsi_u:3409": " śirasi padanidhānena-tiraskaraṇena /",
    "GSP33yaatsi_u:3410": " pratibandhagrahaṇaṃ-vyāptigrahaṇam /",
    "GSP33yaatsi_u:3411": " tataḥ-bhedapratyakṣataḥ /",
    "GSP33yaatsi_u:3412": " tadvādhasambhavaḥ-abhedānumānabādhasaṃbhavaḥ /",
    "GSP33yaatsi_u:3413": " tathāsati-pratyakṣasyānumānabādhakatve /",
    "GSP33yaatsi_u:3414": " apodyeta-bādhyeta /",
    "GSP33yaatsi_u:3415": " ayaṃ bhāvaḥ- bhinnatvena gṛhyamāṇayoreva hi sahopalambhaniyamo 'bhedavyāpyatvena gṛhītaḥ /",
    "GSP33yaatsi_u:3416": " tena cābhedānumāne pratyakṣe bhedagrahaṇāṃśobhramalakṣaṇa iti niścīyate /",
    "GSP33yaatsi_u:3417": " na copajīvyavirodhaḥ /",
    "GSP33yaatsi_u:3418": " pratyakṣasiddhavastusvarūpasya vyāptigrahopayogino 'bhyupagamāt /",
    "GSP33yaatsi_u:3419": " bhedasya ca vyāptigrahānupayuktatvāditi /",
    "GSP33yaatsi_u:3420": " pariharati aviśeṣajña iti /",
    "GSP33yaatsi_u:3421": " dṛṣṭāntadārṣṭāntikayorvaiṣamyaṃ na jānāsītyarthaḥ /",
    "GSP33yaatsi_u:3422": " tadevopapādayati",
    "GSP33yaatsi_u:3423": " tatre ti / na pratyakṣatvamanumānatvaṃ vā bādhyatve bādhakatve vā prayojakam /",
    "GSP33yaatsi_u:3424": " kintu doṣamūlatvamadoṣamūlatvaṃ caiva tathā /",
    "GSP33yaatsi_u:3425": " tathā ca yathā jvālābhedānumānamadośamūlaṃ bādhakam,",
    "GSP33yaatsi_u:3426": " jvālaikyapratyakṣaṃ tu sādṛśyadoṣamūlaṃ bādhyaṃ bhavati;",
    "GSP33yaatsi_u:3427": " naivaṃ prakṛte jñātṛjñeyajñānabhedagrahasya doṣamūlatvamiti samuditāśayaḥ /",
    "GSP33yaatsi_u:3428": " jvālaikyapratyakṣe kḷptakāraṇadoṣānuvṛttimupapādayati tathāhī tyādinā /",
    "GSP33yaatsi_u:3429": " acirapraśamitatvapunaruddīpitatvoktyā jvālayorvāstavabhedo jñāpyate /",
    "GSP33yaatsi_u:3430": " tadadarśanamekavartivṛttitvajñānaṃ caikyabhrame tayorheturityuktaṃ bhavati /",
    "GSP33yaatsi_u:3431": " nirvāpaṇapunaruddīpanadraṣṭuśca jvālayorbhedaprtyakṣaṃ vartata iti tena bādhitatvamapi nirvāpaṇādyadraṣṭṛniṣṭha jvālayokyapratyakṣe viva",
    "GSP33yaatsi_u:3432": " kṣitam / niruktaṃ bhramahetumanirvāpitasthalepyupapādayati ata iti /",
    "GSP33yaatsi_u:3433": " tailavartyavayavāgnisaṃyogasya dīpahetoranyānyatayā jvālābhedo 'ṅgīkāryo 'nirvāpaṇasthale 'pi /",
    "GSP33yaatsi_u:3434": " kāraṇadhārānuvṛttibalācca kāryadhārānuvṛttiḥ /",
    "GSP33yaatsi_u:3435": " pūrvapūrvajvālāyāstu kāraṇanivṛttyā nivṛttireva /",
    "GSP33yaatsi_u:3436": " taddheturhi tailavartyavayaviśeṣāgnisaṃyogaḥ /",
    "GSP33yaatsi_u:3437": " agnerāśrayāśitvādvartyavayavaviśeṣanāśe tadagnisaṃyogasya nāśo hyāvaśyakaḥ /",
    "GSP33yaatsi_u:3438": " evaṃ pūrvottaradīpajvālayorbhede siddhe sajātīyadīpadhārāyāṃ bhedāgrahātsādṛśyarūpadoṣadarśanāccaikyabhrama iti bhāvaḥ /",
    "GSP33yaatsi_u:3439": " nānābhūte aikyabhramaṃ pratyakṣarūpamudāhṛtyaikasminnānātvabhramamapi pratyakṣarūpamudāharati tathaike ti /",
    "GSP33yaatsi_u:3440": " svābhāvikacākṣuṣaraśmiprasaraṇasya viparyayo dvaitībhāvo 'ṅgulyavaṣṭambhādiprayuktaścandradvitvabhrame doṣaḥ /",
    "GSP33yaatsi_u:3441": " asya ca nirdeṣapuruṣīyacandraikyapratyakṣabādhitatvaṃ samasamaye tyādinocyate /",
    "GSP33yaatsi_u:3442": " dṛṣṭāntitāt dārṣṭāntike vaiṣamyamupapādayati na caivam iti /",
    "GSP33yaatsi_u:3443": " jñātṛjñānajñeyabhedanirūpitalaukikaviṣayitāśālī ghaṭamahaṃ jānāmīti sākṣātkāraḥ doṣamūlaḥ,",
    "GSP33yaatsi_u:3444": " abhedapratyakṣabādhito vā naiva dṛśyate /",
    "GSP33yaatsi_u:3445": " tadabhedānumānabādhakatvaṃ susthitamiti bhāvaḥ /",
    "GSP33yaatsi_u:3446": " viparītaṃ kasmānna bhavatītyatrāha na copalabdhī ti /",
    "GSP33yaatsi_u:3447": " tathātvaṃ-jñānābhinnatvaṃ jñātṛjñeyayoḥ /",
    "GSP33yaatsi_u:3448": " pūrvoktamaprayojakatvaṃ smārayati vipakṣa iti /",
    "GSP33yaatsi_u:3449": " vipakṣe bādhakatarkavirahādvyāptyasiddhyāsiddhamabhedānumānaṃ na jñānajñātṛjñeyabhedapratyakṣe bādhakatvena śakyaśaṅkamiti bhāvaḥ /",
    "GSP33yaatsi_u:3450": " jñānādibhedagraha indriyavṛttiprasṛtibhedarūpadoṣamūlo bhavedityatrāha anaindriyikatvene ti /",
    "GSP33yaatsi_u:3451": " bāhyendriyāgrāhyatvena jñānajñātrostadbhedagrahasya nendriyavṛttibhedaprayuktatvaṃ saṃbhavatītyarthaḥ /",
    "GSP33yaatsi_u:3452": " atra bādhakapratyayo 'pi nāsti candradvitvabhrama ivetyāha yogyānupalambhe ti /",
    "GSP33yaatsi_u:3453": " na caivamihe ti vākyābhipretamanena vākyadvayena vivṛtam /",
    "GSP33yaatsi_u:3454": " saṃvidadhīne tivākyoktaṃ prapañcayati api ce ti /",
    "GSP33yaatsi_u:3455": " tathāniyamaḥ-saṃvidā sahopalambhaniyamaḥ /",
    "GSP33yaatsi_u:3456": " avarjanīyaḥ-abhedasyānupagame 'pi durvāraḥ /",
    "GSP33yaatsi_u:3457": " nanu saṃvidamantarāpi viṣayādiḥ sidhyatvityatrāha na ca bhedo 'pī ti /",
    "GSP33yaatsi_u:3458": " bhedaḥ-grāhyagrāhakabhedaḥ /",
    "GSP33yaatsi_u:3459": " siddhiṃ-jñānam /",
    "GSP33yaatsi_u:3460": " apasiddhāntaścaivaṃ kathana iti bhāvaḥ /",
    "GSP33yaatsi_u:3461": " yadvā sahopalambhaniyamasyābhedasādhakatve",
    "GSP33yaatsi_u:3462": " svavyāghātamapyāha na ca bhedopī ti /",
    "GSP33yaatsi_u:3463": " bhedapratibhāso 'pi saṃvidaiva vācya iti niruktahetorbhedasyāpi saṃvidabhede bhedaghaṭito heturapi na sidhyediti yāvat /",
    "GSP33yaatsi_u:3464": " yadvā bhavadabhimataḥ saṃvidāṃ bhedopi na sidhyediti bhāvaḥ //",
    "GSP33yaatsi_u:3465": " evaṃ prakaṭasaugatābhimataṃ saṃvidabhedasādhakaṃ sahopalambhaniyamaṃ pradūṣya pracchannasaugatābhimataṃ prakāśasvabhāvatvamapi dūṣayati aprakāśe ti /",
    "GSP33yaatsi_u:3466": " aprakāśātmanaḥ-aprakāśasvabhāvasya jñānabhinnasya ca /",
    "GSP33yaatsi_u:3467": " anena jñeyasya jñānābhedānumāne pratyakṣabādho,",
    "GSP33yaatsi_u:3468": " hetoḥ pakṣe 'siddhiśca prādarśiṣātām /",
    "GSP33yaatsi_u:3469": " yadyapi jaḍatvānna prakāśasvabhāvatvaṃ jñeyasya,",
    "GSP33yaatsi_u:3470": " athāpi svayaṃprakāśajñānasaṃbandhātkādācitkaprakāśo ghaṭate ghaṭāderiti bhāvaḥ /",
    "GSP33yaatsi_u:3471": " jñātā jñānābhinnaḥ prakāśasvabhāvatvādityatra tu heturupagamyate,",
    "GSP33yaatsi_u:3472": " na sādhyamityāha na ca tāvate ti /",
    "GSP33yaatsi_u:3473": " jñānatvaṃ- viṣayaprakāśakadhītvam /",
    "GSP33yaatsi_u:3474": " jñādhātvarthasya hi kartṛdharmatvaṃ jñānasya /",
    "GSP33yaatsi_u:3475": " ātmanastu dharmitvānna tathātvamiti bhāvaḥ /",
    "GSP33yaatsi_u:3476": " jñānasvabhāvaṃ tāvadāha paratantram iti /",
    "GSP33yaatsi_u:3477": " prakārataikasvabhāvatvaṃ,",
    "GSP33yaatsi_u:3478": " kādācitkatvaṃ,",
    "GSP33yaatsi_u:3479": " viṣayāvagāhitvaṃ ceti jñānadharmāḥ /",
    "GSP33yaatsi_u:3480": " avatiṣṭhamānam-anuvartamānaṃ dhārārūpatayā /",
    "GSP33yaatsi_u:3481": " dhārāvāhikavijñānamekaṃ jñānaṃ mataṃ hi naḥ iti pakṣe tu svarūpata evānuvartamānaṃ yāvadviṣayāntarasaṃcāramiti vivekaḥ /",
    "GSP33yaatsi_u:3482": " ātmasvabhāvamāha ātme ti /",
    "GSP33yaatsi_u:3483": " dharmitvaṃ jñātṛtvamahantvena bhānaṃ cātmano dharmāḥ /",
    "GSP33yaatsi_u:3484": " nanvevaṃ jñānabhinnatve ātmano jñānamiti vyapadeśaḥ kathaṃ ghaṭata ityatrāha yadī ti /",
    "GSP33yaatsi_u:3485": " ananyat-svam /",
    "GSP33yaatsi_u:3486": " ātmani jñānaśabdo jñānasādṛśyāt /",
    "GSP33yaatsi_u:3487": " tacca svādhīnaprakāśatvarūpaṃ svayaṃprakāśatvaṃ svanirūpitaviṣayatāvattvatādātmyobhayasaṃbandhena kiñcidviśiṣṭatvalakṣaṇamiti bhāvaḥ /",
    "GSP33yaatsi_u:3488": " tathāpī ti /",
    "GSP33yaatsi_u:3489": " jñānaśabdenābhilapyamānamātmasvarūpaṃ jñānatulyameva,",
    "GSP33yaatsi_u:3490": " na tu jñāptimātratayā mukhyaṃ jñānamityarthaḥ /",
    "GSP33yaatsi_u:3491": " yadvā jñānāyatanameva mantavyaṃ natu jñaptimātratayeti /",
    "GSP33yaatsi_u:3492": " mantavyamiti śeṣaḥ /",
    "GSP33yaatsi_u:3493": " tataśca jñāturātmano jñānābhedānumānaṃ parābhimataṃ prabalapratyakṣabādhitamiti bhāvaḥ /",
    "GSP33yaatsi_u:3494": " pratyakṣatarkasiddhamātmano jñātṛtvamāgamato 'pi pratiṣṭhāpayati ata eve ti /",
    "GSP33yaatsi_u:3495": " athe tyādivākyaṃ jñātrahamarthātmatvaparam /",
    "GSP33yaatsi_u:3496": " yo 'yam iti aindriyikajñānapracurasyendriyādhiṣṭhāturātmano hṛdayāntaḥsthatvasvaprakāśatvaparam /",
    "GSP33yaatsi_u:3497": " indriyādipravṛttyanuguṇasaṅkalpaprayatnavattvarūpādhiṣṭhānalabhyaṃ kartṛtvaṃ,",
    "GSP33yaatsi_u:3498": " jñātṛtvaṃ ca svayaṃprakāśatvājjñānaśabditasyātmanaḥ pratipādayadvākyam eṣa hī tyādi /",
    "GSP33yaatsi_u:3499": " mumukṣubhirjñeyamātmasvarūpaṃ jñātṛtvaviśiṣṭamiti pratipādayadvākyaṃ vijñātāram iti /",
    "GSP33yaatsi_u:3500": " vijñātṛjīvātmaśarīrakaṃ paramātmānamityarthaḥ /",
    "GSP33yaatsi_u:3501": " muktau jñānavattvaparaṃ na paśyaḥ iti /",
    "GSP33yaatsi_u:3502": " paśyaḥ-sarvadarśī muktātmā /",
    "GSP33yaatsi_u:3503": " muktidaśāyāṃ jñānābhāvaśrutirheyadarśanābhāvapareti na paśya ityādi vyavasthāpayati /",
    "GSP33yaatsi_u:3504": " duḥkhatāṃ-kutrāpi vastuni pratikūlatvam /",
    "GSP33yaatsi_u:3505": " bhagavadvibhūtitayā hi sarvasya svānukūlatvena darśanaṃ tadā /",
    "GSP33yaatsi_u:3506": " sarvaṃ ha paśyaḥ paśyati ityuttarardhamapyatrodāhāryam /",
    "GSP33yaatsi_u:3507": " etadvivaraṇarūpaṃ sa uttama ityādi /",
    "GSP33yaatsi_u:3508": " sa tatra paryetī tyādi nopajanaṃ smaran ityantamatrodāhāryat /",
    "GSP33yaatsi_u:3509": " kalāṣoḍaśakasya nivṛttāvapimuktau svarūpanirūpakadharmabhūtajñānānivṛttiparam evameve ti /",
    "GSP33yaatsi_u:3510": " jñānavattvenātmano dehendriyamanaprāṇavijñānavailakṣaṇyaparaṃ ca tasmādve tīti vivekaḥ /",
    "GSP33yaatsi_u:3511": " evaṃ jñātṛtvamātmano vyavasthāpya paramātmano 'pi tadvyavasthāpayati satyam iti /",
    "GSP33yaatsi_u:3512": " tadvadvacanaḥ-jñānavadvācī /",
    "GSP33yaatsi_u:3513": " tadvacanatve-jñānavācitve /",
    "GSP33yaatsi_u:3514": " jñānavācī bhāvalyuḍanto jñānaśabdo litsvareṇādyudātto bhavet /",
    "GSP33yaatsi_u:3515": " ayaṃ tu antodāttaḥ /",
    "GSP33yaatsi_u:3516": " tadacpratyayānto 'yaṃ jñātṛvācī svīkārya iti bhāvaḥ /",
    "GSP33yaatsi_u:3517": " aitareye ti /",
    "GSP33yaatsi_u:3518": " prakaraṇabalāt prajñānaśabdaḥ prajñānavatpara iti bhāvaḥ /",
    "GSP33yaatsi_u:3519": " prājñena-prajña eva prājñaḥ /",
    "GSP33yaatsi_u:3520": " svārthe 'ṇ /",
    "GSP33yaatsi_u:3521": " tena /",
    "GSP33yaatsi_u:3522": " sarvajñena paramātmanetyarthaḥ /",
    "GSP33yaatsi_u:3523": " dehendriyamanaḥ prāṇadhībhyo 'nya iti pratijñātātmasvarūpanirūpaṇamupasaṃharati tatsiddham iti //",
    "GSP33yaatsi_u:3524": " atha ananyasādhana iti pratijñātaṃ svayaṃprakāśatvamātmanaḥ samarthayituṃ pramāṇaparīkṣāmupakramate kiṃ puna rityādinā /",
    "GSP33yaatsi_u:3525": " anumānam iti /",
    "GSP33yaatsi_u:3526": " yadyapyahaṃ jānāmīti pratyakṣameva tatra pramāṇaṃ sambhavati /",
    "GSP33yaatsi_u:3527": " tasya dehādiviṣayatvāyogāt /",
    "GSP33yaatsi_u:3528": " athāpi vilakṣaṇātmaviṣayatvaṃ pratyakṣasyedaṃ pramāṇamatraivaṃ pravartitumarhatītyevaṃ sāmagrīnirūpaṇādyātmakena tarkeṇaiva vyavasthāpyamityāśayaḥ",
    "GSP33yaatsi_u:3529": " yadāhe ti /",
    "GSP33yaatsi_u:3530": " icchādi vilakṣaṇātmano 'numāpakaṃ yadāha,",
    "GSP33yaatsi_u:3531": " ato 'numānameva pramāṇaṃ tatretyakṣapādāśayo vijñāyata ityāśayaḥ /",
    "GSP33yaatsi_u:3532": " codayati kimamīṣām iti /",
    "GSP33yaatsi_u:3533": " dhūmadhvajaḥ-agniḥ /",
    "GSP33yaatsi_u:3534": " ayaṃ bhāvaḥ- vyāptigrahasya sahacāradarśanamūlakatvena vilakṣaṇātmanā sahacāradarśane icchādīnāṃ pratyakṣeṇaiva tasya siddheḥ kṛtamanumānena",
    "GSP33yaatsi_u:3535": " sahacārādarśane ca kathaṃ tena vyāptirgṛhyeta /",
    "GSP33yaatsi_u:3536": " agṛhītavyāptikena cecchādinā kathantarāṃ tadanumānamiti /",
    "GSP33yaatsi_u:3537": " pariharati mābhū dityādinā /",
    "GSP33yaatsi_u:3538": " siṣādhayiṣita- sādhyaviśeṣeṇecchādiviśeṣasya sahacāragraho māstu /",
    "GSP33yaatsi_u:3539": " āśrayitvaguṇatvābhyāṃ sahacāradarśanādevātmānumānaṃ pravartate /",
    "GSP33yaatsi_u:3540": " etacca sāmānyato dṛṣṭamiti bhāvaḥ /",
    "GSP33yaatsi_u:3541": " etadevopapādayati tathāhī ti /",
    "GSP33yaatsi_u:3542": " kāryatvam-utpattimattvam /",
    "GSP33yaatsi_u:3543": " anityatvaṃ-vināśitvam /",
    "GSP33yaatsi_u:3544": " guṇatvaṃ-guṇatvajātimattvam,",
    "GSP33yaatsi_u:3545": " viśeṣaṇataikasvabhāvatvaṃ vā /",
    "GSP33yaatsi_u:3546": " etāni vyāpyānyāśritatvasya /",
    "GSP33yaatsi_u:3547": " icchādaya āśritāguṇatvādrūpavadityanumānamatra vivakṣitam /",
    "GSP33yaatsi_u:3548": " atra hetuṃ sādhayati guṇatvaṃ ce ti /",
    "GSP33yaatsi_u:3549": " padārthatvena dravyādyanyatamatve prāpte dravyādibhedakānumānato dravyatvādivyudāse dravyādibhedaviśiṣṭaṃ padārthatvameva pariśiṣyamāṇaṃ guṇatvaṃ vyavasthāpayatītyarthaḥ /",
    "GSP33yaatsi_u:3550": " itarabhedānumānānyāha na sāmānye ti /",
    "GSP33yaatsi_u:3551": " abhāvabhedasādhane 'nityatvamutpattivināśavattvarūpaṃ vācyam /",
    "GSP33yaatsi_u:3552": " nātaḥ prāgabhāve pradhvaṃse vā vyabhicāraḥ /",
    "GSP33yaatsi_u:3553": " vyāpake ti /",
    "GSP33yaatsi_u:3554": " vibhusamavetatvādityarthaḥ /",
    "GSP33yaatsi_u:3555": " naiyāyikamatenāyaṃ hetuḥ siddhaḥ /",
    "GSP33yaatsi_u:3556": " na karma, saṃyogavibhāgayoranapekṣakāraṇatvābhāvāt,",
    "GSP33yaatsi_u:3557": " na dravyaṃ asaṃyogitvāditi vā heturvācyaḥ /",
    "GSP33yaatsi_u:3558": " guṇatvaṃ prasādhya viśeṣaguṇatvaṃ prasādhayati viśeṣe ti/",
    "GSP33yaatsi_u:3559": " rūpatvādau vyabhi",
    "GSP33yaatsi_u:3560": " cārasya vāraṇāyānityatve satīti /",
    "GSP33yaatsi_u:3561": " saṃyogādau tadvāraṇāya viśeṣyadalam /",
    "GSP33yaatsi_u:3562": " evamapi prabhāyāṃ vyabhicāraḥ syāt,",
    "GSP33yaatsi_u:3563": " cakṣurmātragrāhyatvāttasyāḥ /",
    "GSP33yaatsi_u:3564": " ato guṇatve satīti vācyam /",
    "GSP33yaatsi_u:3565": " evamapi prabhābhittisaṃyoge tatprasaṅgaḥ /",
    "GSP33yaatsi_u:3566": " ata ekondriyamātragrāhyajātimattvaṃ viśeṣyaṃ vaktavyam /",
    "GSP33yaatsi_u:3567": " evaṃ cānityatvaviśeṣaṇasya vaiyarthyam /",
    "GSP33yaatsi_u:3568": " guṇatvadalasyāpi /",
    "GSP33yaatsi_u:3569": " prabhātvajātau mānābhāvāt,",
    "GSP33yaatsi_u:3570": " tejastvādeśca dvīndriyagrāhyatvāt /",
    "GSP33yaatsi_u:3571": " parantu prabhātvajāteḥ prāmāṇikatve vāyoḥ spārśanopagame vā guṇatvadalamāvaśyakameveti bodhyam /",
    "GSP33yaatsi_u:3572": " yogināṃ manasāpi rūpādergrahādasmadādīti viśeṣaṇam ayogyabhiprāyam /",
    "GSP33yaatsi_u:3573": " sāmānyato- dṛṣṭānumānasyāśrayaviśeṣaparyavasānasiddhaye pariśeṣānumānānyāha evam iti /",
    "GSP33yaatsi_u:3574": " pratyācakṣāṇaiḥ-pratikṣipadbhiḥ /",
    "GSP33yaatsi_u:3575": " sāmānyatodṛṣṭamanvayyanumānamevetarabhedānumānasahakṛtaṃ viśeṣānumāpakamityekaḥ pakṣaḥ /",
    "GSP33yaatsi_u:3576": " sāmānyatodṛṣṭetarabhedānumānato 'gre prasidhyan viśiṣṭahetuḥ kevalavyatirekirūpastatheti cāparaḥ /",
    "GSP33yaatsi_u:3577": " anena ca vākyenādyaḥ pakṣaḥ sphoryate /",
    "GSP33yaatsi_u:3578": " ye bhūtaguṇā iti /",
    "GSP33yaatsi_u:3579": " atra yogyā ityapyanusandheyam /",
    "GSP33yaatsi_u:3580": " vyatirekyupanayanigamane na tathe ti /",
    "GSP33yaatsi_u:3581": " dikkāle ti /",
    "GSP33yaatsi_u:3582": " icchādayo na dikkālamanoguṇāḥ,",
    "GSP33yaatsi_u:3583": " viśeṣaguṇatvāt,",
    "GSP33yaatsi_u:3584": " pratyakṣatvādvā;",
    "GSP33yaatsi_u:3585": " ye punardigādiguṇāḥ saṅkhyādayaḥ,",
    "GSP33yaatsi_u:3586": " na te pratyakṣā,",
    "GSP33yaatsi_u:3587": " viśeṣaguṇā vā /",
    "GSP33yaatsi_u:3588": " akāraṇe ti /",
    "GSP33yaatsi_u:3589": " anukraṣṭavyāḥ-anukarṣaṇīyāḥ /",
    "GSP33yaatsi_u:3590": " nānānumānaphalitaṃ sāmānyaprayogamāha tene ti /",
    "GSP33yaatsi_u:3591": " pakṣāntaramapi pratipādayati vimatipade ti /",
    "GSP33yaatsi_u:3592": " vimatipadam-vipratipatteḥ sthānam-nimittaṃ-nānāvādaḥ,",
    "GSP33yaatsi_u:3593": " tadāspadebhyaḥ- tadviṣayebhya ityarthaḥ /",
    "GSP33yaatsi_u:3594": " atrāyaṃ prayogaḥ-icchādayaḥ tadāśrayatvena vipratipannaśarīrādivyatiriktaguṇāḥ tadguṇatvabādhakapramāṇaviṣayaguṇatvāditi /",
    "GSP33yaatsi_u:3595": " udāharaṇaṃ ce ti /",
    "GSP33yaatsi_u:3596": " vyatirekītyādiḥ /",
    "GSP33yaatsi_u:3597": " prasiddhadravyabhinnasyādravyasya prasiddhāvapi tadguṇatvasyāprasiddhyā nānvayyudāharaṇaṃ sambhavati /",
    "GSP33yaatsi_u:3598": " na caivaṃ sādhyavyatirekasyāpyanumānātpūrvamaprasiddhyā vyatirekyudāharaṇaṃ vā kathaṃ ghaṭata iti vācyam /",
    "GSP33yaatsi_u:3599": " prasiddhadravyavyatiriktasamavetatvasyaiva sādhyatvāt tadvyatirekasya rūpādau prasiddhisambhavācceti hṛdayam /",
    "GSP33yaatsi_u:3600": " anvayavyāptirvā sāmānyamukhī sambhavatītyāha sāmānyato ve ti /",
    "GSP33yaatsi_u:3601": " vilakṣaṇaśabdāśrayasiddhyupajīvanenedam /",
    "GSP33yaatsi_u:3602": " tadanumāne ca gandhādyantarbhāveṇa vyāptigrahaṇamiti bhāvaḥ /",
    "GSP33yaatsi_u:3603": " evaṃ ca kevalavyatirekyanupagame 'pi na kṣatiriti dhyeyam /",
    "GSP33yaatsi_u:3604": " naiyāyikābhimatāṃ vilakṣaṇātmasiddhimānumānikīṃ pratikṣipanti śrotriyāḥ idamapī ti /",
    "GSP33yaatsi_u:3605": " anvayināśrayamātrasya siddhāvapi kevalavyatirekiṇā'śrayaviśeṣaḥ setsyatītyatrāha kevale ti /",
    "GSP33yaatsi_u:3606": " sādhanadaśām-anumāpakatvāvasthām,",
    "GSP33yaatsi_u:3607": " nāsādayati na prāptoti,",
    "GSP33yaatsi_u:3608": " sapakṣānvayavirahāt-sādhyena sahacāradarśanasthalasambandhābhāvādityarthaḥ /",
    "GSP33yaatsi_u:3609": " asādhāraṇava diti /",
    "GSP33yaatsi_u:3610": " pakṣamātravṛttihetorasādhāraṇasya",
    "GSP33yaatsi_u:3611": " sādhyasahacāragrahavirahādagṛhītavyāptikasya yathā na gamakatvam,",
    "GSP33yaatsi_u:3612": " evaṃ kevalavyatirekiṇo 'pi vyāptigrahāyogāt na gamakatvamiti bhāvaḥ /",
    "GSP33yaatsi_u:3613": " nanu sati sapakṣe hetoravṛtterasādhāraṇasya sadoṣatvam /",
    "GSP33yaatsi_u:3614": " kevalavyatirekiṇi tu sapakṣasyaiva virahānna doṣa iti cet;",
    "GSP33yaatsi_u:3615": " maivam;",
    "GSP33yaatsi_u:3616": " kevalavyatirekiṇi sādhyasya prasiddhirasti na vānumānātpūrvam /",
    "GSP33yaatsi_u:3617": " asti cedyatra prasiddhiḥ tatra hetoḥ sattve 'nvayitvam,",
    "GSP33yaatsi_u:3618": " asattve tu asādhāraṇatvameva /",
    "GSP33yaatsi_u:3619": " nāsti cet sādhyavyatirekasyāpyaprasiddheḥ kevalavyatirekitvamapi durghaṭamiti dik /",
    "GSP33yaatsi_u:3620": " vistarastu nyāyapariśuddhyādāvanusandheyaḥ /",
    "GSP33yaatsi_u:3621": " śaṅkate na caivam iti /",
    "GSP33yaatsi_u:3622": " vipakṣavyatirekaḥ-vipakṣāsattvam /",
    "GSP33yaatsi_u:3623": " sādhāraṇavat-pakṣatrayavṛttihetuvat /",
    "GSP33yaatsi_u:3624": " sādhāraṇe yathā vipakṣesattvāddhetorasādhakatvam,",
    "GSP33yaatsi_u:3625": " kevalānvayinyapi vipakṣasyaivāprasiddheḥ tatsattvābhāvasyāpyaprasiddhestathāgamakatvaṃ syādityarthaḥ /",
    "GSP33yaatsi_u:3626": " anvayavyatirekiṇi ubhayavidhasahacāradarśanādvyāptigrahasya dṛṣṭeḥ sādhyahetvo sahacārādarśanātkevalavyatirekiṇo 'sādhakatvaṃ cedabhimatam,",
    "GSP33yaatsi_u:3627": " tarhi sādhyābhāvasādhanābhāvayoḥ sahacārādarśanātkevalānvayino 'pyasādhakatvaṃ syāditi cākūtam /",
    "GSP33yaatsi_u:3628": " pariharati deśakālādī ti /",
    "GSP33yaatsi_u:3629": " kasmiṃściddeśe kāle vā hetuḥ sādhyamantarāpi prayojakāntarāt syāditi deśakālaviśeṣāntarbhāveṇa",
    "GSP33yaatsi_u:3630": " śaṅkitopādheranukūlatarkeṇa nivartane sati sādhyahetvoḥ sahacāradarśanamātrato 'pi",
    "GSP33yaatsi_u:3631": " anvayavyāptirniścīyata ityarthaḥ /",
    "GSP33yaatsi_u:3632": " apirbhinnakramaḥ /",
    "GSP33yaatsi_u:3633": " anvayadarśanenetyanantaraṃyojyaḥ /",
    "GSP33yaatsi_u:3634": " sādhyānvitasvabhāvatayā-sādhyavyāpyatayā /",
    "GSP33yaatsi_u:3635": " vyatirekavyāptigraha eva vyatirekasahacāragrahasyāpekṣayā kevalānvayini anvayavyāptigrahasya vyatirekāprasiddhāvapi nānupapattiriti ca bhāvaḥ",
    "GSP33yaatsi_u:3636": " vipakṣasattksyaivāprasiddhyaiva rūpapañcakasampattiḥ kevalānvayina iti cāśayaḥ siddhāntinām /",
    "GSP33yaatsi_u:3637": " nanvevaṃ sādhyasādhanavyatirekayoḥ sahacāradarśanata eva vyatirekavyāptigraha upapadyata iti śaṅkate na ca sādhanābhāva iti /",
    "GSP33yaatsi_u:3638": " sādhyānvitasvabhāvatvam-sādhanasya sādhyanirūpitavyatirekavyāptimattvaṃ sādhyābhāvavyāpakābhāvapratiyogitvalakṣaṇam /",
    "GSP33yaatsi_u:3639": " vyāptiniścayāyoge hetumāha abhāvasye ti /",
    "GSP33yaatsi_u:3640": " vyatirekiṇoḥ sādhyasādhanayoradhikaraṇapekṣayā tadabhāvādhikaraṇānāmānantyāt kalayāṃ'śena",
    "GSP33yaatsi_u:3641": " kkacidapi sādhyābhāvavati hetorvṛttau vyatirekasāhacaryaniyamalakṣaṇavyatirekavyāpterasambhavādityarthaḥ /",
    "GSP33yaatsi_u:3642": " vyatirekisādhyasādhanavataḥ parimitatvena kvacitkārtsnyena",
    "GSP33yaatsi_u:3643": " grahaṇamapi sambhavediti ca hārdam /",
    "GSP33yaatsi_u:3644": " nanu yāvatsu pratyakṣeṣvadhikaraṇeṣu vyatirekayoḥ sahacāradarśanata eva vyāptirniścīyetetyatrāha sandehe ti /",
    "GSP33yaatsi_u:3645": " vyatirekavyāptirhi sādhyābhāve hetvabhāvavyāptigarbhitā /",
    "GSP33yaatsi_u:3646": " sādhyābhāvo 'stu,",
    "GSP33yaatsi_u:3647": " hetvabhāvo māstviti śaṅkāyāṃ ca na sādhanābhāvavyāpyatvaṃ sādhyābhāve gṛhyetānukūlatarkavirahe / sādhyasyā",
    "GSP33yaatsi_u:3648": " sādhananīmittatvasādhananiyatasvabhāvatvādyanyathānupapattilakṣaṇatarkabalācchaṅkānivāraṇaṃ",
    "GSP33yaatsi_u:3649": " ca sādhyasādhanayoḥ sahacāradarśanamūlahetuhetumadbhāvādyavadhāraṇamantarā na ghaṭata",
    "GSP33yaatsi_u:3650": " iti kevalavyatirekyasiddhiriti ca hārdam /",
    "GSP33yaatsi_u:3651": " viśiṣṭahetunā pṛthivyādivyatiriktaguṇatvānumāne ca sādhyāprasiddhimāha pṛthivyādibhya iti /",
    "GSP33yaatsi_u:3652": " arthāntarasya guṇādeḥ prasiddhāvapi tadvṛttiguṇatvalakṣaṇaṃ sādhyamaprasiddhameva /",
    "GSP33yaatsi_u:3653": " na ca pṛthivyādyarthāntarasamevatatvameva sādhyate /",
    "GSP33yaatsi_u:3654": " tacca rūpatvādau prasiddhameveti vācyam /",
    "GSP33yaatsi_u:3655": " niruktasamavetatvasya guṇakriyābhinna eva prasiddherguṇe jñānādau tatsādhanāyogaḥ /",
    "GSP33yaatsi_u:3656": " arthāntaradravyasamavetatvaṃ cānumānātprāgaprasiddhameveti hārdam /",
    "GSP33yaatsi_u:3657": " naiyāyikoktātmānumānadūṣaṇāni sāṅkhyoktātmānumāneṣvapyatidiśati etene ti /",
    "GSP33yaatsi_u:3658": " tathā ce ti /",
    "GSP33yaatsi_u:3659": " vilakṣaṇātmasādhakatvena sāṅkhyābhimatāneva hetūn prathamaṃ vivṛṇumahe śiṣyavaiśadyāya kṣepasaukaryāya ceti bhāvaḥ /",
    "GSP33yaatsi_u:3660": " saṅghātaparārthatvā dityādiḥ sāṅkhyakārikā /",
    "GSP33yaatsi_u:3661": " enāṃ vyākhyāti ayamartha ityādinā /",
    "GSP33yaatsi_u:3662": " śaraṇaṃ gṛham /",
    "GSP33yaatsi_u:3663": " saṅghātatvam-avayavasamudāyātmakatvam /",
    "GSP33yaatsi_u:3664": " bhūtānāṃ-pañcānāṃ mahābhūtānām /",
    "GSP33yaatsi_u:3665": " avyakte ti /",
    "GSP33yaatsi_u:3666": " sukhaduḥkhamohātmatvaṃ sukhādisvarūpatvam,",
    "GSP33yaatsi_u:3667": " sukhādijanakatvarūpaṃ vā /",
    "GSP33yaatsi_u:3668": " tena tathātvaṃ-sattvarajastamorūpaguṇatrayasaṅghātātmakatvam anumeyaṃ kāryarūpeṇa śarīrādivadevetyarthaḥ /",
    "GSP33yaatsi_u:3669": " saṅghātatvahetorviruddhatvaṃ śaṅkate na cendriyāṇām iti /",
    "GSP33yaatsi_u:3670": " ubhayaviśeṣaviruddhatvam-pakṣasādhyayorabhimataviśeṣaviruddhākārāpādakatvam /",
    "GSP33yaatsi_u:3671": " anāhaṅkārikatvena saṅghātatvasya bhūtabhautikeṣu,",
    "GSP33yaatsi_u:3672": " saṃhataparārthatvena ca gehaśayyādiṣu bhūyaḥsahacāradṛṣṭervyāptergṛhītatayā pakṣāntargatendriyāṇāmabhimatāhaṅkārikatvaviruddhasyānāhaṅkārikatvasya,",
    "GSP33yaatsi_u:3673": " sādhyaghaṭakasya ca parasyābhimatāsaṃhatatvaviruddhasya saṃhatatvasyā'pādakatvādviruddhatvaṃ saṅghātatvahetoriti bhāvaḥ /",
    "GSP33yaatsi_u:3674": " hetorubhayaviśeṣaviruddhatvaṃ ca netyanvayaḥ /",
    "GSP33yaatsi_u:3675": " aviruddhatvamupapādayati ahaṅkāre tyādinā /",
    "GSP33yaatsi_u:3676": " ahaṅkāravṛttau satyāmevendriyāṇāṃ manaḥparyantānāṃ vṛtterdarśanāttadabhāve ca svāpe 'darśanādāhaṅkārikatvaṃ teṣāmavasīyate /",
    "GSP33yaatsi_u:3677": " tatrāpi sattvaṅkāryalāghavaprakāśayogātsātvikāhaṅkārakāryatvamiti bhāvaḥ /",
    "GSP33yaatsi_u:3678": " āgamaśca devā vaikārikā daśa,",
    "GSP33yaatsi_u:3679": " ekādaśaṃ manaśce ti smṛtirūpaḥ /",
    "GSP33yaatsi_u:3680": " devāḥ-indriyāṇi prakāśayogāddevādhiṣṭhitatvādvā /",
    "GSP33yaatsi_u:3681": " vaikārikasya sāttvikāhaṅkārasyeme kāryabhūtā iti vaikārikāḥ /",
    "GSP33yaatsi_u:3682": " apavādānupapatteḥ-bādhanānupapatteḥ /",
    "GSP33yaatsi_u:3683": " saṅghātatvasyānuhaṅkārikatvena na vyāptiḥ /",
    "GSP33yaatsi_u:3684": " traiguṇyātmakasyendriyajātasyā'haṅkārikatvena pramāṇapratipannatvenānaikāntyāditi bhāvaḥ /",
    "GSP33yaatsi_u:3685": " pakṣaviśeṣaviruddhatvaṃ parihṛtyasādhyaviśeṣaviruddhatvaṃ pariharati",
    "GSP33yaatsi_u:3686": " ātmanastvi ti /",
    "GSP33yaatsi_u:3687": " aprayojakatvācce ti /",
    "GSP33yaatsi_u:3688": " asaṃhatasyāpyātmanaścetanatvādeva bhoktṛtvasyopapatteḥ bhoktatvalakṣaṇe paratve prādhānye saṅghātatvasyāprayojakatvamiti bhāvaḥ /",
    "GSP33yaatsi_u:3689": " yadi saṅghātatvasya paratve prayojakatvaṃ syāttarhi saṃhataparārthatvena vyāptiḥ sambhavennāma saṅghātatvasya /",
    "GSP33yaatsi_u:3690": " vyāptibalādanekasaṅghātakalpanāpi soḍhavyā bhavet /",
    "GSP33yaatsi_u:3691": " na caivam /",
    "GSP33yaatsi_u:3692": " tathā ca saṃhataparārthatve saṅghātatvasya vyāpyatvāsiddhatvamiti hārdam /",
    "GSP33yaatsi_u:3693": " saṅghātaparatvenānumitasyātmanaḥ saṅghātatvaṃ yogyānupalabdhibādhitañceti bodhyam /",
    "GSP33yaatsi_u:3694": " saṅghātatvasya parārthatvena vyāptistu pramāṇāntaravirodhābhāvātprasetsyatītyāha na ca pramāṇāntare ti /",
    "GSP33yaatsi_u:3695": " saṅghātaparārthatvānumānenātmāsiddhiṃ nigamayati evaṃ ce ti /",
    "GSP33yaatsi_u:3696": " saṅghātatvavyāpakaparārthatvavatsattvādiguṇatrayatatkāryarahita iti saṃhatatve tyāderarthaḥ /",
    "GSP33yaatsi_u:3697": " parasya saṃhatatve 'navasthāprasakteḥ traiguṇyaviparyayaḥ atraiguṇyātmakatvarūpo mantavya ityuktam asaṃhata iti /",
    "GSP33yaatsi_u:3698": " triguṇādiviparyayādityantaḥ kārikāṃśo vivṛtaḥ /",
    "GSP33yaatsi_u:3699": " athādhiṣṭhānādityaṃśaṃ vivṛṇoti tathā dehādaya iti /",
    "GSP33yaatsi_u:3700": " sukhaduḥkhamohātmakatayā-sukhādyātmakasattvādisaṅghātarūpatayā /",
    "GSP33yaatsi_u:3701": " pareṇa-svabhinnena cetanena /",
    "GSP33yaatsi_u:3702": " adhiṣṭhīyante-kāryānuguṇatayā preryante /",
    "GSP33yaatsi_u:3703": " yantrādibhiḥ sārathiprabhṛtibhiḥ /",
    "GSP33yaatsi_u:3704": " bhoktṛbhāvādityetadvivṛṇoti api cānukūle ti /",
    "GSP33yaatsi_u:3705": " anukūlanīyaḥ-anukūlabuddhibhāk /",
    "GSP33yaatsi_u:3706": " anukūlavedanīyaḥ-anukūlatvaprakārakabuddhiviṣayaḥ /",
    "GSP33yaatsi_u:3707": " evaṃ pratikūlanīyapratikūlavedanīyāvūhyau /",
    "GSP33yaatsi_u:3708": " bhrātṛvyaḥ-śatruḥ /",
    "GSP33yaatsi_u:3709": " bhoktṛbhāvādityasya draṣṭṛtvaparatayā yojanāntaraṃ dṛśyatvā diti /",
    "GSP33yaatsi_u:3710": " adhiṣṭhātu rityādi /",
    "GSP33yaatsi_u:3711": " saṅghātapravṛtteradhiṣṭhātrantarādhīnatayādhiṣṭhātuḥ saṅghātatve tatpravṛtterapyadhiṣṭhātrantarādhīnatvaṃ syāt,",
    "GSP33yaatsi_u:3712": " evamagre 'pītyanavasthāprasaṅgādadhiṣṭhāturasaṅghātatvameṣṭavyam /",
    "GSP33yaatsi_u:3713": " evaṃ sukhenānukūlanīyasya duḥkhena pratikūlanīyasya vā bhoktuḥ triguṇatve tasyāpi",
    "GSP33yaatsi_u:3714": " anukūlapratikūlavedanīyatvasya prāpteranukūlanīyapratikūlanīyāntarāpādakatvādanavasthāprasaṅga",
    "GSP33yaatsi_u:3715": " ityatriguṇatvameṣṭavyam /",
    "GSP33yaatsi_u:3716": " dehādipakṣakavilakṣaṇadraṣṭranumānena cātmano dehādivailakṣaṇyamapi siddhamiti bhāvaḥ /",
    "GSP33yaatsi_u:3717": " kaivalyārthaṃ pravṛtteśce tyaṃśaṃ vivṛṇoti tathā dehāde riti /",
    "GSP33yaatsi_u:3718": " atrāyaṃ prayogaḥ-kaivalyasādhanapravṛttiḥ kaivalyadaśāprāptiyogyātmatattvajñānapūrvikā,",
    "GSP33yaatsi_u:3719": " kaivalyasādhanapravṛttitvāt,",
    "GSP33yaatsi_u:3720": " yā yā phalaviśeṣasādhanaprekṣāvatpravṛttiḥ sā sā tattatphalaprāptiyogyātmatattvajñānapūrvikā,",
    "GSP33yaatsi_u:3721": " yathā svargasādhanapravṛttiriti /",
    "GSP33yaatsi_u:3722": " dehādeḥ pradhānaparyantasya pariṇāmasvabhāvasya triguṇasya kaivalyānupapattijñānācca vilakṣaṇātmasiddhiriti bhāvaḥ //",
    "GSP33yaatsi_u:3723": " vilakṣaṇātmasādhakatayā sāṅkhyairupakṣiptaṃ saṅghātaparārthatvānumānaṃ tāvaddūṣayati",
    "GSP33yaatsi_u:3724": " atrāpī tyādinā /",
    "GSP33yaatsi_u:3725": " parāpare ti /",
    "GSP33yaatsi_u:3726": " anyānyetyarthaḥ /",
    "GSP33yaatsi_u:3727": " pūrvāparībhūteti vā /",
    "GSP33yaatsi_u:3728": " parāparasaṅghāteti vā samastapāṭhaḥ syāt /",
    "GSP33yaatsi_u:3729": " kāryatayeve ti /",
    "GSP33yaatsi_u:3730": " kāryātkāraṇamanumeyam /",
    "GSP33yaatsi_u:3731": " kāraṇasyāpi kādācitkatvena kāryatvāttatkāraṇamapyanyat,",
    "GSP33yaatsi_u:3732": " evamuparyuparīti kāraṇaparamparākalpanā yathā prāmāṇikī na doṣāya,",
    "GSP33yaatsi_u:3733": " evamavinābhāvabalādāpatantīsaṅghātaparamparākalpanāpīti bhāvaḥ /",
    "GSP33yaatsi_u:3734": " nanu saṅghātatvasya bhoktṛtvalakṣaṇe paratve 'hetutvānna saṅghātaparārthatvena saṅghātatvasya vyāptigraha ityatrā'ha na ce ti /",
    "GSP33yaatsi_u:3735": " saṅghātaparatvaṃ tadadhīnātiśayabhāji sambhavet /",
    "GSP33yaatsi_u:3736": " tadadhīnātiśayaścāsaṃhate nirlepe nirvikāra'ta evātiśayādhānānarhe sāṅkhyābhimatepuruṣe",
    "GSP33yaatsi_u:3737": " na sambhavatīti saṃhatasyaiva kasyacitsaṅghātaśeṣiṇo 'numānena siddhirnāsaṃhatasya",
    "GSP33yaatsi_u:3738": " sāṅkhyamatapuruṣasyeti bhāvaḥ /",
    "GSP33yaatsi_u:3739": " bhogarūpo 'pyatiśayo na sāṅkhyapuruṣasya sambhavediti hārdam /",
    "GSP33yaatsi_u:3740": " etena puruṣo 'sti bhoktṛbhāvā dityapi parāstam /",
    "GSP33yaatsi_u:3741": " dṛśyate ca khaṭvādeḥ śarīrārthatvam,",
    "GSP33yaatsi_u:3742": " śarīrasya ca śarīrāntarārthatvam /",
    "GSP33yaatsi_u:3743": " atastadadhīnātiśayabhāktvarūpe tatparatve saṅghātatvasya prayojakatvena tadavacchinnaparārthatvena vyāptigrahaḥ sambhavatyeveti cābhimatam /",
    "GSP33yaatsi_u:3744": " taddhī ti /",
    "GSP33yaatsi_u:3745": " yadyenopakriyate kriyate vā tattasya śeṣi pradhānamaṅgi bhavati,",
    "GSP33yaatsi_u:3746": " yattūpakaroti karoti vā tattadarthaṃ taccheṣaḥ tadaṅgamityanvayārthaḥ /",
    "GSP33yaatsi_u:3747": " upakriyate-atiśayavān kriyate,",
    "GSP33yaatsi_u:3748": " strakūcandanādineva dehādiḥ,",
    "GSP33yaatsi_u:3749": " prayājādineva ca yāgādiḥ /",
    "GSP33yaatsi_u:3750": " kriyate-niṣpādyate,",
    "GSP33yaatsi_u:3751": " daṇḍādineva ghaṭādiḥ,",
    "GSP33yaatsi_u:3752": " puroḍāśādineva ca yāgādiḥ /",
    "GSP33yaatsi_u:3753": " tatra upakriyamāṇaṃ kriyamāṇaṃ vā aṅgi,",
    "GSP33yaatsi_u:3754": " upakārakaṃ kārakaṃ vā aṅgamiti vivekaḥ /",
    "GSP33yaatsi_u:3755": " na ca tathe ti /",
    "GSP33yaatsi_u:3756": " tathā-atiśayādhānārhaḥ /",
    "GSP33yaatsi_u:3757": " sāṅkhyapuruṣaḥ-kāpilābhimata ātmā /",
    "GSP33yaatsi_u:3758": " nanvanupakāryatve 'pyātmana etairupakṛto 'hamityupakṛtatvabhramalakṣaṇa evopakāro dehādibhiḥ sādhya iti tatparatvamupapadyata iti cettatrāha api ce ti /",
    "GSP33yaatsi_u:3759": " citiśakteḥ-caitanyasvarūpasya puruṣasya /",
    "GSP33yaatsi_u:3760": " śaktiśaktimatorabhedābhiprāyeṇaivamuktiḥ /",
    "GSP33yaatsi_u:3761": " buddhyaparaparibhāṣābhidhānam-buddhirityaparaṃ svīyatantrasaṅketitaṃ yasya nāma tadityarthaḥ /",
    "GSP33yaatsi_u:3762": " na bhrāmyatī ti /",
    "GSP33yaatsi_u:3763": " antaḥkaraṇaṃ na bhramāśrayo 'cetanatvāddhaṭādivaditi yāvat /",
    "GSP33yaatsi_u:3764": " acidapī ti /",
    "GSP33yaatsi_u:3765": " acetanamapi caitanyapratibimbāśrayatayā cetanavadbhātītyarthaḥ /",
    "GSP33yaatsi_u:3766": " ciccetanaśabdau svayamprakāśābhiprāyāvatra /",
    "GSP33yaatsi_u:3767": " nīrūpāyā iti /",
    "GSP33yaatsi_u:3768": " chāyāyāḥ kāntilakṣaṇāyā ujjavalarūpavaddharmabhūtāyā nīrūpe caitanye 'sambhavānnīrūpe cāntaḥkaraṇe tatpratiphalanalakṣaṇasaṅkrānterayogādityarthaḥ",
    "GSP33yaatsi_u:3769": " rūpavatyeva hi sphaṭikādau japākusumalohitādipratiphalanaṃ dṛṣṭamiti bhāvaḥ /",
    "GSP33yaatsi_u:3770": " śaṅkate chāyeve ti /",
    "GSP33yaatsi_u:3771": " na chāyāśabdena mukhyā kāntirvivakṣitā /",
    "GSP33yaatsi_u:3772": " api tu sādṛśyam /",
    "GSP33yaatsi_u:3773": " citsādṛśyāpattiścetanāyamānatvamiti cedityarthaḥ /",
    "GSP33yaatsi_u:3774": " prativakti kaḥ kha lviti /",
    "GSP33yaatsi_u:3775": " sādṛśyaṃ kenākāreṇetyarthaḥ /",
    "GSP33yaatsi_u:3776": " atrā'ha",
    "GSP33yaatsi_u:3777": " citisarūpatvam iti /",
    "GSP33yaatsi_u:3778": " vṛttipariṇāmasāmānyābhāvavattvena sādṛśyamityarthaḥ /",
    "GSP33yaatsi_u:3779": " dūṣayati hantaivam iti /",
    "GSP33yaatsi_u:3780": " bhramādayo hi vṛttayo 'ntaḥkaraṇasya nirvṛttikatve nopapadyanta ityarthaḥ /",
    "GSP33yaatsi_u:3781": " bhramopapādanārthaṃ hi pariṣkriyate cetanāyamānatvam,",
    "GSP33yaatsi_u:3782": " taccennirvṛttikatvarūpam,",
    "GSP33yaatsi_u:3783": " naiva prasaṅgo bhramādyudayasya,",
    "GSP33yaatsi_u:3784": " tathā ca yadarthamayamārambhaḥ tatkāryamavasāditamiti bhāvaḥ /",
    "GSP33yaatsi_u:3785": " prakārāntaraṃ śaṅkate cetanatvene ti /",
    "GSP33yaatsi_u:3786": " jñātṛtvenetyarthaḥ /",
    "GSP33yaatsi_u:3787": " prakārāntaram ajaḍāyamānatvam iti /",
    "GSP33yaatsi_u:3788": " pariharati ajaḍatvam iti /",
    "GSP33yaatsi_u:3789": " jñāturahamarthasyātmana evetarānapekṣaprakāśatvalakṣaṇamajaḍatvaṃ sambhavatīti jñātrātmasamarthanāvasare proktam /",
    "GSP33yaatsi_u:3790": " tathā caivaṃvidhājaḍatvasya jñātṛtvasamānāśrayatvājjñātṛtvenaiva jñātṛtvasamanarthanaṃ kṛtaṃ bhavediti bhāvaḥ /",
    "GSP33yaatsi_u:3791": " tenaive ti /",
    "GSP33yaatsi_u:3792": " jñātṛtvaikāśrayeṇājaḍatvenaivetyarthaḥ /",
    "GSP33yaatsi_u:3793": " etat-ajaḍāyamānatvam,",
    "GSP33yaatsi_u:3794": " na kiñcit-nārthasādhakam,",
    "GSP33yaatsi_u:3795": " vivakṣitabhramavattopapādakaṃ na bhavati /",
    "GSP33yaatsi_u:3796": " asiddhamasiddhena sādhyata iti yāvat /",
    "GSP33yaatsi_u:3797": " yadvā na kiñcidetat-anatiprasaktaṃ prakṛtārthopapādakaṃ durnirūpamiti bhāvaḥ /",
    "GSP33yaatsi_u:3798": " antaḥkaraṇasyājaḍatvopagame sāṅkhyasyāpasiddhāntaṃ cāha api ce ti /",
    "GSP33yaatsi_u:3799": " nanvantaḥkaraṇasya citisārūpyāsambhave 'pi tasmin citipratibimba eva jñātṛtvādimānastu ityatrāha na ca citī ti /",
    "GSP33yaatsi_u:3800": " bimbatvenābhimatācit,",
    "GSP33yaatsi_u:3801": " pratibimbādhāratvenābhimatamantaḥkaraṇam /",
    "GSP33yaatsi_u:3802": " dvandvasyābhimataśabdena karmadhārayaḥ /",
    "GSP33yaatsi_u:3803": " bimbagatasya vakratādeḥ pratibimbādhāragatasya vā mālinyādeḥ pratibimbe āropasambhavaḥ /",
    "GSP33yaatsi_u:3804": " na ca jñātṛtvaṃ bhramo vā prakṛte 'nyatarasminnapyasti,",
    "GSP33yaatsi_u:3805": " yasya citpratibimbe āropaḥ syāditi bhāvaḥ /",
    "GSP33yaatsi_u:3806": " pratyuktaśce ti /",
    "GSP33yaatsi_u:3807": " nyāyatattvaśāstrādāviti śeṣaḥ /",
    "GSP33yaatsi_u:3808": " nanvantaḥkaraṇa eva viṣayākārapariṇāmalakṣaṇajñānavṛtterupagamādanyatarasminnapyavṛtti tvamasiddham /",
    "GSP33yaatsi_u:3809": " tataśca citibuddhyorvivekāgrahācciti jñātṛtvapratibhāso yujyata eveti śaṅkate yaducyata ityādinā /",
    "GSP33yaatsi_u:3810": " nirvikārāyā api citiśakteḥ sannidhānabalādevāntaḥkaraṇasya pratyakṣādipramāṇajñānabhrāntyādilakṣaṇā vṛttibhedāḥ samudayante /",
    "GSP33yaatsi_u:3811": " prādhānyāt citeḥ tāsāṃ sākṣitvaṃ bhoktatvaṃ ca,",
    "GSP33yaatsi_u:3812": " yathā niśceṣṭasyāpi sārvabhaumasya prādhānyāt prabalasāmantacakrakartṛkayuddhaparākramavijayabhāktvaṃ tadvaditi śaṅkiturāśayaḥ /",
    "GSP33yaatsi_u:3813": " parākramīyaḥ-atiśayena parākramavat /",
    "GSP33yaatsi_u:3814": " pariharati tadanupapannam iti /",
    "GSP33yaatsi_u:3815": " sākṣitvaṃ hi na caitanyamātratvam,",
    "GSP33yaatsi_u:3816": " kintu sākṣāddraṣṭṛtvam /",
    "GSP33yaatsi_u:3817": " na tacciteḥ,",
    "GSP33yaatsi_u:3818": " draṣṭṛtvaṃ kalpitamiti cet nirvikāre nirdharmake kūṭasthe caitanye draṣṭṛtvabhramo 'pi na sambhavatītyuktameva /",
    "GSP33yaatsi_u:3819": " dṛṣṭānte tu na nirvyāpāratvaṃsārvabhaumasya nirdharmakatvaṃ vā /",
    "GSP33yaatsi_u:3820": " svasvāmibhāve hetavaśca krayapratigrahotpādanabharaṇādayaḥ prasiddhāḥ /",
    "GSP33yaatsi_u:3821": " rājñaśca bharaṇādihetukaṃ svāmitvamupapannam /",
    "GSP33yaatsi_u:3822": " na tu sāṅkhyābhimatasya puruṣasyeti",
    "GSP33yaatsi_u:3823": " samuditāśayaḥ /",
    "GSP33yaatsi_u:3824": " nanu sāṅkhyābhimatasyātmano 'numānāsambhave 'pi naiyāyikādibhirādheyātiśayatvena bhoktatvena cābhimatasyātmanaḥ saṅghātaparārthatvānumānena sādhanaṃ syāditi cet, na /",
    "GSP33yaatsi_u:3825": " saṅghātasya saṃhataparārthatvena vyāprerasaṃhatasya parasya siddherayogāt / naca",
    "GSP33yaatsi_u:3826": " bhoktrarthatvenaiva saṅghātatvasya vyāptirastu /",
    "GSP33yaatsi_u:3827": " tathā cāsaṃhatātmasiddhirapratyūheti vācyam /",
    "GSP33yaatsi_u:3828": " śarīrasyāpi śarīrāntararūpabhoktrarthatvasādhanaparyavasānādvivakṣitāsiddheḥ /",
    "GSP33yaatsi_u:3829": " śarīrādivyatiriktasya bhoktaranumānātpūrvamasiddhyā ca vilakṣaṇabhoktrarthatvena vyāpteragrahādvilakṣaṇātmasādhanāyoga iti dik /",
    "GSP33yaatsi_u:3830": " ātmani dehādibhedasādhakānumānānāṃ pratyakṣabādhamapyāha sthūlo 'ham iti /",
    "GSP33yaatsi_u:3831": " pratyakṣamṛditaviṣayatayā-pratyakṣabādhitasādhyakatayā /",
    "GSP33yaatsi_u:3832": " atītakālatābādhitahetvābhāsatā /",
    "GSP33yaatsi_u:3833": " vyatirekānumānabhedānāṃ-vilakṣaṇātmānumānānāṃ kāpilanaiyāyikābhimatānām /",
    "GSP33yaatsi_u:3834": " dehādibhede ātmanaḥ śrutimeva pramāṇatayopanyasyanti śrotriyāḥ sa eṣa iti /",
    "GSP33yaatsi_u:3835": " netinetī tyātmanaḥ śarīrādigataprakāraniṣedhaḥ /",
    "GSP33yaatsi_u:3836": " śarīrabhinnaṃ śarīradharmavraṇādirahitaṃ cātmasvarūpamityakāyamityāderarthaḥ /",
    "GSP33yaatsi_u:3837": " yonim iti /",
    "GSP33yaatsi_u:3838": " atra śarīraprāpakayonisambandhapratipādanenātmanaḥ śarīrabhinnatvaṃsidhyati /",
    "GSP33yaatsi_u:3839": " śarīratvāya-śīryamāṇatvāya /",
    "GSP33yaatsi_u:3840": " idaṃ ca na svarūpeṇa,",
    "GSP33yaatsi_u:3841": " kintu śarīraviśiṣṭaveṣeṇa /",
    "GSP33yaatsi_u:3842": " tathāca dehāderevotpattyādi nātmana ityatra śrutirna jāyata iti /",
    "GSP33yaatsi_u:3843": " śarīrabhinnatvamuktamātmanaḥ /",
    "GSP33yaatsi_u:3844": " śarīrasaṃsṛṣṭatvamapyaupādhikameva,",
    "GSP33yaatsi_u:3845": " muktautvaśarīratvamevetyatra śrutimupādatte na ha vai iti /",
    "GSP33yaatsi_u:3846": " śrutiṃ pramāṇamuktvā vilakṣaṇātmani śrutyarthāpattimapi pramāṇamāha kālāntare ti /",
    "GSP33yaatsi_u:3847": " tadanupapattī ti /",
    "GSP33yaatsi_u:3848": " śrutyarthānyathānupapattītyarthaḥ /",
    "GSP33yaatsi_u:3849": " vidhyanyathānupapattīti vā /",
    "GSP33yaatsi_u:3850": " dehavināśordhvabhāvisvargādisādhanakarmānuṣṭhānaṃ tadvidhānaṃ vā bhoktarātmano dehātirekaṃ nityatvaṃ ca vinā hi na ghaṭate /",
    "GSP33yaatsi_u:3851": " nanveva dehavyatireke siddhe 'pīndriyādibhedo na sidhyatīticet;",
    "GSP33yaatsi_u:3852": " atrocyate-golakātiriktendriyasyāpi na śāstramantarā siddhiḥ /",
    "GSP33yaatsi_u:3853": " śāstratastu vilakṣaṇātmana upakaraṇatvenaiva tatsiddhiriti vilakṣaṇātmasiddhiḥ śāstrato niṣpratyūheti /",
    "GSP33yaatsi_u:3854": " vilakṣaṇātmani anumānaikapramāṇakatvamāgamaikapramāṇakatvaṃ ca matabhedenopapādya pratyakṣatvaṃ mīmāṃsakamatena nirūpayitumupakramate nanu hitāhite ti /",
    "GSP33yaatsi_u:3855": " hitaṃ balavadaniṣṭānanubandhīṣṭasādhanaṃ śāstraikasamadhigamyam /",
    "GSP33yaatsi_u:3856": " ahitaṃ-balavadaniṣṭānubandhi /",
    "GSP33yaatsi_u:3857": " hitāhitapravartananivartanaikaparasya śāstrasyopari tattvaparatvasyāpi parikalpanaṃ mahābhāranikṣepalakṣaṇameva /",
    "GSP33yaatsi_u:3858": " sahyetavānanyalabhye tattvāṃśe 'pi kāryopayogini śāstrasya tātparyakalpanam /",
    "GSP33yaatsi_u:3859": " na tvanyalabhye /",
    "GSP33yaatsi_u:3860": " dehādivilakṣaṇaścātmā",
    "GSP33yaatsi_u:3861": " pratyakṣeṇaiva sphuṭamadhigamyata iti nātra purovāditālakṣaṇaṃ prāmāṇyaṃ śāstrasya sambhavatīti śrotriyopari pratyavasthānaṃ mīmāṃsakasya /",
    "GSP33yaatsi_u:3862": " ātmana indriyāgrāhyatvaṃ śaṅkate 'tra śrotriyaḥ maivaṃ voca ityādinā /",
    "GSP33yaatsi_u:3863": " rūpādivyatirekiṇi-rūpasparśarahite /",
    "GSP33yaatsi_u:3864": " dravyapratyakṣe hi udbhūtarūpasparśānyatarasya kāraṇatvam /",
    "GSP33yaatsi_u:3865": " tadabhāvānnātmanaḥ pratyakṣatvaṃ sambhavati /",
    "GSP33yaatsi_u:3866": " niratiśayasūkṣma ityanena indriyagrahaṇāyogyatvaṃ vivakṣitam /",
    "GSP33yaatsi_u:3867": " yogya eva hi pratyakṣaṃ prabhavati nāyogya iti bhāvaḥ /",
    "GSP33yaatsi_u:3868": " indriyāgrāhyatve ātmanaḥ śrutimudāharati parāñcī ti /",
    "GSP33yaatsi_u:3869": " parāgarthamātragrahaṇasamarthānīndriyāṇītyarthaḥ /",
    "GSP33yaatsi_u:3870": " acittvapratibaddhaśca sarvo 'pīndriyagocaraḥ /",
    "GSP33yaatsi_u:3871": " tena naindriyikaṃ jñānamātmānaṃ spraṣṭumarhati //17//",
    "GSP33yaatsi_u:3872": " syānmatam-bhautikatvādbahirindriyāṇi mā nāmātmani pravartiṣata /",
    "GSP33yaatsi_u:3873": " manastu pravartiṣyate abhautikatvāditi;",
    "GSP33yaatsi_u:3874": " tanna;",
    "GSP33yaatsi_u:3875": " tasyāpīndriyatve bhautikatvasyāparihāryatvāt /",
    "GSP33yaatsi_u:3876": " yathā'mnāyate 'annamayaṃ hi somya manaḥ' iti /",
    "GSP33yaatsi_u:3877": " prapañcitaṃ caitannirūpaṇe /",
    "GSP33yaatsi_u:3878": " (ityātmano 'pratyakṣatvaśaṅkā)",
    "GSP33yaatsi_u:3879": " athocyeta-asti tāvadahamityaparokṣāvabhāsaḥ pratyayaḥ /",
    "GSP33yaatsi_u:3880": " na caindriyikatvamantareṇāsau sambhavati /",
    "GSP33yaatsi_u:3881": " kḷptaṃ ca bahirindriyāgocare 'pi sukhādau svāntasvātantryamiti tannimitta evāyamahaṃpratyayo yuktaḥ /",
    "GSP33yaatsi_u:3882": " prayogaśca bhavati-ātmā mānasapratyakṣagrāhyaḥ bahirindriyāyogyatve sati pratyakṣatvātsukhādivat iti /",
    "GSP33yaatsi_u:3883": " (iti bhāṭṭamukhenātmano mānasapratyakṣatvānumānopakṣepaḥ)",
    "GSP33yaatsi_u:3884": " tanna; saṃvedanena vyabhicārāt /",
    "GSP33yaatsi_u:3885": " na ca tadapratyakṣam /",
    "GSP33yaatsi_u:3886": " jānāmītyananyopādhikatayā pratibhānāt /",
    "GSP33yaatsi_u:3887": " apratyakṣatve ca saṃvedanasyāsiddhireva syādityuktameva /",
    "GSP33yaatsi_u:3888": " naca tadapi mānasapratyakṣatayā sapakṣe nikṣepamarhati;",
    "GSP33yaatsi_u:3889": " vimardāsahatvāt /",
    "GSP33yaatsi_u:3890": " yadā khalu kutaścidātmamanaḥsaṃyogādviṣayasaṃvit udayamāsādayati,",
    "GSP33yaatsi_u:3891": " tadaiva kiṃ tata eva tadgocaramapi vedanaṃ janyate,",
    "GSP33yaatsi_u:3892": " utānyadānyeneti vācyam /",
    "GSP33yaatsi_u:3893": " naca yugapadubhayajananaṃ sambhāvyate /",
    "GSP33yaatsi_u:3894": " tathā hi sati",
    "GSP33yaatsi_u:3895": " parāparatattadgocaraniravadhikadhīnikurumbajanma tatkālamevāpadyeta /",
    "GSP33yaatsi_u:3896": " naca tadasti /",
    "GSP33yaatsi_u:3897": " yugapadutpattau viṣayaviṣayitvaniyamaśca nirnibandhanaḥ /",
    "GSP33yaatsi_u:3898": " asamasamayajanmanā jñānena vedyatve na pratyakṣatvaṃ;",
    "GSP33yaatsi_u:3899": " kṣaṇikatvenāgrimajñānasya āgrāhakajñānodayamavasthānābhāvāt / bhāve ca",
    "GSP33yaatsi_u:3900": " sarvajñānānāṃ sarvadāvasthānaprasaṅgāt /",
    "GSP33yaatsi_u:3901": " kāryavirodhitve cānantarameva saṃskārodayānna kālāntare sthitiriti saṃvido na mānasapratyakṣavedyatvam /",
    "GSP33yaatsi_u:3902": " na cāpratyakṣā saṃviditi sphuṭo vyabhicāraḥ /",
    "GSP33yaatsi_u:3903": " aindriyikatvasyānātmatvapratibaddhatvādviruddhatā ca /",
    "GSP33yaatsi_u:3904": " sādhyavikalaśca dṛṣṭāntaḥ,",
    "GSP33yaatsi_u:3905": " sukhaduḥkhayoḥ pratyakṣatvānabhyupagamāt /",
    "GSP33yaatsi_u:3906": " anabhyupagamaścendriyapauṣkalyanāśayoreva sukhaduḥkhatvāt /",
    "GSP33yaatsi_u:3907": " na hi tasminnapratyakṣe tatpauṣkalyaṃvaikalyaṃ vā pratyakṣaṃ bhavati /",
    "GSP33yaatsi_u:3908": " indriyasvarūpa ivābhyāsapāṭavāttayoraparokṣatvābhimānaḥ,",
    "GSP33yaatsi_u:3909": " mano 'vasthābhedeṣviva cānumeyamanovādinām /",
    "GSP33yaatsi_u:3910": " yastu sugatamatāvalambī vijñānābhinnahetujatayā tayorapi tadantarbhāvamabhimanyate;",
    "GSP33yaatsi_u:3911": " kaṇabhakṣapakṣāśrayaṇena vā tayorātmaviśeṣaguṇatvam;",
    "GSP33yaatsi_u:3912": " tābhyāṃ sukhaduḥkhādhikaraṇaṃ vyācakṣīta;",
    "GSP33yaatsi_u:3913": " svataḥsukhītyetadvimarśaṃ vātratyam /",
    "GSP33yaatsi_u:3914": " rāgadveṣādayastu caitanyasyaivāvasthāviśeṣāstadvadeva pratyakṣībhavantīti na tannidarśanenānumānodayaḥ /",
    "GSP33yaatsi_u:3915": " sukhaprayuktaviṣayīkāracaitanyaṃ rāgaḥ,",
    "GSP33yaatsi_u:3916": " tadvirodhaprayuktaviṣayīkāraṃ tadeva dveṣaḥ,",
    "GSP33yaatsi_u:3917": " bhūtaduḥkhajñānena cetaścalanaṃ śokaḥ,",
    "GSP33yaatsi_u:3918": " āgāmitajjñānena cetaścalanaṃ bhayamityādi lakṣaṇagranthādevāvagantavyamityalaṃ pravistareṇa /",
    "GSP33yaatsi_u:3919": " (iti gurumukhenātmano mānasapratyakṣatvānumānadūṣaṇam)",
    "GSP33yaatsi_u:3920": " ekasya cātmano niraṃśasya na svāpekṣayā grāhyagrāhakabhāvaḥ,",
    "GSP33yaatsi_u:3921": " virodhādityapyuktameva /",
    "GSP33yaatsi_u:3922": " aṃśabhedāśrayaṇe tatsiddhaye cāṃśāntaramāśrayitavyam,",
    "GSP33yaatsi_u:3923": " tathā tatra tatretyanavasthā;",
    "GSP33yaatsi_u:3924": " saṅghātatvaṃ cātmanaḥ /",
    "GSP33yaatsi_u:3925": " (iti cātmano grāhyagrāhakabhāve virodhodbhāvanam)",
    "GSP33yaatsi_u:3926": " nanu ca grāhakāvabhāsaḥ śrutyā,",
    "GSP33yaatsi_u:3927": " svasiddhāntaśraddhāvipralabdhabuddhi- bhirabhihitaḥ;",
    "GSP33yaatsi_u:3928": " indriyādipratyāsannatattatpadārthamātrasphuraṇāt /",
    "GSP33yaatsi_u:3929": " tādṛśo 'pi kvacidastu nāma pratyayaḥ /",
    "GSP33yaatsi_u:3930": " sa tvāgantukātmapratiyogikaprākaṭyaprakāśādipadābhidheyārthadharmānumitajñānaviśiṣṭamānasapratyakṣasiddhātmanibandhanaḥ /",
    "GSP33yaatsi_u:3931": " (iti prābhākaramate bhāṭṭasyāpi pratyavasthānam)",
    "GSP33yaatsi_u:3932": " ucyate / aho khalu svānubhava eva vibhramaḥ parīkṣakāṇām,",
    "GSP33yaatsi_u:3933": " yat viṣayānubhavasamaye pūrvāvasthāto na kañcidviśeṣamayamātmano 'vabudhyata iti /",
    "GSP33yaatsi_u:3934": " uktaṃ hyetart-idṛśa evāyamarthaḥ,",
    "GSP33yaatsi_u:3935": " jñāyate na veti na vidmaḥ,",
    "GSP33yaatsi_u:3936": " mama vā pratibhāsate parasya vetyapi na vidma iti na",
    "GSP33yaatsi_u:3937": " jātucidevaṃ pratītirasti,",
    "GSP33yaatsi_u:3938": " jñānajñātroranavabhāse tādṛśyapi pratītirāpadyeta; iti /",
    "GSP33yaatsi_u:3939": " so 'yaṃ parasaṃcetitāt svasaṃcetitasyātiśayaḥ sarvatra parisphurannasati grāhakāvabhāse nopapadyeta /",
    "GSP33yaatsi_u:3940": " anumitajñānālambanatve cājñāsiṣamityeva pratibhāsaḥ syāt,",
    "GSP33yaatsi_u:3941": " na jānāmīti;",
    "GSP33yaatsi_u:3942": " jñānajanyārthātiśayadarśanatadvyāptyanusandhānānumānodayasamaye 'num itsitajñānasyātivṛttatvāt /",
    "GSP33yaatsi_u:3943": " jñānānumānāsambhavaḥ pūrvamevoktaḥ /",
    "GSP33yaatsi_u:3944": " mānasapratyakṣatvaṃ cātmagrāhyadhīnirastam /",
    "GSP33yaatsi_u:3945": " tathāsati hi svaparavedyayoranatiśayaḥ syāt /",
    "GSP33yaatsi_u:3946": " (iti prābhākarīyaṃ svapakṣasādhanam)",
    "GSP33yaatsi_u:3947": " nanu kathamiva grāhakānavabhāse svaparavedyayoranatiśayaprasaṅgaḥ?",
    "GSP33yaatsi_u:3948": " nahi grāhakasiddhinibandhanaḥ svaparavedyaviśeṣaḥ;",
    "GSP33yaatsi_u:3949": " svasamavetaviṣayabodhajanmanā parasamavetabodhajanmanā ca tadviśeṣopapatteḥ /",
    "GSP33yaatsi_u:3950": " svaparasambandhibodhaviśeṣodavyavasthāpi svīyaparakīyendriyārthasannikarṣādijñānahetusāmagrībhedanibandhanā /",
    "GSP33yaatsi_u:3951": " na cātmasiddhirapi tatsāmagryanupraveśamarhati;",
    "GSP33yaatsi_u:3952": " indriyāderivānavabhāsamānasyaiva hetutvasambhavāt /",
    "GSP33yaatsi_u:3953": " naca viṣayabodha evātmabodha iti sāmpratam /",
    "GSP33yaatsi_u:3954": " na hyarthāntarasiddhirarthāntarasya siddhirbhavati,",
    "GSP33yaatsi_u:3955": " atiprasaṅgāt /",
    "GSP33yaatsi_u:3956": " api ca yadadhīnā bhāvānāṃ rūpabhedavyavasthā,",
    "GSP33yaatsi_u:3957": " tadapi hi saṃvedanaṃ tadānīṃ nilīnarūpamevendriyādivat /",
    "GSP33yaatsi_u:3958": " kutastu punaḥ tadāśrayasyātmanaḥ pratibhāsaprasaktiḥ?",
    "GSP33yaatsi_u:3959": " yadāhuḥ-idamahaṃ jānāmīti tritayāvabhāsaḥ sārvatrikaḥ, iti,",
    "GSP33yaatsi_u:3960": " tadapyanubhavānārūḍhamevānantarameva pratikṣiptamiti /",
    "GSP33yaatsi_u:3961": " (iti bhāṭṭena prābhākaramatadūṣaṇam)",
    "GSP33yaatsi_u:3962": " astu tarhi grāhakatayaiva sarvārthagrahaṇasamayeṣvātmasiddhiḥ /",
    "GSP33yaatsi_u:3963": " abhyupagantavyā hi saṃvidaḥ svataḥsiddhiḥ,",
    "GSP33yaatsi_u:3964": " sarvaprakārasādhanāntaranirākaraṇāt,",
    "GSP33yaatsi_u:3965": " satyāśca tasyāḥ kadācidanavabhāsādarśanācca /",
    "GSP33yaatsi_u:3966": " yathā ca saṃvidaḥ",
    "GSP33yaatsi_u:3967": " prakāśāvyabhicāraḥ,",
    "GSP33yaatsi_u:3968": " tathā prapañcitaṃ prathamādhikaraṇa iti nātropakṣipya pratikṣeptavyam /",
    "GSP33yaatsi_u:3969": " sato 'pi prameyajātasya svāpādisamaye 'nupalabderabhyupagataṃ tāvat saṃvidaḥ tatsādhakatvam /",
    "GSP33yaatsi_u:3970": " ataḥ kḷptārthāntarasādhanabhāvayā tayaivā'tmano 'pi siddhirabhyupagantuṃ nyāyyā /",
    "GSP33yaatsi_u:3971": " (iti punaḥ prābhākareṇa svamatasthāpanam)",
    "GSP33yaatsi_u:3972": " yattu viṣayavittyuparame 'pi svāpasamaye 'yamātmā prakāśata iti,",
    "GSP33yaatsi_u:3973": " tat upapattibhirupapadyamānamapi yathāpratīti vyavaharatāṃ na cittamanurañjayati /",
    "GSP33yaatsi_u:3974": " yuktimapyupanyasyati acittve ti /",
    "GSP33yaatsi_u:3975": " acittvapratibaddhaḥ-acittvavyāpyaḥ /",
    "GSP33yaatsi_u:3976": " ātmā nendriyagrāhyaścetanatvāt,",
    "GSP33yaatsi_u:3977": " yannaivaṃ tannaivaṃ yathā ghaṭādīti cātra prayogaḥ //17//",
    "GSP33yaatsi_u:3978": " atra bhāṭṭamatamupakṣipati syānmatam iti /",
    "GSP33yaatsi_u:3979": " śrotriyo dūṣayati tanne ti /",
    "GSP33yaatsi_u:3980": " gandhādimattvādeva hi ghrāṇādergandhādigrāhakatā vyavasthitā /",
    "GSP33yaatsi_u:3981": " tathā ca bhautikatvaṃ ghrāṇādeḥ sthitam /",
    "GSP33yaatsi_u:3982": " tannidarśanena ca manaso 'pi bhautikatvaṃ setsyati /",
    "GSP33yaatsi_u:3983": " tathā cābhautika'tmāgrāhakatvaṃ ghrāṇāderiva manaso 'pisyāditi bhāvaḥ /",
    "GSP33yaatsi_u:3984": " bhautikatve manasaḥ śrutimapyāha annamayam iti /",
    "GSP33yaatsi_u:3985": " bhāṭṭaḥ prativakti athocyete tyādinā /",
    "GSP33yaatsi_u:3986": " aparokṣāvabhāsaḥ-parokṣapratītibhinnaḥ,",
    "GSP33yaatsi_u:3987": " laukikaviṣayitāvāniti yāvat /",
    "GSP33yaatsi_u:3988": " sukhādau manasaḥ svātantryaṃ ca bahirindriyānapekṣapratyakṣajanakatvam /",
    "GSP33yaatsi_u:3989": " mānasapratyakṣagrāhyaḥ-mānasapratyakṣanirūpitalaukikaviṣayatāvān /",
    "GSP33yaatsi_u:3990": " śiṣṭaṃ spaṣṭam /",
    "GSP33yaatsi_u:3991": " prakṛtamanumānaṃ dūṣayati gurumukhena tanne tyādinā /",
    "GSP33yaatsi_u:3992": " sādhyābhāvavati heto sattvaṃ hi vyabhicāraḥ /",
    "GSP33yaatsi_u:3993": " tatra saṃvidi hetau viśeṣaṇāṃśasya siddhatvādviśeṣyāṃśaṃ tāvatsādhayati na ca tadi ti /",
    "GSP33yaatsi_u:3994": " ananyopādhikatayā liṅgapadajñānādikāraṇānapekṣatayā /",
    "GSP33yaatsi_u:3995": " pratibhānāt-prakāśāt /",
    "GSP33yaatsi_u:3996": " nanu jñātatayaiva jñānānumānamityananyopādhikatvaṃ jñānapratibhāsasyāsiddhamityatrāha apratyakṣatve ce ti /",
    "GSP33yaatsi_u:3997": " jñānātiriktāyāṃ jñātatāyāṃ jñānaliṅgatvenābhimatāyāṃ pramāṇābhāvāt,",
    "GSP33yaatsi_u:3998": " satyā api tasyā atīndriyatvena jñānasya tenāvinābhāvagrahāyogāt,",
    "GSP33yaatsi_u:3999": " jñānajanakasāmagryā jñātatāyā eva sākṣājjananasambhavādantarā jñānakalpanāyā apārthatvāccāsiddhireva syājjñānasyāpratyakṣatva iti bhāvaḥ /",
    "GSP33yaatsi_u:4000": " saṃvedane sādhyasyāpi sattvamāśaṅkate na ca tadapī ti /",
    "GSP33yaatsi_u:4001": " vikalpāsahatvānmānasapratyakṣatvaṃ saṃvido nirasyati vimarde ti /",
    "GSP33yaatsi_u:4002": " vikalpayati yadā iti /",
    "GSP33yaatsi_u:4003": " tathāsatī ti /",
    "GSP33yaatsi_u:4004": " viṣayajñānasyodayakāla eva tadgocarajñānajñānasyāpi ātmamanaḥsaṃyogarūpakāraṇabalādutpattisvīkāre",
    "GSP33yaatsi_u:4005": " pūrvottarībhūtaviṣayajñānajñānajñānajñānajñānajñānadīnāṃ samudāyasya yaugapadyaprasaṅgaḥ ityarthaḥ /",
    "GSP33yaatsi_u:4006": " nikurumbam-samudāyaḥ /",
    "GSP33yaatsi_u:4007": " viṣayajñānajñānajñānayoryaugapadye dūṣaṇāntaramāha yugapa diti /",
    "GSP33yaatsi_u:4008": " pratyakṣe viṣayasya hetutvātpūrvajñānajanitasyottarajñānasyānuvyavasāyarūpasya pūrvajñānaviṣayakatvamupapadyeta kramabhāvitve na tu yaugapadya ityarthaḥ /",
    "GSP33yaatsi_u:4009": " astu tarhi kramikatvaṃ viṣayajñānatadanuvyavasāyayorityatraha asame ti /",
    "GSP33yaatsi_u:4010": " jñānasya kṣaṇikatvāduttarajñānotpādakāle pūrvajñānasyāsattvānna pratyakṣatvaṃ sambhavetpūrvajñānejñānāntaravedyatvopagame 'pītyarthaḥ /",
    "GSP33yaatsi_u:4011": " jñānasya kṣaṇikatvānupagame doṣamāha bhāve ce ti /",
    "GSP33yaatsi_u:4012": " nanu na kṣaṇikatvam,",
    "GSP33yaatsi_u:4013": " nāpi sthiratvam /",
    "GSP33yaatsi_u:4014": " kintu svakāryeṇaiva nivṛttiriṣyate jñānasyeti cettatrāha kārye ti /",
    "GSP33yaatsi_u:4015": " kāryasya viro",
    "GSP33yaatsi_u:4016": " dhitvaṃ nāśakatvalakṣaṇaṃ ceddvikṣaṇāvasthāyitvaṃ syājjñānasya /",
    "GSP33yaatsi_u:4017": " sahānavasthānalakṣaṇaṃ cedekakṣaṇamātravṛttitvam/",
    "GSP33yaatsi_u:4018": " atra tu sahānavasthānalakṣaṇa eva virodho vivakṣitaḥ /",
    "GSP33yaatsi_u:4019": " dvikṣaṇāvasthāyitve tu naiyāyikaprakriyayā mānasapratyakṣopapattestanniṣedhānupapatteriti bodhyam /",
    "GSP33yaatsi_u:4020": " naiyāyikamate 'pi dvitīyatṛtīyādijñānaviṣayakajñānādhārānuvṛttiprasaṅgo bodhyaḥ /",
    "GSP33yaatsi_u:4021": " ātmano mānasapratyakṣatvānumāne virodhamapyāha aindriyikatvasye ti /",
    "GSP33yaatsi_u:4022": " anātmatvavyāpyatvādaindriyikatvasya vyāpakanivṛttyā'tmani nivṛttiravarjanīyā /",
    "GSP33yaatsi_u:4023": " tathā ca pakṣatāvacchedakātmatvaviruddhaṃ sādhyamiti bhāvaḥ /",
    "GSP33yaatsi_u:4024": " bāhyendriyagrāhyatvasyaivānātmatvavyāpyatetyāgrahe 'pi dūṣaṇāntaramāha sādhyavikalaśce ti /",
    "GSP33yaatsi_u:4025": " sādhyaśūnyo 'nvayaddaṣṭānta ityarthaḥ /",
    "GSP33yaatsi_u:4026": " sādhanavikalatvamapi yadyapi phalati upapādanaprakāreṇa;",
    "GSP33yaatsi_u:4027": " athāpi siddhāntaprakriyayā jñānāvasthārūpatvātsukhādeḥ jñānasya ca svayaṃprakāśatvātsvayaṃprakāśatvaṃ sukhāderhṛdi nidhāya sādhyavikalatvameva kīrtitam /",
    "GSP33yaatsi_u:4028": " anvayaddaṣṭānte sādhyasya sādhanasya vā virahena tadavacchedena sādhyavyāptigraho hetau sambhavatīti vyāpyatvāsiddhirvivakṣitā /",
    "GSP33yaatsi_u:4029": " nanu sukhaduḥkhayorapratyakṣatve pratyakṣavadavabhāsastayoḥ katham?",
    "GSP33yaatsi_u:4030": " tatrāha indriye ti /",
    "GSP33yaatsi_u:4031": " yathātīndriyatve 'pīndriyāṇāṃ mamedaṃ cakṣuḥ,",
    "GSP33yaatsi_u:4032": " ahaṃ cakṣuṣmān paśyāmīti pratyakṣavadavabhāsaścakṣurādeḥ kadāciccākṣuṣādivṛtti kāle nānācakṣurādivṛtti pratisandhānavataścetanasyendriyaviṣayasaṃskāraprācuryaprayuktaḥ,",
    "GSP33yaatsi_u:4033": " tadvadindriyāvasthārūpasukhadūḥkhaparāmarśo 'pi pratyakṣasamānākārastadabhyāsabāhulyādityarthaḥ /",
    "GSP33yaatsi_u:4034": " atra nidarśanaṃ manovasthe ti /",
    "GSP33yaatsi_u:4035": " anumeyamanovādinaḥ buddhivyatiriktaṃ mano 'numānena sādhayantaḥ /",
    "GSP33yaatsi_u:4036": " kāmasaṅkalpādīnāṃ manovṛttirūpatvaṃ kāmaḥsaṅkalpaḥ- sarvaṃ mana eve ti śrutyāpratīyate / teṣāṃ ca",
    "GSP33yaatsi_u:4037": " pratyakṣatvāvabhāsaḥ tadviṣayānubhāvābhyāsaprācuryādeveti vaktavyaṃ yathā anumeyamanovādibhiḥ,",
    "GSP33yaatsi_u:4038": " tatheti bhāvaḥ /",
    "GSP33yaatsi_u:4039": " sukhaduḥkhayorātmābhinnatvam,",
    "GSP33yaatsi_u:4040": " ātmana āgantukadharmarūpatvaṃ ca matabhedena prasiddhamanuvadati yastusugate ti /",
    "GSP33yaatsi_u:4041": " atrāha tābhyā miti/",
    "GSP33yaatsi_u:4042": " caturthīdvivacanam /",
    "GSP33yaatsi_u:4043": " bauddhaprakriyayā kāṇādaprakriyayā vā kṣaṇikātmānanyatvaṃ,",
    "GSP33yaatsi_u:4044": " nityasyātmana āgantukadharmarūpatvaṃ vā manyamānābhyāṃ nyāyatattvaśāstrasthaṃ sukhaduḥkhādhikaraṇam,",
    "GSP33yaatsi_u:4045": " etatprakaraṇasthaṃ svataḥ sukhitvavicāraṃ vā prakīrtayedityarthaḥ /",
    "GSP33yaatsi_u:4046": " nanu sukhaduḥkhayoḥ mānasapratyakṣatve vivāde 'pi rāgadveṣāveva nidarśane bhaviṣyata ityatrāha sukhe ti /",
    "GSP33yaatsi_u:4047": " sukhatvaprayuktaṃ viṣayīkaraṇamupādeyatāprakāśanaṃ yataḥ tajjñānameva rāgaḥ sukhagocaropādeyatābuddhilakṣaṇa iti yāvat /",
    "GSP33yaatsi_u:4048": " tasya sukhasya virodha upaghāto yena tadgocaratyājyatāprakāśakajñānameva ca dveṣaḥ /",
    "GSP33yaatsi_u:4049": " tayośca jñānavadeva prakāśa iti naṃ sādhyānvaya iti bhāvaḥ /",
    "GSP33yaatsi_u:4050": " śokabhayayorapi na nidarśa",
    "GSP33yaatsi_u:4051": " natvaṃ sambhavatītyāha bhūte ti /",
    "GSP33yaatsi_u:4052": " taccalanamiti mudritapāṭhastu na sādhuḥ /",
    "GSP33yaatsi_u:4053": " atītaduḥkhānusandhānaprayuktaścittavikṣobhaḥ śokaḥ /",
    "GSP33yaatsi_u:4054": " āgāmiduḥkhahetuparāmarśādhīnaścittasaṅkṣobhaśca bhayam /",
    "GSP33yaatsi_u:4055": " tayoścāntaḥkaraṇadharmatvādeva na pratyakṣatvamiti dṛṣṭāntatvāyoga iti bhāvaḥ /",
    "GSP33yaatsi_u:4056": " ātmano mānasapratyakṣatve sādhakasyāsambhavamuktvā bādhakamapyāha ekasye ti /",
    "GSP33yaatsi_u:4057": " ekasyaikadaivaikakriyāyāṃ kartṛkarmabhāvāsambhavalakṣaṇo virodho 'tra vivakṣitaḥ /",
    "GSP33yaatsi_u:4058": " uktavirodhaparihārāyātmani aṃśabhedāśrayaṇedoṣamāha aśaṃbhede ti /",
    "GSP33yaatsi_u:4059": " grāhakātmāṃśāntarasyāpi pramāṇasiddhatvāvaśyambhāvena tadgrāhakāśāntarameṣṭavyam,",
    "GSP33yaatsi_u:4060": " evamuparyuparītyanavasthetyarthaḥ /",
    "GSP33yaatsi_u:4061": " kadācidekāṃśenānyāṃśagrahaṇam,",
    "GSP33yaatsi_u:4062": " anyadā cāṃśāntareṇaitadaṃśagrahaṇamiti kālabhedenopapatternānavastheti cettatrāpyāha saṅghātatvaṃ ce ti /",
    "GSP33yaatsi_u:4063": " ātmano niraṃśatvaviruddhaṃ ca sāṃśatvamevaṃ sati prasajyata ityarthaḥ /",
    "GSP33yaatsi_u:4064": " sāṃśatve cānityatvādi āpādanīyam /",
    "GSP33yaatsi_u:4065": " atredaṃ bodhyam-gururjñāturātmano jñānaviṣayatvaṃ nānumanyate /",
    "GSP33yaatsi_u:4066": " kintu viṣayajñānakāleṣu jñātṛtvabalātprakāśamātraṃ manute /",
    "GSP33yaatsi_u:4067": " jñānasyāpi tathaiveti /",
    "GSP33yaatsi_u:4068": " evaṃ prābhākareṇa dūṣite svapakṣe bhāṭṭastanmatamapi dūṣayati nanu ce ti /",
    "GSP33yaatsi_u:4069": " śrutyetyanantaraṃ tanna,",
    "GSP33yaatsi_u:4070": " satu iti pūraṇīyam /",
    "GSP33yaatsi_u:4071": " atra na ca grāhakābhāsa iti pāṭhaḥ sambhāvyate /",
    "GSP33yaatsi_u:4072": " śrutyetyanantaraṃ siddhyatī ti śeṣaḥ /",
    "GSP33yaatsi_u:4073": " svasiddhāntetyataḥ pūrvaṃ sa tu iti yojyam /",
    "GSP33yaatsi_u:4074": " svasiddhāntābhiniveśavaśīkṛtacetasāmabhimānamūlako grāhakāvabhāsavādo na śrutipramāṇena sidhyatīti bhāvaḥ /",
    "GSP33yaatsi_u:4075": " grāhakāvabhāso nāma sarvajñāneṣvāśrayatayā'tmanaḥ sphuraṇam /",
    "GSP33yaatsi_u:4076": " śrutyāsyāsiddhau hetumanubhavavirodhamabhipretyānubhavaprakāramāha indriyādī ti /",
    "GSP33yaatsi_u:4077": " anubhavaviruddhaṃ hi na śrutiḥ pratipādayediti hārdam /",
    "GSP33yaatsi_u:4078": " śrutyetyatrānyathā pāṭhaḥ syādvā /",
    "GSP33yaatsi_u:4079": " svasiddhāntābhimānibhiḥ prābhākarairabhihito grāhakāvabhāso na mantavyaḥ pratītivirodhāt /",
    "GSP33yaatsi_u:4080": " pratītirhitattatpadārthamātraṃ prakāśayatīti samuditāśayaḥ /",
    "GSP33yaatsi_u:4081": " nanu ghaṭādipratyakṣegrāhakābhāsābhāve ghaṭamahaṃ paśyāmītyādyanubhavaḥ katham?",
    "GSP33yaatsi_u:4082": " tatrāha tādṛśo 'pī tyādivākyadvayena /",
    "GSP33yaatsi_u:4083": " yasya yadviṣaye jñānaṃ jātaṃ tasyaiva sor'thaḥ prakāśata iti prākaṭyasyā'tmapratiyogikatvamarthadharmasya /",
    "GSP33yaatsi_u:4084": " talliṅgakaṃ jñānānumānameva ca kādācitkam /",
    "GSP33yaatsi_u:4085": " tataścānumitajñānoparaktātmamānasarūpo niruktānubhavaśca kādācitka eva,",
    "GSP33yaatsi_u:4086": " nāyaṃ ghaṭacākṣuṣarūpaḥ /",
    "GSP33yaatsi_u:4087": " yena viṣayavittiṣu prakāśetā'tmeti bhāvaḥ /",
    "GSP33yaatsi_u:4088": " atra ca mānasapratyakṣe jñānavattvena viṣayatvaṃ dehādimattayā cāśrayatvamiti karmakartṛvirodhaparihāro 'bhimato bhāṭṭānām /",
    "GSP33yaatsi_u:4089": " atra prābhākarasya pratyavasthānam ucyata ityādinā /",
    "GSP33yaatsi_u:4090": " svānubhava eve ti / jñāne jāte",
    "GSP33yaatsi_u:4091": " tadvattvenātmopalambho 'pyanubhavasiddhaḥ /",
    "GSP33yaatsi_u:4092": " tatraiva vibhramo nāstitābhrama ityarthaḥ /",
    "GSP33yaatsi_u:4093": " svānubhavamapyajānataḥ parīkṣakatvaṃ śobhanamityupālambhaḥ /",
    "GSP33yaatsi_u:4094": " viṣayavedanakāle jñānasya jñātuścāvabhāsābhāve doṣaṃ pūrvoktaṃ smārayati ukta mityādinā /",
    "GSP33yaatsi_u:4095": " jñānasyā prakāśābhāve jñāyate na vetisaṃśayādiprasaṅgaḥ /",
    "GSP33yaatsi_u:4096": " jñātuḥ prakāśābhāve mama jñāyate 'nyasya veti saṃśayādiprasaṅga iti bhāvaḥ /",
    "GSP33yaatsi_u:4097": " so 'yam iti /",
    "GSP33yaatsi_u:4098": " saṃcetitam-jñātam /",
    "GSP33yaatsi_u:4099": " atiśayaḥ-svātmane prakāśamānatvalakṣaṇo 'nubhūyamānaḥ /",
    "GSP33yaatsi_u:4100": " anumite ti /",
    "GSP33yaatsi_u:4101": " jānāmītyādipratīterjñātatāliṅgānumitajñānopanītabhānātmakātmamānasapratyakṣarūpatve 'tītajñānālambanatvādajñāsiṣamityevābhilāpaḥ syāt,",
    "GSP33yaatsi_u:4102": " na tu jānāmīti jñāne vartamānatvollekha ityarthaḥ /",
    "GSP33yaatsi_u:4103": " nanvatiśaighryāt kṣaṇabhedāgrahanibandhano vartamānatvāṃśe bhramalakṣaṇo jānāmīti pratyaya iti śaṅkāyāṃ tanmate dūṣaṇāntaramapi saṃsphorayati jñāne ti /",
    "GSP33yaatsi_u:4104": " svajñānavyavahārahetukameva svajñānānumānamiti na sambhavatītyuktameva prāk /",
    "GSP33yaatsi_u:4105": " jñātatāliṅgakamapi jñānānumānaṃ jñānena jñātatāyā avinābhāvagrahāsambhavājjñānasāmagryaivānyathāsiddhatvācca jñātatāyā duḥsthameveti hārdam",
    "GSP33yaatsi_u:4106": " viṣayajñāna eva jñātuḥ prakāśaṃ sādhayituṃ tasya mānasapratyakṣaṃ ca nirasyati mānase ti /",
    "GSP33yaatsi_u:4107": " ātmana ityādiḥ /",
    "GSP33yaatsi_u:4108": " mānasapratyakṣatvamityatra bahuvrīheḥ tvapratyayaḥ /",
    "GSP33yaatsi_u:4109": " ātmagrāhyatvaṃ dhiyaḥ svayaṃprakāśatvam /",
    "GSP33yaatsi_u:4110": " tacca jñānasya mānasapratyakṣānumānāyogapratipādanāt siddham /",
    "GSP33yaatsi_u:4111": " ātmano mānasapratyakṣatvaṃ ca vyabhicārātsādhakatvābhimatasya nirastaṃ sādhakābhāvādityarthaḥ /",
    "GSP33yaatsi_u:4112": " dhīnirastam-vyabhicāranirūpikayā dhiyā nirastam /",
    "GSP33yaatsi_u:4113": " vyabhitāranirūpakatvopapādakamātmagrāhyeti dhīviśeṣaṇam /",
    "GSP33yaatsi_u:4114": " atrā'tmagrāhyadhīvyabhicāranirastamiti vā anyathā vā mūlapāṭhaḥ sambhāvyate /",
    "GSP33yaatsi_u:4115": " evaṃ grahagrāhakayoḥ prakārāntareṇa bhānāsambhavamupapādya tadanavabhāse viṣayavittau pūrvoktātiśayāsambhavaṃ nigamayati tathāsatī ti /",
    "GSP33yaatsi_u:4116": " anatiśayaḥ-aviśeṣaḥ /",
    "GSP33yaatsi_u:4117": " svasmai jñāyamānatvena bhānamabhānaṃ cārthasyeti vailakṣaṇyasya virahaḥ svaparavedyayoḥ prasajyate viṣayavittau jñānajñātrorabhāne hītyarthaḥ",
    "GSP33yaatsi_u:4118": " bhāṭṭaḥ pratikṣipati nanu katham iti /",
    "GSP33yaatsi_u:4119": " svasmai bhāsamānatvarūpo viśeṣor'thasya tajjñānasya svaniṣṭhatvādeva ghaṭate tajjñāne svasyābhāne 'pi /",
    "GSP33yaatsi_u:4120": " viṣayabodhāśrayatvameva svasyātiśayo 'pūrvo viṣayavittikāla iti ca bhāvaḥ /",
    "GSP33yaatsi_u:4121": " naca vittiveditroragrahe pūrvoktaḥ saṃśayastadavastha iti vācyam/",
    "GSP33yaatsi_u:4122": " svajñānajārthadharmaprakāśasya svaṃ prati pratyakṣatvādeva mama prakāśate na veti saṃśayasyānavakāśāt /",
    "GSP33yaatsi_u:4123": " jñānaphalaprakāśena jhaṭityeva jñānasyānumānācca mama jñānaṃ jātamanyasya vetyāderapyaprasakteḥ /",
    "GSP33yaatsi_u:4124": " naiyāyikaprakriyayā tu kāryanāśyatvājjñānasya dvikṣaṇāvasthāyitvādanuvyavasāyabalādeva",
    "GSP33yaatsi_u:4125": " na niruktasaṃśayādiprasaṅgo jñānajñātroranavabhāse 'pi viṣayavittāviti ca bodhyam /",
    "GSP33yaatsi_u:4126": " ātmani bodhodaye ātmaprakāśasya hetutvaṃ nirasyati prasaṅgataḥ na cātme ti /",
    "GSP33yaatsi_u:4127": " nanu ātmasiddhyaghaṭitāpi viṣayabodhasāmagryevātmaprakāśe 'pi heturastvityatrāha na ca viṣaye ti /",
    "GSP33yaatsi_u:4128": " indriyārthasannikarṣārthayogyatādighaṭitā viṣayabodhasāmagrī nāyogyātmabodhe 'pi samarthetyarthaḥ /",
    "GSP33yaatsi_u:4129": " atiprasaṅgāt-paṭabodhasāmagryā ghaṭādibodhaprasaṅgāt /",
    "GSP33yaatsi_u:4130": " viṣayabodhe bodhasyāpyaprakāśa ityāha api ce ti /",
    "GSP33yaatsi_u:4131": " mānādhīnā hi meyasiddhiḥ /",
    "GSP33yaatsi_u:4132": " tat padārthānāṃ jātiguṇādiviśeṣavyavasthā yadadhīnā tadapi saṃvedanaṃ viṣayaprakāśakāle 'prakāśamānasvarūpaṃ svarūpasadeva cakṣurādivadityarthaḥ",
    "GSP33yaatsi_u:4133": " svarūpasajjñānenaiva viṣayaviśeṣasiddhivat svarūpasajjñātraiva svavedyaviṣayātiśayasiddhiriti bhāvaḥ /",
    "GSP33yaatsi_u:4134": " prābhākarāṇāṃ matamanuvadati yadāhu rityādinā /",
    "GSP33yaatsi_u:4135": " sārvatrikaḥ-pratyakṣānumānādisarvaviṣayajñānavyāpī /",
    "GSP33yaatsi_u:4136": " tatpratikṣipati tadapī ti /",
    "GSP33yaatsi_u:4137": " anubhavānārūḍhamiti sādhakābhāva uktaḥ,",
    "GSP33yaatsi_u:4138": " anantarameva pratikṣiptamiti ca bādhakam /",
    "GSP33yaatsi_u:4139": " jñānasyaivāyaṃ svabhāvaḥ-yat svaviṣayasyeva svasvāśrayaprakāśahetutvamapīti punaḥ prābhākaraḥ śaṅkate astu tarhī ti /",
    "GSP33yaatsi_u:4140": " grāhakatayaiva-jñānāśrayatayaiva /",
    "GSP33yaatsi_u:4141": " viṣayabodhasāmagryā viṣayajñānameva jātam /",
    "GSP33yaatsi_u:4142": " tacca jñānaṃ svasāmarthyādeva aviṣayamapi svaṃ svāśrayaṃ ca prakāśayatīti bhāvaḥ /",
    "GSP33yaatsi_u:4143": " jñānasya svayaṃprakāśatvaṃ tāvatsādhayati abhyupagantavye ti /",
    "GSP33yaatsi_u:4144": " sarvaprakāre ti /",
    "GSP33yaatsi_u:4145": " mānasapratyakṣasya jñātatādiliṅgakānumānasya ca nirākaraṇādityarthaḥ /",
    "GSP33yaatsi_u:4146": " kadāci diti /",
    "GSP33yaatsi_u:4147": " vidyamānatve prakāśamānatvaniyamāccetyarthaḥ /",
    "GSP33yaatsi_u:4148": " prapañcita piti /",
    "GSP33yaatsi_u:4149": " nyāyatattvaśāstre iti śeṣaḥ /",
    "GSP33yaatsi_u:4150": " nātre tyādi /",
    "GSP33yaatsi_u:4151": " prakāśavyabhicāritvamatamupakṣipya jñānasya tat nātra nirākaraṇīyamityarthaḥ /",
    "GSP33yaatsi_u:4152": " evaṃ svaprakāśatvamuktvā jñānasya viṣayaprakāśahetutvaṃ ca sādhayati sato 'pī ti /",
    "GSP33yaatsi_u:4153": " sato 'pi viṣayasya svāpe 'prakāśo jñānanivṛttyeti jñānasya viṣayaprakāśakatvasiddhiriti bhāvaḥ /",
    "GSP33yaatsi_u:4154": " ata iti /",
    "GSP33yaatsi_u:4155": " paraprakāśakatvenaiṣṭavyāyāḥ saṃvida eva pramātravabhāsakatvamapi yuktamiti nātmanaḥ svayaṃprakāśatvamapi kalpanīyamiti bhāvaḥ /",
    "GSP33yaatsi_u:4156": " svāpe 'pyātmano jñānamastīti matamanūdya khaṇḍayati yattu iti /",
    "GSP33yaatsi_u:4157": " ta diti /",
    "GSP33yaatsi_u:4158": " sukhamahamasvāpsamityādipratisandhānasya svāpe ātmaprakāśamantarānupapadyamānatvalakṣaṇayuktiyuktamapi",
    "GSP33yaatsi_u:4159": " svapo ātmanaḥ prakāśamānatvaṃ nānubhavamātraśaraṇānāṃ hṛdyaṃ bhavatītyarthaḥ /",
    "GSP33yaatsi_u:4160": " upapadyamānamapītyapinopapattirapi naiva /",
    "GSP33yaatsi_u:4161": " pratisandhānasyānyathaivopapatteriti sphoryate /",
    "GSP33yaatsi_u:4162": " anyathāsiddhiragre prapañcayiṣyate",
    "GSP33yaatsi_u:4163": " mūla eva /",
    "GSP33yaatsi_u:4164": " apavṛktasya tu jñānaṃ hetvabhāvānna saṃbhavi /",
    "GSP33yaatsi_u:4165": " nityatve nityamuktiḥ syādarthavādāstathoktayaḥ //18//",
    "GSP33yaatsi_u:4166": " nirdhūtanikhilakaraṇakalevarajñānakarmavāsanānubandhasyāpavṛktasya na khalu svaparasaṃvedanodayanibandhanaṃ kiñcit sambhāvyate /",
    "GSP33yaatsi_u:4167": " naca manaso nityendriyatvena tatsaṃyogādeva tadā jñānaṃ janyata iti yuktam;",
    "GSP33yaatsi_u:4168": " svarūpato gaganavat nityasyāpi satastasyendriyabhāvena jñānotpādakatvasya dharmādharmāvarodhanibandhanatvāt /",
    "GSP33yaatsi_u:4169": " svāpa ātmanaḥ prakāśaṃ niṣidhya muktāvapi taṃ niṣedhati apavṛktasye ti /",
    "GSP33yaatsi_u:4170": " apavṛktasya-muktasya /",
    "GSP33yaatsi_u:4171": " muktajñānasya nityatvamastviti cettatrāha nityatve iti /",
    "GSP33yaatsi_u:4172": " saṃsaraṇābhāvaprasaṅgaḥ phalito 'tra /",
    "GSP33yaatsi_u:4173": " nanu tarhi muktau sārvajñyaparaśrutīnāṃ kā gatiḥ?",
    "GSP33yaatsi_u:4174": " tatrāha arthavādā iti /",
    "GSP33yaatsi_u:4175": " ajñānākāryābhāvanimittakā mokṣasādhanapraśaṃsāparāḥ sārvajñyādiśrutaya ityarthaḥ //18//",
    "GSP33yaatsi_u:4176": " ślokārthameva prapañcayati nirdhūte tyādinā /",
    "GSP33yaatsi_u:4177": " jñānavāsanā,",
    "GSP33yaatsi_u:4178": " karmavāsanā cānubandhaḥ /",
    "GSP33yaatsi_u:4179": " nirastasamastadehendriyavāsanānubandhasyetyarthaḥ /",
    "GSP33yaatsi_u:4180": " svapare ti /",
    "GSP33yaatsi_u:4181": " svasvarūpaviṣayakasyār'thāntaraviṣayakasya vā jñānasyotpādakamityarthaḥ /",
    "GSP33yaatsi_u:4182": " dharmādharme ti /",
    "GSP33yaatsi_u:4183": " adṛṣṭasahakārādhīnatvādityarthaḥ /",
    "GSP33yaatsi_u:4184": " dharmādharmāvaruddhaṃ sanmano jñānasya sādhanam /",
    "GSP33yaatsi_u:4185": " sati nityendriyatve 'pi śrotravat karaṇatvataḥ //19//",
    "GSP33yaatsi_u:4186": " naca yogajadharmānugṛhītatatsaṃyogasya sādhanatvama;",
    "GSP33yaatsi_u:4187": " 'kṣīyante cāsya karmāṇi' 'tadā vidvān puṇyapāpe vidhūya nirañjanaḥ' ityādiśukletarasakalakarmaprakṣayaśrutivirodhāt /",
    "GSP33yaatsi_u:4188": " dharmaphalatve cāpavargasya punarāvṛttiprasaṅgaḥ /",
    "GSP33yaatsi_u:4189": " 'nāstyakṛtaḥ kṛtena' 'tadyatheha karmacito lokaḥ kṣīyate evamevāmutra puṇyacito lokaḥ kṣīyate' ityādiśravaṇācca /",
    "GSP33yaatsi_u:4190": " na cātmasattayaiva tadānīṃ tajjñānanimittamiti vācyam /",
    "GSP33yaatsi_u:4191": " klaptatyāgāklaptakalpanaprasakteḥ /",
    "GSP33yaatsi_u:4192": " tanmātranimittatve ca sarvadā ātmasvarūpavattadapi vidyata iti saṃsārānavatāraprasaṅgāt,",
    "GSP33yaatsi_u:4193": " bandhamokṣāvasthayoraviśeṣāpatteśca /",
    "GSP33yaatsi_u:4194": " na ca dehendriyādipratibaddhatayā idānīṃ tadabhāva iti vācyam /",
    "GSP33yaatsi_u:4195": " tat khalu pratibandhakam,",
    "GSP33yaatsi_u:4196": " yat sati puṣkalakāraṇe kāryodayaṃ niruṇaddhi /",
    "GSP33yaatsi_u:4197": " na cādyāpyātmanaḥ tatpuṣkalakāraṇatvaṃ siddham;",
    "GSP33yaatsi_u:4198": " śarīrendriyavatāmeva jñānadarśanāt /",
    "GSP33yaatsi_u:4199": " klaptajñānakāraṇabhāvasya tasyaiva tadbandhakatvavacanamunmattavacaḥ /",
    "GSP33yaatsi_u:4200": " ato nāstyapavargadaśāyāṃ jñānam /",
    "GSP33yaatsi_u:4201": " tātkālikajñānasukhādivādāstvātmajñānavidhiśeṣatayā guṇavādena netavyāḥ /",
    "GSP33yaatsi_u:4202": " ato viṣayavittisamaya evātmasiddhiniyamādyathoktanītyā arthavittiṣu veditṛtayaivātmasiddhiriti /",
    "GSP33yaatsi_u:4203": " (iti viṣayavittikāleṣvevātmano bhānamiti gurumatopapādanam)",
    "GSP33yaatsi_u:4204": " idamapyātmatattvāparijñānollasitaparimitamativikalpajalpitamiti na rocayante trayyantavidaḥ /",
    "GSP33yaatsi_u:4205": " viṣayavittirhi viṣayavittireva /",
    "GSP33yaatsi_u:4206": " na hi tayā ātmavittiḥ svarūpaṃ vā seddhumarhati,",
    "GSP33yaatsi_u:4207": " atadviṣayatvāt /",
    "GSP33yaatsi_u:4208": " yo hi yatsaṃvidviṣayo na bhavati,",
    "GSP33yaatsi_u:4209": " nāsau tayā sidhyati rūpasaṃvidevarasaḥ /",
    "GSP33yaatsi_u:4210": " aviṣayau ca viṣayavitterbuddhiboddhārāviti tāvapi na tayā sidhyataḥ /",
    "GSP33yaatsi_u:4211": " nanu vedyasvabhāvo 'yam,",
    "GSP33yaatsi_u:4212": " yatsvaviṣayasaṃvidā sidhyatīti /",
    "GSP33yaatsi_u:4213": " vittistu vittireva,",
    "GSP33yaatsi_u:4214": " veditā ca veditaiveti kutastayorvedyasvabhāvānupraveśaḥ /",
    "GSP33yaatsi_u:4215": " uktaṃ hi tayormānasapratyakṣagocaratvam,",
    "GSP33yaatsi_u:4216": " anumeyatvāsambhavaśca /",
    "GSP33yaatsi_u:4217": " kutastarhi vittisiddhiḥ? svata eva /",
    "GSP33yaatsi_u:4218": " svayaṃprakāśā hi saṃvit /",
    "GSP33yaatsi_u:4219": " maivam / sāpi hi viṣayavadevānyasyaiva prakāśamānatayā na svataḥsidhyati /",
    "GSP33yaatsi_u:4220": " svataḥsidhyantī ca sā kimiti kañcideva prati cakāsti,",
    "GSP33yaatsi_u:4221": " na sarvān prati /",
    "GSP33yaatsi_u:4222": " tatsamavāyāditi cet-yatsamavāyinī hi yā saṃvit tasyaiva sā cakāsti,",
    "GSP33yaatsi_u:4223": " netarasya,",
    "GSP33yaatsi_u:4224": " tadasamavāyāditi; yadyevam,",
    "GSP33yaatsi_u:4225": " āśritastarhi ātmasaṃbandhanibandhana eva saṃvidaḥ prakāśaḥ,",
    "GSP33yaatsi_u:4226": " tadbhāvābhāvānuvidhināt /",
    "GSP33yaatsi_u:4227": " yadyucyeta-prakāśasvabhāvāyā eva satyāḥ pratiyogiviśeṣāvacchedāyaiva tadapekṣā,",
    "GSP33yaatsi_u:4228": " na svarūpasiddhaya iti;",
    "GSP33yaatsi_u:4229": " kutaḥ khalvayaṃ niścayaḥ?",
    "GSP33yaatsi_u:4230": " yadi hi pratiyoginirapekṣaiva kadācidātmasvarūpamiva saṃvit prakāśeta,",
    "GSP33yaatsi_u:4231": " tata evamadhyavasyemāpi /",
    "GSP33yaatsi_u:4232": " na ca tathāsti /",
    "GSP33yaatsi_u:4233": " āśrayapratiyogisāpekṣaiva saṃyogaputratvāderiva tasyāḥ svarūpasatteti na pṛthaksiddhyutprekṣāvakāśaḥ /",
    "GSP33yaatsi_u:4234": " satyāḥ saṃvidaḥ prakāśavyabhicārābhāvāt svarūpaprayuktaḥ prakāśa iti cet,",
    "GSP33yaatsi_u:4235": " satyāḥ kiṃ tasyā ātmasaṃbandhavyabhicāro 'sti? /",
    "GSP33yaatsi_u:4236": " api caivaṃ sukhaduḥkhādayo 'pi tvanmate svataḥsiddhāḥsyuḥ /",
    "GSP33yaatsi_u:4237": " na hi te 'pi santo na prakāśante /",
    "GSP33yaatsi_u:4238": " athārthāntarasādhakatayā sarvavādisaṃmatāyāḥ saṃvida eva paraṃ svayaṃprakāśatvamāśritam /",
    "GSP33yaatsi_u:4239": " tayaiva tathābhūtayā taditarabāhyābhyantarasakalapadārthasiddhyupapatteḥ kimanekasva",
    "GSP33yaatsi_u:4240": " yaṃprakāśabhāvābhyupagameneti bhāvaḥ?",
    "GSP33yaatsi_u:4241": " etadevopapādayati dharmādharme tikārikayā /",
    "GSP33yaatsi_u:4242": " dharmādharmāvarūddham-puṇyapāpalakṣaṇādṛṣṭanibandhanopakaraṇatvāvasthāviśiṣṭam /",
    "GSP33yaatsi_u:4243": " śrotrava diti /",
    "GSP33yaatsi_u:4244": " karṇaśaṣkulyavacchinnākāśasyaiva śrotratvam /",
    "GSP33yaatsi_u:4245": " tasya cādṛṣṭasahakāre satyeva śabdagrahakaraṇatvam,",
    "GSP33yaatsi_u:4246": " na tadvirahe iti yathādṛṣṭanibandhanaḥ śrotrasyendriya bhāvaḥ tatheti yāvat /",
    "GSP33yaatsi_u:4247": " tathā cādṛṣṭavirahānmuktau manaso nendriyatvamiti bhāvaḥ //19//",
    "GSP33yaatsi_u:4248": " śaṅkate na ca yogaje ti /",
    "GSP33yaatsi_u:4249": " manassaṃyogasya yogajadharmānugṛhītatvam-yogajadharmasahakṛtatvam /",
    "GSP33yaatsi_u:4250": " yogajadharmaprabhāvānmuktāvapi manasa indriyabhāvo 'nuvartata iti mānasamātmajñānaṃ tadā sambhavatīti bhāvaḥ /",
    "GSP33yaatsi_u:4251": " muktau yogajadharmānuvṛttau śrutivirodhamāha kṣīyante iti /",
    "GSP33yaatsi_u:4252": " śukletareti /",
    "GSP33yaatsi_u:4253": " puṇyapāparūpetyarthaḥ / nanu",
    "GSP33yaatsi_u:4254": " śruteryogajadharmavyatiriktasakalakarmanivṛttyabhiprāyakatvamiti cettatrāha dharmaphalatve ce ti /",
    "GSP33yaatsi_u:4255": " mokṣakāle jñānasyātmaviṣayakasya sarvaviṣayakasya vā dharmajanyatve janyabhāvasya vināśitvaniyamātpunarajñānādiprasaṅga ityarthaḥ /",
    "GSP33yaatsi_u:4256": " karmaphalasyānityatve śrutimudāharati nāstyakṛta iti /",
    "GSP33yaatsi_u:4257": " nanu mokṣa ātmaiva jñānaheturastu /",
    "GSP33yaatsi_u:4258": " tatrāha na cātme ti /",
    "GSP33yaatsi_u:4259": " ātmā sattayaiva mūlapāṭhaḥ syādvā /",
    "GSP33yaatsi_u:4260": " kḷpte ti /",
    "GSP33yaatsi_u:4261": " jñānakāraṇatayābhimatasyendriyādeḥ tyāgaḥ,",
    "GSP33yaatsi_u:4262": " akḷptasyaiva kevalasyātmanaḥ jñānakāraṇatvena kalpanaṃ ca prasajyata ityarthaḥ /",
    "GSP33yaatsi_u:4263": " doṣāntaramapyāha tanmātre ti /",
    "GSP33yaatsi_u:4264": " ātmasvarūpamātranimittatve muktikālīnasya jñānasya sarvadaiva tat bhavediti saṃsārānavatāraprasaṅgaḥ,",
    "GSP33yaatsi_u:4265": " jñānasyājñānatanmūlasaṃsaraṇapratibandhakatvāditi bhāvaḥ /",
    "GSP33yaatsi_u:4266": " viśadatattvasākṣātkārarūpajñānabhāve 'pi saṃsāropagame ca doṣamāha bandhe ti /",
    "GSP33yaatsi_u:4267": " muktikālajñānasya saṃsārakāle 'pi sattve saṃsārāpekṣayā mokṣe vailakṣaṇyaṃ na syādityarthaḥ /",
    "GSP33yaatsi_u:4268": " nanu duḥkhadhvaṃsādireva mokṣeviśeṣa iti cet,",
    "GSP33yaatsi_u:4269": " tarhi tāvanmātrameva bhavenmokṣa iti kṛtaṃ jñānādināpārtheneti bhāvaḥ /",
    "GSP33yaatsi_u:4270": " ātmano muktikālīnajñāne hetubhūtasya nityatve 'pi na saṃsāre tatprasaṅgaḥ /",
    "GSP33yaatsi_u:4271": " dehādeḥ pratibandhakatvāditi śaṅkate na ce ti /",
    "GSP33yaatsi_u:4272": " pariharati tat khalu iti /",
    "GSP33yaatsi_u:4273": " pratibandhakatvasyāsambhavamupapādya tatra virodhamapyāha kḷptajñāne ti /",
    "GSP33yaatsi_u:4274": " tasyaiva-dehendriyādereva /",
    "GSP33yaatsi_u:4275": " arthavādāstathoktaya ityuktaṃ vivṛṇoti tātkālike ti /",
    "GSP33yaatsi_u:4276": " duḥkhanivṛttiparā muktau sukhavādāḥ,",
    "GSP33yaatsi_u:4277": " jñānaprāgabhāvanāstitābhiprāyakāśca jñānavādāḥ /",
    "GSP33yaatsi_u:4278": " te cātmajñānapraśaṃsāmātraparāstadvidhiśeṣabhūtā evetyarthaḥ /",
    "GSP33yaatsi_u:4279": " prābhākaramatopasaṃhāraḥ ata iti /",
    "GSP33yaatsi_u:4280": " yathoktanītyā-viṣayaprakāśakasya jñānasyaiva svasvāśrayaprakāśakatvaṃ nyāyyamityuktanītyā /",
    "GSP33yaatsi_u:4281": " prābhākaramataṃ pratikṣipati siddhāntī idamapyātme tyādinā /",
    "GSP33yaatsi_u:4282": " ātmatattvājñānakāryā",
    "GSP33yaatsi_u:4283": " ātmaprakāreṣvayathāpratipattibhedā yeṣāṃ,",
    "GSP33yaatsi_u:4284": " teṣāmidaṃ nirarthakaṃ vacanamityarthaḥ /",
    "GSP33yaatsi_u:4285": " kathaṃ nirarthakatvaṃ gurukteḥ?",
    "GSP33yaatsi_u:4286": " tatrāha viṣaye ti /",
    "GSP33yaatsi_u:4287": " na hī ti /",
    "GSP33yaatsi_u:4288": " ātmavittiḥ-ātmadharmabhūtaṃ jñānam /",
    "GSP33yaatsi_u:4289": " svarūpam-ātmasvarūpam /",
    "GSP33yaatsi_u:4290": " atra ātmā vittisvarūpaṃ vā iti pāṭhaḥ syādvā /",
    "GSP33yaatsi_u:4291": " seddhum-prakāśitum /",
    "GSP33yaatsi_u:4292": " atadviṣayatvāt-viṣayavittiviṣayatvābhāvāttayoḥ /",
    "GSP33yaatsi_u:4293": " aviṣayayorapi jñānajñātrorjñānabalata eva siddhiriti śaṅkate guruḥ nanu vedye ti /",
    "GSP33yaatsi_u:4294": " vittireva, na tu vittiviṣayaḥ,",
    "GSP33yaatsi_u:4295": " viṣayavajjaḍā vā /",
    "GSP33yaatsi_u:4296": " veditaiva, na tu vedyaḥ,",
    "GSP33yaatsi_u:4297": " vedyavadajñātā vā /",
    "GSP33yaatsi_u:4298": " tathā ca vilakṣaṇasvabhāvatvādbhāvānāmaviṣayayorapi tayoḥ siddhirjñāvabalataḥ setsyatītyaviṣayatvenāsiddhirviṣayavattayordurbhaṇamiti bhāvaḥ",
    "GSP33yaatsi_u:4299": " nanu jñānāntaraviṣayatvenaiva tayoḥ prakāśo 'stvityatrāha uktaṃ hī ti /",
    "GSP33yaatsi_u:4300": " svabalata eva vitteḥ siddhiṃ śaṅkāsamādhānamukhenāha kuta iti /",
    "GSP33yaatsi_u:4301": " svata eve ti /",
    "GSP33yaatsi_u:4302": " viṣayajñānakāle 'viṣayasyāpi tasya jñānasya prakāśo bhavatītyanāyatyā svīkaraṇīyam,",
    "GSP33yaatsi_u:4303": " tadāśrayatvenātmanaśceti hārdam /",
    "GSP33yaatsi_u:4304": " tatra svaprakāśatvamākṣipati gurūktaṃ saṃvidaḥ siddhāntī maiva mityādinā /",
    "GSP33yaatsi_u:4305": " svāśrayātmādhīnaprakāśatvādeva tasmā eva prakāśamānatvaṃ saṃvido ghaṭata iti svataḥsiddhatvāsiddhiriti bhāvaḥ/",
    "GSP33yaatsi_u:4306": " atra paraḥ parihāraṃ śaṅkate tatsamavāyāditi ce diti /",
    "GSP33yaatsi_u:4307": " svayameva svoktiṃ vivṛṇoti yatsamavāyinī ti /",
    "GSP33yaatsi_u:4308": " svayaṃprakāśāpi saṃvidātmāpṛthaksiddhatvādātmana eva prakāśata iti bhāvaḥ /",
    "GSP33yaatsi_u:4309": " pratikṣipatyākṣeptā yadyevam iti /",
    "GSP33yaatsi_u:4310": " tadbhāve ti /",
    "GSP33yaatsi_u:4311": " ātmasaṃbandhānvayavyatirekānuvidhāyyanvayavyatirekatvātsaṃvitprakāśasyā'tmasaṃbandhahetukatvaṃ sidhyatītyarthaḥ /",
    "GSP33yaatsi_u:4312": " punaḥ paraḥ śaṅkate yadyucyete ti /",
    "GSP33yaatsi_u:4313": " pratiyogī-viṣayaḥ,",
    "GSP33yaatsi_u:4314": " sa eva viśeṣaḥ-viśeṣaṇam,",
    "GSP33yaatsi_u:4315": " tadavacchedāyaiva-tatsaṃbandhāyaiva,",
    "GSP33yaatsi_u:4316": " viṣayaprakāśakatvāyaiveti yāvat /",
    "GSP33yaatsi_u:4317": " tadapekṣā-ātmasaṃbandhāpekṣā/",
    "GSP33yaatsi_u:4318": " na tu svaprakāśāyetyarthaḥ /",
    "GSP33yaatsi_u:4319": " pariharati kutaḥ /",
    "GSP33yaatsi_u:4320": " evaṃ niścayo na saṃbhavatīti yāvat /",
    "GSP33yaatsi_u:4321": " niścayāsaṃbhavamevopapādayati yadi hī ti /",
    "GSP33yaatsi_u:4322": " pratiyoginirapekṣaiva viṣayanirapekṣaiva /",
    "GSP33yaatsi_u:4323": " evam-viṣayaprakāśanāyaivātmasaṃbandhāpekṣā saṃvido na svaprakāśaṃ pratītyevam /",
    "GSP33yaatsi_u:4324": " na ca tathe ti /",
    "GSP33yaatsi_u:4325": " viṣayaprakāśakāla eva svāśrayāyaiva prakāśamānāyāḥ saṃvidaḥ svaprakāśe viṣayātmasaṃbandhasāpekṣatvameṣitavyamiti bhāvaḥ /",
    "GSP33yaatsi_u:4326": " atītādiviṣayajñāne 'pi viṣayeṇa saṃbandho jñānasya viṣayaviṣayibhāvalakṣaṇo vilakṣaṇaḥ svarūpasaṃbandhaviśeṣo 'styeveti hārdam /",
    "GSP33yaatsi_u:4327": " nanu nirviṣayā nirāśrayā ca saṃvit /",
    "GSP33yaatsi_u:4328": " antaḥkaraṇatadvṛttyupadhānaupādhikaṃ kevalaṃ tasyāḥ sāśrayatvādipratītimātramityatrāha āśraye ti /",
    "GSP33yaatsi_u:4329": " bhūtale ghaṭasaṃyogasyāśrayo bhūtalam, pratiyogī",
    "GSP33yaatsi_u:4330": " ghaṭaḥ / putratvasyā'śrayaḥ putraḥ,",
    "GSP33yaatsi_u:4331": " pratiyogī pitā /",
    "GSP33yaatsi_u:4332": " jñānasya pratiyogī viṣayaḥ,",
    "GSP33yaatsi_u:4333": " ātmā'śrayaḥ /",
    "GSP33yaatsi_u:4334": " siddhiḥ-sthitiḥ prakāśaśca /",
    "GSP33yaatsi_u:4335": " nirviṣayatvena nirāśrayatvena ca sthitiḥ prakāśo vā saṃvido nāstyeva /",
    "GSP33yaatsi_u:4336": " saṃvinmātrānubhavaścānupalambhabādhitaḥ /",
    "GSP33yaatsi_u:4337": " tathā ca saṃvitprakāśe ātmasaṃbandhāpekṣāpi durvāraiveti bhāvaḥ /",
    "GSP33yaatsi_u:4338": " svasattāvyāpakaprakāśatvena svaprakāśatvaṃ syātsaṃvida iti punaḥ śaṅkate satyā iti /",
    "GSP33yaatsi_u:4339": " pariharati satyā iti /",
    "GSP33yaatsi_u:4340": " tadā cātmasambandhasya niyatapūrvabhāvitvādapekṣitatvācca saṃvitprakāśe hetutvameṣṭavyameveti bhāvaḥ /",
    "GSP33yaatsi_u:4341": " niruktahetunā svayaṃprakāśatvasādhane doṣaṃ cāha api caivam iti sukhādiṣvanaikāntyaṃ hetoriti bhāvaḥ /",
    "GSP33yaatsi_u:4342": " tathā sati-",
    "GSP33yaatsi_u:4343": " sarvasyārthasya tadvitteḥ sākṣī sarvatra saṃmataḥ /",
    "GSP33yaatsi_u:4344": " ātmaivāstu svataḥsiddhaḥ kimanekaistathāvidhaiḥ //20//",
    "GSP33yaatsi_u:4345": " kiñca- yo yasya sākṣī tenaiva tasya siddhirna laukikī /",
    "GSP33yaatsi_u:4346": " arthasyevārthavitterapyātmā sākṣī hi lakṣyate //21//",
    "GSP33yaatsi_u:4347": " santu nāmārthavittayaḥ svataḥsiddhāḥ,",
    "GSP33yaatsi_u:4348": " tathāpi na tābhirayamātmā pratyakṣībhavati,",
    "GSP33yaatsi_u:4349": " tatsākṣitvāt /",
    "GSP33yaatsi_u:4350": " yatsākṣī khalvayaṃ puruṣaḥ,",
    "GSP33yaatsi_u:4351": " na tenāsau pratyakṣaḥ,",
    "GSP33yaatsi_u:4352": " ghaṭasākṣātkārīva ghaṭena /",
    "GSP33yaatsi_u:4353": " arthasaṃvidāṃ ca sākṣātkārī cetana iti so 'pi na tābhiraparokṣībhavati /",
    "GSP33yaatsi_u:4354": " (iti siddhāntinā gurumatakhaṇḍanam)",
    "GSP33yaatsi_u:4355": " nanu viṣayasaṃbandhasyevātmasaṃbandhasyāpi saṃvitprakāśe 'stu hetutvam /",
    "GSP33yaatsi_u:4356": " tāvatā na svayaṃprakāśatvasya hāniḥ /",
    "GSP33yaatsi_u:4357": " svasajātīyajñānāntarānapekṣaprakāśatvāttatsiddheḥ /",
    "GSP33yaatsi_u:4358": " ātmanastu na svayaṃprakāśatvameṣṭavyaṃ viṣayasyeva /",
    "GSP33yaatsi_u:4359": " kintu bāhyārthaprakāśakatveneṣṭasya jñānasyaivā'tmaprakāśakatvamapi kalpanīyaṃ lāghavāditi punaḥ śaṅkate guruḥ athārthāntare ti /",
    "GSP33yaatsi_u:4360": " pariharati tathāsatī ti /",
    "GSP33yaatsi_u:4361": " sarvasye ti /",
    "GSP33yaatsi_u:4362": " nānāsvayaṃprakāśakalpanāyāṃ gaurave sati sarvārthānāṃ sarvajñānānāṃ ca sākṣātkarturātmana eva svaprakāśatvaṃ kalpanīyam /",
    "GSP33yaatsi_u:4363": " natu jñānānāmityarthaḥ /",
    "GSP33yaatsi_u:4364": " viṣayāṇāmiva jñānānāmapyātmane prakāśamānatvādātmaikaḥ svaprakāśo bhavatu /",
    "GSP33yaatsi_u:4365": " anye sarve bhavantu tadadhīnaprakāśā eveti bhāvaḥ //20//",
    "GSP33yaatsi_u:4366": " evaṃ saṃvidopyātmāyattaprakāśatvānna mukhyaṃ svaprakāśatvamityuktam /",
    "GSP33yaatsi_u:4367": " jñānāntarānapekṣaprakāśatvena bhavatu nāma jñānasya tatkathañcit /",
    "GSP33yaatsi_u:4368": " athāpi na jñānādhīnaprakāśa ātmetyāha-",
    "GSP33yaatsi_u:4369": " kiñce ti / yo yasye ti /",
    "GSP33yaatsi_u:4370": " sākṣīdraṣṭā,",
    "GSP33yaatsi_u:4371": " prakāśakaḥ /",
    "GSP33yaatsi_u:4372": " siddhiḥ prakāśaḥ /",
    "GSP33yaatsi_u:4373": " na laukikī-nānubhavasiddhā /",
    "GSP33yaatsi_u:4374": " lakṣyate-dṛśyate //21//",
    "GSP33yaatsi_u:4375": " ślokaṃ vyākhyāti svayameva santu nāme ti /",
    "GSP33yaatsi_u:4376": " uktanītyā saṃvitta ātmaprakāśānupapattessvayaṃprakāśatvamātmana eṣṭavyameveti bhāvaḥ /",
    "GSP33yaatsi_u:4377": " sajātīyasvasādhyārthanirapekṣātmasiddhayaḥ /",
    "GSP33yaatsi_u:4378": " sarve padārthāstenātmā nirapekṣasvasiddhikaḥ //22//",
    "GSP33yaatsi_u:4379": " na hi kaścitpadārthaḥ svaprakāśāyāsādhāraṇasajātīyārthāntarāpekṣo dṛṣṭaḥ /",
    "GSP33yaatsi_u:4380": " na khalu ghaṭaḥ svasiddhaye ghaṭāntaramapekṣate;",
    "GSP33yaatsi_u:4381": " apekṣate tu vijātīyamālokādi /",
    "GSP33yaatsi_u:4382": " evamāloko 'pi prakāśamāno nālokāntaramapekṣate;",
    "GSP33yaatsi_u:4383": " nāpi svāpekṣaprakāśaṃ ghaṭādikamapekṣate;",
    "GSP33yaatsi_u:4384": " apekṣate tu vijātīyamindriyam /",
    "GSP33yaatsi_u:4385": " evamindriyamapi nendriyāntaraṃ svāpekṣaprakāśamālokādi ghaṭaṃ vāpekṣate;",
    "GSP33yaatsi_u:4386": " apekṣate tu vijātīyaṃ saṃvedanam /",
    "GSP33yaatsi_u:4387": " evaṃ saṃvedanamapi saṃvidantaraṃ svādhīnasiddhikamindriyādikaṃ vā nāpekṣate svasiddhau;",
    "GSP33yaatsi_u:4388": " apekṣate tu vijātīyaṃ svāśrayabhūtaṃ svatantramātmānam /",
    "GSP33yaatsi_u:4389": " evamātmāpyātmāntaraṃ svādhīnasiddhi saṃvidindriyādikamapi svāparokṣe nāpekṣata ityananyāpekṣā hyātmasvarūpasiddhiḥ /",
    "GSP33yaatsi_u:4390": " (iti siddhāntinā'tmanaḥ svaprakāśatvasamarthanam)",
    "GSP33yaatsi_u:4391": " saṃvidadhīnaprakāśatve bādhakamuktvā'tmanaḥ svaprakāśatve sādhakamapyāha sajātīye ti /",
    "GSP33yaatsi_u:4392": " sarve hi prakāśamānāḥ padārthāḥ sajātīyaṃsvātyantasajātīyam,",
    "GSP33yaatsi_u:4393": " svasādhyaṃ-svādhīnaprakāśaṃ cārthamanapekṣyaiva prakāśamānā iti ātmāpi prakāśamāna ātmāntaraṃ svāpekṣaprakāśaṃ jñānādicānapekṣyaiva prakāśata ityanumantavyam /",
    "GSP33yaatsi_u:4394": " tathāca svayaṃprakāśatvaṃ tasya phalatīti bhāvaḥ //22//",
    "GSP33yaatsi_u:4395": " ślokārthasya prapañcanaṃ nahi kaści dityādi /",
    "GSP33yaatsi_u:4396": " atrāyaṃ niṣkarṣaḥ- svaviṣayakajñānāntarānapekṣaprakāśatvalakṣaṇaṃ svayaṃprakāśatvaṃ jñānātmanoḥ samānam /",
    "GSP33yaatsi_u:4397": " svetarasakalanirapekṣaprakāśatvalakṣaṇaṃ tu tadātmasvarūpasyaiveti /",
    "GSP33yaatsi_u:4398": " atrāhurātmatattvajñāḥ svataścaitanyamātmanaḥ /",
    "GSP33yaatsi_u:4399": " svarūpopādhidharmatvātprakāśa iva tejasaḥ //24//",
    "GSP33yaatsi_u:4400": " caitanyāśrayatāṃ muktvā svarūpaṃ nānyadātmanaḥ /",
    "GSP33yaatsi_u:4401": " yaddhi caitanyarahitaṃ na tadātmā ghaṭādivat //25//",
    "GSP33yaatsi_u:4402": " citiśaktayā na cātmatvaṃ muktau nāśaprasaṅgataḥ /",
    "GSP33yaatsi_u:4403": " (bodhenaivānyato bhede vyarthā tacchaktikalpanā) //26//",
    "GSP33yaatsi_u:4404": " buddhisukhaduḥkhādiniḥśeṣavaiśeṣikātmaguṇātyantikoparamalakṣaṇo hi mokṣaḥkaṇabhakṣākṣacaraṇamate /",
    "GSP33yaatsi_u:4405": " na cātyantaluptakāryaṃ vastu tatkāryajananaśaktamityatra kiñcitpramāṇaṃ kramate /",
    "GSP33yaatsi_u:4406": " dehādiviśiṣṭasaṃbandhitayā dṛśyamānasukhaduḥkhajñānādikāryaṃ viśiṣṭavartinīmevātmotpādaśaktiṃ kalpayati,",
    "GSP33yaatsi_u:4407": " dhūma ivārdrendhanasaṃbandhini dhūmadhvaje svotpādanasāmarthyam,",
    "GSP33yaatsi_u:4408": " vrīhyaṅkura iva ca satuṣataṇḍule /",
    "GSP33yaatsi_u:4409": " api ca bodhe satyevātmano 'nātmavyavacchede saṃbhavati kṛtaṃ tacchaktayāśrayaṇena /",
    "GSP33yaatsi_u:4410": " na caivaṃ sati bodha eva paramātmeti yuktam,",
    "GSP33yaatsi_u:4411": " tasyā'śrayapratiyogisāpekṣasvarūpatvādātmanaśca tadviparītasvabhāvatvāt;",
    "GSP33yaatsi_u:4412": " sākṣācca cetayiturahamarthasya sphuraṇāt;",
    "GSP33yaatsi_u:4413": " anubhavatarkāgamabalena citimata ātmabhāvasyānantarameva prapañcitatvācca /",
    "GSP33yaatsi_u:4414": " naca citimātrātmavāde 'pi tasyāgantukaviṣayasaṃbandhe bodhatvamadhyāropya boddhṛtvasamarthanaṃ sādhīyaḥ,",
    "GSP33yaatsi_u:4415": " saṃbandhasyobhayaniṣṭhatayār'thasyāpi boddhṛtvaprasaṅgāt /",
    "GSP33yaatsi_u:4416": " na ca kāryakāraṇabhāvavadvyavasthitvam,",
    "GSP33yaatsi_u:4417": " tatra janimato janayituśca parasparāpekṣāniyamalakṣaṇasaṃbandhaḥ /",
    "GSP33yaatsi_u:4418": " ihāpi sa eveti cenna,",
    "GSP33yaatsi_u:4419": " apekṣāhetvabhāvāt /",
    "GSP33yaatsi_u:4420": " kimarthamarthaḥ caitanyamapekṣate,",
    "GSP33yaatsi_u:4421": " caitanyaṃ vār'tham /",
    "GSP33yaatsi_u:4422": " siddhyarthamiti cet,",
    "GSP33yaatsi_u:4423": " kaḥ siddhyarthaḥ?",
    "GSP33yaatsi_u:4424": " na tāvadutpattiḥ,",
    "GSP33yaatsi_u:4425": " tasyā nirjñātanimittāntaratvāt /",
    "GSP33yaatsi_u:4426": " ghaṭādayo hi prasiddhamṛddaṇḍacakrabhramaṇādiparyāptanimittāntara śālino na citimapi nijajanane 'pekṣante /",
    "GSP33yaatsi_u:4427": " nirastaśca vijñānamātravādaḥ /",
    "GSP33yaatsi_u:4428": " nityasyātmana utpattyarthamarthāpekṣeti suvyāhṛtam /",
    "GSP33yaatsi_u:4429": " siddhiḥ prakāśa iti cet;",
    "GSP33yaatsi_u:4430": " kiṃ bhoḥ ātmā svayañjyotirapyarthādhīnaprakāśaḥ?",
    "GSP33yaatsi_u:4431": " yadasau tadarthamarthamapekṣate /",
    "GSP33yaatsi_u:4432": " mahanīyamidamātmaveditvam /",
    "GSP33yaatsi_u:4433": " prakāśaśca na saṃvidatirekī kaścidarthadharmaḥ saṃbhavatītyāveditam /",
    "GSP33yaatsi_u:4434": " saṃbhavannapyasau na citisvarūpamātranimittaḥ,",
    "GSP33yaatsi_u:4435": " sarvadā sarvārthaprakāśaprasaṅgāt /",
    "GSP33yaatsi_u:4436": " na hi sadā saṃnihitasamagrakāraṇaṃ kāryaṃ kadācidbhavati /",
    "GSP33yaatsi_u:4437": " āgantukātiśayāśrayaṇe vā nāmānta",
    "GSP33yaatsi_u:4438": " reṇa jñānamevāṅgīkṛtamiti tadvānevātmā'yātaḥ /",
    "GSP33yaatsi_u:4439": " (iti dharmabhūtajñānasya nityatvasādhanam)",
    "GSP33yaatsi_u:4440": " nanvevamarthasiddhivyavasthāpakatayābhyupagataṃ jñānamāgantukaṃ kriyārūpamiti kathaṃ tadātmasvabhāvaḥ ? /",
    "GSP33yaatsi_u:4441": " tathāhi-arthāntaragatatve sati janakadravyāntara prati kāryatvādikena rūpeṇāsādhāraṇo",
    "GSP33yaatsi_u:4442": " gantavyadeśaprāptyādiryaṃ pratyasādhāraṇaḥ tatsamavetāgantukāsādhāraṇagamanādikriyājanyo dṛṣṭaḥ /",
    "GSP33yaatsi_u:4443": " tādṛśī cārthasiddhiryaṃ puruṣaṃ pratyasādhāraṇī tatsamavetatādṛśakriyājanyeti śakyamanumātum /",
    "GSP33yaatsi_u:4444": " maivam /",
    "GSP33yaatsi_u:4445": " akriyājanyenābhāvaprāptakṣetrādisvatvena kṣetriṇaṃ pratyasādhāraṇena kṣetrajavrīhyādisvatvena cānaikāntyāt /",
    "GSP33yaatsi_u:4446": " naca nirvyāpāratayā kṣetriṇastatrājanakatvam;",
    "GSP33yaatsi_u:4447": " vyāpārakālādinā vyabhicārāt,",
    "GSP33yaatsi_u:4448": " tadbhāvabhāvitvasya cāviśeṣāt /",
    "GSP33yaatsi_u:4449": " tajjīvanameva tatra janakavyāpāra iti cet,",
    "GSP33yaatsi_u:4450": " nanu tat sasyapālanādisādhāraṇamiti kathamasādhāraṇakriyājanyatvam?",
    "GSP33yaatsi_u:4451": " api caivaṃ sati tadevārthaprakāśe 'pi janakavyāpāro 'stu;",
    "GSP33yaatsi_u:4452": " kimakḷptakalpanayā? /",
    "GSP33yaatsi_u:4453": " satyapi tasminnartho na prakāśata iti cet,",
    "GSP33yaatsi_u:4454": " svatvaṃ vā kiṃ yathoditaṃ sati jīvane jāyata eva ? /",
    "GSP33yaatsi_u:4455": " vrīhyādisattāpyapekṣyata iti cet,",
    "GSP33yaatsi_u:4456": " ihāpīndriyādipratyāsaktiriti samānaścarcaḥ /",
    "GSP33yaatsi_u:4457": " ato yaṃ pratyasādhāraṇo yathoditadharmaḥ tadīyāsādhāraṇadharmanimitta ityetāvat /",
    "GSP33yaatsi_u:4458": " sa ceṣyata evātmanaścaitanyaṃ raveriva tejasvitvam /",
    "GSP33yaatsi_u:4459": " na ca hetubhedānuvidhāyitayā,",
    "GSP33yaatsi_u:4460": " jānābhyajñāsiṣamityādikālāvacchedapratītergamanāderiva jñānasyāgantukatvamanumeyam;",
    "GSP33yaatsi_u:4461": " ādityaprakāśenānaikāntyāt /",
    "GSP33yaatsi_u:4462": " asti hi tatrāpīmaṃ deśamādityaḥ prakāśayati prācīkaśat prakāśayiṣyatīti pratītiḥ /",
    "GSP33yaatsi_u:4463": " svārasikatve 'pyādityaprakāśasya prakāśyadeśasaṃbandhakādācitkatayā avacchedapratītirupapadyata iti cet;",
    "GSP33yaatsi_u:4464": " ihāpi tarhīndriyādipratyāsattisamāsāditayogyabhāvo 'nubhāvyabhedaḥ svābhāvikamātmanaścaitanyaguṇamavacchinattīti",
    "GSP33yaatsi_u:4465": " tadapekṣayaivendriyādyanuvidhānamatītānāgatapratyutpannatvapratyayaprayogau copapadyante /",
    "GSP33yaatsi_u:4466": " kathaṃ punaratra nirṇayaḥ,",
    "GSP33yaatsi_u:4467": " maṇidyumaṇiprakāśāderivaupādhiko 'yaṃ bhedaḥ,",
    "GSP33yaatsi_u:4468": " na tu gamanapacanāderiva svābhāvika iti ?",
    "GSP33yaatsi_u:4469": " tādrūpyeṇaiva pratyakṣatvāt /",
    "GSP33yaatsi_u:4470": " na hi jātucidadrūpo 'yamātmā loṣṭādivaddaṣṭacaraḥ /",
    "GSP33yaatsi_u:4471": " yaśca yadguṇatayaiva sākṣādbhavati,",
    "GSP33yaatsi_u:4472": " sa tatsvabhāvaḥ,",
    "GSP33yaatsi_u:4473": " marudiva sparśaguṇatayaivādhyakṣyamāṇaḥ /",
    "GSP33yaatsi_u:4474": " yo yatsvabhāvo na bhavati,",
    "GSP33yaatsi_u:4475": " na tadviraheṇāpi svarūpata upalabhyate,",
    "GSP33yaatsi_u:4476": " gamanādirahitatayeva devadattādiḥ /",
    "GSP33yaatsi_u:4477": " śarīravaditi cenna,",
    "GSP33yaatsi_u:4478": " asiddhatvāt /",
    "GSP33yaatsi_u:4479": " syādetat-yathaiva khlvasvabhāvabhūtenāpi śarīreṇa sadhrīcīna evāyaṃ cetanaścakāsti,",
    "GSP33yaatsi_u:4480": " tathā caitanyenāpīti /",
    "GSP33yaatsi_u:4481": " tannaivam, asiddhatvāt /",
    "GSP33yaatsi_u:4482": " na hi tanuviśiṣṭatayaivāyaṃ cetanaḥ parisphurati /",
    "GSP33yaatsi_u:4483": " yogināṃ praṇihitamanasāmuparatabahirindriyāṇāṃ ca dehānusandhānaviraheṇāpi ahamiti sphuṭamanubhavāt /",
    "GSP33yaatsi_u:4484": " jānāmīti pratyayaḥ śarīravarṇasanniveśanirbhāsaśūnyatayā tattvāntaragocara iti ca prāgevāvocam /",
    "GSP33yaatsi_u:4485": " karmānuguṇyena suramanujādijātīyatayā bhidyamānāsvāgamāpāyinīṣu tanuṣu manasa ivaikasya varṣmaṇaḥ svabhāvānubandhitvenāśrayitumaśakyatvāt /",
    "GSP33yaatsi_u:4486": " liṅgasya punaranuvṛttāvapi apratyakṣatvānna vyabhicāritvam /",
    "GSP33yaatsi_u:4487": " (iti jñānasyātmasvabhāvatvapratiṣṭhāpanam)",
    "GSP33yaatsi_u:4488": " bodhasvābhāvye puṃsaḥ svāpamūrcchayoḥ prakāśaprasaṅga iti cenna,",
    "GSP33yaatsi_u:4489": " vikalpāsahatvāt /",
    "GSP33yaatsi_u:4490": " tathāhi-prakāśa iti padārthamātrasādhāraṇaṃ bodhajanyaṃ prakaṭatādipadaparyāyaṃ dharmamabhipretya vāyaṃ prasaṅgaḥ,",
    "GSP33yaatsi_u:4491": " atha bodhameva,",
    "GSP33yaatsi_u:4492": " tadaviprakarṣaṃ vā ? /",
    "GSP33yaatsi_u:4493": " ādye tadabhāvādeva na prasaṅgaḥ /",
    "GSP33yaatsi_u:4494": " abhāvaśca prakaṭita eva saṃvitsvatassiddhisamarthanasamaye /",
    "GSP33yaatsi_u:4495": " bhāve 'pi tamaḥpratibandhādapyanudayaḥ saṃbhavī /",
    "GSP33yaatsi_u:4496": " itarayorabhimatamevāpāditamityadoṣodbhāvanam /",
    "GSP33yaatsi_u:4497": " bodhasvābhāvye hi puruṣasya svāpādidaśāsu ca tathābhāvo 'bhimata eveti na hi tadāpādanaṃ doṣāya /",
    "GSP33yaatsi_u:4498": " atha matam-svāpādāvapi svānubhavasadbhāve jāgara iva vyavahāraprasaṅga iti; maivam,",
    "GSP33yaatsi_u:4499": " vyavahārāgocaratvāt /",
    "GSP33yaatsi_u:4500": " kaḥ khalvātmani vyavahāraḥ?",
    "GSP33yaatsi_u:4501": " na hyasāvādātuṃ hātumupekṣituṃ vā śakyaḥ /",
    "GSP33yaatsi_u:4502": " vyāhāraḥ prasajyata iti cet, kimaṅga/",
    "GSP33yaatsi_u:4503": " nirvikalpakabālamūkādivedanaviṣayo vyavahniyata eva?",
    "GSP33yaatsi_u:4504": " karaṇapāṭavavyavajihīrṣādisahakārivirahāttatra vyāhārānudaya iti cet,",
    "GSP33yaatsi_u:4505": " samāno 'yaṃ vidhiritaratrāpīti niranuyojyānuyogaḥ /",
    "GSP33yaatsi_u:4506": " smṛtiprasaṅga iti cenna,",
    "GSP33yaatsi_u:4507": " avṛttitvāt /",
    "GSP33yaatsi_u:4508": " yadyucyeta-mūrcchādāvātmānubhavābhyupagamer'thāntarānubhava ivaivamahamanvabhūvamiti parastāt smṛtiḥ prasajyata iti; tanna,",
    "GSP33yaatsi_u:4509": " avṛtittvāt /",
    "GSP33yaatsi_u:4510": " na hi mūrcchā prasvāpo vā buddhivṛttiviśeṣo darśanasparśanādivat, yena",
    "GSP33yaatsi_u:4511": " smṛtibījaṃ saṃskāramādadhīyātām /",
    "GSP33yaatsi_u:4512": " kintūdbhūtena tamasoparatavyāpāreṣu karaṇeṣu nirvṛttikasāṃsiddhikabodhasvarūpeṇāvasthānamātramātmanaḥ /",
    "GSP33yaatsi_u:4513": " na ca bodhasvabhāvatvādevāsya saṃskārādhāyakatvam,",
    "GSP33yaatsi_u:4514": " anavaratopacīyamānasaṃskāratayānirmokṣaprasaṅgāt /",
    "GSP33yaatsi_u:4515": " anubhave ca svānurūpasaṃskārādhānaniruddhe sadṛśasaṃbandhidarśanādisamudbodhitanijabījānusāreṇa smaraṇamupajāyate /",
    "GSP33yaatsi_u:4516": " na cehātmasvarūpabodhasya jātucinnirodho janma vā;",
    "GSP33yaatsi_u:4517": " nityātmasattāprayuktatvāt /",
    "GSP33yaatsi_u:4518": " nimittāntarābhāvaścānantarameva vyākariṣyate? /",
    "GSP33yaatsi_u:4519": " tadevamanuvartamāna evānubhave kathaṃ smṛtirudayamāsādayet ? /",
    "GSP33yaatsi_u:4520": " ya evāhaṃ pūrvedyurāsaṃ sa evāhamadyāpīti smṛtisaṃbhinnapratyayo 'pi kālāvacchinnasvarūpagocaraḥ,",
    "GSP33yaatsi_u:4521": " na svarūpamātre /",
    "GSP33yaatsi_u:4522": " aviśadaśca svāpādau svānubhavo nirvikalpakaśca /",
    "GSP33yaatsi_u:4523": " paṭīyasā savikalpakenāvagamena smṛtibījamādhīyata iti ca kutastatprasaṅgaḥ /",
    "GSP33yaatsi_u:4524": " sāmyāccānanubhavābhimānaḥ śarīrataddhāraṇaprayatnānanusaṃdhānavat /",
    "GSP33yaatsi_u:4525": " na cāvikṛtasvābhāvikabodhamātreṇāvasthāne svāpamokṣayoraviśeṣāpattiḥ;",
    "GSP33yaatsi_u:4526": " kleśavāsanānāṃ guṇābhibhavasya caikatra bhāvāt,",
    "GSP33yaatsi_u:4527": " itaratra tadatyantanivṛtteḥ /",
    "GSP33yaatsi_u:4528": " asaṃprajñātasamādhāvapi paramavairāgyaśālinā paṭutaranirodhasaṃskāreṇa caritādhikāriṇā apavargiṇā viśeṣaḥ /",
    "GSP33yaatsi_u:4529": " (iti jñānanityatve prasaktākṣepāṇāṃ pariharaṇam)",
    "GSP33yaatsi_u:4530": " kathaṃ punarnidrāyā avṛttitve prabuddhasya pratyavamarśāḥ sukhamahamasvāpsamityādyāḥ?",
    "GSP33yaatsi_u:4531": " na hyananubhūtagocarāḥ smṛtayaḥ saṃbhavanti /",
    "GSP33yaatsi_u:4532": " sattvasacivasamullasitatamoguṇānubhavabhāvitabhāvanāyoniḥ khalu sukhamahamasvāpsaṃ,",
    "GSP33yaatsi_u:4533": " prasannaṃ me manaḥ,",
    "GSP33yaatsi_u:4534": " laghūni me gātrāṇīti pratyavamarśaḥ;",
    "GSP33yaatsi_u:4535": " rajastamassamudreke tu duḥkhamahamasvāpsaṃ,",
    "GSP33yaatsi_u:4536": " bhramatyanavasthitaṃ me cittamiti;",
    "GSP33yaatsi_u:4537": " sattvarajasī tvabhibhūya nitāntamudbhūte tamasi gāḍhamūḍhaṃ supto 'smi,",
    "GSP33yaatsi_u:4538": " gurūṇi me gātrāṇi,",
    "GSP33yaatsi_u:4539": " muṣitamiva manaḥ,",
    "GSP33yaatsi_u:4540": " mīlitamiva iti /",
    "GSP33yaatsi_u:4541": " satyamevam /",
    "GSP33yaatsi_u:4542": " dattottaraṃ hyetat /",
    "GSP33yaatsi_u:4543": " naivāmī vāsanāyonayaḥ pratyayāḥ /",
    "GSP33yaatsi_u:4544": " api tu tātkālikaśarīrendriyāmanovasthāviśeṣaparyālocananimittā",
    "GSP33yaatsi_u:4545": " ānumānikā iti /",
    "GSP33yaatsi_u:4546": " evaṃrūpā hīme-yataḥ prasannaṃ me manaḥ,",
    "GSP33yaatsi_u:4547": " samyagāhārapariṇāmavaśāllaghūni cāṅgāni,",
    "GSP33yaatsi_u:4548": " ataḥ sukhamahamasvāpsamiti /",
    "GSP33yaatsi_u:4549": " svāpāvasthāyāṃ vā",
    "GSP33yaatsi_u:4550": " indriyoparamatāratamyavaśādaviśadatātkālikatattadanukūlapratikūlaviṣayānusandhānanibandhanatayāpi smaraṇamupapadyata iti na vṛttyantaratvaṃ nidrāyāḥ /",
    "GSP33yaatsi_u:4551": " kathaṃ tarhi pāramarṣaṃ sūtram “abhāvapratyayālambanā vṛttirnidrā ” iti /",
    "GSP33yaatsi_u:4552": " nirodhaparatvātprakaraṇasya na vṛttisvarūpe tātparyaṃ viparyayavat /",
    "GSP33yaatsi_u:4553": " nahyatadrūpapratiṣṭhaṃ mithyājñānaṃ kiñcidasti,",
    "GSP33yaatsi_u:4554": " sarvasaṃvidāmarthāvyabhicārāt /",
    "GSP33yaatsi_u:4555": " sa cādhikaraṇasiddhaḥ /",
    "GSP33yaatsi_u:4556": " sādhayiṣyate copariṣṭāt /",
    "GSP33yaatsi_u:4557": " kaivalyabhāgi yaccit tatpratyanīkatayā nidrādernirodhyatvenopadeśaḥ /",
    "GSP33yaatsi_u:4558": " (iti nidrāyā vṛttirūpatvaniṣedhanam)",
    "GSP33yaatsi_u:4559": " astu vā pūrvoktapramāṇādivṛttyabhāvakāraṇabhūtapracitatamatamoguṇāvalambanā vṛttireva nidrā;",
    "GSP33yaatsi_u:4560": " santu ca prabuddhapratyavamarśāśca smaraṇāni;",
    "GSP33yaatsi_u:4561": " tathā satya(pya)",
    "GSP33yaatsi_u:4562": " navaratānuvṛttabodhatayā sthitameva puṃso bodhasvabhāvatvam /",
    "GSP33yaatsi_u:4563": " āha-bodhakāraṇānuvṛttyāpi bodhānuvṛttirupapadyata iti kathaṃ tathāsvābhāvyaniścayaḥ? ittham -",
    "GSP33yaatsi_u:4564": " evaṃ viṣayaprakāśakādācitkatvenātmano dharmabhūtaṃ jñānamāgantukameva /",
    "GSP33yaatsi_u:4565": " ātmasvarūpaprakāśo 'pi na sarvadā,",
    "GSP33yaatsi_u:4566": " kintu viṣayajñānakāla eva jñānataḥ,",
    "GSP33yaatsi_u:4567": " na svataḥ iti pratyavasthānaprasaṅge jñānasya nityatvaṃ tāvadvyavasthāpayati atrāhu riti /",
    "GSP33yaatsi_u:4568": " ātmasvarūpaprayuktaṃ jñānam /",
    "GSP33yaatsi_u:4569": " taccātmano nityatvānnityameva /",
    "GSP33yaatsi_u:4570": " ātmasvarūpanirūpakadharmatvācca jñānasya na jñānarahitamātmanaḥ svarūpaṃ vyavatiṣṭeta prakāśarahitamiva tejaḥ /",
    "GSP33yaatsi_u:4571": " ato muktāvapi jñānavattvamupeyam,",
    "GSP33yaatsi_u:4572": " jñānaśūnyasyānātmatvāditi ślokadvayārthaḥ /",
    "GSP33yaatsi_u:4573": " nanu jñānābhāve 'pi jñānaśaktimadātmasvarūpaṃ muktikāla ityatrāha citiśaktaye ti /",
    "GSP33yaatsi_u:4574": " luptamuttarārdhamasya /",
    "GSP33yaatsi_u:4575": " tatsthāne 'smadīyaṃ pūraṇaṃ ( )",
    "GSP33yaatsi_u:4576": " etaccihnāntarniveśitam /",
    "GSP33yaatsi_u:4577": " nityasya svarūpayogyatve phalāvaśyaṃbhāvaniyamājjñānaśaktimattve muktasya kadācijjñānamudiyāt /",
    "GSP33yaatsi_u:4578": " muktau kadāpi jñānasyānudayāttacchaktirapi tadā naṣṭaiveti ātmanāśa eva pratijñāto bhavet /",
    "GSP33yaatsi_u:4579": " svarūpanirūpakadharmanivṛttau svarūpanivṛtteravaśyambhāvādityarthaḥ /",
    "GSP33yaatsi_u:4580": " nanu jñānasya jñānaśaktervā nātmasvarūpanirūpakatvam /",
    "GSP33yaatsi_u:4581": " kintu āgantukamapi tadātmana eveṣyate dharmabhūtaṃ na ghaṭāderityātmanātmavyavasthopapadyata iti cet;",
    "GSP33yaatsi_u:4582": " maivam jñānasyātmasvarūpanirūpakadharmatāyāḥ sthāpayiṣyamāṇatvāt,",
    "GSP33yaatsi_u:4583": " jaḍātmavādasya trayyantaviruddhatvena sadbhiranādaraṇīyatvācceti hārdam // 24//25//26//",
    "GSP33yaatsi_u:4584": " citiśaktye tyādi vivṛṇoti buddhī tyādinā /",
    "GSP33yaatsi_u:4585": " pāṣāṇakalpasya muktātmano 'cidvyāvartakacicchaktayāśrayaṇaṃ vyarthamityāha api ce ti /",
    "GSP33yaatsi_u:4586": " luptārdhavivaraṇaṃ syādidam /",
    "GSP33yaatsi_u:4587": " nanu nityatve jñānasyā'tmatvamapīṣyatāṃ tasyaiveti śaṅkāmanūdya pariharati na caivaṃ satī ti /",
    "GSP33yaatsi_u:4588": " param-varam /",
    "GSP33yaatsi_u:4589": " tasye ti /",
    "GSP33yaatsi_u:4590": " viṣayāśrayasāpekṣasya jñānasya tadanapekṣasvatantrātmasvarūpatvamayuktamityarthaḥ /",
    "GSP33yaatsi_u:4591": " kiñca, kalpanāyāmeva lāghavagauravacarcāvasaraḥ /",
    "GSP33yaatsi_u:4592": " natu sphuṭapratipanne boddhrātmanītyāha sākṣācce ti /",
    "GSP33yaatsi_u:4593": " ahaṃ jānāmīti jñātrātmapratyakṣasya bhramatvamiti cettatrāha anubhave ti /",
    "GSP33yaatsi_u:4594": " anantarameva-avyavahitapūrvameva /",
    "GSP33yaatsi_u:4595": " jñāturātmatvasamarthana iti yāvat /",
    "GSP33yaatsi_u:4596": " satpramāṇatarkānugrahāt jñātrātmapratyakṣasyābhrāntitvameva saṃmantavyamitibhāvaḥ /",
    "GSP33yaatsi_u:4597": " nanu caitanyamevā'tmā /",
    "GSP33yaatsi_u:4598": " viṣayasaṃbandha eva tasya bodho nāma /",
    "GSP33yaatsi_u:4599": " ato boddhṛtvapratipattirātmana upapadyata iti śaṅkate na ca citimātre ti /",
    "GSP33yaatsi_u:4600": " viṣayacaitanyasaṃbandhasya bodhatvābhimatasya saṃyogarūpatve tasya dviṣṭhatvādviṣayasyāpi boddhṛtvaprasaṅga ityāha sambandhasye ti /",
    "GSP33yaatsi_u:4601": " śaṅkate na ca kārye ti /",
    "GSP33yaatsi_u:4602": " yathā kāryakāraṇabhāvasya hetuhetumadubhayanirūpyatve 'pi hetuhetumatorvyavasthā idamasya kāraṇam,",
    "GSP33yaatsi_u:4603": " idaṃ tvasya kāryamiti,",
    "GSP33yaatsi_u:4604": " evaṃ cidviṣayasaṃbandhasya viṣayaviṣayinirūpyatve 'pi boddhṛbodhyavyavasthā ghaṭata iti śaṅkiturāśayaḥ /",
    "GSP33yaatsi_u:4605": " pariharati tatre ti /",
    "GSP33yaatsi_u:4606": " yadyapi kāryasya kāraṇasya ca saṃbandhaḥ kāryakāraṇabhāvaḥ kathyate /",
    "GSP33yaatsi_u:4607": " paraṃ tu kāryatvaṃ kāraṇanirūpitaṃ kāryaniṣṭhaṃ svapūrvavartikāraṇāpekṣatvalakṣaṇaṃ svaprākkālāvacchedena kāryavyāpakakāraṇakatvaparyasāyi,",
    "GSP33yaatsi_u:4608": " kāraṇatvaṃ ca kāryanirūpitaṃ kāraṇaniṣṭhaṃ svottarabhāvikāryāpekṣatvalakṣaṇaṃ kāryaniyataprākkālavartitvaparyavasāyi bhinnabhinnameva tatra praviṣṭam /",
    "GSP33yaatsi_u:4609": " atra tu eka evobhayasamavetaḥ saṃyoga iti vyavasthādurghaṭetyarthaḥ /",
    "GSP33yaatsi_u:4610": " yadyapi saṃyogasyobhayaniṣṭhatve 'pi anuyogitāsaṃbandhena tasya cinniṣṭhatvāccita eva boddhṛtvam,",
    "GSP33yaatsi_u:4611": " tatpratiyoginastu viṣayasya bodhyatvamiti vyavasthā ghaṭeta,",
    "GSP33yaatsi_u:4612": " athāpi na cinmātratvamātmanaḥ,",
    "GSP33yaatsi_u:4613": " kintu cityāśrayatvamapi śrautatvādupeyameveti dhyeyam /",
    "GSP33yaatsi_u:4614": " ciccetyayorapi parasparāpekṣāniyamalakṣaṇā eva saṃbandho 'stviti śaṅkate ihāpī ti /",
    "GSP33yaatsi_u:4615": " pariharati nāpekṣe ti /",
    "GSP33yaatsi_u:4616": " apekṣāyā hetuḥ prayojanarūpor'tho nāstītyarthaḥ /",
    "GSP33yaatsi_u:4617": " tasyaiva vivaraṇaṃ kimartha mityādi /",
    "GSP33yaatsi_u:4618": " nanvarthānāṃ vāsanādoṣāccaitanya eva kalpitatvādadhiṣṭhānatayā cito 'pekṣā syādevetyatrā'ha nirastaśce",
    "GSP33yaatsi_u:4619": " ti / evamarthasyotpattau cidapekṣāṃ pratikṣipya cita",
    "GSP33yaatsi_u:4620": " utpattāvarthāpekṣāṃ pratikṣipati nityasye ti /",
    "GSP33yaatsi_u:4621": " nityacaitanyasyārthāpekṣotpattivacanaṃ vyāhatataramiti bhāvaḥ /",
    "GSP33yaatsi_u:4622": " tatprakāśasyārthāpekṣāṃ nirasyati",
    "GSP33yaatsi_u:4623": " kim iti / mahanīya mityādi sopālambham /",
    "GSP33yaatsi_u:4624": " anātmavettṛtvamevaivaṃ vaktuḥ phalati /",
    "GSP33yaatsi_u:4625": " arthānāṃ bhāsakasyātmajyotiṣaḥ svayaṃprākāśatvāditi bhāvaḥ /",
    "GSP33yaatsi_u:4626": " nanvastu prakāśer'thānāṃ cidapekṣā /",
    "GSP33yaatsi_u:4627": " tatrāha prakāśaśce ti /",
    "GSP33yaatsi_u:4628": " saṃvideva prakāśaḥ /",
    "GSP33yaatsi_u:4629": " tadarthaṃ saṃvidapekṣā cedātmāśraya iti bhāvaḥ /",
    "GSP33yaatsi_u:4630": " saṃvidatiruktaprakāśapakṣe 'pyāha saṃbhavann iti /",
    "GSP33yaatsi_u:4631": " caitanyamātrāpekṣatver'thaprakāśasya nityatvaprasaṅga ityarthaḥ /",
    "GSP33yaatsi_u:4632": " āgantukadharmavaccidapekṣatve ca tasya jñātrātmasiddhirapratyahetyāha āgantuketi /",
    "GSP33yaatsi_u:4633": " āgantukātiśayaśca svadharmabhūtajñānavikāsarūpa eva /",
    "GSP33yaatsi_u:4634": " tadviśiṣṭaṃ jñānaṃ bodhaḥ /",
    "GSP33yaatsi_u:4635": " tadāśraya ātmeti na bodhamātramātmeti sāmpratamiti bhāvaḥ /",
    "GSP33yaatsi_u:4636": " nanvevamātmano bodhasvarūpatvavadbodhasvabhāvatvamapi na saṃbhavati anityasya bodhasya nityātmasvabhāvatvāyogāt /",
    "GSP33yaatsi_u:4637": " arthiprakāśakādācitkatvāya bodhakādācitkatāyā eva mantavyatvāditi śaṅkate nanvevam iti /",
    "GSP33yaatsi_u:4638": " jñānasya kriyātvamāgantukatvaṃ ca sādhayituṃ sāmānyavyāptiṃ śikṣayati arthāntare ti /",
    "GSP33yaatsi_u:4639": " arthāntaraṃ-grāmādi /",
    "GSP33yaatsi_u:4640": " janakadravyāntaraṃ-gantā /",
    "GSP33yaatsi_u:4641": " gantavyadeśaprāptirgrāmapuruṣasaṃyogaḥ /",
    "GSP33yaatsi_u:4642": " ubhayaniṣṭho 'pyayaṃ puruṣapravṛttimūlatvena puruṣāsādhāraṇaḥ puruṣaniṣṭhāgantukagamanakriyājanyo dṛṣṭa ityarthaḥ /",
    "GSP33yaatsi_u:4643": " tādadhīnyādinā tadasādhāraṇārthāntaraniṣṭhadharmatvavyāpakaṃ tanniṣṭhāgantukakriyājanyatvamiti phalitam /",
    "GSP33yaatsi_u:4644": " udāharaṇamuktvopanayanigamane pradarśayati tādṛśī ti /",
    "GSP33yaatsi_u:4645": " pratijñāhetū arthasiddhau /",
    "GSP33yaatsi_u:4646": " avayavatrayaprayogo vā yatheccham /",
    "GSP33yaatsi_u:4647": " jñeyaniṣṭhaśca prakāśastattatpuruṣāsādhāraṇaḥ tattatpuruṣīyāgantukajñānakriyājanyaḥ siṣādhayiṣito 'tra /",
    "GSP33yaatsi_u:4648": " vyāptimeva dūṣayati maiva mityādinā /",
    "GSP33yaatsi_u:4649": " akriye ti /",
    "GSP33yaatsi_u:4650": " kulaparamparayā prāpte kṣetrādau janmata eva svatvaṃ yasya bhāgino 'nyasyābhāvāt,",
    "GSP33yaatsi_u:4651": " bhāve vā dāyataḥ;",
    "GSP33yaatsi_u:4652": " tatra tadasādhāraṇer'thāntarakṣetrādisvatve tanniṣṭhakriyājanyatvaṃ nāstīti vyabhicāra ityarthaḥ /",
    "GSP33yaatsi_u:4653": " abhāvaprāptetyatra bhāvaprāpteti svabhāvaprāpteti vānyathā vā pāṭhaḥ saṃbhāvyate /",
    "GSP33yaatsi_u:4654": " anyakriyayā daivena vā svakṣetre patitānāṃ bījānāṃ prarūḍhānāṃ svatve svāsādhāraṇe svīyāgantukakriyājanyatvaṃ nāstīti vyabhicāramapi pradarśayati kṣetriṇam iti /",
    "GSP33yaatsi_u:4655": " tadbhāve ti /",
    "GSP33yaatsi_u:4656": " yathā nirvyāpārasyāpi vyāpārāderanvayavyatirekābhyāṃ kāraṇatvam,",
    "GSP33yaatsi_u:4657": " tathā kṣetriṇaḥ sattva eva tannirūpitaṃ kṣetrādisvatvaṃ sidhyatīti tatra tata eva nirvyāpārasyāpi kṣetriṇo janakatvaṃ setsyatīti bhāvaḥ /",
    "GSP33yaatsi_u:4658": " nanu kṣetriṇo na nirvyāpāratvam,",
    "GSP33yaatsi_u:4659": " kintu jīvanameva vyāpāra iti śaṅkate tajjīvanameve ti /",
    "GSP33yaatsi_u:4660": " pariharati nanu ta diti /",
    "GSP33yaatsi_u:4661": " kṣetriṇo jīvanaṃ hi sasyarakṣaṇādisādhāraṇakāraṇam /",
    "GSP33yaatsi_u:4662": " na tu kṣetrādisvatve 'sādhāraṇakāraṇam / tathā",
    "GSP33yaatsi_u:4663": " cāsādhāraṇā- gantukakriyājanyatvānumāne 'naikāntyameveti bhāvaḥ /",
    "GSP33yaatsi_u:4664": " nanu tadvyāpārajanyatvameva sādhyate /",
    "GSP33yaatsi_u:4665": " na tvasādhāraṇakriyājanyatvam /",
    "GSP33yaatsi_u:4666": " nāto vyabhicāra iti cettarhyarthāntaramityāha api caivam iti /",
    "GSP33yaatsi_u:4667": " tadeva boddhurjīvanameva /",
    "GSP33yaatsi_u:4668": " kim iti /",
    "GSP33yaatsi_u:4669": " āgantukajñānakalpanāpārtheti bhāvaḥ /",
    "GSP33yaatsi_u:4670": " ihāpī ti /",
    "GSP33yaatsi_u:4671": " indriyārthasannikarṣādisahakārisampattau boddhurjīvanamevārthaprakāśe janakamastviti bhāvaḥ /",
    "GSP33yaatsi_u:4672": " jīvanasyāpyuttarottarakālasattālakṣaṇasya na kriyārūpatvamiti na tadvyāpārajanyatvamapi sādhyam /",
    "GSP33yaatsi_u:4673": " kintu tadasādhāraṇadharmajanyatvamevetyupasaṃharati ata iti /",
    "GSP33yaatsi_u:4674": " astvevam /",
    "GSP33yaatsi_u:4675": " tāvatā bhavato lābhaḥ kaḥ? /",
    "GSP33yaatsi_u:4676": " tatrāha sa ceṣyata eve ti /",
    "GSP33yaatsi_u:4677": " asmadaniṣṭaṃ sādhayituṃ pravṛttasya bhavator'thāntareṇa nigrahaṇamevāsmākaṃ lābha iti bhāvaḥ/",
    "GSP33yaatsi_u:4678": " svabhāvaprāptakṣetrādisvatve vyabhicārādevāgantukadharmajanyatvamapi na sādhayituṃ śakyata iti cānusandheyam /",
    "GSP33yaatsi_u:4679": " evamarthaprakāśakādācitkatvena jñānāgantukatvasādhanaṃ dūṣitam /",
    "GSP33yaatsi_u:4680": " prakārāntareṇa ca tatsādhanaṃ dūṣayitumanuvadati na ca hetubhede ti /",
    "GSP33yaatsi_u:4681": " jñānamāgantukaṃ kālāvacchinnatayā pratīteḥ,",
    "GSP33yaatsi_u:4682": " gamanādivat,",
    "GSP33yaatsi_u:4683": " jñānamindriyārthasannikarṣādijanyaṃ tadbhāvābhāvānuvidhāyibhāvābhāvatvāt indhanādijanyapākādivaditi prayogadvayamatra garbhitam /",
    "GSP33yaatsi_u:4684": " vyabhicāreṇaiva dūṣayati āditye ti /",
    "GSP33yaatsi_u:4685": " svābhāvikasyāpyādityaprakāśasya tattatprakāśyadeśasaṃbandhasya kālatrayaparicchinnatayā",
    "GSP33yaatsi_u:4686": " tadviśiṣṭaviṣayiṇī kālaparicchinnatvapratītiḥ na prakāśasvarūpasya kādācitkatvasādhiketi",
    "GSP33yaatsi_u:4687": " śaṅkate svārasikatve 'pī ti /",
    "GSP33yaatsi_u:4688": " svārasikatvam-svābhāvikatvam /",
    "GSP33yaatsi_u:4689": " viśiṣṭe vidhiniṣedhau viśeṣaṇamupasaṅkāmataḥ sati viśeṣye bādhe iti nyāyena viśiṣṭe kālāvacchedapratītirviśeṣaṇe paryavasyati /",
    "GSP33yaatsi_u:4690": " anityatvānumānaṃ ca viśiṣṭaviṣayam,",
    "GSP33yaatsi_u:4691": " natu svarūpamātraviṣayam /",
    "GSP33yaatsi_u:4692": " tathā ca yadrūpāvacchinnasya kālāvacchedapratītiḥ tasyānityatvameva svarūpamātrasya ca na kālāvacchedapratītiriti na vyabhicāra iti bhāvaḥ /",
    "GSP33yaatsi_u:4693": " svarūpamātrasya kālāvacchedapratītiḥ pakṣe 'pyasiddheti pariharati ihāpī ti /",
    "GSP33yaatsi_u:4694": " yogyabhāvaḥ-prakāśayogyatā /",
    "GSP33yaatsi_u:4695": " avacchinattikālāvacchinnatvaṃ yathā bhavettathā svasaṃbandhena viśinaṣṭi caitanyamityarthaḥ /",
    "GSP33yaatsi_u:4696": " hetuviśeṣānuvidhānasyāpyanyathāsiddhimāha tadapekṣayaive ti /",
    "GSP33yaatsi_u:4697": " arthasaṃbandhāpekṣayaivetyarthaḥ /",
    "GSP33yaatsi_u:4698": " tathā ca prathamānumānasyāprayojakatvamiti hārdam /",
    "GSP33yaatsi_u:4699": " kālāvacchedāderaupādhikatvaṃ svābhāvikatvaṃ tatra tatra dṛṣṭam /",
    "GSP33yaatsi_u:4700": " jñāne tasyaupādhikatvaniścaya ekāntataḥ kuta iti punaḥ śaṅkate kathaṃ puna riti /",
    "GSP33yaatsi_u:4701": " aupādhiko 'yaṃ",
    "GSP33yaatsi_u:4702": " bhedaḥ-bhūtabhaviṣyattvādibhedo jñānasya viṣayasaṃbandhaupādhikaḥ /",
    "GSP33yaatsi_u:4703": " tādrūpyeṇaive ti /",
    "GSP33yaatsi_u:4704": " jñānasya nityātmasvabhāvatvānnityatvamiti tatkālāvacchedapratīteraupādhikatvaṃ suniśceyamiti bhāvaḥ /",
    "GSP33yaatsi_u:4705": " jñānavattvenaiva sākṣātkriyamāṇatvādātmā jñānasvābhāva ityarthaḥ /",
    "GSP33yaatsi_u:4706": " sākṣātkāro vṛttiviśeṣaḥ /",
    "GSP33yaatsi_u:4707": " sa cātmano jñānavattvenaiveti yāvat /",
    "GSP33yaatsi_u:4708": " tenātmanaḥ svarūpata eva prakāśamānasya svāpe jñānavattvenāprakāśe 'pi na kṣatiḥ /",
    "GSP33yaatsi_u:4709": " na caivamapi ahaṃ sukhī,",
    "GSP33yaatsi_u:4710": " ahaṃ duḥkhī,",
    "GSP33yaatsi_u:4711": " ahamicchāmi,",
    "GSP33yaatsi_u:4712": " ahaṃ dviṣyāmītyātmanaḥ sākṣātkāre jñānavattvenāprakāśādasiddhatvaṃ hetoriti vācyam;",
    "GSP33yaatsi_u:4713": " tatrāpyahamiti anukūlapratikūlaviṣayakajñānavattvasyollekhāt;",
    "GSP33yaatsi_u:4714": " sukhāderapi jñānāvasthāviśeṣatvācca /",
    "GSP33yaatsi_u:4715": " icchādipratyakṣakāle jñānasya svayaṃprakāśatvādicchādyanubhavavattvenāpyātmano bhānācca jñānavattvenaivātmana upalambhaḥ setsyatīti cānusandheyam",
    "GSP33yaatsi_u:4716": " yadyapi jñānasyātmasvabhāvatvādau śrutireva jāgarti /",
    "GSP33yaatsi_u:4717": " athāpi yuktipradhānatvātprakaraṇasyāsya yuktirevātra nidarśitā /",
    "GSP33yaatsi_u:4718": " śāstraṃ cāgre pradarśayiṣyate /",
    "GSP33yaatsi_u:4719": " na hī ti /",
    "GSP33yaatsi_u:4720": " acidrūpaḥ-caitanyānāśrayaḥ /",
    "GSP33yaatsi_u:4721": " śiṣṭaṃ spaṣṭam /",
    "GSP33yaatsi_u:4722": " atra śaṅkate śarīravaditī ti /",
    "GSP33yaatsi_u:4723": " tadvattayaivopalabhyamānatvaṃ na tatsvabhāvakatvavyāpyam /",
    "GSP33yaatsi_u:4724": " śarīravattayaivopalabhyamānasyāpyātmanaḥ śarīrasvabhāvakatvābhāvādityarthaḥ /",
    "GSP33yaatsi_u:4725": " pariharati asiddhatvā diti /",
    "GSP33yaatsi_u:4726": " śaṅkāgranthasya vivaraṇam syādeta dityādi /",
    "GSP33yaatsi_u:4727": " sadhrīcīna eva-sahita eva /",
    "GSP33yaatsi_u:4728": " parihāragranthasya vivaraṇam tannaiva mityādi /",
    "GSP33yaatsi_u:4729": " śarīravattayaivopalambha ātmano 'siddhaḥ /",
    "GSP33yaatsi_u:4730": " yogadaśāyāmavadhānadaśāyāṃ mānasānubhavadaśāyāmapi śarīraṃvinaivātmano bhānāt /",
    "GSP33yaatsi_u:4731": " tathāca na vyabhicāra iti bhāvaḥ /",
    "GSP33yaatsi_u:4732": " yogipratyakṣe ātmacintane ca dehaṃ vinā'tmabhānamuktvā laukikapratyakṣe 'pi tadāha jānāmī ti /",
    "GSP33yaatsi_u:4733": " śarīrasyātmasvabhāvatvābhāvaṃ draḍhayati karme ti /",
    "GSP33yaatsi_u:4734": " tattanmanuṣyādiśarīraviśeṣavattayaivopalambhaścātmano 'siddha iti ca hārdam /",
    "GSP33yaatsi_u:4735": " manasa iveti vaidharmyadṛṣṭāntaḥ /",
    "GSP33yaatsi_u:4736": " mano yathānuvartate na tathā śarīramekamiti yāvat /",
    "GSP33yaatsi_u:4737": " muktāvasthāyāmapi mano 'nuvṛttyāśayenedam /",
    "GSP33yaatsi_u:4738": " nanu sthūlaśarīrasya nivṛttāvapi sūkṣmaśarīrasya sarvadānuvṛttirvartate /",
    "GSP33yaatsi_u:4739": " tasya ca nātmasvabhāvatvamiti tatra vyabhicāra iti mandāśaṅkāmapanudati liṅgasye ti /",
    "GSP33yaatsi_u:4740": " apinānuvṛttireva nāsti pralaye mokṣe ceti vyajyate /",
    "GSP33yaatsi_u:4741": " liṅgaśarīrasyātīndriyatvāddhetvabhāvānna vyabhicāra iti ca bhāvaḥ /",
    "GSP33yaatsi_u:4742": " atredaṃ bodhyam-ātmadharmabhūtajñānasvarūpaṃ tāvannityameva /",
    "GSP33yaatsi_u:4743": " kintu saṅkhocavikāsaśālinastasya indriyādidvārakaprasaraṇādarthaprakāśakatvamiti",
    "GSP33yaatsi_u:4744": " punararthaprakāśakatvaviśiṣṭasyānityatvamiṣyate /",
    "GSP33yaatsi_u:4745": " ato viśiṣṭaviśeṣeṇānityatvaṃ svarūpato nityatvaṃ ca vyavasthāpitaṃ tasyātreti /",
    "GSP33yaatsi_u:4746": " atha nityatve jñānasya caturdhā'kṣepamupakṣipya pratikṣipati bodhasvābhāvya ityādinā /",
    "GSP33yaatsi_u:4747": " jñānasvabhāvatve puṃsaḥ svāpamūrcchayoḥ svarūpaprakāśaḥ syāditi prathamākṣepaḥ /",
    "GSP33yaatsi_u:4748": " prakāśapadārthavikalpenainaṃ pariharati vikalpe tyādinā /",
    "GSP33yaatsi_u:4749": " jñānātiriktasya jñānajanyasya prakāśasya sattve 'pi ātmani bodhena tasyājananaṃ svāpe tamoguṇapratibandhādgāḍhāndhakārapratibandhādiva cākṣuṣasyājananamiti bhāvaḥ /",
    "GSP33yaatsi_u:4750": " tathābhāva iti /",
    "GSP33yaatsi_u:4751": " bodhavattvamityarthaḥ /",
    "GSP33yaatsi_u:4752": " bodhasya sattve svāpa ātmano vyavahāraprasaṅga iti dvitīyākṣepaḥ /",
    "GSP33yaatsi_u:4753": " tamanubhāṣate atha matam iti /",
    "GSP33yaatsi_u:4754": " pariharati maivam iti /",
    "GSP33yaatsi_u:4755": " vyavahāraḥ kāyiko viciko vā'pādyate /",
    "GSP33yaatsi_u:4756": " ādyo na sambhavatītyāha kaḥ khalvi ti /",
    "GSP33yaatsi_u:4757": " kiṃśabdaḥ kṣepe /",
    "GSP33yaatsi_u:4758": " na hyasā viti /",
    "GSP33yaatsi_u:4759": " nityaprāptatvādātmasvarūpasyeti bhāvaḥ /",
    "GSP33yaatsi_u:4760": " dvitīyamanuvadati vyāhāra iti /",
    "GSP33yaatsi_u:4761": " pariharati kimaṅge ti /",
    "GSP33yaatsi_u:4762": " nirvikalpakaṃ vācakaśabdādiviśeṣaṇānullekhi yajjñānaṃ bālamūkādeḥ,",
    "GSP33yaatsi_u:4763": " tatsattve 'pi na tadviṣayasya vyāharaṇaṃ dṛśyata ityarthaḥ /",
    "GSP33yaatsi_u:4764": " tathāca svaviṣayavyāhāravyāptirjñānasya nāstītyasthāne prasaṅga iti bhāvaḥ /",
    "GSP33yaatsi_u:4765": " anubhave sati svāpa ātmano jāgaraṇe smṛtiprasaṅga iti tṛtīyākṣepaḥ /",
    "GSP33yaatsi_u:4766": " tamanuvadati smṛtī ti /",
    "GSP33yaatsi_u:4767": " pariharati avṛttitvā diti /",
    "GSP33yaatsi_u:4768": " śaṅkāvivaraṇaṃ yadyucyete tyādi /",
    "GSP33yaatsi_u:4769": " pariharavivaraṇaṃ tanne tyādi /",
    "GSP33yaatsi_u:4770": " na hī ti /",
    "GSP33yaatsi_u:4771": " buddhivṛttiviśeṣaḥ- dharmabhūtajñānāvasthāviśeṣaḥ /",
    "GSP33yaatsi_u:4772": " svāpādikālikātmānubhavaḥ svabhāvalakṣaṇa eva,",
    "GSP33yaatsi_u:4773": " natu dharmabhūtajñānāvasthāviśeṣalakṣaṇa iti yāvat /",
    "GSP33yaatsi_u:4774": " yene ti /",
    "GSP33yaatsi_u:4775": " jñānavṛttereva smṛtibījasaṃskārajanakatvamiti bhāvaḥ /",
    "GSP33yaatsi_u:4776": " kintu iti /",
    "GSP33yaatsi_u:4777": " svāpādau svābhāvikadharmabhūtajñānavattvenāvasthānamevātmanaḥ,",
    "GSP33yaatsi_u:4778": " na tu jñānasya vṛttaya iti bhāvaḥ/",
    "GSP33yaatsi_u:4779": " na ca bodhe ti /",
    "GSP33yaatsi_u:4780": " nityasvaviṣayakabodhasvabhāvakatvādityarthaḥ /",
    "GSP33yaatsi_u:4781": " dharmabhūtajñānaṃ tāvat nityamātmaviṣayakam,",
    "GSP33yaatsi_u:4782": " indriyārthasannikarṣādisahakārisaṃpattyā",
    "GSP33yaatsi_u:4783": " punarviṣayagrāhīti ekadeśimatenedam /",
    "GSP33yaatsi_u:4784": " yadvā bodha eva svo bhāvaḥ svarūpam,",
    "GSP33yaatsi_u:4785": " tattvāccidrūpatvādevāsya-ātmanaḥ svaviṣayakasaṃskārajanakatvaṃ kiṃ na syāditi śaṅkā /",
    "GSP33yaatsi_u:4786": " paraṃ prakaraṇavaśātpūrvoktarītyaivārtho 'tra susaṅgataḥ /",
    "GSP33yaatsi_u:4787": " asya-nityabodhasya /",
    "GSP33yaatsi_u:4788": " nityabodhasya saṃskārajanakatvaśaṅkāṃ pariharati anavarate ti /",
    "GSP33yaatsi_u:4789": " tathā-sati sāmagrībalātpratikṣaṇaṃ saskārodayasaṃbhavena saṃskāradhārāviśramābhāvaprasaṅga / tathā",
    "GSP33yaatsi_u:4790": " ca kleśakarmavipākāśayānāmātyantikanivṛttilakṣaṇamokṣasyāsiddhiprasaṅgaḥ ityarthaḥ /",
    "GSP33yaatsi_u:4791": " nityabodhasvarūpasya saṃskārajanakatvedoṣamuktvā niṣprayojanatvamapyāha anubhave ce ti /",
    "GSP33yaatsi_u:4792": " saṃskārakalpanaṃ hi anubhūtacarasyānanubhūyamānasya pratipattyartham /",
    "GSP33yaatsi_u:4793": " nityānubhava eva jāgrati kaḥ saṃskārakalpanāyā artha iti bhāvaḥ /",
    "GSP33yaatsi_u:4794": " svānurūpatvam- anubhavasamānaviṣayakatvam /",
    "GSP33yaatsi_u:4795": " nijabījam-smṛtibījaṃ, saṃskāraḥ /",
    "GSP33yaatsi_u:4796": " nanvātmaviṣayiṇyapi smṛtirdṛṣṭetyatrāha ya evāham iti /",
    "GSP33yaatsi_u:4797": " smṛtisaṃbhinnapratyayaḥ-pūrvakālāvacchedāṃśe smṛtirūpo vartamānakālāvacchedāṃśe 'nubhavarūpaścātmasvarūpagocaraḥ pratyayaḥ /",
    "GSP33yaatsi_u:4798": " kālāvacchinne ti /",
    "GSP33yaatsi_u:4799": " ātmasvarūpamātrasya sadā prakāśe 'pi tattatkālādyavacchinnasya vṛttigrāhyatayā vṛtteśca saṃskārajanakatayā nirukta pratyaya upapadyata ityarthaḥ",
    "GSP33yaatsi_u:4800": " na svarūpamātre-na svarūpamātraviṣayakaḥ /",
    "GSP33yaatsi_u:4801": " nityātmabodhasya saṃskārajanakatve bādhakaṃ prayojanābhāvaṃ cābhidhāya tasya svāpādikālikasya saṃskārajanakatvāsaṃbhavamapyabhidhatte aviśadaśce ti /",
    "GSP33yaatsi_u:4802": " tamoguṇābhibhavādaviśadaḥ,",
    "GSP33yaatsi_u:4803": " bāhyāntaraviśeṣaṇānavagāhanānnirvikalpaścetyarthaḥ /",
    "GSP33yaatsi_u:4804": " paṭīyasā-anabhibhūtena /",
    "GSP33yaatsi_u:4805": " smṛtibījaṃ saṃskāraḥ /",
    "GSP33yaatsi_u:4806": " ādhīyate-utpādyate /",
    "GSP33yaatsi_u:4807": " atredaṃ bodhyam- yadyapi suptotthitasya sukhamahamasvāpsa mityādipratisandhānabalātsvāpakālikātmasvarūpānubhavasyāpi saṃskārajanakatvameṣṭavyam",
    "GSP33yaatsi_u:4808": " athāpi ekadeśimatāśritavādo 'yam /",
    "GSP33yaatsi_u:4809": " ata evāgre astu vā ityādinā pakṣāntaraṃ vakṣyati /",
    "GSP33yaatsi_u:4810": " anubhave vartamāne tāvanmātraviṣayakasmṛterudayāyoge 'pi pratyavamarśasyādhikaviṣayasya saṃskārabalādudaye na kṣatiriti /",
    "GSP33yaatsi_u:4811": " adhikamagre /",
    "GSP33yaatsi_u:4812": " nanu sarvadā'tmasvarūpānubhava ityanupapannam /",
    "GSP33yaatsi_u:4813": " viṣayānubhavakāla eva sukhādināhamarthaprakāśasyānubhavasiddhatvādityatrāha sāmyācce ti /",
    "GSP33yaatsi_u:4814": " ekākāreṇānubhūtamāne viśeṣākārāsphūrterananubhavabhramaḥ /",
    "GSP33yaatsi_u:4815": " atra nidarśanaṃ śarīrādi /",
    "GSP33yaatsi_u:4816": " yathā jāgare sadānubhūyamānasyāpi karacaraṇādilakṣaṇasya śarīrasyāgantukaviśeṣasphuraṇavelāyāmeva viśeṣataḥ pratipattyānyadānanubhūyamānateva,",
    "GSP33yaatsi_u:4817": " yathā vā'ntarasya jāgaraṇe śarīradhāraṇaprayatnasya sadānuvartamānasyāpi buddhipūrvahastādyutkṣepaṇakāla eva sphuṭāvabhāsenānyadānanubhūyamānateva,",
    "GSP33yaatsi_u:4818": " tathā prakṛte 'pīti bhāvaḥ /",
    "GSP33yaatsi_u:4819": " yadyapi śarīradhāraṇaprayatnasya",
    "GSP33yaatsi_u:4820": " jīvanayoniśabditasyātīndriyatvamiṣyate tārkikaiḥ /",
    "GSP33yaatsi_u:4821": " athāpi adṛṣṭata eva jīvanasyopapatteratīndriyayatnakalpanaṃ gurubhūtam /",
    "GSP33yaatsi_u:4822": " jāgare tu prayatnato 'pi śarīratadavayavadhānaṇamiṣyate /",
    "GSP33yaatsi_u:4823": " sa ca prayatnaḥ pratyakṣayogya eva /",
    "GSP33yaatsi_u:4824": " nidrāyāṃ tvadṛṣṭata eva śarīradhāraṇamiti hārdamācāryataraṇānām /",
    "GSP33yaatsi_u:4825": " tat dṛṣṭāntasyāsya nānupapattiriti dhyeyam /",
    "GSP33yaatsi_u:4826": " svāpe 'pi bodhānuvṛttau samādhimuktayoḥ svāpāviśeṣaprasaṅga ityākṣepāntaramanūdya pariharati na cāvikṛte ti /",
    "GSP33yaatsi_u:4827": " avidyādikleśaḥ,",
    "GSP33yaatsi_u:4828": " tamoguṇābhibhavādatyantasaṅkucitajñānatvaṃ ca svāpe /",
    "GSP33yaatsi_u:4829": " na hi tadā jñānena svātmaprakāśo 'pi /",
    "GSP33yaatsi_u:4830": " mokṣe tu kleśātyantanivṛttiḥ,",
    "GSP33yaatsi_u:4831": " āvaraṇanivṛttyā nityāsaṅkucitasarvaviṣayajñānatā ceti viśeṣaḥ /",
    "GSP33yaatsi_u:4832": " asaṃprajñāte ti /",
    "GSP33yaatsi_u:4833": " saṃprajñāteti kvacit pāṭhaḥ /",
    "GSP33yaatsi_u:4834": " samādhau ca puṃsaḥ paramavairāgyanirodhasaṃskārapāṭavātmaikapravaṇamanaskatvaprayuktamokṣopāyasiddhikṛtaḥ svāpato mahān viśeṣo 'stīti bhāvaḥ",
    "GSP33yaatsi_u:4835": " caritādhikāreṇe ti tu samīcīnaḥ pāṭhaḥ /",
    "GSP33yaatsi_u:4836": " kṛtādhikāreṇetyarthaḥ /",
    "GSP33yaatsi_u:4837": " apavargiṇā-apavargopadhāyakena /",
    "GSP33yaatsi_u:4838": " kaivalyāvasthātmasākṣātkaraṇayogyeneti yāvat /",
    "GSP33yaatsi_u:4839": " manasā iti viśeṣyamadhyāhāryam /",
    "GSP33yaatsi_u:4840": " caritādhikāriṇeti pāṭhe tu kṛtātmanetyarthaḥ,",
    "GSP33yaatsi_u:4841": " kṛtakṛtyeneti vā /",
    "GSP33yaatsi_u:4842": " evaṃ citsvarūpatvaṃ citsvabhāvatvaṃ copapāditaṃ prasaktākṣepapariharaṇena /",
    "GSP33yaatsi_u:4843": " atha svāpe 'pi anutyayā vṛttyaivātmanaḥ prakāśaḥ setsyati,",
    "GSP33yaatsi_u:4844": " kṛtaṃ svaprakāśatvenetyantarnidhāya svāpe 'pi buddhivṛttireṣṭavyeti śaṅkate kathaṃ puna riti /",
    "GSP33yaatsi_u:4845": " atrāyaṃ samuditāśayaḥ-svāpo nāma tamoguṇānubhavaḥ /",
    "GSP33yaatsi_u:4846": " riṣadudbuddhasattvasahakṛtatama ālambanatve tasya sukhatvaṃ,",
    "GSP33yaatsi_u:4847": " sattvakāryaṃ ca laghutvādir /",
    "GSP33yaatsi_u:4848": " iṣadudbuddharajaḥsahitatama ālambanatve duḥkhatvaṃ calatvādi ca /",
    "GSP33yaatsi_u:4849": " sattvarajasoratyantābhibhāvakaprodbuddhatama ālambanatve ca gāḍhamūḍhatvādi /",
    "GSP33yaatsi_u:4850": " svāpe tama anubhave satyeva tajjasaṃskārataḥ prabodhe sukhamasvāpsamityādipratisandhānasyopapattiḥ nānyatheti /",
    "GSP33yaatsi_u:4851": " ardhāṅgīkāreṇa pariharati satyamevam iti /",
    "GSP33yaatsi_u:4852": " niruktapratītāvabhyupagamaḥ /",
    "GSP33yaatsi_u:4853": " svāpasya tamoguṇālambanavṛttirūpatve,",
    "GSP33yaatsi_u:4854": " smṛtirūpatve ca svāpādau niruktapratīteranabhyupagamaḥ /",
    "GSP33yaatsi_u:4855": " tadāha dattottaram iti /",
    "GSP33yaatsi_u:4856": " ānumānikā iti /",
    "GSP33yaatsi_u:4857": " vṛttisāmānyaviraha eva svāpaḥ /",
    "GSP33yaatsi_u:4858": " yogyāsmaraṇaliṅgācca prakāśasvabhāvāyā vṛtterabhāvasya tatkālīnasyānumānam /",
    "GSP33yaatsi_u:4859": " dehendriyalāghavādiliṅgācca sukhatvādestatrānumānam /",
    "GSP33yaatsi_u:4860": " pūrvadinakṛtasyāparasmin dine",
    "GSP33yaatsi_u:4861": " pratyabhijñābalātsvāpakālikātmasattāṃśe 'pyanumānarūpaiveyaṃ pratītiriti bhāvaḥ /",
    "GSP33yaatsi_u:4862": " na vṛttyantaratvam iti /",
    "GSP33yaatsi_u:4863": " na tamoguṇaviṣayakabuddhivṛttirūpatvaṃ nidrāyā upagantavyam /",
    "GSP33yaatsi_u:4864": " svāpānumānādeva niruktapratīternirvāhādityarthaḥ /",
    "GSP33yaatsi_u:4865": " nidrāyā vṛttirūpatvābhāve pātañjalasūtrasya kā gatiriti śaṅkate kathaṃ tarhī ti /",
    "GSP33yaatsi_u:4866": " uttarayati nirodhe ti /",
    "GSP33yaatsi_u:4867": " bhāvālambanavṛttisāmānyābhāvo nidreti tātparyam /",
    "GSP33yaatsi_u:4868": " asyāśca vṛttivanniroddhatvasāmānyādvṛttitvopacāra iti bhāvaḥ / atra",
    "GSP33yaatsi_u:4869": " nidarśanaṃ viparyayava diti /",
    "GSP33yaatsi_u:4870": " anyathākhyāterabhāvena bhedāgrahasyaiva bhramasthalābhiṣiktasya viparyayaśabditasya niroddhavyatvatātparyeṇa vṛttitvavannidrāyā api vṛttitvaṃ kīrtyata iti bhāvaḥ /",
    "GSP33yaatsi_u:4871": " sa ce ti /",
    "GSP33yaatsi_u:4872": " sarvasaṃvidāmarthāvyabhicāraḥ-yathārthakhyātitvalakṣaṇonyāyatattvasāstrīyādhikaraṇasiddha ityarthaḥ /",
    "GSP33yaatsi_u:4873": " niroddhavyatvaṃ caiṣāṃ kaivalyasādhanaparipanthitayetyāha kaivalye ti /",
    "GSP33yaatsi_u:4874": " kaivalyabhāgi yaccit-mokṣādhikṛtamātmasvarūpam,",
    "GSP33yaatsi_u:4875": " tatpratyanīkatayā-tadabhimatasādhanasiddhivighātakatayaiteṣāṃ niroddhavyatvamityarthaḥ /",
    "GSP33yaatsi_u:4876": " sukhamahamasvāpsamiti pratīteḥ pratisandhānarūpatvamupagamyāpyāha astu ve ti /",
    "GSP33yaatsi_u:4877": " jñānavattayaivopalabhyamānatvādātmano bodhasvabhāvatvamuktam /",
    "GSP33yaatsi_u:4878": " niruktarītyā svāpe 'pi bodhānuvṛttipratipādanācca tadeva pratiṣṭhāpitaṃ bhaviṣyatīti nāsmākaṃ kācit kṣatiḥ /",
    "GSP33yaatsi_u:4879": " yatti hṛdayaṃ vṛttyaivātmanaḥ prakāśo na svarūpata iti,",
    "GSP33yaatsi_u:4880": " tattvāśāmodakāyitamiti ca pūrvottarābhyāṃ sunirūpitaṃ bhaviṣyatīti bhāvaḥ /",
    "GSP33yaatsi_u:4881": " smaraṇāni-pratisandhānarūpāṇi /",
    "GSP33yaatsi_u:4882": " yataḥ svatassato bodhādṛte puṃso yathoditam /",
    "GSP33yaatsi_u:4883": " tamaḥ svāpādikālīnaṃ na sidhyeddhetvasiddhitaḥ //27//",
    "GSP33yaatsi_u:4884": " uparatāni hi prasvāpakāle sarvāṇyevendriyāṇi saha manasā /",
    "GSP33yaatsi_u:4885": " saṃskārasya ca na smṛteranyatra sāmarthyam /",
    "GSP33yaatsi_u:4886": " na ca svaprakāśaṃ tamaḥ;",
    "GSP33yaatsi_u:4887": " arthāntaravartino 'pyaniśaṃ prakāśaprasaṅgāt /",
    "GSP33yaatsi_u:4888": " kḷptaśca sarvārthasādhanatayā bodha iti tenaiva karaṇavirahiṇā satā svabhāvabhūteno(dbhūteno)",
    "GSP33yaatsi_u:4889": " dbhūtavṛttestamaso 'nyasya vā'tmavartino guṇasya sphuraṇamiti balādabhyupagamanīyam /",
    "GSP33yaatsi_u:4890": " nityaprakāśaścātmā pramātṛtvāt /",
    "GSP33yaatsi_u:4891": " apramātṛtvavyāpakabaddhaṃ hyanityaprakāśatvaṃ vyāpakaviruddhapramātṛtvabhāginyātmani nātmānaṃ labhate /",
    "GSP33yaatsi_u:4892": " svāpasya vṛttitvopagame 'pi na jñānanityatvasiddhiḥ /",
    "GSP33yaatsi_u:4893": " vṛtteḥ karaṇajanyatvāditi parasya śaṅkāmanuvadati āhe ti /",
    "GSP33yaatsi_u:4894": " pariharati ittham iti /",
    "GSP33yaatsi_u:4895": " jñānasvabhāvatvaniścayo 'nantaranirdiśyamānaprakāreṇetyarthaḥ /",
    "GSP33yaatsi_u:4896": " yata iti /",
    "GSP33yaatsi_u:4897": " svāpe kāraṇāyogātsvataḥsiddha eva tamaḥprakāśako bodha ityeṣṭavyamityarthaḥ //27//",
    "GSP33yaatsi_u:4898": " ślokaṃ svayameva vivṛṇoti uparatānī ti /",
    "GSP33yaatsi_u:4899": " anyasya vā-sukhādervā /",
    "GSP33yaatsi_u:4900": " uparatavyāpāratvātkaraṇānāṃ svāpe na jñānavṛtteravasaraḥ /",
    "GSP33yaatsi_u:4901": " ataḥ svābhāvikena bodhenaiva tamoguṇaprakāśa",
    "GSP33yaatsi_u:4902": " iti balādeṣṭavyaṃ yadi tamo 'nubhavaḥ svāpa iṣyate /",
    "GSP33yaatsi_u:4903": " tatsiddhaṃ bodhasvabhāvatvamiti bhāvaḥ /",
    "GSP33yaatsi_u:4904": " vastuto jñānasya na svāpe tamaḥprakāśakatvamatisaṅkucitavṛttitvāt /",
    "GSP33yaatsi_u:4905": " svarūpānubhavabalātsukhatvena tadā bhāsamānasyātmanaḥ parāmarśaḥ paraṃ prabodha iti tu siddhāntaḥ /",
    "GSP33yaatsi_u:4906": " asvāpsam iti svāpakālāṃśayostvanumitirūpaiva niruktapratītiḥ /",
    "GSP33yaatsi_u:4907": " nityānubhavasya saṃskārājanakatve tu sākṣādeva svāpakālīnātmasvarūpānubhavasya niruktapratisandhānahetutvaṃ sukhatvenātmāgāhanāṃśa iti ca bodhyam",
    "GSP33yaatsi_u:4908": " bodhasvabhāvasyāpyātmano vṛttikāla evāstu prakāśo na sarvadetyatra tāvannityaprakāśatvaṃ sādhayati nityaprakāśaśce ti /",
    "GSP33yaatsi_u:4909": " apramātṛtve ti /",
    "GSP33yaatsi_u:4910": " apramātṛtvarūpaṃ yadvyāpakaṃ,",
    "GSP33yaatsi_u:4911": " tadvyāpyamityarthaḥ /",
    "GSP33yaatsi_u:4912": " svataḥsiddhaprakāśatvamapyasya jñātṛbhāvataḥ /",
    "GSP33yaatsi_u:4913": " ajñātṛtvena hi vyāptā parāyattaprakāśatā //28//",
    "GSP33yaatsi_u:4914": " (ityātmano jñānasvabhāvasya nityasvaprakāśatvasamarthanam)",
    "GSP33yaatsi_u:4915": " kaḥ punarayaṃ prakāśaḥ,",
    "GSP33yaatsi_u:4916": " yo 'sya nityo 'bhyupeyeta svābhāvikaśca?",
    "GSP33yaatsi_u:4917": " kaścāsyātmanā saṃbandhaḥ? /",
    "GSP33yaatsi_u:4918": " yadi jñānameva;",
    "GSP33yaatsi_u:4919": " saṃbandhaścāśrayāśrayitvam;",
    "GSP33yaatsi_u:4920": " tato hetvabhāvena sādhyābhāvasya vyāptimupadarśayituṃ nidarśanatayā ghaṭādyupādātavyam-yadanityaprakāśamanyādhīnaprakāśaṃ vā tadapramātṛ,",
    "GSP33yaatsi_u:4921": " yathā ghaṭādīti /",
    "GSP33yaatsi_u:4922": " tatra ca viśeṣaniṣedhasya sāmānyābhyanujñākṣepakatvādāgantukaṃ jñānaṃ ghaṭādāvanumatamāpadyeta /",
    "GSP33yaatsi_u:4923": " atha tanmābhūditi viṣayaviṣayibhāva eva saṃbandhaḥ saṃgīyeta,",
    "GSP33yaatsi_u:4924": " tato nityavajjñānaviṣayatvamātmanaḥ prasatyeta /",
    "GSP33yaatsi_u:4925": " jñānaviṣayīkāraśca sādhanaviśeṣāyattatvena niyata iti na",
    "GSP33yaatsi_u:4926": " svābhāvikatvasambhavaḥ /",
    "GSP33yaatsi_u:4927": " acetanagocara eva tathā niyama iti cenna,",
    "GSP33yaatsi_u:4928": " cetanāntaraviṣayīkāre 'pi tathābhāvadarśanāt /",
    "GSP33yaatsi_u:4929": " na cānātmagocara eva sādhanasāpekṣatvaniyama iti vācyam /",
    "GSP33yaatsi_u:4930": " ātmano 'pyānumānikāgamikayogajñānaviṣayīkāre tatsāpekṣatvadarśanāt /",
    "GSP33yaatsi_u:4931": " viruddhe caikasyaikakriyāyāṃ karmakartṛtve,",
    "GSP33yaatsi_u:4932": " sūcyagrasyevātmanivedhyavedhakatve /",
    "GSP33yaatsi_u:4933": " nityatvaniratiśayasūkṣmatvavyāpitvacitsvābhāvyādirūpeṇa pratyagarthasyaupadeśikatvamānumānikatvaṃ vā,",
    "GSP33yaatsi_u:4934": " na svarūpataḥ /",
    "GSP33yaatsi_u:4935": " svarūpāpekṣayaiva svataḥsiddhirabhyupeyata ityasamādheyo virodhaḥ /",
    "GSP33yaatsi_u:4936": " rūpabhedena gamyagamakatvāṅgīkārapakṣe 'pakṣasyeva śabdāderna svataḥsiddhatvam /",
    "GSP33yaatsi_u:4937": " (iti jñānāśrayatvaviṣayatvayoḥ prakāśamānatvarūpatve doṣānukīrtanam /)",
    "GSP33yaatsi_u:4938": " athocyeta-na prakāśo jñānam /",
    "GSP33yaatsi_u:4939": " api tu tannimittaścetanetarasarvapadārthasādhāraṇo dharmaḥ,",
    "GSP33yaatsi_u:4940": " yadvaśāt prakāśata iti prakhyopākhyepratāyete sarvapadārtheṣvaviśeṣeṇa;",
    "GSP33yaatsi_u:4941": " āśrayāśrayitvalakṣaṇaśca saṃbandhastena saha sarvabhāvānām /",
    "GSP33yaatsi_u:4942": " sa ca yathoditasādhanabalādeva sāṃsiddhiko nityaścātmana iti /",
    "GSP33yaatsi_u:4943": " parākṛto 'yaṃ pakṣaḥ /",
    "GSP33yaatsi_u:4944": " na jñānātirekī prakāśo nāma /",
    "GSP33yaatsi_u:4945": " yadvyavahāropajananānuguṇaṃ jñānaṃ,",
    "GSP33yaatsi_u:4946": " tatprakāśata ityucyate /",
    "GSP33yaatsi_u:4947": " jñeyasya jñātuḥ svātmanaśca vyavahārānuguṇaṃ jñānamudayata iti yuktaḥ triṣvapi ekarūpaḥ prakāśatevyavahāraḥ /",
    "GSP33yaatsi_u:4948": " tattvāntaraprakāśābhyupagametātsvābhāvye jhr na ṭa ca punaḥ kiṃ caitanyāśrayaṇena? /",
    "GSP33yaatsi_u:4949": " na ca prakāśa eva taditi vācyam,",
    "GSP33yaatsi_u:4950": " ghaṭāderapi prakāśavattayā cetanatvaprasaṅgāt /",
    "GSP33yaatsi_u:4951": " yadyucyet-sati cetanāvattve puṃsaḥ prakāśamānatvamiti:",
    "GSP33yaatsi_u:4952": " saṃvidīdānīṃ kā vārtā?",
    "GSP33yaatsi_u:4953": " cetanaiva hi sā,",
    "GSP33yaatsi_u:4954": " na cetayate /",
    "GSP33yaatsi_u:4955": " atha saṃvidastatsaṃbandhādhīnaḥ sa dharma iti cet;",
    "GSP33yaatsi_u:4956": " kastayā saṃbandhaḥ,",
    "GSP33yaatsi_u:4957": " yastannibandhanam? /",
    "GSP33yaatsi_u:4958": " nāśrayāśrayitvam;",
    "GSP33yaatsi_u:4959": " ghaṭādestadabhāvaprasaṅgāt /",
    "GSP33yaatsi_u:4960": " na viṣayaviṣayibhāvaḥ,",
    "GSP33yaatsi_u:4961": " tasyaivānirūpaṇāt /",
    "GSP33yaatsi_u:4962": " anirūpaṇaṃ ca bhrāntyadhikaraṇasiddhāntārambhe saṃvitsiddhau cānusandhātavyam /",
    "GSP33yaatsi_u:4963": " ātmanastasya cāprakāśa prasaṅgaśca /",
    "GSP33yaatsi_u:4964": " jñānādhīnaprakāśāśrayataiva siddhiḥ,",
    "GSP33yaatsi_u:4965": " tayā cānumeyaṃ jñānamiti pakṣaḥ prāgeva pratikṣiptaḥ /",
    "GSP33yaatsi_u:4966": " svaprakāśasaṃvidvādino 'pi vyavahārānukūlye vairūpyamaśakyaparihāram /",
    "GSP33yaatsi_u:4967": " ātmani samavetaṃ jñānamasaṃbandhinyarthe prakāśaṃ vyavahāraṃ vā kathaṃ prasuvītetyapi cintyam /",
    "GSP33yaatsi_u:4968": " indriyaliṅgādisvakāraṇapratyāsattivasāditi mā vocaḥ /",
    "GSP33yaatsi_u:4969": " na khalu labdhātmakaṃ kāryaṃ svanimittakāraṇamanurudhya kāryamārabhate /",
    "GSP33yaatsi_u:4970": " mā bhūdudakāharaṇādi ghaṭādeḥ kulālādisamānādhiṣṭānam /",
    "GSP33yaatsi_u:4971": " na ca nimittakāraṇanāśe kāryanāśaḥ /",
    "GSP33yaatsi_u:4972": " naśyati cendriyasaṃprayogādināśe rūpādijñānam /",
    "GSP33yaatsi_u:4973": " ata indriyeṇa saha caitanyamapi nissṛtya tena tenārthena sannikṛṣyate,",
    "GSP33yaatsi_u:4974": " hastādineva tvagindriyam /",
    "GSP33yaatsi_u:4975": " tathā sati hi tadupādhikatvāttajjñānasya yuktaṃ tadbhāvānuvidhāyitvam /",
    "GSP33yaatsi_u:4976": " anyathotpannaṃ jñānamindriyārthasannikarṣanivṛttau kimiti nivartate? /",
    "GSP33yaatsi_u:4977": " jñānajanyārthadharmaprakāśavādino 'pi samāno 'yaṃ doṣaḥ /",
    "GSP33yaatsi_u:4978": " nimittakāraṇaṃ hi jñānam /",
    "GSP33yaatsi_u:4979": " kutastannivṛttau arthaprakāśo nivartate?",
    "GSP33yaatsi_u:4980": " kuto vā yāvattadbhāvamavatiṣṭhate ? /",
    "GSP33yaatsi_u:4981": " nanu nityaprakāśatvaṃ svābhāvikabodhakṛtameva kiṃ na syādityatrāha svataḥsiddhe ti /",
    "GSP33yaatsi_u:4982": " vyāptā-vyāpyā /",
    "GSP33yaatsi_u:4983": " vyāpakābhāvādvyāpyābhāva iti yāvat /",
    "GSP33yaatsi_u:4984": " jñātṛtvasvābhāvyādevānanyādhīnaprakāśatvasiddhiriti bhāvaḥ /",
    "GSP33yaatsi_u:4985": " jñānasya prakāśo jñānāntarānapekṣo 'pyātmasambandhāpekṣa iti jñāne 'nanyādhīnaprakāśatvalakṣaṇaṃ sādhyaṃ nāsti,",
    "GSP33yaatsi_u:4986": " tena sapakṣe jñāne sati pakṣamātravṛtti jñātṛtvaṃ bhavatyasādhāraṇamiti śaṅkānavakāśaḥ /",
    "GSP33yaatsi_u:4987": " yadyapi kevalavyatirekiṇo na pramāṇatvaṃ siddhānte /",
    "GSP33yaatsi_u:4988": " athāpi paraprakriyayā parān pratyetatsamarthanaṃ sambhavatyeva /",
    "GSP33yaatsi_u:4989": " siddhānte tu pūrvoktānvayinaiva svaprakāśatvasiddhirātmanaḥ /",
    "GSP33yaatsi_u:4990": " nityatvagrāhakapramāṇabalāccātmanaḥ tatprakāśasyāpi nityatvamarthasiddham /",
    "GSP33yaatsi_u:4991": " śrutibhiśca sakalārthapratiṣṭeti paramācāryāṇāmāśayaḥ //28//",
    "GSP33yaatsi_u:4992": " atha prasaṅgāt prakāśa padārthaṃ nirṇetuṃ vimarśamupakṣipati kaḥ puna riti /",
    "GSP33yaatsi_u:4993": " nityasyāpi jñānasya pratikarmavyavasthopapādakatvāccaitadvimarśasya prakṛtopayogitā /",
    "GSP33yaatsi_u:4994": " yadī ti /",
    "GSP33yaatsi_u:4995": " prakāśata ityatra dhātvarthaḥ prakāśo jñānam /",
    "GSP33yaatsi_u:4996": " ākhyātārthaścāśrayatvamiti yadi kathyate ityarthaḥ /",
    "GSP33yaatsi_u:4997": " etaddūṣayati tata iti /",
    "GSP33yaatsi_u:4998": " tatra ce ti /",
    "GSP33yaatsi_u:4999": " vyatirekyudāharaṇavākye nityaprakāśarūpaviśeṣaniṣedhasya prakāśasāmānyābhyupagamaparyavasāyitvācca ghaṭādāvāgantukajñānavattvamabhyupagataṃ bhavedityarthaḥ /",
    "GSP33yaatsi_u:5000": " na caivaṃ sati tatra hetvabhāvo 'jñātṛtvaṃ na syāditi vācyam /",
    "GSP33yaatsi_u:5001": " anātmatvasyātrājñātṛtvapadena vivakṣitatvāt /",
    "GSP33yaatsi_u:5002": " prakāśāśrayatvamātrasya tu sādhanāyogaḥ siddhatvāditi ca bodhyam /",
    "GSP33yaatsi_u:5003": " uktadoṣaparihārāya prakārāntaraṃ śaṅkate atha tanmābhū diti /",
    "GSP33yaatsi_u:5004": " yadi jñānaviṣayatvaṃ prakāśamānatvamucyata iti yāvat /",
    "GSP33yaatsi_u:5005": " etadapi dūṣayati tata iti /",
    "GSP33yaatsi_u:5006": " nityaprakāśavattvasādhanenātmanaḥ sārvadikaṃ jñānaviṣayatvaṃ prasajyata ityarthaḥ /",
    "GSP33yaatsi_u:5007": " iṣṭamevedamiti cettatrāha jñāne ti /",
    "GSP33yaatsi_u:5008": " jñānasya viṣayaprakāśanavyāpāro hi indriyādidvārakaḥ /",
    "GSP33yaatsi_u:5009": " ata itarānapekṣo",
    "GSP33yaatsi_u:5010": " nityaśca jñānaviṣayabhāva ātmano duḥsādha ityarthaḥ /",
    "GSP33yaatsi_u:5011": " tathā niyama iti /",
    "GSP33yaatsi_u:5012": " karaṇamapekṣyaiva viṣayīkaraṇamiti niyama ityarthaḥ /",
    "GSP33yaatsi_u:5013": " tathā bhāve ti /",
    "GSP33yaatsi_u:5014": " karaṇavyāpārasāpekṣatvadarśanādityarthaḥ /",
    "GSP33yaatsi_u:5015": " na ce ti /",
    "GSP33yaatsi_u:5016": " svātmabhinnaviṣaya eva viṣayīkārasya karaṇāpekṣatvamucyata iti na ca vācyamityarthaḥ /",
    "GSP33yaatsi_u:5017": " ātmano 'pīti /",
    "GSP33yaatsi_u:5018": " svātmaprakāśane 'pi śabdaliṅgādikaraṇasāpekṣatvadarśanāt niyamasaṅkoco na karaṇīya ityarthaḥ /",
    "GSP33yaatsi_u:5019": " nanu svarūpamātraviṣayakaṃ nityajñānaṃ siṣādhayiṣitam /",
    "GSP33yaatsi_u:5020": " asya cātmaviṣayīkaraṇe na karaṇāpekṣetyatrāha viruddhe iti /",
    "GSP33yaatsi_u:5021": " svarūpamātrasyaiva kartṛtvakarmatvayorupagamo viruddhaḥ /",
    "GSP33yaatsi_u:5022": " svarūpamātrajñāne ākārabhedādavirodhasamarthanamapi na sambhavatītyāha nityatve tyādivākyadvayena /",
    "GSP33yaatsi_u:5023": " nanu svarūpasyaiva gamyatvepi tasyaiva gamakatvaṃ sāmānyaviśeṣadharmabhedāddhaṭetetyatrāha",
    "GSP33yaatsi_u:5024": " rūpabhedene ti /",
    "GSP33yaatsi_u:5025": " yathā śabdaśabdasya śabdaśabdavācyatve 'pi vācyatā śrotragrāhyaguṇatvākāreṇa,",
    "GSP33yaatsi_u:5026": " vācakatā cānupūrvīviśeṣeṇeti na svayaṃprakāśatvamapakṣasya śabdasya,",
    "GSP33yaatsi_u:5027": " evaṃ grāhyagrāhakatāvacchedakadharmabhede pakṣīkṛtasyāpi ātmano na svaprakāśatvaṃ sidhyedityarthaḥ/",
    "GSP33yaatsi_u:5028": " evaṃ vimarśakena pakṣadvayaṃ dūṣitam /",
    "GSP33yaatsi_u:5029": " atha bhāṭṭaprakriyāmanuvadati athocyete ti /",
    "GSP33yaatsi_u:5030": " prākaṭyaṃ prakāśaḥ,",
    "GSP33yaatsi_u:5031": " āśrayatvaṃ ca saṃbandhaḥ /",
    "GSP33yaatsi_u:5032": " prakāśata iti pratītivyavahārau ca prākaṭyāśrayatvārthakāveva prācuryeṇa pravartete /",
    "GSP33yaatsi_u:5033": " jñānajanyaḥ prakāśaśca cetanācetanasarvapadārthasādhāraṇaḥ /",
    "GSP33yaatsi_u:5034": " sa eva nityaḥ svābhāvikaścātmanaḥ sādhyatāṃ jñātṛtvabalāditi śaṅkāgranthārthaḥ /",
    "GSP33yaatsi_u:5035": " prābhākaramukhena nirākarotīmaṃ pakṣaṃ parākṛta iti /",
    "GSP33yaatsi_u:5036": " jñātatāvyavahārasya svaprakāśajñānata evopapatterna jñānajanye jñātatākhye dharmāntare pramāṇaṃ kimapīti parākaraṇaprakāraḥ /",
    "GSP33yaatsi_u:5037": " triṣvapyeke ti /",
    "GSP33yaatsi_u:5038": " prakāśo jñānam,",
    "GSP33yaatsi_u:5039": " tadadhīnavyavahārānuguṇyaṃ sambandhaḥ prakāśata ityatrākhyātārtha iti pakṣa eva jñeyajñānajñātṛṣu ekārthakatā prakāśatevyavahārasya ghaṭata ityarthaḥ /",
    "GSP33yaatsi_u:5040": " tritayavyavahārānuguṇyāpādanaṃ ghaṭādijñānasya svabhāva iti hārdam /",
    "GSP33yaatsi_u:5041": " jñānātiriktasya prakāśasya nityasyātmanyupagame tatra jñānaṃ vyarthamiti cāha tattvāntare ti /",
    "GSP33yaatsi_u:5042": " svaviṣayakajñāne satyevātmanaḥ prakāśamānateti kṣemasādhāraṇaprayojakatopagamānnātmani caitanyasya vaiyarthyamiti śaṅkate yadyucyete ti /",
    "GSP33yaatsi_u:5043": " ākṣipati saṃvidī ti /",
    "GSP33yaatsi_u:5044": " saṃvit jñānameva,",
    "GSP33yaatsi_u:5045": " na jñānāśrayaḥ /",
    "GSP33yaatsi_u:5046": " tathā ca caitanyasamavāyitvasya prakāśamānatāprayojakatve caitanye tadabhāvātprakāśamānatā na ghaṭeteti bhāvaḥ /",
    "GSP33yaatsi_u:5047": " nanu caitanyasambandha eva prakāśaheturupeyata iti cettatrāha kastaye ti /",
    "GSP33yaatsi_u:5048": " tayā-cetanayā /",
    "GSP33yaatsi_u:5049": " saṃbandhavikalpena dūṣaṇamatra kriyate /",
    "GSP33yaatsi_u:5050": " caitanyavadātmasamavetatvasya caitanyasaṃbandhatve ghaṭāderaprakāśāpattiḥ /",
    "GSP33yaatsi_u:5051": " tadāha ghaṭāde riti /",
    "GSP33yaatsi_u:5052": " caitanyaviṣayatvasya tattve ca caitanyasyātmanaścāprakāśāpattiḥ /",
    "GSP33yaatsi_u:5053": " tadāha ātmana iti /",
    "GSP33yaatsi_u:5054": " ātmanaḥ-saṃvidaḥ /",
    "GSP33yaatsi_u:5055": " tasya-puṃsaḥ /",
    "GSP33yaatsi_u:5056": " prakāśaprayojakasya caitanyaviṣayatvasyāṅgulyagreṇeva svātmasparśasyāśakyatvāccaitanye,",
    "GSP33yaatsi_u:5057": " karmakartṛtvavirodhādātmani cāsambhava iti hārdam /",
    "GSP33yaatsi_u:5058": " nanu karmakartṛvirodhopagame 'stu jñānāśrayatayaivātmani prakāśatevyavahāraḥ /",
    "GSP33yaatsi_u:5059": " jñānasya tvatīndriyasya jñātatāliṅgakānumānātprākaṭyaṃ sambhavati prakāśatevyavahāranidānamityatrāha jñānādhīne ti /",
    "GSP33yaatsi_u:5060": " jñānānumānapratikṣepācca jñānasya jñānarūpatayaiva prakāśatevyavahāro vācyaḥ /",
    "GSP33yaatsi_u:5061": " tathā ca prākaṭyena jñānajadharmeṇārtheṣu,",
    "GSP33yaatsi_u:5062": " jñānarūpatayā jñāne,",
    "GSP33yaatsi_u:5063": " jñānāśrayatayaiva",
    "GSP33yaatsi_u:5064": " cātmani prakāśatevyavahāra iti triṣvapi tasyaikarūpyāsambhava etanmata iti sthitam /",
    "GSP33yaatsi_u:5065": " evaṃ bhāṭṭamate jñeyajñānajñātṛṣu prakāśatevyavahārasyaikarūpyāsambhavaṃ gurumukhena",
    "GSP33yaatsi_u:5066": " procya gurumate 'pi triṣu vyavahārānuguṇye aikarūpyāsambhavaṃ vimarśaka udbhāvayati svaprakāśe ti /",
    "GSP33yaatsi_u:5067": " jñānaviṣayatayār'the,",
    "GSP33yaatsi_u:5068": " jñānarūpatayā jñāne,",
    "GSP33yaatsi_u:5069": " jñānāśrayatayā cātmani vyavahārānuguṇyaṃ vaktavyamiti gurumate 'pi vairūpyamaśakyaparihāramityarthaḥ /",
    "GSP33yaatsi_u:5070": " dūṣaṇāntaramapyāha matadvaye ātmanī ti /",
    "GSP33yaatsi_u:5071": " atra śaṅkā indriye ti /",
    "GSP33yaatsi_u:5072": " yadarthasaṃbaddhendriyaliṅgādinā yajjñānaṃ janitam,",
    "GSP33yaatsi_u:5073": " tat tasminnarthe prakaṭatāṃ vyavahārānuguṇyaṃ vā niṣpādayatīti śaṅkārthaḥ /",
    "GSP33yaatsi_u:5074": " pratikṣipati na khalu labdhe ti /",
    "GSP33yaatsi_u:5075": " kāryasya svotpattāveva nimittakāraṇāpekṣā /",
    "GSP33yaatsi_u:5076": " na tu samutpannasya svakāryajanane 'pi /",
    "GSP33yaatsi_u:5077": " anyathā kulālasannidhāna eva ghaṭena jalasyāharaṇam,",
    "GSP33yaatsi_u:5078": " nānyatrepi syādityarthaḥ /",
    "GSP33yaatsi_u:5079": " jñānasyaiva svakāryaniṣpādane svanimittāpekṣetyāśrayaṇe cedamapi vaiṣamyaṃ prasajyata iti bhāvaḥ /",
    "GSP33yaatsi_u:5080": " kulālādisamānādhiṣṭhānam-kulālādisamānādhikaraṇam /",
    "GSP33yaatsi_u:5081": " vaiṣamyāntaramapyāha na ce ti /",
    "GSP33yaatsi_u:5082": " anyatra nimittanāśe kāryanāśasyādarśanāt jñānasyaiva nimittanāśena nāśābhyupagamenāpi vaiṣamyaṃ prasaktaṃ pakṣadvaye 'pītyarthaḥ /",
    "GSP33yaatsi_u:5083": " kaṃ tarhi prakāśasya vyavahārasya vopapattiḥ? tatrāti /",
    "GSP33yaatsi_u:5084": " iti indriyādidvārā prasṛtasya tena sahārthasannikṛṣṭasya jñānasyārthaprakāśakasyārthapkāvyavahāra- janakatvaṃ svīkāryamanāyatyeti hārdam /",
    "GSP33yaatsi_u:5085": " siddhāntināṃ pakṣo 'yam /",
    "GSP33yaatsi_u:5086": " tathāsasatī ti /",
    "GSP33yaatsi_u:5087": " indriyeṇa saha pravṛttyādimattve hi jñānasya tadarthasannikṛṣṭasya tatprakāśakasyendriyārthasannikarṣānvayavyatirekānuvidhāyyanvayavyat irekopapattirityarthaḥ",
    "GSP33yaatsi_u:5088": " anyathe ti /",
    "GSP33yaatsi_u:5089": " indriyādidvārakajñānārthasannikarṣasyānupagame nimittanāśasya kāryanāśe 'hetutvādindriyārthasannikarṣādinivṛttau jñānanivṛttirna syādityarthaḥ",
    "GSP33yaatsi_u:5090": " na ca saṅkhyādinidarśanenātra pratyavasthānaṃ yuktam;",
    "GSP33yaatsi_u:5091": " asiddhatvena nāśasya saṅkhyāyā buddhināśataḥ /",
    "GSP33yaatsi_u:5092": " ekasaṅkhyava saṅkhyātvādanyāpyādravyabhāvinī //29//",
    "GSP33yaatsi_u:5093": " sarvā hyekāśrayā saṅkhyā nityānityārthavartinī /",
    "GSP33yaatsi_u:5094": " yāvadāśrayasatyeva saṃmatā sarvavādinām //30//",
    "GSP33yaatsi_u:5095": " dvitvādikā parārdhāntā saṅkhyā yānekavartinī /",
    "GSP33yaatsi_u:5096": " sāpi saṅkhyātvasāmānye sati kasmānna tādṛśī //31//",
    "GSP33yaatsi_u:5097": " nanu naikatvaṃ saṅkyā;",
    "GSP33yaatsi_u:5098": " svarūpānatirekāt /",
    "GSP33yaatsi_u:5099": " ataḥ sādhanavikalamudāharaṇam /",
    "GSP33yaatsi_u:5100": " maivam / saṅkhyaiva sā;",
    "GSP33yaatsi_u:5101": " dravyāntare 'pyanuvṛtteḥ /",
    "GSP33yaatsi_u:5102": " yadi ghaṭādeḥ svarūpamevaikatvam,",
    "GSP33yaatsi_u:5103": " tato ghaṭa ekaḥ,",
    "GSP33yaatsi_u:5104": " paṭa eka iti sarvadravyasādhāraṇyamekatvasya na syāt /",
    "GSP33yaatsi_u:5105": " nahi ghaṭasvarūpasya paṭasvarūpeṇa saṃbhavati sāmānādhikaraṇyaṃ ghaṭaḥ paṭa iti /",
    "GSP33yaatsi_u:5106": " asti tu tadekatvasya /",
    "GSP33yaatsi_u:5107": " nanu nimittanāśasyāpi kāryanāśe hetutvaṃ kvacideṣṭavyam /",
    "GSP33yaatsi_u:5108": " anyathāpekṣābuddhināśādditvādernāśasyānupapatteḥ /",
    "GSP33yaatsi_u:5109": " tathā prakṛte 'pi bhaviṣyatīti śaṅkate na ce ti /",
    "GSP33yaatsi_u:5110": " pariharati asiddhatvene ti /",
    "GSP33yaatsi_u:5111": " apekṣābuddhināśena dvitvādināśasyāsiddhatvena na nimittanāśena kāryanāśe dvitvādernāśasya nidarśanatvaṃ saṃbhavatītyarthaḥ /",
    "GSP33yaatsi_u:5112": " eke ti /",
    "GSP33yaatsi_u:5113": " yāvadāśrayabhāvitvādekatvasyeva dvitvādeḥ saṅkhyātvānnāpekṣābuddhināśānnāśa ityarthaḥ /",
    "GSP33yaatsi_u:5114": " asiddhatvametenopapāditaṃ bhavati /",
    "GSP33yaatsi_u:5115": " phalito 'tra prayogaḥ-dvitvādiryāvadāśrayasatī saṅkhyātvādekatvavaditi // 29//30//31//",
    "GSP33yaatsi_u:5116": " dṛṣṭānte hetvāsiddhiṃ śaṅkate nanu naikatvam iti /",
    "GSP33yaatsi_u:5117": " pariharati maivam iti /",
    "GSP33yaatsi_u:5118": " yadī ti /",
    "GSP33yaatsi_u:5119": " tattadvyaktisvarūpasyaivaikapratītivyavahāraniyāmakatve ghaṭa ekaḥ,",
    "GSP33yaatsi_u:5120": " paṭa eka ityādyanugatapratītivyavahārānupapattiḥ /",
    "GSP33yaatsi_u:5121": " tattadvyaktitvasyānanugatatvāt /",
    "GSP33yaatsi_u:5122": " ekatvasaṅkhyāyāstathātve tu ekatvenānugamādanugatapratītyādyupapattiriti bhāvaḥ /",
    "GSP33yaatsi_u:5123": " tārkikaprakriyayedam /",
    "GSP33yaatsi_u:5124": " kiñca-saṃṅkhyaikatā viruddhatvāt dvisaṅkhyevānyasaṅkhayā /",
    "GSP33yaatsi_u:5125": " ekaṃ dvāviti na hyasti sāmānādhikaraṇyadhīḥ // 32 //",
    "GSP33yaatsi_u:5126": " yattu anekadravyavṛttitve sati guṇatvāt saṃyogavadayāvaddravyabhāvinīdvitvādisaṅkhyeti,",
    "GSP33yaatsi_u:5127": " tannanātve 'naikāntikama /",
    "GSP33yaatsi_u:5128": " na hi satorapi ghaṭapaṭayostannānātvaṃ naśyati /",
    "GSP33yaatsi_u:5129": " na ca tat dvitvasaṅkhyaiva /",
    "GSP33yaatsi_u:5130": " trayāṇāṃ tadabhāvaprasaṅgāt /",
    "GSP33yaatsi_u:5131": " na ca tadekatvābhāvamātram /",
    "GSP33yaatsi_u:5132": " tucchasyāpi nānātvāpatteḥ /",
    "GSP33yaatsi_u:5133": " dṛṣṭānte hetvasiddhiṃ śaṅkate ' nanu naikatva 'm iti /",
    "GSP33yaatsi_u:5134": " pariharati ' maiva '-miti /",
    "GSP33yaatsi_u:5135": " ' yadī ' ti /",
    "GSP33yaatsi_u:5136": " tattadvyaktisvarūpasyaivaikapratītivyavahāraniyāmakatve ghaṭa ekaḥ,",
    "GSP33yaatsi_u:5137": " paṭa eka ityādyanugatapratītivyavahārānupapattiḥ /",
    "GSP33yaatsi_u:5138": " tattadvyaktitvasyānanugatatvāt /",
    "GSP33yaatsi_u:5139": " ekatvasaṅkhyāyāstathātve tu ekatvenānugamādanugatapratītyādyupapattiriti bhāvaḥ /",
    "GSP33yaatsi_u:5140": " tārkikaprakriyayedam /",
    "GSP33yaatsi_u:5141": " svarūpatve bādhakamuktvaikatvasya saṅkhyātve sādhakamapyāha ' saṅkhyakate ' ti /",
    "GSP33yaatsi_u:5142": " atra prayogaḥ-ekatvaṃ saṅkhyā saṅkhyāntaraviruddhatvāt dvitvādivaditi /",
    "GSP33yaatsi_u:5143": " hetuṃ pakṣe ghaṭayati ' eka 'm iti /",
    "GSP33yaatsi_u:5144": " atredaṃ bodhyam-uddeśyatāvacchedakāvacchinnaparyāpterdvitvādisaṃbandhatayā bhānāt ekatvāvacchinnaparyāpteśca dvitvādisaṃbandhatvābhāvena na ekaṃ dvāviti prayogaḥ /",
    "GSP33yaatsi_u:5145": " ekaṃ dvitvavaditi tu syānnāma,",
    "GSP33yaatsi_u:5146": " atra dvitvasamavāyasyaiva svarūpasaṃbandhena bhānāt,",
    "GSP33yaatsi_u:5147": " tasya caikasminnapyabādhāt /",
    "GSP33yaatsi_u:5148": " saṅkhyāntaraviruddhatvaṃ ca saṅkhyāntaraparyāptyavacchedakāvacchinnaparyāptikavṛttikatvābhāvalakṣaṇamiti /",
    "GSP33yaatsi_u:5149": " dvitvāderyāvadāśrayabhāvitvānumāne dṛṣṭānte sādhanavaikalyaṃ parahṛtametāvatā // 32 //",
    "GSP33yaatsi_u:5150": " āpekṣikatvāt dvitvādeḥ pratiyegyavavagrahāt /",
    "GSP33yaatsi_u:5151": " bubhutsoparamāccāpi satyā evānavagrahaḥ // 33 //",
    "GSP33yaatsi_u:5152": " ataścaitanyasyaivendriyadvārār'thasannikarṣa eva tadbhāvānuvidhānopapattiḥ /",
    "GSP33yaatsi_u:5153": " anyacca, arthasya prakāśakaṃ hi jñānaṃ bhavatām /",
    "GSP33yaatsi_u:5154": " sarvaṃ ca prakāśakaṃ prakāśyavastusannikṛṣṭameva prakāśakaṃ dṛṣṭaṃ dīpaprabhādi /",
    "GSP33yaatsi_u:5155": " atastadapi tatheti yuktamāśrayitum /",
    "GSP33yaatsi_u:5156": " vyomavadamūrtasya na kriyāvattvamiti cet,",
    "GSP33yaatsi_u:5157": " keyaṃ mūrtirnāma ?",
    "GSP33yaatsi_u:5158": " yadvirahiṇaḥ kriyāyogaḥ /",
    "GSP33yaatsi_u:5159": " yadi paribhāṣikī dravyatve sati kvācitkateti /",
    "GSP33yaatsi_u:5160": " iṣyata eva sā caitanye /",
    "GSP33yaatsi_u:5161": " na hi tatsarvagataṃ dravyam,",
    "GSP33yaatsi_u:5162": " tathāsati yugapat sarvārthasiddhiprasaṅgāt /",
    "GSP33yaatsi_u:5163": " kvācitkatve tu tadvi yadaikadaikendriyeṇa saṃprayuktaṃ tadarthābhimukham,",
    "GSP33yaatsi_u:5164": " na tadendriyāntaramadhitiṣṭhati /",
    "GSP33yaatsi_u:5165": " ata eva hi yugapajjñānānutpattiḥ /",
    "GSP33yaatsi_u:5166": " niratiśayavegaṃ ca tat,",
    "GSP33yaatsi_u:5167": " yugapadivātiśīghramanekendriyādhiṣṭhānadarśanāt /",
    "GSP33yaatsi_u:5168": " ato yathoditamamūrtatvamasiddham /",
    "GSP33yaatsi_u:5169": " sparśavattā mūrtiḥ,",
    "GSP33yaatsi_u:5170": " tadvitarahānniṣkriyatvamiti cet ;",
    "GSP33yaatsi_u:5171": " śabdenānaikāntaḥ /",
    "GSP33yaatsi_u:5172": " sa khalu śaṅkhamukhāderdavīyaso 'pi deśāt nodanaviśeṣeṇa loṣṭādiriva yāvadvegaṃ pratiṣṭhate sparśavihīno 'pi /",
    "GSP33yaatsi_u:5173": " sparśarahitasyāpi manaindriyasya kriyāvattvaṃ padārthavākyārthavidāmubhayeṣāmapi saṃmatameva /",
    "GSP33yaatsi_u:5174": " kathamatītānāgatayorasatoścaitanyena saṃprayoga iti cet,",
    "GSP33yaatsi_u:5175": " kathaṃ vā viṣayabhāvaḥ,",
    "GSP33yaatsi_u:5176": " prakāśamānatvam,",
    "GSP33yaatsi_u:5177": " saṅkhyādiyogo vā tayoḥ ?",
    "GSP33yaatsi_u:5178": " yastatra nirvāhaḥ,",
    "GSP33yaatsi_u:5179": " sa evātrāstu /",
    "GSP33yaatsi_u:5180": " api cātītatayānāgatatayā ca tāvapyadyāpi vidyete iti tena rūpeṇa bodhasannikarṣe kānupapattiḥ ?",
    "GSP33yaatsi_u:5181": " kiñca, yathā davīyasi deśe satā dhruvaśiṃśumārādinā dṛk tu sannikṛṣyate,",
    "GSP33yaatsi_u:5182": " tathā davīyasi kāle satā kalpādyantavartinā svayaṃbhuvādineti nālokaṃ kiñcit / kiñca-",
    "GSP33yaatsi_u:5183": " satpratipakṣamāśaṅkate ' yattvaneke ' ti /",
    "GSP33yaatsi_u:5184": " pariharati ' tadi ' ti /",
    "GSP33yaatsi_u:5185": " nānātvaṃbahutvam /",
    "GSP33yaatsi_u:5186": " tasya ca vyāsajyavṛttitvāddvitvādivadguṇatvameva /",
    "GSP33yaatsi_u:5187": " na tu bhedarūpatvam /",
    "GSP33yaatsi_u:5188": " bhedasyāvyāsajyavṛttitvāditi bhāvaḥ /",
    "GSP33yaatsi_u:5189": " nanu yāvadāśrayaṃ sattve āśrayopalambhakāle niyamata ekatvasyeva dvitvāderupalambhaḥ prasajyate iti cettatrāha ' āpekṣikatvā ' diti /",
    "GSP33yaatsi_u:5190": " saṃbandhyantaragrahasāpekṣagrahasya dvitvādeḥ pratiyoginaḥ saṃbandhyantarasyāgrahaṇāt,",
    "GSP33yaatsi_u:5191": " grahaṇe vā dvitvādibubhutsāyā apekṣābuddheśca tadvodhe sahakāriṇyā viraheṇa na sadā graha iti bhāvaḥ /",
    "GSP33yaatsi_u:5192": " evaṃ ca nimittanāśanāśyatvasya na nidarśanībhavitumalaṃ dvitvādatyuktaṃ bhavati /",
    "GSP33yaatsi_u:5193": " vastuto 'pekṣābuddhiviśeṣātiriktaṃ dvitvādikamevāprāmāṇikamiti tannāśādhīnatannāśasya na tarāṃ prasaktiriti bodhyam // 33 //",
    "GSP33yaatsi_u:5194": " nātītānāgate buddherdūre bhavitumarhataḥ /",
    "GSP33yaatsi_u:5195": " buddhyā prakāśamānatvādbuddhiboddhṛsvarūpavat // 34 //",
    "GSP33yaatsi_u:5196": " evaṃ ca caitanyasya",
    "GSP33yaatsi_u:5197": " niratiśayavegitayāntarāladeśakālāgrahaṇābhimāno 'lātacakragatakramavaddeśabhedasaṃyogavibhāgāgrahaṇābhimānavat /",
    "GSP33yaatsi_u:5198": " api cendriyaliṅgasaṃskārāderyadarthapratiniyataṃ rūpam,",
    "GSP33yaatsi_u:5199": " tainaivopaśliṣya nissaraccaitanyamapi tadgocareṇaiva sannikṛṣṭate ;",
    "GSP33yaatsi_u:5200": " yathā gavādipadaśaktirekabuddhisiddhe 'pi sāmānyaviśeṣātmake vastuni sāmānyāṃśenaiva saṃbadhyate,",
    "GSP33yaatsi_u:5201": " yathā vā vidhiḥ prāptāṃśaparihāreṇāprāptāṃśameva bhāvanāyāḥ spṛśati /",
    "GSP33yaatsi_u:5202": " ata indriyādidvāreṇa caitanyaṃ tadarthābhimukhaṃ nirgacchatīti nyāyyam /",
    "GSP33yaatsi_u:5203": " yathā'ha bhagavān ” tadasya harati prajñāṃ vāyurnāvamivāmbhasi ” iti /",
    "GSP33yaatsi_u:5204": " manuśca, ” indriyāṇāṃ hi sarveṣāṃ yadyekaṃ kṣaratīndriyam /",
    "GSP33yaatsi_u:5205": " tenāsya kṣarati prajñā dṛteḥ pādādivodakam // ” iti /",
    "GSP33yaatsi_u:5206": " yattu guṇaścaitanyaṃ guṇinamapahāya kathamanyato yātīti ;",
    "GSP33yaatsi_u:5207": " tadayuktam,",
    "GSP33yaatsi_u:5208": " prahāṇānabhyupagamāt /",
    "GSP33yaatsi_u:5209": " aprahāyaivātmānamitastataścetanā indriyādidvārānniścarati /",
    "GSP33yaatsi_u:5210": " vicchinnāyāśca tasyāḥ sandhānāsaṃbhavaḥ śāsra evoktaḥ /",
    "GSP33yaatsi_u:5211": " dṛśyante ca guṇā api śabdagandhasūryālokaratnaprabhādayo gatimanto dharmyativartinaśca /",
    "GSP33yaatsi_u:5212": " atisūkṣmo dūragamanadharmā bhautiko hi śabdaḥ /",
    "GSP33yaatsi_u:5213": " nanu nabha iva vibhuḥ śabdo vyañjakadhvanivaśena prādeśika iva gatvara iva copalabhyate /",
    "GSP33yaatsi_u:5214": " tathāhi-śabdaḥ sarvavyāpī ekadravyavartitve satyākāśaguṇatvāt tatparimāṇavat /",
    "GSP33yaatsi_u:5215": " maivam, atadguṇatvāt /",
    "GSP33yaatsi_u:5216": " vāyavīyaḥ śabdaḥ,",
    "GSP33yaatsi_u:5217": " tena niyatasahotpattikatvāt,",
    "GSP33yaatsi_u:5218": " tadīyasparśavat /",
    "GSP33yaatsi_u:5219": " yaśca yena dravyeṇa niyatasahotpattirguṇaḥ sa tadguṇa eva,",
    "GSP33yaatsi_u:5220": " yathā tathāvidhā rūpādayaḥ /",
    "GSP33yaatsi_u:5221": " niyatasahotpattiśca vāyunā śabdaḥ /",
    "GSP33yaatsi_u:5222": " ubhayorapi bherīdaṇḍavaṃśadalanādisaṃyogavibhāgajatvaniyamāt /",
    "GSP33yaatsi_u:5223": " utpadyate ca śabdaḥ indriyagrāhyatve sati guṇatvāt gandhādivat /",
    "GSP33yaatsi_u:5224": " kṛtakaśca, kriyottaramevopalabhyatvāt saṃyogādivat /",
    "GSP33yaatsi_u:5225": " na cābhivyañjakatvaṃ prayatnādeḥ kalpyam, gauravāt /",
    "GSP33yaatsi_u:5226": " tatpratītikāraṇatvakalpanādapi tatkāraṇatvakalpanaiva hi laghvī /",
    "GSP33yaatsi_u:5227": " abhivyañjakāśca ekadeśāvasthitānekendriyagrāhyān yugapadabhivyañjanti,",
    "GSP33yaatsi_u:5228": " yathā pradīpo rūpasaṅkhyāparimāṇāni karakādīṃścaikapradeśavartinaḥ /",
    "GSP33yaatsi_u:5229": " na caivaṃ tālvādisaṃyogavibhāgajanitapavana iti nāsau vyañjakaḥ /",
    "GSP33yaatsi_u:5230": " jñānasyārthasannikarṣānupagame bādhakamuktvār'thasannikarṣe sādhakaṃ cāha ' anyacce ' ti /",
    "GSP33yaatsi_u:5231": " jñānasya vahiḥprasaraṇe 'mūrtatvavirodhamāśaṅkate ' vyomava '- diti /",
    "GSP33yaatsi_u:5232": " mūrtatvavikalpenaināṃ śaṅkāṃ",
    "GSP33yaatsi_u:5233": " nirasyati ' keyam ' ityādinā /",
    "GSP33yaatsi_u:5234": " ' na hi ta ' diti /",
    "GSP33yaatsi_u:5235": " bandhadaśāyāṃ jñānasyāvibhutvameveti bhāvaḥ /",
    "GSP33yaatsi_u:5236": " ' na tade ' ti /",
    "GSP33yaatsi_u:5237": " ekendriyādhiṣṭhānakāle indriyāntarasaṃpṛktaṃ sattanna pravartayati tadarthasannikarṣāyetyarthaḥ /",
    "GSP33yaatsi_u:5238": " evaṃ cāvibhudravyatvalakṣaṇamūrtatvasya jñāne satvādamūrtatvamasiddhamiti bhāvaḥ /",
    "GSP33yaatsi_u:5239": " sparśavattvaṃ mūrtatvamiti pakṣe doṣamāha ' śabdene ' ti /",
    "GSP33yaatsi_u:5240": " yasyāsparśatvaṃ tasyākriyatvamiti niyamo 'siddhaḥ /",
    "GSP33yaatsi_u:5241": " śabdasyāmūrtasyāpi kriyāvattvāt /",
    "GSP33yaatsi_u:5242": " tathā cāsparśasyāpi jñānasya prasaraṇādau nānupapattiriti bhāvaḥ /",
    "GSP33yaatsi_u:5243": " anaikāntyapradarśanaṃ śabde tasya dravyatvamatena /",
    "GSP33yaatsi_u:5244": " tasya dravyatve vimatyāmapi saṃpratipannasthalāntare taddarśayat ' sparśe ' ti /",
    "GSP33yaatsi_u:5245": " yadvā nanu śabdasyāśrayadvāraiva gatirvācyā /",
    "GSP33yaatsi_u:5246": " śabdāśrayaśca vāyuḥ sparśavāniti na niruktaniyame kṣatiriti cettatrāha ' sparśe ' ti /",
    "GSP33yaatsi_u:5247": " padārthavidaḥ kāṇādāḥ,",
    "GSP33yaatsi_u:5248": " vākyārthavido jaiminīyāḥ /",
    "GSP33yaatsi_u:5249": " ubhayeṣāmapi sammataṃ manaso niḥsparśasyāpi kriyāvattvamityarthaḥ /",
    "GSP33yaatsi_u:5250": " arthasannakarṣeṇa jñānasyārthaprakāśakatve 'tītenānāgatena vār'thena sannikarṣāyogājjñānana tattadarthaprakāśavyavahārau na ghaṭete iti śaṅkate ' kathamatīte ' ti /",
    "GSP33yaatsi_u:5251": " pratibandīmāha ' kathaṃ ve ' ti /",
    "GSP33yaatsi_u:5252": " atītānāgatayorvartamānajñānaviṣayatvaṃ vaiśeṣikamate,",
    "GSP33yaatsi_u:5253": " vartamānajñānādhīnaprakāśākhyadharmasamavāyitvaṃ bhāṭṭamate,",
    "GSP33yaatsi_u:5254": " matadvaye 'pi dvitvādisaṅkhyā ca vartamānāpekṣābuddhijanyātayoḥ kathaṃ ghaṭata ityarthaḥ /",
    "GSP33yaatsi_u:5255": " uttarataulyaṃ sphorayati ' yastatre ' ti /",
    "GSP33yaatsi_u:5256": " jñānaviṣayatve jñānādhīnadharmabhāktve vā jñānādhīne vartamānatvamarthasya nāpekṣitamityakāmenāpi svīkāryam /",
    "GSP33yaatsi_u:5257": " asmābhirapi jñānasannikarṣastathaivopapādyata iti bhāvaḥ /",
    "GSP33yaatsi_u:5258": " vastutaḥ siddhānte dhvaṃsaprāgabhāgabhāvalakṣaṇāvasthāntareṇa tayorapi jñānakāle sattvājjñānasannikarṣa upapadyata evetyāha ' api ce ' ti /",
    "GSP33yaatsi_u:5259": " kānupapattirityatra kvacit kā nāmānupapattiriti pāṭhaḥ /",
    "GSP33yaatsi_u:5260": " nanvevamapi tattatkālasya jñānena grahaṇaṃ na syādadyatanena,",
    "GSP33yaatsi_u:5261": " tasyedānīmabhāvādityatrāha ' kiñce ' ti /",
    "GSP33yaatsi_u:5262": " jñānāsyātivegitayā tattatkālasannikarṣeṇa tattadgrahaṇamupapannamityarthaḥ /",
    "GSP33yaatsi_u:5263": " vyavahitakālasannikarṣe jñānasya nidarśanaṃ vyavahitadeśasannikarṣo 'tivegino nāyanatejasaḥ /",
    "GSP33yaatsi_u:5264": " dūratve 'pi buddhyā sannikarṣo ghaṭata ityuktam /",
    "GSP33yaatsi_u:5265": " idānīṃ buddhyapekṣayādūratvameva netyāha ' nātīte ' ti /",
    "GSP33yaatsi_u:5266": " buddhyadūratvameva buddhisannikarṣo bodhyabodhaboddhṛsādhāraṇa iti tu siddhāntaḥ // 34 //",
    "GSP33yaatsi_u:5267": " nityatvavādinaḥ śabdā nirbhāgavyomavartinaḥ /",
    "GSP33yaatsi_u:5268": " śrāvaṇāścetyabhivyaktiniyame nāsti kāraṇam // 35 //",
    "GSP33yaatsi_u:5269": " deśaikye grāhakaikye ca vyañjakaikyaṃ hi darśitam /",
    "GSP33yaatsi_u:5270": " tadabhāvātprayatnotthamārutaḥ kāraṇaṃ dhvaneḥ // 36 //",
    "GSP33yaatsi_u:5271": " ata eva ca nānātvaṃ pratyuccāraṇamiṣyatām /",
    "GSP33yaatsi_u:5272": " kṛtasya kāraṇāyogāddhetupauṣkalyabhedataḥ // 37 //",
    "GSP33yaatsi_u:5273": " kiñcodāttānudattatvadīrghatvahrasvatādayaḥ /",
    "GSP33yaatsi_u:5274": " gādisthā yugapadbhānto na bhindyuḥ svāśrayān katham // 38 //",
    "GSP33yaatsi_u:5275": " sthānaikyāpātasādṛśyāt pratyabhijñāpi naikyataḥ /",
    "GSP33yaatsi_u:5276": " pradīpapratyabhijñeva jñāpitā bhedahetavaḥ // 39 //",
    "GSP33yaatsi_u:5277": " nanvevaṃ caitanyasaṃyogaḥ,",
    "GSP33yaatsi_u:5278": " saṃyogajo vā kaścitprakāśaḥ prāptaḥ /",
    "GSP33yaatsi_u:5279": " ubhayamapi tanna caitanye saṃbhavati,",
    "GSP33yaatsi_u:5280": " bhedāpekṣatvāt saṃbandhasya /",
    "GSP33yaatsi_u:5281": " ātmano 'pi na caitanyena saṃyogaḥ,",
    "GSP33yaatsi_u:5282": " taddharmitvāt /",
    "GSP33yaatsi_u:5283": " na hi dharmadharmiṇoḥ saṃbandhaḥ saṃyogaḥ /",
    "GSP33yaatsi_u:5284": " samavāyo hi saḥ ;",
    "GSP33yaatsi_u:5285": " ayutasiddhasaṃbandhatvāt /",
    "GSP33yaatsi_u:5286": " saṃyogastu pṛthaksiddhayordravyayoḥ kriyānimittā prāptiḥ,",
    "GSP33yaatsi_u:5287": " akārya kāraṇayorvā tayornirantarasthitiḥ /",
    "GSP33yaatsi_u:5288": " caitanyasaṃyogasamavāyayoranyatarasya,",
    "GSP33yaatsi_u:5289": " saṃbandhamātrasya vā prakāśatve jñātṛjñānajñeyaśarīrendriyeṣvavyāptyativyāptī yathāyogamādarśayitavye /",
    "GSP33yaatsi_u:5290": " tattvāntaraprakāśābhyupagamastvanupalabdhibādhito na dūṣaṇāntaraṃ prayojayati /",
    "GSP33yaatsi_u:5291": " ato yadvyavahārodayānuguṇaṃ jñānam,",
    "GSP33yaatsi_u:5292": " tat prakāśata ityevābhyupagamo yuktaḥ /",
    "GSP33yaatsi_u:5293": " tritayavyavahārānuguṇyaṃ saṃvidastu svabhāva ityaparyanuyojyaṃ nimittavairūpyam /",
    "GSP33yaatsi_u:5294": " na hi svabhāvāḥ paryanuyogamarhanti /",
    "GSP33yaatsi_u:5295": " evaṃ cetsaṃyogasamavāyavirahiṇo 'pi padārthasya nimittabhedānusāreṇa vyavahārahetuḥ saṃviditi yuktamāśrayitum /",
    "GSP33yaatsi_u:5296": " ucyate / uktamatra,",
    "GSP33yaatsi_u:5297": " na nimittakāraṇamanurudhya kāryaṃ svakāryamārabhata iti /",
    "GSP33yaatsi_u:5298": " vyavahārānuguṇasaṃvedanatve 'pi prakāśapadārthe pravṛttinimittabhedo duṣparihara eva /",
    "GSP33yaatsi_u:5299": " bahuvrīhisamāsāśrayaṇe saṃvidantarābhāvena tasyāṃ tadabhāvaprasaṅgāt /",
    "GSP33yaatsi_u:5300": " karmadhārayāśrayaṇe jñātṛjñeyayorasaṃvedanatvenāprakāśaprasaṅgaḥ /",
    "GSP33yaatsi_u:5301": " vyavahārodayānuguṇyaṃ ca vyavahārato 'vagantavyam /",
    "GSP33yaatsi_u:5302": " tataḥ prāgeva ca bhavati viditatvapratītirvyāhāraśca/",
    "GSP33yaatsi_u:5303": " yadyevam, kastarhi prakāsatepadārthaḥ ? /",
    "GSP33yaatsi_u:5304": " na hi niravadyamekarūpaṃ jñātṛjñeyajñānānugataṃ tamupalabhāmahe /",
    "GSP33yaatsi_u:5305": " ucyate /",
    "GSP33yaatsi_u:5306": " nūnaṃ bhavānaśrutapūrvī prathamādhikaraṇasya nyāyatattve /",
    "GSP33yaatsi_u:5307": " abhihitaṃ hi tatredamanubhave smṛtimupapādayadbhiḥ,",
    "GSP33yaatsi_u:5308": " 'anubhavādūratvaṃ smṛtinimitta'm iti /",
    "GSP33yaatsi_u:5309": " etaduktaṃ bhavati-saṃvidadūratvaṃ prakāśa iti /",
    "GSP33yaatsi_u:5310": " āha-kimidamadūra iti ?",
    "GSP33yaatsi_u:5311": " dūrādanyastadviruddhastadabhāvo vā ?",
    "GSP33yaatsi_u:5312": " tathā viśeṣaṇamupalakṣaṇaṃ vā adūra iti ?",
    "GSP33yaatsi_u:5313": " viśeṣaṇatve pakṣatraye 'pi saṃvedanadūratvānusandhānapūrvikayā prakāśata iti pratītyā bhavitavyam /",
    "GSP33yaatsi_u:5314": " na ca tathāsti /",
    "GSP33yaatsi_u:5315": " upālakṣaṇatve svarūpāntaraṃ vācyam /",
    "GSP33yaatsi_u:5316": " na ca davagamyata ityuktam /",
    "GSP33yaatsi_u:5317": " ucyate ; alamasthāne saṃbhrameṇa /",
    "GSP33yaatsi_u:5318": " nanvevamapi vyavahitadeśakālasannikarṣasya madhyavartideśakālasannikarṣanāntarīyakatayā madhyavartināmapi grahaṇaṃ syāditi prasaṅgamiṣṭatvena pariharati ' evaṃ ce ' ti /",
    "GSP33yaatsi_u:5319": " nanvevamapi cakṣuṣā prasṛtasya jñānasya rasādibhirapi sati sannikarṣe tena rūpasyaiva prakāśanaṃ na tu rasāderiti vyavasthā kathamityatrāha ' api ce ' ti /",
    "GSP33yaatsi_u:5320": " yadarthapratiniyataṃ rūpam-yadartha eva vyavasthitaṃ bodhajananasāmarthyam /",
    "GSP33yaatsi_u:5321": " tena-tadarthapratiniyatarūpeṇendriyādinā /",
    "GSP33yaatsi_u:5322": " tadgocareṇaiva-tattādindriyādiyogyārthenaiva /",
    "GSP33yaatsi_u:5323": " evaṃ ca cākṣuṣajñānasya na rasādinā sannikarṣa iti bhāvaḥ /",
    "GSP33yaatsi_u:5324": " yogyāṃśenaiva saṃbandhe laukikaṃ vaidikaṃ ca nidarśanaṃ ' yathe ' ti ' yathā ve ' ti ca /",
    "GSP33yaatsi_u:5325": " gavādipadaśaktestadvyaktilakṣaṇaviśeṣeṇa sambandhe tattatpadādvyaktyantarabodho na syāt /",
    "GSP33yaatsi_u:5326": " sāmānyāṃśena saṃbandhe tu syāditi gavādipadasaṃbandhayogyatvaṃ sāmānyasyaiva matam /",
    "GSP33yaatsi_u:5327": " vidheśca prāptārthe 'nvayasya nirarthakatvādaprāptenaivānvayayogyatā matā /",
    "GSP33yaatsi_u:5328": " tena tena ca tattadanvaya iṣyate yathā,",
    "GSP33yaatsi_u:5329": " evaṃ tattadaindriyikādijñānasya tattadindriyādyarthenaiva saṃbandho mantavyaḥ ;",
    "GSP33yaatsi_u:5330": " anyathāndhabadhirādivilopaprasaṅgāt,",
    "GSP33yaatsi_u:5331": " avyavasthāprasaṅgācceti bhāvaḥ /",
    "GSP33yaatsi_u:5332": " bhāvanāyāḥ sādhyasādhanetikartavyatānvayitve 'pi bhāvanānyayinyaprāpte sādhanāṃśa eva vidhitātparyamiti mīmāṃsakāḥ /",
    "GSP33yaatsi_u:5333": " tadarthābhimukhameva-indriyayogyārthaprakāśanaikatatparam /",
    "GSP33yaatsi_u:5334": " saṃbandhamātraṃ na sannikarṣaḥ /",
    "GSP33yaatsi_u:5335": " kintu saṃbandhaviseṣaḥ /",
    "GSP33yaatsi_u:5336": " sa ca tattadindriyayogyārthenaiva tattadaindriyikajñanasyeti na cākṣuṣādinā",
    "GSP33yaatsi_u:5337": " rasādeḥ prakāśa iti hārdam /",
    "GSP33yaatsi_u:5338": " cākṣuṣādijñānasya rasādina saṃbandha eva nāstīti tu kaścana pakṣaḥ /",
    "GSP33yaatsi_u:5339": " prāguktapakṣa eva tu yuktaḥ /",
    "GSP33yaatsi_u:5340": " indriyārthabhimukhatayā jñānasya prasaraṇe śrīmadgītāvākyaṃ pramāṇayati ' tadasye ' ti /",
    "GSP33yaatsi_u:5341": " ” indriyāṇāṃ hi caratāṃ",
    "GSP33yaatsi_u:5342": " yanmano 'nuvidhīyate ” iti pūrvārdham /",
    "GSP33yaatsi_u:5343": " ātmagrahaṇapravṛttaṃ jñānamindriyārthapravaṇaṃ mana indriyadvārā viṣayābhimukhaṃ nayatītyarthaḥ indriyadvārājñānasya prasaraṇe manorvākyam ' indriyāṇā 'm iti /",
    "GSP33yaatsi_u:5344": " kṣarati-bāhyaviṣayamabhisarati /",
    "GSP33yaatsi_u:5345": " tenendriyadvāreṇa caitanyamipi nissarati carmabhastrikācchidradvāreva jalamityarthaḥ /",
    "GSP33yaatsi_u:5346": " 'aprahāyaive' ti /",
    "GSP33yaatsi_u:5347": " saṅkocavikāśaśālino jñānasyātmadharmasyāparityajyaivātmasaṃbandhaṃ vikāsāvasthayā bāhyārthasaṃbandho ghaṭata iti yāvat /",
    "GSP33yaatsi_u:5348": " guṇasyāpyāśrayādanyatra gamane nidarśanamāha ' dṛśyanta ' iti /",
    "GSP33yaatsi_u:5349": " dharmyativartitvandharmideśādhikadeśasaṃbandhitvam /",
    "GSP33yaatsi_u:5350": " guṇatvaṃ cāyutasiddhaprakāratvalakṣaṇaṃ dravyādravyasādhāraṇamatra vācyam,",
    "GSP33yaatsi_u:5351": " śabdagandhayoradravyayorālokaprabhayośca dravyayorguṇatvenopādānāt /",
    "GSP33yaatsi_u:5352": " guṇasya gatimattvādi tu āśrayāṃśadvārā /",
    "GSP33yaatsi_u:5353": " na caivaṃ dharmyativartitvamasiddhamiti vācyam /",
    "GSP33yaatsi_u:5354": " prasiddhāśrayaśaṅkhapuṣpādyativartitve tātparyāt /",
    "GSP33yaatsi_u:5355": " ' dūrādgandho vātī ' tiśrutirgandhasya gatimāha /",
    "GSP33yaatsi_u:5356": " śabdasya gatimattvaṃ 'śaṅkhanādo 'ya' mityādyupalabdherdūre 'pi /",
    "GSP33yaatsi_u:5357": " nanvākāśaguṇatvācchabdasyāśrayadvārāpi gatirnopapadyata ityatrāha ' atisūkṣma ' iti /",
    "GSP33yaatsi_u:5358": " bhautikaḥ-bhūtajanitaḥ /",
    "GSP33yaatsi_u:5359": " bherīdaṇḍābhighātādinodbhūte vāyau śabdo jāyate /",
    "GSP33yaatsi_u:5360": " āśrayavāyyaṃśaviśaraṇavaśācca nānādikṣu tasyāpi sambandho ghaṭata iti bhāvaḥ /",
    "GSP33yaatsi_u:5361": " atisūkṣmatvāddūragantṛtvaṃ vāyoḥ /",
    "GSP33yaatsi_u:5362": " āśrayadharmaścāśrayayiṇyupacarita iti bodhyam /",
    "GSP33yaatsi_u:5363": " nanvākāśaguṇasya śabdasya vibhutvādeva na gamanāpekṣā /",
    "GSP33yaatsi_u:5364": " yatkṛte vāyavīyatvaṃ kalpyeta /",
    "GSP33yaatsi_u:5365": " vyañjakayogideśa evopalambhaniyamācca na vibhutve 'pi sarvatropalambhaprasaṅga iti śaṅkate ' nanu nabha ' iti /",
    "GSP33yaatsi_u:5366": " śabdasya vibhutvaṃ sādhayati ' śabda ' iti /",
    "GSP33yaatsi_u:5367": " ghaṭākāśasaṃyogādau vyabhicāravāraṇāya hetau viśeṣaṇadalam /",
    "GSP33yaatsi_u:5368": " ghaṭādyekatvādau tadvāraṇāya viśeṣyam /",
    "GSP33yaatsi_u:5369": " etaddūṣayati ' maiva 'm iti /",
    "GSP33yaatsi_u:5370": " svarūpāsiddhimāha ' atadguṇatvā ' diti /",
    "GSP33yaatsi_u:5371": " ākāśaguṇatvābhāvādityarthaḥ /",
    "GSP33yaatsi_u:5372": " nanvākāśaguṇatvaṃ śabdasya śāstrasiddhaṃ kathaṃ pratikṣipyata iti cet ; ucyate /",
    "GSP33yaatsi_u:5373": " āgamānusāre ākāśasyaiva na vibhutvamiti na tarāṃ tadguṇasya vibhutvam /",
    "GSP33yaatsi_u:5374": " yuktyā tu kevalayā vāyavīyatvameva setsyati śabdasyeti hārdam /",
    "GSP33yaatsi_u:5375": " yuktimevāha ' vāyavīya ' iti /",
    "GSP33yaatsi_u:5376": " vibhutvaṃ pratikṣipya nityatvamapi śabdasya pratikṣipati mīmāṃsakābhimatam ' utpadyate ce ' ti /",
    "GSP33yaatsi_u:5377": " anena vāyavīyatvānumāne śabdasya hetuviśeṣyāṃśāsiddhirapi parihṛtā /",
    "GSP33yaatsi_u:5378": " nanu taduttarakālopalabhyatvaṃ tadvyaṅgyatvādapi ghaṭetetyaprayojakatvaṃ hetoriti śaṅkāṃ",
    "GSP33yaatsi_u:5379": " pratikṣipati ' na ce ' ti /",
    "GSP33yaatsi_u:5380": " gauravāt-taddhetutvakalpanātastadabhivyaktihetutvakalpanāyāṃ gauravāt /",
    "GSP33yaatsi_u:5381": " vipakṣe gauravaprasaṅgaḥ svapakṣasyānugrāhakastarka iti hṛdayam /",
    "GSP33yaatsi_u:5382": " abhivyaktipakṣe 'nupapattimapyāha ' abhivyañjakāśce ' ti /",
    "GSP33yaatsi_u:5383": " uccāraṇasya varṇābhivyañjakatve yugapadeva nānāvarṇābhivyaktiprasaṅgaḥ /",
    "GSP33yaatsi_u:5384": " abhivyañjakasyaikadeśasthaikendriya grāhyasarvābhivyañjanasvābhāvyāditi bhāvaḥ /",
    "GSP33yaatsi_u:5385": " varṇābhivyañjakapavane vaijātyaparikalpane tvatigauravam-vyaktihetutvakalpanam,",
    "GSP33yaatsi_u:5386": " vyaktivyavasthityai vyañjakai vaijātyakalpanaṃ cetyapi bodhyam /",
    "GSP33yaatsi_u:5387": " vyañjakatve doṣamevopapādayati sārdhaślokena ' nityatve ' ti /",
    "GSP33yaatsi_u:5388": " nityatvavādina iti ṣaṣṭhyantam /",
    "GSP33yaatsi_u:5389": " mate iti śeṣaḥ /",
    "GSP33yaatsi_u:5390": " ekāśrayakatvamekandriyagrāhyatvaṃ ca viśeṣaṇadvayeva sūcitam /",
    "GSP33yaatsi_u:5391": " tathā caikoccāreṇe sarvavyañjanaprasaṅgo vyañjakatvapakṣe iti nigamayati ' deśaikye ' iti /",
    "GSP33yaatsi_u:5392": " ' tadabhāvā ' diti /",
    "GSP33yaatsi_u:5393": " ekavyañjakavyaṅgyatvābhāvāt dhvaneḥ-varṇasyoccāraṇaprayatnotthitaḥ koṣṭhyamārutastālvādisthāne 'bhighātaṃ prāpta utpādaka eva tasya tasya varṇasyetyarthaḥ",
    "GSP33yaatsi_u:5394": " vyaṅgyatvāsaṃbhavādutpādyatvapakṣe prasaktaṃ pratyuccāraṇaṃ gakārāderbhinnatvamapi sammantavyamevetyāha ' ata eve ' ti /",
    "GSP33yaatsi_u:5395": " viruddhadharmopalambhādapi bhedaṃ gādeḥ sādhayati ' kiñcodātte ' ti /",
    "GSP33yaatsi_u:5396": " ādipadena tāratvamandatvādi grāhyam /",
    "GSP33yaatsi_u:5397": " ekasyaiva kālabhedena viruddhānvayasambhavādyugapadbhānta ityuktam /",
    "GSP33yaatsi_u:5398": " bhāntaḥ-bhāsamānāḥ /",
    "GSP33yaatsi_u:5399": " vyañjakatvāsambhavādeva vyañjakadharmā vyaṅgyesamāropyanta ityapi durvacamityāśayaḥ /",
    "GSP33yaatsi_u:5400": " nanu so 'yaṃ gakāra ityādipratyabhijñā kathaṃ pratyuccāraṇaṃ bhede ?",
    "GSP33yaatsi_u:5401": " tatrāha ' sthānaikye ' ti /",
    "GSP33yaatsi_u:5402": " sādṛśyamūlatvādbhrāntirūpā seti bhāvaḥ // 35 // 36 // 37 // 38 // 39 //",
    "GSP33yaatsi_u:5403": " bhavatvanubhavādūraṃ dūrādanyadvirodhi vā /",
    "GSP33yaatsi_u:5404": " tadbhāvaśca prakāśatvaṃ (stu)",
    "GSP33yaatsi_u:5405": " kimatra bahu jalpyate // 40 //",
    "GSP33yaatsi_u:5406": " prakāśata iti pratibhāso 'pi buddhiviprakarṣapratyanīkabodhatatsaṃsṛṣṭa padārthasvarūpavimarśa eva,",
    "GSP33yaatsi_u:5407": " bāhyaprakāśavat /",
    "GSP33yaatsi_u:5408": " tatrāpi hyāloke tadvyāptabhūbhāgādau ca prakaṭādiprakhyopākhye ālokādūratvanimitte /",
    "GSP33yaatsi_u:5409": " yathā ca tatra tannimittā santamasanivṛttiḥ,",
    "GSP33yaatsi_u:5410": " evamihāpi jñānadūratvanimittā ajñānanivṛttiḥ /",
    "GSP33yaatsi_u:5411": " ata eva cānubhūte anubhave cottarakālatulyatsmaraṇam /",
    "GSP33yaatsi_u:5412": " evaṃ ca caitanyasaṃbandhaviśeṣaviṣayavikalpo 'pyalabdhāvakāśa iti niranuyojyānuyoga eva /",
    "GSP33yaatsi_u:5413": " nairantaryapadaprayāyamatyantasāmīpyamātraṃ ca saṃyogaḥ /",
    "GSP33yaatsi_u:5414": " sa eva paratantrāśritaḥ samavāyapadaparibhāṣābhūmirvaiśeṣikāṇāmiti nārthāntaratvamūrīkṛtya vikalpaḥ saṃbhavati /",
    "GSP33yaatsi_u:5415": " yathā ca saṃyogāntarbhāvaḥ samavāyasya,",
    "GSP33yaatsi_u:5416": " tathā saṃbandhavimarśe darśayiṣyāmaḥ /",
    "GSP33yaatsi_u:5417": " jñānādūratva prayukto vyavahārakṣamatālakṣaṇo vā paraḥ prakāśaḥ /",
    "GSP33yaatsi_u:5418": " sa ca satyapi svanimittapauṣkalye pratibandhāt yogyatāvirahādvā vyāpitvasaṅgitvādyātmadharmāntareṣu dehendriyādau ca na sañjāyate,",
    "GSP33yaatsi_u:5419": " cakṣussannikṛṣṭa iva kālindīpayasi rūparasādayaḥ /",
    "GSP33yaatsi_u:5420": " evaṃ nityatvavibhutvapratikṣepeṇa vāyavīyaguṇatvaṃ vyavasthāpitaṃ yuktyā śabdasya visṛtvaratvaṃ ca /",
    "GSP33yaatsi_u:5421": " ātmaguṇasya caitanyasyānyatra saṃbandhamātre dṛṣṭāntaḥ śabdo gandaśca /",
    "GSP33yaatsi_u:5422": " āśrayamantarānyatra gamane dṛṣṭāntaḥ sūryāloko maṇiprabhā ca /",
    "GSP33yaatsi_u:5423": " dravyarūpvādanyatra gamanaṃ saṃbhavati /",
    "GSP33yaatsi_u:5424": " āśrayasaṃbandhāvicchedāttaddharmatvaṃ ca susthitamiti praghaṭṭakārthaḥ /",
    "GSP33yaatsi_u:5425": " evamarthasaṃbandhaścaitanyasyoktaḥ /",
    "GSP33yaatsi_u:5426": " prakāśatevyavahāraśca caitanyasaṃbandhaprayukta ityabhipretam /",
    "GSP33yaatsi_u:5427": " atra prābhākaraḥ śaṅkate ' nanveva 'm iti /",
    "GSP33yaatsi_u:5428": " caitanyasaṃyogasya prakāśamānatāvyavahāraniyāmakatve caitanye tadāśraye tadāśraye ca tadvyavahārānupapattiḥ /",
    "GSP33yaatsi_u:5429": " caitanyasamavāyasya tathātve ca caitanyatadviṣayayostadvyavahārānupapattiḥ /",
    "GSP33yaatsi_u:5430": " caitanyasaṃbandhamātrasya tathātve cendriyāderapi prakāśaprasaṅgaḥ /",
    "GSP33yaatsi_u:5431": " ato nimittaviseṣādeva tattajjñānasya tattadarthavyavahārahetutvaṃ svabhāvataśca svasvāśrayavyavahārahetutvameṣṭavyamityanarthakamartacaitanyasaṃbandhakalpanamiti samuditāśayaḥ /",
    "GSP33yaatsi_u:5432": " vibhudvayasya saṃyogo 'stīti pakṣe kriyāyā abhāvāttatra saṃyogaṃ prakārāntareṇa nirvakti ' akārye ' ti /",
    "GSP33yaatsi_u:5433": " avayavāvayavibhinnayordravyayorantarālāvyavahitasthitiḥ saṃyoga ityarthaḥ /",
    "GSP33yaatsi_u:5434": " sa cāvibhau kriyayā /",
    "GSP33yaatsi_u:5435": " vibhvostu svata eveti bhāvaḥ /",
    "GSP33yaatsi_u:5436": " arthasaṃbandhasya nirāsādeva tajjanyadharmāntaraprakāśapakṣo nirastaḥ /",
    "GSP33yaatsi_u:5437": " dharmāntaraprakāśe 'nupalabdhibādhamapyāha ' tattvāntare ' ti /",
    "GSP33yaatsi_u:5438": " ' aparyanuyojya 'm iti /",
    "GSP33yaatsi_u:5439": " svayameva svasya vyavahārahetuḥ,",
    "GSP33yaatsi_u:5440": " svāśrayasya svasamavāyāt,",
    "GSP33yaatsi_u:5441": " viṣayasya tu svanimittānusāratā iti prayojakavaiṣamyaṃ na dūṣaṇāvahamityarthaḥ /",
    "GSP33yaatsi_u:5442": " gurumate 'pyukte doṣamāha vimarśakaḥ ' ucyate ' iti /",
    "GSP33yaatsi_u:5443": " svanimittakāraṇavatyeva deśe svakāryajanakatvamadṛṣṭamanyatreti indriyasannikarṣavatyevārthejñānena vyavahāro niṣpādyata iti na",
    "GSP33yaatsi_u:5444": " samyagiti bhāvaḥ /",
    "GSP33yaatsi_u:5445": " dūṣaṇāntara mapyāha ' vyavahāre ' ti /",
    "GSP33yaatsi_u:5446": " jñātṛjñeyayoḥsvavyavahārānuguṇajñānakatvalakṣaṇaḥ prakāśaḥ /",
    "GSP33yaatsi_u:5447": " jñānasya tu svavyavahārānuguṇajñānatvalakṣaṇaḥ sa iti triṣvanugataḥ prakāśapadārtho nāstyanugatavyavahāraniyāmaka ityarthaḥ /",
    "GSP33yaatsi_u:5448": " nanu jñānādhīnaṃ vyavahārānuguṇyamevāstu prakāśaḥ /",
    "GSP33yaatsi_u:5449": " sa cānugata ityatrāha ' vyavahārodaye ' ti /",
    "GSP33yaatsi_u:5450": " vyavahārayogyatārūpaprakāśasya vyavahārata evānumeyatayā vyavahārātpūrvameva jāyamānau viditatvapratītivyavahārāvanupapannāvityarthaḥ /",
    "GSP33yaatsi_u:5451": " evaṃ vimarśakena prakāśapadārtha ākṣipte taṭasthaḥ śaṅkate ' yadyeva 'm iti /",
    "GSP33yaatsi_u:5452": " ' na hī ' ti /",
    "GSP33yaatsi_u:5453": " jñānasaṃbandhamātrasyāprakāśamānārthasādhāraṇyāt samavāyādeścānanugatatvādanyūnānatiriktaḥ prakāśatepadārtho durnirūpa ityarthaḥ /",
    "GSP33yaatsi_u:5454": " prakāśatepadārthaḥ-prakāśatepadaghaṭakaprakṛtipratyayārthaḥ /",
    "GSP33yaatsi_u:5455": " siddhāntī samādhatte ' ucyate ' ityādinā /",
    "GSP33yaatsi_u:5456": " prathamādhikaraṇasyeti śaiṣikaṣaṣṭhī /",
    "GSP33yaatsi_u:5457": " anubhave smṛtim -anubhavavisayiṇīṃ smṛtim /",
    "GSP33yaatsi_u:5458": " ' anubhavādūratva 'm iti /",
    "GSP33yaatsi_u:5459": " viṣayasyevānubhavasyāpyanubhavādūratvamastyeveti smṛtarupapadyata iti yāvat /",
    "GSP33yaatsi_u:5460": " nanvastu nāmaitat /",
    "GSP33yaatsi_u:5461": " prakṛta kimāyātam ?",
    "GSP33yaatsi_u:5462": " tatrāha ' etadukta 'm iti /",
    "GSP33yaatsi_u:5463": " saṃvidadūratvaṃ saṃvido 'pyastītyuktaprāyam /",
    "GSP33yaatsi_u:5464": " tadrūpa eva prakāśapadārthastriṣvanugata ityuktaṃ bhavatītyarthaḥ/",
    "GSP33yaatsi_u:5465": " śaṅkate ' kimida 'm iti /",
    "GSP33yaatsi_u:5466": " naño nānārthatvātprakṛteta kor'tha iti jijñāsayā śaṅkā /",
    "GSP33yaatsi_u:5467": " naño yaṃ kañcanāpyarthamabhyupagamya śaṅkāntaraṃ ' tathe ' ti /",
    "GSP33yaatsi_u:5468": " dūrabhedādeḥ prakāśapadārthatve dūrajñānāpūrvikayaiva tatpratītyā bhavitavyam /",
    "GSP33yaatsi_u:5469": " na ca tathopalabhyate /",
    "GSP33yaatsi_u:5470": " tasyopalakṣaṇateve tūpalakṣyākārāntaraṃ vācyam /",
    "GSP33yaatsi_u:5471": " nacatadasti /",
    "GSP33yaatsi_u:5472": " evaṃ pakṣadvaye 'pyanupapattipratītiḥ śaṅkabījam /",
    "GSP33yaatsi_u:5473": " vikalpāsahatvātsaṃvidadūratvaṃ na prakāśaḥ syādityākṣepo vā ' ki ' mityādiḥ /",
    "GSP33yaatsi_u:5474": " pariharati ' ucyate ' iti /",
    "GSP33yaatsi_u:5475": " prathamavikalpaṃ prativakti ' bhavatvanubhave ' ti /",
    "GSP33yaatsi_u:5476": " dvitīyakalpaṃ prativakti ' tadbhāvaśce ' ti /",
    "GSP33yaatsi_u:5477": " anubhavadūrabhinnatvamanubhavadūravirodhitvaṃ vā prakāśatvam-prakāśamānatvam,",
    "GSP33yaatsi_u:5478": " prakāśapadārtha iti yāvat /",
    "GSP33yaatsi_u:5479": " atrānubhavapadaṃ jñānasāmānyārthakam /",
    "GSP33yaatsi_u:5480": " atredaṃ hārdam-śākhā candra ityādivadupalakṣyopalakṣaṇayoḥ sāmānādhikaraṇyanirdeśaḥ ' tadbhāvaśca",
    "GSP33yaatsi_u:5481": " prakāśatva 'm iti /",
    "GSP33yaatsi_u:5482": " tathā ca saṃvidadūratvopalakṣito dharmaḥ prakāśa iti // 40 //",
    "GSP33yaatsi_u:5483": " ato yathoktanītyā'tmā svataścaitanyavigrahaḥ/",
    "GSP33yaatsi_u:5484": " jñā(bhā)nasvabhāva evānyatkaraṇaiḥ pratipadyate //41//",
    "GSP33yaatsi_u:5485": " yattu sukhādinidarśanenātmaviśeṣaguṇatayā citerāgantukatvamupapāditam,",
    "GSP33yaatsi_u:5486": " tadapi guṇavṛttāparijñānena; yataḥ",
    "GSP33yaatsi_u:5487": " prakāśapadārthavicāro vṛttaḥ prāsaṅgikaḥ /",
    "GSP33yaatsi_u:5488": " viṣayavittivelāyāmevātmano vittyadhīnaḥ prakāśa iti vādasya nirāsārthaṃ prāg yatsamarthitaṃ jñānasvabhāvatvamātmano 'nyāpekṣaprakāśatvaṃ ca,",
    "GSP33yaatsi_u:5489": " tannigamayati ata iti kārikayā /",
    "GSP33yaatsi_u:5490": " yato jñeyajñānajñātṛsādhāraṇaḥ prakāśo nirvaktuṃ śakyate,",
    "GSP33yaatsi_u:5491": " ataḥ pakṣasapakṣānugataprakāśasiddhyā sajātīyetikārikoktayuktayā svādhīnasvaprakāśa ātmā siddhaḥ /",
    "GSP33yaatsi_u:5492": " sa ca jñānasvabhāvaka eva /",
    "GSP33yaatsi_u:5493": " natvāgantukamasya jñānam /",
    "GSP33yaatsi_u:5494": " cakṣurādinā prasṛtācca dharmabhūtajñānādarthāntarasyāpi prakāśako bhavatyātmeti kārikārthaḥ /",
    "GSP33yaatsi_u:5495": " hānasvabhāva iti prācīnamudritapāṭhastu na samīcīnaḥ //41//",
    "GSP33yaatsi_u:5496": " svarūpopādhayo dharmā yāvadāśrayabhāvinaḥ /",
    "GSP33yaatsi_u:5497": " naivaṃ sukhādi bodhastu svarūpopādhirātmanaḥ //42//",
    "GSP33yaatsi_u:5498": " yathā ca bodhopādhirātmabhāvaḥ,",
    "GSP33yaatsi_u:5499": " tathopapāditam /",
    "GSP33yaatsi_u:5500": " sukhaduḥkhe ca nātmadharmo,",
    "GSP33yaatsi_u:5501": " indriyasauṣṭhavanāśayoreva tadbhāvopapādanāt /",
    "GSP33yaatsi_u:5502": " vyākariṣyate caitadantimapadārthasamarthanāvasara iti sādhanavikalatā ca nidarśanasya /",
    "GSP33yaatsi_u:5503": " rāgadveṣādayo 'pi manovasthāviśeṣāḥ na sākṣādātmaguṇāḥ /",
    "GSP33yaatsi_u:5504": " vijñāyate hi “kāmaḥ saṅkalpo vicikitsā śraddhāśraddhā dhṛtiradhṛtirhnīrdhīrbhīrityetatsarvaṃ mana eve“ti /",
    "GSP33yaatsi_u:5505": " gīyate ca 'icchā dveṣaḥ sukhaṃ duḥkha'miti /",
    "GSP33yaatsi_u:5506": " 'cetanādhṛti'riti kṣetralakṣaṇamaikapadyena /",
    "GSP33yaatsi_u:5507": " cetanayā dhriyamāṇaḥ saṅghāto hi dehaḥ /",
    "GSP33yaatsi_u:5508": " svavṛttyanuguṇacaitanyamātrādeva pravartamānaṃ kṣetramiti yāvat /",
    "GSP33yaatsi_u:5509": " ata eva hyantaryāmibrāhnāṇe 'yasya pṛthivī śarīram' 'yasyāpaḥ śarīram' 'yasyātmā śarīra'mityādinirdeśaḥ /",
    "GSP33yaatsi_u:5510": " 'tāni sarvāṇi tadūpu'riti ca purāṇe /",
    "GSP33yaatsi_u:5511": " kimidaṃ dhīriti ?",
    "GSP33yaatsi_u:5512": " utprekṣābhiprāyaṃ tat,",
    "GSP33yaatsi_u:5513": " na jñaptiviṣayam /",
    "GSP33yaatsi_u:5514": " tasyāḥ svābhāvikatvasya tasyāmeva śrutau śrūyamāṇatvāt /",
    "GSP33yaatsi_u:5515": " śrūyate hi “na vijñāturvijñātorviparilopo vidyate” iti,",
    "GSP33yaatsi_u:5516": " “na hi draṣṭurddaṣṭerviparilopo vidyate avināśitvā“diti ca /",
    "GSP33yaatsi_u:5517": " jñāturavināśitvādeva jñānasyāvināśamupapādayantīyaṃ śrutirjñātuḥ svarūpaprayuktaṃ jñānamiti darśayati /",
    "GSP33yaatsi_u:5518": " na ca dṛṣṭiviśeṣaṇatayā draṣṭurupādānamiti sāmpratam,",
    "GSP33yaatsi_u:5519": " puṃlliṅganirdeśavirodhāt;",
    "GSP33yaatsi_u:5520": " hetośca sādhyasamatvāpatteḥ /",
    "GSP33yaatsi_u:5521": " draṣṭuḥ svarūpanirdeśaparatve 'pi",
    "GSP33yaatsi_u:5522": " dṛṣṭipadasyāsamādheyamahetutvam,",
    "GSP33yaatsi_u:5523": " svapakṣahāniśca /",
    "GSP33yaatsi_u:5524": " ātmanastu nityatvamapracālyamanekanyāyāgamasiddhaṃ yuktaṃ hetutayā vyapadeṣṭum /",
    "GSP33yaatsi_u:5525": " na hi sati padārthe tatsvarūpopādhayo na bhavitumarhanti,",
    "GSP33yaatsi_u:5526": " sati kanaka iva paiṅgalyam,",
    "GSP33yaatsi_u:5527": " prabheva ca pradīpe /",
    "GSP33yaatsi_u:5528": " tenāyamarthaḥ-ātmasvabhāvabhūtāyāściterbāhyābhyantaraviṣayaviśeṣasaṃbandhaprakāraprāptadṛṣṭighrātirasayativaktiśrutimatispṛṣṭivijñātivyapadeśabhedāyāḥ",
    "GSP33yaatsi_u:5529": " svātmāvabhāsinyāḥ saṃsārāpavargāvasthayorna jātucidviparilopo vidyata iti /",
    "GSP33yaatsi_u:5530": " 'sa yathā saindhavaghano 'nantaro 'bāhyaḥ kṛtsno rasaghana eva,",
    "GSP33yaatsi_u:5531": " evaṃ vā are ayamātmā anantaro 'bāhyaḥ kṛtsnaḥ prajñānaghanaḥ' tathā,",
    "GSP33yaatsi_u:5532": " 'svena bhāsā svena jyotiṣā' 'ātmajyotiḥ samrāḍiti hovāca' iti /",
    "GSP33yaatsi_u:5533": " tathāpavargadaśāyāmevacchandogāḥ ' na paśyo mṛtyuṃ paśyati na rogaṃ nota duḥkhatām /",
    "GSP33yaatsi_u:5534": " sarvaṃ ha paśyaḥ paśyati' 'nopajanaṃ smaran' iti,",
    "GSP33yaatsi_u:5535": " 'sa vā eṣa etena daivena cakṣuṣā manasaitān kāmān paśyan ramate' iti ca /",
    "GSP33yaatsi_u:5536": " anyāśca 'jānātyevāyaṃ puruṣaḥ,",
    "GSP33yaatsi_u:5537": " jñātavyaṃ tu na veda' ityādyāḥ sakalakaraṇoparamadaśāyāmapyātmanaḥ prabodhamabhidadhānāḥ śrutayo bodhasvabhāvatāmasya draḍhayanti /",
    "GSP33yaatsi_u:5538": " 'nirvāṇamaya evāyamātmā jñānamayo 'mala' ityādi ca purāṇe /",
    "GSP33yaatsi_u:5539": " 'jyotiṣāmapi tajjyoti'rityādi itihāse /",
    "GSP33yaatsi_u:5540": " bhagavān śaunakaśca-",
    "GSP33yaatsi_u:5541": " “yathā na kriyate jyotsnā malaprakṣālanānmaṇoḥ /",
    "GSP33yaatsi_u:5542": " doṣaprahāṇānna jñānamātmanaḥ kriyate tathā //",
    "GSP33yaatsi_u:5543": " yathodapānakaraṇāt kriyate na jalāmbaram /",
    "GSP33yaatsi_u:5544": " sadeva nīyate vyaktimasataḥ sambhavaḥ kutaḥ //",
    "GSP33yaatsi_u:5545": " tathā heyaguṇadhvaṃsādavabodhādayo guṇāḥ /",
    "GSP33yaatsi_u:5546": " prakāśyante na janyante nityā evātmano hi te //“iti /",
    "GSP33yaatsi_u:5547": " ata eva hi sūtrakāraśca 'jño 'ta eva' iti /",
    "GSP33yaatsi_u:5548": " ( iti dharmabhūtajñānanityatvasya śrutyādibhiḥ pratiṣṭhāpanam)",
    "GSP33yaatsi_u:5549": " tadevamātmasvabhāvabhūtasya caitanyasya caitanyasya viṣayasaṃśleṣaviśeṣeṣu niścayasaṃśayādivyavahārabhedaḥ,",
    "GSP33yaatsi_u:5550": " tattadviśeṣabhāji caitanye vā /",
    "GSP33yaatsi_u:5551": " caitanyasya viṣayeṇa dṛḍhasaṃyogo hi niścayaḥ;",
    "GSP33yaatsi_u:5552": " tasyaiva bahubhiryugapadadṛḍhasaṃyogaḥ saṃśayaḥ;",
    "GSP33yaatsi_u:5553": " jñānavāsanānusāreṇa saṃśleṣaḥ smaraṇamityādiḥ /",
    "GSP33yaatsi_u:5554": " uktaṃ ca 'ātmadharmasya caitanyasya viṣayeṇa saṃyogo jñānamityucyate' iti /",
    "GSP33yaatsi_u:5555": " nacaivaṃ saṃyogasyobhayāśritatvena viṣayasyāpi jñātṛtvaprasaṅgaḥ /",
    "GSP33yaatsi_u:5556": " viṣayeṇa saṃyogābhāvāt /",
    "GSP33yaatsi_u:5557": " caitanyena hi tasya saṃyogaḥ,",
    "GSP33yaatsi_u:5558": " bāhyaprakāśavat /",
    "GSP33yaatsi_u:5559": " yathā khalu ālokasaṃbandhe 'pi prakāśe sūryādereva prakāśakatvaṃ na ghaṭādeḥ /",
    "GSP33yaatsi_u:5560": " atha sūryāditantratvādālokasya sa eva taddharmā tatsaṃbandhenārthāntarasya prakāśa (ka)",
    "GSP33yaatsi_u:5561": " ityucyate, ihāpi tarhi caitanyasyātmadharmatvāttenārthāntaraṃ spṛśan sa eva jānātītyupapadyate /",
    "GSP33yaatsi_u:5562": " tatsiddhaṃ caitanyasvabhāva evāyamātmā ātmānaṃ vidannevāste;",
    "GSP33yaatsi_u:5563": " anyattu nimittabhedānusāreṇa jānāti na jānāti ceti /",
    "GSP33yaatsi_u:5564": " (iti dharmabhūtajñānasya saṃśayādyavāntarabhedopapādanam)",
    "GSP33yaatsi_u:5565": " tadevaṃ caitanyasvabhāvaḥ parisphurannapyayamātmā gambhīrajalāśayacaramīnavat jalasaṃsṛṣṭakṣīravacca",
    "GSP33yaatsi_u:5566": " na vivicya sphuṭaṃ cakāstīti tadupapādananyāyānugatāḥ pūrvānumānabhedāḥ vacanāni cādriyante /",
    "GSP33yaatsi_u:5567": " tairapyaparituṣyanto yamaniyamādiyogā",
    "GSP33yaatsi_u:5568": " ṅgānuṣṭhānakṣapitāśuddhyāvaraṇamalāḥnirodhābhyāsapuṭapākanirdhūtarajastamaḥkalaṅkasattvodrekasamutthasvetarasakalaviṣayavailakṣaṇyāparokṣajñānāya prayatante /",
    "GSP33yaatsi_u:5569": " bhāvanāprakarṣaparyante cāparokṣajñānamudayata iti sarvavādinirvivādamiti na tadupapādanāyādya prayatyate /",
    "GSP33yaatsi_u:5570": " atha yadbodhasya svābhāvikatvapratipakṣatayā'gantukatvamuktam,",
    "GSP33yaatsi_u:5571": " tadanūdya pratikṣipati yattu sukhādīti /",
    "GSP33yaatsi_u:5572": " tadapīti /",
    "GSP33yaatsi_u:5573": " guṇavṛttaṃ-guṇasvabhāvaḥ /",
    "GSP33yaatsi_u:5574": " sa ca kaḥ? /",
    "GSP33yaatsi_u:5575": " tatrāha svarūpopādhaya iti /",
    "GSP33yaatsi_u:5576": " svarūpopādhitvaṃ svarūpanirūpakatvam /",
    "GSP33yaatsi_u:5577": " tathābhūtānāṃ dharmāṇāṃ yāvadāśrayabhāvitvaṃ svabhāvaḥ /",
    "GSP33yaatsi_u:5578": " anyeṣāṃ tvāgantukatvamiti guṇavṛttam /",
    "GSP33yaatsi_u:5579": " astvevam, tataḥ kim?",
    "GSP33yaatsi_u:5580": " tatrāha naivamiti /",
    "GSP33yaatsi_u:5581": " vaiṣayikasya sukhāderāgantukatvaṃ syādeva /",
    "GSP33yaatsi_u:5582": " bodhasya tvātmasvarūpanirūpakatvādātmanaśca nityatvasya sthāpayiṣyamāṇatvānnāgantukatvaṃ sādhayituṃ śakyata iti bāvaḥ //42//",
    "GSP33yaatsi_u:5583": " yathā ceti / bodhopādhiriti bahuvrīhiḥ /",
    "GSP33yaatsi_u:5584": " jñānābhinnasvarūpanirūpakadharmaka ātmapadārtha ityarthaḥ /",
    "GSP33yaatsi_u:5585": " jñānavattvenaivopalabhyamānatvayuktayā bodhopādhitvamātmanaḥ samarthitam /",
    "GSP33yaatsi_u:5586": " viṣayasaṃbandhakādācitkatvādviṣayoparaktajñānasya kādācitkatvapratītāvapi jñānasvarūpaṃ nityameveti bhāvaḥ /",
    "GSP33yaatsi_u:5587": " yadyapi jñānasyātmasvabhāvatve nityatve ca śāstramagre pramāṇīkariṣyate /",
    "GSP33yaatsi_u:5588": " athāpi yuktipradhānatvātprakaraṇasyāsya yuktireva puraskṛteti bodhyam /",
    "GSP33yaatsi_u:5589": " anena jñānasyāgantukatvānumāne svūrūpanirūpakadharmabhinnatvamupādhirityuktaṃ bhavati /",
    "GSP33yaatsi_u:5590": " atha tatra nidarśane hetvāsiddhimapyāha sukheti /",
    "GSP33yaatsi_u:5591": " anukūlapratikūlajñānānyeva rāddhānte",
    "GSP33yaatsi_u:5592": " sukhaduḥkharūpāṇi/",
    "GSP33yaatsi_u:5593": " teṣāṃ ca pakṣāntarbhāvānna nidarśanatā /",
    "GSP33yaatsi_u:5594": " jñānaviśeṣātirikte ca sukhaduḥkhe karaṇapāṭavāpāṭavalakṣaṇe /",
    "GSP33yaatsi_u:5595": " tayośca nātmaguṇatvamiti hetvāsiddhirdṛṣṭānta iti bhāvaḥ /",
    "GSP33yaatsi_u:5596": " antimeti /",
    "GSP33yaatsi_u:5597": " svataḥsukhītyetadaṃśasamarthanāvasara ityarthaḥ /",
    "GSP33yaatsi_u:5598": " nanvevamapi rāgāderdṛṣṭāntatā syāt,",
    "GSP33yaatsi_u:5599": " ātmaviśeṣaguṇatvādāgantukatvāccetyatrāha rāgeti /",
    "GSP33yaatsi_u:5600": " manovṛttibhedā rāgādayo nātmadharmāḥ /",
    "GSP33yaatsi_u:5601": " kintvagnidharmasyauṣṇyādestatsaṃsṛṣṭasthālyāmiva manodharmāṇāmātmani kevalaṃ pratītiḥ /",
    "GSP33yaatsi_u:5602": " tathā coktaṃ “nirvāṇamaya evāyamātmā jñānamayo 'malaḥ /",
    "GSP33yaatsi_u:5603": " duḥkhājñānamalā dharmāḥ prakṛteste na cātmanaḥ//",
    "GSP33yaatsi_u:5604": " ” iti bhāvaḥ /",
    "GSP33yaatsi_u:5605": " rāgāderantaḥkaraṇadharmatvaṃ śrutyāmapi pratīyata ityāha vijñāyata iti /",
    "GSP33yaatsi_u:5606": " asminnarthe bhagavadvacanamapi saṃvādayati gīyate ceti /",
    "GSP33yaatsi_u:5607": " kṣetrāśritatvādantaḥkaraṇasya taddharmā rāgadayaḥ kṣetradharmatvenoktāḥ /",
    "GSP33yaatsi_u:5608": " nanvatra cetanādhṛtirityapi /",
    "GSP33yaatsi_u:5609": " paṭhyate /",
    "GSP33yaatsi_u:5610": " ato bodhasyāpi nātmadharmatvamityatrāha cetanādhṛtiriti /",
    "GSP33yaatsi_u:5611": " cetaneti dhṛtiriti ca na padadvayam /",
    "GSP33yaatsi_u:5612": " kintu cetanādhṛtiriti samastam /",
    "GSP33yaatsi_u:5613": " cetanena,cetanayā vā ādhṛtiryasyeti cetanādhāryaṃ niyamataḥ śarīramiti śarīralakṣmocyate 'treti bhāvaḥ /",
    "GSP33yaatsi_u:5614": " tadāha svavṛttīti /",
    "GSP33yaatsi_u:5615": " vṛttiḥ sattā,",
    "GSP33yaatsi_u:5616": " pravṛttirvā /",
    "GSP33yaatsi_u:5617": " pravartamānam-prakarṣeṇa vartamānaṃ labdhasthitikam;",
    "GSP33yaatsi_u:5618": " pravṛttimadvā /",
    "GSP33yaatsi_u:5619": " ātmacaitanyasambandhādhīnasvasattāpravṛttisāmānyakaṃ śarīramiti phalitor'thaḥ /",
    "GSP33yaatsi_u:5620": " idameva śarīralakṣma sādhu /",
    "GSP33yaatsi_u:5621": " karacaraṇādimattvādilakṣaṇānāmavyāptyādidoṣāditi hṛdaye nidhāya pṛthivyādīnāṃ paramātmaśarīratvaparaśrautavacanānyupādatte ata eveti /",
    "GSP33yaatsi_u:5622": " bhagavatsaṅkalpātmakajñānenaiva labdhasvarūpasthitipravṛttikatvātsarvasya taccharīratvaṃ śośruyate mukhyameveti bhāvaḥ /",
    "GSP33yaatsi_u:5623": " kimiti / nanvantaḥkaraṇadharmeṣu dhīrapi paṭhyate /",
    "GSP33yaatsi_u:5624": " tanna bodhasyātmasvabhāvatvamiti garbhitaṃ codyamatra /",
    "GSP33yaatsi_u:5625": " pariharati utprekṣeti /",
    "GSP33yaatsi_u:5626": " cittavṛttiviśeṣeṣu utprekṣā dhīrityucyata ityarthaḥ /",
    "GSP33yaatsi_u:5627": " yadyapi kāmādikānāmapi matamātmadharmatvam /",
    "GSP33yaatsi_u:5628": " paraṃ naite svābhāvikā ātmanaḥ,",
    "GSP33yaatsi_u:5629": " kintu karmādyupādhinibandhanāḥ /",
    "GSP33yaatsi_u:5630": " kāmāditattadbuddhivṛttihetuvyāpāravattayā ca manasastattadabhedanirdeśa aupacārikaḥ śrutau kṛta iti siddhāntaḥ /",
    "GSP33yaatsi_u:5631": " athāpyavasthāviśeṣaviśiṣṭasya jñānasyaiva rāgādirūpatayā jñānakādācitkatvānumāne",
    "GSP33yaatsi_u:5632": " na rāgāderdṛṣṭantatā saṃbhavati /",
    "GSP33yaatsi_u:5633": " naca viśiṣṭanidarśanena jñānamātrasyāgantukatvaṃ sādhyamiti vācyam /",
    "GSP33yaatsi_u:5634": " avasthāviśiṣṭasyaivopalabhyamānatayāviśiṣṭejñānamātre āgantukatvasādhanāyogāt /",
    "GSP33yaatsi_u:5635": " tasya śrutisiddhatve ca tannityatvamapi śrutisiddhameveti dharmigrāhakamānabādhaḥ /",
    "GSP33yaatsi_u:5636": " asato 'vasthāyogena ca jñānanityatvameva yuktimaditi hārdam /",
    "GSP33yaatsi_u:5637": " yathāśrutaṃ tvabhyupagamavādena /",
    "GSP33yaatsi_u:5638": " jñānanityatve śrutimudāharati śrūyate hīti /",
    "GSP33yaatsi_u:5639": " vijñātitvadṛṣṭitvādyavasthābhājo jñānasvarūpasya nityatvamatra vivakṣitam /",
    "GSP33yaatsi_u:5640": " viparilopaḥ-vināśaḥ /",
    "GSP33yaatsi_u:5641": " nanvatrāvināśitvamevoktam,",
    "GSP33yaatsi_u:5642": " nānādyanantatvaṃ jñānasyetyatrāha jñāturiti /",
    "GSP33yaatsi_u:5643": " svarūpanirūpakatvena nityātmasvarūpaprayuktasya jñānasya purātanatvamapi phalatīti bhāvaḥ /",
    "GSP33yaatsi_u:5644": " na ceti /",
    "GSP33yaatsi_u:5645": " abhedena dṛṣṭiviśeṣaṇatvaṃ draṣṭṛpadasya na yuktaṃ,",
    "GSP33yaatsi_u:5646": " tathāsati draṣṭhyā iti strīliṅganirdeśena hi bhāvyamiti bhāvaḥ /",
    "GSP33yaatsi_u:5647": " śabdavirodhamuktvārthavirodhamāha hetośceti /",
    "GSP33yaatsi_u:5648": " sādhyasamatvam-asiddhatvam /",
    "GSP33yaatsi_u:5649": " sarvakālavartamānatālakṣaṇanityatvarūpasādhyasyevāvināśitvarūpahetorapyasiddhirityarthaḥ /",
    "GSP33yaatsi_u:5650": " avināśitvasyaiva sādhyatayā tasyaiva hetutvāyoga iti vā /",
    "GSP33yaatsi_u:5651": " arthāntaraparatvamāśaṅkya pariharati draṣṭuriti /",
    "GSP33yaatsi_u:5652": " atra yojanāyāṃ dṛṣṭipadaṃ bhāvapradhānam /",
    "GSP33yaatsi_u:5653": " jñānatvāyogavyavacchedo draṣṭuḥ sādhyaḥ /",
    "GSP33yaatsi_u:5654": " atra cāprayojakatvena hetorahetutvam-asādhakatvaṃ duṣpariharamiti bāvaḥ /",
    "GSP33yaatsi_u:5655": " svapakṣeti /",
    "GSP33yaatsi_u:5656": " ātmano jñānarūpatvopagama āgantukajñānavādino 'pasiddhāntaścetyarthaḥ /",
    "GSP33yaatsi_u:5657": " advaityabhimate ca niruktaśrutyarthe dūṣaṇamatrābhimatam /",
    "GSP33yaatsi_u:5658": " yathā-jñāturjñānasvarūpānatireke sādhye vyadhikaraṇāsiddhatvenātmanityatvasyāhetutvam /",
    "GSP33yaatsi_u:5659": " jñāturahamartha syātmatvāvināśitvopagame cāpasiddhinta iti /",
    "GSP33yaatsi_u:5660": " niruktaśruterabhimatamarthaṃ vaktuṃ viṣayaṃ viśodhayati vākyadvayena ātmanastviti,",
    "GSP33yaatsi_u:5661": " nahi satīti ca /",
    "GSP33yaatsi_u:5662": " nityātmasvarūpanirūpakadharmatvaṃ jñānasya nityatve heturvākyadvayena samasūci /",
    "GSP33yaatsi_u:5663": " atha śrutivākyārthamāha teneti /",
    "GSP33yaatsi_u:5664": " draṣṭuriti vyadhikaraṇaviśeṣaṇaṃ dṛṣṭerjñānasya dharmabhūtasya /",
    "GSP33yaatsi_u:5665": " ātmano nityatva mavināśitvādātmana ityuktam /",
    "GSP33yaatsi_u:5666": " draṣṭuriti dharminirdeśāccātmasvarūpanirūpakadharmatvaṃ jñānasya siddham /",
    "GSP33yaatsi_u:5667": " tathā ca phalitaṃ hetumāha ātmasvabhāvabhūtāyā iti /",
    "GSP33yaatsi_u:5668": " nityātmasvabhāvatvaṃ hetuḥ /",
    "GSP33yaatsi_u:5669": " etena vyadhikaraṇāsiddhiśaṅkā nirastā /",
    "GSP33yaatsi_u:5670": " viṣayaviśeṣa saṃbandhaprakāraḥ-indriyādidvārakaprasṛtibhedādhīnacaitanyārthasaṃbandhav iśeṣalakṣaṇaḥ,",
    "GSP33yaatsi_u:5671": " tena prāpto dṛṣṭyādivyapadeśo yayeti samāsaḥ /",
    "GSP33yaatsi_u:5672": " dṛṣṭiścākṣuṣamadhyakṣam /",
    "GSP33yaatsi_u:5673": " ghrātirghrāṇajam /",
    "GSP33yaatsi_u:5674": " rasayatiḥ-rāsanam /",
    "GSP33yaatsi_u:5675": " vaktiḥ-śābdaṃ jñānam /",
    "GSP33yaatsi_u:5676": " śrutiḥ-śrāvaṇamadhyakṣam /",
    "GSP33yaatsi_u:5677": " matiranumānam /",
    "GSP33yaatsi_u:5678": " spṛṣṭiḥ-spārśanamadhyakṣam",
    "GSP33yaatsi_u:5679": " / vijñātirupāsanam,",
    "GSP33yaatsi_u:5680": " yogajaḥ sākṣātkāro vā /",
    "GSP33yaatsi_u:5681": " svātmāvabhāsinyāḥ-svaprakāśāyāḥ /",
    "GSP33yaatsi_u:5682": " jñānasyātmasvabhāvatve nityatve cānyā api śrutīrudāharati sa yatheti /",
    "GSP33yaatsi_u:5683": " anantara iti bāhyaḥ,",
    "GSP33yaatsi_u:5684": " abāhya iti āntaraśca pradeśaḥ sāmastyena",
    "GSP33yaatsi_u:5685": " vivakṣitaḥ /",
    "GSP33yaatsi_u:5686": " kātsnaryaṃ cātmanaḥ svarūpato dharmataśca /",
    "GSP33yaatsi_u:5687": " tathāca jñānasvarūpatvaṃ jñānasvabhāvatvaṃ cātmanaḥ sadā labhyate /",
    "GSP33yaatsi_u:5688": " ukter'the śrutyantaraṃ svena bhāsā svena jyotiṣeti /",
    "GSP33yaatsi_u:5689": " svarūpato dharmataśca prakāśarūpatvamatrocyate /",
    "GSP33yaatsi_u:5690": " ātmajyotirityapi niruktārthameva /",
    "GSP33yaatsi_u:5691": " sūryādijyotirhijyotiṣmajjyotīrūpaṃ ca,",
    "GSP33yaatsi_u:5692": " tathā'tmāpi /",
    "GSP33yaatsi_u:5693": " sūryādijyotiṣaḥ prakāśa iva,",
    "GSP33yaatsi_u:5694": " ātmano jyotīrūpaṃ jñānaṃ svābhāvikamiti cātra vivakṣitam /",
    "GSP33yaatsi_u:5695": " muktau jñānānuvṛttau śrutimupakṣipati tathāpavargeti /",
    "GSP33yaatsi_u:5696": " svābhāvikākārāvirbhāvalakṣaṇāyāṃ muktau jñānānuvṛttyā jñānasyātmasvabhāvānubandhitvaṃ prasidhyatīti bhāvaḥ /",
    "GSP33yaatsi_u:5697": " svāpe 'pi jñānānuvṛttiparāṃ śrutimāha anyāśceti /",
    "GSP33yaatsi_u:5698": " sato 'pi jñānasyārthasannikarṣābhāvātsvāpe nārthaprakāśa iti jānātyevetyāderarthaḥ /",
    "GSP33yaatsi_u:5699": " nityatva ātmasvabhāvatve ca jñānasya smṛtīścodāharati nirvāṇeti /",
    "GSP33yaatsi_u:5700": " purāṇe-śrīmati vaiṣṇave /",
    "GSP33yaatsi_u:5701": " jñānamaya iti /",
    "GSP33yaatsi_u:5702": " mayaṭ prācurye /",
    "GSP33yaatsi_u:5703": " evakāro 'trāpi saṃbadhyate /",
    "GSP33yaatsi_u:5704": " jñānapracura evetyavadhāraṇena niruktārthalābhaḥ /",
    "GSP33yaatsi_u:5705": " jyotiṣāmapīti mahābhārate śrībhagavadgītāyām /",
    "GSP33yaatsi_u:5706": " jñānanityatvādau sphuṭaṃśrīviṣṇudharmavacanamupakṣipati bhagavānityādinā /",
    "GSP33yaatsi_u:5707": " āhetyadhyāhāryam /",
    "GSP33yaatsi_u:5708": " uktārthe sūtramapi pramāṇamityāha ata eva hīti /",
    "GSP33yaatsi_u:5709": " ataḥ-śrutita eva ātmā jñaḥ-jñātaiveti sūtrārthaḥ /",
    "GSP33yaatsi_u:5710": " jña evetyanena nityatvamātmasvabhāvatvaṃ ca jñānasya sūtrakṛdabhimatam /",
    "GSP33yaatsi_u:5711": " ata eva jñānanityatve svāpe 'pi prakāśaḥ syādityāśaṅkya parihṛtaṃ puṃstvādivadityanena /",
    "GSP33yaatsi_u:5712": " nanvevaṃ jñānasyātmadharmabhūtasya svābhāvikatve tasya saṃśayaniścayādibhedaḥ smṛtyanubhavabhedaśca katham?",
    "GSP33yaatsi_u:5713": " tatrāha tadevamiti /",
    "GSP33yaatsi_u:5714": " yugapatjhaṭiti,",
    "GSP33yaatsi_u:5715": " nairantaryeṇeti yāvat /",
    "GSP33yaatsi_u:5716": " jñānavāsanā-anubhavādhīnasaṃskāro jñānasūkṣmāṃśaḥ /",
    "GSP33yaatsi_u:5717": " caitanyārthasaṃśleṣaviśeṣaḥ,",
    "GSP33yaatsi_u:5718": " arthasaṃśleṣaviśeṣaviśiṣṭaṃ caitanyameva vā saṃśayaniścayādivyapadeśabhāgityuktam /",
    "GSP33yaatsi_u:5719": " tatra prathamapakṣe śaṅkate na caivamiti /",
    "GSP33yaatsi_u:5720": " saṃyogasya dviṣṭhatvena cityarthasaṃyogasya jñānatve viṣayasyāpi jñātṛtvaprasaṅga ityarthaḥ /",
    "GSP33yaatsi_u:5721": " caitanyasya jñātṛtvaprasaṅge kathañcidiṣṭāpattisambhavādviṣayasya jñātṛtvaṃ prasañjitam /",
    "GSP33yaatsi_u:5722": " yadvā viṣayasya-viṣayāśrayasya /",
    "GSP33yaatsi_u:5723": " yathāśrute ātmano 'pi",
    "GSP33yaatsi_u:5724": " tattajjñānāśrayatvaṃ na syāt pakṣe 'smin /",
    "GSP33yaatsi_u:5725": " ataḥ svāśrayāśrayatvasaṃbandhena jñānavattvameva jñātṛtvamatra pakṣe vācyamiti viṣaye na jñātṛtvaprasaṅga iti /",
    "GSP33yaatsi_u:5726": " pariharati viṣayeṇeti /",
    "GSP33yaatsi_u:5727": " viṣayeṇeti hetau tṛtīyā /",
    "GSP33yaatsi_u:5728": " viṣayaśabdo viṣayavyāpāraparaḥ /",
    "GSP33yaatsi_u:5729": " evamagre cātanyenetyatrāpi /",
    "GSP33yaatsi_u:5730": " ayaṃ bhāvaḥ-arthagrahaṇārthaṃ vyāpriyamāṇaṃ hi caitanyameva / tathāca",
    "GSP33yaatsi_u:5731": " viṣayacaitanyasaṃyogasya tattadarthajñānatve 'pi tasya svānukūlavyāpṛtimaccaitanyāśrayatvasaṃbandhenātmanyeva sattvāttasyaiva jñātṛtvaṃ nārthāderityupalambhabalādvyavasthāpyam,",
    "GSP33yaatsi_u:5732": " yathā ālokārthasaṃyogasyaiva prakāśatve 'pi prakāśakatvaṃ svadharmabhūtālokaprasaraṇavaśātsūryādereva nārthasya tadvaditi /",
    "GSP33yaatsi_u:5733": " yadvā viṣayānuyogikasaṃyogābhāvāditi viṣayeṇetyāderarthaḥ /",
    "GSP33yaatsi_u:5734": " tasya saṃyogaḥ-viṣayapratiyogikasaṃyogaḥ /",
    "GSP33yaatsi_u:5735": " evaṃ prathamaṃ pakṣamupapādya tattadarthasaṃbaddhaṃ caitanyameva tattadarthajñānamiti dvitīyaṃ pakṣaṃ śaṅkāsamādhānamukhena vyavasthāpayati atheti /",
    "GSP33yaatsi_u:5736": " prakāśaḥ-prakāśakaḥ /",
    "GSP33yaatsi_u:5737": " sūryāditantratvam-sūryādyadhīnasvarūpasthitipravṛttikatvaṃ tadapṛthaksiddhaviśeṣaṇatvaṃ ca /",
    "GSP33yaatsi_u:5738": " tattadarthasaṃbaddhālokāśrayasyaiva sūryādeḥ prakāśakatvamiva tattadarthasaṃbaddhacaitanyavata ātmana eva jñātṛtvamityarthaḥ /",
    "GSP33yaatsi_u:5739": " ayameva mukhyaḥ pakṣaḥ /",
    "GSP33yaatsi_u:5740": " jñātṛtvasya sākṣādātmani saṅgateriti bhāvaḥ /",
    "GSP33yaatsi_u:5741": " ananyasādhana ityuktamananyādhīnasiddhitvaṃ caitanyasvabhāvatvaṃ cātmano nigamayati tatsiddhamiti /",
    "GSP33yaatsi_u:5742": " caitanyasvabhāva eva-jñātṛtvasvabhāva eva /",
    "GSP33yaatsi_u:5743": " anena jñānasyāgantukatvaṃ nirastam /",
    "GSP33yaatsi_u:5744": " ātmanaṃ vidannevāste-nityānanyādhīnasvaprakāśavānevāste /",
    "GSP33yaatsi_u:5745": " anenātmanaḥ prakāśasyāgantukatvaṃ",
    "GSP33yaatsi_u:5746": " jñānaprayuktatvaṃ ca vyāvartitam /",
    "GSP33yaatsi_u:5747": " nimittabhedānusāreṇa- indriyaliṅgādijñānārthasannikarṣopādhyanvayavyatirekānuvidhānataḥ /",
    "GSP33yaatsi_u:5748": " śiṣṭaṃ spaṣṭam /",
    "GSP33yaatsi_u:5749": " svayaṃprakāśasyātmanaḥ śābdādipramāṇadhīgocaratvamapi sādhayati tadevamityādinā /",
    "GSP33yaatsi_u:5750": " asphuṭaprakāśe mīno nidarśanam;",
    "GSP33yaatsi_u:5751": " avivekagrahaṇe ca kṣīram /",
    "GSP33yaatsi_u:5752": " tadupapādananyāyānugatāḥ-ātmānātmavivekopapādakāvayavapañcakātmakanyāyaprayojyāḥ,",
    "GSP33yaatsi_u:5753": " anumānabhedāḥ-anumānaviśeṣāḥ /",
    "GSP33yaatsi_u:5754": " vacanāni-pramāṇavākyāni śāstrānugatāni /",
    "GSP33yaatsi_u:5755": " tairapi iti /",
    "GSP33yaatsi_u:5756": " anumānāgamānāṃ parokṣaikahetutvena prasphuṭaprakāśāsampādakatvāttāvanmātre 'paritoṣaḥ prasphuṭātmaprakāśākāṅkṣiṇāṃ yukta eva hi /",
    "GSP33yaatsi_u:5757": " mana ādigatajñānāvāraṇadoṣakṣapaṇaṃ yogāṅgānuṣṭhānena sampadyata iti yamaniyameti dyotitam /",
    "GSP33yaatsi_u:5758": " nirodhābhyāsaḥ-yogābhyāsaḥ /",
    "GSP33yaatsi_u:5759": " yogāścittavṛttinirodha iti hi yogasūtram /",
    "GSP33yaatsi_u:5760": " yogābhyāsaparipākato rajastamaḥkāluṣyanivṛttyodriktaviśuddhasattve manasi ātmavivekasākṣātkārayogyateti nirodhābhyāsetyāderarthaḥ /",
    "GSP33yaatsi_u:5761": " vailakṣaṇyasyātmagatasyāparokṣajñānāya,",
    "GSP33yaatsi_u:5762": " prayatante-āsiddhiniṣpatternintaramātmatattvacintanapravṛttimācaranti /",
    "GSP33yaatsi_u:5763": " bhāvaneti / ātmano",
    "GSP33yaatsi_u:5764": " nirantarānucintanalakṣaṇe yoge bhāvanāprakarṣaparyante niṣpanne sati,",
    "GSP33yaatsi_u:5765": " cāparokṣajñānam-yogajadharmānugṛhītaviśuddhamanojanyātmatattvasākṣātkāraḥ,",
    "GSP33yaatsi_u:5766": " udayate-jāyata ityarthaḥ /",
    "GSP33yaatsi_u:5767": " evamātmā svataḥsiddhyannāgamenānumānataḥ /",
    "GSP33yaatsi_u:5768": " yogābhyāsabhuvā spaṣṭaṃ pratyakṣeṇa prakāśyate //43//",
    "GSP33yaatsi_u:5769": " (ityātmapramāṇanirūpaṇaprakaraṇam)",
    "GSP33yaatsi_u:5770": " athāsya kālāvacchedaparīkṣā /",
    "GSP33yaatsi_u:5771": " tatra sugatamatānusāriṇaḥ sanmātrānubandhinīṃ kṣaṇikatāmācakṣāṇā nityātmadarśanameva sarvānarthamūlaṃ manyamānāḥ kṣaṇabhaṅginamenaṃ saṅgirante;",
    "GSP33yaatsi_u:5772": " yat sat tat kṣaṇikam,",
    "GSP33yaatsi_u:5773": " saṃścāyamātmeti /",
    "GSP33yaatsi_u:5774": " kathaṃ punaḥ sanmātrānubandhinī kṣaṇikatā? /",
    "GSP33yaatsi_u:5775": " akṣaṇikasya sattānupapatteḥ /",
    "GSP33yaatsi_u:5776": " yanna kasmaicitkāryāya,",
    "GSP33yaatsi_u:5777": " antataḥ sārvajñyavijñānagotaratvāyāpi na prabhavati,",
    "GSP33yaatsi_u:5778": " na tasya sadbhāvaḥ saṃbhāvyata ityarthakriyākāritaiva sattā bhāvānām /",
    "GSP33yaatsi_u:5779": " na ca sā svavyāpakabhūtakramayaugapadyavirahiṇyakṣaṇike saṃbhavinītyanyatra niravakāśatayā kṣaṇikatayaivānubadhyate /",
    "GSP33yaatsi_u:5780": " kathaṃ punaḥ kramayaugapadyayorarthakriyāvyāpakatvam?",
    "GSP33yaatsi_u:5781": " kathaṃ vā tayorakṣaṇikānnivṛttiḥ? / śrūyatām /",
    "GSP33yaatsi_u:5782": " uktamarthaṃ saṅgṛhṇāti evamātmeti /",
    "GSP33yaatsi_u:5783": " svaprakāśasyātmano dharmabhūtaṃ jñānaṃ viṣayādigrahaṇe dehādivailakṣaṇyagrahaṇe cātmana upayujyata ityetāvatā siddham /",
    "GSP33yaatsi_u:5784": " evamātmani pramāṇaparīkṣā vṛttā //43//",
    "GSP33yaatsi_u:5785": " atha nityatvaṃ vyavasthāvayituṃ vicāramupakramate athāsyeti /",
    "GSP33yaatsi_u:5786": " asya-ātmanaḥ,",
    "GSP33yaatsi_u:5787": " kālāvacchedaparīkṣā-kālasaṃbandhaviṣayavicāraḥ /",
    "GSP33yaatsi_u:5788": " pravartate iti śeṣaḥ /",
    "GSP33yaatsi_u:5789": " tatreti /",
    "GSP33yaatsi_u:5790": " ātmanaḥ kālasaṃbandhe vicāraviṣaye kṣaṇamātrakālasaṃbandhinaṃ vināśinamātmānamāmananti kecana vādinaḥ (saugatāḥ) iti yāvat /",
    "GSP33yaatsi_u:5791": " kālasaṃbandhaḥ kṣaṇikatvalakṣaṇa evetyamīṣāmāśayaḥ /",
    "GSP33yaatsi_u:5792": " sattvāt kṣaṇikatvamātmana ityuktam /",
    "GSP33yaatsi_u:5793": " sattvasya kṣaṇikatvavyāpyatve siddhe śobhanamidam /",
    "GSP33yaatsi_u:5794": " tadeva kuta",
    "GSP33yaatsi_u:5795": " ityataḥ sattvaṃ kṣaṇikatvavyāptyarhaṃ pariṣkaroti yanneti /",
    "GSP33yaatsi_u:5796": " arthakriyākartṛtvameva sattvam,",
    "GSP33yaatsi_u:5797": " tacca kṣaṇikatvavyāpyamityāśayaḥ /",
    "GSP33yaatsi_u:5798": " sārvajñyavijñānam-buddhajñānam /",
    "GSP33yaatsi_u:5799": " kṣaṇikatvavyāptimevopapādayati na ca seti /",
    "GSP33yaatsi_u:5800": " arthakriyākartṛtvavyāpakaṃ kramākramānyatarat /",
    "GSP33yaatsi_u:5801": " taccākṣaṇike sthire 'ghaṭamānaṃ kartṛtvaṃ kṣaṇike vyavaśtāpayatīti sattva kṣaṇikatvavyāpyamevetyāpatatīti bhāvaḥ /",
    "GSP33yaatsi_u:5802": " kramayaugapadyānyatarasya kartṛtvavyāpakatvam, tasya",
    "GSP33yaatsi_u:5803": " sthire 'sambhavaṃ copapādayituṃ praśnaḥ kathaṃ punariti /",
    "GSP33yaatsi_u:5804": " uttaraṃ śrūyatāmityādinā /",
    "GSP33yaatsi_u:5805": " arthakriyāsu bhāvānāṃ kartṛtvasya dvayī gatiḥ /",
    "GSP33yaatsi_u:5806": " krameṇa yugapadveti na vidhāntarasaṃbhavaḥ //44//",
    "GSP33yaatsi_u:5807": " bhāvābhāvavadanayoranyataranivṛttāvanyataravyavasthānādarthakriyājanane bhāvānāṃ na tṛtīyaprakārasaṃbhava iti kramākramapratibaddhaivārthakriyā / na cākṣa",
    "GSP33yaatsi_u:5808": " ṇike kramayaugapadye saṃbhavataḥ /",
    "GSP33yaatsi_u:5809": " (etāvānevātmasiddhigranthābhāga upalabhyate)",
    "GSP33yaatsi_u:5810": " iti śrīmadviśiṣṭādvaitasiddhāntapravartanadhurandharaparamācārya-",
    "GSP33yaatsi_u:5811": " śrībhagavadyāmunamunisamanugṛhīte siddhitraye ātmasiddhiḥ //",
    "GSP33yaatsi_u:5812": " artheti / kiñcidarthakriyākaraṇaṃ krameṇa,",
    "GSP33yaatsi_u:5813": " kiñciccākrameṇa-yugapat /",
    "GSP33yaatsi_u:5814": " yaugapadyāsaṃbhave kramaḥ,",
    "GSP33yaatsi_u:5815": " tadabhāve ca yaugapadyaṃ niyatamiti kramayaugapadyānyataravyāpyaivārthakriyā bhavatītyarthaḥ //44/",
    "GSP33yaatsi_u:5816": " bhavatvevam /",
    "GSP33yaatsi_u:5817": " athāpi sthire kathaṃ na sā?",
    "GSP33yaatsi_u:5818": " tatrāha na ceti /",
    "GSP33yaatsi_u:5819": " granthabhāgo 'grimaḥ kvāpi netaḥ samupalabhyate /",
    "GSP33yaatsi_u:5820": " vyākhyānaṃ vihitaṃ yāvadupalabdhasya sārataḥ //",
    "GSP33yaatsi_u:5821": " iti śrīnāgapurī (tirunāṅgūra)",
    "GSP33yaatsi_u:5822": " divyadeśābhijanena prativādibhayaṅkarācāryāṃnvayabhūṣaṇavidvadvarya śrīkṛṣṇamācāryākhyācāryavaryaputraratnena",
    "GSP33yaatsi_u:5823": " catustantrīpārāvārapārīṇadigantaviśrāntakīrti-dayāmūrti-śrīmadbhāṣyakāradivyavaṃśāvatīrṇa-śrībhūtapurīnivāsarasika-vidvatsārvabhauma-hārīta-śrīmadāsūrirāmānujācāryadeśikendracaraṇakamalavarivasyāsamadhigatapadavākyapramāṇatantrahṛdayena",
    "GSP33yaatsi_u:5824": " śrīvaiṣṇavadāsena pra.bha.aṇṇaṅgarācāryeṇa nyāyavyākaraṇaśiromaṇinobhayavedāntaviduṣā",
    "GSP33yaatsi_u:5825": " praṇītamātmasiddhervyākhyānaṃ siddhāñjanaṃ jayatāt ciram /"
}