{
  "GSP33madhsiddhb_u:0": "Madhusūdanasarasvatī: Siddhāntabindu",
  "GSP33madhsiddhb_u:1": "atha siddhāntabindu",
  "GSP33madhsiddhb_u:2": "upodghātaḥ",
  "GSP33madhsiddhb_u:3": "śrīśaṅkarācāryanavāvatāraṃ",
  "GSP33madhsiddhb_u:4": "viśveśvaraṃ viśvaguruṃ praṇamya /",
  "GSP33madhsiddhb_u:5": "vedāntaśāstraśravaṇālasānāṃ",
  "GSP33madhsiddhb_u:6": "bodhāya kurve kam api prayatnam //",
  "GSP33madhsiddhb_u:7_0": "iha khalu sākṣātparamparayā vā sarvān eva jīvān samuddidhīrṣur bhagavān śrīmacchaṅkaro",
  "GSP33madhsiddhb_u:7_1": "'nātmabhyo vivekenātmānaṃ nityaśuddhabuddhamuktasvabhāvaṃ saṃkṣepeṇa bodhayituṃ daśaślokīṃ praṇināya /",
  "GSP33madhsiddhb_u:8_0": "nanv idaṅkārāspadebhyo 'nātmabhyo vivekenāhaṅkārāspadam ātmānaṃ sarvo loko 'ham asmīti",
  "GSP33madhsiddhb_u:8_1": "pratyeti duḥkhaṃ cānubhavati / tena jñātajñāpakatvān niṣprayojanakatvāc ca ātmatattvapratipādanaṃ vyartham iti cet,",
  "GSP33madhsiddhb_u:9": "na,",
  "GSP33madhsiddhb_u:10_0": "cidbhāsyatvena lakṣaṇena idaṅkārāspadānām api dehendriyamanasāṃ pratibhāsato 'haṅkārāspadatvena",
  "GSP33madhsiddhb_u:10_1": "tadavivekāt tena viśuddhe 'py ātmani duḥkhitvādyabhimānāt śāstrīyeṇaiva brahmatmaikyajñānena",
  "GSP33madhsiddhb_u:10_2": "samūlasya tasya nivṛtteḥ / tasmād ajñātajñāpakatvāt saprayojanakatvāc cātmatattvapratipādanaṃ na vyartham /",
  "GSP33madhsiddhb_u:11": "tasya cātmatattvasya “tattvam asi” (ChU VI.8.7)",
  "GSP33madhsiddhb_u:12": "“ahaṃ brahmāsmi” (BAU I.4.10)",
  "GSP33madhsiddhb_u:13_0": "ityādivedāntamahāvākyam eva pramāpakam / vākyaṃ ca padārthajñānadvāreṇaiva jñāpakam",
  "GSP33madhsiddhb_u:13_1": "iti tattvampadārthayoḥ prakṛtavākyānukūlayor anyato 'siddhatvāt tāv api śāstreṇaiva",
  "GSP33madhsiddhb_u:13_2": "pramātavyau yūpāhavanīyapadārthavat / tataś ca “yato vā imāni bhūtāni jāyante yena",
  "GSP33madhsiddhb_u:13_3": "vā jātāni jīvanti” (TU III.1.1)",
  "GSP33madhsiddhb_u:14": "ityādyāḥ sṛṣṭyādiśrutayas tatpadavācyārthasya samarpikāḥ “satyaṃ jñānam anantam” (TU II.1)",
  "GSP33madhsiddhb_u:15": "ityādyās tu lakṣyārthasya / evaṃ jāgratsvapnasuṣuptyādiśrutayaḥ “tad yathā mahāmatsya ubhe kūle anusañcarati” (BAU IV.3.18)",
  "GSP33madhsiddhb_u:16": "ityādyās tvampadavācyārthasya samarpikāḥ “yo 'yaṃ vijñānamayaḥ prāṇeṣu hṛdyantarjyotiḥ puruṣaḥ” (BAU IV.3.7)",
  "GSP33madhsiddhb_u:17": "“na dṛṣṭer draṣṭāraṃ paśyeḥ” (BAU III.4.2)",
  "GSP33madhsiddhb_u:18_0": "ityādyās tu lakṣyārthasya / tena prathamam avāntaravākyebhyo 'nubhūtayoḥ śuddhajīvabrahmaṇos",
  "GSP33madhsiddhb_u:18_1": "tattvamasyādivākye mukhārthānvayānupapatter lakṣaṇayā smaraṇopapattiḥ / suṣuptau",
  "GSP33madhsiddhb_u:18_2": "nirvikalpakasākṣicaitanyānubhavāṅgīkārāc ca advitīyabrahmajijjāpayiṣayā pravṛttānāṃ",
  "GSP33madhsiddhb_u:18_3": "satyajñānādipadānām upādhiviśiṣṭacaitanye śaktatve 'pi caitanyamātre tātparyeṇa tatraiva",
  "GSP33madhsiddhb_u:18_4": "tadaṃśe eva saṃskārodbodhāc ca / icchanti hi ākāśādipadād api nirvikalpakaṃ smaraṇaṃ",
  "GSP33madhsiddhb_u:18_5": "tātparyādhīnatvāc chabdavṛtteḥ / etena pramitipramātror mahāvākyārthabodhe bhānam",
  "GSP33madhsiddhb_u:18_6": "apāstam / asamprajñātasamādheḥ śrutismṛtisiddhatvāc ca / pārokṣyasadvitīyatvābhyāṃ",
  "GSP33madhsiddhb_u:18_7": "ca na tattvampadārthamātrānubhavād eva kṛtakṛtyatā / vācyārthasya ca bhedāvabhāsān",
  "GSP33madhsiddhb_u:18_8": "na paunaruktyam / lakṣyārthasya caikatvād akhaṇḍārthatā / padajanyasya ca smaraṇasya",
  "GSP33madhsiddhb_u:18_9": "nirvikalpalavākyārthānukūlasya nirvikalpakatvam anubhavavad evāviruddham / savikalpakavākyārthabodhe",
  "GSP33madhsiddhb_u:18_10": "ca savikalpakapadārthāpasthitir aṅgam / prakṛte ca nirvikalpako vākyārthabodhas tasyaiva",
  "GSP33madhsiddhb_u:18_11": "pramātvenājñānanivartanasāmarthyāt / ato na lakṣyatāvacchedakam antareṇa lakṣaṇānupapattiḥ /",
  "GSP33madhsiddhb_u:18_12": "prakṛtavākyārthānukūlapadārthopasthitir eva śaktilakṣaṇāsādhyatvāt /",
  "GSP33madhsiddhb_u:19": "nanu tarhi vedāntavākyebhya eva padārthopasthitau vākyārthabodhe ca sati tasya svata eva prāmāṇyāt tenājñānatatkāryanivṛttyanupapattau kiṃ vicāreṇeti cet,",
  "GSP33madhsiddhb_u:20": "satyam,",
  "GSP33madhsiddhb_u:21_0": "vedāntā yady api svataḥprāmāṇyān nirvikalpakam ātmasākṣātkāraṃ janayanti tathāpi",
  "GSP33madhsiddhb_u:21_1": "mandamatīnāṃ vādivipratipattijasaṃśayapratibandhena tasyājñānanāśakatvāsāmarthyāt",
  "GSP33madhsiddhb_u:21_2": "vicāreṇa tu saṃśayanivṛttau nirapavādam ajñānanivṛttir iti saṃśayabījabhūtavādivipratipattinirākaraṇārthaṃ vicāra ārabhyate /",
  "GSP33madhsiddhb_u:22": "prathamo vibhāgaḥ /",
  "GSP33madhsiddhb_u:23": "tvaṃpadārthanirṇayaḥ /",
  "GSP33madhsiddhb_u:24_0": "tatra tvampadārthe vipratipattayaḥ prathamaṃ pradarśyante / tatpadārthasya śāstratātparyaviṣayatayābhyarhitatve",
  "GSP33madhsiddhb_u:24_1": "'pi tvampadārthasya śāstraphalamokṣabhāgitayā tato 'py abhyarhitatvāt /",
  "GSP33madhsiddhb_u:25_0": "tatra dehākārapariṇatāni catvāri bhūtāny eva tvampadārtha iti cārvākāḥ / cakṣurādīni",
  "GSP33madhsiddhb_u:25_1": "pratyekam ity apare / militānīty anye / mana ity eke / prāṇa ity anye / kṣaṇikaṃ",
  "GSP33madhsiddhb_u:25_2": "vijñānam iti saugatāḥ / śūnyam iti mādhyamikāḥ / dehendriyātirikto dehaparimāṇa iti",
  "GSP33madhsiddhb_u:25_3": "digambarāḥ / kartā bhoktā jaḍo vibhur iti vaiśeṣikatārkikaprābhākarāḥ / jaḍo bodhātmaka",
  "GSP33madhsiddhb_u:25_4": "iti bhāṭṭāḥ / bhoktaiva kevalabodhātmaka iti sāṅkhyāḥ pātañjalāś ca / avidyayā kartṛtvādibhāk",
  "GSP33madhsiddhb_u:25_5": "paramārthato nirdharmakaḥ paramānandabodharūpa evety aupaniṣadāḥ / evaṃ sāmānyato",
  "GSP33madhsiddhb_u:25_6": "'hampratyayasiddhacidātmani vādivipratipattibhiḥ sandigdhe 'hampratyayasyālambanaviśeṣanirṇayāyāha bhagavān ācāryaḥ --",
  "GSP33madhsiddhb_u:26": "na bhūmir na toyaṃ na tejo na vāyur na khaṃ nendriyaṃ vā na teṣāṃ samūhaḥ /",
  "GSP33madhsiddhb_u:27": "anaikāntikatvāt suṣuptyekasiddhas tad eko 'viśiṣṭaś śivaḥ kevalo 'ham // 1 //",
  "GSP33madhsiddhb_u:28_0": "aham ahampratyayālambanam / ekaḥ advitīyaḥ / aviśiṣṭaḥ sarvadvaitabādhe 'py avādhitaḥ /",
  "GSP33madhsiddhb_u:28_1": "śivaḥ paramānandabodharūpas tasyaiva maṅgalarūpatvāt / kevalo nirdharmakaḥ / tenādvitīyaḥ",
  "GSP33madhsiddhb_u:28_2": "sarvapramāṇābādhyaḥ paramānandabodha evāhampratyayāvalambanam ity aupaniṣadapakṣa",
  "GSP33madhsiddhb_u:28_3": "eva śreyān ity arthaḥ / etadupapādanāyetaravādimatāni nirākariṣyan prathamaṃ dehātmavādaṃ",
  "GSP33madhsiddhb_u:28_4": "nirākaroti na bhūmir na toyaṃ na vāyur na kham iti / tatrāham iti sarvatra pratyekaṃ",
  "GSP33madhsiddhb_u:28_5": "nañā sambadhyate / yā bhūmiḥ sāhaṃ na bhavāmi yo 'haṃ sa bhūmir na bhavatīti ca parasparatādātmyābhāvo dṛṣṭavyaḥ /",
  "GSP33madhsiddhb_u:29_0": "yady api vādinā pratyekaṃ bhūmyāder ātmatvaṃ nābhyupeyate saṃghātasyaiva tadabhyupagamāt",
  "GSP33madhsiddhb_u:29_1": "tathāpi tanmate avayavyanaṅgīkārāt pañcamatattvābhyupagamaprasaṅgena ca saṃyogādisambandhānabhyupagamāt",
  "GSP33madhsiddhb_u:29_2": "saṃhantur abhāvāc ca saṃghāto nopapadyata ity abhipretya pratyekaṃ bhūtanirākaraṇena",
  "GSP33madhsiddhb_u:29_3": "bhautikadehātmavādo nirākṛtaḥ /",
  "GSP33madhsiddhb_u:30_0": "yady api ca bhūtacatuṣṭayatattvavādino mate āvaraṇābhāvatvenābhimatasya sthirasyāsata",
  "GSP33madhsiddhb_u:30_1": "ākāśasya dehānupādānatvaṃ tathāpi siddhānte tasya bhāvatvaṃ dehopādānatvādyaṅgīkārāt",
  "GSP33madhsiddhb_u:30_2": "tatrāpy ātmatvaprasaktyā tannirākṛtam / atha vā na vāyur ityantam eva dehātmavādasya",
  "GSP33madhsiddhb_u:30_3": "nirākaraṇaṃ na kham iti tu śūnyavādasya khaśabdasya śūnyavācakatvāt /",
  "GSP33madhsiddhb_u:31_0": "nendriyam iti pratyekam indriyāṇām ātmatvanirāsaḥ / na teṣāṃ samūha iti militānāṃ",
  "GSP33madhsiddhb_u:31_1": "bhūtānāṃ dehāvayavyākāreṇa pariṇatānām indriyāṇāṃ ca militānāṃ nirāsaḥ / pūrvaṃ saṃghātam",
  "GSP33madhsiddhb_u:31_2": "anabhyupagamya pratyekaṃ bhūtāni nirākṛtāni / adhunā tu saṃghātam abhyupagamyāpi",
  "GSP33madhsiddhb_u:31_3": "nirākṛtānīti bhedaḥ / bhūtanirākaraṇena bhautikayoḥ prāṇamanasor nirāsaḥ / manonirākaraṇena",
  "GSP33madhsiddhb_u:31_4": "manovṛtteḥ kṣaṇikavijñānasya dehātiriktasya kartṛtvabhoktṛtvādiviśiṣṭasya ca nirāsaḥ /",
  "GSP33madhsiddhb_u:31_5": "siddhānte jñānecchāsukhādīnām antaḥkaraṇāśrayatvābhyupagamāt kāmasaṅkalpādīn prakṛtya",
  "GSP33madhsiddhb_u:31_6": "mana eveti śruteḥ (BAU I.5.3)",
  "GSP33madhsiddhb_u:32_0": "/ tena deham ārabhya kevalabhoktṛparyantānāṃ tattadvādyabhimatānām anātmatvaṃ pratijñātaṃ",
  "GSP33madhsiddhb_u:32_1": "bhavati tatra hetum āha -- anaikāntikatvād iti / vyabhicāritvāt vināśitvād iti yāvat /",
  "GSP33madhsiddhb_u:32_2": "ātmano deśakālāparicchinnatvāt pariccchinnānāṃ ghaṭādivad anātmatvāt khabhinnasya cātmatvābhāvāt,",
  "GSP33madhsiddhb_u:33": "ātmana ekatve 'pi sukhaduḥkhādyāśrayāṇām antaḥkaraṇānāṃ bhedābhyupagamād vyavasthopapatteḥ svenaiva svābhāvagrahaṇe virodhāt,",
  "GSP33madhsiddhb_u:34_0": "grāhyakāle grāhakāsattvāt grāhakasattve grāhyābhāvāt kṛtahānyakṛtābhyāgamaprasaṅgāc",
  "GSP33madhsiddhb_u:34_1": "ca na tasya dhvaṃsaprāgabhāvau / sadrūpasyātmanaḥ sarvatrānugamāc ca nātyantābhāvasaṃbhavaḥ /",
  "GSP33madhsiddhb_u:34_2": "dvaitasya mithyātvenādhiṣṭhānasattād ātmyāpannatayaiva siddhatvāt,",
  "GSP33madhsiddhb_u:35_0": "śuktirajatādivad adhyastatvena tattādātmyabhāvānupapattiḥ / tenātmanā bhāvapratiyogī /",
  "GSP33madhsiddhb_u:35_1": "abhāvapratiyoginaś ca dehendriyādayaḥ / tenāmī nātmanaḥ / kiṃ tu svaprakāśabodharūpa",
  "GSP33madhsiddhb_u:35_2": "ātmani advaite 'py anādyanirvacanīyāvidyākalpitā anirvacanīyā eveti siddhāntarahasyam /",
  "GSP33madhsiddhb_u:36_0": "nanu bodharūpa ātmeti tavābhyupagamāt suṣuptau ca bodhābhāvāt gāḍhaṃ mūḍho 'ham āsaṃ",
  "GSP33madhsiddhb_u:36_1": "na kiñcid avediṣam iti suptotthitasya parāmarśāt katham avyabhicāritā tasyety āśaṅkyāha",
  "GSP33madhsiddhb_u:36_2": "-- suṣuptyekasiddha iti / ayam arthaḥ / ātmanaḥ suṣuptisākṣitvān na tatra tadabhāvaḥ,",
  "GSP33madhsiddhb_u:37": "anyathā mūḍho 'ham āsam iti parāmarśānupapatteḥ mātṛmānam iti meeyānāṃ vyabhicāritve 'pi tadbhāvābhāvasākṣiṇaḥ kālatraye 'vyabhicārāt /",
  "GSP33madhsiddhb_u:38": "nanu pramāśrayaḥ pramātā sa eva kartā bhoktā pradīpavat svaparasādhāraṇasarvabhāsakaś ceti na ghaṭādivat sākṣisāpekṣa iti cet,",
  "GSP33madhsiddhb_u:39": "na,",
  "GSP33madhsiddhb_u:40": "vikāritvena svavikārasākṣitvānupapatteḥ dṛśyasya draṣṭṛtvānupapatteḥ pramātuś ca pariṇāmitvena dṛśyatvāt,",
  "GSP33madhsiddhb_u:41": "ekasya kūṭasthasyaiva sarvasākṣitvāt /",
  "GSP33madhsiddhb_u:42": "nanu ekaḥ kūṭastho nirdharmakaḥ sākṣī nādriyate 'prāmāṇikatvād iti cet,",
  "GSP33madhsiddhb_u:43": "na,",
  "GSP33madhsiddhb_u:44": "“tam eva bhāntam anubhāti sarva tasya bhāsā sarvam idaṃ vibhāti (SU VI.14,",
  "GSP33madhsiddhb_u:45": "MuU II.2.10, KauU II.5.15)",
  "GSP33madhsiddhb_u:46": ", “na dṛṣṭer draṣṭāraṃ paśyeḥ (BAU III.4.2)",
  "GSP33madhsiddhb_u:47": "” “adṛṣṭo draṣṭā, nānyo 'to 'sti draṣṭā (BAU III.7.23)",
  "GSP33madhsiddhb_u:48": "” ityādi vadatā vedāntapramāṇarājena tasyaiva sarvasākṣitvenābhiṣiktatvāt /",
  "GSP33madhsiddhb_u:49": "nanu mahad etad indrajālaṃ pramāśrayān kūṭasthān vihāya kūṭasthapramāśrayam eva pramāṇarājaḥ sarvasākṣiṇaṃ karotīti / bāḍham,",
  "GSP33madhsiddhb_u:50": "indrajālam evaitatsvapnavad avidyāvilasitatvāt tathāpi dṣśyasya ghaṭādivaj jaḍatvena kathaṃ pramāśrayatvam iti cet,",
  "GSP33madhsiddhb_u:51": "na,",
  "GSP33madhsiddhb_u:52": "darpaṇādivad atisvacchatvena cidbimbagrāhakatvāc cittād ātmyādhyāsād vā /",
  "GSP33madhsiddhb_u:53": "nanu nīrūpasya niravayavasyāatmanaḥ kathaṃ pratibimba iti cet,",
  "GSP33madhsiddhb_u:54": "kātrānupapattiḥ,",
  "GSP33madhsiddhb_u:55": "vibhramahetūnāṃ vicitratvāt,",
  "GSP33madhsiddhb_u:56": "japākusumarūpasya nīrūpasya niravayavasyāpi sphaṭikādau pratibimbadarśanāc chabdasyāpi pratiśabdākhyapratibimbopalambhāt tayoḥ sampratipannapratibimbavailakṣaṇyanirūpaṇāt /",
  "GSP33madhsiddhb_u:57": "tathāpīndriyagrāhyasyaiva pratibimba iti cet,",
  "GSP33madhsiddhb_u:58": "na,",
  "GSP33madhsiddhb_u:59": "vyabhicārāt,",
  "GSP33madhsiddhb_u:60": "anindriyagrāhyasākṣipratyakṣasyāpy ākāśasyāpi jalādau pratibimbopalambhāt / anyathā jānumātre 'py udake atigambhīra(tā)",
  "GSP33madhsiddhb_u:61_0": "pratītir na syāt / tarhi andhasya jale pratibimbapratītiḥ kuto na jāyate sālokasya",
  "GSP33madhsiddhb_u:61_1": "sābhrasya pratibimbitatvāt tadgrahaṇārthaṃ cakṣuṣo 'pekṣaṇāt / etena nīlaṃ nabha",
  "GSP33madhsiddhb_u:61_2": "ityādivibhrame 'pi cakṣuranvayavyatirekau vyākhyātau tatra sālokasyākāśasyādhiṣṭhānatvāt /",
  "GSP33madhsiddhb_u:61_3": "tasmāc cākṣuṣapratibimbam eva rūpasāpekṣam ity avadheyam /",
  "GSP33madhsiddhb_u:62": "tathāpy ātmanaḥ pratibimbe kiṃ pramāṇam iti cet,",
  "GSP33madhsiddhb_u:63": "śṛṇu -- “rūpaṃ rūpaṃ pratirūpo babhūva tad asya rūpaṃ praticakṣaṇāya (BAU II.5.19)",
  "GSP33madhsiddhb_u:64": "” “māyābhāsena jīveśau karoti (NU 9)",
  "GSP33madhsiddhb_u:65": "” “ekadhā bahudhā caiva dṣśyate jalacandravat (BBU 12)",
  "GSP33madhsiddhb_u:66": "” ityādiśrutiḥ, “sa eṣa iha praviṣṭaḥ (BAU I.4.7)",
  "GSP33madhsiddhb_u:67": "” “sa etam eva sīmānaṃ vidāryaitayādvārā prāpadyata (AitU I.3.12)",
  "GSP33madhsiddhb_u:68": "” “tatsṛṣṭvā tad evānuprāviśat (TU II.6.1)",
  "GSP33madhsiddhb_u:69": "” ityādi praveśaśrutyanyathānupapattiḥ “ābhāsa eva ca (BS II.3.50)",
  "GSP33madhsiddhb_u:70": "” “ata eva copamāssuryakādivat (BS III.2.18)",
  "GSP33madhsiddhb_u:71": "” ityādipāramarṣasūtraṇi ca tatra mānāni /",
  "GSP33madhsiddhb_u:72": "tasya ca pratibimbasya satyam eveti pratibimbavādinaḥ,",
  "GSP33madhsiddhb_u:73_0": "mithyātvam evety ābhāsavādinaḥ / svarūpe tu na vivāda evety anyad etat / acetanavilakṣaṇatvaṃ",
  "GSP33madhsiddhb_u:73_1": "tu tasya śrutisiddham anubhavasiddhaṃ ca / tasmāt siddham antaḥkaraṇasya pratibimbādhyāsadvārā pramātṛtvam /",
  "GSP33madhsiddhb_u:74": "nanu,",
  "GSP33madhsiddhb_u:75": "adhyāso 'pi nopapadyate / tathāhi -- ātmani vā anātmādhyasyate anātmany ātmā vā / nādyaḥ,",
  "GSP33madhsiddhb_u:76": "tasya niḥsāmānyaviśeṣavatvena sarvadābhāsamānatvena sādṛśyādirahitatvena cādhiṣṭhānatvāsambhavāt / nāpi dvitīyaḥ,",
  "GSP33madhsiddhb_u:77": "tasya mithyātvābhyupagamāt / mithyāvastuno 'dhiṣṭhānatve śūnyavādaprasaṅgāt / tasya ca satyatve tadanivṛtter anirmokṣaprasaṅgāc ca / na hi satyaṃ kvacin nivartate,",
  "GSP33madhsiddhb_u:78": "nivartamānaṃ vā bhramajñānena / śrutayaś ca “bhidyate hṛdayagranthiś chidyante sarvasaṃśayāḥ / kṣīyante cāsya karmāṇi tasmin dṛṣṭe parāvare (MU II.2.8)",
  "GSP33madhsiddhb_u:79": "” “tam eva viditvātimṛtyum eti nānyaḥ panthā vidyate ayanāya (SU III.8)",
  "GSP33madhsiddhb_u:80": "” “tarati śokam ātmavit (ChU VII.1.3)",
  "GSP33madhsiddhb_u:81": "” ityādyāḥ jñānāt sarvasaṃsāranivṛttiṃ darśayantyaḥ tasya mithyātvaṃ sūcayanti / “ekam evādvitīyam (ChU VI.2.1)",
  "GSP33madhsiddhb_u:82": "” “ato 'nyad ārtam (BAU III.4.2)",
  "GSP33madhsiddhb_u:83": "” “neha nānāsti kiṃcana (BAU IV.4.19)",
  "GSP33madhsiddhb_u:84": "” “athāta ādeśo neti neti (BAU II.3.6)",
  "GSP33madhsiddhb_u:85_0": "” ityādyāḥ śrutayaḥ sākṣād eva mithyātvaṃ pratipādayanti / dṛśyatvena śuktirajatavan",
  "GSP33madhsiddhb_u:85_1": "mithyātvānumānac ca / ātmanya adhyastatayaiva cānātmani siddhe tatrātmādhyāsaḥ /",
  "GSP33madhsiddhb_u:85_2": "anātmādhyāsena cātmano doṣasādṛśyādisambhavāt tatra cānātmādhyāsa ityātmāśrayādidoṣaprasaṅgāc",
  "GSP33madhsiddhb_u:85_3": "ca / etenātmānātmādhyāsasyāvidyākalpitatvān na vikalpāvasara ity apāstam svaprakāśātmany",
  "GSP33madhsiddhb_u:85_4": "avidyāyā apy anupapatteḥ / tathāhi sāpi adhyastānadhyastā vā / tatrādye kathaṃ nātmāśrayādidoṣaprasaṅgaḥ /",
  "GSP33madhsiddhb_u:85_5": "antye tasyā anucchedād anirmokṣaprasaṅaḥ / sarvasyādhyāsamūlatve ca bhramapramādivyavasthā",
  "GSP33madhsiddhb_u:85_6": "na syāt / ekasyaivātmanaḥ pramāṇaprameyapramitipramātṛrūpatā ca viruddhā,",
  "GSP33madhsiddhb_u:86": "avirodhābhyupagame vā saugatam atopapattir iti /",
  "GSP33madhsiddhb_u:87": "atrocyate -- ahaṃ manuṣyah kartā bhoktetyādipratītis tāvat sarvajanasiddhā / sā ca na smṛtir aparokṣāvabhāsatvād bhedāgrahapūrvakatvāc ca /",
  "GSP33madhsiddhb_u:88": "nāpi pramā śrutiyuktibādhitatvāt / tathā ca śrutayaḥ “yo 'yaṃ vijñānamayaḥ prāṇeṣu hṛdyantarjyotiḥ puruṣaḥ (BAU IV.3.7)",
  "GSP33madhsiddhb_u:89": "” “ayam ātmā brahma (BAU II.5.19)",
  "GSP33madhsiddhb_u:90": "” “satyaṃ jñānam anantaṃ brahma (TU II.1)",
  "GSP33madhsiddhb_u:91": "” “vijñānam ānandaṃ brahma (BAU III.9.28)",
  "GSP33madhsiddhb_u:92": "” “ya ātmā apahatapāpmā (ChU VI.7.1)",
  "GSP33madhsiddhb_u:93": "” yat sākṣād aparokṣād brahma ya ātmā sarvāntaraḥ (BAU III.4.1)",
  "GSP33madhsiddhb_u:94": "” “yo 'śanāyāpipāse śokaṃ mohaṃ jarāṃ mṛtyum atyeti (BAU III.5.1)",
  "GSP33madhsiddhb_u:95": "” “sa yat tatra kiñcit paśyati ananvāgatas tena bhavati asaṅgo hy ayaṃ puruṣaḥ (BAU IV.3.15)",
  "GSP33madhsiddhb_u:96": "” ityādyā akartṛbhoktṛparamānandarūpatām ātmano darśayanti / yuktaś ca",
  "GSP33madhsiddhb_u:97_0": "vikārī paricchinnatvenānātmatvāpatteḥ svenaiva svasya grahaṇe kartṛkarmavirodhāt",
  "GSP33madhsiddhb_u:97_1": "dṛgdṛśyayoś ca sambandhānupapatteḥ bhedenābhedena vā dharmadharmibhāvānupapatteś",
  "GSP33madhsiddhb_u:97_2": "ca / jñānānityatvapakṣe tattadvyaktibhedadhvaṃsaprāgabhāvasamavāyajñānatvajātyādyabhyupagame gauravāt,",
  "GSP33madhsiddhb_u:98": "ekatvābhyupagame cātilāghavāt,",
  "GSP33madhsiddhb_u:99": "ghaṭajñānaṃ paṭajñānam ity upādhibhedapuraskāreṇaiva jñānabhedapratīteḥ / svatas tu jñānaṃ jñānam iti ekasvarūpāvagamāt,",
  "GSP33madhsiddhb_u:100": "tadutpattivināśapratītyoś cāvaśyakalpyaviṣayasambandhaviṣayatayāpy upapatteḥ,",
  "GSP33madhsiddhb_u:101": "upādhiparāmarśam antareṇa svata eva ghaṭād ghaṭāntarasya bhedapratītes tatpratibandīgrahāsambhavād ākāśakāladiśām api nānātvāpatteś ca /",
  "GSP33madhsiddhb_u:102": "kartṛtvāder vāstavatve 'nirmokṣaprasaṅgāt /",
  "GSP33madhsiddhb_u:103": "svaprakāśānabhyupagame ca jagadāndhyaprasaṅgāt,",
  "GSP33madhsiddhb_u:104": "paramapremāspadatvena ca tasyānandarūpatvāt,",
  "GSP33madhsiddhb_u:105": "nirdharmakanityasvaprakāśasukhātmaka evātmā ityādayaḥ /",
  "GSP33madhsiddhb_u:106_0": "tasmāt pariśeṣād bhrāntir iyam iti sthite tatkāraṇam api yogyaṃ kiñcit kalpanīyam /",
  "GSP33madhsiddhb_u:106_1": "kalpyamānaṃ ca tadātmany adhyastatayaiva dharmigrāhakamānena sidhyatīti na jānāmīti",
  "GSP33madhsiddhb_u:106_2": "sākṣipratītisiddham anirvācyam ajñānam eva tat / na cedam abhāvarūpam,",
  "GSP33madhsiddhb_u:107": "jñānasya nityatvena tadabhāvānupapatter uktatvāt /",
  "GSP33madhsiddhb_u:108": "dharmipratiyogijñānājñānābhyāṃ ca vyāghātāpatteḥ / nāpi bhramasaṃśayatatsaṃskāraparamparārupam,",
  "GSP33madhsiddhb_u:109": "aparokṣatvāt,",
  "GSP33madhsiddhb_u:110": "atītānāgatabhramasaṃśayatatsaṃskārāṇāṃ cāparokṣatvena jñātum aśakyatvāt,",
  "GSP33madhsiddhb_u:111": "āvaraṇātmakatvāt,",
  "GSP33madhsiddhb_u:112": "bhramādyutpādanatvāc ca / ātmano nirvikāratvāt,",
  "GSP33madhsiddhb_u:113": "antaḥkaraṇādeś ca tajjanyatvāt,",
  "GSP33madhsiddhb_u:114": "“devātmaśaktiṃ svaguṇair nigūḍhām (SU I.3)",
  "GSP33madhsiddhb_u:115": "” iti guṇavattvaśruteś ca “māyāṃ tu prakṛtiṃ vidyān māyinaṃ tu maheśvaram (SU IV.10)“",
  "GSP33madhsiddhb_u:116": "“indro māyābhiḥ pururūpa īyate (BAU II.5.19)",
  "GSP33madhsiddhb_u:117": "” “anṛtena hi pratyūḍhāḥ (ChU VIII.3.2)",
  "GSP33madhsiddhb_u:118": "” “nīhāreṇa prāvṛttāḥ (TS IV.6.2.2)",
  "GSP33madhsiddhb_u:119": "” “bhūyaś cānte viśvamāyānivṛttiḥ (SU I.10)",
  "GSP33madhsiddhb_u:120": "” ityādiśruteś ca māyāvidyānirvācyam anṛtaṃ tattvajñānanivartyañ cājñānam eva svaparādhyāse kāraṇam /",
  "GSP33madhsiddhb_u:121": "na cātmāśrayādidoṣaprasaṅgaḥ,",
  "GSP33madhsiddhb_u:122": "anāditvena tannirāsāt,",
  "GSP33madhsiddhb_u:123": "anāditvenotpattyabhāvāt,",
  "GSP33madhsiddhb_u:124": "svaprakāśātmana eva tajjñaptirūpatvāt /",
  "GSP33madhsiddhb_u:125": "tenājñānādhyāsaḥ,",
  "GSP33madhsiddhb_u:126": "tadviśiṣṭe caitanye 'haṅkārādhyāsaḥ,",
  "GSP33madhsiddhb_u:127": "tadviśiṣṭe ca kāmasaṅkalpādīnām ahaṅkāradharmāṇām indriyadharmāṇāṃ ca kāṇatvabadhiratvādīnām adhyāḥ /",
  "GSP33madhsiddhb_u:128": "indriyāṇāṃ tu parokṣatvān nāparokṣadharmyadhyāsa iti siddhāntaḥ /",
  "GSP33madhsiddhb_u:129": "tadviśiṣṭe ca sthūladehādhyāsaḥ,",
  "GSP33madhsiddhb_u:130": "dharmipuraskāreṇaivāhaṃ manuṣya ity ākāraḥ,",
  "GSP33madhsiddhb_u:131": "na tu svarūpato 'haṃ deha ity adhyāsaḥ,",
  "GSP33madhsiddhb_u:132": "tathā pratītyabhāvāt / tadviśiṣṭe ca sthaulyādīnāṃ dehadharmāṇām adhyāsaḥ /",
  "GSP33madhsiddhb_u:133_0": "tadviśiṣṭe bāhyānāṃ putrabhāryādīnāṃ sākalyavaikalyādidharmādhyāsaḥ / evaṃ caitanyasyāpy",
  "GSP33madhsiddhb_u:133_1": "ahaṅkārādiṣu dehaparyanteṣv adhyāsaḥ saṃsargataḥ / adhyāsavyavadhānatāratamyāc ca",
  "GSP33madhsiddhb_u:133_2": "prematāratamyam / tad uktaṃ vārtikāmṛe (BAUBhV I.4.1031) --",
  "GSP33madhsiddhb_u:134": "vittāt putraḥ priyaḥ putrāt piṇḍaḥ piṇḍāt tathendriyam /",
  "GSP33madhsiddhb_u:135": "indriyebhyaḥ priyaḥ prāṇaḥ prāṇād ātmā paraḥ priyaḥ // iti //",
  "GSP33madhsiddhb_u:136": "piṇḍaḥ sthūlaśarīram,",
  "GSP33madhsiddhb_u:137": "prāṇo'ntaḥkaraṇam / dehāpekṣayā cendriyāṇāṃ priyatvaṃ śastravṛṣṭyādidhārāpāte cakṣuṣo nimīlanadarśanād anubhavasiddham / tenānyonyādhyāsāc cidacidgranthirūpo 'dhyāsaḥ /",
  "GSP33madhsiddhb_u:138": "ekatarasyādhyāsāṅgīkāre 'nyatarasyābhānaprasaṅgāt, adhyastasyaiva bhrame bhānaniyamāt (SS I.36)",
  "GSP33madhsiddhb_u:139": "“ime raṅgarajate” iti samūhālambanabhramavad avaśyam itaretarādhyāsaḥ / sarvabādhāvadhibhūtacaitanyapariśeṣeṇa ca na śūnyavādāpattiḥ,",
  "GSP33madhsiddhb_u:140": "satyānṛtasaṃbhedāvabhāsatvād adhyāsasya / tasmāt pūrvapūrvādhyāsamūla evāyam uttarottaro 'haṅkārādyadhyāso bījāṅkuravad anādiḥ / avidyādhyāsaś ca eka evānādiḥ /",
  "GSP33madhsiddhb_u:141": "nanv adhyāsasyānāditve “smṛtirūpaḥ paratra pūrvadṛṣṭāvabhāso 'dhyāsa (BSBh)",
  "GSP33madhsiddhb_u:142": "” iti vadatā bhāṣyakāreṇa smṛtirūpatvena saṃskārajanyatvam uktaṃ viruddhyeta iti cet,",
  "GSP33madhsiddhb_u:143": "na,",
  "GSP33madhsiddhb_u:144": "kāryādhyāsābhiprāyatvāt tasya,",
  "GSP33madhsiddhb_u:145": "paratra parāvabhāsa ity etāvan mātrasyaiva ubhayānugatasya lakṣaṇatvāt /",
  "GSP33madhsiddhb_u:146": "yad vā “satyānṛte mithunīkṛtya (BSBh)",
  "GSP33madhsiddhb_u:147_0": "” iti bhāṣyakāravacanāt satyamithyāvastusaṃbhedāvabhāso 'dhyāsa ity eva siddhāntalakṣaṇam /",
  "GSP33madhsiddhb_u:147_1": "tena kāraṇādhyāse 'pi na lakṣaṇāvyāptiḥ / kāryādhyasasya ca pravāharūpeṇa bījāṅkuravad",
  "GSP33madhsiddhb_u:147_2": "anāditvābhidhānān na ko 'pi doṣaḥ /",
  "GSP33madhsiddhb_u:148_0": "evam adhyāse siddhe ekasyāpy ātmano jīveśvarādivyavasthā mānameyādipratikarmavyavasthā",
  "GSP33madhsiddhb_u:148_1": "copapadyate / tathā hi -- ajñānopahita ātmā ajñānatādātmyāpannaḥ svacidābhāsāvivekād",
  "GSP33madhsiddhb_u:148_2": "antaryāmī sākṣī jagatkāraṇam iti ca kathyate,",
  "GSP33madhsiddhb_u:149": "buddhyupahitaś ca tattādātmyāpannaḥ svacidābhāsāvivekāj jīvaḥ kartā bhoktā pramāteti ca kathyata iti vārtikakārapādāḥ /",
  "GSP33madhsiddhb_u:150_0": "pratidehaṃ buddhīnāṃ ca bhinnatvāt tadgatacidābhāsabhedena tadaviviktaṃ caitanyam",
  "GSP33madhsiddhb_u:150_1": "api bhinnam iva pratīyate / ajñānasya tu sarvatrābhinnatvāt tadgatacidābhāsabhedābhāvāt",
  "GSP33madhsiddhb_u:150_2": "tadaviviktasākṣicaitanyasya na kadācid api bhedabhānam iti /",
  "GSP33madhsiddhb_u:151": "asmiṃś ca pakṣe tattvamādipade jahallakṣanaiva sābhāsasyopādher vācyārthāṃśasya hānād ābhāsasyāpi jaḍājaḍavilakṣaṇatvenānirvacanīyatvāt / tad uktaṃ saṅkṣepaśārīrake --",
  "GSP33madhsiddhb_u:152": "sābhāsājñānavācī yadi bhavati punar brahmaśabdas tathāhaṃ /",
  "GSP33madhsiddhb_u:153": "śabdo 'haṅkāravācī bhavati tu jahatī lakṣaṇā tatra pakṣe // iti //",
  "GSP33madhsiddhb_u:154": "na cābhāsasyaiva baddhatvāt kevalacaitanyasya ca muktatvād bandhamokṣayor vaiyadhikaraṇyaṃ svanāśārthaṃ pravṛttyanupapattiś ceti vācyam,",
  "GSP33madhsiddhb_u:155": "kevalacaitanyasyaivābhāsadvārā baddhatvābhyupagamāt,",
  "GSP33madhsiddhb_u:156": "taduktaṃ vārtikakārapādaiḥ --",
  "GSP33madhsiddhb_u:157": "“ayam eva hi no 'nartho yat saṃsāry ātmadarśanam (BUBhV)” iti /",
  "GSP33madhsiddhb_u:158": "tena śuddhacaitanyasyābhāsa eva bandhaḥ,",
  "GSP33madhsiddhb_u:159_0": "tannivṛttiś ca mokṣa iti na kiñcidasamañjasam / atha vābhāsāviviktaṃ caitanyam api",
  "GSP33madhsiddhb_u:159_1": "tattvamādipadavācyam / tena vācyaikadeśasyātyāgād asmin pakṣe jahadajahallakṣaṇaiveti",
  "GSP33madhsiddhb_u:159_2": "na ko 'pi doṣaḥ / ayam eva pakṣa ābhāsavāda iti gīyate /",
  "GSP33madhsiddhb_u:160": "ajñānopahitaṃ bimbacaitanyam īśvaraḥ,",
  "GSP33madhsiddhb_u:161": "antaḥkaraṇatatsaṃskārāvacchinnājñānapratibimbitaṃ caitanyaṃ jīva iti vivaraṇakārāḥ / ajñānapratibimbitaṃ caitanyam īśvaraḥ,",
  "GSP33madhsiddhb_u:162": "buddhipratibimbitaṃ caitanyaṃ jīvaḥ,",
  "GSP33madhsiddhb_u:163_0": "ajñānopahitaṃ tu bimbacaitanyaṃ śuddham iti saṅkṣepaśārīrakakārāḥ / anayoś ca pakṣayoḥ",
  "GSP33madhsiddhb_u:163_1": "buddhibhedāj jīvanānātvam / pratibimbasya ca pāramārthikatvāj jahallakṣaṇaiva tattvamādipadeṣu /",
  "GSP33madhsiddhb_u:163_2": "imam eva pratibimbavādam ācakṣate /",
  "GSP33madhsiddhb_u:164": "ajñānaviṣayībhūtaṃ caitanyam īśvaraḥ,",
  "GSP33madhsiddhb_u:165": "ajñānāśrayībhūtaṃ ca jīva iti vācaspatimiśrāḥ / asmiṃś ca pakṣe ajñānanānātvāj jīvanānātvam /",
  "GSP33madhsiddhb_u:166": "pratijīvaṃ ca prapañcabhedaḥ,",
  "GSP33madhsiddhb_u:167": "jīvasyaiva svājñānopahitatayā jagadupādānatvāt / pratyabhijñā ca atisādṛśyāt / īśvarasya ca saprapañcajīvāvidyādhiṣṭhānatvena kāraṇatvopacārād iti / ayam eva cāvacchedavādaḥ /",
  "GSP33madhsiddhb_u:168": "ajñānopahitaṃ bimbacaitanyam īśvaraḥ,",
  "GSP33madhsiddhb_u:169": "ajñānapratibimbitaṃ caitanyaṃ jīva iti vā,",
  "GSP33madhsiddhb_u:170": "ajñānānupahitaṃ śuddhacaitanyam īśvaraḥ,",
  "GSP33madhsiddhb_u:171": "ajñānopahitaṃ jīva iti vā,",
  "GSP33madhsiddhb_u:172": "mukhyo vedāntasiddhānta ekajīvavādākhyaḥ / imam eva ca dṛṣṭisṛṣṭivādam ācakṣate / asmiṃś ca pakṣe jīva eva svājñānavaśāj jagadupādānaṃ nimittaṃ ca,",
  "GSP33madhsiddhb_u:173_0": "dṣśyaṃ ca sarvaṃ praītikam / dehabhedāc ca jīvabhedabhrāntiḥ / ekasyaiva ca svakalpitaguruśāstrādyupabṛṃhitaśravaṇamananādidārḍhyād",
  "GSP33madhsiddhb_u:173_1": "ātmasākṣātkāre sati mokṣaḥ / śukādīnāṃ mokṣaśravaṇaṃ cārthavāda eva / mahāvākye ca",
  "GSP33madhsiddhb_u:173_2": "tatpadamanantasatyādipadavadajñānānupahitacaitanyasya lakṣaṇayopasthāpakam ityādyā",
  "GSP33madhsiddhb_u:173_3": "avāntarabhedāḥ svayam ūhanīyāḥ /",
  "GSP33madhsiddhb_u:174": "nanu,",
  "GSP33madhsiddhb_u:175": "vastuni vikalpāsambhavāt kathaṃ parasparaviruddhamataprāmāṇyam,",
  "GSP33madhsiddhb_u:176": "tasmāt kim atra heyaṃ kim upādeyam iti cet,",
  "GSP33madhsiddhb_u:177": "ka evam āha vastuni vikalpo na sambhavatīti / sthāṇur vā puruṣo vā rākṣaso vā ityādivikalpasya vastuny api darśanāt / atāttvikī sā kalpanā puruṣabuddhimātraprabhavā,",
  "GSP33madhsiddhb_u:178": "iyaṃ tu śāstrīyā jīveśvaravibhāgādivyavasthā iti cet,",
  "GSP33madhsiddhb_u:179": "nūnam atimedhāvī bhavān /",
  "GSP33madhsiddhb_u:180": "advitīyātmatattvaṃ hi pradhānaṃ phalavattvād ajñātatvāc ca prameyaṃ śāstrasya / jīveśvaravibhāgādikalpanās tu puruṣabuddhimātraprabhavā api śāstreṇānūdyante,",
  "GSP33madhsiddhb_u:181_0": "tattvajñānopayogitvāt / phalavat sannidhāv aphalaṃ tadaṅgam iti nyāyāt bhramasiddhasyāpi",
  "GSP33madhsiddhb_u:181_1": "śrutyānuvādasambhavāt / etena dvaitajñānenādvaitajñānasya bādho nirastaḥ / ghaṭādidvaitajñānayos",
  "GSP33madhsiddhb_u:181_2": "samānāśrayaviṣayatvaniyamāt,",
  "GSP33madhsiddhb_u:182": "jaḍe ca pramāṇaprayojanayor abhāvenājñānānanṅgīkārāt,",
  "GSP33madhsiddhb_u:183": "tadavacchinnacaitanyājñānād eva tatrāpy ajñānavyavahāropapatteḥ,",
  "GSP33madhsiddhb_u:184": "prāmāṇyasya cājñātajñāpakarūpakatvāt / anyathā smṛter api tadāpatter iti / vedānteṣu sarvatra evaṃvidhavirodhe 'yam eva parihāraḥ / tadāhur vārtikakārapādāḥ (BAUBhV I.4.402)",
  "GSP33madhsiddhb_u:185": "yayā yayā bhavet puṃsāṃ vyutpattiḥ pratyagātmani /",
  "GSP33madhsiddhb_u:186": "sā saiva prakriyā jñeeyā sādhvī sā ca vyavasthā // iti //",
  "GSP33madhsiddhb_u:187": "śrutitātparyaviṣayībhūtārthaviruddhatvaṃ ca heyam eveti śataśa udghoṣitam asmābhiḥ / tasmān na kiñcid etat /",
  "GSP33madhsiddhb_u:188": "nanu bhavaty avidyāvaśāj jīveśvarādivibhāgavyavasthā mānameyādipratikarmavyavasthā katham iti cet,",
  "GSP33madhsiddhb_u:189": "ucyate / dṛṣyatvād vināśitvāc ca paricchinnāpy avidyānirvacanīyatvena vicārāsahā āvaraṇavikṣepaśaktidvayavatī sarvagataṃ cidātmānam āvṛṇoti,",
  "GSP33madhsiddhb_u:190_0": "aṅgulir iva nayanapuraḥsthitā sūryamaṇḍalam / tatra cakṣuṣa evāvaraṇe 'ṇguler apy",
  "GSP33madhsiddhb_u:190_1": "abhānaprasaṅgāt / adhiṣṭhānāvaraṇam antareṇa ca vikṣepānupapatteś ca / tataḥ sā pūrvapūrvasaṃskārajīvakarmaprayuktā",
  "GSP33madhsiddhb_u:190_2": "satī nikhilajagadākāreṇa pariṇamate / sā ca svagatacidābhāsadvārā cittādātmyāpanneti",
  "GSP33madhsiddhb_u:190_3": "tatkāryam api sarvam ābhāsadvārā cidanusyūtam eva / tathā ca caitanyasya dīpavatsvasambaddhasarvabhāsakatvāj",
  "GSP33madhsiddhb_u:190_4": "jagadupādānacaitanyaṃ pramāṇāpekṣām antareṇaiva sarvadā sarvaṃ bhāsayat sarvajñaṃ",
  "GSP33madhsiddhb_u:190_5": "bhavati / tena tatra na mānameyādivyavasthā / kin tu jīve tasya buddhyavacchinnatvena",
  "GSP33madhsiddhb_u:190_6": "paricchinnatvāt tena cidabhivyaktiyogyena yenāntaḥkaraṇena yadā yatsambaddhaṃ bhavati",
  "GSP33madhsiddhb_u:190_7": "tad eva tadā tadavacchinno jīvo 'nubhavatīti na sāṅkaryaprasaṅgaḥ /",
  "GSP33madhsiddhb_u:191_0": "evam atra prakriyā -- śarīramadhye sthitaḥ sarvaśarīravyāpakaḥ sattvaprādhānyena",
  "GSP33madhsiddhb_u:191_1": "sūkṣmapañcabhūtārabdhaḥ antaḥkaraṇākhyo 'vidyāvivarto darpaṇādivad atisvaccho netrādidvārā",
  "GSP33madhsiddhb_u:191_2": "nirgatya yogyān ghaṭādīn viṣayān vyāpya tattadākāro bhavati drutatāmrādivat / tasya",
  "GSP33madhsiddhb_u:191_3": "ca saurālokādivat jhaṭitye eva sa.kocavikāsāv upapadyete / sa ca sāvayavatvāt pariṇamamāno",
  "GSP33madhsiddhb_u:191_4": "dehābhyantare ghaṭādau ca samyagvyāpya dehaghaṭayor madhye 'pi cakṣurvad avicchinno",
  "GSP33madhsiddhb_u:191_5": "'py avatiṣṭhate / tatra dehāvacchinnāntaḥkaraṇabhāgo 'haṅkārākhyaḥ kartety ucyate /",
  "GSP33madhsiddhb_u:191_6": "dehaviṣayamadhyavartī daṇḍāyamānas tadbhāgo vṛttijñānākhyaḥ kriyety ucyate / viṣayavyāpakas",
  "GSP33madhsiddhb_u:191_7": "tadbhāgo viṣayasya jñānakarmatvasampādakam abhivyaktiyogyatvam ity ucyate / tasya",
  "GSP33madhsiddhb_u:191_8": "ca tribhāgasyāntaḥkaraṇasyātisvacchatvāt caitanyaṃ tatrābhivyajyate / tasya cābhivyaktasya",
  "GSP33madhsiddhb_u:191_9": "caitanyasya ekatve 'pi abhivyañjakāntaḥkaraṇabhāgabhedāt tridhā vyapadeśo bhavati /",
  "GSP33madhsiddhb_u:191_10": "kartṛbhāgāvacchinnacidaṃśaḥ pramātā,",
  "GSP33madhsiddhb_u:192": "kriyābhāgāvacchinnacidaṃśaḥ pramāṇam,",
  "GSP33madhsiddhb_u:193": "viṣayagatābhivyaktiyogyatvabhāgāvacchinnacidaṃśaḥ pramitir iti /",
  "GSP33madhsiddhb_u:194": "prameyaṃ tu viṣayagataṃ brahmacaitanyam evājñātam / tad eva jñātaṃ sat, phalam /",
  "GSP33madhsiddhb_u:195": "atra ca yasmin pakṣe antaḥkaraṇāvacchinno jīvaḥ,",
  "GSP33madhsiddhb_u:196": "yasmiṃś ca pakṣe sarvagato 'saṅgo 'vidyāpratibimbo jīvaḥ,",
  "GSP33madhsiddhb_u:197_0": "tatrobhayatrāpi pramātṛcaitanyoparāgārthā viṣayagatacaitanyāvaraṇabhaṅgārthā cāntaḥkaraṇavṛttiḥ /",
  "GSP33madhsiddhb_u:197_1": "yasmiṃś ca pakṣe avidyāvacchinnaḥ sarvagato jīvaḥ āvṛttaḥ tasmin pakṣe jīvasyaiva",
  "GSP33madhsiddhb_u:197_2": "jagadupādānatvena sarvasambaddhatvāt āvaraṇabhaṅgārthā vṛttir iti vivekaḥ /",
  "GSP33madhsiddhb_u:198": "nanu ciduparāgārthā vṛttir iti pakṣe svato'ntaḥkaraṇasambaddhānāṃ dharmādharmādīnāṃ brahmaṇaś ca vṛttim antareṇa sarvadā bhānaṃ syāt / na syāt,",
  "GSP33madhsiddhb_u:199": "caitanyasya tattadākāratvābhāvāt / tadabhāvaś ca svacche 'pi brahmacaitanye āvaraṇāt,",
  "GSP33madhsiddhb_u:200": "anāvṛtte 'pi śuktirajatādāv asvacchatvāt,",
  "GSP33madhsiddhb_u:201": "dharmādharmādau tu asvacchatvād āvṛtatvād vā / tena svacche 'py āvṛtte pramāṇavṛtyā tadākāratā,",
  "GSP33madhsiddhb_u:202": "anāvṛte svacche tu sukhaduḥkhādau svata iti nāntaḥkaraṇasambandhamātreṇa bhānaprasaṅgaḥ /",
  "GSP33madhsiddhb_u:203": "nanu,",
  "GSP33madhsiddhb_u:204": "brahmaṇaḥ katham āvaraṇam,",
  "GSP33madhsiddhb_u:205": "niravadyasvaprakāśatvena sarvajñatvāt / satyam,",
  "GSP33madhsiddhb_u:206_0": "svasambaddhasarvabhāsakatayā sarvajñam api antaḥkaraṇāvacchinnajīvājñānaviṣayatayā",
  "GSP33madhsiddhb_u:206_1": "āvṛtam iti vyapadeśāt / tasmād brahma jagadupādānam iti pakṣe ciduparāgārthā āvaraṇabhaṅgārthā ca vṛttiḥ,",
  "GSP33madhsiddhb_u:207": "jīvopādānatvapakṣe tu āvaraṇabhaṅgārthaiveti /",
  "GSP33madhsiddhb_u:208": "nanu,",
  "GSP33madhsiddhb_u:209": "ekenaiva ghaṭādijñānenāvaraṇabhaṅge sadyo mokṣaprasaṅgaḥ,",
  "GSP33madhsiddhb_u:210": "ajñānasyaikatvāt / nānājñānapakṣe 'pi ekasya jīvasyaikāñānopādhitvāt /",
  "GSP33madhsiddhb_u:211": "na,",
  "GSP33madhsiddhb_u:212_0": "uttejakena maṇer iva vṛtyāvaraṇasyābhibhavāṅgīkārāt / tathā ca pramāṇajanyāntaḥkaraṇavṛttyabhāvasahakṛtam",
  "GSP33madhsiddhb_u:212_1": "ajñānaṃ sati bhāty api vastuni nāsti na bhāti iti pratītijananasamartham āvaraṇam",
  "GSP33madhsiddhb_u:212_2": "ity ucyate / vṛttau jātāyāṃ tv avacchedakābhāvād vidyamānam apy avidyamānasamam eveti",
  "GSP33madhsiddhb_u:212_3": "na svakāryasamartham ajñānaṃ tenābhibhūtam ity ucyate /",
  "GSP33madhsiddhb_u:213": "nanu,",
  "GSP33madhsiddhb_u:214": "evaṃ sati brahmajñānenāpy avidyāyā anivṛtter anirmokṣaprasaṅgaḥ / na,",
  "GSP33madhsiddhb_u:215": "tattvamasyādivākyārthajñānād avidyānivṛttyabhyupagamāt,",
  "GSP33madhsiddhb_u:216": "svaviṣayapramātvenaivāvidyānivartakatvān mahāvākyārthaj,",
  "GSP33madhsiddhb_u:217": "jānasyaivābādhitaviṣayatayā pramātvāt / pratyakṣādīnāṃ tu bādhitaviṣayatayā bhramatve 'pi vyavahārasāmarthyena prāmāṇyābhimānāt,",
  "GSP33madhsiddhb_u:218": "jñānādajñānanivṛtter anyatrādarśanaṃ cākiñcitkaram,",
  "GSP33madhsiddhb_u:219": "svānubhavasiddhatvāt,",
  "GSP33madhsiddhb_u:220": "anyathānupapatteś ca sarvato balavattvāt / taduktam (Khaṇḍanakhaṇḍakhādyam 1)",
  "GSP33madhsiddhb_u:221": "anyathānupapatiś ced asti vastuprasādhikā /",
  "GSP33madhsiddhb_u:222": "pinaṣṭhyasṛṣtivaimatyaṃ saiva sarvabalādhikā // iti //",
  "GSP33madhsiddhb_u:223": "atha vā mūlājñānasyaivāvasthājñānāni ghaṭādiviṣayāvaraṇāni / ajñānasya prāgabhāvasthānīyatvena yāvanti jñānāni tāvanty ajñānānīty abhyupagamāt ekena ca jñānenaikājñānasyaiva nāśāt,",
  "GSP33madhsiddhb_u:224": "ghaṭādijñānenāvaraṇanāśe 'pi na kācid anupapattiḥ /",
  "GSP33madhsiddhb_u:225": "nanu,",
  "GSP33madhsiddhb_u:226": "anumānādihir āvaraṇaṃ nivartate na vā / ādye sākṣātkāribhramasyāpi śaṅkhapītatvādeḥ śvetatvādyanumānādinā nivṛttiprasaṅgaḥ,",
  "GSP33madhsiddhb_u:227_0": "adhiṣṭhānājñānopādānakatvena bhramasya tannivṛttau nivṛtteḥ / yauktikajñānena ca",
  "GSP33madhsiddhb_u:227_1": "brahmaṇyavidyānivṛtteḥ sākṣātkārārthaṃ śravaṇamananādyapekṣaṇaṃ na syāt / dvitīye",
  "GSP33madhsiddhb_u:227_2": "ca vahnyādivyavahāro na syāt,",
  "GSP33madhsiddhb_u:228": "pratibandhakasya vidyamānatvāt / ucyate -- dvividham āvaraṇam,",
  "GSP33madhsiddhb_u:229": "ekam asattvāpādakam antaḥkaraṇāvacchinnasākṣiniṣṭham,",
  "GSP33madhsiddhb_u:230": "anyad abhānāpādakaṃ viṣayāvacchinnabrahmacaitanyaniṣṭhaṃ,",
  "GSP33madhsiddhb_u:231_0": "ghaṭam ahaṃ na jānāmīty ubhayāvacchedānubhavāt / tatrādyaṃ parokṣāparokṣasādhāraṇapramāmātreṇa",
  "GSP33madhsiddhb_u:231_1": "nivartate / anumite 'pi vahnyādau nāstīti pratyayānudayāt / dvitīyaṃ tu sākṣātkāreṇaiva",
  "GSP33madhsiddhb_u:231_2": "nivartate / yanniṣṭhaṃ yadākāraṃ jñānaṃ tanniṣṭhaṃ tadākāram ajñānaṃ nāśayatīti niyamāt,",
  "GSP33madhsiddhb_u:232": "parokṣāparokṣaniṣṭhatvāt / tad uktam (Pañca 7.45)",
  "GSP33madhsiddhb_u:233": "parokṣajñānato naśyed asattvāvṛttihetutā /",
  "GSP33madhsiddhb_u:234": "aparokṣadhiyā naśyed abhānāvṛttihetutā //",
  "GSP33madhsiddhb_u:235_0": "tenānumānāder asattvāvaraṇanāśāt tatra tadvyavahāraḥ / abhānāvaraṇanivṛttyā ca sopādhikasākṣātkāribhramanivṛttir",
  "GSP33madhsiddhb_u:235_1": "iti / tasmān nirdharmakasyāpy ātmano 'vidyāntaḥkaraṇatādātmyādhyāsāt taddharmakartṛtvabhoktṛtvādyadhyāsa upapadyate /",
  "GSP33madhsiddhb_u:236": "nanu tvanmate 'nirvacanīyakhyātyabhyupagamāt,",
  "GSP33madhsiddhb_u:237_0": "ye kartṛtvādayo 'ntaḥkaraṇadharmā ātmany adhyasyante te 'nirvacanīyās tatrotpadyanta",
  "GSP33madhsiddhb_u:237_1": "iti vaktavyam / tathā ca vyāvahārikaprātītikabhedena kartṛtvabhoktṛtvādīnāṃ dvedhāvabhāsaḥ syāt / na syāt,",
  "GSP33madhsiddhb_u:238_0": "tādātmyābhimānenāvivekāt / sakaladharmaviśiṣṭasyaivāntaḥkaraṇasyātmany adhyastatvena",
  "GSP33madhsiddhb_u:238_1": "dvayābhāvād vā / tasmād ekasyaivātmana upādhibhedena pramātrādivyavasthopapatter",
  "GSP33madhsiddhb_u:238_2": "na saugatamatāpattir na vā virodhaḥ / anyāpi vyavasthāḥ spaṣṭataram upariṣṭād upapādayiṣyante /",
  "GSP33madhsiddhb_u:238_3": "tasmāj jñānasvarūpasyātmanaḥ suṣuptāv avyabhicārād dehendriyādīnāṃ ca vyabhicārād",
  "GSP33madhsiddhb_u:238_4": "dṛśyatvāc ca tatra tatrātmabuddhis teṣāṃ teṣāṃ vādināṃ bhrāntir ity aupaniṣadamatam",
  "GSP33madhsiddhb_u:238_5": "eva pramāṇam iti siddham // 1 //",
  "GSP33madhsiddhb_u:239": "syād etat / ātmano nirdharmakatve pramātrādivyavahārasyādhyāsamūlatve ca “brāhmaṇo yajeta” ityevamādīnāṃ śāstrāṇām aprāmāṇyaprasaṅgaḥ,",
  "GSP33madhsiddhb_u:240": "akartur abhoktuś cātmanaḥ pravṛttyupapatteḥ,",
  "GSP33madhsiddhb_u:241": "vedāpramāṇye ca kuto brahmasiddhir api,",
  "GSP33madhsiddhb_u:242": "tasya tanmātragamyatvāt,",
  "GSP33madhsiddhb_u:243": "śāstrayonitvād iti nyāyāt / tathā ca vedaprāmāṇyārthaṃ pramātrādivyavahārasya satyatvam abhyupeyam ity āśaṅkya,",
  "GSP33madhsiddhb_u:244_0": "kiṃ tattvajñānāt pūrvam aprāmāṇyam āpadyate ūrdhvaṃ vā / tatrādye yāvad avidyānivṛttivyavasthāyā",
  "GSP33madhsiddhb_u:244_1": "upapāditatvāt sarveṣāṃ pramāṇānām avidyāvad viṣayatvena taddaśāyāṃ bādhābhāvān niṣpratyūhaṃ",
  "GSP33madhsiddhb_u:244_2": "prāmāṇyam / dvitīye tv iṣṭāpattir evety āha --",
  "GSP33madhsiddhb_u:245": "na varṇā na varṇāśramācāradharmā na me dhāraṇādhyānayogādayo 'pi /",
  "GSP33madhsiddhb_u:246": "anātmāśrayāhaṃmamādhyāsahānāt tadeko 'vaśiṣṭaḥ śivaḥ kevalo 'ham // 2 //",
  "GSP33madhsiddhb_u:247_0": "ślokārthaḥ / varṇā brāhmaṇakṣatriyavaiśyaśūdrāḥ / āśramāś ca brahmacārigṛhasthavānaprasthabhikṣavaḥ /",
  "GSP33madhsiddhb_u:247_1": "ācārāḥ śaucasnānādayaḥ / dharmāḥ brahmacaryagurusevādayaḥ / atra dvandvadvayagarbhaṣaṣṭhitatpuruṣeṇa",
  "GSP33madhsiddhb_u:247_2": "varṇānām ācārāḥ dharmāś ca āśramāṇām apy ācārāḥ dharmāś ca labhyante / dhāraṇā brahmaṇi",
  "GSP33madhsiddhb_u:247_3": "bāhyaviṣayatyāgena manasas sthairyam / dhyānaṃ paramātmacintanam / yogaś cittavṛttinirodhaḥ /",
  "GSP33madhsiddhb_u:247_4": "ādiśabdena śravaṇamananādayo gṛhyante / sarveṣāṃ jñānottarakālam asattve hetum āha",
  "GSP33madhsiddhb_u:247_5": "-- anātmāśrayāhaṃmamādhyāsahānād iti / anātmā ātmavirodhinī avidyā,",
  "GSP33madhsiddhb_u:248": "tadāśrayas tadupādāno yo 'haṃmamakārādyadhyāsas tasya samūlasyāpi tattvajñānena hānāt tatprayuktavarṇāśramādivyavahāro nāstīty arthaḥ // 2 //",
  "GSP33madhsiddhb_u:249": "varṇāśramādivyavahārasya mithyājñānamāatramūlatvena mithyātvaṃ draḍhayituṃ tadvyatireke suṣuptau, vyatirekam āha --",
  "GSP33madhsiddhb_u:250": "na mātā pitā vā na devā na lokā na devā na yajñā na tīrthaṃ bruvanti /",
  "GSP33madhsiddhb_u:251": "suṣuptau nirastātiśūnyātmakatvāt tadeko 'vasiṣṭaḥ śivaḥ kevalo 'ham // 3 //",
  "GSP33madhsiddhb_u:252_0": "ślokārthaḥ / mātā janakastrī / pitā janakaḥ pumān / devā indrādayaḥ ārādhyāḥ / lokās",
  "GSP33madhsiddhb_u:252_1": "tadārādhanaphalāni svargādīni / devāḥ alaukikahitāhitasādhanapratipādakāni brahmapratipādakāni",
  "GSP33madhsiddhb_u:252_2": "ca pramāṇavākyāni / yajñāḥ svargādisādhanībhūtā jyotiṣṭomādayaḥ / tīrthaṃ yajñasādhanībhūtaḥ",
  "GSP33madhsiddhb_u:252_3": "kurukṣetrādideśaḥ / evaṃ pāpakarmasādhanāny apy upalakṣaṇīyāni / sarveṣāṃ dehābhimānamūkalatvāt",
  "GSP33madhsiddhb_u:252_4": "tadabhāve svataḥsambandhābhāvād avidyamānatety arthaḥ / tathā ca suṣuptiṃ prakṛtya",
  "GSP33madhsiddhb_u:252_5": "śrutiḥ “atra pitāpitā bhavati matāmatā devādevā vedāvedāḥ steno'steno bhavati bhrūṇahābhrūṇahā",
  "GSP33madhsiddhb_u:252_6": "cāṇḍālo 'cāṇḍālaḥ paulkaso 'paulkasaḥ śramaṇo 'śramaṇas tāpaso 'tāpaso 'nanvāgataṃ",
  "GSP33madhsiddhb_u:252_7": "puṇyenānanvāgataṃ pāpena tīrṇo hi tadā sarvāñ chokān hṛdayasya bhavati” (BAU 4.3.22)",
  "GSP33madhsiddhb_u:253": "ityādyā abhimānābhāve sarvān arthanivṛttim anuvadanti /",
  "GSP33madhsiddhb_u:254": "nanu,",
  "GSP33madhsiddhb_u:255": "sarvavyavahārābhāve śūnyataiva syāt / na,",
  "GSP33madhsiddhb_u:256_0": "ity āha -- nirastātiśūnyātmakatvād iti / nirastam atiśūnyātmakatvaṃ yasmāt tat tathā /",
  "GSP33madhsiddhb_u:256_1": "bhāvapradhāno nirdeśaḥ / tasya suṣuptisādhakatvāt punarutthānānupapatteś ca / “avināśī",
  "GSP33madhsiddhb_u:256_2": "vā are 'yam ātmānucchittidharmā” (BAU 4.5.14)",
  "GSP33madhsiddhb_u:257": ", “mātrā saṃsargas tv asya bhavati“, “yad vaitan na paśyati paśyan vaitan na paśyati” (BAU 4.3.23)",
  "GSP33madhsiddhb_u:258": ",",
  "GSP33madhsiddhb_u:259": "“na hi draṣṭur dṛṣṭer viparilopo vidyate,",
  "GSP33madhsiddhb_u:260": "avināśitvāt,",
  "GSP33madhsiddhb_u:261": "na tu taddvitīyam asti tato 'nyad vibhaktaṃ yat paśyet” (BAU)",
  "GSP33madhsiddhb_u:262_0": "ityādiśrutibhyaś cātmacaitanyasya na suṣuptau śūnyate 'ty arthaḥ / nirākṛtam apy",
  "GSP33madhsiddhb_u:262_1": "etat punar api sthūṇānikhanananyāyena nirākriyate / yad vā nirastam aśanāyādyatītam",
  "GSP33madhsiddhb_u:262_2": "advitīyam atiśūnyaṃ yad brahma tadātmakatvāt / tathā ca śrutiḥ “yadā puruṣaḥ svapiti",
  "GSP33madhsiddhb_u:262_3": "nāma satā somya tadā sampanno bhavati,",
  "GSP33madhsiddhb_u:263": "tad yathā priyayā striyā sampariṣvakto na bāhyaṃ kiñcana veda nāntaram evem evāyaṃ puruṣaḥ prājñenātmanā sampariṣvakto na bāhyaṃ kiñcana veda nāntaram” (ChU VI.9.1)",
  "GSP33madhsiddhb_u:264": "iti / tena jagatkāraṇībhūtasarvajñasarvaśaktiparipūrṇānandabodharūpeṇa brahmaṇā sahaikatvād asaṃsāryeva jīva iti siddham // 3 //",
  "GSP33madhsiddhb_u:265": "dvitīyo vibhāgaḥ /",
  "GSP33madhsiddhb_u:266": "tatpadārthanirṇayaḥ /",
  "GSP33madhsiddhb_u:267_0": "evaṃ tāvat tribhiḥ ślokaiḥ vādivipratipattinirākaraṇapūrvakaṃ tvampadārtho nirdhāritaḥ /",
  "GSP33madhsiddhb_u:267_1": "samprati tatpadārthas tathaiva nirdhāraṇīyaḥ / tatra nirākaraṇīyā vādivipratipattayaḥ",
  "GSP33madhsiddhb_u:267_2": "pradarśyante / nanu,",
  "GSP33madhsiddhb_u:268": "na brahma saha jīvasyaikyam upapadyate / tathā hi sacchabdavācyaṃ jagatkāraṇaṃ brahma “sad eva somya idam agra āsīt” (ChU VI.2.1)",
  "GSP33madhsiddhb_u:269": "ityādivākyena pratipāditam / jagatkāraṇaṃ ca pradhānam acetanam iti sāṅkhyāḥ / paśupatir eva jagatkāraṇam,",
  "GSP33madhsiddhb_u:270": "sa ca cetano 'pi jīvād bhinnaḥ sa upāsya eveti pāśupatāḥ / bhagavān vāsudeva īśvaro jagatkāraṇam,",
  "GSP33madhsiddhb_u:271": "tasmād utpadyate saṅkarṣaṇākhyo jīvaḥ,",
  "GSP33madhsiddhb_u:272": "tasmān manaḥ pradyumnaḥ,",
  "GSP33madhsiddhb_u:273": "tato 'haṅkāro 'niruddhaḥ,",
  "GSP33madhsiddhb_u:274_0": "tena kāryatvāj jīvasya tena saha na brahmaṇo vāsudevasyātyantābheda iti pañcarātrikāḥ /",
  "GSP33madhsiddhb_u:274_1": "pariṇāmī nityaḥ sarvajño bhinnābhinna iti jainās tridaṇḍinaś ca / nāsti sarvajñatvādyupetaṃ brahma,",
  "GSP33madhsiddhb_u:275": "āmnāyasya kriyāparatvena tatra tātparyābhāvāt,",
  "GSP33madhsiddhb_u:276": "kin tu vāgdhenvādivat sarvajñatvādiguṇaviśiṣṭatayā jagatkāraṇaṃ paramāṇvādi vā jīvo vā upāsya iti mīmāṃsakāḥ / asti nityajñānādimān īśvaraḥ sarvajñaḥ pṛthivyādikāryaliṅgānumitaḥ,",
  "GSP33madhsiddhb_u:277_0": "sa ca jīvād bhinna eveti tārkikāḥ / kṣaṇikaḥ sarvajña iti saugatāḥ / kleśakarmavipākāśayair",
  "GSP33madhsiddhb_u:277_1": "aparāmṛṣṭo nityajñānarūpaḥ pradhānāṃśasattvaguṇapratiphalitatayā sarvajñaḥ saṃsāripuruṣavilakṣaṇa",
  "GSP33madhsiddhb_u:277_2": "eveti pātañjalāḥ / advitīyaparamānanda eva brahma,",
  "GSP33madhsiddhb_u:278": "tac ca jīvasya vāstavaṃ svarūpaṃ māyayā ca sarvajñatvādiviśiṣṭaṃ jagadupādānaṃ nimittaṃ ceti aupaniṣadāḥ /",
  "GSP33madhsiddhb_u:279": "evaṃ vādivipratipattibhiḥ sandigdho tatpadārthe aupaniṣadapakṣasya pariśeṣeṇa tannirṇayāyāha bhagavān --",
  "GSP33madhsiddhb_u:280": "na sāṅkhyaṃ na śaivaṃ na tat pāñcarātraṃ na nainaṃ na mīmāṃsakāder mataṃ vā /",
  "GSP33madhsiddhb_u:281": "viśiṣṭānubhūtyā viśuddhātmakatvāt tad eko 'vaśiṣṭaḥ śivaḥ kevalo 'ham // 4 //",
  "GSP33madhsiddhb_u:282": "ādiśabdenānuktānāṃ saṅgrahaḥ / na tāvad acetanaṃ jagadupādānam,",
  "GSP33madhsiddhb_u:283": "“tad aikṣata bahu syāṃ prajāyeya” (ChU VI.2.3.)",
  "GSP33madhsiddhb_u:284": "iti īkṣaṇapūrvakasṛṣṭiśravaṇāt, “anena jīvenātmanānupraviśya nāmarūpe vyākaravāṇi” (ChU VI.3.2.)",
  "GSP33madhsiddhb_u:285": "iti jīvātmatvavyapadeśāt, “yasmin vijñāte sarvam idaṃ vijñātaṃ bhavati” (MU I.1.3.)",
  "GSP33madhsiddhb_u:286": "iti caikavijñānena sarvavijñānapratijñānāt,",
  "GSP33madhsiddhb_u:287": "pradhānajñānena ca tadaprakṛtikānāṃ puruṣāṇāṃ jñātum aśakyatvāt,",
  "GSP33madhsiddhb_u:288": "“aitadātmyam idaṃ sarvaṃ tat satyaṃ sa ātmā tat tvam asi” (ChU VI.8.7)",
  "GSP33madhsiddhb_u:289": "iti ca tadabhedasya navakṛtvopadeśāt, “tasmād vā etasmād ātmana ākāśaḥ sambhūtaḥ” (TU II.1.)",
  "GSP33madhsiddhb_u:290": "iti śrutyantarād acetanasya jagatkāraṇatve vicitraracanānupapatteḥ,",
  "GSP33madhsiddhb_u:291_0": "pradhānamahadāder aprāmāṇikatvāc ca na sāṅkhyamataṃ sādhu / evaṃ pāśupataṃ pāñcarātrikaṃ",
  "GSP33madhsiddhb_u:291_1": "jainaṃ ca mataṃ śrutiyuktibādhitatvād ayuktam / na ca vidhiśeṣatvāc chrutir na brahma",
  "GSP33madhsiddhb_u:291_2": "pratipādayatīti mīmāṃsakamataṃ yuktam asiddhatvād vidhiśeṣatvasya / na cārthavādādhikaraṇanyāyād vidhiśeṣatvam,",
  "GSP33madhsiddhb_u:292": "vaiṣamyāt / svataḥprayojanavadarthāpratipādakānāṃ “vāyur vai kṣepiṣṭhā devatā” (TS II.1.1.1.)",
  "GSP33madhsiddhb_u:293_0": "ityevamādīnāṃ svādhyāyavidhigrahaṇānyathānupapattyā prayojanavadarthaparatve kalpanīye",
  "GSP33madhsiddhb_u:293_1": "śabdabhāvanetikartavyatāṃśasākāṃkṣasya vidheḥ sampradānabhūtadevatādistutidvāreṇa",
  "GSP33madhsiddhb_u:293_2": "tadaṃśapūrakatvān naṣṭāśvadagdharathanyāyena tadubhayaikavākyatā ity arthavādādhikaraṇe",
  "GSP33madhsiddhb_u:293_3": "nirṇītam / vedāntavākyajanyajñānāc ca sākṣād eva paramānandaprāptir niḥśeṣaduḥkhanivṛttiś",
  "GSP33madhsiddhb_u:293_4": "ca puruṣārtho labhyata iti nirākāṃkṣatvān nānyaśeṣatvasambhāvanā,",
  "GSP33madhsiddhb_u:294": "pratyuta vidhaya evāntaḥkaraṇaśuddhidvārā taccheṣatāṃ svata eva prāmāṇyād asty eva brahmeti na mīmāṃsakamatasiddhiḥ / tārkikādīnāṃ ca mataṃ “tat tvam asi” (ChU VI.8.7.)",
  "GSP33madhsiddhb_u:295": ", “ahaṃ brahmāsmi” (BAU I.4.10.)",
  "GSP33madhsiddhb_u:296": ", “ayam ātmā brahma” (BAU II.5.19.)",
  "GSP33madhsiddhb_u:297": ", “satyaṃ jñānaṃ anantaṃ brahma” (TU II.1.)",
  "GSP33madhsiddhb_u:298": "ityādiśrutibādhitam, “ekam evādvitīyaṃ brahma” (ChU VI.2.1.)",
  "GSP33madhsiddhb_u:299": ", “neha nānāsti kiñcana” (BAU IV.4.19.)",
  "GSP33madhsiddhb_u:300_0": "ityādiśrutibādhitaṃ ca / bhinnābhinnatvaṃ kṣaṇikatvaṃ ca “ākāśavat sarvagataś ca",
  "GSP33madhsiddhb_u:300_1": "nityaḥ” ityādiśrutibādhitam / atra ca sarvaṣāṃ matasyāsattve pratijñāte viśuddhātmakatvād",
  "GSP33madhsiddhb_u:300_2": "iti hetuḥ / nirvikalpakādvitīyacaitanyarūpatvād ity arthaḥ / atra hetuḥ viśiṣṭānubhūtyeti /",
  "GSP33madhsiddhb_u:300_3": "viśiṣṭā savikalpakānubhūtibhyo vyāvṛttā yā tattvamasyādivākyajanyākhaṇḍānubhūtis",
  "GSP33madhsiddhb_u:300_4": "tayety arthaḥ / tena sarvavyāpakam advitīyaṃ paramānandabodharūpaṃ ca brahmeti siddham // 4 //",
  "GSP33madhsiddhb_u:301": "nanu, “sa ya eṣo 'ṇimā” (ChU VI.8.15.)",
  "GSP33madhsiddhb_u:302": ", “aṇor aṇīyān” (TA X.12.1, KU I.2.20, SvU III.20.)",
  "GSP33madhsiddhb_u:303": "iti brahmaṇo 'ṇutvaśruteḥ, “aṅguṣṭhamātraḥ puruṣaḥ” (KU II.4.12.)",
  "GSP33madhsiddhb_u:304": ", “ārāgramātro hy avaro 'pi dṛṣṭaḥ” (SvU V.8.)",
  "GSP33madhsiddhb_u:305_0": "ityādiśrutipratipāditāṇujīvābhinnatvāc ca na brahmaṇaḥ sarvavyāpakatvam ity āśaṅkya",
  "GSP33madhsiddhb_u:305_1": "“brahmaivedam amṛtaṃ purastāt brahma paścāt brahma dakṣiṇataś cottareṇa / adhaś cordhvaṃ",
  "GSP33madhsiddhb_u:305_2": "ca prasṛtaṃ brahmaivedaṃ viśvam idaṃ variṣṭham” (MU II.2.11.)",
  "GSP33madhsiddhb_u:306": ", “tad etad brahmāpūrvam anaparam anantaram abāhyam” (BAU II.5.11.)",
  "GSP33madhsiddhb_u:307": "ityādyāḥ śrutayo nirviśeṣam eva brahma pratipādayantīti pūrovoktam eva draḍhayann āha --",
  "GSP33madhsiddhb_u:308": "na cordhvaṃ na cādho na cāntar na bāhyaṃ na madhyaṃ na tiryaṅ na pūrvāparā dik /",
  "GSP33madhsiddhb_u:309": "viyadvyāpakatvād akhaṇḍaikarūpas tad eko 'vaśiṣṭaḥ śivaḥ kevalo 'ham // 5 //",
  "GSP33madhsiddhb_u:310": "ślokārthaḥ / viyadvyāpakatvāt viyadvad vyāpakatvāt “ākāśavat sarvagataś ca nitya” iti śruteḥ,",
  "GSP33madhsiddhb_u:311": "viyato vyāpakatvād iti vā “jyāyān ākāśāt” (SatBr X.6.3.2)",
  "GSP33madhsiddhb_u:312": ", “mahato mayīyān” (KU II.20)",
  "GSP33madhsiddhb_u:313": "ityādiśruteḥ / jīvasyāpi sakaladehavyāpicaitanyopalabdhyā mahattve 'pi,",
  "GSP33madhsiddhb_u:314": "upādhidharmādhyāsenārāgramātratvābhidhānāt,",
  "GSP33madhsiddhb_u:315": "“buddher guṇenātmaguṇena caiva hy ārāgramātro hy avaro 'pi dṛṣṭaḥ” (SvU V.8.)",
  "GSP33madhsiddhb_u:316": "iti śruter brahmaṇaś ca sūkṣmatvābhiprāyeṇāṇutvavyapadeśāt / śeṣam atirohitārtham // 5 //",
  "GSP33madhsiddhb_u:317": "nanu,",
  "GSP33madhsiddhb_u:318_0": "brahmaṇo jagadupādānatvād upādānopādeyayoś cābhedād vicitrajagadabhinnatvena brahmaṇaḥ",
  "GSP33madhsiddhb_u:318_1": "duḥkharūpatvāt na tadabhinnatvena jīvasya paramapuruṣārthaprāptir ity āśaṅkya brahmaṇaḥ",
  "GSP33madhsiddhb_u:318_2": "svaprakāśaparamānandarūpatvān nikhilajagadbhramādhiṣṭhānatvena kāraṇatvavyapadeśād",
  "GSP33madhsiddhb_u:318_3": "adhyastena ca samaṃ sambandhābhāvān na tatrānarthaleśo 'py astīty āha --",
  "GSP33madhsiddhb_u:319": "na śuklaṃ na kṛṣṇaṃ na raktaṃ na pītaṃ na kubjaṃ na pīnaṃ na hrasvaṃ na dīrgham /",
  "GSP33madhsiddhb_u:320": "arūpaṃ tathā jyotir ākārakatvāt tadeko 'vaśiṣṭaḥ śivaḥ kevalo 'ham // 6 //",
  "GSP33madhsiddhb_u:321_0": "kubujam aṇu / pīnaṃ mahat / tenāṇu mahat hrasvaṃ dīrghaṃ ceti caturvidhaparimāṇaniṣedhāt",
  "GSP33madhsiddhb_u:321_1": "dravyatvapratiṣedhaḥ / rūpyata iti rūpaṃ prameyam / na prameyaṃ arūpam / tena sarveṣām",
  "GSP33madhsiddhb_u:321_2": "eva dravyaguṇakarmādipadārthānāṃ tattadvādyabhyupagatānāṃ niṣedhaḥ / tathā ca śrutiḥ",
  "GSP33madhsiddhb_u:321_3": "“asthūlam anaṇv ahrasvam adīrgham alohitam” (BAU III.8.8.)",
  "GSP33madhsiddhb_u:322": "ityādyāḥ “aśabdam asparśam arūpam avyayaṃ tathārasaṃ nityam agandhavac ca yat” (KathU I.3.15.)",
  "GSP33madhsiddhb_u:323": "ityādyāś ca sarvānarthaśūnyaṃ paramātmasvarūpaṃ pratipādayanti / śrautasyāpy arthasya nyāyena nirṇayāya hetum āha -- jyotir ākārakatvād iti / svaprakāśajñānarūpatvenāprameyatvāt,",
  "GSP33madhsiddhb_u:324": "prameyatve ghaṭādivajjaḍatvāpatteḥ,",
  "GSP33madhsiddhb_u:325": "“etad aprameyaṃ dhruvam” (BAU IV.4.20.)",
  "GSP33madhsiddhb_u:326": "ityādiśruteś cety arthaḥ // 6 //",
  "GSP33madhsiddhb_u:327": "tṛtīyo vibhāgaḥ",
  "GSP33madhsiddhb_u:328": "tattvamasivākyārthanirṇayaḥ /",
  "GSP33madhsiddhb_u:329": "nanu,",
  "GSP33madhsiddhb_u:330": "kasya brahmabhāva upadiśyate,",
  "GSP33madhsiddhb_u:331": "brahmaṇo 'brahmaṇo vā / nāntyaḥ,",
  "GSP33madhsiddhb_u:332": "tasya jaḍatvād asattvāc ca,",
  "GSP33madhsiddhb_u:333": "na prathamaḥ upadeśānarthakyāt,",
  "GSP33madhsiddhb_u:334": "brahmabhāvasya svataḥsiddhatvāt / jīvasya svato brahmabhāve 'py avidyāvyavadhānaṃ jñānena nivartyata iti cet,",
  "GSP33madhsiddhb_u:335": "na,",
  "GSP33madhsiddhb_u:336": "avidyānivṛtter ātmabhinnatve dvaitāpatter brahmaṇo 'siddhiprasaṅgāt / tad uktaṃ vārtike (BAUBhV II.4.14.)",
  "GSP33madhsiddhb_u:337": "“avyāvṛttānanugataṃ vastu brahmeti bhaṇyate /",
  "GSP33madhsiddhb_u:338": "brahmārtho durlabho 'tra syād dvitīye sati vastuni” // iti //",
  "GSP33madhsiddhb_u:339": "abhinnatve copadeśānarthakyam ity uktam / atra kiṃ paramārthataḥ phalābhāvam abhipraiṣi kiṃ vā pratītito 'pi / tatrādyam iṣṭāpattyā pariharati --",
  "GSP33madhsiddhb_u:340": "na śāstā na śāstraṃ na śiṣyo na śikṣā na ca tvaṃ na cāhaṃ na cāyaṃ prapañcaḥ /",
  "GSP33madhsiddhb_u:341": "svarūpāvabodho vikalpāsahiṣṇus tad eko 'vaśiṣṭaḥ śivaḥ kevalo 'ham // 7 //",
  "GSP33madhsiddhb_u:342": "śāstā upadeśakartā guruḥ / śāstram upadeśakaraṇam / śiṣya upadeśakarma / śikṣā upadeśakriyā / tvaṃ śrotā / ahaṃ vaktā / ayaṃ sarvapramāṇasannidhāpitaḥ prapañco,",
  "GSP33madhsiddhb_u:343": "dehendriyādir anarthaḥ,",
  "GSP33madhsiddhb_u:344_0": "paramārthato nāstīty arthaḥ / dvitīyaṃ nirākaroti -- svarūpeti / ayam arthaḥ -- yady",
  "GSP33madhsiddhb_u:344_1": "apy avidyānivṛttir ātmānātmā veti vikalpane kim api phalaṃ nirūpayituṃ na śakyate",
  "GSP33madhsiddhb_u:344_2": "tathāpi svarūpāvabodho vijñānaphalam anubhūyate / na caitat katham iti vikalpanīyaṃ",
  "GSP33madhsiddhb_u:344_3": "sarvadvaitopamardena vikalpāsahiṣṇutvāt / na hi dṛṣṭe 'nupapannaṃ nāma / tathā ca",
  "GSP33madhsiddhb_u:344_4": "śrutiḥ (GauK II.32.)",
  "GSP33madhsiddhb_u:345": "“na nirodho na cotpattir na baddho na ca sādhakaḥ /",
  "GSP33madhsiddhb_u:346": "na mumukṣur na vai mukta ity eṣā paramārthatā” //",
  "GSP33madhsiddhb_u:347": "“brahma vā idam agra āsīt,",
  "GSP33madhsiddhb_u:348": "tad ātmānam evāvedāhaṃ brahmāsmīti,",
  "GSP33madhsiddhb_u:349": "tasmāt tatsarvam abhavat” (BAU I.4.7.)",
  "GSP33madhsiddhb_u:350": "ityādyā pūrvam api brahmasvarūpasyaiva sato jīvasya jñānād brahmabhāvaṃ darśayati sarvaṃ ca dvaitaṃ vārayati // 7 //",
  "GSP33madhsiddhb_u:351": "nanv ātmanaḥ svaprakāśarūpatve sarvadā samāne jāgratsvapnasuṣuptyādivyavasthā katham / na ca bhrāntyaiva vyastheti vācyam,",
  "GSP33madhsiddhb_u:352": "tathā sati sarvasyaiva svapnatvāpatter iti cet,",
  "GSP33madhsiddhb_u:353": "na,",
  "GSP33madhsiddhb_u:354": "lakṣaṇatas trayāṇām api svapnatve 'pi pratibhāsate 'vidyātmakaviśeṣasambhavād asadvilakṣaṇatvena tu saviśeṣatvād vyavasthopapatteḥ / paramārthatas tu kāpi vyavasthety āha --",
  "GSP33madhsiddhb_u:355": "na jāgran na me svapnako vā suṣuptir na viśvo na vā taijasaḥ prājñako vā /",
  "GSP33madhsiddhb_u:356": "avidyātmakatvāt trayāṇāṃ turīyas tad eko 'vaśiṣṭaḥ śivaḥ kevalo 'ham // 8 //",
  "GSP33madhsiddhb_u:357": "atra layakrameṇa paurvāparyayanirdeśaḥ / tathā hi -- asmanmate padārtho dvividhaḥ,",
  "GSP33madhsiddhb_u:358": "dṛk dṛśyaś ca,",
  "GSP33madhsiddhb_u:359": "anyavādiparikalpitānāṃ padārthānām atraivāntarbhāvāt / tatra dṛkpadārtha ātmā pāramārthika ekaḥ sarvadaikarupo 'py aupādhikabhedena trividhaḥ,",
  "GSP33madhsiddhb_u:360": "īśvaro jīvaḥ sākṣī ceti / tatra kāraṇībhūtājñānopādhir īśvaraḥ,",
  "GSP33madhsiddhb_u:361": "antaḥkaraṇatatsaṃskārāvacchinnājñānopahito jīvaḥ / prapañcitaṃ caitad adhastāt / avidyāpratibimbeśvarapakṣe bimbacaitanyaṃ,",
  "GSP33madhsiddhb_u:362": "bimbeśvarapakṣe ca bimbapratibimbamukhānugatamukhasvarūpavaj jīveśvarānugataṃ sarvānusandhātṛ caitanyaṃ,",
  "GSP33madhsiddhb_u:363_0": "sākṣīty ucyate / vārtikakāramate tv īśvara eva sākṣīti dvaividhyam eva jīveśvarabhedena",
  "GSP33madhsiddhb_u:363_1": "dṣśaḥ / tatreśvaro 'pi trividhaḥ / svopādhibhūtāvidyāguṇatrayabhedena viṣṇukāraṇībhūtarajaupahito",
  "GSP33madhsiddhb_u:363_2": "brahma sraṣṭā / hiraṇyagarbhas tu mahābhūtakāraṇatvābhāvān na brahmā tathāpi sthūlabhūtasraṣṭṛtvāt",
  "GSP33madhsiddhb_u:363_3": "kvacid brahmety ucyate / kāraṇībhūtatamaupahito rudraḥ saṃhartā / evaṃ caikasyaiva",
  "GSP33madhsiddhb_u:363_4": "caturbhujacaturmukhapañcamukhādyāḥ pumākārāḥ śrībhāratībhvānyādyāś ca stryākārāḥ /",
  "GSP33madhsiddhb_u:363_5": "anye ca matsyakūrmādayo 'nantāvatārāḥ līlayaivāvirbhavanti bhaktānugrahārtham avadheyam,",
  "GSP33madhsiddhb_u:364": "“cinmayasyādvitīyasya niṣkalasyāśarīriṇaḥ /",
  "GSP33madhsiddhb_u:365": "upāsakānāṃ kāryārthaṃ brahmaṇo rūpakalpanā //” iti śruteḥ //",
  "GSP33madhsiddhb_u:366": "jīvo' pi trividhaḥ,",
  "GSP33madhsiddhb_u:367_0": "svopādhyavāntarabhedena viśvataijasaprājñabhedāt / tatrāvidyāntaḥkaraṇasthūlaśarīrāvacchinno",
  "GSP33madhsiddhb_u:367_1": "jāgradavasthābhimānī viśvaḥ / sa eva sthūlaśarīrābhimānarahita upādhidvayopahitaḥ",
  "GSP33madhsiddhb_u:367_2": "svapnābhimānī taijasaḥ / śarīrāntaḥkaraṇopādhidvayarahito 'ntaḥkaraṇasaṃskārāvacchinnāvidyāmātropahitaḥ",
  "GSP33madhsiddhb_u:367_3": "suṣuptyabhimānī prājñaḥ / eteṣāṃ ca svatantropādhibhedābhāvena svatantrabhedābhāve",
  "GSP33madhsiddhb_u:367_4": "'py avāntaropādhibhedād ekatve 'py avāntarabhedo vyahahriyate / sākṣī tu sarvānusandhātā",
  "GSP33madhsiddhb_u:367_5": "sarvānugatas turīyākhya ekavidha eva / tatropādhibhedenāpi na kvacid bhedas tadupādher",
  "GSP33madhsiddhb_u:367_6": "ekarūpatvāt / avidyātadvyāpyatatkāryātmakaḥ prapañco dṛṣyapadārthaḥ / tasya cāpāramārthikatve",
  "GSP33madhsiddhb_u:367_7": "'pi vyāvahārikasattvābhyupagamāt na svāpnikapadārthavan nirūpaṇaṃ vyartham,",
  "GSP33madhsiddhb_u:368_0": "upāsanādāv upayogād iti / so 'pi trividhaḥ avyākṛtāmūrtamūrtabhedāt / tatra sābhāsāvidyā",
  "GSP33madhsiddhb_u:368_1": "mūrtāmūrtaprapañcabījaśaktirūpā tadajanyatve 'pi tannivṛttau nirvartamānatvena tadvyāpyaiś",
  "GSP33madhsiddhb_u:368_2": "caitanyatatsambandhajīveśvaravibhāgacidābhāsaiḥ sahānāditvād avyākṛtam ity ucyate /",
  "GSP33madhsiddhb_u:368_3": "sā ca svayaṃ jaḍāpy ajaḍena cidābhāsenojjvalitapūrvapūrvasaṃskārajīvakarmaprayuktā",
  "GSP33madhsiddhb_u:368_4": "satī śabdasparśarūparasagandhātmakāny ākāśavāyutejojalapṛthivyākhyāni pañcamahābhūtāni",
  "GSP33madhsiddhb_u:368_5": "janayati / tatra pūrvapūrvabhūtabhāvāpannāyā avidyāyā uttarottaraṃ prati kāraṇatvāt",
  "GSP33madhsiddhb_u:368_6": "pūrvapūrvabhūtaguṇānām uttarottarabhuteṣv anupreveśaḥ / evam avidyāta evāndhakāro",
  "GSP33madhsiddhb_u:368_7": "'pi bhāvarūpa evāvaṇātmā cākṣuṣajñānavirodhī ālokanāśyaś ca jhaṭiti mahāvidyudādivad",
  "GSP33madhsiddhb_u:368_8": "āvirbhavati tirobhavati ceti siddhāntaḥ / saṃsārahetudehopādanatvābhāvāc ca śrutiṣu",
  "GSP33madhsiddhb_u:368_9": "sṛṣṭiprakriyāyām āmnāyata ity avirodhaḥ / dikkālau tv aprāmāṇikatvān noktau,",
  "GSP33madhsiddhb_u:369": "ākāśasyaiva digvyavahārajanakatvavyavasthāsambhavāt “diśaḥ śrotram” (BAU III.2.13.)",
  "GSP33madhsiddhb_u:370": "iti śruteś ca / kālas tv avidyaiva tasyā eva sarvādhāratvād iti / ayaṃ cāvyākṛtapadārtha īśvaropādhiḥ /",
  "GSP33madhsiddhb_u:371": "tāni ca sūkṣmāṇy apy apañcīkṛtāni pañcamahābhūtāny amūrtākhyāni kāraṇaikyāt sattvarajastamoguṇātmakāni sattvāṃśaprādhānyena jñānakriyāśaktipradhānāṃśaḥ prāṇaḥ / sa ca pañcadhā,",
  "GSP33madhsiddhb_u:372": "prāṇo 'pāṇo vyāna udānaḥ samāna iti / evam ekaikabhutebhyo jñānakriyāśaktibhedāt pratyekam indriyadvayaṃ jāyate / ākāśāc chrotravācau,",
  "GSP33madhsiddhb_u:373": "vāyos tvakpāṇī,",
  "GSP33madhsiddhb_u:374": "tejasaś cakṣuḥpādau,",
  "GSP33madhsiddhb_u:375": "adbhyo rasanapāyū,",
  "GSP33madhsiddhb_u:376": "pṛthivyā ghrāṇopasthau ceti / atra “tajomayī vāk” (ChU VI.5.4.)",
  "GSP33madhsiddhb_u:377": "iti śrutes taijasī vāk,",
  "GSP33madhsiddhb_u:378": "pādas tu nābhasa iti kecit / śabdavyañjakendriyatvena tu śrotravadvāco nābhasatvam,",
  "GSP33madhsiddhb_u:379_0": "pādacikitsayā ca cakṣuṣaḥ svāsthyadarśanāc cakṣurvat pādasyāpi taijasatvam iti tu",
  "GSP33madhsiddhb_u:379_1": "yuktam utpaśyāmaḥ / tejomayatvaśrutis tu manasaḥ pañcabhūtakāryasyāpi annamayatvaśrutir",
  "GSP33madhsiddhb_u:379_2": "iva tadupakāryatayā vyākhyeyā / manasaś ca pañcabhūtaguṇagrāhakatvena tadvattvaniścayāt",
  "GSP33madhsiddhb_u:379_3": "pañcabhūtātmakatvam ity anyad etat / eteṣām adhiṣṭhātāro devā api jñānakriyāśaktipradhānāḥ,",
  "GSP33madhsiddhb_u:380": "digagnī,",
  "GSP33madhsiddhb_u:381": "vātendrau,",
  "GSP33madhsiddhb_u:382": "ādityaviṣṇū,",
  "GSP33madhsiddhb_u:383": "varunamitrau,",
  "GSP33madhsiddhb_u:384": "aśviprajāpatī / tatra jñānaśaktisamaṣṭir antaḥkaraṇaṃ,",
  "GSP33madhsiddhb_u:385_0": "kriyāśaktisamaṣṭiḥ prāṇaḥ / śabdasparśarūpasaragandhagrāhakāṇi śrotratvakcakṣūrasanaghrāṇākhyāni",
  "GSP33madhsiddhb_u:385_1": "pañcajñānendriyāṇi / tvakcakṣuṣī svahrāhyaguṇāśrayadravyam api gṛhṇītaḥ / śrotram",
  "GSP33madhsiddhb_u:385_2": "api cakṣurvat gattvā śabdagrāhakam dūre śabda iti pratyayāt / vacanādanāgativisargānandajanakāni",
  "GSP33madhsiddhb_u:385_3": "vākyāṇipādapāyūpasthākhyāni pañcakarmendriyāṇi / etac ca sarvaṃ militvā saptadaśakaṃ",
  "GSP33madhsiddhb_u:385_4": "liṅgaṃ jñānaśaktiprādhānyena hiraṇyagarbha iti kriyāśaktiprādhānyena sūtram iti cocyate /",
  "GSP33madhsiddhb_u:385_5": "ayam amūrtapadārthaḥ kāryatvāt vyaṣṭau samaṣṭau ca jīvopādhir eva /",
  "GSP33madhsiddhb_u:386_0": "tāni ca tathābhūtāni bhūtāni bhogāyatanaṃ śarīraṃ bhogyaṃ ca viṣayam antareṇa bhogaṃ",
  "GSP33madhsiddhb_u:386_1": "janayitum aśaknuvanti jīvakarmaprayuktatvāt sthaulyāya pañcīkṛtāni bhavanti / tatra",
  "GSP33madhsiddhb_u:386_2": "ca pratyekaṃ pañcabhūtāni dvidhā vibhajyate / tatra ekaiko bhāgaś caturdhā vibhajyate /",
  "GSP33madhsiddhb_u:386_3": "tadbhāgacatuṣṭayaṃ ca svabhāvaṃ vihāya itarabhūtacatuṣṭayārdhabhāgeṣu praviśati iti",
  "GSP33madhsiddhb_u:386_4": "svasyārdhabhāgenetareṣām aṣṭmabhāgena ca pañcīkaraṇān melane 'py ādhikyād ākāśādiśabdaprayogaḥ /",
  "GSP33madhsiddhb_u:387": "atra “trivṛtaṃ trivṛtam ekaikāṃ karavāṇi” (ChU VI.3.3.)",
  "GSP33madhsiddhb_u:388": "iti śruteḥ “trivṛtkurvata upadeśāt” (BS II.4.20.)",
  "GSP33madhsiddhb_u:389_0": "iti sūtrāc ca trayāṇām eva melanapratīteś ca trivṛtkaraṇam eva kecin manyante te",
  "GSP33madhsiddhb_u:389_1": "viyadadhikaraṇānyāyenaiva nirākṛtāḥ / tathā hi taittirīyake “tasmād vā etasmād ātmana ākāśaḥ sambhūtaḥ,",
  "GSP33madhsiddhb_u:390": "ākāśād vāyuḥ” (TU II.1.1.)",
  "GSP33madhsiddhb_u:391": "ityādiśruteḥ chāndogye ca trayāṇāṃ tejobannānāṃ sṛṣṭiśravaṇe 'pi dvayor upasaṃhāraḥ,",
  "GSP33madhsiddhb_u:392": "tejasaḥ prāthamyapadārthadharmāpekṣayā ākāśavāyupadārthayor balīyastvāt,",
  "GSP33madhsiddhb_u:393": "chāndogye caikavijñānena sarvavijñānapratijñānāt,",
  "GSP33madhsiddhb_u:394_0": "ākāśavāyvor acetanayor brahmakāryatvasyāvaśyaṃ vācyatvāt / tatra pañcānām eva melane",
  "GSP33madhsiddhb_u:394_1": "'py avayutyānuvādena trivṛtkaraṇopapattiḥ / trivṛtam eveti tu kalpanāyāṃ vākyabhedaprasaṅgaḥ /",
  "GSP33madhsiddhb_u:394_2": "“trivṛtkurvata upadeśāt” (BS II.4.20.)",
  "GSP33madhsiddhb_u:395": "iti sūtraṃ tv anuvādakatvān na pañcīkaraṇaṃ nyāyasiddhaṃ bādhitum utsahate / melanapratītiś ca śarīrādau pañcānām aviśiṣṭaiva,",
  "GSP33madhsiddhb_u:396": "pañcīkṛtapañcamahābhūtānīti ca bhāṣyakāravacanam / tasmād akam anenānātmacintaneneti dik /",
  "GSP33madhsiddhb_u:397_0": "tāni ca pañcīkṛtāni pañcamahābhūtāni mūrtākhyāni militvā ekaṃ kāryam indriyāṇām adhiṣṭhānaṃ",
  "GSP33madhsiddhb_u:397_1": "bhogāyatanam utpādayanti / tad eva śarīram ity ucyate / tatra sattvapradhānaṃ devaśarīraṃ,",
  "GSP33madhsiddhb_u:398": "rajaḥpradhānaṃ manuṣyaśarīraṃ,",
  "GSP33madhsiddhb_u:399_0": "tamaḥpradhānaṃ tiryagādisthāvarāntaṃ śarīram / tasya ca śarīrasya pāñcabhautikasyāpi",
  "GSP33madhsiddhb_u:399_1": "citrarūpasyeva kvacin nyūnādhikabhāvo bhūtānāṃ na virudhyate / evaṃ viṣayā api pañcīkṛtaikaikabhūtajanyāś",
  "GSP33madhsiddhb_u:399_2": "caturdaśabhuvanākhyā ūrdhvamadhyādhobhāvena sattvarajastamoṃśapradhānāḥ ghaṭādayaś",
  "GSP33madhsiddhb_u:399_3": "ca / etat sarvaṃ brahmāṇḍākhyaṃ virāḍ iti mūrtam iti cocyate /",
  "GSP33madhsiddhb_u:400_0": "ayam aupaniṣadaḥ sṛṣṭikramaḥ / tadviparīto layakramaḥ / pañcīkṛtapañcamahābhūtatatkāryātmakaṃ",
  "GSP33madhsiddhb_u:400_1": "virāḍākhyaṃ mūrtaṃ pṛthivyādhyekaikabhūtalayenāmūrte 'pañcīkṛtapañcamahābhūtātmake",
  "GSP33madhsiddhb_u:400_2": "hiraṇyagarbhākhye svakāraṇe līyate / sa eva dainandinaḥ pralayaḥ / amūrtaṃ cāvyākṛte",
  "GSP33madhsiddhb_u:400_3": "parameśvaropādhau / avyākṛtasya tv anāditvena kāraṇābhāvān na layaḥ,",
  "GSP33madhsiddhb_u:401": "svakāraṇe sūkṣmarūpeṇāvasthānaṃ laya iti tallakṣaṇāt / ayam eva prākṛtaḥ pralayaḥ / brahmajñānād ātyantika ucchedas tu ātyantikaḥ pralayaḥ / sa ca kāraṇakrameṇaiva,",
  "GSP33madhsiddhb_u:402_0": "kāraṇocchedād eva kāryocchedāt / sarvaṃ ca sṛṣṭipralayādikaṃ svapnasṛṣṭipralayavad",
  "GSP33madhsiddhb_u:402_1": "apāramārthikam api vāsanādārḍhyāt vyavahārakṣamam iti na māyikatve 'pi tucchatvaprasaṅgaḥ /",
  "GSP33madhsiddhb_u:402_2": "yathā caitat tathā vyaktam ākare /",
  "GSP33madhsiddhb_u:403_0": "evaṃ sthite jāgaraṇādivyavasthocyate / indriyavṛttikālīnārthopalambho jāgaraṇam /",
  "GSP33madhsiddhb_u:403_1": "tatra ca mūrtaṃ virāḍākhyaṃ bhogyaṃ pratyakṣādipramāṇaṣaṭkena vyavahriyamāṇatvāt",
  "GSP33madhsiddhb_u:403_2": "vyāvahārikaṃ viśvākhyena jīvenopabhujyate / sa ca dehendriyādiṣu praveśāt vyāpanād",
  "GSP33madhsiddhb_u:403_3": "vā viśva ity ucyate,",
  "GSP33madhsiddhb_u:404": "viśa praveśane viṣ.l vyāptāv iti ca smaraṇāt / atra yady api viśvenāmūrtam avyākṛtaṃ cānumānādinānubhūyate,",
  "GSP33madhsiddhb_u:405_0": "tathāpi vyāvahārikaṃ sarvaṃ viśvenaiva jñāyata iti niyamāt sthūlaśarīropādhyabhimānitvāc",
  "GSP33madhsiddhb_u:405_1": "ca na tasya avasthāntaravyāpakatvam / śuktirajatādijñānānām aprāmāṇikatvāt tadviṣayasyāvyāvahārikatve",
  "GSP33madhsiddhb_u:405_2": "'pi indriyavyāpārakālīnatvāj jāgaraṇopapattiḥ / jñānotpattyādiprakriyā cādhastād uktaiva /",
  "GSP33madhsiddhb_u:406_0": "evaṃ jāgrabhogajanakakarmakṣaye svāpnabhogajanakakarmodaye ca sati nirākhyayā tāmasyā",
  "GSP33madhsiddhb_u:406_1": "vṛttyā sthūladehābhimāne dūrīkṛtte sarvendriyeṣu devatānugrahābhāvān nirvyāpāratayā",
  "GSP33madhsiddhb_u:406_2": "līneṣu viśvo 'pi līna ity ucyate / tadā ca svapnāvasthā / tatrāntaḥkaraṇavāsanānimitta",
  "GSP33madhsiddhb_u:406_3": "indriyavṛttyabhāvakālīno 'rthopalambhaḥ svapnaḥ / tatra ca mana eva gajaturagādyarthākāreṇa",
  "GSP33madhsiddhb_u:406_4": "vivartate avidyāvṛttyā ca jñāyata iti kecit / avidyaiva śuktirajatādivat svapnārthakāreṇa",
  "GSP33madhsiddhb_u:406_5": "pariṇamate jñāyate cāvidyāvṛttyety anye / kaḥ pakṣaḥ śreyān?",
  "GSP33madhsiddhb_u:407": "uttaraḥ / avidyāyā eva sarvatrārthādhyāsajñānādhyāsopādānatvena kalpitatvān manogatavāsanānimittatvena ca kvacin manaḥpariṇāmatvavyapadeśāt / nanu,",
  "GSP33madhsiddhb_u:408": "tadā manaso dṛśyākārapariṇāmānabhyupagame dṛṣṭṛtvasambhavenātmanaḥ svayaṃjyotiṣṭ.vāsiddhir iti cet,",
  "GSP33madhsiddhb_u:409": "na,",
  "GSP33madhsiddhb_u:410": "bahirindriyajanyavṛttyabhāvena tadānīṃ manaso'grāhakatvāt tatsahakāreṇaiva tasya grāhakatvaniyamāt,",
  "GSP33madhsiddhb_u:411": "savṛttikāntaḥkaraṇāvacchinnasyaiva caitanyasya pramātṛtvaniyamāt tadāntaḥkaranasattve 'pi pramātrabhāvaḥ /",
  "GSP33madhsiddhb_u:412": "kimadhiṣṭhānaṃ svapnādhyāsasya manovacchinnaṃ jīvacaitanyam ity eke,",
  "GSP33madhsiddhb_u:413": "mūlājñānāvacchinnaṃ brahmacaitanyam ity apare / kiṃ śreyaḥ?",
  "GSP33madhsiddhb_u:414": "matabhedenobhayam api / tathā hi -- jāgradbodhena svapnabhramanivṛttyabhyupagamād adhiṣṭhānajñānād eva ca bhramanivṛtteḥ,",
  "GSP33madhsiddhb_u:415": "brahmacaitanyasya cādhiṣṭhānatve saṃsāradaśāyāṃ tajjñānatvābhāvāt jñānena ca sarvadvaitanivṛtteḥ na jāgradbodhāt svapnanivṛttiḥ syāt / “sa hi kartā” (BAU IV.3.10.)",
  "GSP33madhsiddhb_u:416": "iti ca jīvakartṛtvaśruteḥ ākāśādiprapañcavat sarvasādhāraṇyāpatteś ca na mūlājñānāvacchinnaṃ brahmacaitanyam adhiṣṭhānam /",
  "GSP33madhsiddhb_u:417": "nanu, jīvacaitanyasyānāvṛtttatvena sarvadābhāsamānatvāt katham adhiṣṭhānatvam?",
  "GSP33madhsiddhb_u:418": "satyaṃ,",
  "GSP33madhsiddhb_u:419": "tatrāpi svapnādhyāsānukūlavyāvahārikasaṃghātabhānavirodhyavasthājñānābhyupagamāt,",
  "GSP33madhsiddhb_u:420": "svapnadaśāyāṃ cāhaṃ manuṣya ityādipratītikasaṃghātāntarabhānābhyupagamāt śayyāyāṃ svapimīti śayyāntaravat / bhānasāmagryabhāvaś ca tulya eva /",
  "GSP33madhsiddhb_u:421": "nanu,",
  "GSP33madhsiddhb_u:422": "ahaṃ manuṣya ityādivyāvahārikasaṃghātajñānasya pramāṇājanyatvāt katham ajñānanivartakatā / avasthāntarānyathānupapattyā tatkalpane suṣuptāv api svapnabādhakajñānam āsthīyeta,",
  "GSP33madhsiddhb_u:423": "tac cāniṣṭaṃ jāgrattvāpatter iti cet,",
  "GSP33madhsiddhb_u:424": "sādhv avocaḥ,",
  "GSP33madhsiddhb_u:425_0": "svapnāvasthājñānasyaivāntaḥkaraṇalayasahitasya suṣuptirūpatvān na tatra tadbādhaḥ /",
  "GSP33madhsiddhb_u:425_1": "jāgaraṇe tu mithyaiva svapno 'bhād ity anubhavād aham iti jñānasya pramāṇājanyatve",
  "GSP33madhsiddhb_u:425_2": "'pi yathārthatvāt śarīrādijñānasya ca pramāṇajanyatvād avasthājñānavirodhitvam anubhavasiddham /",
  "GSP33madhsiddhb_u:425_3": "viśeṣājñānaṃ tu na pramāṇajanyavṛttim antareṇa nivartate / sākṣiṇaś cāvidyānivartakatvābhāvo",
  "GSP33madhsiddhb_u:425_4": "'vidyāsādhakatvenaiva dharmigrāhakamānasiddha iti na kiñcid avadyam / yāvanti jñānāni",
  "GSP33madhsiddhb_u:425_5": "tāvanty ajñānānīti cābhyupagamāt śuktijñāneneva vyāvahārikasaṃghātajñānenājñānanivṛttāv",
  "GSP33madhsiddhb_u:425_6": "api punar api kadācid rajatabhramavan na svapnādhyāsānupapattir iti jīvacaitanyam",
  "GSP33madhsiddhb_u:425_7": "evādhiṣṭhānam iti pakṣe na ko 'pi doṣaḥ /",
  "GSP33madhsiddhb_u:426_0": "yadā punar brahmajñānād evājñānanivṛttyabhyupagamas tadā rajjvāṃ daṇḍabhrameṇa sarpabhramatirodhānavad",
  "GSP33madhsiddhb_u:426_1": "adhiṣṭhānajñānābhāve 'pi jāgradbhrameṇa svapnabhramatirobhāvopapatteḥ brahmacaitanyam",
  "GSP33madhsiddhb_u:426_2": "eva svapnādhyāsādhiṣṭhānam iti pakṣe 'pi na kaścid doṣaḥ / pratijīvaṃ svapnādhyāsāsādhāraṇyaṃ",
  "GSP33madhsiddhb_u:426_3": "tu manogatavāsanānām asādhāraṇyād eva /",
  "GSP33madhsiddhb_u:427": "manovacchinnaṃ brahmacaitanyam evādhiṣṭhānam etasminn api pakṣe 'vasthājñānasyāvarakatvāṅgīkārān na kāpy anupapattiḥ / ata eva śāstreṣu kvacit kvacit tathā vyapadeśaḥ / nanu,",
  "GSP33madhsiddhb_u:428_0": "manovacchinnacaitanyasyādhiṣṭhānatve ahaṃ gaja ity āhaṅkārasāmānādhikaraṇyena gajapratītiḥ",
  "GSP33madhsiddhb_u:428_1": "syāt idaṃ rajatam iti śuktisāmānādhikaraṇyena rajatapratītivat natv ayaṃ gaja iti /",
  "GSP33madhsiddhb_u:428_2": "brahmacaitanyasyādhiṣṭhānatvapakṣe 'pi gaja ity ākārair eva pratītiḥ syān na tv ayaṃ",
  "GSP33madhsiddhb_u:428_3": "gaja iti tatrāpīdaṅkārāspadībhūtabāgyārthābhāvasya samānatvād iti cet,",
  "GSP33madhsiddhb_u:429": "na,",
  "GSP33madhsiddhb_u:430": "ādye pakṣe ahaṅkārasya śuktivad adhiṣṭhānānavacchedakatvāt śuktī rajatam itivad ahaṃ gaja iti na bhramakāraprasaṅgaḥ / aham iti jñānasyeyaṃ śuktir iti jñānasyeva bhramavirodhitvāt,",
  "GSP33madhsiddhb_u:431_0": "idamaṃśasya ca bhramāvirodhina eva tatra bhānābhyupagamāt / antye tu gaja ity ākāravad",
  "GSP33madhsiddhb_u:431_1": "ayam ity ākāro 'pi kalpita eva / ubhayākārabādhe 'py adhiṣṭhānabhūtacaitanyābādhān",
  "GSP33madhsiddhb_u:431_2": "na śūnyavādaprasaṅgaḥ / jāgraddaśāyām api śuktīdaṅkāravilakṣaṇasya prātītikasyaiva",
  "GSP33madhsiddhb_u:431_3": "rajatedaṅkārasya bhānābhyupagamāc ca / “adhyastam eva hi parisphurati bhrameṣu” (SŚ I.36.)",
  "GSP33madhsiddhb_u:432": "iti nyāyāt / śuktīidamaṃśabhānapakṣe 'pi na idamaṃśasatyatvam adhyāse prayojakam,",
  "GSP33madhsiddhb_u:433": "kintv adhiṣṭhānasatyatvam / adhiṣṭhānaṃ ca tatrājñātaśukticaitanyam ivātrāpi sākṣicaitanyaṃ vidyata evety upapāditam / tasmān na pakṣadvaye 'pi kāpy anupapattiḥ /",
  "GSP33madhsiddhb_u:434": "atra ca svāpnikapadārthabhoktā taijasa ity ucyate / pittākhyatejaḥpradhānatvād ādityādijyotirantareṇāpi bhāsakatvād iti vā /",
  "GSP33madhsiddhb_u:435_0": "evaṃ jāgratsvapnabhogadvayena śrāntasya jīvasya tadubhayakāraṇakarmakṣaye jñānaśaktyavacchinnasya",
  "GSP33madhsiddhb_u:435_1": "savāsanasyāntaḥkaraṇasya kāraṇātmanāvasthāne sati viśrāmasthānaṃ suṣuptyavasthā /",
  "GSP33madhsiddhb_u:435_2": "na kiñcid avediṣam iti kāraṇamātropalambhaḥ suṣuptiḥ / tatra jāgratsvapnabhogyapadārthajñānābhāve 'pi sākṣyākāraṃ,",
  "GSP33madhsiddhb_u:436": "sukhākāraṃ,",
  "GSP33madhsiddhb_u:437": "avasthājñānākāraṃ cāvidyāyāḥ vṛttitrayam abhyupeyate / ahaṅkārābhāvāc ca naikā viśiṣṭavṛttiḥ suṣuptyabhāvaprasaṅgāt / ata eva vṛttirūpasyopalambhasyābhāvān na pralaye 'tivyāptiḥ,",
  "GSP33madhsiddhb_u:438": "tatra tatkalpanābījābhāvāt,",
  "GSP33madhsiddhb_u:439": "iha ca sukham aham asvāpsaṃ na kiñcid avediṣam iti suptotthitasya parāmarśāt,",
  "GSP33madhsiddhb_u:440_0": "ananubhave ca parāmarśānupapatteḥ / antaḥkaraṇoparāgakālīnānubhavajanyatvābhāvāc",
  "GSP33madhsiddhb_u:440_1": "ca na tattollekhābhāve 'pi smaraṇatvānupapattiḥ / smaraṇe tattollekhaniyamābhāvāc",
  "GSP33madhsiddhb_u:440_2": "ca jāgraddaśāyām asvāpsam ity anubhavānupapatteḥ liṅgābhāvena ca āśrayāsiddhyā cānumānasyāsaṃbhavāt /",
  "GSP33madhsiddhb_u:440_3": "ahaṅkāras tu utthānasamaya evānubhūyate / suṣuptau līnatvena tasyānanūbhūtatvāt smaraṇānupapatteḥ /",
  "GSP33madhsiddhb_u:440_4": "mukhapratibimbāśraye darpaṇe japākusumalauhityādhyāse raktaṃ mukham iti pratītivad",
  "GSP33madhsiddhb_u:440_5": "ahaṅkārāśrayasākṣicaitanyasya smaraṇāśrayatvāt aham asvāpsam iti sāmānādhikaraṇyapratītiḥ,",
  "GSP33madhsiddhb_u:441": "na punar ahaṃ sukhīti vāśrayatayā / smṛtisaṃśayaviparyayāṇāṃ sākṣicaitanyāśrayatvaniyamād ahaṅkārasya ca pramāṇajanyajñānāśrayatvāt pramātvenaiva tatkāryatāvacchedāt,",
  "GSP33madhsiddhb_u:442_0": "apramātvāvacchedena ca avidyāyā eva kāraṇatvāt / ata eva anāptavākyādijanyaparokṣavibhramo",
  "GSP33madhsiddhb_u:442_1": "'pi avidyāvṛttir evety abhyupagamo vedāntavidām / tatrāntaḥkaraṇavṛttijanakasāmagrīsambhave",
  "GSP33madhsiddhb_u:442_2": "'pi pramātvābhāvāvarodhenāntaḥkaraṇasyāsāmarthyāt / nāmādiṣu brahmādhyāsas tu icchādhīnatayā",
  "GSP33madhsiddhb_u:442_3": "bhramapramāvilakṣaṇā manovṛttir eva kāmādivat / tad uktaṃ “ata eva codanājanyatvān mānasī kriyaiva sā,",
  "GSP33madhsiddhb_u:443_0": "na jñānam” iti / etena tarkasyāpi manovṛttitvaṃ vyākhyātam / vyāpyāropeṇa vyāpakaprasañjanātmakasya",
  "GSP33madhsiddhb_u:443_1": "tasya icchādhīnatayā bhramapramāvilakṣaṇatvāt / ata eva manananididhyāsanasahite",
  "GSP33madhsiddhb_u:443_2": "śravaṇākhye vedāntavicāre śrotavyo mantavyo nididhyāsitavya ityādividhir upapadyate,",
  "GSP33madhsiddhb_u:444": "tasya caturvidhānvayavyatirekāditarkarūpatvāt / dṛgdṛśyānvayavyatirekaḥ,",
  "GSP33madhsiddhb_u:445": "sākṣisākṣyānvayavyatirekaḥ,",
  "GSP33madhsiddhb_u:446": "āgamāpāyitadavadhyanvayavyatirekaḥ,",
  "GSP33madhsiddhb_u:447_0": "duḥkhiparamapremāspadānvayavyatireka iti / anuvṛttavyāvṛttānvayavyatirekaḥ pañcamaḥ /",
  "GSP33madhsiddhb_u:447_1": "etac ca sarveṣāṃ vedāntānukūlatarkāṇāṃ caturlakṣaṇīmīmāṃsāpratipāditānām upalakṣaṇam",
  "GSP33madhsiddhb_u:447_2": "ity abhiyuktāḥ / vistaras tu vedāntakalpalatikāyām anusandheyaḥ /",
  "GSP33madhsiddhb_u:448_0": "tad evaṃ suṣuptyavasthāyām asty ānandabhogas tadbhoktā ca suṣuptyabhimānī prājña",
  "GSP33madhsiddhb_u:448_1": "ity ucyate / prakarṣeṇājñatvāt tadānīṃ viśeṣāvacchedābhāvena prakṛṣṭajñatvād vā /",
  "GSP33madhsiddhb_u:448_2": "tadānīṃ cāntaḥkaraṇasya laye 'pi tatsaṃskāreṇāvacchedān na jīvābhāvaprasaṅgaḥ,",
  "GSP33madhsiddhb_u:449_0": "na vā sārvajñāpattiḥ / īśvarābhedapratipādanaṃ ca śarrirendriyādyabhimānarahitatvenopacārāt /",
  "GSP33madhsiddhb_u:449_1": "saṃskārasya ca nimittakāraṇatvena sākṣyāśritakāryopādānakoṭāv apraveśān na tadbhede",
  "GSP33madhsiddhb_u:449_2": "'pi sākṣibhedaḥ / jāgaraṇe tv antaḥkaraṇasya pramāśritakāryopādānakoṭau praveśāt",
  "GSP33madhsiddhb_u:449_3": "tadbhedena pramātṛbheda eva / sākṣiṇa eva cādhikopādhiviśiṣṭasya pramātṛtvān na pratisandhānānupapattir iti /",
  "GSP33madhsiddhb_u:450": "mātṛmānaprabhede 'pi pratidehaṃ na bhidyate /",
  "GSP33madhsiddhb_u:451": "sākṣī bāhyārthavad yasmāt sa ātmety ucyate tataḥ //",
  "GSP33madhsiddhb_u:452": "vyabhicāro mitho yadvat pramātrādeḥ svasākṣikaḥ /",
  "GSP33madhsiddhb_u:453": "sarvamātrādyabhāvārthasākṣitvān na tathātmanaḥ // (BAUBhV III.4.54-55.)",
  "GSP33madhsiddhb_u:454": "iti vārtikakārapādair vyavahāradaśāyām api sākṣibhedanirākaraṇāt suṣuptau tadbhedakalpanaṃ keṣāñcid vyāmohamātram ity avadheyam /",
  "GSP33madhsiddhb_u:455": "nanu,",
  "GSP33madhsiddhb_u:456": "duḥkham aham asvāpsam iti kasyacit kadācit parāmarśāt suṣuptau duḥkhānubhavo 'py astu / na,",
  "GSP33madhsiddhb_u:457_0": "tadānīṃ duḥkhasāmagrīviraheṇa tadabhāvāt / sukhasya cātmasvarūpatvena nityatvāt śayyāder",
  "GSP33madhsiddhb_u:457_1": "asamīcīnatve ca duḥkham ity upacārāt duḥkham aham asvāpsam iti pratyayopapattiḥ /",
  "GSP33madhsiddhb_u:457_2": "atha vā avasthātrayasyāpi traividhyāṅgīkārāt suṣuptāv api duḥkham upapadyate / tathā",
  "GSP33madhsiddhb_u:457_3": "hi pramājñānaṃ jāgrajjāgrat,",
  "GSP33madhsiddhb_u:458": "śuktirajatādivibhramo jāgratsvapnaḥ,",
  "GSP33madhsiddhb_u:459": "śramādinā stabdhībhāvo jāgratsuṣuptiḥ / evaṃ svapne mantrādiprāptiḥ svapnajāgrat,",
  "GSP33madhsiddhb_u:460": "svapne 'pi svapno mayā dṛṣṭa iti buddhiḥ svapnasvapnaḥ,",
  "GSP33madhsiddhb_u:461": "jāgraddaśāyāṃ kathayituṃ na śakyate svapnāvasthāyāṃ ca yatkiñcid anubhūyate tatsvapnasuṣuptiḥ / evaṃ suṣuptyavasthāyām api sātvikī yā sukhākārā vṛttiḥ sā suṣuptijāgrat,",
  "GSP33madhsiddhb_u:462": "tadanantaraṃ sukham aham asvāpsam iti parāmarśaḥ,",
  "GSP33madhsiddhb_u:463": "tatraiva yā rājasī vṛttiḥ sā suṣuptisvapnaḥ,",
  "GSP33madhsiddhb_u:464": "tadanantaram eva duḥkham aham asvāpsam iti parāmarśopapattiḥ,",
  "GSP33madhsiddhb_u:465": "tatraiva yā tāmasī vṛttiḥ sā suṣuptisuṣuptiḥ,",
  "GSP33madhsiddhb_u:466": "tadanantaraṃ gāḍhaṃ mūḍho 'ham āsam iti parāmarśaḥ / yathā caitat tathā vāsiṣṭhavārtikāmṛtādau spaṣṭam /",
  "GSP33madhsiddhb_u:467": "evam adhyātmaṃ viśvaḥ,",
  "GSP33madhsiddhb_u:468": "adhibhūtaṃ virāṭ,",
  "GSP33madhsiddhb_u:469": "adhidaivaṃ viṣṇuḥ,",
  "GSP33madhsiddhb_u:470": "adhyātmaṃ jāgrat,",
  "GSP33madhsiddhb_u:471": "adhidaivaṃ pālanaṃ,",
  "GSP33madhsiddhb_u:472": "adhibhūtaṃ sattvaguṇaḥ / evam adhyātmaṃ taijasaḥ,",
  "GSP33madhsiddhb_u:473": "adhibhūtaṃ hiraṇyagarbhaḥ,",
  "GSP33madhsiddhb_u:474": "adhidaivaṃ brahmāḥ,",
  "GSP33madhsiddhb_u:475": "adhyātmaṃ svapnaḥ,",
  "GSP33madhsiddhb_u:476": "adhidaivaṃ sṛṣṭiḥ,",
  "GSP33madhsiddhb_u:477": "adhibhūtaṃ rajoguṇaḥ / evaṃ adhyātmaṃ prājñaḥ,",
  "GSP33madhsiddhb_u:478": "adhibhūtam avyākṛtaṃ,",
  "GSP33madhsiddhb_u:479": "adhidaivaṃ rudraḥ,",
  "GSP33madhsiddhb_u:480": "adhyātmaṃ suṣuptiḥ,",
  "GSP33madhsiddhb_u:481": "adhidaivaṃ pralayaḥ,",
  "GSP33madhsiddhb_u:482": "adhibhūtaṃ tamoguṇaḥ / evam adhyātmādhibhūtādhidevānām ekatvāt praṇavāvayavatrayasahitānām eteṣām upahitānām aikyopāsanayā hiraṇyagarbhalokaprāptiḥ,",
  "GSP33madhsiddhb_u:483_0": "antaḥkaraṇaśuddhidvārā kramamuktiś ca / etat sarvopādhinirākāraṇena sākṣicaitanyamātrajñānena",
  "GSP33madhsiddhb_u:483_1": "tu sākṣād eva mokṣa iti / tad evaṃ trayāṇām apy avasthātrayasahitānāṃ viśvataijasaprājñānām",
  "GSP33madhsiddhb_u:483_2": "avidyātmakatvāt dṛ.śyatvena ca mithyātvād anupahitaḥ kevalaḥ sākṣī turīyākhyo 'ham",
  "GSP33madhsiddhb_u:483_3": "asmīty arthaḥ / evaṃ vyavahārataḥ sarvavyavasthopapatteḥ paramārthataḥ kasyā apy",
  "GSP33madhsiddhb_u:483_4": "avasthāyā abhāvān na kāpy anupapattiḥ / vistareṇa caitat prapañcitam asmābhir vedāntakalpalatikāyām",
  "GSP33madhsiddhb_u:483_5": "ity uparamyate // 8 //",
  "GSP33madhsiddhb_u:484": "nanu,",
  "GSP33madhsiddhb_u:485": "jāgratsvapnasuṣuptyavasthāsahitānāṃ trayāṇām api tadabhimānināṃ mithyātvāt,",
  "GSP33madhsiddhb_u:486": "tatsākṣiṇo 'pi mithyātvaṃ syāt,",
  "GSP33madhsiddhb_u:487": "aviśaṣāt,",
  "GSP33madhsiddhb_u:488": "ity āśaṅkya viśeṣābhidhānena sākṣiṇaḥ satyatvam āha --",
  "GSP33madhsiddhb_u:489": "api vyāpakatvād dhitatvaprayogāt svataḥ siddhabhāvād ananyāśrayatvāt /",
  "GSP33madhsiddhb_u:490": "jagattuccham etat samastaṃ tad anyat tad eko 'vaśiṣṭaḥ śivaḥ kevalo 'ham // 9 //",
  "GSP33madhsiddhb_u:491": "“na dṛṣṭer draṣṭāraṃ paśyeḥ” (BAU III.4.2.)",
  "GSP33madhsiddhb_u:492": "iti sākṣiṇaṃ prakṛtya “ato 'nyad ārtam” (BAU III.4.2.)",
  "GSP33madhsiddhb_u:493": "iti śruteḥ sākṣiṇo 'nyat sākṣyaṃ sarvaṃ jagattucchaṃ,",
  "GSP33madhsiddhb_u:494": "na tu sākṣī / bādhāvadhitvāt bhramādhiṣṭhānatayā jñātatvāc ca,",
  "GSP33madhsiddhb_u:495": "tadbādhagrāhakābhāvāc cetyādyanuktasamuccayārthaḥ apiśabdaḥ / “atha yad alpaṃ tat martyam” (ChU VII.24.1.)",
  "GSP33madhsiddhb_u:496": "iti śruteḥ paricchinnatvatucchatvayoḥ samavyāptatvāt paricchinnatvanivṛttyā tucchatvanivṛttir ity āha -- vyāpakatvād iti / “sarvaṃ khalv idaṃ brahma” (ChU III.14.1.)",
  "GSP33madhsiddhb_u:497": "iti sarvātmatvopadeśena deśakālāparicchinnatvāt,",
  "GSP33madhsiddhb_u:498": "ākāśādīnāṃ ca deśakālaparichinnatve 'py āpekṣikamahattvena vyāpakatvopacārāt / nanu,",
  "GSP33madhsiddhb_u:499": "sarvavyāpakatvena nityatvād bhāvarūpatvāc cātmā na duḥkhanivṛttirūpaḥ,",
  "GSP33madhsiddhb_u:500": "nāpi sukharūpaḥ,",
  "GSP33madhsiddhb_u:501": "sukhasyānityatvena nityātmarūpatvānupapatteḥ,",
  "GSP33madhsiddhb_u:502": "tathā cātmasvarūpo mokṣo 'puruṣārtha evety āśaṅkya,",
  "GSP33madhsiddhb_u:503": "na,",
  "GSP33madhsiddhb_u:504": "ityāha -- hitatvaprayogād iti / hitatvaṃ,",
  "GSP33madhsiddhb_u:505": "puruṣārthatvam / “tad etat preyaḥ putrāt preyo vittāt preyo 'nyasmāt sarvasmād antarataraṃ yad ayam ātmeti” (BAU I.4.8.)",
  "GSP33madhsiddhb_u:506": "“yo vai bhūmā tat sukhaṃ” (ChU VII.23.1.)",
  "GSP33madhsiddhb_u:507": "“eṣa eva parama ānandaḥ” (BAU IV.3.33.)",
  "GSP33madhsiddhb_u:508": "“vijñānam ānandaṃ brahma” (BAU III.9.28.)",
  "GSP33madhsiddhb_u:509_0": "ityādiśrutibhyas tasya paramānandarūpatvopadeśāt / tasya ca nityatve 'pi loke dharmajanyatattadantaḥkaraṇavṛttivyaṅgyatayā",
  "GSP33madhsiddhb_u:509_1": "tadutpattivināśopacāraḥ / ajñānavyavahitasya ca tasyāprāptasyeva jñānamātrād avidyānivṛttyā",
  "GSP33madhsiddhb_u:509_2": "prāptir iva bhavatīti taduddeśena mumukṣupravṛttyupapattiḥ / adhyastasya prapañcasya",
  "GSP33madhsiddhb_u:509_3": "duḥkhasvarūpasyādhiṣṭhānatvāt sa evābhāva iti duḥkhābhāvarūpatvenāpi tasya puruṣārthatā /",
  "GSP33madhsiddhb_u:510": "nanu,",
  "GSP33madhsiddhb_u:511": "mokṣe sukhaṃ saṃvedyate na vā / nādyaḥ,",
  "GSP33madhsiddhb_u:512": "tadānīṃ dehendriyādyabhāvena tadvyañjakābhāvāt,",
  "GSP33madhsiddhb_u:513": "vyañjakābhāve 'pi tatsaṃvedanābhyupagame saṃsāradaśāyām api tathā prasaṅgāt / na dvitīyaḥ,",
  "GSP33madhsiddhb_u:514": "apuruṣārthatvāpatteḥ,",
  "GSP33madhsiddhb_u:515": "jñāyamānasyaiva tasya puruṣārthatvāt / ata eva śarkarātadbhojinor iveti vaiṣṇavaṃ manyamānānām udgāra iti cet,",
  "GSP33madhsiddhb_u:516": "na,",
  "GSP33madhsiddhb_u:517_0": "ityāha -- svataḥ siddhabhāvād iti / svaprakāśajñānarūpatvād ity arthaḥ / yady api",
  "GSP33madhsiddhb_u:517_1": "saṃsāradaśāyām avidyāvṛtarūpatvād ātmā paramānandarūpatayā na prathate tathāpi tattvavidyayāvidyānivṛttau",
  "GSP33madhsiddhb_u:517_2": "svaprakāśatayā svayam eva paramānandarūpeṇa prakāśata iti na vyañjakāpekṣā / nanu,",
  "GSP33madhsiddhb_u:518": "sukhasya svaprakāśajñānarūpatve 'pi nātmarūpatā,",
  "GSP33madhsiddhb_u:519": "jñānasya dhātvartharūpatayā kriyātvena sāśrayatvāt jānāmīti pratīteḥ,",
  "GSP33madhsiddhb_u:520": "jñānam aham asmīty apratīteś ca / tathā ca katham advaitavāda ity āśaṅkya,",
  "GSP33madhsiddhb_u:521": "na,",
  "GSP33madhsiddhb_u:522": "ity āha -- ananyāśrayatvād iti / “yatsākṣād aparokṣād brahma ya ātmā sārvāntaraḥ” (BAU III.4.1.)",
  "GSP33madhsiddhb_u:523": "ityādiśruteḥ svaprakāśajñānānandarūpa evātmā,",
  "GSP33madhsiddhb_u:524_0": "antaḥkaraṇatādātmyādhyāsena ca tadvṛttau jñānādhyāsāj jānāmīti tadāśrayatvapratītiḥ /",
  "GSP33madhsiddhb_u:524_1": "dhātvarthatvam utpattivināśavattvaṃ cāntaḥkaraṇavṛtter iti jñaptirūpamukhajñānasya",
  "GSP33madhsiddhb_u:524_2": "sarvādhiṣṭhānatvenānyāśrayatvābhāvān na dvaitāpattiḥ / tena jñānasukhātmaka ātmā",
  "GSP33madhsiddhb_u:524_3": "satyas tadbhinnaṃ ca sarvaṃ jagad asatyam iti siddham // 9 //",
  "GSP33madhsiddhb_u:525": "nanu,",
  "GSP33madhsiddhb_u:526": "sarvasya jagatas tucchatve tanniṣedhenātmatattvapratipattir na syāt / na hi śaśaviṣāṇaṃ niṣidhyate,",
  "GSP33madhsiddhb_u:527": "kvacit pramitaṃ kvacin niṣidhyata iti nyāyāt / tathā ca niṣedhānupapattyaiva na jagatas tucchatvam iti, na, ity āha --",
  "GSP33madhsiddhb_u:528": "na caikaṃ tadanyad dvitīyaṃ kutaḥ syāt na vā kevalatvaṃ na cākevalatvam /",
  "GSP33madhsiddhb_u:529": "na śūnyaṃ na cāśūnyam advaitakatvāt kathaṃ sarvavedāntasiddhaṃ bravīmi // 10 //",
  "GSP33madhsiddhb_u:530": "ekatvasaṅkhyāyogi ekam / tad apekṣābuddhijanyadvitvasaṅkhyāyogi dvitīyam / tata ekābhāve dvitīyaṃ kutaḥ syāt / dvitīyaṃ ca tṛtīyādīnām apy upalakṣaṇam / nanu,",
  "GSP33madhsiddhb_u:531": "“ekam evādvitīyam” (ChU VI.2.1.)",
  "GSP33madhsiddhb_u:532": "iti śrutyā ekatvaṃ pratipādyate / na,",
  "GSP33madhsiddhb_u:533": "ity āha -- na vā kevalatvam iti / kevalam ekatvaṃ,",
  "GSP33madhsiddhb_u:534": "tasyāvidyakatvāt / yady ātmana ekatvaṃ śrutyā na pratipādyate,",
  "GSP33madhsiddhb_u:535": "tarhi pratyakṣādipramāṇavaśād anekatvaṃ syād iti cet,",
  "GSP33madhsiddhb_u:536": "na,",
  "GSP33madhsiddhb_u:537": "ity āha -- na cākevalatvam iti / akevalatvam anekatvaṃ,",
  "GSP33madhsiddhb_u:538": "“neha nānāsti kiñcana” (BAU IV.4.19.)",
  "GSP33madhsiddhb_u:539": ", “ekam evādvitīyam” (ChU VI.2.1.)",
  "GSP33madhsiddhb_u:540": ", “athāta ādeśo neti neti” (BAU II.3.6.)",
  "GSP33madhsiddhb_u:541": "ityādiśrutibhyaḥ / tarhi sarvapratiṣedhāc chūnyam eva syād iti,",
  "GSP33madhsiddhb_u:542": "na,",
  "GSP33madhsiddhb_u:543": "ity āha -- na śūnyam iti,",
  "GSP33madhsiddhb_u:544": "“asann eva sa bhavati asad brahmeti veda cet,",
  "GSP33madhsiddhb_u:545": "asti brahmeti ced veda santam enaṃ tato vidur iti” (TU II.6.)",
  "GSP33madhsiddhb_u:546": ", “satyaṃ jñānam anantaṃ brahma” (TU II.1.)",
  "GSP33madhsiddhb_u:547": "“sad eva somyedam agra āsīt” (ChU VI.2.1.)",
  "GSP33madhsiddhb_u:548": "ity upakramya “aitadātmyam idaṃ sarvaṃ tat satyaṃ sa ātmā tat tvam asi” (ChU VI.8.7.)",
  "GSP33madhsiddhb_u:549": "ityādiśrutibhiḥ satyatvajñānatvādidharmavad api syāt,",
  "GSP33madhsiddhb_u:550": "na,",
  "GSP33madhsiddhb_u:551_0": "ity āha -- na cāśūnyam iti / ekam advitīyam iti padadvayena sarvabhedapratiṣedhe",
  "GSP33madhsiddhb_u:551_1": "'py evakāreṇa dharmadharmibhāvādibhedābhedapratiṣedhāt / sarvatra hetum āha -- advaitakatvād",
  "GSP33madhsiddhb_u:551_2": "iti / dvidhā itaṃ dvītaṃ tasya bhāvo dvaitam / tad uktaṃ vārtike “dvidhetaṃ dvītam",
  "GSP33madhsiddhb_u:551_3": "ity āhus tadbhāvo dvaitam ucyate” (BAUBhV IV.3.1807.)",
  "GSP33madhsiddhb_u:552": "iti / na vidyate dvaitaṃ dvidhābhāvo yatra tad advaitam ity akṣarārthaḥ / “salila eko dṛṣṭādvaitaḥ” (BAU IV.3.32.)",
  "GSP33madhsiddhb_u:553_0": "itiśruteḥ / pratiyogijñānasyaiva lāghavenābhāvabuddhau kāraṇatvāt dvaitasyānirvacanīyatvāṅgīkāreṇa",
  "GSP33madhsiddhb_u:553_1": "pratyakṣādivedyatvān niṣedhopapattir ity arthaḥ / tarhy etādṛśa ātmā aṅulinirdeśena pratipādyatām iti,",
  "GSP33madhsiddhb_u:554": "na,",
  "GSP33madhsiddhb_u:555": "ity āha -- kathaṃ bravīmīti / kim ākṣepe?",
  "GSP33madhsiddhb_u:556": "advaitakatvena vāgaviṣayatvāt, “avacanenaiva provāca” (NUU VII.)",
  "GSP33madhsiddhb_u:557": ", “yato vāco nivartante aprāpya mānasā saha” (TU II.4.)",
  "GSP33madhsiddhb_u:558": ", “na vijñāner vijñātāraṃ vijānīyāḥ” (BAU III.4.2.)",
  "GSP33madhsiddhb_u:559": "ityādiśrutibhyaḥ / vāgaviṣayatve kathaṃ vedāntānāṃ tatra prāmāṇyam iti cet,",
  "GSP33madhsiddhb_u:560": "na,",
  "GSP33madhsiddhb_u:561_0": "aviṣaye 'py ātmani tadākāravṛttimātreṇa tadavidyānivartakatvād ity āha -- sarvavedāntasiddham",
  "GSP33madhsiddhb_u:561_1": "iti / tathā ca śrutiḥ “yasyāmataṃ tasya mataṃ mataṃ yasya na veda saḥ / avijñātaṃ",
  "GSP33madhsiddhb_u:561_2": "vijānatāṃ vijñātam avijānatām” (KU II.3.)",
  "GSP33madhsiddhb_u:562": ",",
  "GSP33madhsiddhb_u:563": "“yan manasā na manute yenāhur mano mataṃ,",
  "GSP33madhsiddhb_u:564": "tad eva brahma tvaṃ viddhi nedaṃ yad idam upāsate” (KU I.5.)",
  "GSP33madhsiddhb_u:565_0": "ityādir aviṣayatvam ātmano darśayati / tad evaṃ vedāntavākyajanyākhaṇdākāravṛttyā",
  "GSP33madhsiddhb_u:565_1": "avidyānivṛttau tatkalpitasakalānarthanivṛttau paramānandarūpaḥ san kṛtakṛtyo bhavatīti siddham // 10 //",
  "GSP33madhsiddhb_u:566": "na staumi taṃ vyāsam aśeṣam arthaṃ samyaṅ na sūtrair api yo babandha /",
  "GSP33madhsiddhb_u:567": "vināpi taiḥ saṅgrathitākhilārthaṃ taṃ śaṅkaraṃ staumi sureśvaraṃ ca // 1 //",
  "GSP33madhsiddhb_u:568": "laghur api bahvarthavahaś cintāmaṇir iva nibandho 'yam /",
  "GSP33madhsiddhb_u:569": "madhusūdanena muninā vihito guṇināṃ vinodāya // 2 //",
  "GSP33madhsiddhb_u:570": "yad atra sauṣṭhavaṃ kiñcit tadguror iva me na hi /",
  "GSP33madhsiddhb_u:571": "yad atrāsauṣṭhavaṃ kiñcit tan mamaiva guror na hi // 3 //",
  "GSP33madhsiddhb_u:572": "bahuyācanayā mayāyamalpo balabhadrasya kṛe kṛto nibandhaḥ /",
  "GSP33madhsiddhb_u:573": "yad aduṣṭam ihāsti yac ca duṣṭaṃ tadudārāḥ sudhiyo vivecayantu // 4 //",
  "GSP33madhsiddhb_u:574": "iti śrīmatparamahaṃsaparivrājakācāryaśrīviśveśvarasarasvatībhagavatpūjyapādaśiṣyaśrīmadhusūdanasarasvatīviracitaḥ siddhāntabindunāmā granthaḥ samāptaḥ /"
}