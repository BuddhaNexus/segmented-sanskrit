{
    "GE09ram_03pu:ram_1.1a": "praviśya tu mahāraṇyaṃ daṇḍakāraṇyam ātmavān /",
    "GE09ram_03pu:ram_1.1b": "dadarśa rāmo durdharṣas tāpasāśramamaṇḍalam // //",
    "GE09ram_03pu:ram_1.2a": "kuśacīraparikṣiptaṃ brāhmyā lakṣmyā samāvṛtam /",
    "GE09ram_03pu:ram_1.2b": "yathā pradīptaṃ durdharṣaṃ gagane sūryamaṇḍalam // //",
    "GE09ram_03pu:ram_1.3a": "śaraṇyaṃ sarvabhūtānāṃ susaṃmṛṣṭājiraṃ sadā /",
    "GE09ram_03pu:ram_1.3b": "pūjitaṃ copanṛttaṃ ca nityam apsarasāṃ gaṇaiḥ // //",
    "GE09ram_03pu:ram_1.4a": "viśālair agniśaraṇaiḥ srugbhāṇḍair ajinaiḥ kuśaiḥ /",
    "GE09ram_03pu:ram_1.4b": "samidbhis toyakalaśaiḥ phalamūlaiś ca śobhitam // //",
    "GE09ram_03pu:ram_1.5a": "āraṇyaiś ca mahāvṛkṣaiḥ puṇyaiḥ svāduphalair vṛtam /",
    "GE09ram_03pu:ram_1.5b": "balihomārcitaṃ puṇyaṃ brahmaghoṣanināditam // //",
    "GE09ram_03pu:ram_1.6a": "puṣpair vanyaiḥ parikṣiptaṃ padminyā ca sapadmayā /",
    "GE09ram_03pu:ram_1.6b": "phalamūlāśanair dāntaiś cīrakṛṣṇājināmbaraiḥ // //",
    "GE09ram_03pu:ram_1.7a": "sūryavaiśvānarābhaiś ca purāṇair munibhir vṛtam /",
    "GE09ram_03pu:ram_1.7b": "puṇyaiś ca niyatāhāraiḥ śobhitaṃ paramarṣibhiḥ // //",
    "GE09ram_03pu:ram_1.8a": "tad brahmabhavanaprakhyaṃ brahmaghoṣanināditam /",
    "GE09ram_03pu:ram_1.8b": "brahmavidbhir mahābhāgair brāhmaṇair upaśobhitam // //",
    "GE09ram_03pu:ram_1.9a": "tad dṛṣṭvā rāghavaḥ śrīmāṃs tāpasāśramamaṇḍalam /",
    "GE09ram_03pu:ram_1.9b": "abhyagacchan mahātejā vijyaṃ kṛtvā mahad dhanuḥ // //",
    "GE09ram_03pu:ram_1.10a": "divyajñānopapannās te rāmaṃ dṛṣṭvā maharṣayaḥ /",
    "GE09ram_03pu:ram_1.10b": "abhyagacchaṃs tadā prītā vaidehīṃ ca yaśasvinīm // //",
    "GE09ram_03pu:ram_1.11a": "te taṃ somam ivodyantaṃ dṛṣṭvā vai dharmacāriṇaḥ /",
    "GE09ram_03pu:ram_1.11b": "maṅgalāni prayuñjānāḥ pratyagṛhṇan dṛḍhavratāḥ // //",
    "GE09ram_03pu:ram_1.12a": "rūpasaṃhananaṃ lakṣmīṃ saukumāryaṃ suveṣatām /",
    "GE09ram_03pu:ram_1.12b": "dadṛśur vismitākārā rāmasya vanavāsinaḥ // //",
    "GE09ram_03pu:ram_1.13a": "vaidehīṃ lakṣmaṇaṃ rāmaṃ netrair animiṣair iva /",
    "GE09ram_03pu:ram_1.13b": "āścaryabhūtān dadṛśuḥ sarve te vanacāriṇaḥ // //",
    "GE09ram_03pu:ram_1.14a": "atrainaṃ hi mahābhāgāḥ sarvabhūtahite ratāḥ /",
    "GE09ram_03pu:ram_1.14b": "atithiṃ parṇaśālāyāṃ rāghavaṃ saṃnyaveśayan // //",
    "GE09ram_03pu:ram_1.15a": "tato rāmasya satkṛtya vidhinā pāvakopamāḥ /",
    "GE09ram_03pu:ram_1.15b": "ājahrus te mahābhāgāḥ salilaṃ dharmacāriṇaḥ // //",
    "GE09ram_03pu:ram_1.16a": "mūlaṃ puṣpaṃ phalaṃ vanyam āśramaṃ ca mahātmanaḥ /",
    "GE09ram_03pu:ram_1.16b": "nivedayitvā dharmajñās tataḥ prāñjalayo 'bruvan // //",
    "GE09ram_03pu:ram_1.17a": "dharmapālo janasyāsya śaraṇyaś ca mahāyaśāḥ /",
    "GE09ram_03pu:ram_1.17b": "pūjanīyaś ca mānyaś ca rājā daṇḍadharo guruḥ // //",
    "GE09ram_03pu:ram_1.18a": "indrasyeva caturbhāgaḥ prajā rakṣati rāghava /",
    "GE09ram_03pu:ram_1.18b": "rājā tasmād varān bhogān bhuṅkte lokanamaskṛtaḥ // //",
    "GE09ram_03pu:ram_1.19a": "te vayaṃ bhavatā rakṣyā bhavadviṣayavāsinaḥ /",
    "GE09ram_03pu:ram_1.19b": "nagarastho vanastho vā tvaṃ no rājā janeśvaraḥ // //",
    "GE09ram_03pu:ram_1.20a": "nyastadaṇḍā vayaṃ rājañ jitakrodhā jitendriyāḥ /",
    "GE09ram_03pu:ram_1.20b": "rakṣitavyās tvayā śaśvad garbhabhūtās tapodhanāḥ // //",
    "GE09ram_03pu:ram_1.21a": "evam uktvā phalair mūlaiḥ puṣpair vanyaiś ca rāghavam /",
    "GE09ram_03pu:ram_1.21b": "anyaiś ca vividhāhāraiḥ salakṣmaṇam apūjayan // //",
    "GE09ram_03pu:ram_1.22a": "tathānye tāpasāḥ siddhā rāmaṃ vaiśvānaropamāḥ /",
    "GE09ram_03pu:ram_1.22b": "nyāyavṛttā yathānyāyaṃ tarpayāmāsur īśvaram // //",
    "GE09ram_03pu:ram_2.1a": "kṛtātithyo 'tha rāmas tu sūryasyodayanaṃ prati /",
    "GE09ram_03pu:ram_2.1b": "āmantrya sa munīn sarvān vanam evānvagāhata // //",
    "GE09ram_03pu:ram_2.2a": "nānāmṛgagaṇākīrṇaṃ śārdūlavṛkasevitam /",
    "GE09ram_03pu:ram_2.2b": "dhvastavṛkṣalatāgulmaṃ durdarśasalilāśayam // //",
    "GE09ram_03pu:ram_2.3a": "niṣkūjanānāśakuni jhillikāgaṇanāditam /",
    "GE09ram_03pu:ram_2.3b": "lakṣmaṇānugato rāmo vanamadhyaṃ dadarśa ha // //",
    "GE09ram_03pu:ram_2.4a": "vanamadhye tu kākutsthas tasmin ghoramṛgāyute /",
    "GE09ram_03pu:ram_2.4b": "dadarśa giriśṛṅgābhaṃ puruṣādaṃ mahāsvanam // //",
    "GE09ram_03pu:ram_2.5a": "gabhīrākṣaṃ mahāvaktraṃ vikaṭaṃ viṣamodaram /",
    "GE09ram_03pu:ram_2.5b": "bībhatsaṃ viṣamaṃ dīrghaṃ vikṛtaṃ ghoradarśanam // //",
    "GE09ram_03pu:ram_2.6a": "vasānaṃ carma vaiyāghraṃ vasārdraṃ rudhirokṣitam /",
    "GE09ram_03pu:ram_2.6b": "trāsanaṃ sarvabhūtānāṃ vyāditāsyam ivāntakam // //",
    "GE09ram_03pu:ram_2.7a": "trīn siṃhāṃś caturo vyāghrān dvau vṛkau pṛṣatān daśa /",
    "GE09ram_03pu:ram_2.7b": "saviṣāṇaṃ vasādigdhaṃ gajasya ca śiro mahat // //",
    "GE09ram_03pu:ram_2.8a": "avasajyāyase śūle vinadantaṃ mahāsvanam /",
    "GE09ram_03pu:ram_2.8b": "sa rāmaṃ lakṣmaṇaṃ caiva sītāṃ dṛṣṭvā ca maithilīm // //",
    "GE09ram_03pu:ram_2.9a": "abhyadhāvat susaṃkruddhaḥ prajāḥ kāla ivāntakaḥ /",
    "GE09ram_03pu:ram_2.9b": "sa kṛtvā bhairavaṃ nādaṃ cālayann iva medinīm // //",
    "GE09ram_03pu:ram_2.10a": "aṅgenādāya vaidehīm apakramya tato 'bravīt /",
    "GE09ram_03pu:ram_2.10b": "yuvāṃ jaṭācīradharau sabhāryau kṣīṇajīvitau // //",
    "GE09ram_03pu:ram_2.11a": "praviṣṭau daṇḍakāraṇyaṃ śaracāpāsidhāriṇau /",
    "GE09ram_03pu:ram_2.11b": "kathaṃ tāpasayor vāṃ ca vāsaḥ pramadayā saha // //",
    "GE09ram_03pu:ram_2.12a": "adharmacāriṇau pāpau kau yuvāṃ munidūṣakau /",
    "GE09ram_03pu:ram_2.12b": "ahaṃ vanam idaṃ durgaṃ virādho nāma rākṣasaḥ // //",
    "GE09ram_03pu:ram_2.12c": "carāmi sāyudho nityam ṛṣimāṃsāni bhakṣayan /",
    "GE09ram_03pu:ram_2.13a": "iyaṃ nārī varārohā mama bhāryā bhaviṣyati /",
    "GE09ram_03pu:ram_2.13b": "yuvayoḥ pāpayoś cāhaṃ pāsyāmi rudhiraṃ mṛdhe // //",
    "GE09ram_03pu:ram_2.13c": "tasyaivaṃ bruvato dhṛṣṭaṃ virādhasya durātmanaḥ /",
    "GE09ram_03pu:ram_2.14a": "śrutvā sagarvitaṃ vākyaṃ saṃbhrāntā janakātmajā /",
    "GE09ram_03pu:ram_2.14b": "sītā prāvepatodvegāt pravāte kadalī yathā // //",
    "GE09ram_03pu:ram_2.15a": "tāṃ dṛṣṭvā rāghavaḥ sītāṃ virādhāṅkagatāṃ śubhām /",
    "GE09ram_03pu:ram_2.15b": "abravīl lakṣmaṇaṃ vākyaṃ mukhena pariśuṣyatā // //",
    "GE09ram_03pu:ram_2.15c": "paśya saumya narendrasya janakasyātmasambhavām /",
    "GE09ram_03pu:ram_2.16a": "mama bhāryāṃ śubhācārāṃ virādhāṅke praveśitām /",
    "GE09ram_03pu:ram_2.16b": "atyantasukhasaṃvṛddhāṃ rājaputrīṃ yaśasvinīm // //",
    "GE09ram_03pu:ram_2.17a": "yad abhipretam asmāsu priyaṃ varavṛtaṃ ca yat /",
    "GE09ram_03pu:ram_2.17b": "kaikeyyās tu susaṃvṛttaṃ kṣipram adyaiva lakṣmaṇa // //",
    "GE09ram_03pu:ram_2.17c": "yā na tuṣyati rājyena putrārthe dīrghadarśinī /",
    "GE09ram_03pu:ram_2.18a": "yayāhaṃ sarvabhūtānāṃ hitaḥ prasthāpito vanam /",
    "GE09ram_03pu:ram_2.18b": "adyedānīṃ sakāmā sā yā mātā mama madhyamā // //",
    "GE09ram_03pu:ram_2.19a": "parasparśāt tu vaidehyā na duḥkhataram asti me /",
    "GE09ram_03pu:ram_2.19b": "pitur vināśāt saumitre svarājyaharaṇāt tathā // //",
    "GE09ram_03pu:ram_2.20a": "iti bruvati kākutsthe bāṣpaśokapariplute /",
    "GE09ram_03pu:ram_2.20b": "abravīl lakṣmaṇaḥ kruddho ruddho nāga iva śvasan // //",
    "GE09ram_03pu:ram_2.21a": "anātha iva bhūtānāṃ nāthas tvaṃ vāsavopamaḥ /",
    "GE09ram_03pu:ram_2.21b": "mayā preṣyeṇa kākutstha kimarthaṃ paritapyase // //",
    "GE09ram_03pu:ram_2.22a": "śareṇa nihatasyādya mayā kruddhena rakṣasaḥ /",
    "GE09ram_03pu:ram_2.22b": "virādhasya gatāsor hi mahī pāsyati śoṇitam // //",
    "GE09ram_03pu:ram_2.23a": "rājyakāme mama krodho bharate yo babhūva ha /",
    "GE09ram_03pu:ram_2.23b": "taṃ virādhe vimokṣyāmi vajrī vajram ivācale // //",
    "GE09ram_03pu:ram_2.23c": "mama bhujabalavegavegitaḥ patatu śaro 'sya mahān mahorasi /",
    "GE09ram_03pu:ram_2.23d": "vyapanayatu tanoś ca jīvitaṃ patatu tataś ca mahīṃ vighūrṇitaḥ //",
    "GE09ram_03pu:ram_3.1a": "athovāca punar vākyaṃ virādhaḥ pūrayan vanam /",
    "GE09ram_03pu:ram_3.1b": "ātmānaṃ pṛcchate brūtaṃ kau yuvāṃ kva gamiṣyathaḥ // //",
    "GE09ram_03pu:ram_3.2a": "tam uvāca tato rāmo rākṣasaṃ jvalitānanam /",
    "GE09ram_03pu:ram_3.2b": "pṛcchantaṃ sumahātejā ikṣvākukulam ātmanaḥ // //",
    "GE09ram_03pu:ram_3.3a": "kṣatriyau vṛttasampannau viddhi nau vanagocarau /",
    "GE09ram_03pu:ram_3.3b": "tvāṃ tu veditum icchāvaḥ kas tvaṃ carasi daṇḍakān // //",
    "GE09ram_03pu:ram_3.4a": "tam uvāca virādhas tu rāmaṃ satyaparākramam /",
    "GE09ram_03pu:ram_3.4b": "hanta vakṣyāmi te rājan nibodha mama rāghava // //",
    "GE09ram_03pu:ram_3.5a": "putraḥ kila jayasyāhaṃ mātā mama śatahradā /",
    "GE09ram_03pu:ram_3.5b": "virādha iti mām āhuḥ pṛthivyāṃ sarvarākṣasāḥ // //",
    "GE09ram_03pu:ram_3.6a": "tapasā cāpi me prāptā brahmaṇo hi prasādajā /",
    "GE09ram_03pu:ram_3.6b": "śastreṇāvadhyatā loke 'cchedyābhedyatvam eva ca // //",
    "GE09ram_03pu:ram_3.7a": "utsṛjya pramadām enām anapekṣau yathāgatam /",
    "GE09ram_03pu:ram_3.7b": "tvaramāṇau pālayethāṃ na vāṃ jīvitam ādade // //",
    "GE09ram_03pu:ram_3.8a": "taṃ rāmaḥ pratyuvācedaṃ kopasaṃraktalocanaḥ /",
    "GE09ram_03pu:ram_3.8b": "rākṣasaṃ vikṛtākāraṃ virādhaṃ pāpacetasam // //",
    "GE09ram_03pu:ram_3.9a": "kṣudra dhik tvāṃ tu hīnārthaṃ mṛtyum anveṣase dhruvam /",
    "GE09ram_03pu:ram_3.9b": "raṇe samprāpsyase tiṣṭha na me jīvan gamiṣyasi // //",
    "GE09ram_03pu:ram_3.10a": "tataḥ sajyaṃ dhanuḥ kṛtvā rāmaḥ suniśitāñ śarān /",
    "GE09ram_03pu:ram_3.10b": "suśīghram abhisaṃdhāya rākṣasaṃ nijaghāna ha // //",
    "GE09ram_03pu:ram_3.11a": "dhanuṣā jyāguṇavatā saptabāṇān mumoca ha /",
    "GE09ram_03pu:ram_3.11b": "rukmapuṅkhān mahāvegān suparṇānilatulyagān // //",
    "GE09ram_03pu:ram_3.12a": "te śarīraṃ virādhasya bhittvā barhiṇavāsasaḥ /",
    "GE09ram_03pu:ram_3.12b": "nipetuḥ śoṇitādigdhā dharaṇyāṃ pāvakopamāḥ // //",
    "GE09ram_03pu:ram_3.13a": "sa vinadya mahānādaṃ śūlaṃ śakradhvajopamam /",
    "GE09ram_03pu:ram_3.13b": "pragṛhyāśobhata tadā vyāttānana ivāntakaḥ // //",
    "GE09ram_03pu:ram_3.14a": "tac chūlaṃ vajrasaṃkāśaṃ gagane jvalanopamam /",
    "GE09ram_03pu:ram_3.14b": "dvābhyāṃ śarābhyāṃ cicheda rāmaḥ śastrabhṛtāṃ varaḥ // //",
    "GE09ram_03pu:ram_3.15a": "tasya raudrasya saumitrir bāhuṃ savyaṃ babhañja ha /",
    "GE09ram_03pu:ram_3.15b": "rāmas tu dakṣiṇaṃ bāhuṃ tarasā tasya rakṣasaḥ // //",
    "GE09ram_03pu:ram_3.15c": "sa bhagnabāhuḥ saṃvigno nipapātāśu rākṣasaḥ /",
    "GE09ram_03pu:ram_3.16a": "dharaṇyāṃ meghasaṃkāśo vajrabhinna ivācalaḥ /",
    "GE09ram_03pu:ram_3.16b": "idaṃ provāca kākutsthaṃ virādhaḥ puruṣarṣabham // //",
    "GE09ram_03pu:ram_3.17a": "kausalyā suprajās tāta rāmas tvaṃ vidito mayā /",
    "GE09ram_03pu:ram_3.17b": "vaidehī ca mahābhāgā lakṣmaṇaś ca mahāyaśāḥ // //",
    "GE09ram_03pu:ram_3.18a": "abhiśāpād ahaṃ ghorāṃ praviṣṭo rākṣasīṃ tanum /",
    "GE09ram_03pu:ram_3.18b": "tumburur nāma gandharvaḥ śapto vaiśravaṇena hi // //",
    "GE09ram_03pu:ram_3.19a": "prasādyamānaś ca mayā so 'bravīn māṃ mahāyaśāḥ /",
    "GE09ram_03pu:ram_3.19b": "yadā dāśarathī rāmas tvāṃ vadhiṣyati saṃyuge // //",
    "GE09ram_03pu:ram_3.20a": "tadā prakṛtim āpanno bhavān svargaṃ gamiṣyati /",
    "GE09ram_03pu:ram_3.20b": "iti vaiśravaṇo rājā rambhāsaktam uvāca ha // //",
    "GE09ram_03pu:ram_3.20c": "anupasthīyamāno māṃ saṃkruddho vyājahāra ha /",
    "GE09ram_03pu:ram_3.21a": "tava prasādān mukto 'ham abhiśāpāt sudāruṇāt /",
    "GE09ram_03pu:ram_3.21b": "bhavanaṃ svaṃ gamiṣyāmi svasti vo 'stu paraṃtapa // //",
    "GE09ram_03pu:ram_3.22a": "ito vasati dharmātmā śarabhaṅgaḥ pratāpavān /",
    "GE09ram_03pu:ram_3.22b": "adhyardhayojane tāta maharṣiḥ sūryasaṃnibhaḥ // //",
    "GE09ram_03pu:ram_3.23a": "taṃ kṣipram abhigaccha tvaṃ sa te śreyo vidhāsyati /",
    "GE09ram_03pu:ram_3.23b": "avaṭe cāpi māṃ rāma nikṣipya kuśalī vraja // //",
    "GE09ram_03pu:ram_3.24a": "rakṣasāṃ gatasattvānām eṣa dharmaḥ sanātanaḥ /",
    "GE09ram_03pu:ram_3.24b": "avaṭe ye nidhīyante teṣāṃ lokāḥ sanātanāḥ // //",
    "GE09ram_03pu:ram_3.25a": "evam uktvā tu kākutsthaṃ virādhaḥ śarapīḍitaḥ /",
    "GE09ram_03pu:ram_3.25b": "babhūva svargasamprāpto nyastadeho mahābalaḥ // //",
    "GE09ram_03pu:ram_3.26a": "taṃ muktakaṇṭham utkṣipya śaṅkukarṇaṃ mahāsvanam /",
    "GE09ram_03pu:ram_3.26b": "virādhaṃ prākṣipac chvabhre nadantaṃ bhairavasvanam // //",
    "GE09ram_03pu:ram_3.26c": "tatas tu tau kāñcanacitrakārmukau nihatya rakṣaḥ parigṛhya maithilīm /",
    "GE09ram_03pu:ram_3.26d": "vijahratus tau muditau mahāvane divi sthitau candradivākarāv iva //",
    "GE09ram_03pu:ram_3.26e": "hatvā tu taṃ bhīmabalaṃ virādhaṃ rākṣasaṃ vane /",
    "GE09ram_03pu:ram_4.1a": "tataḥ sītāṃ pariṣvajya samāśvāsya ca vīryavān /",
    "GE09ram_03pu:ram_4.1b": "abravīl lakṣmaṇaṃ rāmo bhrātaraṃ dīptatejasam // //",
    "GE09ram_03pu:ram_4.2a": "kaṣṭaṃ vanam idaṃ durgaṃ na ca smo vanagocarāḥ /",
    "GE09ram_03pu:ram_4.2b": "abhigacchāmahe śīghraṃ śarabhaṅgaṃ tapodhanam // //",
    "GE09ram_03pu:ram_4.3": "āśramaṃ śarabhaṅgasya rāghavo 'bhijagāma ha // //",
    "GE09ram_03pu:ram_4.4a": "tasya devaprabhāvasya tapasā bhāvitātmanaḥ /",
    "GE09ram_03pu:ram_4.4b": "samīpe śarabhaṅgasya dadarśa mahad adbhutam // //",
    "GE09ram_03pu:ram_4.5a": "vibhrājamānaṃ vapuṣā sūryavaiśvānaropamam /",
    "GE09ram_03pu:ram_4.5b": "asaṃspṛśantaṃ vasudhāṃ dadarśa vibudheśvaram // //",
    "GE09ram_03pu:ram_4.6a": "suprabhābharaṇaṃ devaṃ virajo'mbaradhāriṇam /",
    "GE09ram_03pu:ram_4.6b": "tadvidhair eva bahubhiḥ pūjyamānaṃ mahātmabhiḥ // //",
    "GE09ram_03pu:ram_4.7a": "haribhir vājibhir yuktam antarikṣagataṃ ratham /",
    "GE09ram_03pu:ram_4.7b": "dadarśādūratas tasya taruṇādityasaṃnibham // //",
    "GE09ram_03pu:ram_4.8a": "pāṇḍurābhraghanaprakhyaṃ candramaṇḍalasaṃnibham /",
    "GE09ram_03pu:ram_4.8b": "apaśyad vimalaṃ chattraṃ citramālyopaśobhitam // //",
    "GE09ram_03pu:ram_4.9a": "cāmaravyajane cāgrye rukmadaṇḍe mahādhane /",
    "GE09ram_03pu:ram_4.9b": "gṛhīte vananārībhyāṃ dhūyamāne ca mūrdhani // //",
    "GE09ram_03pu:ram_4.10a": "gandharvāmarasiddhāś ca bahavaḥ paramarṣayaḥ /",
    "GE09ram_03pu:ram_4.10b": "antarikṣagataṃ devaṃ vāgbhir agryābhir īḍire // //",
    "GE09ram_03pu:ram_4.10c": "dṛṣṭvā śatakratuṃ tatra rāmo lakṣmaṇam abravīt /",
    "GE09ram_03pu:ram_4.11a": "ye hayāḥ puruhūtasya purā śakrasya naḥ śrutāḥ /",
    "GE09ram_03pu:ram_4.11b": "antarikṣagatā divyās ta ime harayo dhruvam // //",
    "GE09ram_03pu:ram_4.12a": "ime ca puruṣavyāghra ye tiṣṭhanty abhito ratham /",
    "GE09ram_03pu:ram_4.12b": "śataṃ śataṃ kuṇḍalino yuvānaḥ khaḍgapāṇayaḥ // //",
    "GE09ram_03pu:ram_4.13a": "urodeśeṣu sarveṣāṃ hārā jvalanasaṃnibhāḥ /",
    "GE09ram_03pu:ram_4.13b": "rūpaṃ bibhrati saumitre pañcaviṃśativārṣikam // //",
    "GE09ram_03pu:ram_4.14a": "etaddhi kila devānāṃ vayo bhavati nityadā /",
    "GE09ram_03pu:ram_4.14b": "yatheme puruṣavyāghrā dṛśyante priyadarśanāḥ // //",
    "GE09ram_03pu:ram_4.15a": "ihaiva saha vaidehyā muhūrtaṃ tiṣṭha lakṣmaṇa /",
    "GE09ram_03pu:ram_4.15b": "yāvaj janāmy ahaṃ vyaktaṃ ka eṣa dyutimān rathe // //",
    "GE09ram_03pu:ram_4.16a": "tam evam uktvā saumitrim ihaiva sthīyatām iti /",
    "GE09ram_03pu:ram_4.16b": "abhicakrāma kākutsthaḥ śarabhaṅgāśramaṃ prati // //",
    "GE09ram_03pu:ram_4.17a": "tataḥ samabhigacchantaṃ prekṣya rāmaṃ śacīpatiḥ /",
    "GE09ram_03pu:ram_4.17b": "śarabhaṅgam anujñāpya vibudhān idam abravīt // //",
    "GE09ram_03pu:ram_4.18a": "ihopayāty asau rāmo yāvan māṃ nābhibhāṣate /",
    "GE09ram_03pu:ram_4.18b": "niṣṭhāṃ nayata tāvat tu tato māṃ draṣṭum arhati // //",
    "GE09ram_03pu:ram_4.19a": "jitavantaṃ kṛtārthaṃ ca draṣṭāham acirād imam /",
    "GE09ram_03pu:ram_4.19b": "karma hy anena kartavyaṃ mahad anyaiḥ suduṣkaram // //",
    "GE09ram_03pu:ram_4.20a": "iti vajrī tam āmantrya mānayitvā ca tāpasam /",
    "GE09ram_03pu:ram_4.20b": "rathena hariyuktena yayau divam ariṃdamaḥ // //",
    "GE09ram_03pu:ram_4.21a": "prayāte tu sahasrākṣe rāghavaḥ saparicchadaḥ /",
    "GE09ram_03pu:ram_4.21b": "agnihotram upāsīnaṃ śarabhaṅgam upāgamat // //",
    "GE09ram_03pu:ram_4.22a": "tasya pādau ca saṃgṛhya rāmaḥ sītā ca lakṣmaṇaḥ /",
    "GE09ram_03pu:ram_4.22b": "niṣedus tadanujñātā labdhavāsā nimantritāḥ // //",
    "GE09ram_03pu:ram_4.23a": "tataḥ śakropayānaṃ tu paryapṛcchat sa rāghavaḥ /",
    "GE09ram_03pu:ram_4.23b": "śarabhaṅgaś ca tat sarvaṃ rāghavāya nyavedayat // //",
    "GE09ram_03pu:ram_4.24a": "mām eṣa varado rāma brahmalokaṃ ninīṣati /",
    "GE09ram_03pu:ram_4.24b": "jitam ugreṇa tapasā duṣprāpam akṛtātmabhiḥ // //",
    "GE09ram_03pu:ram_4.25a": "ahaṃ jñātvā naravyāghra vartamānam adūrataḥ /",
    "GE09ram_03pu:ram_4.25b": "brahmalokaṃ na gacchāmi tvām adṛṣṭvā priyātithim // //",
    "GE09ram_03pu:ram_4.25c": "samāgamya gamiṣyāmi tridivaṃ devasevitam /",
    "GE09ram_03pu:ram_4.26a": "akṣayā naraśārdūla jitā lokā mayā śubhāḥ /",
    "GE09ram_03pu:ram_4.26b": "brāhmyāś ca nākapṛṣṭhyāś ca pratigṛhṇīṣva māmakān // //",
    "GE09ram_03pu:ram_4.27a": "evam ukto naravyāghraḥ sarvaśāstraviśāradaḥ /",
    "GE09ram_03pu:ram_4.27b": "ṛṣiṇā śarabhaṅgena rāghavo vākyam abravīt // //",
    "GE09ram_03pu:ram_4.28a": "aham evāhariṣyāmi sarvāṃl lokān mahāmune /",
    "GE09ram_03pu:ram_4.28b": "āvāsaṃ tv aham icchāmi pradiṣṭam iha kānane // //",
    "GE09ram_03pu:ram_4.29a": "rāghaveṇaivam uktas tu śakratulyabalena vai /",
    "GE09ram_03pu:ram_4.29b": "śarabhaṅgo mahāprājñaḥ punar evābravīd vacaḥ // //",
    "GE09ram_03pu:ram_4.30a": "sutīkṣṇam abhigaccha tvaṃ śucau deśe tapasvinam /",
    "GE09ram_03pu:ram_4.30b": "ramaṇīye vanoddeśe sa te vāsaṃ vidhāsyati // //",
    "GE09ram_03pu:ram_4.31a": "eṣa panthā naravyāghra muhūrtaṃ paśya tāta mām /",
    "GE09ram_03pu:ram_4.31b": "yāvaj jahāmi gātrāṇi jīrṇāṃ tvacam ivoragaḥ // //",
    "GE09ram_03pu:ram_4.32a": "tato 'gniṃ sa samādhāya hutvā cājyena mantravit /",
    "GE09ram_03pu:ram_4.32b": "śarabhaṅgo mahātejāḥ praviveśa hutāśanam // //",
    "GE09ram_03pu:ram_4.33a": "tasya romāṇi keśāṃś ca dadāhāgnir mahātmanaḥ /",
    "GE09ram_03pu:ram_4.33b": "jīrṇāṃ tvacaṃ tathāsthīni yac ca māṃsaṃ ca śoṇitam // //",
    "GE09ram_03pu:ram_4.34a": "sa ca pāvakasaṃkāśaḥ kumāraḥ samapadyata /",
    "GE09ram_03pu:ram_4.34b": "utthāyāgnicayāt tasmāc charabhaṅgo vyarocata // //",
    "GE09ram_03pu:ram_4.35a": "sa lokān āhitāgnīnām ṛṣīṇāṃ ca mahātmanām /",
    "GE09ram_03pu:ram_4.35b": "devānāṃ ca vyatikramya brahmalokaṃ vyarohata // //",
    "GE09ram_03pu:ram_4.35c": "sa puṇyakarmā bhuvane dvijarṣabhaḥ pitāmahaṃ sānucaraṃ dadarśa ha /",
    "GE09ram_03pu:ram_4.35d": "pitāmahaś cāpi samīkṣya taṃ dvijaṃ nananda susvāgatam ity uvāca ha //",
    "GE09ram_03pu:ram_5.1a": "śarabhaṅge divaṃ prāpte munisaṃghāḥ samāgatāḥ /",
    "GE09ram_03pu:ram_5.1b": "abhyagacchanta kākutsthaṃ rāmaṃ jvalitatejasam // //",
    "GE09ram_03pu:ram_5.2a": "vaikhānasā vālakhilyāḥ samprakṣālā marīcipāḥ /",
    "GE09ram_03pu:ram_5.2b": "aśmakuṭṭāś ca bahavaḥ pattrāhārāś ca tāpasāḥ // //",
    "GE09ram_03pu:ram_5.3a": "dantolūkhalinaś caiva tathaivonmajjakāḥ pare /",
    "GE09ram_03pu:ram_5.3b": "munayaḥ salilāhārā vāyubhakṣās tathāpare // //",
    "GE09ram_03pu:ram_5.4a": "ākāśanilayāś caiva tathā sthaṇḍilaśāyinaḥ /",
    "GE09ram_03pu:ram_5.4b": "tathordhvavāsino dāntās tathārdrapaṭavāsasaḥ // //",
    "GE09ram_03pu:ram_5.4c": "sajapāś ca taponityās tathā pañcatapo'nvitāḥ /",
    "GE09ram_03pu:ram_5.5a": "sarve brāhmyā śriyā juṣṭā dṛḍhayogasamāhitāḥ /",
    "GE09ram_03pu:ram_5.5b": "śarabhaṅgāśrame rāmam abhijagmuś ca tāpasāḥ // //",
    "GE09ram_03pu:ram_5.6a": "abhigamya ca dharmajñā rāmaṃ dharmabhṛtāṃ varam /",
    "GE09ram_03pu:ram_5.6b": "ūcuḥ paramadharmajñam ṛṣisaṃghāḥ samāhitāḥ // //",
    "GE09ram_03pu:ram_5.7a": "tvam ikṣvākukulasyāsya pṛthivyāś ca mahārathaḥ /",
    "GE09ram_03pu:ram_5.7b": "pradhānaś cāsi nāthaś ca devānāṃ maghavān iva // //",
    "GE09ram_03pu:ram_5.8a": "viśrutas triṣu lokeṣu yaśasā vikrameṇa ca /",
    "GE09ram_03pu:ram_5.8b": "pitṛvratatvaṃ satyaṃ ca tvayi dharmaś ca puṣkalaḥ // //",
    "GE09ram_03pu:ram_5.9a": "tvām āsādya mahātmānaṃ dharmajñaṃ dharmavatsalam /",
    "GE09ram_03pu:ram_5.9b": "arthitvān nātha vakṣyāmas tac ca naḥ kṣantum arhasi // //",
    "GE09ram_03pu:ram_5.10a": "adharmas tu mahāṃs tāta bhavet tasya mahīpateḥ /",
    "GE09ram_03pu:ram_5.10b": "yo hared baliṣaḍbhāgaṃ na ca rakṣati putravat // //",
    "GE09ram_03pu:ram_5.11a": "yuñjānaḥ svān iva prāṇān prāṇair iṣṭān sutān iva /",
    "GE09ram_03pu:ram_5.11b": "nityayuktaḥ sadā rakṣan sarvān viṣayavāsinaḥ // //",
    "GE09ram_03pu:ram_5.12a": "prāpnoti śāśvatīṃ rāma kīrtiṃ sa bahuvārṣikīm /",
    "GE09ram_03pu:ram_5.12b": "brahmaṇaḥ sthānam āsādya tatra cāpi mahīyate // //",
    "GE09ram_03pu:ram_5.13a": "yat karoti paraṃ dharmaṃ munir mūlaphalāśanaḥ /",
    "GE09ram_03pu:ram_5.13b": "tatra rājñaś caturbhāgaḥ prajā dharmeṇa rakṣataḥ // //",
    "GE09ram_03pu:ram_5.14a": "so 'yaṃ brāhmaṇabhūyiṣṭho vānaprasthagaṇo mahān /",
    "GE09ram_03pu:ram_5.14b": "tvan nātho 'nāthavad rāma rākṣasair vadhyate bhṛśam // //",
    "GE09ram_03pu:ram_5.15a": "ehi paśya śarīrāṇi munīnāṃ bhāvitātmanām /",
    "GE09ram_03pu:ram_5.15b": "hatānāṃ rākṣasair ghorair bahūnāṃ bahudhā vane // //",
    "GE09ram_03pu:ram_5.16a": "pampānadīnivāsānām anumandākinīm api /",
    "GE09ram_03pu:ram_5.16b": "citrakūṭālayānāṃ ca kriyate kadanaṃ mahat // //",
    "GE09ram_03pu:ram_5.17a": "evaṃ vayaṃ na mṛṣyāmo viprakāraṃ tapasvinām /",
    "GE09ram_03pu:ram_5.17b": "kriyamāṇaṃ vane ghoraṃ rakṣobhir bhīmakarmabhiḥ // //",
    "GE09ram_03pu:ram_5.18a": "tatas tvāṃ śaraṇārthaṃ ca śaraṇyaṃ samupasthitāḥ /",
    "GE09ram_03pu:ram_5.18b": "paripālaya no rāma vadhyamānān niśācaraiḥ // //",
    "GE09ram_03pu:ram_5.18c": "etac chrutvā tu kākutsthas tāpasānāṃ tapasvinām /",
    "GE09ram_03pu:ram_5.19a": "idaṃ provāca dharmātmā sarvān eva tapasvinaḥ /",
    "GE09ram_03pu:ram_5.19b": "naivam arhatha māṃ vaktum ājñāpyo 'haṃ tapasvinām // //",
    "GE09ram_03pu:ram_5.19c": "bhavatām arthasiddhyartham āgato 'haṃ yadṛcchayā /",
    "GE09ram_03pu:ram_5.20a": "tasya me 'yaṃ vane vāso bhaviṣyati mahāphalaḥ /",
    "GE09ram_03pu:ram_5.20b": "tapasvināṃ raṇe śatrūn hantum icchāmi rākṣasān // //",
    "GE09ram_03pu:ram_5.21a": "dattvā varaṃ cāpi tapodhanānāṃ dharme dhṛtātmā saha lakṣmaṇena /",
    "GE09ram_03pu:ram_5.21b": "tapodhanaiś cāpi sabhājyavṛttaḥ sutīkṣṇam evābhijagāma vīraḥ // //",
    "GE09ram_03pu:ram_6.1a": "rāmas tu sahito bhrātrā sītayā ca paraṃtapaḥ /",
    "GE09ram_03pu:ram_6.1b": "sutīkṣṇasyāśramapadaṃ jagāma saha tair dvijaiḥ // //",
    "GE09ram_03pu:ram_6.2a": "sa gatvā dūram adhvānaṃ nadīs tīrtvā bahūdakāḥ /",
    "GE09ram_03pu:ram_6.2b": "dadarśa vipulaṃ śailaṃ mahāmegham ivonnatam // //",
    "GE09ram_03pu:ram_6.3a": "tatas tad ikṣvākuvarau satataṃ vividhair drumaiḥ /",
    "GE09ram_03pu:ram_6.3b": "kānanaṃ tau viviśatuḥ sītayā saha rāghavau // //",
    "GE09ram_03pu:ram_6.4a": "praviṣṭas tu vanaṃ ghoraṃ bahupuṣpaphaladrumam /",
    "GE09ram_03pu:ram_6.4b": "dadarśāśramam ekānte cīramālāpariṣkṛtam // //",
    "GE09ram_03pu:ram_6.5a": "tatra tāpasam āsīnaṃ malapaṅkajaṭādharam /",
    "GE09ram_03pu:ram_6.5b": "rāmaḥ sutīkṣṇaṃ vidhivat tapovṛddham abhāṣata // //",
    "GE09ram_03pu:ram_6.6a": "rāmo 'ham asmi bhagavan bhavantaṃ draṣṭum āgataḥ /",
    "GE09ram_03pu:ram_6.6b": "tan mābhivada dharmajña maharṣe satyavikrama // //",
    "GE09ram_03pu:ram_6.7a": "sa nirīkṣya tato vīraṃ rāmaṃ dharmabhṛtāṃ varam /",
    "GE09ram_03pu:ram_6.7b": "samāśliṣya ca bāhubhyām idaṃ vacanam abravīt // //",
    "GE09ram_03pu:ram_6.8a": "svāgataṃ khalu te vīra rāma dharmabhṛtāṃ vara /",
    "GE09ram_03pu:ram_6.8b": "āśramo 'yaṃ tvayākrāntaḥ sanātha iva sāmpratam // //",
    "GE09ram_03pu:ram_6.9a": "pratīkṣamāṇas tvām eva nārohe 'haṃ mahāyaśaḥ /",
    "GE09ram_03pu:ram_6.9b": "devalokam ito vīra dehaṃ tyaktvā mahītale // //",
    "GE09ram_03pu:ram_6.9c": "citrakūṭam upādāya rājyabhraṣṭo 'si me śrutaḥ /",
    "GE09ram_03pu:ram_6.10a": "ihopayātaḥ kākutstho devarājaḥ śatakratuḥ /",
    "GE09ram_03pu:ram_6.10b": "sarvāṃl lokāñ jitān āha mama puṇyena karmaṇā // //",
    "GE09ram_03pu:ram_6.11a": "teṣu devarṣijuṣṭeṣu jiteṣu tapasā mayā /",
    "GE09ram_03pu:ram_6.11b": "matprasādāt sabhāryas tvaṃ viharasva salakṣmaṇaḥ // //",
    "GE09ram_03pu:ram_6.12a": "tam ugratapasaṃ dīptaṃ maharṣiṃ satyavādinam /",
    "GE09ram_03pu:ram_6.12b": "pratyuvācātmavān rāmo brahmāṇam iva vāsavaḥ // //",
    "GE09ram_03pu:ram_6.13a": "aham evāhariṣyāmi svayaṃ lokān mahāmune /",
    "GE09ram_03pu:ram_6.13b": "āvāsaṃ tv aham icchāmi pradiṣṭam iha kānane // //",
    "GE09ram_03pu:ram_6.14a": "bhavān sarvatra kuśalaḥ sarvabhūtahite rataḥ /",
    "GE09ram_03pu:ram_6.14b": "ākhyātaḥ śarabhaṅgena gautamena mahātmanā // //",
    "GE09ram_03pu:ram_6.15a": "evam uktas tu rāmeṇa maharṣir lokaviśrutaḥ /",
    "GE09ram_03pu:ram_6.15b": "abravīn madhuraṃ vākyaṃ harṣeṇa mahatāplutaḥ // //",
    "GE09ram_03pu:ram_6.16a": "ayam evāśramo rāma guṇavān ramyatām iha /",
    "GE09ram_03pu:ram_6.16b": "ṛṣisaṃghānucaritaḥ sadā mūlaphalair yutaḥ // //",
    "GE09ram_03pu:ram_6.17a": "imam āśramam āgamya mṛgasaṃghā mahāyaśaḥ /",
    "GE09ram_03pu:ram_6.17b": "aṭitvā pratigacchanti lobhayitvākutobhayāḥ // //",
    "GE09ram_03pu:ram_6.18a": "tac chrutvā vacanaṃ tasya maharṣer lakṣmaṇāgrajaḥ /",
    "GE09ram_03pu:ram_6.18b": "uvāca vacanaṃ dhīro vikṛṣya saśaraṃ dhanuḥ // //",
    "GE09ram_03pu:ram_6.19a": "tān ahaṃ sumahābhāga mṛgasaṃghān samāgatān /",
    "GE09ram_03pu:ram_6.19b": "hanyāṃ niśitadhāreṇa śareṇāśanivarcasā // //",
    "GE09ram_03pu:ram_6.20a": "bhavāṃs tatrābhiṣajyeta kiṃ syāt kṛcchrataraṃ tataḥ /",
    "GE09ram_03pu:ram_6.20b": "etasminn āśrame vāsaṃ ciraṃ tu na samarthaye // //",
    "GE09ram_03pu:ram_6.21a": "tam evam uktvā varadaṃ rāmaḥ saṃdhyām upāgamat /",
    "GE09ram_03pu:ram_6.21b": "anvāsya paścimāṃ saṃdhyāṃ tatra vāsam akalpayat // //",
    "GE09ram_03pu:ram_6.21c": "tataḥ śubhaṃ tāpasabhojyam annaṃ svayaṃ sutīkṣṇaḥ puruṣarṣabhābhyām /",
    "GE09ram_03pu:ram_6.21d": "tābhyāṃ susatkṛtya dadau mahātmā saṃdhyānivṛttau rajanīṃ samīkṣya //",
    "GE09ram_03pu:ram_7.1a": "rāmas tu sahasaumitriḥ sutīkṣṇenābhipūjitaḥ /",
    "GE09ram_03pu:ram_7.1b": "pariṇāmya niśāṃ tatra prabhāte pratyabudhyata // //",
    "GE09ram_03pu:ram_7.2a": "utthāya tu yathākālaṃ rāghavaḥ saha sītayā /",
    "GE09ram_03pu:ram_7.2b": "upāspṛśat suśītena jalenotpalagandhinā // //",
    "GE09ram_03pu:ram_7.3a": "atha te 'gniṃ surāṃś caiva vaidehī rāmalakṣmaṇau /",
    "GE09ram_03pu:ram_7.3b": "kālyaṃ vidhivad abhyarcya tapasviśaraṇe vane // //",
    "GE09ram_03pu:ram_7.4a": "udayantaṃ dinakaraṃ dṛṣṭvā vigatakalmaṣāḥ /",
    "GE09ram_03pu:ram_7.4b": "sutīkṣṇam abhigamyedaṃ ślakṣṇaṃ vacanam abruvan // //",
    "GE09ram_03pu:ram_7.5a": "sukhoṣitāḥ sma bhagavaṃs tvayā pūjyena pūjitāḥ /",
    "GE09ram_03pu:ram_7.5b": "āpṛcchāmaḥ prayāsyāmo munayas tvarayanti naḥ // //",
    "GE09ram_03pu:ram_7.6a": "tvarāmahe vayaṃ draṣṭuṃ kṛtsnam āśramamaṇḍalam /",
    "GE09ram_03pu:ram_7.6b": "ṛṣīṇāṃ puṇyaśīlānāṃ daṇḍakāraṇyavāsinām // //",
    "GE09ram_03pu:ram_7.7a": "abhyanujñātum icchāmaḥ sahaibhir munipuṃgavaiḥ /",
    "GE09ram_03pu:ram_7.7b": "dharmanityais tapodāntair viśikhair iva pāvakaiḥ // //",
    "GE09ram_03pu:ram_7.8a": "aviṣahyātapo yāvat sūryo nātivirājate /",
    "GE09ram_03pu:ram_7.8b": "amārgeṇāgatāṃ lakṣmīṃ prāpyevānvayavarjitaḥ // //",
    "GE09ram_03pu:ram_7.9a": "tāvad icchāmahe gantum ity uktvā caraṇau muneḥ /",
    "GE09ram_03pu:ram_7.9b": "vavande sahasaumitriḥ sītayā saha rāghavaḥ // //",
    "GE09ram_03pu:ram_7.10a": "tau saṃspṛśantau caraṇāv utthāpya munipuṃgavaḥ /",
    "GE09ram_03pu:ram_7.10b": "gāḍham āliṅgya sasneham idaṃ vacanam abravīt // //",
    "GE09ram_03pu:ram_7.11a": "ariṣṭaṃ gaccha panthānaṃ rāma saumitriṇā saha /",
    "GE09ram_03pu:ram_7.11b": "sītayā cānayā sārdhaṃ chāyayevānuvṛttayā // //",
    "GE09ram_03pu:ram_7.12a": "paśyāśramapadaṃ ramyaṃ daṇḍakāraṇyavāsinām /",
    "GE09ram_03pu:ram_7.12b": "eṣāṃ tapasvināṃ vīra tapasā bhāvitātmanām // //",
    "GE09ram_03pu:ram_7.13a": "suprājyaphalamūlāni puṣpitāni vanāni ca /",
    "GE09ram_03pu:ram_7.13b": "praśāntamṛgayūthāni śāntapakṣigaṇāni ca // //",
    "GE09ram_03pu:ram_7.14a": "phullapaṅkajaṣaṇḍāni prasannasalilāni ca /",
    "GE09ram_03pu:ram_7.14b": "kāraṇḍavavikīrṇāni taṭākāni sarāṃsi ca // //",
    "GE09ram_03pu:ram_7.15a": "drakṣyase dṛṣṭiramyāṇi giriprasravaṇāni ca /",
    "GE09ram_03pu:ram_7.15b": "ramaṇīyāny araṇyāni mayūrābhirutāni ca // //",
    "GE09ram_03pu:ram_7.16a": "gamyatāṃ vatsa saumitre bhavān api ca gacchatu /",
    "GE09ram_03pu:ram_7.16b": "āgantavyaṃ ca te dṛṣṭvā punar evāśramaṃ mama // //",
    "GE09ram_03pu:ram_7.17a": "evam uktas tathety uktvā kākutsthaḥ sahalakṣmaṇaḥ /",
    "GE09ram_03pu:ram_7.17b": "pradakṣiṇaṃ muniṃ kṛtvā prasthātum upacakrame // //",
    "GE09ram_03pu:ram_7.18a": "tataḥ śubhatare tūṇī dhanuṣī cāyatekṣaṇā /",
    "GE09ram_03pu:ram_7.18b": "dadau sītā tayor bhrātroḥ khaḍgau ca vimalau tataḥ // //",
    "GE09ram_03pu:ram_7.19a": "ābadhya ca śubhe tūṇī cāpau cādāya sasvanau /",
    "GE09ram_03pu:ram_7.19b": "niṣkrāntāv āśramād gantum ubhau tau rāmalakṣmaṇau // //",
    "GE09ram_03pu:ram_8.1a": "sutīkṣṇenābhyanujñātaṃ prasthitaṃ raghunandanam /",
    "GE09ram_03pu:ram_8.1b": "vaidehī snigdhayā vācā bhartāram idam abravīt // //",
    "GE09ram_03pu:ram_8.2a": "ayaṃ dharmaḥ susūkṣmeṇa vidhinā prāpyate mahān /",
    "GE09ram_03pu:ram_8.2b": "nivṛttena ca śakyo 'yaṃ vyasanāt kāmajād iha // //",
    "GE09ram_03pu:ram_8.2c": "trīṇy eva vyasanāny atra kāmajāni bhavanty uta /",
    "GE09ram_03pu:ram_8.3a": "mithyāvākyaṃ paramakaṃ tasmād gurutarāv ubhau /",
    "GE09ram_03pu:ram_8.3b": "paradārābhigamanaṃ vinā vairaṃ ca raudratā // //",
    "GE09ram_03pu:ram_8.4a": "mithyāvākyaṃ na te bhūtaṃ na bhaviṣyati rāghava /",
    "GE09ram_03pu:ram_8.4b": "kuto 'bhilaṣaṇaṃ strīṇāṃ pareṣāṃ dharmanāśanam // //",
    "GE09ram_03pu:ram_8.5a": "tac ca sarvaṃ mahābāho śakyaṃ voḍhuṃ jitendriyaiḥ /",
    "GE09ram_03pu:ram_8.5b": "tava vaśyendriyatvaṃ ca jānāmi śubhadarśana // //",
    "GE09ram_03pu:ram_8.6a": "tṛtīyaṃ yad idaṃ raudraṃ paraprāṇābhihiṃsanam /",
    "GE09ram_03pu:ram_8.6b": "nirvairaṃ kriyate mohāt tac ca te samupasthitam // //",
    "GE09ram_03pu:ram_8.7a": "pratijñātas tvayā vīra daṇḍakāraṇyavāsinām /",
    "GE09ram_03pu:ram_8.7b": "ṛṣīṇāṃ rakṣaṇārthāya vadhaḥ saṃyati rakṣasām // //",
    "GE09ram_03pu:ram_8.8a": "etannimittaṃ ca vanaṃ daṇḍakā iti viśrutam /",
    "GE09ram_03pu:ram_8.8b": "prasthitas tvaṃ saha bhrātrā dhṛtabāṇaśarāsanaḥ // //",
    "GE09ram_03pu:ram_8.9a": "tatas tvāṃ prasthitaṃ dṛṣṭvā mama cintākulaṃ manaḥ /",
    "GE09ram_03pu:ram_8.9b": "tvadvṛttaṃ cintayantyā vai bhaven niḥśreyasaṃ hitam // //",
    "GE09ram_03pu:ram_8.10a": "na hi me rocate vīra gamanaṃ daṇḍakān prati /",
    "GE09ram_03pu:ram_8.10b": "kāraṇaṃ tatra vakṣyāmi vadantyāḥ śrūyatāṃ mama // //",
    "GE09ram_03pu:ram_8.11a": "tvaṃ hi bāṇadhanuṣpāṇir bhrātrā saha vanaṃ gataḥ /",
    "GE09ram_03pu:ram_8.11b": "dṛṣṭvā vanacarān sarvān kaccit kuryāḥ śaravyayam // //",
    "GE09ram_03pu:ram_8.12a": "kṣatriyāṇām iha dhanur hutāśasyendhanāni ca /",
    "GE09ram_03pu:ram_8.12b": "samīpataḥ sthitaṃ tejo- balam ucchrayate bhṛśam // //",
    "GE09ram_03pu:ram_8.13a": "purā kila mahābāho tapasvī satyavāk śuciḥ /",
    "GE09ram_03pu:ram_8.13b": "kasmiṃścid abhavat puṇye vane ratamṛgadvije // //",
    "GE09ram_03pu:ram_8.14a": "tasyaiva tapaso vighnaṃ kartum indraḥ śacīpatiḥ /",
    "GE09ram_03pu:ram_8.14b": "khaḍgapāṇir athāgacchad āśramaṃ bhaṭarūpadhṛk // //",
    "GE09ram_03pu:ram_8.15a": "tasmiṃs tadāśramapade nihitaḥ khaḍga uttamaḥ /",
    "GE09ram_03pu:ram_8.15b": "sa nyāsavidhinā dattaḥ puṇye tapasi tiṣṭhataḥ // //",
    "GE09ram_03pu:ram_8.16a": "sa tac chastram anuprāpya nyāsarakṣaṇatatparaḥ /",
    "GE09ram_03pu:ram_8.16b": "vane tu vicaraty eva rakṣan pratyayam ātmanaḥ // //",
    "GE09ram_03pu:ram_8.17a": "yatra gacchaty upādātuṃ mūlāni ca phalāni ca /",
    "GE09ram_03pu:ram_8.17b": "na vinā yāti taṃ khaḍgaṃ nyāsarakṣaṇatatparaḥ // //",
    "GE09ram_03pu:ram_8.18a": "nityaṃ śastraṃ parivahan krameṇa sa tapodhanaḥ /",
    "GE09ram_03pu:ram_8.18b": "cakāra raudrīṃ svāṃ buddhiṃ tyaktvā tapasi niścayam // //",
    "GE09ram_03pu:ram_8.19a": "tataḥ sa raudrābhirataḥ pramatto 'dharmakarṣitaḥ /",
    "GE09ram_03pu:ram_8.19b": "tasya śastrasya saṃvāsāj jagāma narakaṃ muniḥ // //",
    "GE09ram_03pu:ram_8.20a": "snehāc ca bahumānāc ca smāraye tvāṃ na śikṣaye /",
    "GE09ram_03pu:ram_8.20b": "na kathaṃcana sā kāryā gṛhītadhanuṣā tvayā // //",
    "GE09ram_03pu:ram_8.21a": "buddhir vairaṃ vinā hantuṃ rākṣasān daṇḍakāśritān /",
    "GE09ram_03pu:ram_8.21b": "aparādhaṃ vinā hantuṃ lokān vīra na kāmaye // //",
    "GE09ram_03pu:ram_8.22a": "kṣatriyāṇāṃ tu vīrāṇāṃ vaneṣu niyatātmanām /",
    "GE09ram_03pu:ram_8.22b": "dhanuṣā kāryam etāvad ārtānām abhirakṣaṇam // //",
    "GE09ram_03pu:ram_8.23a": "kva ca śastraṃ kva ca vanaṃ kva ca kṣātraṃ tapaḥ kva ca /",
    "GE09ram_03pu:ram_8.23b": "vyāviddham idam asmābhir deśadharmas tu pūjyatām // //",
    "GE09ram_03pu:ram_8.24a": "tadārya kaluṣā buddhir jāyate śastrasevanāt /",
    "GE09ram_03pu:ram_8.24b": "punar gatvā tv ayodhyāyāṃ kṣatradharmaṃ cariṣyasi // //",
    "GE09ram_03pu:ram_8.25a": "akṣayā tu bhavet prītiḥ śvaśrūśvaśurayor mama /",
    "GE09ram_03pu:ram_8.25b": "yadi rājyaṃ hi saṃnyasya bhaves tvaṃ nirato muniḥ // //",
    "GE09ram_03pu:ram_8.26a": "dharmād arthaḥ prabhavati dharmāt prabhavate sukham /",
    "GE09ram_03pu:ram_8.26b": "dharmeṇa labhate sarvaṃ dharmasāram idaṃ jagat // //",
    "GE09ram_03pu:ram_8.27a": "ātmānaṃ niyamais tais taiḥ karṣayitvā prayatnataḥ /",
    "GE09ram_03pu:ram_8.27b": "prāpyate nipuṇair dharmo na sukhāl labhyate sukham // //",
    "GE09ram_03pu:ram_8.28a": "nityaṃ śucimatiḥ saumya cara dharmaṃ tapovane /",
    "GE09ram_03pu:ram_8.28b": "sarvaṃ hi viditaṃ tubhyaṃ trailokyam api tattvataḥ // //",
    "GE09ram_03pu:ram_8.29a": "strīcāpalād etad udāhṛtaṃ me dharmaṃ ca vaktuṃ tava kaḥ samarthaḥ /",
    "GE09ram_03pu:ram_8.29b": "vicārya buddhyā tu sahānujena yad rocate tat kuru mācireṇa // //",
    "GE09ram_03pu:ram_9.1a": "vākyam etat tu vaidehyā vyāhṛtaṃ bhartṛbhaktayā /",
    "GE09ram_03pu:ram_9.1b": "śrutvā dharme sthito rāmaḥ pratyuvācātha maithilīm // //",
    "GE09ram_03pu:ram_9.2a": "hitam uktaṃ tvayā devi snigdhayā sadṛśaṃ vacaḥ /",
    "GE09ram_03pu:ram_9.2b": "kulaṃ vyapadiśantyā ca dharmajñe janakātmaje // //",
    "GE09ram_03pu:ram_9.3a": "kiṃ tu vakṣyāmy ahaṃ devi tvayaivoktam idaṃ vacaḥ /",
    "GE09ram_03pu:ram_9.3b": "kṣatriyair dhāryate cāpo nārtaśabdo bhaved iti // //",
    "GE09ram_03pu:ram_9.4a": "te cārtā daṇḍakāraṇye munayaḥ saṃśitavratāḥ /",
    "GE09ram_03pu:ram_9.4b": "māṃ sīte svayam āgamya śaraṇyāḥ śaraṇaṃ gatāḥ // //",
    "GE09ram_03pu:ram_9.5a": "vasanto dharmaniratā vane mūlaphalāśanāḥ /",
    "GE09ram_03pu:ram_9.5b": "na labhante sukhaṃ bhītā rākṣasaiḥ krūrakarmabhiḥ // //",
    "GE09ram_03pu:ram_9.6a": "kāle kāle ca niratā niyamair vividhair vane /",
    "GE09ram_03pu:ram_9.6b": "bhakṣyante rākṣasair bhīmair naramāṃsopajīvibhiḥ // //",
    "GE09ram_03pu:ram_9.7a": "te bhakṣyamāṇā munayo daṇḍakāraṇyavāsinaḥ /",
    "GE09ram_03pu:ram_9.7b": "asmān abhyavapadyeti mām ūcur dvijasattamāḥ // //",
    "GE09ram_03pu:ram_9.8a": "mayā tu vacanaṃ śrutvā teṣām evaṃ mukhāc cyutam /",
    "GE09ram_03pu:ram_9.8b": "kṛtvā caraṇaśuśrūṣāṃ vākyam etad udāhṛtam // //",
    "GE09ram_03pu:ram_9.8c": "prasīdantu bhavanto me hrīr eṣā hi mamātulā /",
    "GE09ram_03pu:ram_9.9a": "yadīdṛśair ahaṃ viprair upastheyair upasthitaḥ /",
    "GE09ram_03pu:ram_9.9b": "kiṃ karomīti ca mayā vyāhṛtaṃ dvijasaṃnidhau // //",
    "GE09ram_03pu:ram_9.9c": "sarvair eva samāgamya vāg iyaṃ samudāhṛtā /",
    "GE09ram_03pu:ram_9.10a": "rākṣasair daṇḍakāraṇye bahubhiḥ kāmarūpibhiḥ /",
    "GE09ram_03pu:ram_9.10b": "arditāḥ sma bhṛśaṃ rāma bhavān nas trātum arhati // //",
    "GE09ram_03pu:ram_9.11a": "homakāle tu samprāpte parvakāleṣu cānagha /",
    "GE09ram_03pu:ram_9.11b": "dharṣayanti sma durdharṣā rākṣasāḥ piśitāśanāḥ // //",
    "GE09ram_03pu:ram_9.12a": "rākṣasair dharṣitānāṃ ca tāpasānāṃ tapasvinām /",
    "GE09ram_03pu:ram_9.12b": "gatiṃ mṛgayamāṇānāṃ bhavān naḥ paramā gatiḥ // //",
    "GE09ram_03pu:ram_9.13a": "kāmaṃ tapaḥprabhāvena śaktā hantuṃ niśācarān /",
    "GE09ram_03pu:ram_9.13b": "cirārjitaṃ tu necchāmas tapaḥ khaṇḍayituṃ vayam // //",
    "GE09ram_03pu:ram_9.14a": "bahuvighnaṃ taponityaṃ duścaraṃ caiva rāghava /",
    "GE09ram_03pu:ram_9.14b": "tena śāpaṃ na muñcāmo bhakṣyamāṇāś ca rākṣasaiḥ // //",
    "GE09ram_03pu:ram_9.15a": "tad ardyamānān rakṣobhir daṇḍakāraṇyavāsibhiḥ /",
    "GE09ram_03pu:ram_9.15b": "rakṣa nas tvaṃ saha bhrātrā tvannāthā hi vayaṃ vane // //",
    "GE09ram_03pu:ram_9.16a": "mayā caitad vacaḥ śrutvā kārtsnyena paripālanam /",
    "GE09ram_03pu:ram_9.16b": "ṛṣīṇāṃ daṇḍakāraṇye saṃśrutaṃ janakātmaje // //",
    "GE09ram_03pu:ram_9.17a": "saṃśrutya ca na śakṣyāmi jīvamānaḥ pratiśravam /",
    "GE09ram_03pu:ram_9.17b": "munīnām anyathā kartuṃ satyam iṣṭaṃ hi me sadā // //",
    "GE09ram_03pu:ram_9.18a": "apy ahaṃ jīvitaṃ jahyāṃ tvāṃ vā sīte salakṣmaṇām /",
    "GE09ram_03pu:ram_9.18b": "na tu pratijñāṃ saṃśrutya brāhmaṇebhyo viśeṣataḥ // //",
    "GE09ram_03pu:ram_9.19a": "tad avaśyaṃ mayā kāryam ṛṣīṇāṃ paripālanam /",
    "GE09ram_03pu:ram_9.19b": "anuktenāpi vaidehi pratijñāya tu kiṃ punaḥ // //",
    "GE09ram_03pu:ram_9.19c": "mama snehāc ca sauhārdād idam uktaṃ tvayā vacaḥ /",
    "GE09ram_03pu:ram_9.20a": "parituṣṭo 'smy ahaṃ sīte na hy aniṣṭo 'nuśiṣyate /",
    "GE09ram_03pu:ram_9.20b": "sadṛśaṃ cānurūpaṃ ca kulasya tava śobhane // //",
    "GE09ram_03pu:ram_9.21a": "ity evam uktvā vacanaṃ mahātmā sītāṃ priyāṃ maithilarājaputrīm /",
    "GE09ram_03pu:ram_9.21b": "rāmo dhanuṣmān saha lakṣmaṇena jagāma ramyāṇi tapovanāni // //",
    "GE09ram_03pu:ram_10.1a": "agrataḥ prayayau rāmaḥ sītā madhye sumadhyamā /",
    "GE09ram_03pu:ram_10.1b": "pṛṣṭhatas tu dhanuṣpāṇir lakṣmaṇo 'nujagāma ha // //",
    "GE09ram_03pu:ram_10.2a": "tau paśyamānau vividhāñ śailaprasthān vanāni ca /",
    "GE09ram_03pu:ram_10.2b": "nadīś ca vividhā ramyā jagmatuḥ saha sītayā // //",
    "GE09ram_03pu:ram_10.3a": "sārasāṃś cakravākāṃś ca nadīpulinacāriṇaḥ /",
    "GE09ram_03pu:ram_10.3b": "sarāṃsi ca sapadmāni yutāni jalajaiḥ khagaiḥ // //",
    "GE09ram_03pu:ram_10.4a": "yūthabaddhāṃś ca pṛṣatān madonmattān viṣāṇinaḥ /",
    "GE09ram_03pu:ram_10.4b": "mahiṣāṃś ca varāhāṃś ca gajāṃś ca drumavairiṇaḥ // //",
    "GE09ram_03pu:ram_10.5a": "te gatvā dūram adhvānaṃ lambamāne divākare /",
    "GE09ram_03pu:ram_10.5b": "dadṛśuḥ sahitā ramyaṃ taṭākaṃ yojanāyatam // //",
    "GE09ram_03pu:ram_10.6a": "padmapuṣkarasambādhaṃ gajayūthair alaṃkṛtam /",
    "GE09ram_03pu:ram_10.6b": "sārasair haṃsakādambaiḥ saṃkulaṃ jalacāribhiḥ // //",
    "GE09ram_03pu:ram_10.7a": "prasannasalile ramye tasmin sarasi śuśruve /",
    "GE09ram_03pu:ram_10.7b": "gītavāditranirghoṣo na tu kaścana dṛśyate // //",
    "GE09ram_03pu:ram_10.8a": "tataḥ kautūhalād rāmo lakṣmaṇaś ca mahārathaḥ /",
    "GE09ram_03pu:ram_10.8b": "muniṃ dharmabhṛtaṃ nāma praṣṭuṃ samupacakrame // //",
    "GE09ram_03pu:ram_10.9a": "idam atyadbhutaṃ śrutvā sarveṣāṃ no mahāmune /",
    "GE09ram_03pu:ram_10.9b": "kautūhalaṃ mahaj jātaṃ kim idaṃ sādhu kathyatām // //",
    "GE09ram_03pu:ram_10.10a": "tenaivam ukto dharmātmā rāghaveṇa munis tadā /",
    "GE09ram_03pu:ram_10.10b": "prabhāvaṃ sarasaḥ kṛtsnam ākhyātum upacakrame // //",
    "GE09ram_03pu:ram_10.11a": "idaṃ pañcāpsaro nāma taṭākaṃ sārvakālikam /",
    "GE09ram_03pu:ram_10.11b": "nirmitaṃ tapasā rāma muninā māṇḍakarṇinā // //",
    "GE09ram_03pu:ram_10.12a": "sa hi tepe tapas tīvraṃ māṇḍakarṇir mahāmuniḥ /",
    "GE09ram_03pu:ram_10.12b": "daśavarṣasahasrāṇi vāyubhakṣo jalāśrayaḥ // //",
    "GE09ram_03pu:ram_10.12c": "tataḥ pravyathitāḥ sarve devāḥ sāgnipurogamāḥ /",
    "GE09ram_03pu:ram_10.13a": "abruvan vacanaṃ sarve parasparasamāgatāḥ /",
    "GE09ram_03pu:ram_10.13b": "asmākaṃ kasyacit sthānam eṣa prārthayate muniḥ // //",
    "GE09ram_03pu:ram_10.14a": "tataḥ kartuṃ tapovighnaṃ sarvair devair niyojitāḥ /",
    "GE09ram_03pu:ram_10.14b": "pradhānāpsarasaḥ pañca- vidyuccalitavarcasaḥ // //",
    "GE09ram_03pu:ram_10.15a": "apsarobhis tatas tābhir munir dṛṣṭaparāvaraḥ /",
    "GE09ram_03pu:ram_10.15b": "nīto madanavaśyatvaṃ surāṇāṃ kāryasiddhaye // //",
    "GE09ram_03pu:ram_10.16a": "tāś caivāpsarasaḥ pañca muneḥ patnītvam āgatāḥ /",
    "GE09ram_03pu:ram_10.16b": "taṭāke nirmitaṃ tāsām asminn antarhitaṃ gṛham // //",
    "GE09ram_03pu:ram_10.17a": "tatraivāpsarasaḥ pañca nivasantyo yathāsukham /",
    "GE09ram_03pu:ram_10.17b": "ramayanti tapoyogān muniṃ yauvanam āsthitam // //",
    "GE09ram_03pu:ram_10.18a": "tāsāṃ saṃkrīḍamānānām eṣa vāditraniḥsvanaḥ /",
    "GE09ram_03pu:ram_10.18b": "śrūyate bhūṣaṇonmiśro gītaśabdo manoharaḥ // //",
    "GE09ram_03pu:ram_10.19a": "āścaryam iti tasyaitad vacanaṃ bhāvitātmanaḥ /",
    "GE09ram_03pu:ram_10.19b": "rāghavaḥ pratijagrāha saha bhrātrā mahāyaśāḥ // //",
    "GE09ram_03pu:ram_10.20a": "evaṃ kathayamānasya dadarśāśramamaṇḍalam /",
    "GE09ram_03pu:ram_10.20b": "kuśacīraparikṣiptaṃ nānāvṛkṣasamāvṛtam // //",
    "GE09ram_03pu:ram_10.21a": "praviśya saha vaidehyā lakṣmaṇena ca rāghavaḥ /",
    "GE09ram_03pu:ram_10.21b": "tadā tasmin sa kākutsthaḥ śrīmaty āśramamaṇḍale // //",
    "GE09ram_03pu:ram_10.22a": "uṣitvā susukhaṃ tatra pūjyamāno maharṣibhiḥ /",
    "GE09ram_03pu:ram_10.22b": "jagāma cāśramāṃs teṣāṃ paryāyeṇa tapasvinām // //",
    "GE09ram_03pu:ram_10.23a": "yeṣām uṣitavān pūrvaṃ sakāśe sa mahāstravit /",
    "GE09ram_03pu:ram_10.23b": "kvacit paridaśān māsān ekaṃ saṃvatsaraṃ kvacit // //",
    "GE09ram_03pu:ram_10.24a": "kvacic ca caturo māsān pañcaṣaṭ cāparān kvacit /",
    "GE09ram_03pu:ram_10.24b": "aparatrādhikān māsān adhyardham adhikaṃ kvacit // //",
    "GE09ram_03pu:ram_10.24c": "trīn māsān aṣṭamāsāṃś ca rāghavo nyavasat sukham /",
    "GE09ram_03pu:ram_10.25a": "tathā saṃvasatas tasya munīnām āśrameṣu vai /",
    "GE09ram_03pu:ram_10.25b": "ramataś cānukūlyena yayuḥ saṃvatsarā daśa // //",
    "GE09ram_03pu:ram_10.26a": "parisṛtya ca dharmajño rāghavaḥ saha sītayā /",
    "GE09ram_03pu:ram_10.26b": "sutīkṣṇasyāśramaṃ śrīmān punar evājagāma ha // //",
    "GE09ram_03pu:ram_10.27a": "sa tam āśramam āgamya munibhiḥ pratipūjitaḥ /",
    "GE09ram_03pu:ram_10.27b": "tatrāpi nyavasad rāmaḥ kaṃcit kālam ariṃdamaḥ // //",
    "GE09ram_03pu:ram_10.28a": "athāśramastho vinayāt kadācit taṃ mahāmunim /",
    "GE09ram_03pu:ram_10.28b": "upāsīnaḥ sa kākutsthaḥ sutīkṣṇam idam abravīt // //",
    "GE09ram_03pu:ram_10.29a": "asminn araṇye bhagavann agastyo munisattamaḥ /",
    "GE09ram_03pu:ram_10.29b": "vasatīti mayā nityaṃ kathāḥ kathayatāṃ śrutam // //",
    "GE09ram_03pu:ram_10.30a": "na tu jānāmi taṃ deśaṃ vanasyāsya mahattayā /",
    "GE09ram_03pu:ram_10.30b": "kutrāśramapadaṃ puṇyaṃ maharṣes tasya dhīmataḥ // //",
    "GE09ram_03pu:ram_10.31a": "prasādāt tatra bhavataḥ sānujaḥ saha sītayā /",
    "GE09ram_03pu:ram_10.31b": "agastyam abhigaccheyam abhivādayituṃ munim // //",
    "GE09ram_03pu:ram_10.32a": "manoratho mahān eṣa hṛdi samparivartate /",
    "GE09ram_03pu:ram_10.32b": "yad ahaṃ taṃ munivaraṃ śuśrūṣeyam api svayam // //",
    "GE09ram_03pu:ram_10.33a": "iti rāmasya sa muniḥ śrutvā dharmātmano vacaḥ /",
    "GE09ram_03pu:ram_10.33b": "sutīkṣṇaḥ pratyuvācedaṃ prīto daśarathātmajam // //",
    "GE09ram_03pu:ram_10.34a": "aham apy etad eva tvāṃ vaktukāmaḥ salakṣmaṇam /",
    "GE09ram_03pu:ram_10.34b": "agastyam abhigaccheti sītayā saha rāghava // //",
    "GE09ram_03pu:ram_10.35a": "diṣṭyā tv idānīm arthe 'smin svayam eva bravīṣi mām /",
    "GE09ram_03pu:ram_10.35b": "aham ākhyāsi te vatsa yatrāgastyo mahāmuniḥ // //",
    "GE09ram_03pu:ram_10.36a": "yojanāny āśramāt tāta yāhi catvāri vai tataḥ /",
    "GE09ram_03pu:ram_10.36b": "dakṣiṇena mahāñ śrīmān agastyabhrātur āśramaḥ // //",
    "GE09ram_03pu:ram_10.37a": "sthalaprāye vanoddeśe pippalīvanaśobhite /",
    "GE09ram_03pu:ram_10.37b": "bahupuṣpaphale ramye nānāśakuninādite // //",
    "GE09ram_03pu:ram_10.38a": "padminyo vividhās tatra prasannasalilāḥ śivāḥ /",
    "GE09ram_03pu:ram_10.38b": "haṃsakāraṇḍavākīrṇāś cakravākopaśobhitāḥ // //",
    "GE09ram_03pu:ram_10.39a": "tatraikāṃ rajanīm uṣya prabhāte rāma gamyatām /",
    "GE09ram_03pu:ram_10.39b": "dakṣiṇāṃ diśam āsthāya vanakhaṇḍasya pārśvataḥ // //",
    "GE09ram_03pu:ram_10.39c": "tatrāgastyāśramapadaṃ gatvā yojanam antaram /",
    "GE09ram_03pu:ram_10.40a": "ramaṇīye vanoddeśe bahupādapasaṃvṛte /",
    "GE09ram_03pu:ram_10.40b": "raṃsyate tatra vaidehī lakṣmaṇaś ca tvayā saha // //",
    "GE09ram_03pu:ram_10.40c": "sa hi ramyo vanoddeśo bahupādapasaṃkulaḥ /",
    "GE09ram_03pu:ram_10.41a": "yadi buddhiḥ kṛtā draṣṭum agastyaṃ taṃ mahāmunim /",
    "GE09ram_03pu:ram_10.41b": "adyaiva gamane buddhiṃ rocayasva mahāyaśaḥ // //",
    "GE09ram_03pu:ram_10.42a": "iti rāmo muneḥ śrutvā saha bhrātrābhivādya ca /",
    "GE09ram_03pu:ram_10.42b": "pratasthe 'gastyam uddiśya sānujaḥ saha sītayā // //",
    "GE09ram_03pu:ram_10.43a": "paśyan vanāni citrāṇi parvatāṃś cābhrasaṃnibhān /",
    "GE09ram_03pu:ram_10.43b": "sarāṃsi saritaś caiva pathi mārgavaśānugāḥ // //",
    "GE09ram_03pu:ram_10.44a": "sutīkṣṇenopadiṣṭena gatvā tena pathā sukham /",
    "GE09ram_03pu:ram_10.44b": "idaṃ paramasaṃhṛṣṭo vākyaṃ lakṣmaṇam abravīt // //",
    "GE09ram_03pu:ram_10.45a": "etad evāśramapadaṃ nūnaṃ tasya mahātmanaḥ /",
    "GE09ram_03pu:ram_10.45b": "agastyasya muner bhrātur dṛśyate puṇyakarmaṇaḥ // //",
    "GE09ram_03pu:ram_10.46a": "yathā hīme vanasyāsya jñātāḥ pathi sahasraśaḥ /",
    "GE09ram_03pu:ram_10.46b": "saṃnatāḥ phalabhāreṇa puṣpabhāreṇa ca drumāḥ // //",
    "GE09ram_03pu:ram_10.47a": "pippalīnāṃ ca pakvānāṃ vanād asmād upāgataḥ /",
    "GE09ram_03pu:ram_10.47b": "gandho 'yaṃ pavanotkṣiptaḥ sahasā kaṭukodayaḥ // //",
    "GE09ram_03pu:ram_10.48a": "tatra tatra ca dṛśyante saṃkṣiptāḥ kāṣṭhasaṃcayāḥ /",
    "GE09ram_03pu:ram_10.48b": "lūnāś ca pathi dṛśyante darbhā vaiḍūryavarcasaḥ // //",
    "GE09ram_03pu:ram_10.49a": "etac ca vanamadhyasthaṃ kṛṣṇābhraśikharopamam /",
    "GE09ram_03pu:ram_10.49b": "pāvakasyāśramasthasya dhūmāgraṃ sampradṛśyate // //",
    "GE09ram_03pu:ram_10.50a": "vivikteṣu ca tīrtheṣu kṛtasnānā dvijātayaḥ /",
    "GE09ram_03pu:ram_10.50b": "puṣpopahāraṃ kurvanti kusumaiḥ svayam ārjitaiḥ // //",
    "GE09ram_03pu:ram_10.51a": "tat sutīkṣṇasya vacanaṃ yathā saumya mayā śrutam /",
    "GE09ram_03pu:ram_10.51b": "agastyasyāśramo bhrātur nūnam eṣa bhaviṣyati // //",
    "GE09ram_03pu:ram_10.52a": "nigṛhya tarasā mṛtyuṃ lokānāṃ hitakāmyayā /",
    "GE09ram_03pu:ram_10.52b": "yasya bhrātrā kṛteyaṃ dik śaraṇyā puṇyakarmaṇā // //",
    "GE09ram_03pu:ram_10.53a": "ihaikadā kila krūro vātāpir api celvalaḥ /",
    "GE09ram_03pu:ram_10.53b": "bhrātarau sahitāv āstāṃ brāhmaṇaghnau mahāsurau // //",
    "GE09ram_03pu:ram_10.54a": "dhārayan brāhmaṇaṃ rūpam ilvalaḥ saṃskṛtaṃ vadan /",
    "GE09ram_03pu:ram_10.54b": "āmantrayati viprān sa śrāddham uddiśya nirghṛṇaḥ // //",
    "GE09ram_03pu:ram_10.55a": "bhrātaraṃ saṃskṛtaṃ bhrātā tatas taṃ meṣarūpiṇam /",
    "GE09ram_03pu:ram_10.55b": "tān dvijān bhojayāmāsa śrāddhadṛṣṭena karmaṇā // //",
    "GE09ram_03pu:ram_10.56a": "tato bhuktavatāṃ teṣāṃ viprāṇām ilvalo 'bravīt /",
    "GE09ram_03pu:ram_10.56b": "vātāpe niṣkramasveti svareṇa mahatā vadan // //",
    "GE09ram_03pu:ram_10.57a": "tato bhrātur vacaḥ śrutvā vātāpir meṣavan nadan /",
    "GE09ram_03pu:ram_10.57b": "bhittvā bhittvā śarīrāṇi brāhmaṇānāṃ viniṣpatat // //",
    "GE09ram_03pu:ram_10.58a": "brāhmaṇānāṃ sahasrāṇi tair evaṃ kāmarūpibhiḥ /",
    "GE09ram_03pu:ram_10.58b": "vināśitāni saṃhatya nityaśaḥ piśitāśanaiḥ // //",
    "GE09ram_03pu:ram_10.59a": "agastyena tadā devaiḥ prārthitena maharṣiṇā /",
    "GE09ram_03pu:ram_10.59b": "anubhūya kila śrāddhe bhakṣitaḥ sa mahāsuraḥ // //",
    "GE09ram_03pu:ram_10.60a": "tataḥ sampannam ity uktvā dattvā hastāvasecanam /",
    "GE09ram_03pu:ram_10.60b": "bhrātaraṃ niṣkramasveti ilvalaḥ so 'bhyabhāṣata // //",
    "GE09ram_03pu:ram_10.61a": "taṃ tathā bhāṣamāṇaṃ tu bhrātaraṃ vipraghātinam /",
    "GE09ram_03pu:ram_10.61b": "abravīt prahasan dhīmān agastyo munisattamaḥ // //",
    "GE09ram_03pu:ram_10.62a": "kuto niṣkramituṃ śaktir mayā jīrṇasya rakṣasaḥ /",
    "GE09ram_03pu:ram_10.62b": "bhrātus te meṣarūpasya gatasya yamasādanam // //",
    "GE09ram_03pu:ram_10.63a": "atha tasya vacaḥ śrutvā bhrātur nidhanasaṃśritam /",
    "GE09ram_03pu:ram_10.63b": "pradharṣayitum ārebhe muniṃ krodhān niśācaraḥ // //",
    "GE09ram_03pu:ram_10.64a": "so 'bhyadravad dvijendraṃ taṃ muninā dīptatejasā /",
    "GE09ram_03pu:ram_10.64b": "cakṣuṣānalakalpena nirdagdho nidhanaṃ gataḥ // //",
    "GE09ram_03pu:ram_10.65a": "tasyāyam āśramo bhrātus taṭākavanaśobhitaḥ /",
    "GE09ram_03pu:ram_10.65b": "viprānukampayā yena karmedaṃ duṣkaraṃ kṛtam // //",
    "GE09ram_03pu:ram_10.66a": "evaṃ kathayamānasya tasya saumitriṇā saha /",
    "GE09ram_03pu:ram_10.66b": "rāmasyāstaṃ gataḥ sūryaḥ saṃdhyākālo 'bhyavartata // //",
    "GE09ram_03pu:ram_10.67a": "upāsya paścimāṃ saṃdhyāṃ saha bhrātrā yathāvidhi /",
    "GE09ram_03pu:ram_10.67b": "praviveśāśramapadaṃ tam ṛṣiṃ cābhyavādayan // //",
    "GE09ram_03pu:ram_10.68a": "samyak pratigṛhītas tu muninā tena rāghavaḥ /",
    "GE09ram_03pu:ram_10.68b": "nyavasat tāṃ niśām ekāṃ prāśya mūlaphalāni ca // //",
    "GE09ram_03pu:ram_10.69a": "tasyāṃ rātryāṃ vyatītāyāṃ vimale sūryamaṇḍale /",
    "GE09ram_03pu:ram_10.69b": "bhrātaraṃ tam agastyasya āmantrayata rāghavaḥ // //",
    "GE09ram_03pu:ram_10.70a": "abhivādaye tvā bhagavan sukham adhyuṣito niśām /",
    "GE09ram_03pu:ram_10.70b": "āmantraye tvāṃ gacchāmi guruṃ te draṣṭum agrajam // //",
    "GE09ram_03pu:ram_10.71a": "gamyatām iti tenokto jagāma raghunandanaḥ /",
    "GE09ram_03pu:ram_10.71b": "yathoddiṣṭena mārgeṇa vanaṃ tac cāvalokayan // //",
    "GE09ram_03pu:ram_10.72a": "nīvārān panasāṃs tālāṃs timiśān vañjulān dhavān /",
    "GE09ram_03pu:ram_10.72b": "ciribilvān madhūkāṃś ca bilvān api ca tindukān // //",
    "GE09ram_03pu:ram_10.73a": "puṣpitān puṣpitāgrābhir latābhir anuveṣṭitān /",
    "GE09ram_03pu:ram_10.73b": "dadarśa rāmaḥ śataśas tatra kāntārapādapān // //",
    "GE09ram_03pu:ram_10.74a": "hastihastair vimṛditān vānarair upaśobhitān /",
    "GE09ram_03pu:ram_10.74b": "mattaiḥ śakunisaṃghaiś ca śataśaḥ pratināditān // //",
    "GE09ram_03pu:ram_10.75a": "tato 'bravīt samīpasthaṃ rāmo rājīvalocanaḥ /",
    "GE09ram_03pu:ram_10.75b": "pṛṣṭhato 'nugataṃ vīraṃ lakṣmaṇaṃ lakṣmivardhanam // //",
    "GE09ram_03pu:ram_10.76a": "snigdhapattrā yathā vṛkṣā yathā kṣāntā mṛgadvijāḥ /",
    "GE09ram_03pu:ram_10.76b": "āśramo nātidūrastho maharṣer bhāvitātmanaḥ // //",
    "GE09ram_03pu:ram_10.77a": "agastya iti vikhyāto loke svenaiva karmaṇā /",
    "GE09ram_03pu:ram_10.77b": "āśramo dṛśyate tasya pariśrāntaśramāpahaḥ // //",
    "GE09ram_03pu:ram_10.78a": "prājyadhūmākulavanaś cīramālāpariṣkṛtaḥ /",
    "GE09ram_03pu:ram_10.78b": "praśāntamṛgayūthaś ca nānāśakunināditaḥ // //",
    "GE09ram_03pu:ram_10.79a": "nigṛhya tarasā mṛtyuṃ lokānāṃ hitakāmyayā /",
    "GE09ram_03pu:ram_10.79b": "dakṣiṇā dik kṛtā yena śaraṇyā puṇyakarmaṇā // //",
    "GE09ram_03pu:ram_10.80a": "tasyedam āśramapadaṃ prabhāvād yasya rākṣasaiḥ /",
    "GE09ram_03pu:ram_10.80b": "dig iyaṃ dakṣiṇā trāsād dṛśyate nopabhujyate // //",
    "GE09ram_03pu:ram_10.81a": "yadāprabhṛti cākrāntā dig iyaṃ puṇyakarmaṇā /",
    "GE09ram_03pu:ram_10.81b": "tadā prabhṛti nirvairāḥ praśāntā rajanīcarāḥ // //",
    "GE09ram_03pu:ram_10.82a": "nāmnā ceyaṃ bhagavato dakṣiṇā dik pradakṣiṇā /",
    "GE09ram_03pu:ram_10.82b": "prathitā triṣu lokeṣu durdharṣā krūrakarmabhiḥ // //",
    "GE09ram_03pu:ram_10.83a": "mārgaṃ niroddhuṃ satataṃ bhāskarasyācalottamaḥ /",
    "GE09ram_03pu:ram_10.83b": "saṃdeśaṃ pālayaṃs tasya vindhyaḥ śailo na vardhate // //",
    "GE09ram_03pu:ram_10.84a": "ayaṃ dīrghāyuṣas tasya loke viśrutakarmaṇaḥ /",
    "GE09ram_03pu:ram_10.84b": "agastyasyāśramaḥ śrīmān vinītamṛgasevitaḥ // //",
    "GE09ram_03pu:ram_10.85a": "eṣa lokārcitaḥ sādhur hite nityaṃ rataḥ satām /",
    "GE09ram_03pu:ram_10.85b": "asmān adhigatān eṣa śreyasā yojayiṣyati // //",
    "GE09ram_03pu:ram_10.86a": "ārādhayiṣyāmy atrāham agastyaṃ taṃ mahāmunim /",
    "GE09ram_03pu:ram_10.86b": "śeṣaṃ ca vanavāsasya saumya vatsyāmy ahaṃ prabho // //",
    "GE09ram_03pu:ram_10.87a": "atra devāḥ sagandharvāḥ siddhāś ca paramarṣayaḥ /",
    "GE09ram_03pu:ram_10.87b": "agastyaṃ niyatāhāraṃ satataṃ paryupāsate // //",
    "GE09ram_03pu:ram_10.88a": "nātra jīven mṛṣāvādī krūro vā yadi vā śaṭhaḥ /",
    "GE09ram_03pu:ram_10.88b": "nṛśaṃsaḥ kāmavṛtto vā munir eṣa tathāvidhaḥ // //",
    "GE09ram_03pu:ram_10.89a": "atra devāś ca yakṣāś ca nāgāś ca patagaiḥ saha /",
    "GE09ram_03pu:ram_10.89b": "vasanti niyatāhārā dharmam ārādhayiṣṇavaḥ // //",
    "GE09ram_03pu:ram_10.90a": "atra siddhā mahātmāno vimānaiḥ sūryasaṃnibhaiḥ /",
    "GE09ram_03pu:ram_10.90b": "tyaktvā dehān navair dehaiḥ svaryātāḥ paramarṣayaḥ // //",
    "GE09ram_03pu:ram_10.91a": "yakṣatvam amaratvaṃ ca rājyāni vividhāni ca /",
    "GE09ram_03pu:ram_10.91b": "atra devāḥ prayacchanti bhūtair ārādhitāḥ śubhaiḥ // //",
    "GE09ram_03pu:ram_10.92a": "āgatāḥ smāśramapadaṃ saumitre praviśāgrataḥ /",
    "GE09ram_03pu:ram_10.92b": "nivedayeha māṃ prāptam ṛṣaye saha sītayā // //",
    "GE09ram_03pu:ram_11.1a": "sa praviśyāśramapadaṃ lakṣmaṇo rāghavānujaḥ /",
    "GE09ram_03pu:ram_11.1b": "agastyaśiṣyam āsādya vākyam etad uvāca ha // //",
    "GE09ram_03pu:ram_11.2a": "rājā daśaratho nāma jyeṣṭhas tasya suto balī /",
    "GE09ram_03pu:ram_11.2b": "rāmaḥ prāpto muniṃ draṣṭuṃ bhāryayā saha sītayā // //",
    "GE09ram_03pu:ram_11.3a": "lakṣmaṇo nāma tasyāhaṃ bhrātā tv avarajo hitaḥ /",
    "GE09ram_03pu:ram_11.3b": "anukūlaś ca bhaktaś ca yadi te śrotram āgataḥ // //",
    "GE09ram_03pu:ram_11.4a": "te vayaṃ vanam atyugraṃ praviṣṭāḥ pitṛśāsanāt /",
    "GE09ram_03pu:ram_11.4b": "draṣṭum icchāmahe sarve bhagavantaṃ nivedyatām // //",
    "GE09ram_03pu:ram_11.5a": "tasya tadvacanaṃ śrutvā lakṣmaṇasya tapodhanaḥ /",
    "GE09ram_03pu:ram_11.5b": "tathety uktvāgniśaraṇaṃ praviveśa niveditum // //",
    "GE09ram_03pu:ram_11.6a": "sa praviśya muniśreṣṭhaṃ tapasā duṣpradharṣaṇam /",
    "GE09ram_03pu:ram_11.6b": "kṛtāñjalir uvācedaṃ rāmāgamanam añjasā // //",
    "GE09ram_03pu:ram_11.7a": "putrau daśarathasyemau rāmo lakṣmaṇa eva ca /",
    "GE09ram_03pu:ram_11.7b": "praviṣṭāv āśramapadaṃ sītayā saha bhāryayā // //",
    "GE09ram_03pu:ram_11.8a": "draṣṭuṃ bhavantam āyātau śuśrūṣārtham ariṃdamau /",
    "GE09ram_03pu:ram_11.8b": "yad atrānantaraṃ tattvam ājñāpayitum arhasi // //",
    "GE09ram_03pu:ram_11.9a": "tataḥ śiṣyād upaśrutya prāptaṃ rāmaṃ salakṣmaṇam /",
    "GE09ram_03pu:ram_11.9b": "vaidehīṃ ca mahābhāgām idaṃ vacanam abravīt // //",
    "GE09ram_03pu:ram_11.10a": "diṣṭyā rāmaś cirasyādya draṣṭuṃ māṃ samupāgataḥ /",
    "GE09ram_03pu:ram_11.10b": "manasā kāṅkṣitaṃ hy asya mayāpy āgamanaṃ prati // //",
    "GE09ram_03pu:ram_11.11a": "gamyatāṃ satkṛto rāmaḥ sabhāryaḥ sahalakṣmaṇaḥ /",
    "GE09ram_03pu:ram_11.11b": "praveśyatāṃ samīpaṃ me kiṃ cāsau na praveśitaḥ // //",
    "GE09ram_03pu:ram_11.12a": "evam uktas tu muninā dharmajñena mahātmanā /",
    "GE09ram_03pu:ram_11.12b": "abhivādyābravīc chiṣyas tatheti niyatāñjaliḥ // //",
    "GE09ram_03pu:ram_11.13a": "tato niṣkramya saṃbhrāntaḥ śiṣyo lakṣmaṇam abravīt /",
    "GE09ram_03pu:ram_11.13b": "kvāsau rāmo muniṃ draṣṭum etu praviśatu svayam // //",
    "GE09ram_03pu:ram_11.14a": "tato gatvāśramapadaṃ śiṣyeṇa sahalakṣmaṇaḥ /",
    "GE09ram_03pu:ram_11.14b": "darśayāmāsa kākutsthaṃ sītāṃ ca janakātmajām // //",
    "GE09ram_03pu:ram_11.15a": "taṃ śiṣyaḥ praśritaṃ vākyam agastyavacanaṃ bruvan /",
    "GE09ram_03pu:ram_11.15b": "prāveśayad yathānyāyaṃ satkārārthaṃ susatkṛtam // //",
    "GE09ram_03pu:ram_11.16a": "praviveśa tato rāmaḥ sītayā sahalakṣmaṇaḥ /",
    "GE09ram_03pu:ram_11.16b": "praśāntahariṇākīrṇam āśramaṃ hy avalokayan // //",
    "GE09ram_03pu:ram_11.17a": "sa tatra brahmaṇaḥ sthānam agneḥ sthānaṃ tathaiva ca /",
    "GE09ram_03pu:ram_11.17b": "viṣṇoḥ sthānaṃ mahendrasya sthānaṃ caiva vivasvataḥ // //",
    "GE09ram_03pu:ram_11.18a": "somasthānaṃ bhagasthānaṃ sthānaṃ kauberam eva ca /",
    "GE09ram_03pu:ram_11.18b": "dhātur vidhātuḥ sthānaṃ ca vāyoḥ sthānaṃ tathaiva ca // //",
    "GE09ram_03pu:ram_11.18c": "tataḥ śiṣyaiḥ parivṛto munir apy abhiniṣpatat /",
    "GE09ram_03pu:ram_11.19a": "taṃ dadarśāgrato rāmo munīnāṃ dīptatejasam /",
    "GE09ram_03pu:ram_11.19b": "abravīd vacanaṃ vīro lakṣmaṇaṃ lakṣmivardhanam // //",
    "GE09ram_03pu:ram_11.20a": "eṣa lakṣmaṇa niṣkrāmaty agastyo bhagavān ṛṣiḥ /",
    "GE09ram_03pu:ram_11.20b": "audāryeṇāvagacchāmi nidhānaṃ tapasām imam // //",
    "GE09ram_03pu:ram_11.21a": "evam uktvā mahābāhur agastyaṃ sūryavarcasam /",
    "GE09ram_03pu:ram_11.21b": "jagrāha paramaprītas tasya pādau paraṃtapaḥ // //",
    "GE09ram_03pu:ram_11.22a": "abhivādya tu dharmātmā tasthau rāmaḥ kṛtāñjaliḥ /",
    "GE09ram_03pu:ram_11.22b": "sītayā saha vaidehyā tadā rāmaḥ salakṣmaṇaḥ // //",
    "GE09ram_03pu:ram_11.23a": "pratigṛhya ca kākutstham arcayitvāsanodakaiḥ /",
    "GE09ram_03pu:ram_11.23b": "kuśalapraśnam uktvā ca āsyatām iti so 'bravīt // //",
    "GE09ram_03pu:ram_11.24a": "agniṃ hutvā pradāyārghyam atithiṃ pratipūjya ca /",
    "GE09ram_03pu:ram_11.24b": "vānaprasthena dharmeṇa sa teṣāṃ bhojanaṃ dadau // //",
    "GE09ram_03pu:ram_11.25a": "prathamaṃ copaviśyātha dharmajño munipuṃgavaḥ /",
    "GE09ram_03pu:ram_11.25b": "uvāca rāmam āsīnaṃ prāñjaliṃ dharmakovidam // //",
    "GE09ram_03pu:ram_11.26a": "anyathā khalu kākutstha tapasvī samudācaran /",
    "GE09ram_03pu:ram_11.26b": "duḥsākṣīva pare loke svāni māṃsāni bhakṣayet // //",
    "GE09ram_03pu:ram_11.27a": "rājā sarvasya lokasya dharmacārī mahārathaḥ /",
    "GE09ram_03pu:ram_11.27b": "pūjanīyaś ca mānyaś ca bhavān prāptaḥ priyātithiḥ // //",
    "GE09ram_03pu:ram_11.28a": "evam uktvā phalair mūlaiḥ puṣpaiś cānyaiś ca rāghavam /",
    "GE09ram_03pu:ram_11.28b": "pūjayitvā yathākāmaṃ punar eva tato 'bravīt // //",
    "GE09ram_03pu:ram_11.29a": "idaṃ divyaṃ mahac cāpaṃ hemavajravibhūṣitam /",
    "GE09ram_03pu:ram_11.29b": "vaiṣṇavaṃ puruṣavyāghra nirmitaṃ viśvakarmaṇā // //",
    "GE09ram_03pu:ram_11.30a": "amoghaḥ sūryasaṃkāśo brahmadattaḥ śarottamaḥ /",
    "GE09ram_03pu:ram_11.30b": "datto mama mahendreṇa tūṇī cākṣayasāyakau // //",
    "GE09ram_03pu:ram_11.31a": "sampūrṇau niśitair bāṇair jvaladbhir iva pāvakaiḥ /",
    "GE09ram_03pu:ram_11.31b": "mahārajatakośo 'yam asir hemavibhūṣitaḥ // //",
    "GE09ram_03pu:ram_11.32a": "anena dhanuṣā rāma hatvā saṃkhye mahāsurān /",
    "GE09ram_03pu:ram_11.32b": "ājahāra śriyaṃ dīptāṃ purā viṣṇur divaukasām // //",
    "GE09ram_03pu:ram_11.33a": "tad dhanus tau ca tūṇīrau śaraṃ khaḍgaṃ ca mānada /",
    "GE09ram_03pu:ram_11.33b": "jayāya pratigṛhṇīṣva vajraṃ vajradharo yathā // //",
    "GE09ram_03pu:ram_11.34a": "evam uktvā mahātejāḥ samastaṃ tad varāyudham /",
    "GE09ram_03pu:ram_11.34b": "dattvā rāmāya bhagavān agastyaḥ punar abravīt // //",
    "GE09ram_03pu:ram_12.1a": "rāma prīto 'smi bhadraṃ te parituṣṭo 'smi lakṣmaṇa /",
    "GE09ram_03pu:ram_12.1b": "abhivādayituṃ yan māṃ prāptau sthaḥ saha sītayā // //",
    "GE09ram_03pu:ram_12.2a": "adhvaśrameṇa vāṃ khedo bādhate pracuraśramaḥ /",
    "GE09ram_03pu:ram_12.2b": "vyaktam utkaṇṭhate cāpi maithilī janakātmajā // //",
    "GE09ram_03pu:ram_12.3a": "eṣā hi sukumārī ca duḥkhaiś ca na vimānitā /",
    "GE09ram_03pu:ram_12.3b": "prājyadoṣaṃ vanaṃ prāptā bhartṛsnehapracoditā // //",
    "GE09ram_03pu:ram_12.4a": "yathaiṣā ramate rāma iha sītā tathā kuru /",
    "GE09ram_03pu:ram_12.4b": "duṣkaraṃ kṛtavaty eṣā vane tvām anugacchatī // //",
    "GE09ram_03pu:ram_12.5a": "eṣā hi prakṛtiḥ strīṇām āsṛṣṭe raghunandana /",
    "GE09ram_03pu:ram_12.5b": "samastham anurajyante viṣamasthaṃ tyajanti ca // //",
    "GE09ram_03pu:ram_12.6a": "śatahradānāṃ lolatvaṃ śastrāṇāṃ tīkṣṇatāṃ tathā /",
    "GE09ram_03pu:ram_12.6b": "garuḍānilayoḥ śaighryam anugacchanti yoṣitaḥ // //",
    "GE09ram_03pu:ram_12.7a": "iyaṃ tu bhavato bhāryā doṣair etair vivarjitā /",
    "GE09ram_03pu:ram_12.7b": "ślāghyā ca vyapadeśyā ca yathā devī hy arundhatī // //",
    "GE09ram_03pu:ram_12.8a": "alaṃkṛto 'yaṃ deśaś ca yatra saumitriṇā saha /",
    "GE09ram_03pu:ram_12.8b": "vaidehyā cānayā rāma vatsyasi tvam ariṃdama // //",
    "GE09ram_03pu:ram_12.9a": "evam uktas tu muninā rāghavaḥ saṃyatāñjaliḥ /",
    "GE09ram_03pu:ram_12.9b": "uvāca praśritaṃ vākyam ṛṣiṃ dīptam ivānalam // //",
    "GE09ram_03pu:ram_12.10a": "dhanyo 'smy anugṛhīto 'smi yasya me munipuṃgavaḥ /",
    "GE09ram_03pu:ram_12.10b": "guṇaiḥ sabhrātṛbhāryasya varadaḥ parituṣyati // //",
    "GE09ram_03pu:ram_12.11a": "kiṃ tu vyādiśa me deśaṃ sodakaṃ bahukānanam /",
    "GE09ram_03pu:ram_12.11b": "yatrāśramapadaṃ kṛtvā vaseyaṃ nirataḥ sukham // //",
    "GE09ram_03pu:ram_12.12a": "tato 'bravīn muniśreṣṭhaḥ śrutvā rāmasya bhāṣitam /",
    "GE09ram_03pu:ram_12.12b": "dhyātvā muhūrtaṃ dharmātmā dhīro dhīrataraṃ vacaḥ // //",
    "GE09ram_03pu:ram_12.13a": "ito dviyojane tāta bahumūlaphalodakaḥ /",
    "GE09ram_03pu:ram_12.13b": "deśo bahumṛgaḥ śrīmān pañcavaṭy abhiviśrutaḥ // //",
    "GE09ram_03pu:ram_12.14a": "tatra gatvāśramapadaṃ kṛtvā saumitriṇā saha /",
    "GE09ram_03pu:ram_12.14b": "ramasva tvaṃ pitur vākyaṃ yathoktam anupālayan // //",
    "GE09ram_03pu:ram_12.15a": "vidito hy eṣa vṛttānto mama sarvas tavānagha /",
    "GE09ram_03pu:ram_12.15b": "tapasaś ca prabhāvena snehād daśarathasya ca // //",
    "GE09ram_03pu:ram_12.16a": "hṛdayasthaś ca te chando vijñātas tapasā mayā /",
    "GE09ram_03pu:ram_12.16b": "iha vāsaṃ pratijñāya mayā saha tapovane // //",
    "GE09ram_03pu:ram_12.17a": "ataś ca tvām ahaṃ brūmi gaccha pañcavaṭīm iti /",
    "GE09ram_03pu:ram_12.17b": "sa hi ramyo vanoddeśo maithilī tatra raṃsyate // //",
    "GE09ram_03pu:ram_12.18a": "sa deśaḥ ślāghanīyaś ca nātidūre ca rāghava /",
    "GE09ram_03pu:ram_12.18b": "godāvaryāḥ samīpe ca maithilī tatra raṃsyate // //",
    "GE09ram_03pu:ram_12.19a": "prājyamūlaphalaiś caiva nānādvijagaṇair yutaḥ /",
    "GE09ram_03pu:ram_12.19b": "viviktaś ca mahābāho puṇyo ramyas tathaiva ca // //",
    "GE09ram_03pu:ram_12.20a": "bhavān api sadāraś ca śaktaś ca parirakṣaṇe /",
    "GE09ram_03pu:ram_12.20b": "api cātra vasan rāmas tāpasān pālayiṣyasi // //",
    "GE09ram_03pu:ram_12.21a": "etad ālakṣyate vīra madhūkānāṃ mahad vanam /",
    "GE09ram_03pu:ram_12.21b": "uttareṇāsya gantavyaṃ nyagrodham abhigacchatā // //",
    "GE09ram_03pu:ram_12.22a": "tataḥ sthalam upāruhya parvatasyāvidūrataḥ /",
    "GE09ram_03pu:ram_12.22b": "khyātaḥ pañcavaṭīty eva nityapuṣpitakānanaḥ // //",
    "GE09ram_03pu:ram_12.23a": "agastyenaivam uktas tu rāmaḥ saumitriṇā saha /",
    "GE09ram_03pu:ram_12.23b": "satkṛtyāmantrayāmāsa tam ṛṣiṃ satyavādinam // //",
    "GE09ram_03pu:ram_12.24a": "tau tu tenābhyanujñātau kṛtapādābhivandanau /",
    "GE09ram_03pu:ram_12.24b": "tadāśramāt pañcavaṭīṃ jagmatuḥ saha sītayā // //",
    "GE09ram_03pu:ram_12.24c": "gṛhītacāpau tu narādhipātmajau viṣaktatūṇī samareṣv akātarau /",
    "GE09ram_03pu:ram_12.24d": "yathopadiṣṭena pathā maharṣiṇā prajagmatuḥ pañcavaṭīṃ samāhitau //",
    "GE09ram_03pu:ram_13.1a": "atha pañcavaṭīṃ gacchann antarā raghunandanaḥ /",
    "GE09ram_03pu:ram_13.1b": "āsasāda mahākāyaṃ gṛdhraṃ bhīmaparākramam // //",
    "GE09ram_03pu:ram_13.2a": "taṃ dṛṣṭvā tau mahābhāgau vanasthaṃ rāmalakṣmaṇau /",
    "GE09ram_03pu:ram_13.2b": "menāte rākṣasaṃ pakṣiṃ bruvāṇau ko bhavān iti // //",
    "GE09ram_03pu:ram_13.3a": "sa tau madhurayā vācā saumyayā prīṇayann iva /",
    "GE09ram_03pu:ram_13.3b": "uvāca vatsa māṃ viddhi vayasyaṃ pitur ātmanaḥ // //",
    "GE09ram_03pu:ram_13.4a": "sa taṃ pitṛsakhaṃ buddhvā pūjayāmāsa rāghavaḥ /",
    "GE09ram_03pu:ram_13.4b": "sa tasya kulam avyagram atha papraccha nāma ca // //",
    "GE09ram_03pu:ram_13.5a": "rāmasya vacanaṃ śrutvā kulam ātmānam eva ca /",
    "GE09ram_03pu:ram_13.5b": "ācacakṣe dvijas tasmai sarvabhūtasamudbhavam // //",
    "GE09ram_03pu:ram_13.6a": "pūrvakāle mahābāho ye prajāpatayo 'bhavan /",
    "GE09ram_03pu:ram_13.6b": "tān me nigadataḥ sarvān āditaḥ śṛṇu rāghava // //",
    "GE09ram_03pu:ram_13.7a": "kardamaḥ prathamas teṣāṃ vikṛtas tadanantaram /",
    "GE09ram_03pu:ram_13.7b": "śeṣaś ca saṃśrayaś caiva bahuputraś ca vīryavān // //",
    "GE09ram_03pu:ram_13.8a": "sthāṇur marīcir atriś ca kratuś caiva mahābalaḥ /",
    "GE09ram_03pu:ram_13.8b": "pulastyaś cāṅgirāś caiva pracetāḥ pulahas tathā // //",
    "GE09ram_03pu:ram_13.9a": "dakṣo vivasvān aparo 'riṣṭanemiś ca rāghava /",
    "GE09ram_03pu:ram_13.9b": "kaśyapaś ca mahātejās teṣām āsīc ca paścimaḥ // //",
    "GE09ram_03pu:ram_13.10a": "prajāpates tu dakṣasya babhūvur iti naḥ śrutam /",
    "GE09ram_03pu:ram_13.10b": "ṣaṣṭir duhitaro rāma yaśasvinyo mahāyaśaḥ // //",
    "GE09ram_03pu:ram_13.11a": "kaśyapaḥ pratijagrāha tāsām aṣṭau sumadhyamāḥ /",
    "GE09ram_03pu:ram_13.11b": "aditiṃ ca ditiṃ caiva danum api ca kālakām // //",
    "GE09ram_03pu:ram_13.12a": "tāmrāṃ krodhavaśāṃ caiva manuṃ cāpy analām api /",
    "GE09ram_03pu:ram_13.12b": "tās tu kanyās tataḥ prītaḥ kaśyapaḥ punar abravīt // //",
    "GE09ram_03pu:ram_13.13a": "putrāṃs trailokyabhartṝn vai janayiṣyatha matsamān /",
    "GE09ram_03pu:ram_13.13b": "aditis tanmanā rāma ditiś ca danur eva ca // //",
    "GE09ram_03pu:ram_13.14a": "kālakā ca mahābāho śeṣās tv amanaso 'bhavan /",
    "GE09ram_03pu:ram_13.14b": "adityāṃ jajñire devās trayastriṃśad ariṃdama // //",
    "GE09ram_03pu:ram_13.15a": "ādityā vasavo rudrā aśvinau ca paraṃtapa /",
    "GE09ram_03pu:ram_13.15b": "ditis tv ajanayat putrān daityāṃs tāta yaśasvinaḥ // //",
    "GE09ram_03pu:ram_13.16a": "teṣām iyaṃ vasumatī purāsīt savanārṇavā /",
    "GE09ram_03pu:ram_13.16b": "danus tv ajanayat putram aśvagrīvam ariṃdama // //",
    "GE09ram_03pu:ram_13.17a": "narakaṃ kālakaṃ caiva kālakāpi vyajāyata /",
    "GE09ram_03pu:ram_13.17b": "krauñcīṃ bhāsīṃ tathā śyenīṃ dhṛtarāṣṭrīṃ tathā śukīm // //",
    "GE09ram_03pu:ram_13.18a": "tāmrāpi suṣuve kanyāḥ pañcaitā lokaviśrutāḥ /",
    "GE09ram_03pu:ram_13.18b": "ulūkāñ janayat krauñcī bhāsī bhāsān vyajāyata // //",
    "GE09ram_03pu:ram_13.19a": "śyenī śyenāṃś ca gṛdhrāṃś ca vyajāyata sutejasaḥ /",
    "GE09ram_03pu:ram_13.19b": "dhṛtarāṣṭrī tu haṃsāṃś ca kalahaṃsāṃś ca sarvaśaḥ // //",
    "GE09ram_03pu:ram_13.20a": "cakravākāṃś ca bhadraṃ te vijajñe sāpi bhāminī /",
    "GE09ram_03pu:ram_13.20b": "śukī natāṃ vijajñe tu natāyā vinatā sutā // //",
    "GE09ram_03pu:ram_13.21a": "daśa krodhavaśā rāma vijajñe 'py ātmasambhavāḥ /",
    "GE09ram_03pu:ram_13.21b": "mṛgīṃ ca mṛgamandāṃ ca harīṃ bhadramadām api // //",
    "GE09ram_03pu:ram_13.22a": "mātaṃgīm atha śārdūlīṃ śvetāṃ ca surabhīṃ tathā /",
    "GE09ram_03pu:ram_13.22b": "sarvalakṣaṇasampannāṃ surasāṃ kadrukām api // //",
    "GE09ram_03pu:ram_13.23a": "apatyaṃ tu mṛgāḥ sarve mṛgyā naravarottama /",
    "GE09ram_03pu:ram_13.23b": "ṛkṣāś ca mṛgamandāyāḥ sṛmarāś camarās tathā // //",
    "GE09ram_03pu:ram_13.24a": "tatas tv irāvatīṃ nāma jajñe bhadramadā sutām /",
    "GE09ram_03pu:ram_13.24b": "tasyās tv airāvataḥ putro lokanātho mahāgajaḥ // //",
    "GE09ram_03pu:ram_13.25a": "haryāś ca harayo 'patyaṃ vānarāś ca tapasvinaḥ /",
    "GE09ram_03pu:ram_13.25b": "golāṅgūlāṃś ca śārdūlī vyāghrāṃś cājanayat sutān // //",
    "GE09ram_03pu:ram_13.26a": "mātaṃgyās tv atha mātaṃgā apatyaṃ manujarṣabha /",
    "GE09ram_03pu:ram_13.26b": "diśāgajaṃ tu śvetākṣaṃ śvetā vyajanayat sutam // //",
    "GE09ram_03pu:ram_13.27a": "tato duhitarau rāma surabhir devy ajāyata /",
    "GE09ram_03pu:ram_13.27b": "rohiṇīṃ nāma bhadraṃ te gandharvīṃ ca yaśasvinīm // //",
    "GE09ram_03pu:ram_13.28a": "rohiṇy ajanayad gā vai gandharvī vājinaḥ sutān /",
    "GE09ram_03pu:ram_13.28b": "surasājanayan nāgān rāma kadrūś ca pannagān // //",
    "GE09ram_03pu:ram_13.29a": "manur manuṣyāñ janayat kaśyapasya mahātmanaḥ /",
    "GE09ram_03pu:ram_13.29b": "brāhmaṇān kṣatriyān vaiśyāñ śūdrāṃś ca manujarṣabha // //",
    "GE09ram_03pu:ram_13.30a": "mukhato brāhmaṇā jātā urasaḥ kṣatriyās tathā /",
    "GE09ram_03pu:ram_13.30b": "ūrubhyāṃ jajñire vaiśyāḥ padbhyāṃ śūdrā iti śrutiḥ // //",
    "GE09ram_03pu:ram_13.31a": "sarvān puṇyaphalān vṛkṣān analāpi vyajāyata /",
    "GE09ram_03pu:ram_13.31b": "vinatā ca śukī pautrī kadrūś ca surasā svasā // //",
    "GE09ram_03pu:ram_13.32a": "kadrūr nāgaṃ sahasraṃ tu vijajñe dharaṇīdharam /",
    "GE09ram_03pu:ram_13.32b": "dvau putrau vinatāyās tu garuḍo 'ruṇa eva ca // //",
    "GE09ram_03pu:ram_13.33a": "tasmāj jāto 'ham aruṇāt sampātiś ca mamāgrajaḥ /",
    "GE09ram_03pu:ram_13.33b": "jaṭāyur iti māṃ viddhi śyenīputram ariṃdama // //",
    "GE09ram_03pu:ram_13.34a": "so 'haṃ vāsasahāyas te bhaviṣyāmi yadīcchasi /",
    "GE09ram_03pu:ram_13.34b": "sītāṃ ca tāta rakṣiṣye tvayi yāte salakṣmaṇe // //",
    "GE09ram_03pu:ram_13.34c": "jaṭāyuṣaṃ tu pratipūjya rāghavo mudā pariṣvajya ca saṃnato 'bhavat /",
    "GE09ram_03pu:ram_13.34d": "pitur hi śuśrāva sakhitvam ātmavāñ jaṭāyuṣā saṃkathitaṃ punaḥ punaḥ //",
    "GE09ram_03pu:ram_13.34e": "sa tatra sītāṃ paridāya maithilīṃ sahaiva tenātibalena pakṣiṇā /",
    "GE09ram_03pu:ram_13.34f": "jagāma tāṃ pañcavaṭīṃ salakṣmaṇo ripūn didhakṣañ śalabhān ivānalaḥ //",
    "GE09ram_03pu:ram_14.1a": "tataḥ pañcavaṭīṃ gatvā nānāvyālamṛgāyutām /",
    "GE09ram_03pu:ram_14.1b": "uvāca bhrātaraṃ rāmo lakṣmaṇaṃ dīptatejasam // //",
    "GE09ram_03pu:ram_14.2a": "āgatāḥ sma yathoddiṣṭam amuṃ deśaṃ maharṣiṇā /",
    "GE09ram_03pu:ram_14.2b": "ayaṃ pañcavaṭīdeśaḥ saumya puṣpitakānanaḥ // //",
    "GE09ram_03pu:ram_14.3a": "sarvataś cāryatāṃ dṛṣṭiḥ kānane nipuṇo hy asi /",
    "GE09ram_03pu:ram_14.3b": "āśramaḥ katarasmin no deśe bhavati saṃmataḥ // //",
    "GE09ram_03pu:ram_14.4a": "ramate yatra vaidehī tvam ahaṃ caiva lakṣmaṇa /",
    "GE09ram_03pu:ram_14.4b": "tādṛśo dṛśyatāṃ deśaḥ saṃnikṛṣṭajalāśayaḥ // //",
    "GE09ram_03pu:ram_14.5a": "vanarāmaṇyakaṃ yatra jalarāmaṇyakaṃ tathā /",
    "GE09ram_03pu:ram_14.5b": "saṃnikṛṣṭaṃ ca yatra syāt samitpuṣpakuśodakam // //",
    "GE09ram_03pu:ram_14.6a": "evam uktas tu rāmeṇa lakṣmaṇaḥ saṃyatāñjaliḥ /",
    "GE09ram_03pu:ram_14.6b": "sītāsamakṣaṃ kākutstham idaṃ vacanam abravīt // //",
    "GE09ram_03pu:ram_14.7a": "paravān asmi kākutstha tvayi varṣaśataṃ sthite /",
    "GE09ram_03pu:ram_14.7b": "svayaṃ tu rucire deśe kriyatām iti māṃ vada // //",
    "GE09ram_03pu:ram_14.8a": "suprītas tena vākyena lakṣmaṇasya mahādyutiḥ /",
    "GE09ram_03pu:ram_14.8b": "vimṛśan rocayāmāsa deśaṃ sarvaguṇānvitam // //",
    "GE09ram_03pu:ram_14.9a": "sa taṃ ruciram ākramya deśam āśramakarmaṇi /",
    "GE09ram_03pu:ram_14.9b": "hastau gṛhītvā hastena rāmaḥ saumitrim abravīt // //",
    "GE09ram_03pu:ram_14.10a": "ayaṃ deśaḥ samaḥ śrīmān puṣpitais tarubhir vṛtaḥ /",
    "GE09ram_03pu:ram_14.10b": "ihāśramapadaṃ saumya yathāvat kartum arhasi // //",
    "GE09ram_03pu:ram_14.11a": "iyam ādityasaṃkāśaiḥ padmaiḥ surabhigandhibhiḥ /",
    "GE09ram_03pu:ram_14.11b": "adūre dṛśyate ramyā padminī padmaśobhitā // //",
    "GE09ram_03pu:ram_14.12a": "yathākhyātam agastyena muninā bhāvitātmanā /",
    "GE09ram_03pu:ram_14.12b": "iyaṃ godāvarī ramyā puṣpitais tarubhir vṛtā // //",
    "GE09ram_03pu:ram_14.13a": "haṃsakāraṇḍavākīrṇā cakravākopaśobhitā /",
    "GE09ram_03pu:ram_14.13b": "nātidūre na cāsanne mṛgayūthanipīḍitā // //",
    "GE09ram_03pu:ram_14.14a": "mayūranāditā ramyāḥ prāṃśavo bahukandarāḥ /",
    "GE09ram_03pu:ram_14.14b": "dṛśyante girayaḥ saumya phullais tarubhir āvṛtāḥ // //",
    "GE09ram_03pu:ram_14.15a": "sauvarṇe rājatais tāmrair deśe deśe ca dhātubhiḥ /",
    "GE09ram_03pu:ram_14.15b": "gavākṣitā ivābhānti gajāḥ paramabhaktibhiḥ // //",
    "GE09ram_03pu:ram_14.16a": "sālais tālais tamālaiś ca kharjūraiḥ panasāmrakaiḥ /",
    "GE09ram_03pu:ram_14.16b": "nīvārais timiśaiś caiva puṃnāgaiś copaśobhitāḥ // //",
    "GE09ram_03pu:ram_14.17a": "cūtair aśokais tilakaiś campakaiḥ ketakair api /",
    "GE09ram_03pu:ram_14.17b": "puṣpagulmalatopetais tais tais tarubhir āvṛtāḥ // //",
    "GE09ram_03pu:ram_14.18a": "candanaiḥ syandanair nīpaiḥ panasair lakucair api /",
    "GE09ram_03pu:ram_14.18b": "dhavāśvakarṇakhadiraiḥ śamīkiṃśukapāṭalaiḥ // //",
    "GE09ram_03pu:ram_14.19a": "idaṃ puṇyam idaṃ medhyam idaṃ bahumṛgadvijam /",
    "GE09ram_03pu:ram_14.19b": "iha vatsyāma saumitre sārdham etena pakṣiṇā // //",
    "GE09ram_03pu:ram_14.20a": "evam uktas tu rāmeṇa lakṣmaṇaḥ paravīrahā /",
    "GE09ram_03pu:ram_14.20b": "acireṇāśramaṃ bhrātuś cakāra sumahābalaḥ // //",
    "GE09ram_03pu:ram_14.21a": "parṇaśālāṃ suvipulāṃ tatra saṃghātamṛttikām /",
    "GE09ram_03pu:ram_14.21b": "sustambhāṃ maskarair dīrghaiḥ kṛtavaṃśāṃ suśobhanām // //",
    "GE09ram_03pu:ram_14.22a": "sa gatvā lakṣmaṇaḥ śrīmān nadīṃ godāvarīṃ tadā /",
    "GE09ram_03pu:ram_14.22b": "snātvā padmāni cādāya saphalaḥ punar āgataḥ // //",
    "GE09ram_03pu:ram_14.23a": "tataḥ puṣpabaliṃ kṛtvā śāntiṃ ca sa yathāvidhi /",
    "GE09ram_03pu:ram_14.23b": "darśayāmāsa rāmāya tad āśramapadaṃ kṛtam // //",
    "GE09ram_03pu:ram_14.24a": "sa taṃ dṛṣṭvā kṛtaṃ saumyam āśramaṃ saha sītayā /",
    "GE09ram_03pu:ram_14.24b": "rāghavaḥ parṇaśālāyāṃ harṣam āhārayat param // //",
    "GE09ram_03pu:ram_14.25a": "susaṃhṛṣṭaḥ pariṣvajya bāhubhyāṃ lakṣmaṇaṃ tadā /",
    "GE09ram_03pu:ram_14.25b": "atisnigdhaṃ ca gāḍhaṃ ca vacanaṃ cedam abravīt // //",
    "GE09ram_03pu:ram_14.26a": "prīto 'smi te mahat karma tvayā kṛtam idaṃ prabho /",
    "GE09ram_03pu:ram_14.26b": "pradeyo yannimittaṃ te pariṣvaṅgo mayā kṛtaḥ // //",
    "GE09ram_03pu:ram_14.27a": "bhāvajñena kṛtajñena dharmajñena ca lakṣmaṇa /",
    "GE09ram_03pu:ram_14.27b": "tvayā putreṇa dharmātmā na saṃvṛttaḥ pitā mama // //",
    "GE09ram_03pu:ram_14.28a": "evaṃ lakṣmaṇam uktvā tu rāghavo lakṣmivardhanaḥ /",
    "GE09ram_03pu:ram_14.28b": "tasmin deśe bahuphale nyavasat sa sukhaṃ vaśī // //",
    "GE09ram_03pu:ram_14.29a": "kaṃcit kālaṃ sa dharmātmā sītayā lakṣmaṇena ca /",
    "GE09ram_03pu:ram_14.29b": "anvāsyamāno nyavasat svargaloke yathāmaraḥ // //",
    "GE09ram_03pu:ram_15.1a": "asatas tasya tu sukhaṃ rāghavasya mahātmanaḥ /",
    "GE09ram_03pu:ram_15.1b": "śaradvyapāye hemanta ṛtur iṣṭaḥ pravartate // //",
    "GE09ram_03pu:ram_15.2a": "sa kadācit prabhātāyāṃ śarvaryāṃ raghunandanaḥ /",
    "GE09ram_03pu:ram_15.2b": "prayayāv abhiṣekārthaṃ ramyāṃ godāvarīṃ nadīm // //",
    "GE09ram_03pu:ram_15.3a": "prahvaḥ kalaśahastas taṃ sītayā saha vīryavān /",
    "GE09ram_03pu:ram_15.3b": "pṛṣṭhato 'nuvrajan bhrātā saumitrir idam abravīt // //",
    "GE09ram_03pu:ram_15.4a": "ayaṃ sa kālaḥ samprāptaḥ priyo yas te priyaṃvada /",
    "GE09ram_03pu:ram_15.4b": "alaṃkṛta ivābhāti yena saṃvatsaraḥ śubhaḥ // //",
    "GE09ram_03pu:ram_15.5a": "nīhāraparuṣo lokaḥ pṛthivī sasyamālinī /",
    "GE09ram_03pu:ram_15.5b": "jalāny anupabhogyāni subhago havyavāhanaḥ // //",
    "GE09ram_03pu:ram_15.6a": "navāgrayaṇapūjābhir abhyarcya pitṛdevatāḥ /",
    "GE09ram_03pu:ram_15.6b": "kṛtāgrayaṇakāḥ kāle santo vigatakalmaṣāḥ // //",
    "GE09ram_03pu:ram_15.7a": "prājyakāmā janapadāḥ sampannataragorasāḥ /",
    "GE09ram_03pu:ram_15.7b": "vicaranti mahīpālā yātrārthaṃ vijigīṣavaḥ // //",
    "GE09ram_03pu:ram_15.8a": "sevamāne dṛḍhaṃ sūrye diśam antakasevitām /",
    "GE09ram_03pu:ram_15.8b": "vihīnatilakeva strī nottarā dik prakāśate // //",
    "GE09ram_03pu:ram_15.9a": "prakṛtyā himakośāḍhyo dūrasūryaś ca sāmpratam /",
    "GE09ram_03pu:ram_15.9b": "yathārthanāmā suvyaktaṃ himavān himavān giriḥ // //",
    "GE09ram_03pu:ram_15.10a": "atyantasukhasaṃcārā madhyāhne sparśataḥ sukhāḥ /",
    "GE09ram_03pu:ram_15.10b": "divasāḥ subhagādityāś chāyāsaliladurbhagāḥ // //",
    "GE09ram_03pu:ram_15.11a": "mṛdusūryāḥ sanīhārāḥ paṭuśītāḥ samārutāḥ /",
    "GE09ram_03pu:ram_15.11b": "śūnyāraṇyā himadhvastā divasā bhānti sāmpratam // //",
    "GE09ram_03pu:ram_15.12a": "nivṛttākāśaśayanāḥ puṣyanītā himāruṇāḥ /",
    "GE09ram_03pu:ram_15.12b": "śītā vṛddhatarāyāmās triyāmā yānti sāmpratam // //",
    "GE09ram_03pu:ram_15.13a": "ravisaṃkrāntasaubhāgyas tuṣārāruṇamaṇḍalaḥ /",
    "GE09ram_03pu:ram_15.13b": "niḥśvāsāndha ivādarśaś candramā na prakāśate // //",
    "GE09ram_03pu:ram_15.14a": "jyotsnā tuṣāramalinā paurṇamāsyāṃ na rājate /",
    "GE09ram_03pu:ram_15.14b": "sīteva cātapaśyāmā lakṣyate na tu śobhate // //",
    "GE09ram_03pu:ram_15.15a": "prakṛtyā śītalasparśo himaviddhaś ca sāmpratam /",
    "GE09ram_03pu:ram_15.15b": "pravāti paścimo vāyuḥ kāle dviguṇaśītalaḥ // //",
    "GE09ram_03pu:ram_15.16a": "bāṣpacchannānyaraṇyāni yavagodhūmavanti ca /",
    "GE09ram_03pu:ram_15.16b": "śobhante 'bhyudite sūrye nadadbhiḥ krauñcasārasaiḥ // //",
    "GE09ram_03pu:ram_15.17a": "kharjūrapuṣpākṛtibhiḥ śirobhiḥ pūrṇataṇḍulaiḥ /",
    "GE09ram_03pu:ram_15.17b": "śobhante kiṃcidālambāḥ śālayaḥ kanakaprabhāḥ // //",
    "GE09ram_03pu:ram_15.18a": "mayūkhair upasarpadbhir himanīhārasaṃvṛtaiḥ /",
    "GE09ram_03pu:ram_15.18b": "dūram abhyuditaḥ sūryaḥ śaśāṅka iva lakṣyate // //",
    "GE09ram_03pu:ram_15.19a": "agrāhyavīryaḥ pūrvāhṇe madhyāhne sparśataḥ sukhaḥ /",
    "GE09ram_03pu:ram_15.19b": "saṃraktaḥ kiṃcid āpāṇḍur ātapaḥ śobhate kṣitau // //",
    "GE09ram_03pu:ram_15.20a": "avaśyāyanipātena kiṃcit praklinnaśādvalā /",
    "GE09ram_03pu:ram_15.20b": "vanānāṃ śobhate bhūmir niviṣṭataruṇātapā // //",
    "GE09ram_03pu:ram_15.21a": "avaśyāyatamonaddhā nīhāratamasāvṛtāḥ /",
    "GE09ram_03pu:ram_15.21b": "prasuptā iva lakṣyante vipuṣpā vanarājayaḥ // //",
    "GE09ram_03pu:ram_15.22a": "bāṣpasaṃchannasalilā rutavijñeyasārasāḥ /",
    "GE09ram_03pu:ram_15.22b": "himārdravālukais tīraiḥ sarito bhānti sāmpratam // //",
    "GE09ram_03pu:ram_15.23a": "tuṣārapatanāc caiva mṛdutvād bhāskarasya ca /",
    "GE09ram_03pu:ram_15.23b": "śaityād agāgrastham api prāyeṇa rasavaj jalam // //",
    "GE09ram_03pu:ram_15.24a": "jarājarjaritaiḥ parṇaiḥ śīrṇakesarakarṇikaiḥ /",
    "GE09ram_03pu:ram_15.24b": "nālaśeṣā himadhvastā na bhānti kamalākarāḥ // //",
    "GE09ram_03pu:ram_15.25a": "asmiṃs tu puruṣavyāghra kāle duḥkhasamanvitaḥ /",
    "GE09ram_03pu:ram_15.25b": "tapaś carati dharmātmā tvadbhaktyā bharataḥ pure // //",
    "GE09ram_03pu:ram_15.26a": "tyaktvā rājyaṃ ca mānaṃ ca bhogāṃś ca vividhān bahūn /",
    "GE09ram_03pu:ram_15.26b": "tapasvī niyatāhāraḥ śete śīte mahītale // //",
    "GE09ram_03pu:ram_15.27a": "so 'pi velām imāṃ nūnam abhiṣekārtham udyataḥ /",
    "GE09ram_03pu:ram_15.27b": "vṛtaḥ prakṛtibhir nityaṃ prayāti sarayūṃ nadīm // //",
    "GE09ram_03pu:ram_15.28a": "atyantasukhasaṃvṛddhaḥ sukumāro himārditaḥ /",
    "GE09ram_03pu:ram_15.28b": "kathaṃ tv apararātreṣu sarayūm avagāhate // //",
    "GE09ram_03pu:ram_15.29a": "padmapattrekṣaṇaḥ śyāmaḥ śrīmān nirudaro mahān /",
    "GE09ram_03pu:ram_15.29b": "dharmajñaḥ satyavādī ca hrīniṣedho jitendriyaḥ // //",
    "GE09ram_03pu:ram_15.30a": "priyābhibhāṣī madhuro dīrghabāhur ariṃdamaḥ /",
    "GE09ram_03pu:ram_15.30b": "saṃtyajya vividhān bhogān āryaṃ sarvātmanāśritaḥ // //",
    "GE09ram_03pu:ram_15.31a": "jitaḥ svargas tava bhrātrā bharatena mahātmanā /",
    "GE09ram_03pu:ram_15.31b": "vanastham api tāpasye yas tvām anuvidhīyate // //",
    "GE09ram_03pu:ram_15.32a": "na pitryam anuvartante mātṛkaṃ dvipadā iti /",
    "GE09ram_03pu:ram_15.32b": "khyāto lokapravādo 'yaṃ bharatenānyathākṛtaḥ // //",
    "GE09ram_03pu:ram_15.33a": "bhartā daśaratho yasyāḥ sādhuś ca bharataḥ sutaḥ /",
    "GE09ram_03pu:ram_15.33b": "kathaṃ nu sāmbā kaikeyī tādṛśī krūradarśinī // //",
    "GE09ram_03pu:ram_15.34a": "ity evaṃ lakṣmaṇe vākyaṃ snehād bruvati dhārmike /",
    "GE09ram_03pu:ram_15.34b": "parivādaṃ jananyās tam asahan rāghavo 'bravīt // //",
    "GE09ram_03pu:ram_15.35a": "na te 'mbā madhyamā tāta garhitavyā kathaṃcana /",
    "GE09ram_03pu:ram_15.35b": "tām evekṣvākunāthasya bharatasya kathāṃ kuru // //",
    "GE09ram_03pu:ram_15.36a": "niścitāpi hi me buddhir vanavāse dṛḍhavratā /",
    "GE09ram_03pu:ram_15.36b": "bharatasnehasaṃtaptā bāliśī kriyate punaḥ // //",
    "GE09ram_03pu:ram_15.37a": "ity evaṃ vilapaṃs tatra prāpya godāvarīṃ nadīm /",
    "GE09ram_03pu:ram_15.37b": "cakre 'bhiṣekaṃ kākutsthaḥ sānujaḥ saha sītayā // //",
    "GE09ram_03pu:ram_15.38a": "tarpayitvātha salilais te pitṝn daivatāni ca /",
    "GE09ram_03pu:ram_15.38b": "stuvanti smoditaṃ sūryaṃ devatāś ca samāhitāḥ // //",
    "GE09ram_03pu:ram_15.38c": "kṛtābhiṣekaḥ sa rarāja rāmaḥ sītādvitīyaḥ saha lakṣmaṇena /",
    "GE09ram_03pu:ram_15.38d": "kṛtābhiṣekas tv agarājaputryā rudraḥ sanandī bhagavān iveśaḥ //",
    "GE09ram_03pu:ram_16.1a": "kṛtābhiṣeko rāmas tu sītā saumitrir eva ca /",
    "GE09ram_03pu:ram_16.1b": "tasmād godāvarītīrāt tato jagmuḥ svam āśramam // //",
    "GE09ram_03pu:ram_16.2a": "āśramaṃ tam upāgamya rāghavaḥ sahalakṣmaṇaḥ /",
    "GE09ram_03pu:ram_16.2b": "kṛtvā paurvāhṇikaṃ karma parṇaśālām upāgamat // //",
    "GE09ram_03pu:ram_16.2c": "sa rāmaḥ parṇaśālāyām āsīnaḥ saha sītayā /",
    "GE09ram_03pu:ram_16.3a": "virarāja mahābāhuś citrayā candramā iva /",
    "GE09ram_03pu:ram_16.3b": "lakṣmaṇena saha bhrātrā cakāra vividhāḥ kathāḥ // //",
    "GE09ram_03pu:ram_16.4a": "tadāsīnasya rāmasya kathāsaṃsaktacetasaḥ /",
    "GE09ram_03pu:ram_16.4b": "taṃ deśaṃ rākṣasī kācid ājagāma yadṛcchayā // //",
    "GE09ram_03pu:ram_16.5a": "sā tu śūrpaṇakhā nāma daśagrīvasya rakṣasaḥ /",
    "GE09ram_03pu:ram_16.5b": "bhaginī rāmam āsādya dadarśa tridaśopamam // //",
    "GE09ram_03pu:ram_16.6a": "siṃhoraskaṃ mahābāhuṃ padmapattranibhekṣaṇam /",
    "GE09ram_03pu:ram_16.6b": "sukumāraṃ mahāsattvaṃ pārthivavyañjanānvitam // //",
    "GE09ram_03pu:ram_16.7a": "rāmam indīvaraśyāmaṃ kandarpasadṛśaprabham /",
    "GE09ram_03pu:ram_16.7b": "babhūvendropamaṃ dṛṣṭvā rākṣasī kāmamohitā // //",
    "GE09ram_03pu:ram_16.8a": "sumukhaṃ durmukhī rāmaṃ vṛttamadhyaṃ mahodarī /",
    "GE09ram_03pu:ram_16.8b": "viśālākṣaṃ virūpākṣī sukeśaṃ tāmramūrdhajā // //",
    "GE09ram_03pu:ram_16.9a": "priyarūpaṃ virūpā sā susvaraṃ bhairavasvarā /",
    "GE09ram_03pu:ram_16.9b": "taruṇaṃ dāruṇā vṛddhā dakṣiṇaṃ vāmabhāṣiṇī // //",
    "GE09ram_03pu:ram_16.10a": "nyāyavṛttaṃ sudurvṛttā priyam apriyadarśanā /",
    "GE09ram_03pu:ram_16.10b": "śarīrajasamāviṣṭā rākṣasī rāmam abravīt // //",
    "GE09ram_03pu:ram_16.11a": "jaṭī tāpasarūpeṇa sabhāryaḥ śaracāpadhṛk /",
    "GE09ram_03pu:ram_16.11b": "āgatas tvam imaṃ deśaṃ kathaṃ rākṣasasevitam // //",
    "GE09ram_03pu:ram_16.12a": "evam uktas tu rākṣasyā śūrpaṇakhyā paraṃtapaḥ /",
    "GE09ram_03pu:ram_16.12b": "ṛjubuddhitayā sarvam ākhyātum upacakrame // //",
    "GE09ram_03pu:ram_16.13a": "āsīd daśaratho nāma rājā tridaśavikramaḥ /",
    "GE09ram_03pu:ram_16.13b": "tasyāham agrajaḥ putro rāmo nāma janaiḥ śrutaḥ // //",
    "GE09ram_03pu:ram_16.14a": "bhrātāyaṃ lakṣmaṇo nāma yavīyān mām anuvrataḥ /",
    "GE09ram_03pu:ram_16.14b": "iyaṃ bhāryā ca vaidehī mama sīteti viśrutā // //",
    "GE09ram_03pu:ram_16.15a": "niyogāt tu narendrasya pitur mātuś ca yantritaḥ /",
    "GE09ram_03pu:ram_16.15b": "dharmārthaṃ dharmakāṅkṣī ca vanaṃ vastum ihāgataḥ // //",
    "GE09ram_03pu:ram_16.16a": "tvāṃ tu veditum icchāmi kathyatāṃ kāsi kasya vā /",
    "GE09ram_03pu:ram_16.16b": "iha vā kiṃnimittaṃ tvam āgatā brūhi tattvataḥ // //",
    "GE09ram_03pu:ram_16.17a": "sābravīd vacanaṃ śrutvā rākṣasī madanārditā /",
    "GE09ram_03pu:ram_16.17b": "śrūyatāṃ rāma vakṣyāmi tattvārthaṃ vacanaṃ mama // //",
    "GE09ram_03pu:ram_16.18a": "ahaṃ śūrpaṇakhā nāma rākṣasī kāmarūpiṇī /",
    "GE09ram_03pu:ram_16.18b": "araṇyaṃ vicarāmīdam ekā sarvabhayaṃkarā // //",
    "GE09ram_03pu:ram_16.19a": "rāvaṇo nāma me bhrātā rākṣaso rākṣaseśvaraḥ /",
    "GE09ram_03pu:ram_16.19b": "pravṛddhanidraś ca sadā kumbhakarṇo mahābalaḥ // //",
    "GE09ram_03pu:ram_16.20a": "vibhīṣaṇas tu dharmātmā na tu rākṣasaceṣṭitaḥ /",
    "GE09ram_03pu:ram_16.20b": "prakhyātavīryau ca raṇe bhrātarau kharadūṣaṇau // //",
    "GE09ram_03pu:ram_16.20c": "tān ahaṃ samatikrāntā rāma tvā pūrvadarśanāt /",
    "GE09ram_03pu:ram_16.21a": "samupetāsmi bhāvena bhartāraṃ puruṣottamam /",
    "GE09ram_03pu:ram_16.21b": "cirāya bhava bhartā me sītayā kiṃ kariṣyasi // //",
    "GE09ram_03pu:ram_16.22a": "vikṛtā ca virūpā ca na seyaṃ sadṛśī tava /",
    "GE09ram_03pu:ram_16.22b": "aham evānurūpā te bhāryā rūpeṇa paśya mām // //",
    "GE09ram_03pu:ram_16.23a": "imāṃ virūpām asatīṃ karālāṃ nirṇatodarīm /",
    "GE09ram_03pu:ram_16.23b": "anena saha te bhrātrā bhakṣayiṣyāmi mānuṣīm // //",
    "GE09ram_03pu:ram_16.24a": "tataḥ parvataśṛṅgāṇi vanāni vividhāni ca /",
    "GE09ram_03pu:ram_16.24b": "paśyan saha mayā kānta daṇḍakān vicariṣyasi // //",
    "GE09ram_03pu:ram_16.25a": "ity evam uktaḥ kākutsthaḥ prahasya madirekṣaṇām /",
    "GE09ram_03pu:ram_16.25b": "idaṃ vacanam ārebhe vaktuṃ vākyaviśāradaḥ // //",
    "GE09ram_03pu:ram_17.1a": "tāṃ tu śūrpaṇakhāṃ rāmaḥ kāmapāśāvapāśitām /",
    "GE09ram_03pu:ram_17.1b": "svacchayā ślakṣṇayā vācā smitapūrvam athābravīt // //",
    "GE09ram_03pu:ram_17.2a": "kṛtadāro 'smi bhavati bhāryeyaṃ dayitā mama /",
    "GE09ram_03pu:ram_17.2b": "tvadvidhānāṃ tu nārīṇāṃ suduḥkhā sasapatnatā // //",
    "GE09ram_03pu:ram_17.3a": "anujas tv eṣa me bhrātā śīlavān priyadarśanaḥ /",
    "GE09ram_03pu:ram_17.3b": "śrīmān akṛtadāraś ca lakṣmaṇo nāma vīryavān // //",
    "GE09ram_03pu:ram_17.4a": "apūrvī bhāryayā cārthī taruṇaḥ priyadarśanaḥ /",
    "GE09ram_03pu:ram_17.4b": "anurūpaś ca te bhartā rūpasyāsya bhaviṣyati // //",
    "GE09ram_03pu:ram_17.5a": "enaṃ bhaja viśālākṣi bhartāraṃ bhrātaraṃ mama /",
    "GE09ram_03pu:ram_17.5b": "asapatnā varārohe merum arkaprabhā yathā // //",
    "GE09ram_03pu:ram_17.6a": "iti rāmeṇa sā proktā rākṣasī kāmamohitā /",
    "GE09ram_03pu:ram_17.6b": "visṛjya rāmaṃ sahasā tato lakṣmaṇam abravīt // //",
    "GE09ram_03pu:ram_17.7a": "asya rūpasya te yuktā bhāryāhaṃ varavarṇinī /",
    "GE09ram_03pu:ram_17.7b": "mayā saha sukhaṃ sarvān daṇḍakān vicariṣyasi // //",
    "GE09ram_03pu:ram_17.8a": "evam uktas tu saumitrī rākṣasyā vākyakovidaḥ /",
    "GE09ram_03pu:ram_17.8b": "tataḥ śūrpaṇakhīṃ smitvā lakṣmaṇo yuktam abravīt // //",
    "GE09ram_03pu:ram_17.9a": "kathaṃ dāsasya me dāsī bhāryā bhavitum icchasi /",
    "GE09ram_03pu:ram_17.9b": "so 'ham āryeṇa paravān bhrātrā kamalavarṇini // //",
    "GE09ram_03pu:ram_17.10a": "samṛddhārthasya siddhārthā muditāmalavarṇinī /",
    "GE09ram_03pu:ram_17.10b": "āryasya tvaṃ viśālākṣi bhāryā bhava yavīyasī // //",
    "GE09ram_03pu:ram_17.11a": "etāṃ virūpām asatīṃ karālāṃ nirṇatodarīm /",
    "GE09ram_03pu:ram_17.11b": "bhāryāṃ vṛddhāṃ parityajya tvām evaiṣa bhajiṣyati // //",
    "GE09ram_03pu:ram_17.12a": "ko hi rūpam idaṃ śreṣṭhaṃ saṃtyajya varavarṇini /",
    "GE09ram_03pu:ram_17.12b": "mānuṣeṣu varārohe kuryād bhāvaṃ vicakṣaṇaḥ // //",
    "GE09ram_03pu:ram_17.13a": "iti sā lakṣmaṇenoktā karālā nirṇatodarī /",
    "GE09ram_03pu:ram_17.13b": "manyate tad vacaḥ satyaṃ parihāsāvicakṣaṇā // //",
    "GE09ram_03pu:ram_17.14a": "sā rāmaṃ parṇaśālāyām upaviṣṭaṃ paraṃtapam /",
    "GE09ram_03pu:ram_17.14b": "sītayā saha durdharṣam abravīt kāmamohitā // //",
    "GE09ram_03pu:ram_17.15a": "imāṃ virūpām asatīṃ karālāṃ nirṇatodarīm /",
    "GE09ram_03pu:ram_17.15b": "vṛddhāṃ bhāryām avaṣṭabhya na māṃ tvaṃ bahu manyase // //",
    "GE09ram_03pu:ram_17.16a": "adyemāṃ bhakṣayiṣyāmi paśyatas tava mānuṣīm /",
    "GE09ram_03pu:ram_17.16b": "tvayā saha cariṣyāmi niḥsapatnā yathāsukham // //",
    "GE09ram_03pu:ram_17.17a": "ity uktvā mṛgaśāvākṣīm alātasadṛśekṣaṇā /",
    "GE09ram_03pu:ram_17.17b": "abhyadhāvat susaṃkruddhā maholkā rohiṇīm iva // //",
    "GE09ram_03pu:ram_17.18a": "tāṃ mṛtyupāśapratimām āpatantīṃ mahābalaḥ /",
    "GE09ram_03pu:ram_17.18b": "nigṛhya rāmaḥ kupitas tato lakṣmaṇam abravīt // //",
    "GE09ram_03pu:ram_17.19a": "krūrair anāryaiḥ saumitre parihāsaḥ kathaṃcana /",
    "GE09ram_03pu:ram_17.19b": "na kāryaḥ paśya vaidehīṃ kathaṃcit saumya jīvatīm // //",
    "GE09ram_03pu:ram_17.20a": "imāṃ virūpām asatīm atimattāṃ mahodarīm /",
    "GE09ram_03pu:ram_17.20b": "rākṣasīṃ puruṣavyāghra virūpayitum arhasi // //",
    "GE09ram_03pu:ram_17.21a": "ity ukto lakṣmaṇas tasyāḥ kruddho rāmasya paśyataḥ /",
    "GE09ram_03pu:ram_17.21b": "uddhṛtya khaḍgaṃ cicheda karṇanāsaṃ mahābalaḥ // //",
    "GE09ram_03pu:ram_17.22a": "nikṛttakarṇanāsā tu visvaraṃ sā vinadya ca /",
    "GE09ram_03pu:ram_17.22b": "yathāgataṃ pradudrāva ghorā śūrpaṇakhā vanam // //",
    "GE09ram_03pu:ram_17.23a": "sā virūpā mahāghorā rākṣasī śoṇitokṣitā /",
    "GE09ram_03pu:ram_17.23b": "nanāda vividhān nādān yathā prāvṛṣi toyadaḥ // //",
    "GE09ram_03pu:ram_17.24a": "sā vikṣarantī rudhiraṃ bahudhā ghoradarśanā /",
    "GE09ram_03pu:ram_17.24b": "pragṛhya bāhū garjantī praviveśa mahāvanam // //",
    "GE09ram_03pu:ram_17.24c": "tatas tu sā rākṣasasaṃghasaṃvṛtaṃ kharaṃ janasthānagataṃ virūpitā /",
    "GE09ram_03pu:ram_17.24d": "upetya taṃ bhrātaram ugratejasaṃ papāta bhūmau gaganād yathāśaniḥ //",
    "GE09ram_03pu:ram_17.24e": "tataḥ sabhāryaṃ bhayamohamūrchitā salakṣmaṇaṃ rāghavam āgataṃ vanam /",
    "GE09ram_03pu:ram_17.24f": "virūpaṇaṃ cātmani śoṇitokṣitā śaśaṃsa sarvaṃ bhaginī kharasya sā //",
    "GE09ram_03pu:ram_18.1a": "tāṃ tathā patitāṃ dṛṣṭvā virūpāṃ śoṇitokṣitām /",
    "GE09ram_03pu:ram_18.1b": "bhaginīṃ krodhasaṃtaptaḥ kharaḥ papraccha rākṣasaḥ // //",
    "GE09ram_03pu:ram_18.2a": "balavikramasampannā kāmagā kāmarūpiṇī /",
    "GE09ram_03pu:ram_18.2b": "imām avasthāṃ nītā tvaṃ kenāntakasamā gatā // //",
    "GE09ram_03pu:ram_18.3a": "devagandharvabhūtānām ṛṣīṇāṃ ca mahātmanām /",
    "GE09ram_03pu:ram_18.3b": "ko 'yam evaṃ mahāvīryas tvāṃ virūpāṃ cakāra ha // //",
    "GE09ram_03pu:ram_18.4a": "na hi paśyāmy ahaṃ loke yaḥ kuryān mama vipriyam /",
    "GE09ram_03pu:ram_18.4b": "antarena sahasrākṣaṃ mahendraṃ pākaśāsanam // //",
    "GE09ram_03pu:ram_18.5a": "adyāhaṃ mārgaṇaiḥ prāṇān ādāsye jīvitāntakaiḥ /",
    "GE09ram_03pu:ram_18.5b": "salile kṣīram āsaktaṃ niṣpibann iva sārasaḥ // //",
    "GE09ram_03pu:ram_18.6a": "nihatasya mayā saṃkhye śarasaṃkṛttamarmaṇaḥ /",
    "GE09ram_03pu:ram_18.6b": "saphenaṃ rudhiraṃ raktaṃ medinī kasya pāsyati // //",
    "GE09ram_03pu:ram_18.7a": "kasya pattrarathāḥ kāyān māṃsam utkṛtya saṃgatāḥ /",
    "GE09ram_03pu:ram_18.7b": "prahṛṣṭā bhakṣayiṣyanti nihatasya mayā raṇe // //",
    "GE09ram_03pu:ram_18.8a": "taṃ na devā na gandharvā na piśācā na rākṣasāḥ /",
    "GE09ram_03pu:ram_18.8b": "mayāpakṛṣṭaṃ kṛpaṇaṃ śaktās trātuṃ mahāhave // //",
    "GE09ram_03pu:ram_18.9a": "upalabhya śanaiḥ saṃjñāṃ taṃ me śaṃsitum arhasi /",
    "GE09ram_03pu:ram_18.9b": "yena tvaṃ durvinītena vane vikramya nirjitā // //",
    "GE09ram_03pu:ram_18.10a": "iti bhrātur vacaḥ śrutvā kruddhasya ca viśeṣataḥ /",
    "GE09ram_03pu:ram_18.10b": "tataḥ śūrpaṇakhā vākyaṃ sabāṣpam idam abravīt // //",
    "GE09ram_03pu:ram_18.11a": "taruṇau rūpasampannau sukumārau mahābalau /",
    "GE09ram_03pu:ram_18.11b": "puṇḍarīkaviśālākṣau cīrakṛṣṇājināmbarau // //",
    "GE09ram_03pu:ram_18.12a": "gandharvarājapratimau pārthivavyañjanānvitau /",
    "GE09ram_03pu:ram_18.12b": "devau vā mānuṣau vā tau na tarkayitum utsahe // //",
    "GE09ram_03pu:ram_18.13a": "taruṇī rūpasampannā sarvābharaṇabhūṣitā /",
    "GE09ram_03pu:ram_18.13b": "dṛṣṭā tatra mayā nārī tayor madhye sumadhyamā // //",
    "GE09ram_03pu:ram_18.14a": "tābhyām ubhābhyāṃ sambhūya pramadām adhikṛtya tām /",
    "GE09ram_03pu:ram_18.14b": "imām avasthāṃ nītāhaṃ yathānāthāsatī tathā // //",
    "GE09ram_03pu:ram_18.15a": "tasyāś cānṛjuvṛttāyās tayoś ca hatayor aham /",
    "GE09ram_03pu:ram_18.15b": "saphenaṃ pātum icchāmi rudhiraṃ raṇamūrdhani // //",
    "GE09ram_03pu:ram_18.16a": "eṣa me prathamaḥ kāmaḥ kṛtas tāta tvayā bhavet /",
    "GE09ram_03pu:ram_18.16b": "tasyās tayoś ca rudhiraṃ pibeyam aham āhave // //",
    "GE09ram_03pu:ram_18.17a": "iti tasyāṃ bruvāṇāyāṃ caturdaśa mahābalān /",
    "GE09ram_03pu:ram_18.17b": "vyādideśa kharaḥ kruddho rākṣasān antakopamān // //",
    "GE09ram_03pu:ram_18.18a": "mānuṣau śastrasampannau cīrakṛṣṇājināmbarau /",
    "GE09ram_03pu:ram_18.18b": "praviṣṭau daṇḍakāraṇyaṃ ghoraṃ pramadayā saha // //",
    "GE09ram_03pu:ram_18.19a": "tau hatvā tāṃ ca durvṛttām upāvartitum arhatha /",
    "GE09ram_03pu:ram_18.19b": "iyaṃ ca rudhiraṃ teṣāṃ bhaginī mama pāsyati // //",
    "GE09ram_03pu:ram_18.20a": "manoratho 'yam iṣṭo 'syā bhaginyā mama rākṣasāḥ /",
    "GE09ram_03pu:ram_18.20b": "śīghraṃ saṃpadyatāṃ gatvā tau pramathya svatejasā // //",
    "GE09ram_03pu:ram_18.21a": "iti pratisamādiṣṭā rākṣasās te caturdaśa /",
    "GE09ram_03pu:ram_18.21b": "tatra jagmus tayā sārdhaṃ ghanā vāteritā yathā // //",
    "GE09ram_03pu:ram_19.1a": "ataḥ śūrpaṇakhā ghorā rāghavāśramam āgatā /",
    "GE09ram_03pu:ram_19.1b": "rakṣasām ācacakṣe tau bhrātarau saha sītayā // //",
    "GE09ram_03pu:ram_19.2a": "te rāmaṃ parṇaśālāyām upaviṣṭaṃ mahābalam /",
    "GE09ram_03pu:ram_19.2b": "dadṛśuḥ sītayā sārdhaṃ vaidehyā lakṣmaṇena ca // //",
    "GE09ram_03pu:ram_19.3a": "tān dṛṣṭvā rāghavaḥ śrīmān āgatāṃ tāṃ ca rākṣasīm /",
    "GE09ram_03pu:ram_19.3b": "abravīd bhrātaraṃ rāmo lakṣmaṇaṃ dīptatejasam // //",
    "GE09ram_03pu:ram_19.4a": "muhūrtaṃ bhava saumitre sītāyāḥ pratyanantaraḥ /",
    "GE09ram_03pu:ram_19.4b": "imān asyā vadhiṣyāmi padavīm āgatān iha // //",
    "GE09ram_03pu:ram_19.5a": "vākyam etat tataḥ śrutvā rāmasya viditātmanaḥ /",
    "GE09ram_03pu:ram_19.5b": "tatheti lakṣmaṇo vākyaṃ rāmasya pratyapūjayat // //",
    "GE09ram_03pu:ram_19.6a": "rāghavo 'pi mahac cāpaṃ cāmīkaravibhūṣitam /",
    "GE09ram_03pu:ram_19.6b": "cakāra sajyaṃ dharmātmā tāni rakṣāṃsi cābravīt // //",
    "GE09ram_03pu:ram_19.7a": "putrau daśarathasyāvāṃ bhrātarau rāmalakṣmaṇau /",
    "GE09ram_03pu:ram_19.7b": "praviṣṭau sītayā sārdhaṃ duścaraṃ daṇḍakāvanam // //",
    "GE09ram_03pu:ram_19.8a": "phalamūlāśanau dāntau tāpasau dharmacāriṇau /",
    "GE09ram_03pu:ram_19.8b": "vasantau daṇḍakāraṇye kimartham upahiṃsatha // //",
    "GE09ram_03pu:ram_19.9a": "yuṣmān pāpātmakān hantuṃ viprakārān mahāvane /",
    "GE09ram_03pu:ram_19.9b": "ṛṣīṇāṃ tu niyogena prāpto 'haṃ saśarāsanaḥ // //",
    "GE09ram_03pu:ram_19.10a": "tiṣṭhataivātra saṃtuṣṭā nopasarpitum arhatha /",
    "GE09ram_03pu:ram_19.10b": "yadi prāṇair ihārtho vo nivartadhvaṃ niśācarāḥ // //",
    "GE09ram_03pu:ram_19.11a": "tasya tadvacanaṃ śrutvā rākṣasās te caturdaśa /",
    "GE09ram_03pu:ram_19.11b": "ūcur vācaṃ susaṃkruddhā brahmaghnāḥ śūlapāṇayaḥ // //",
    "GE09ram_03pu:ram_19.12a": "saṃraktanayanā ghorā rāmaṃ raktāntalocanam /",
    "GE09ram_03pu:ram_19.12b": "paruṣāmadhurābhāṣaṃ hṛṣṭā dṛṣṭaparākramam // //",
    "GE09ram_03pu:ram_19.13a": "krodham utpādya no bhartuḥ kharasya sumahātmanaḥ /",
    "GE09ram_03pu:ram_19.13b": "tvam eva hāsyase prāṇān adyāsmābhir hato yudhi // //",
    "GE09ram_03pu:ram_19.14a": "kā hi te śaktir ekasya bahūnāṃ raṇamūrdhani /",
    "GE09ram_03pu:ram_19.14b": "asmākam agrataḥ sthātuṃ kiṃ punar yoddhum āhave // //",
    "GE09ram_03pu:ram_19.15a": "ebhir bāhuprayuktair naḥ parighaiḥ śūlapaṭṭiśaiḥ /",
    "GE09ram_03pu:ram_19.15b": "prāṇāṃs tyakṣyasi vīryaṃ ca dhanuś ca karapīḍitam // //",
    "GE09ram_03pu:ram_19.15c": "ity evam uktvā saṃrabdhā rākṣasās te caturdaśa /",
    "GE09ram_03pu:ram_19.16a": "udyatāyudhanistriṃśā rāmam evābhidudruvuḥ /",
    "GE09ram_03pu:ram_19.16b": "cikṣipus tāni śūlāni rāghavaṃ prati durjayam // //",
    "GE09ram_03pu:ram_19.17a": "tāni śūlāni kākutsthaḥ samastāni caturdaśa /",
    "GE09ram_03pu:ram_19.17b": "tāvadbhir eva cicheda śaraiḥ kāñcanabhūṣaṇaiḥ // //",
    "GE09ram_03pu:ram_19.18a": "tataḥ paścān mahātejā nārācān sūryasaṃnibhān /",
    "GE09ram_03pu:ram_19.18b": "jagrāha paramakruddhaś caturdaśa śilāśitān // //",
    "GE09ram_03pu:ram_19.19a": "gṛhītvā dhanur āyamya lakṣyān uddiśya rākṣasān /",
    "GE09ram_03pu:ram_19.19b": "mumoca rāghavo bāṇān vajrān iva śatakratuḥ // //",
    "GE09ram_03pu:ram_19.20a": "rukmapuṅkhāś ca viśikhāḥ pradīptā hemabhūṣaṇāḥ /",
    "GE09ram_03pu:ram_19.20b": "antarikṣe maholkānāṃ babhūvus tulyavarcasaḥ // //",
    "GE09ram_03pu:ram_19.21a": "te bhittvā rakṣasāṃ vegād vakṣāṃsi rudhirāplutāḥ /",
    "GE09ram_03pu:ram_19.21b": "viniṣpetus tadā bhūmau nyamajjantāśanisvanāḥ // //",
    "GE09ram_03pu:ram_19.22a": "te bhinnahṛdayā bhūmau chinnamūlā iva drumāḥ /",
    "GE09ram_03pu:ram_19.22b": "nipetuḥ śoṇitārdrāṅgā vikṛtā vigatāsavaḥ // //",
    "GE09ram_03pu:ram_19.23a": "tān bhūmau patitān dṛṣṭvā rākṣasī krodhamūrchitā /",
    "GE09ram_03pu:ram_19.23b": "paritrastā punas tatra vyasṛjad bhairavaṃ ravam // //",
    "GE09ram_03pu:ram_19.23c": "sā nadantī mahānādaṃ javāc chūrpaṇakhā punaḥ /",
    "GE09ram_03pu:ram_19.24a": "upagamya kharaṃ sā tu kiṃcit saṃśuṣkaśoṇitā /",
    "GE09ram_03pu:ram_19.24b": "papāta punar evārtā saniryāseva vallarī // //",
    "GE09ram_03pu:ram_19.24c": "nipātitān prekṣya raṇe tu rākṣasān pradhāvitā śūrpaṇakhā punas tataḥ /",
    "GE09ram_03pu:ram_19.24d": "vadhaṃ ca teṣāṃ nikhilena rakṣasāṃ śaśaṃsa sarvaṃ bhaginī kharasya sā //",
    "GE09ram_03pu:ram_20.1a": "sa punaḥ patitāṃ dṛṣṭvā krodhāc chūrpaṇakhāṃ kharaḥ /",
    "GE09ram_03pu:ram_20.1b": "uvāca vyaktayā vācā tām anarthārtham āgatām // //",
    "GE09ram_03pu:ram_20.2a": "mayā tv idānīṃ śūrās te rākṣasā rudhirāśanāḥ /",
    "GE09ram_03pu:ram_20.2b": "tvatpriyārthaṃ vinirdiṣṭāḥ kimarthaṃ rudyate punaḥ // //",
    "GE09ram_03pu:ram_20.3a": "bhaktāś caivānuraktāś ca hitāś ca mama nityaśaḥ /",
    "GE09ram_03pu:ram_20.3b": "ghnanto 'pi na nihantavyā na na kuryur vaco mama // //",
    "GE09ram_03pu:ram_20.4a": "kim etac chrotum icchāmi kāraṇaṃ yatkṛte punaḥ /",
    "GE09ram_03pu:ram_20.4b": "hā nātheti vinardantī sarpavad veṣṭase kṣitau // //",
    "GE09ram_03pu:ram_20.5a": "anāthavad vilapasi kiṃ nu nāthe mayi sthite /",
    "GE09ram_03pu:ram_20.5b": "uttiṣṭhottiṣṭha mā bhaiṣīr vaiklavyaṃ tyajyatām iha // //",
    "GE09ram_03pu:ram_20.6a": "ity evam uktā durdharṣā khareṇa parisāntvitā /",
    "GE09ram_03pu:ram_20.6b": "vimṛjya nayane sāsre kharaṃ bhrātaram abravīt // //",
    "GE09ram_03pu:ram_20.7a": "preṣitāś ca tvayā śūrā rākṣasās te caturdaśa /",
    "GE09ram_03pu:ram_20.7b": "nihantuṃ rāghavaṃ ghorā matpriyārthaṃ salakṣmaṇam // //",
    "GE09ram_03pu:ram_20.8a": "te tu rāmeṇa sāmarṣāḥ śūlapaṭṭiśapāṇayaḥ /",
    "GE09ram_03pu:ram_20.8b": "samare nihatāḥ sarve sāyakair marmabhedibhiḥ // //",
    "GE09ram_03pu:ram_20.9a": "tān bhūmau patitān dṛṣṭvā kṣaṇenaiva mahābalān /",
    "GE09ram_03pu:ram_20.9b": "rāmasya ca mahat karma mahāṃs trāso 'bhavan mama // //",
    "GE09ram_03pu:ram_20.10a": "sāsmi bhītā samudvignā viṣaṇṇā ca niśācara /",
    "GE09ram_03pu:ram_20.10b": "śaraṇaṃ tvāṃ punaḥ prāptā sarvato bhayadarśinī // //",
    "GE09ram_03pu:ram_20.11a": "viṣādanakrādhyuṣite paritrāsormimālini /",
    "GE09ram_03pu:ram_20.11b": "kiṃ māṃ na trāyase magnāṃ vipule śokasāgare // //",
    "GE09ram_03pu:ram_20.12a": "ete ca nihatā bhūmau rāmeṇa niśitaiḥ śaraiḥ /",
    "GE09ram_03pu:ram_20.12b": "ye ca me padavīṃ prāptā rākṣasāḥ piśitāśanāḥ // //",
    "GE09ram_03pu:ram_20.12c": "mayi te yady anukrośo yadi rakṣaḥsu teṣu ca /",
    "GE09ram_03pu:ram_20.13a": "rāmeṇa yadi śaktis te tejo vāsti niśācara /",
    "GE09ram_03pu:ram_20.13b": "daṇḍakāraṇyanilayaṃ jahi rākṣasakaṇṭakam // //",
    "GE09ram_03pu:ram_20.14a": "yadi rāmaṃ mamāmitram adya tvaṃ na vadhiṣyasi /",
    "GE09ram_03pu:ram_20.14b": "tava caivāgrataḥ prāṇāṃs tyakṣyāmi nirapatrapā // //",
    "GE09ram_03pu:ram_20.15a": "buddhyāham anupaśyāmi na tvaṃ rāmasya saṃyuge /",
    "GE09ram_03pu:ram_20.15b": "sthātuṃ pratimukhe śaktaḥ sacāpasya mahāraṇe // //",
    "GE09ram_03pu:ram_20.16a": "śūramānī na śūras tvaṃ mithyāropitavikramaḥ /",
    "GE09ram_03pu:ram_20.16b": "mānuṣau yan na śaknoṣi hantuṃ tau rāmalakṣmaṇau // //",
    "GE09ram_03pu:ram_20.17a": "apayāhi janasthānāt tvaritaḥ sahabāndhavaḥ /",
    "GE09ram_03pu:ram_20.17b": "niḥsattvasyālpavīryasya vāsas te kīdṛśas tv iha // //",
    "GE09ram_03pu:ram_20.17c": "rāmatejo'bhibhūto hi tvaṃ kṣipraṃ vinaśiṣyasi /",
    "GE09ram_03pu:ram_20.18a": "sa hi tejaḥsamāyukto rāmo daśarathātmajaḥ /",
    "GE09ram_03pu:ram_20.18b": "bhrātā cāsya mahāvīryo yena cāsmi virūpitā // //",
    "GE09ram_03pu:ram_21.1a": "evam ādharṣitaḥ śūraḥ śūrpaṇakhyā kharas tadā /",
    "GE09ram_03pu:ram_21.1b": "uvāca rakṣasāṃ madhye kharaḥ kharataraṃ vacaḥ // //",
    "GE09ram_03pu:ram_21.2a": "tavāpamānaprabhavaḥ krodho 'yam atulo mama /",
    "GE09ram_03pu:ram_21.2b": "na śakyate dhārayituṃ lavaṇāmbha ivotthitam // //",
    "GE09ram_03pu:ram_21.3a": "na rāmaṃ gaṇaye vīryān mānuṣaṃ kṣīṇajīvitam /",
    "GE09ram_03pu:ram_21.3b": "ātmā duścaritaiḥ prāṇān hato yo 'dya vimokṣyati // //",
    "GE09ram_03pu:ram_21.4a": "bāṣpaḥ saṃhriyatām eṣa sambhramaś ca vimucyatām /",
    "GE09ram_03pu:ram_21.4b": "ahaṃ rāmaṃ saha bhrātrā nayāmi yamasādanam // //",
    "GE09ram_03pu:ram_21.5a": "paraśvadhahatasyādya mandaprāṇasya bhūtale /",
    "GE09ram_03pu:ram_21.5b": "rāmasya rudhiraṃ raktam uṣṇaṃ pāsyasi rākṣasi // //",
    "GE09ram_03pu:ram_21.6a": "sā prahṛṣṭā vacaḥ śrutvā kharasya vadanāc cyutam /",
    "GE09ram_03pu:ram_21.6b": "praśaśaṃsa punar maurkhyād bhrātaraṃ rakṣasāṃ varam // //",
    "GE09ram_03pu:ram_21.7a": "tayā paruṣitaḥ pūrvaṃ punar eva praśaṃsitaḥ /",
    "GE09ram_03pu:ram_21.7b": "abravīd dūṣaṇaṃ nāma kharaḥ senāpatiṃ tadā // //",
    "GE09ram_03pu:ram_21.8a": "caturdaśa sahasrāṇi mama cittānuvartinām /",
    "GE09ram_03pu:ram_21.8b": "rakṣasāṃ bhīmavegānāṃ samareṣv anivartinām // //",
    "GE09ram_03pu:ram_21.9a": "nīlajīmūtavarṇānāṃ ghorāṇāṃ krūrakarmaṇām /",
    "GE09ram_03pu:ram_21.9b": "lokahiṃsāvihārāṇāṃ balinām ugratejasām // //",
    "GE09ram_03pu:ram_21.10a": "teṣāṃ śārdūladarpāṇāṃ mahāsyānāṃ mahaujasām /",
    "GE09ram_03pu:ram_21.10b": "sarvodyogam udīrṇānāṃ rakṣasāṃ saumya kāraya // //",
    "GE09ram_03pu:ram_21.11a": "upasthāpaya me kṣipraṃ rathaṃ saumya dhanūṃṣi ca /",
    "GE09ram_03pu:ram_21.11b": "śarāṃś ca citrān khaḍgāṃś ca śaktīś ca vividhāḥ śitāḥ // //",
    "GE09ram_03pu:ram_21.12a": "agre niryātum icchāmi paulastyānāṃ mahātmanām /",
    "GE09ram_03pu:ram_21.12b": "vadhārthaṃ durvinītasya rāmasya raṇakovidaḥ // //",
    "GE09ram_03pu:ram_21.13a": "iti tasya bruvāṇasya sūryavarṇaṃ mahāratham /",
    "GE09ram_03pu:ram_21.13b": "sadaśvaiḥ śabalair yuktam ācacakṣe 'tha dūṣaṇaḥ // //",
    "GE09ram_03pu:ram_21.14a": "taṃ meruśikharākāraṃ taptakāñcanabhūṣaṇam /",
    "GE09ram_03pu:ram_21.14b": "hemacakram asaṃbādhaṃ vaidūryamayakūbaram // //",
    "GE09ram_03pu:ram_21.15a": "matsyaiḥ puṣpair drumaiḥ śailaiś candrasūryaiś ca kāñcanaiḥ /",
    "GE09ram_03pu:ram_21.15b": "māṅgalyaiḥ pakṣisaṃghaiś ca tārābhiś ca samāvṛtam // //",
    "GE09ram_03pu:ram_21.16a": "dhvajanistriṃśasampannaṃ kiṅkiṇīkavibhūṣitam /",
    "GE09ram_03pu:ram_21.16b": "sadaśvayuktaṃ so 'marṣād āruroha rathaṃ kharaḥ // //",
    "GE09ram_03pu:ram_21.17a": "niśāmya taṃ rathagataṃ rākṣasā bhīmavikramāḥ /",
    "GE09ram_03pu:ram_21.17b": "tasthuḥ saṃparivāryainaṃ dūṣaṇaṃ ca mahābalam // //",
    "GE09ram_03pu:ram_21.18a": "kharas tu tān maheṣvāsān ghoracarmāyudhadhvajān /",
    "GE09ram_03pu:ram_21.18b": "niryātety abravīd dṛṣṭvā rathasthaḥ sarvarākṣasān // //",
    "GE09ram_03pu:ram_21.19a": "tatas tad rākṣasaṃ sainyaṃ ghoracarmāyudhadhvajam /",
    "GE09ram_03pu:ram_21.19b": "nirjagāma janasthānān mahānādaṃ mahājavam // //",
    "GE09ram_03pu:ram_21.20a": "mudgaraiḥ paṭṭiśaiḥ śūlaiḥ sutīkṣṇaiś ca paraśvadhaiḥ /",
    "GE09ram_03pu:ram_21.20b": "khaḍgaiś cakraiś ca hastasthair bhrājamānaiś ca tomaraiḥ // //",
    "GE09ram_03pu:ram_21.21a": "śaktibhiḥ parighair ghorair atimātraiś ca kārmukaiḥ /",
    "GE09ram_03pu:ram_21.21b": "gadāsimusalair vajrair gṛhītair bhīmadarśanaiḥ // //",
    "GE09ram_03pu:ram_21.22a": "rākṣasānāṃ sughorāṇāṃ sahasrāṇi caturdaśa /",
    "GE09ram_03pu:ram_21.22b": "niryātāni janasthānāt kharacittānuvartinām // //",
    "GE09ram_03pu:ram_21.23a": "tāṃs tv abhidravato dṛṣṭvā rākṣasān bhīmavikramān /",
    "GE09ram_03pu:ram_21.23b": "kharasyāpi rathaḥ kiṃcij jagāma tadanantaram // //",
    "GE09ram_03pu:ram_21.24a": "tatas tāñ śabalān aśvāṃs taptakāñcanabhūṣitān /",
    "GE09ram_03pu:ram_21.24b": "kharasya matam ājñāya sārathiḥ samacodayat // //",
    "GE09ram_03pu:ram_21.25a": "sa codito rathaḥ śīghraṃ kharasya ripughātinaḥ /",
    "GE09ram_03pu:ram_21.25b": "śabdenāpūrayām āsa diśaḥ pratidiśas tathā // //",
    "GE09ram_03pu:ram_21.25c": "pravṛddhamanyus tu kharaḥ kharasvano ripor vadhārthaṃ tvarito yathāntakaḥ /",
    "GE09ram_03pu:ram_21.25d": "acūcudat sārathim unnadan punar mahābalo megha ivāśmavarṣavān //",
    "GE09ram_03pu:ram_22.1a": "tat prayātaṃ balaṃ ghoram aśivaṃ śoṇitodakam /",
    "GE09ram_03pu:ram_22.1b": "abhyavarṣan mahāmeghas tumulo gardabhāruṇaḥ // //",
    "GE09ram_03pu:ram_22.2a": "nipetus turagās tasya rathayuktā mahājavāḥ /",
    "GE09ram_03pu:ram_22.2b": "same puṣpacite deśe rājamārge yadṛcchayā // //",
    "GE09ram_03pu:ram_22.3a": "śyāmaṃ rudhiraparyantaṃ babhūva pariveṣaṇam /",
    "GE09ram_03pu:ram_22.3b": "alātacakrapratimaṃ pratigṛhya divākaram // //",
    "GE09ram_03pu:ram_22.4a": "tato dhvajam upāgamya hemadaṇḍaṃ samucchritam /",
    "GE09ram_03pu:ram_22.4b": "samākramya mahākāyas tasthau gṛdhraḥ sudāruṇaḥ // //",
    "GE09ram_03pu:ram_22.5a": "janasthānasamīpe ca samākramya kharasvanāḥ /",
    "GE09ram_03pu:ram_22.5b": "visvarān vividhāṃś cakrur māṃsādā mṛgapakṣiṇaḥ // //",
    "GE09ram_03pu:ram_22.6a": "vyājahruś ca pradīptāyāṃ diśi vai bhairavasvanam /",
    "GE09ram_03pu:ram_22.6b": "aśivaṃ yātudhānānāṃ śivā ghorā mahāsvanāḥ // //",
    "GE09ram_03pu:ram_22.7a": "prabhinnagirisaṃkāśās toyaśoṣitadhāriṇaḥ /",
    "GE09ram_03pu:ram_22.7b": "ākāśaṃ tad anākāśaṃ cakrur bhīmā balāhakāḥ // //",
    "GE09ram_03pu:ram_22.8a": "babhūva timiraṃ ghoram uddhataṃ romaharṣaṇam /",
    "GE09ram_03pu:ram_22.8b": "diśo vā vidiśo vāpi suvyaktaṃ na cakāśire // //",
    "GE09ram_03pu:ram_22.9a": "kṣatajārdrasavarṇābhā saṃdhyākālaṃ vinā babhau /",
    "GE09ram_03pu:ram_22.9b": "kharasyābhimukhaṃ nedus tadā ghorā mṛgāḥ khagāḥ // //",
    "GE09ram_03pu:ram_22.10a": "nityāśivakarā yuddhe śivā ghoranidarśanāḥ /",
    "GE09ram_03pu:ram_22.10b": "nedur balasyābhimukhaṃ jvālodgāribhir ānanaiḥ // //",
    "GE09ram_03pu:ram_22.11a": "kabandhaḥ parighābhāso dṛśyate bhāskarāntike /",
    "GE09ram_03pu:ram_22.11b": "jagrāha sūryaṃ svarbhānur aparvaṇi mahāgrahaḥ // //",
    "GE09ram_03pu:ram_22.12a": "pravāti mārutaḥ śīghraṃ niṣprabho 'bhūd divākaraḥ /",
    "GE09ram_03pu:ram_22.12b": "utpetuś ca vinā rātriṃ tārāḥ khadyotasaprabhāḥ // //",
    "GE09ram_03pu:ram_22.13a": "saṃlīnamīnavihagā nalinyaḥ puṣpapaṅkajāḥ /",
    "GE09ram_03pu:ram_22.13b": "tasmin kṣaṇe babhūvuś ca vinā puṣpaphalair drumāḥ // //",
    "GE09ram_03pu:ram_22.14a": "uddhūtaś ca vinā vātaṃ reṇur jaladharāruṇaḥ /",
    "GE09ram_03pu:ram_22.14b": "vīcīkūcīti vāśyanto babhūvus tatra sārikāḥ // //",
    "GE09ram_03pu:ram_22.15a": "ulkāś cāpi sanirghoṣā nipetur ghoradarśanāḥ /",
    "GE09ram_03pu:ram_22.15b": "pracacāla mahī cāpi saśailavanakānanā // //",
    "GE09ram_03pu:ram_22.16a": "kharasya ca rathasthasya nardamānasya dhīmataḥ /",
    "GE09ram_03pu:ram_22.16b": "prākampata bhujaḥ savyaḥ kharaś cāsyāvasajjata // //",
    "GE09ram_03pu:ram_22.17a": "sāsrā saṃpadyate dṛṣṭiḥ paśyamānasya sarvataḥ /",
    "GE09ram_03pu:ram_22.17b": "lalāṭe ca rujā jātā na ca mohān nyavartata // //",
    "GE09ram_03pu:ram_22.18a": "tān samīkṣya mahotpātān utthitān romaharṣaṇān /",
    "GE09ram_03pu:ram_22.18b": "abravīd rākṣasān sarvān prahasan sa kharas tadā // //",
    "GE09ram_03pu:ram_22.19a": "mahotpātān imān sarvān utthitān ghoradarśanān /",
    "GE09ram_03pu:ram_22.19b": "na cintayāmy ahaṃ vīryād balavān durbalān iva // //",
    "GE09ram_03pu:ram_22.20a": "tārā api śarais tīkṣṇaiḥ pātayeyaṃ nabhastalāt /",
    "GE09ram_03pu:ram_22.20b": "mṛtyuṃ maraṇadharmeṇa saṃkruddho yojayāmy aham // //",
    "GE09ram_03pu:ram_22.21a": "rāghavaṃ taṃ balotsiktaṃ bhrātaraṃ cāpi lakṣmaṇam /",
    "GE09ram_03pu:ram_22.21b": "ahatvā sāyakais tīkṣṇair nopāvartitum utsahe // //",
    "GE09ram_03pu:ram_22.22a": "sakāmā bhaginī me 'stu pītvā tu rudhiraṃ tayoḥ /",
    "GE09ram_03pu:ram_22.22b": "yannimittaṃ tu rāmasya lakṣmaṇasya viparyayaḥ // //",
    "GE09ram_03pu:ram_22.23a": "na kvacit prāptapūrvo me saṃyugeṣu parājayaḥ /",
    "GE09ram_03pu:ram_22.23b": "yuṣmākam etat pratyakṣaṃ nānṛtaṃ kathayāmy aham // //",
    "GE09ram_03pu:ram_22.24a": "devarājam api kruddho mattairāvatayāyinam /",
    "GE09ram_03pu:ram_22.24b": "vajrahastaṃ raṇe hanyāṃ kiṃ punas tau ca mānuṣau // //",
    "GE09ram_03pu:ram_22.25a": "sā tasya garjitaṃ śrutvā rākṣasasya mahācamūḥ /",
    "GE09ram_03pu:ram_22.25b": "praharṣam atulaṃ lebhe mṛtyupāśāvapāśitā // //",
    "GE09ram_03pu:ram_22.26a": "sameyuś ca mahātmāno yuddhadarśanakāṅkṣiṇaḥ /",
    "GE09ram_03pu:ram_22.26b": "ṛṣayo devagandharvāḥ siddhāś ca saha cāraṇaiḥ // //",
    "GE09ram_03pu:ram_22.27a": "sametya cocuḥ sahitās te 'nyonyaṃ puṇyakarmaṇaḥ /",
    "GE09ram_03pu:ram_22.27b": "svasti gobrāhmaṇebhyo 'stu lokānāṃ ye ca saṃmatāḥ // //",
    "GE09ram_03pu:ram_22.28a": "jayatāṃ rāghavo yuddhe paulastyān rajanīcarān /",
    "GE09ram_03pu:ram_22.28b": "cakrahasto yathā yuddhe sarvān asurapuṃgavān // //",
    "GE09ram_03pu:ram_22.29a": "etac cānyac ca bahuśo bruvāṇāḥ paramarṣayaḥ /",
    "GE09ram_03pu:ram_22.29b": "dadṛśur vāhinīṃ teṣāṃ rākṣasānāṃ gatāyuṣām // //",
    "GE09ram_03pu:ram_22.30a": "rathena tu kharo vegāt sainyasyāgrād viniḥsṛtaḥ /",
    "GE09ram_03pu:ram_22.30b": "taṃ dṛṣṭvā rākṣasaṃ bhūyo rākṣasāś ca viniḥsṛtāḥ // //",
    "GE09ram_03pu:ram_22.31a": "śyenagāmī pṛthugrīvo yajñaśatrur vihaṃgamaḥ /",
    "GE09ram_03pu:ram_22.31b": "durjayaḥ karavīrākṣaḥ paruṣaḥ kālakārmukaḥ // //",
    "GE09ram_03pu:ram_22.32a": "meghamālī mahāmālī sarpāsyo rudhirāśanaḥ /",
    "GE09ram_03pu:ram_22.32b": "dvādaśaite mahāvīryāḥ pratasthur abhitaḥ kharam // //",
    "GE09ram_03pu:ram_22.33a": "mahākapālaḥ sthūlākṣaḥ pramāthī triśirās tathā /",
    "GE09ram_03pu:ram_22.33b": "catvāra ete senāgryā dūṣaṇaṃ pṛṣṭhato 'nvayuḥ // //",
    "GE09ram_03pu:ram_22.33c": "sā bhīmavegā samarābhikāmā sudāruṇā rākṣasavīrasenā /",
    "GE09ram_03pu:ram_22.33d": "tau rājaputrau sahasābhyupetā mālā grahāṇām iva candrasūryau //",
    "GE09ram_03pu:ram_23.1a": "āśramaṃ pratiyāte tu khare kharaparākrame /",
    "GE09ram_03pu:ram_23.1b": "tān evautpātikān rāmaḥ saha bhrātrā dadarśa ha // //",
    "GE09ram_03pu:ram_23.2a": "tān utpātān mahāghorān utthitān romaharṣaṇān /",
    "GE09ram_03pu:ram_23.2b": "prajānām ahitān dṛṣṭvā vākyaṃ lakṣmaṇam abravīt // //",
    "GE09ram_03pu:ram_23.3a": "imān paśya mahābāho sarvabhūtāpahāriṇaḥ /",
    "GE09ram_03pu:ram_23.3b": "samutthitān mahotpātān saṃhartuṃ sarvarākṣasān // //",
    "GE09ram_03pu:ram_23.4a": "amī rudhiradhārās tu visṛjantaḥ kharasvanān /",
    "GE09ram_03pu:ram_23.4b": "vyomni meghā vivartante paruṣā gardabhāruṇāḥ // //",
    "GE09ram_03pu:ram_23.5a": "sadhūmāś ca śarāḥ sarve mama yuddhābhinandinaḥ /",
    "GE09ram_03pu:ram_23.5b": "rukmapṛṣṭhāni cāpāni viveṣṭante ca lakṣmaṇa // //",
    "GE09ram_03pu:ram_23.6a": "yādṛśā iha kūjanti pakṣiṇo vanacāriṇaḥ /",
    "GE09ram_03pu:ram_23.6b": "agrato no bhayaṃ prāptaṃ saṃśayo jīvitasya ca // //",
    "GE09ram_03pu:ram_23.7a": "samprahāras tu sumahān bhaviṣyati na saṃśayaḥ /",
    "GE09ram_03pu:ram_23.7b": "ayam ākhyāti me bāhuḥ sphuramāṇo muhur muhuḥ // //",
    "GE09ram_03pu:ram_23.8a": "saṃnikarṣe tu naḥ śūra jayaṃ śatroḥ parājayam /",
    "GE09ram_03pu:ram_23.8b": "suprabhaṃ ca prasannaṃ ca tava vaktraṃ hi lakṣyate // //",
    "GE09ram_03pu:ram_23.9a": "udyatānāṃ hi yuddhārthaṃ yeṣāṃ bhavati lakṣmaṇaḥ /",
    "GE09ram_03pu:ram_23.9b": "niṣprabhaṃ vadanaṃ teṣāṃ bhavaty āyuḥparikṣayaḥ // //",
    "GE09ram_03pu:ram_23.10a": "anāgatavidhānaṃ tu kartavyaṃ śubham icchatā /",
    "GE09ram_03pu:ram_23.10b": "āpadaṃ śaṅkamānena puruṣeṇa vipaścitā // //",
    "GE09ram_03pu:ram_23.11a": "tasmād gṛhītvā vaidehīṃ śarapāṇir dhanurdharaḥ /",
    "GE09ram_03pu:ram_23.11b": "guhām āśraya śailasya durgāṃ pādapasaṃkulām // //",
    "GE09ram_03pu:ram_23.12a": "pratikūlitum icchāmi na hi vākyam idaṃ tvayā /",
    "GE09ram_03pu:ram_23.12b": "śāpito mama pādābhyāṃ gamyatāṃ vatsa māciram // //",
    "GE09ram_03pu:ram_23.13a": "evam uktas tu rāmeṇa lakṣmaṇaḥ saha sītayā /",
    "GE09ram_03pu:ram_23.13b": "śarān ādāya cāpaṃ ca guhāṃ durgāṃ samāśrayat // //",
    "GE09ram_03pu:ram_23.14a": "tasmin praviṣṭe tu guhāṃ lakṣmaṇe saha sītayā /",
    "GE09ram_03pu:ram_23.14b": "hanta niryuktam ity uktvā rāmaḥ kavacam āviśat // //",
    "GE09ram_03pu:ram_23.15a": "sa tenāgninikāśena kavacena vibhūṣitaḥ /",
    "GE09ram_03pu:ram_23.15b": "babhūva rāmas timire vidhūmo 'gnir ivotthitaḥ // //",
    "GE09ram_03pu:ram_23.16a": "sa cāpam udyamya mahac charān ādāya vīryavān /",
    "GE09ram_03pu:ram_23.16b": "babhūvāvasthitas tatra jyāsvanaiḥ pūrayan diśaḥ // //",
    "GE09ram_03pu:ram_23.17a": "tato devāḥ sagandharvāḥ siddhāś ca saha cāraṇaiḥ /",
    "GE09ram_03pu:ram_23.17b": "ūcuḥ paramasaṃtrastā guhyakāś ca parasparam // //",
    "GE09ram_03pu:ram_23.18a": "caturdaśa sahasrāṇi rakṣasāṃ bhīmakarmaṇām /",
    "GE09ram_03pu:ram_23.18b": "ekaś ca rāmo dharmātmā kathaṃ yuddhaṃ bhaviṣyati // //",
    "GE09ram_03pu:ram_23.19a": "tato gambhīranirhrādaṃ ghoravarmāyudhadhvajam /",
    "GE09ram_03pu:ram_23.19b": "anīkaṃ yātudhānānāṃ samantāt pratyadṛśyata // //",
    "GE09ram_03pu:ram_23.20a": "siṃhanādaṃ visṛjatām anyonyam abhigarjatām /",
    "GE09ram_03pu:ram_23.20b": "cāpāni visphārayatāṃ jṛmbhatāṃ cāpy abhīkṣṇaśaḥ // //",
    "GE09ram_03pu:ram_23.21a": "vipraghuṣṭasvanānāṃ ca dundubhīṃś cāpi nighnatām /",
    "GE09ram_03pu:ram_23.21b": "teṣāṃ sutumulaḥ śabdaḥ pūrayāmāsa tad vanam // //",
    "GE09ram_03pu:ram_23.22a": "tena śabdena vitrastāḥ śvāpadā vanacāriṇaḥ /",
    "GE09ram_03pu:ram_23.22b": "dudruvur yatra niḥśabdaṃ pṛṣṭhato nāvalokayan // //",
    "GE09ram_03pu:ram_23.23a": "tat tv anīkaṃ mahāvegaṃ rāmaṃ samupasarpata /",
    "GE09ram_03pu:ram_23.23b": "dhṛtanānāpraharaṇaṃ gambhīraṃ sāgaropamam // //",
    "GE09ram_03pu:ram_23.24a": "rāmo 'pi cārayaṃś cakṣuḥ sarvato raṇapaṇḍitaḥ /",
    "GE09ram_03pu:ram_23.24b": "dadarśa kharasainyaṃ tad yuddhābhimukham udyatam // //",
    "GE09ram_03pu:ram_23.25a": "vitatya ca dhanur bhīmaṃ tūṇyāś coddhṛtya sāyakān /",
    "GE09ram_03pu:ram_23.25b": "krodham āhārayat tīvraṃ vadhārthaṃ sarvarakṣasām // //",
    "GE09ram_03pu:ram_23.26a": "duṣprekṣyaḥ so 'bhavat kruddho yugāntāgnir iva jvalan /",
    "GE09ram_03pu:ram_23.26b": "taṃ dṛṣṭvā tejasāviṣṭaṃ prāvyathan vanadevatāḥ // //",
    "GE09ram_03pu:ram_23.27a": "tasya kruddhasya rūpaṃ tu rāmasya dadṛśe tadā /",
    "GE09ram_03pu:ram_23.27b": "dakṣasyeva kratuṃ hantum udyatasya pinākinaḥ // //",
    "GE09ram_03pu:ram_24.1a": "avaṣṭabdhadhanuṃ rāmaṃ kruddhaṃ ca ripughātinam /",
    "GE09ram_03pu:ram_24.1b": "dadarśāśramam āgamya kharaḥ saha puraḥsaraiḥ // //",
    "GE09ram_03pu:ram_24.2a": "taṃ dṛṣṭvā saguṇaṃ cāpam udyamya kharaniḥsvanam /",
    "GE09ram_03pu:ram_24.2b": "rāmasyābhimukhaṃ sūtaṃ codyatām ity acodayat // //",
    "GE09ram_03pu:ram_24.3a": "sa kharasyājñayā sūtas turagān samacodayat /",
    "GE09ram_03pu:ram_24.3b": "yatra rāmo mahābāhur eko dhunvan dhanuḥ sthitaḥ // //",
    "GE09ram_03pu:ram_24.4a": "taṃ tu niṣpatitaṃ dṛṣṭvā sarve te rajanīcarāḥ /",
    "GE09ram_03pu:ram_24.4b": "nardamānā mahānādaṃ sacivāḥ paryavārayan // //",
    "GE09ram_03pu:ram_24.5a": "sa teṣāṃ yātudhānānāṃ madhye rato gataḥ kharaḥ /",
    "GE09ram_03pu:ram_24.5b": "babhūva madhye tārāṇāṃ lohitāṅga ivoditaḥ // //",
    "GE09ram_03pu:ram_24.6a": "tatas taṃ bhīmadhanvānaṃ kruddhāḥ sarve niśācarāḥ /",
    "GE09ram_03pu:ram_24.6b": "rāmaṃ nānāvidhaiḥ śastrair abhyavarṣanta durjayam // //",
    "GE09ram_03pu:ram_24.7a": "mudgarair āyasaiḥ śūlaiḥ prāsaiḥ khaḍgaiḥ paraśvadhaiḥ /",
    "GE09ram_03pu:ram_24.7b": "rākṣasāḥ samare rāmaṃ nijaghnū roṣatatparāḥ // //",
    "GE09ram_03pu:ram_24.8a": "te balāhakasaṃkāśā mahānādā mahābalāḥ /",
    "GE09ram_03pu:ram_24.8b": "abhyadhāvanta kākutsthaṃ rāmaṃ yuddhe jighāṃsavaḥ // //",
    "GE09ram_03pu:ram_24.9a": "te rāme śaravarṣāṇi vyasṛjan rakṣasāṃ guṇāḥ /",
    "GE09ram_03pu:ram_24.9b": "śailendram iva dhārābhir varṣamāṇā balāhakāḥ // //",
    "GE09ram_03pu:ram_24.10a": "sa taiḥ parivṛto ghorai rāghavo rakṣasāṃ gaṇaiḥ /",
    "GE09ram_03pu:ram_24.10b": "tithiṣv iva mahādevo vṛtaḥ pāriṣadāṃ gaṇaiḥ // //",
    "GE09ram_03pu:ram_24.11a": "tāni muktāni śastrāṇi yātudhānaiḥ sa rāghavaḥ /",
    "GE09ram_03pu:ram_24.11b": "pratijagrāha viśikhair nadyoghān iva sāgaraḥ // //",
    "GE09ram_03pu:ram_24.12a": "sa taiḥ praharaṇair ghorair bhinnagātro na vivyathe /",
    "GE09ram_03pu:ram_24.12b": "rāmaḥ pradīptair bahubhir vajrair iva mahācalaḥ // //",
    "GE09ram_03pu:ram_24.13a": "sa viddhaḥ kṣatajādigdhaḥ sarvagātreṣu rāghavaḥ /",
    "GE09ram_03pu:ram_24.13b": "babhūva rāmaḥ saṃdhyābhrair divākara ivāvṛtaḥ // //",
    "GE09ram_03pu:ram_24.14a": "viṣedur devagandharvāḥ siddhāś ca paramarṣayaḥ /",
    "GE09ram_03pu:ram_24.14b": "ekaṃ sahasrair bahubhis tadā dṛṣṭvā samāvṛtam // //",
    "GE09ram_03pu:ram_24.15a": "tato rāmaḥ susaṃkruddho maṇḍalīkṛtakārmukaḥ /",
    "GE09ram_03pu:ram_24.15b": "sasarja niśitān bāṇāñ śataśo 'tha sahasraśaḥ // //",
    "GE09ram_03pu:ram_24.16a": "durāvārān durviṣahān kālapāśopamān raṇe /",
    "GE09ram_03pu:ram_24.16b": "mumoca līlayā rāmaḥ kaṅkapattrān ajihmagān // //",
    "GE09ram_03pu:ram_24.17a": "te śarāḥ śatrusainyeṣu muktā rāmeṇa līlayā /",
    "GE09ram_03pu:ram_24.17b": "ādadū rakṣasāṃ prāṇān pāśāḥ kālakṛtā iva // //",
    "GE09ram_03pu:ram_24.18a": "bhittvā rākṣasadehāṃs tāṃs te śarā rudhirāplutāḥ /",
    "GE09ram_03pu:ram_24.18b": "antarikṣagatā rejur dīptāgnisamatejasaḥ // //",
    "GE09ram_03pu:ram_24.19a": "asaṃkhyeyās tu rāmasya sāyakāś cāpamaṇḍalāt /",
    "GE09ram_03pu:ram_24.19b": "viniṣpetur atīvogrā rakṣaḥprāṇāpahāriṇaḥ // //",
    "GE09ram_03pu:ram_24.20a": "tair dhanūṃṣi dhvajāgrāṇi varmāṇi ca śirāṃsi ca /",
    "GE09ram_03pu:ram_24.20b": "bahūn sahastābharaṇān ūrūn karikaropamān // //",
    "GE09ram_03pu:ram_24.21a": "tato nālīkanārācais tīkṣṇāgraiś ca vikarṇibhiḥ /",
    "GE09ram_03pu:ram_24.21b": "bhīmam ārtasvaraṃ cakrur bhidyamānā niśācarāḥ // //",
    "GE09ram_03pu:ram_24.22a": "tat sainyaṃ niśitair bāṇair arditaṃ marmabhedibhiḥ /",
    "GE09ram_03pu:ram_24.22b": "rāmeṇa na sukhaṃ lebhe śuṣkaṃ vanam ivāgninā // //",
    "GE09ram_03pu:ram_24.23a": "kecid bhīmabalāḥ śūrāḥ śūlān khaḍgān paraśvadhān /",
    "GE09ram_03pu:ram_24.23b": "cikṣipuḥ paramakruddhā rāmāya rajanīcarāḥ // //",
    "GE09ram_03pu:ram_24.24a": "tāni bāṇair mahābāhuḥ śastrāṇy āvārya rāghavaḥ /",
    "GE09ram_03pu:ram_24.24b": "jahāra samare prāṇāṃś cicheda ca śirodharān // //",
    "GE09ram_03pu:ram_24.25a": "avaśiṣṭāś ca ye tatra viṣaṇṇāś ca niśācarāḥ /",
    "GE09ram_03pu:ram_24.25b": "kharam evābhyadhāvanta śaraṇārthaṃ śarārditāḥ // //",
    "GE09ram_03pu:ram_24.26a": "tān sarvān punar ādāya samāśvāsya ca dūṣaṇaḥ /",
    "GE09ram_03pu:ram_24.26b": "abhyadhāvata kākutsthaṃ kruddho rudram ivāntakaḥ // //",
    "GE09ram_03pu:ram_24.27a": "nivṛttās tu punaḥ sarve dūṣaṇāśrayanirbhayāḥ /",
    "GE09ram_03pu:ram_24.27b": "rāmam evābhyadhāvanta sālatālaśilāyudhāḥ // //",
    "GE09ram_03pu:ram_24.28a": "tad babhūvādbhutaṃ yuddhaṃ tumulaṃ romaharṣaṇam /",
    "GE09ram_03pu:ram_24.28b": "rāmasyāsya mahāghoraṃ punas teṣāṃ ca rakṣasām // //",
    "GE09ram_03pu:ram_25.1a": "tad drumāṇāṃ śilānāṃ ca varṣaṃ prāṇaharaṃ mahat /",
    "GE09ram_03pu:ram_25.1b": "pratijagrāha dharmātmā rāghavas tīkṣṇasāyakaiḥ // //",
    "GE09ram_03pu:ram_25.2a": "pratigṛhya ca tad varaṃ nimīlita ivarṣabhaḥ /",
    "GE09ram_03pu:ram_25.2b": "rāmaḥ krodhaṃ paraṃ bheje vadhārthaṃ sarvarakṣasām // //",
    "GE09ram_03pu:ram_25.3a": "tataḥ krodhasamāviṣṭaḥ pradīpta iva tejasā /",
    "GE09ram_03pu:ram_25.3b": "śarair abhyakirat sainyaṃ sarvataḥ sahadūṣaṇam // //",
    "GE09ram_03pu:ram_25.4a": "tataḥ senāpatiḥ kruddho dūṣaṇaḥ śatrudūṣaṇaḥ /",
    "GE09ram_03pu:ram_25.4b": "jagrāha giriśṛṅgābhaṃ parighaṃ romaharṣaṇam // //",
    "GE09ram_03pu:ram_25.5a": "veṣṭitaṃ kāñcanaiḥ paṭṭair devasainyābhimardanam /",
    "GE09ram_03pu:ram_25.5b": "āyasaiḥ śaṅkubhis tīkṣṇaiḥ kīrṇaṃ paravasokṣitam // //",
    "GE09ram_03pu:ram_25.5c": "vajrāśanisamasparśaṃ paragopuradāraṇam /",
    "GE09ram_03pu:ram_25.6a": "taṃ mahoragasaṃkāśaṃ pragṛhya parighaṃ raṇe /",
    "GE09ram_03pu:ram_25.6b": "dūṣaṇo 'bhyapatad rāmaṃ krūrakarmā niśācaraḥ // //",
    "GE09ram_03pu:ram_25.7a": "tasyābhipatamānasya dūṣaṇasya sa rāghavaḥ /",
    "GE09ram_03pu:ram_25.7b": "dvābhyāṃ śarābhyāṃ cicheda sahastābharaṇau bhujau // //",
    "GE09ram_03pu:ram_25.8a": "bhraṣṭas tasya mahākāyaḥ papāta raṇamūrdhani /",
    "GE09ram_03pu:ram_25.8b": "parighaś chinnahastasya śakradhvaja ivāgrataḥ // //",
    "GE09ram_03pu:ram_25.9a": "sa karābhyāṃ vikīrṇābhyāṃ papāta bhuvi dūṣaṇaḥ /",
    "GE09ram_03pu:ram_25.9b": "viṣāṇābhyāṃ viśīrṇābhyāṃ manasvīva mahāgajaḥ // //",
    "GE09ram_03pu:ram_25.10a": "dṛṣṭvā taṃ patitaṃ bhūmau dūṣaṇaṃ nihataṃ raṇe /",
    "GE09ram_03pu:ram_25.10b": "sādhu sādhv iti kākutsthaṃ sarvabhūtāny apūjayan // //",
    "GE09ram_03pu:ram_25.10c": "etasminn antare kruddhās trayaḥ senāgrayāyinaḥ /",
    "GE09ram_03pu:ram_25.11a": "saṃhatyābhyadravan rāmaṃ mṛtyupāśāvapāśitāḥ /",
    "GE09ram_03pu:ram_25.11b": "mahākapālaḥ sthūlākṣaḥ pramāthī ca mahābalaḥ // //",
    "GE09ram_03pu:ram_25.12a": "mahākapālo vipulaṃ śūlam udyamya rākṣasaḥ /",
    "GE09ram_03pu:ram_25.12b": "sthūlākṣaḥ paṭṭiśaṃ gṛhya pramāthī ca paraśvadham // //",
    "GE09ram_03pu:ram_25.13a": "dṛṣṭvaivāpatatas tāṃs tu rāghavaḥ sāyakaiḥ śitaiḥ /",
    "GE09ram_03pu:ram_25.13b": "tīkṣṇāgraiḥ pratijagrāha samprāptān atithīn iva // //",
    "GE09ram_03pu:ram_25.14a": "mahākapālasya śiraś cicheda raghunandanaḥ /",
    "GE09ram_03pu:ram_25.14b": "asaṃkhyeyais tu bāṇaughaiḥ pramamātha pramāthinam // //",
    "GE09ram_03pu:ram_25.15a": "sthūlākṣasyākṣiṇī tīkṣṇaiḥ pūrayāmāsa sāyakaiḥ /",
    "GE09ram_03pu:ram_25.15b": "sa papāta hato bhūmau viṭapīva mahādrumaḥ // //",
    "GE09ram_03pu:ram_25.16a": "tataḥ pāvakasaṃkāśair hemavajravibhūṣitaiḥ /",
    "GE09ram_03pu:ram_25.16b": "jaghanaśeṣaṃ tejasvī tasya sainyasya sāyakaiḥ // //",
    "GE09ram_03pu:ram_25.17a": "te rukmapuṅkhā viśikhāḥ sadhūmā iva pāvakāḥ /",
    "GE09ram_03pu:ram_25.17b": "nijaghnus tāni rakṣāṃsi vajrā iva mahādrumān // //",
    "GE09ram_03pu:ram_25.18a": "rakṣasāṃ tu śataṃ rāmaḥ śatenaikena karṇinā /",
    "GE09ram_03pu:ram_25.18b": "sahasraṃ ca sahasreṇa jaghāna raṇamūrdhani // //",
    "GE09ram_03pu:ram_25.19a": "tair bhinnavarmābharaṇāś chinnabhinnaśarāsanāḥ /",
    "GE09ram_03pu:ram_25.19b": "nipetuḥ śoṇitādigdhā dharaṇyāṃ rajanīcarāḥ // //",
    "GE09ram_03pu:ram_25.20a": "tair muktakeśaiḥ samare patitaiḥ śoṇitokṣitaiḥ /",
    "GE09ram_03pu:ram_25.20b": "āstīrṇā vasudhā kṛtsnā mahāvediḥ kuśair iva // //",
    "GE09ram_03pu:ram_25.21a": "kṣaṇena tu mahāghoraṃ vanaṃ nihatarākṣasam /",
    "GE09ram_03pu:ram_25.21b": "babhūva nirayaprakhyaṃ māṃsaśoṇitakardamam // //",
    "GE09ram_03pu:ram_25.22a": "caturdaśa sahasrāṇi rakṣasāṃ bhīmakarmaṇām /",
    "GE09ram_03pu:ram_25.22b": "hatāny ekena rāmeṇa mānuṣeṇa padātinā // //",
    "GE09ram_03pu:ram_25.23a": "tasya sainyasya sarvasya kharaḥ śeṣo mahārathaḥ /",
    "GE09ram_03pu:ram_25.23b": "rākṣasas triśirāś caiva rāmaś ca ripusūdanaḥ // //",
    "GE09ram_03pu:ram_25.23c": "tatas tu tad bhīmabalaṃ mahāhave samīkṣya rāmeṇa hataṃ balīyasā /",
    "GE09ram_03pu:ram_25.23d": "rathena rāmaṃ mahatā kharas tataḥ samāsasādendra ivodyatāśaniḥ //",
    "GE09ram_03pu:ram_26.1a": "kharaṃ tu rāmābhimukhaṃ prayāntaṃ vāhinīpatiḥ /",
    "GE09ram_03pu:ram_26.1b": "rākṣasas triśirā nāma saṃnipatyedam abravīt // //",
    "GE09ram_03pu:ram_26.2a": "māṃ niyojaya vikrānta saṃnivartasva sāhasāt /",
    "GE09ram_03pu:ram_26.2b": "paśya rāmaṃ mahābāhuṃ saṃyuge vinipātitam // //",
    "GE09ram_03pu:ram_26.3a": "pratijānāmi te satyam āyudhaṃ cāham ālabhe /",
    "GE09ram_03pu:ram_26.3b": "yathā rāmaṃ vadhiṣyāmi vadhārhaṃ sarvarakṣasām // //",
    "GE09ram_03pu:ram_26.4a": "ahaṃ vāsya raṇe mṛtyur eṣa vā samare mama /",
    "GE09ram_03pu:ram_26.4b": "vinivartya raṇotsāhaṃ muhūrtaṃ prāśniko bhava // //",
    "GE09ram_03pu:ram_26.5a": "prahṛṣṭo vā hate rāme janasthānaṃ prayāsyasi /",
    "GE09ram_03pu:ram_26.5b": "mayi vā nihate rāmaṃ saṃyugāyopayāsyasi // //",
    "GE09ram_03pu:ram_26.6a": "kharas triśirasā tena mṛtyulobhāt prasāditaḥ /",
    "GE09ram_03pu:ram_26.6b": "gaccha yudhyety anujñāto rāghavābhimukho yayau // //",
    "GE09ram_03pu:ram_26.7a": "triśirāś ca rathenaiva vājiyuktena bhāsvatā /",
    "GE09ram_03pu:ram_26.7b": "abhyadravad raṇe rāmaṃ triśṛṅga iva parvataḥ // //",
    "GE09ram_03pu:ram_26.8a": "śaradhārāsamūhān sa mahāmegha ivotsṛjan /",
    "GE09ram_03pu:ram_26.8b": "vyasṛjat sadṛśaṃ nādaṃ jalārdrasyeva dundubheḥ // //",
    "GE09ram_03pu:ram_26.9a": "āgacchantaṃ triśirasaṃ rākṣasaṃ prekṣya rāghavaḥ /",
    "GE09ram_03pu:ram_26.9b": "dhanuṣā pratijagrāha vidhunvan sāyakāñ śitān // //",
    "GE09ram_03pu:ram_26.10a": "sa samprahāras tumulo rāmatriśirasor mahān /",
    "GE09ram_03pu:ram_26.10b": "babhūvātīva balinoḥ siṃhakuñjarayor iva // //",
    "GE09ram_03pu:ram_26.11a": "tatas triśirasā bāṇair lalāṭe tāḍitas tribhiḥ /",
    "GE09ram_03pu:ram_26.11b": "amarṣī kupito rāmaḥ saṃrabdham idam abravīt // //",
    "GE09ram_03pu:ram_26.11c": "aho vikramaśūrasya rākṣasasyedṛśaṃ balam /",
    "GE09ram_03pu:ram_26.12a": "puṣpair iva śarair yasya lalāṭe 'smi parikṣataḥ /",
    "GE09ram_03pu:ram_26.12b": "mamāpi pratigṛhṇīṣva śarāṃś cāpaguṇacyutān // //",
    "GE09ram_03pu:ram_26.13a": "evam uktvā tu saṃrabdhaḥ śarān āśīviṣopamān /",
    "GE09ram_03pu:ram_26.13b": "triśirovakṣasi kruddho nijaghāna caturdaśa // //",
    "GE09ram_03pu:ram_26.14a": "caturbhis turagān asya śaraiḥ saṃnataparvabhiḥ /",
    "GE09ram_03pu:ram_26.14b": "nyapātayata tejasvī caturas tasya vājinaḥ // //",
    "GE09ram_03pu:ram_26.15a": "aṣṭabhiḥ sāyakaiḥ sūtaṃ rathopasthe nyapātayat /",
    "GE09ram_03pu:ram_26.15b": "rāmaś cicheda bāṇena dhvajaṃ cāsya samucchritam // //",
    "GE09ram_03pu:ram_26.16a": "tato hatarathāt tasmād utpatantaṃ niśācaram /",
    "GE09ram_03pu:ram_26.16b": "bibheda rāmas taṃ bāṇair hṛdaye so 'bhavaj jaḍaḥ // //",
    "GE09ram_03pu:ram_26.17a": "sāyakaiś cāprameyātmā sāmarṣas tasya rakṣasaḥ /",
    "GE09ram_03pu:ram_26.17b": "śirāṃsy apātayat trīṇi vegavadbhis tribhiḥ śataiḥ // //",
    "GE09ram_03pu:ram_26.18a": "sa bhūmau śoṇitodgārī rāmabāṇābhipīḍitaḥ /",
    "GE09ram_03pu:ram_26.18b": "nyapatat patitaiḥ pūrvaṃ svaśirobhir niśācaraḥ // //",
    "GE09ram_03pu:ram_26.19a": "hataśeṣās tato bhagnā rākṣasāḥ kharasaṃśrayāḥ /",
    "GE09ram_03pu:ram_26.19b": "dravanti sma na tiṣṭhanti vyāghratrastā mṛgā iva // //",
    "GE09ram_03pu:ram_26.20a": "tān kharo dravato dṛṣṭvā nivartya ruṣitaḥ svayam /",
    "GE09ram_03pu:ram_26.20b": "rāmam evābhidudrāva rāhuś candramasaṃ yathā // //",
    "GE09ram_03pu:ram_27.1a": "nihataṃ dūṣaṇaṃ dṛṣṭvā raṇe triśirasā saha /",
    "GE09ram_03pu:ram_27.1b": "kharasyāpy abhavat trāso dṛṣṭvā rāmasya vikramam // //",
    "GE09ram_03pu:ram_27.2a": "sa dṛṣṭvā rākṣasaṃ sainyam aviṣahyaṃ mahābalam /",
    "GE09ram_03pu:ram_27.2b": "hatam ekena rāmeṇa dūṣaṇas triśirā api // //",
    "GE09ram_03pu:ram_27.3a": "tad balaṃ hatabhūyiṣṭhaṃ vimanāḥ prekṣya rākṣasaḥ /",
    "GE09ram_03pu:ram_27.3b": "āsasāda kharo rāmaṃ namucir vāsavaṃ yathā // //",
    "GE09ram_03pu:ram_27.4a": "vikṛṣya balavac cāpaṃ nārācān raktabhojanān /",
    "GE09ram_03pu:ram_27.4b": "kharaś cikṣepa rāmāya kruddhān āśīviṣān iva // //",
    "GE09ram_03pu:ram_27.5a": "jyāṃ vidhunvan subahuśaḥ śikṣayāstrāṇi darśayan /",
    "GE09ram_03pu:ram_27.5b": "cacāra samare mārgāñ śarai rathagataḥ kharaḥ // //",
    "GE09ram_03pu:ram_27.6a": "sa sarvāś ca diśo bāṇaiḥ pradiśaś ca mahārathaḥ /",
    "GE09ram_03pu:ram_27.6b": "pūrayāmāsa taṃ dṛṣṭvā rāmo 'pi sumahad dhanuḥ // //",
    "GE09ram_03pu:ram_27.7a": "sa sāyakair durviṣahaiḥ sasphuliṅgair ivāgnibhiḥ /",
    "GE09ram_03pu:ram_27.7b": "nabhaś cakārāvivaraṃ parjanya iva vṛṣṭibhiḥ // //",
    "GE09ram_03pu:ram_27.8a": "tad babhūva śitair bāṇaiḥ khararāmavisarjitaiḥ /",
    "GE09ram_03pu:ram_27.8b": "paryākāśam anākāśaṃ sarvataḥ śarasaṃkulam // //",
    "GE09ram_03pu:ram_27.9a": "śarajālāvṛtaḥ sūryo na tadā sma prakāśate /",
    "GE09ram_03pu:ram_27.9b": "anyonyavadhasaṃrambhād ubhayoḥ samprayudhyatoḥ // //",
    "GE09ram_03pu:ram_27.10a": "tato nālīkanārācais tīkṣṇāgraiś ca vikarṇibhiḥ /",
    "GE09ram_03pu:ram_27.10b": "ājaghāna raṇe rāmaṃ totrair iva mahādvipam // //",
    "GE09ram_03pu:ram_27.11a": "taṃ rathasthaṃ dhanuṣpāṇiṃ rākṣasaṃ paryavasthitam /",
    "GE09ram_03pu:ram_27.11b": "dadṛśuḥ sarvabhūtāni pāśahastam ivāntakam // //",
    "GE09ram_03pu:ram_27.12a": "taṃ siṃham iva vikrāntaṃ siṃhavikrāntagāminam /",
    "GE09ram_03pu:ram_27.12b": "dṛṣṭvā nodvijate rāmaḥ siṃhaḥ kṣudramṛgaṃ yathā // //",
    "GE09ram_03pu:ram_27.13a": "tataḥ sūryanikāśena rathena mahatā kharaḥ /",
    "GE09ram_03pu:ram_27.13b": "āsasāda raṇe rāmaṃ pataṃga iva pāvakam // //",
    "GE09ram_03pu:ram_27.14a": "tato 'sya saśaraṃ cāpaṃ muṣṭideśe mahātmanaḥ /",
    "GE09ram_03pu:ram_27.14b": "kharaś cicheda rāmasya darśayan pāṇilāghavam // //",
    "GE09ram_03pu:ram_27.15a": "sa punas tv aparān sapta śarān ādāya varmaṇi /",
    "GE09ram_03pu:ram_27.15b": "nijaghāna raṇe kruddhaḥ śakrāśanisamaprabhān // //",
    "GE09ram_03pu:ram_27.16a": "tatas tat prahataṃ bāṇaiḥ kharamuktaiḥ suparvabhiḥ /",
    "GE09ram_03pu:ram_27.16b": "papāta kavacaṃ bhūmau rāmasyādityavarcasaḥ // //",
    "GE09ram_03pu:ram_27.17a": "sa śarair arpitaḥ kruddhaḥ sarvagātreṣu rāghavaḥ /",
    "GE09ram_03pu:ram_27.17b": "rarāja samare rāmo vidhūmo 'gnir iva jvalan // //",
    "GE09ram_03pu:ram_27.18a": "tato gambhīranirhrādaṃ rāmaḥ śatrunibarhaṇaḥ /",
    "GE09ram_03pu:ram_27.18b": "cakārāntāya sa ripoḥ sajyam anyan mahad dhanuḥ // //",
    "GE09ram_03pu:ram_27.19a": "sumahad vaiṣṇavaṃ yat tad atisṛṣṭaṃ maharṣiṇā /",
    "GE09ram_03pu:ram_27.19b": "varaṃ tad dhanur udyamya kharaṃ samabhidhāvata // //",
    "GE09ram_03pu:ram_27.20a": "tataḥ kanakapuṅkhais tu śaraiḥ saṃnataparvabhiḥ /",
    "GE09ram_03pu:ram_27.20b": "cicheda rāmaḥ saṃkruddhaḥ kharasya samare dhvajam // //",
    "GE09ram_03pu:ram_27.21a": "sa darśanīyo bahudhā vicchinnaḥ kāñcano dhvajaḥ /",
    "GE09ram_03pu:ram_27.21b": "jagāma dharaṇīṃ sūryo devatānām ivājñayā // //",
    "GE09ram_03pu:ram_27.22a": "taṃ caturbhiḥ kharaḥ kruddho rāmaṃ gātreṣu mārgaṇaiḥ /",
    "GE09ram_03pu:ram_27.22b": "vivyādha hṛdi marmajño mātaṃgam iva tomaraiḥ // //",
    "GE09ram_03pu:ram_27.23a": "sa rāmo bahubhir bāṇaiḥ kharakārmukaniḥsṛtaiḥ /",
    "GE09ram_03pu:ram_27.23b": "viddho rudhirasiktāṅgo babhūva ruṣito bhṛśam // //",
    "GE09ram_03pu:ram_27.24a": "sa dhanur dhanvināṃ śreṣṭhaḥ pragṛhya paramāhave /",
    "GE09ram_03pu:ram_27.24b": "mumoca parameṣvāsaḥ ṣaṭ śarān abhilakṣitān // //",
    "GE09ram_03pu:ram_27.25a": "śirasy ekena bāṇena dvābhyāṃ bāhvor athārpayat /",
    "GE09ram_03pu:ram_27.25b": "tribhiś candrārdhavaktraiś ca vakṣasy abhijaghāna ha // //",
    "GE09ram_03pu:ram_27.26a": "tataḥ paścān mahātejā nārācān bhāskaropamān /",
    "GE09ram_03pu:ram_27.26b": "jighāṃsū rākṣasaṃ kruddhas trayodaśa śilāśitān // //",
    "GE09ram_03pu:ram_27.27a": "tato 'sya yugam ekena caturbhiś caturo hayān /",
    "GE09ram_03pu:ram_27.27b": "ṣaṣṭhena ca śiraḥ saṃkhye cicheda kharasāratheḥ // //",
    "GE09ram_03pu:ram_27.28.1a": "tribhis triveṇuṃ balavān dvābhyām akṣaṃ mahābalaḥ /",
    "GE09ram_03pu:ram_27.28.1b": "dvādaśena tu bāṇena kharasya saśaraṃ dhanuḥ // //",
    "GE09ram_03pu:ram_27.28.2a": "chittvā vajranikāśena rāghavaḥ prahasann iva /",
    "GE09ram_03pu:ram_27.28.2b": "trayodaśenendrasamo bibheda samare kharam // //",
    "GE09ram_03pu:ram_27.29a": "prabhagnadhanvā viratho hatāśvo hatasārathiḥ /",
    "GE09ram_03pu:ram_27.29b": "gadāpāṇir avaplutya tasthau bhūmau kharas tadā // //",
    "GE09ram_03pu:ram_27.30a": "tat karma rāmasya mahārathasya sametya devāś ca maharṣayaś ca /",
    "GE09ram_03pu:ram_27.30b": "apūjayan prāñjalayaḥ prahṛṣṭās tadā vimānāgragatāḥ sametāḥ // //",
    "GE09ram_03pu:ram_28.1a": "kharaṃ tu virathaṃ rāmo gadāpāṇim avasthitam /",
    "GE09ram_03pu:ram_28.1b": "mṛdupūrvaṃ mahātejāḥ paruṣaṃ vākyam abravīt // //",
    "GE09ram_03pu:ram_28.2a": "gajāśvarathasambādhe bale mahati tiṣṭhatā /",
    "GE09ram_03pu:ram_28.2b": "kṛtaṃ sudāruṇaṃ karma sarvalokajugupsitam // //",
    "GE09ram_03pu:ram_28.3a": "udvejanīyo bhūtānāṃ nṛśaṃsaḥ pāpakarmakṛt /",
    "GE09ram_03pu:ram_28.3b": "trayāṇām api lokānām īśvaro 'pi na tiṣṭhati // //",
    "GE09ram_03pu:ram_28.4a": "karma lokaviruddhaṃ tu kurvāṇaṃ kṣaṇadācara /",
    "GE09ram_03pu:ram_28.4b": "tīkṣṇaṃ sarvajano hanti sarpaṃ duṣṭam ivāgatam // //",
    "GE09ram_03pu:ram_28.5a": "lobhāt pāpāni kurvāṇaḥ kāmād vā yo na budhyate /",
    "GE09ram_03pu:ram_28.5b": "bhraṣṭaḥ paśyati tasyāntaṃ brāhmaṇī karakād iva // //",
    "GE09ram_03pu:ram_28.6a": "vasato daṇḍakāraṇye tāpasān dharmacāriṇaḥ /",
    "GE09ram_03pu:ram_28.6b": "kiṃ nu hatvā mahābhāgān phalaṃ prāpsyasi rākṣasa // //",
    "GE09ram_03pu:ram_28.7a": "na ciraṃ pāpakarmāṇaḥ krūrā lokajugupsitāḥ /",
    "GE09ram_03pu:ram_28.7b": "aiśvaryaṃ prāpya tiṣṭhanti śīrṇamūlā iva drumāḥ // //",
    "GE09ram_03pu:ram_28.8a": "avaśyaṃ labhate kartā phalaṃ pāpasya karmaṇaḥ /",
    "GE09ram_03pu:ram_28.8b": "ghoraṃ paryāgate kāle drumaḥ puṣpam ivārtavam // //",
    "GE09ram_03pu:ram_28.9a": "nacirāt prāpyate loke pāpānāṃ karmaṇāṃ phalam /",
    "GE09ram_03pu:ram_28.9b": "saviṣāṇām ivānnānāṃ bhuktānāṃ kṣaṇadācara // //",
    "GE09ram_03pu:ram_28.10a": "pāpam ācaratāṃ ghoraṃ lokasyāpriyam icchatām /",
    "GE09ram_03pu:ram_28.10b": "aham āsādito rājā prāṇān hantuṃ niśācara // //",
    "GE09ram_03pu:ram_28.11a": "adya hi tvāṃ mayā muktāḥ śarāḥ kāñcanabhūṣaṇāḥ /",
    "GE09ram_03pu:ram_28.11b": "vidārya nipatiṣyanti valmīkam iva pannagāḥ // //",
    "GE09ram_03pu:ram_28.12a": "ye tvayā daṇḍakāraṇye bhakṣitā dharmacāriṇaḥ /",
    "GE09ram_03pu:ram_28.12b": "tān adya nihataḥ saṃkhye sasainyo 'nugamiṣyasi // //",
    "GE09ram_03pu:ram_28.13a": "adya tvāṃ nihataṃ bāṇaiḥ paśyantu paramarṣayaḥ /",
    "GE09ram_03pu:ram_28.13b": "nirayasthaṃ vimānasthā ye tvayā hiṃsitāḥ purā // //",
    "GE09ram_03pu:ram_28.14a": "prahara tvaṃ yathākāmaṃ kuru yatnaṃ kulādhama /",
    "GE09ram_03pu:ram_28.14b": "adya te pātayiṣyāmi śiras tālaphalaṃ yathā // //",
    "GE09ram_03pu:ram_28.15a": "evam uktas tu rāmeṇa kruddhaḥ saṃraktalocanaḥ /",
    "GE09ram_03pu:ram_28.15b": "pratyuvāca tato rāmaṃ prahasan krodhamūrchitaḥ // //",
    "GE09ram_03pu:ram_28.16a": "prākṛtān rākṣasān hatvā yuddhe daśarathātmaja /",
    "GE09ram_03pu:ram_28.16b": "ātmanā katham ātmānam apraśasyaṃ praśaṃsasi // //",
    "GE09ram_03pu:ram_28.17a": "vikrāntā balavanto vā ye bhavanti nararṣabhāḥ /",
    "GE09ram_03pu:ram_28.17b": "kathayanti na te kiṃcit tejasā svena garvitāḥ // //",
    "GE09ram_03pu:ram_28.18a": "prākṛtās tv akṛtātmāno loke kṣatriyapāṃsanāḥ /",
    "GE09ram_03pu:ram_28.18b": "nirarthakaṃ vikatthante yathā rāma vikatthase // //",
    "GE09ram_03pu:ram_28.19a": "kulaṃ vyapadiśan vīraḥ samare ko 'bhidhāsyati /",
    "GE09ram_03pu:ram_28.19b": "mṛtyukāle hi samprāpte svayam aprastave stavam // //",
    "GE09ram_03pu:ram_28.20a": "sarvathā tu laghutvaṃ te katthanena vidarśitam /",
    "GE09ram_03pu:ram_28.20b": "suvarṇapratirūpeṇa tapteneva kuśāgninā // //",
    "GE09ram_03pu:ram_28.21a": "na tu mām iha tiṣṭhantaṃ paśyasi tvaṃ gadādharam /",
    "GE09ram_03pu:ram_28.21b": "dharādharam ivākampyaṃ parvataṃ dhātubhiś citam // //",
    "GE09ram_03pu:ram_28.22a": "paryāpto 'haṃ gadāpāṇir hantuṃ prāṇān raṇe tava /",
    "GE09ram_03pu:ram_28.22b": "trayāṇām api lokānāṃ pāśahasta ivāntakaḥ // //",
    "GE09ram_03pu:ram_28.23a": "kāmaṃ bahv api vaktavyaṃ tvayi vakṣyāmi na tv aham /",
    "GE09ram_03pu:ram_28.23b": "astaṃ gaccheddhi savitā yuddhavighnas tato bhavet // //",
    "GE09ram_03pu:ram_28.24a": "caturdaśa sahasrāṇi rākṣasānāṃ hatāni te /",
    "GE09ram_03pu:ram_28.24b": "tvadvināśāt karomy adya teṣām aśrupramārjanam // //",
    "GE09ram_03pu:ram_28.25a": "ity uktvā paramakruddhas tāṃ gadāṃ paramāṅgadaḥ /",
    "GE09ram_03pu:ram_28.25b": "kharaś cikṣepa rāmāya pradīptām aśaniṃ yathā // //",
    "GE09ram_03pu:ram_28.26a": "kharabāhupramuktā sā pradīptā mahatī gadā /",
    "GE09ram_03pu:ram_28.26b": "bhasma vṛkṣāṃś ca gulmāṃś ca kṛtvāgāt tatsamīpataḥ // //",
    "GE09ram_03pu:ram_28.27a": "tām āpatantīṃ jvalitāṃ mṛtyupāśopamāṃ gadām /",
    "GE09ram_03pu:ram_28.27b": "antarikṣagatāṃ rāmaś cicheda bahudhā śaraiḥ // //",
    "GE09ram_03pu:ram_28.28a": "sā viśīrṇā śarair bhinnā papāta dharaṇītale /",
    "GE09ram_03pu:ram_28.28b": "gadāmantrauṣadhibalair vyālīva vinipātitā // //",
    "GE09ram_03pu:ram_29.1a": "bhittvā tu tāṃ gadāṃ bāṇai rāghavo dharmavatsalaḥ /",
    "GE09ram_03pu:ram_29.1b": "smayamānaḥ kharaṃ vākyaṃ saṃrabdham idam abravīt // //",
    "GE09ram_03pu:ram_29.2a": "etat te balasarvasvaṃ darśitaṃ rākṣasādhama /",
    "GE09ram_03pu:ram_29.2b": "śaktihīnataro matto vṛthā tvam avagarjasi // //",
    "GE09ram_03pu:ram_29.3a": "eṣā bāṇavinirbhinnā gadā bhūmitalaṃ gatā /",
    "GE09ram_03pu:ram_29.3b": "abhidhānapragalbhasya tava pratyayaghātinī // //",
    "GE09ram_03pu:ram_29.4a": "yat tvayoktaṃ vinaṣṭānām idam aśrupramārjanam /",
    "GE09ram_03pu:ram_29.4b": "rākṣasānāṃ karomīti mithyā tad api te vacaḥ // //",
    "GE09ram_03pu:ram_29.5a": "nīcasya kṣudraśīlasya mithyāvṛttasya rakṣasaḥ /",
    "GE09ram_03pu:ram_29.5b": "prāṇān apahariṣyāmi garutmān amṛtaṃ yathā // //",
    "GE09ram_03pu:ram_29.6a": "adya te bhinnakaṇṭhasya phenabudbudabhūṣitam /",
    "GE09ram_03pu:ram_29.6b": "vidāritasya madbāṇair mahī pāsyati śoṇitam // //",
    "GE09ram_03pu:ram_29.7a": "pāṃsurūṣitasarvāṅgaḥ srastanyastabhujadvayaḥ /",
    "GE09ram_03pu:ram_29.7b": "svapsyase gāṃ samāśliṣya durlabhāṃ pramadām iva // //",
    "GE09ram_03pu:ram_29.8a": "pravṛddhanidre śayite tvayi rākṣasapāṃsane /",
    "GE09ram_03pu:ram_29.8b": "bhaviṣyanty aśaraṇyānāṃ śaraṇyā daṇḍakā ime // //",
    "GE09ram_03pu:ram_29.9a": "janasthāne hatasthāne tava rākṣasa maccharaiḥ /",
    "GE09ram_03pu:ram_29.9b": "nirbhayā vicariṣyanti sarvato munayo vane // //",
    "GE09ram_03pu:ram_29.10a": "adya viprasariṣyanti rākṣasyo hatabāndhavāḥ /",
    "GE09ram_03pu:ram_29.10b": "bāṣpārdravadanā dīnā bhayād anyabhayāvahāḥ // //",
    "GE09ram_03pu:ram_29.11a": "adya śokarasajñās tā bhaviṣyanti niśācara /",
    "GE09ram_03pu:ram_29.11b": "anurūpakulāḥ patnyo yāsāṃ tvaṃ patir īdṛśaḥ // //",
    "GE09ram_03pu:ram_29.12a": "nṛśaṃsaśīla kṣudrātman nityaṃ brāhmaṇakaṇṭaka /",
    "GE09ram_03pu:ram_29.12b": "tvatkṛte śaṅkitair agnau munibhiḥ pātyate haviḥ // //",
    "GE09ram_03pu:ram_29.13a": "tam evam abhisaṃrabdhaṃ bruvāṇaṃ rāghavaṃ raṇe /",
    "GE09ram_03pu:ram_29.13b": "kharo nirbhartsayāmāsa roṣāt kharatarasvanaḥ // //",
    "GE09ram_03pu:ram_29.14a": "dṛḍhaṃ khalv avalipto 'si bhayeṣv api ca nirbhayaḥ /",
    "GE09ram_03pu:ram_29.14b": "vācyāvācyaṃ tato hi tvaṃ mṛtyuvaśyo na budhyase // //",
    "GE09ram_03pu:ram_29.15a": "kālapāśaparikṣiptā bhavanti puruṣā hi ye /",
    "GE09ram_03pu:ram_29.15b": "kāryākāryaṃ na jānanti te nirastaṣaḍindriyāḥ // //",
    "GE09ram_03pu:ram_29.16a": "evam uktvā tato rāmaṃ saṃrudhya bhrukuṭiṃ tataḥ /",
    "GE09ram_03pu:ram_29.16b": "sa dadarśa mahāsālam avidūre niśācaraḥ // //",
    "GE09ram_03pu:ram_29.17a": "raṇe praharaṇasyārthe sarvato hy avalokayan /",
    "GE09ram_03pu:ram_29.17b": "sa tam utpāṭayāmāsa saṃdṛśya daśanacchadam // //",
    "GE09ram_03pu:ram_29.18a": "taṃ samutkṣipya bāhubhyāṃ vinarditvā mahābalaḥ /",
    "GE09ram_03pu:ram_29.18b": "rāmam uddiśya cikṣepa hatas tvam iti cābravīt // //",
    "GE09ram_03pu:ram_29.19a": "tam āpatantaṃ bāṇaughaiś chittvā rāmaḥ pratāpavān /",
    "GE09ram_03pu:ram_29.19b": "roṣam āhārayat tīvraṃ nihantuṃ samare kharam // //",
    "GE09ram_03pu:ram_29.20a": "jātasvedas tato rāmo roṣād raktāntalocanaḥ /",
    "GE09ram_03pu:ram_29.20b": "nirbibheda sahasreṇa bāṇānāṃ samare kharam // //",
    "GE09ram_03pu:ram_29.21a": "tasya bāṇāntarād raktaṃ bahu susrāva phenilam /",
    "GE09ram_03pu:ram_29.21b": "gireḥ prasravaṇasyeva toyadhārāparisravaḥ // //",
    "GE09ram_03pu:ram_29.22a": "vihvalaḥ sa kṛto bāṇaiḥ kharo rāmeṇa saṃyuge /",
    "GE09ram_03pu:ram_29.22b": "matto rudhiragandhena tam evābhyadravad drutam // //",
    "GE09ram_03pu:ram_29.23a": "tam āpatantaṃ saṃrabdhaṃ kṛtāstro rudhirāplutam /",
    "GE09ram_03pu:ram_29.23b": "apāsarpat pratipadaṃ kiṃcit tvaritavikramaḥ // //",
    "GE09ram_03pu:ram_29.24a": "tataḥ pāvakasaṃkāśaṃ vadhāya samare śaram /",
    "GE09ram_03pu:ram_29.24b": "kharasya rāmo jagrāha brahmadaṇḍam ivāparam // //",
    "GE09ram_03pu:ram_29.25a": "sa tad dattaṃ maghavatā surarājena dhīmatā /",
    "GE09ram_03pu:ram_29.25b": "saṃdadhe ca sa dharmātmā mumoca ca kharaṃ prati // //",
    "GE09ram_03pu:ram_29.26a": "sa vimukto mahābāṇo nirghātasamaniḥsvanaḥ /",
    "GE09ram_03pu:ram_29.26b": "rāmeṇa dhanur udyamya kharasyorasi cāpatat // //",
    "GE09ram_03pu:ram_29.27a": "sa papāta kharo bhūmau dahyamānaḥ śarāgninā /",
    "GE09ram_03pu:ram_29.27b": "rudreṇaiva vinirdagdhaḥ śvetāraṇye yathāndhakaḥ // //",
    "GE09ram_03pu:ram_29.28a": "sa vṛtra iva vajreṇa phenena namucir yathā /",
    "GE09ram_03pu:ram_29.28b": "balo vendrāśanihato nipapāta hataḥ kharaḥ // //",
    "GE09ram_03pu:ram_29.29a": "tato rājarṣayaḥ sarve saṃgatāḥ paramarṣayaḥ /",
    "GE09ram_03pu:ram_29.29b": "sabhājya muditā rāmam idaṃ vacanam abruvan // //",
    "GE09ram_03pu:ram_29.30a": "etadarthaṃ mahātejā mahendraḥ pākaśāsanaḥ /",
    "GE09ram_03pu:ram_29.30b": "śarabhaṅgāśramaṃ puṇyam ājagāma puraṃdaraḥ // //",
    "GE09ram_03pu:ram_29.31a": "ānītas tvam imaṃ deśam upāyena maharṣibhiḥ /",
    "GE09ram_03pu:ram_29.31b": "eṣāṃ vadhārthaṃ krūrāṇāṃ rakṣasāṃ pāpakarmaṇām // //",
    "GE09ram_03pu:ram_29.32a": "tad idaṃ naḥ kṛtaṃ kāryaṃ tvayā daśarathātmaja /",
    "GE09ram_03pu:ram_29.32b": "sukhaṃ dharmaṃ cariṣyanti daṇḍakeṣu maharṣayaḥ // //",
    "GE09ram_03pu:ram_29.33a": "etasminn antare vīro lakṣmaṇaḥ saha sītayā /",
    "GE09ram_03pu:ram_29.33b": "giridurgād viniṣkramya saṃviveśāśramaṃ sukhī // //",
    "GE09ram_03pu:ram_29.34a": "tato rāmas tu vijayī pūjyamāno maharṣibhiḥ /",
    "GE09ram_03pu:ram_29.34b": "praviveśāśramaṃ vīro lakṣmaṇenābhivāditaḥ // //",
    "GE09ram_03pu:ram_29.35a": "taṃ dṛṣṭvā śatruhantāraṃ maharṣīṇāṃ sukhāvaham /",
    "GE09ram_03pu:ram_29.35b": "babhūva hṛṣṭā vaidehī bhartāraṃ pariṣasvaje // //",
    "GE09ram_03pu:ram_30.1a": "tataḥ śūrpaṇakhā dṛṣṭvā sahasrāṇi caturdaśa /",
    "GE09ram_03pu:ram_30.1b": "hatāny ekena rāmeṇa rakṣasāṃ bhīmakarmaṇām // //",
    "GE09ram_03pu:ram_30.2a": "dūṣaṇaṃ ca kharaṃ caiva hataṃ triśirasaṃ raṇe /",
    "GE09ram_03pu:ram_30.2b": "dṛṣṭvā punar mahānādaṃ nanāda jaladopamā // //",
    "GE09ram_03pu:ram_30.3a": "sā dṛṣṭvā karma rāmasya kṛtam anyaiḥ suduṣkaram /",
    "GE09ram_03pu:ram_30.3b": "jagāma paramodvignā laṅkāṃ rāvaṇapālitām // //",
    "GE09ram_03pu:ram_30.4a": "sā dadarśa vimānāgre rāvaṇaṃ dīptatejasam /",
    "GE09ram_03pu:ram_30.4b": "upopaviṣṭaṃ sacivair marudbhir iva vāsavam // //",
    "GE09ram_03pu:ram_30.5a": "āsīnaṃ sūryasaṃkāśe kāñcane paramāsane /",
    "GE09ram_03pu:ram_30.5b": "rukmavedigataṃ prājyaṃ jvalantam iva pāvakam // //",
    "GE09ram_03pu:ram_30.6a": "devagandharvabhūtānām ṛṣīṇāṃ ca mahātmanām /",
    "GE09ram_03pu:ram_30.6b": "ajeyaṃ samare śūraṃ vyāttānanam ivāntakam // //",
    "GE09ram_03pu:ram_30.7a": "devāsuravimardeṣu vajrāśanikṛtavraṇam /",
    "GE09ram_03pu:ram_30.7b": "airāvataviṣāṇāgrair utkṛṣṭakiṇavakṣasam // //",
    "GE09ram_03pu:ram_30.8a": "viṃśadbhujaṃ daśagrīvaṃ darśanīyaparicchadam /",
    "GE09ram_03pu:ram_30.8b": "viśālavakṣasaṃ vīraṃ rājalakṣmaṇalakṣitam // //",
    "GE09ram_03pu:ram_30.9a": "snigdhavaiḍūryasaṃkāśaṃ taptakāñcanakuṇḍalam /",
    "GE09ram_03pu:ram_30.9b": "subhujaṃ śukladaśanaṃ mahāsyaṃ parvatopamam // //",
    "GE09ram_03pu:ram_30.10a": "viṣṇucakranipātaiś ca śataśo devasaṃyuge /",
    "GE09ram_03pu:ram_30.10b": "āhatāṅgaṃ samastaiś ca devapraharaṇais tathā // //",
    "GE09ram_03pu:ram_30.11a": "akṣobhyāṇāṃ samudrāṇāṃ kṣobhaṇaṃ kṣiprakāriṇam /",
    "GE09ram_03pu:ram_30.11b": "kṣeptāraṃ parvatāgrāṇāṃ surāṇāṃ ca pramardanam // //",
    "GE09ram_03pu:ram_30.12a": "ucchettāraṃ ca dharmāṇāṃ paradārābhimarśanam /",
    "GE09ram_03pu:ram_30.12b": "sarvadivyāstrayoktāraṃ yajñavighnakaraṃ sadā // //",
    "GE09ram_03pu:ram_30.13a": "purīṃ bhogavatīṃ gatvā parājitya ca vāsukim /",
    "GE09ram_03pu:ram_30.13b": "takṣakasya priyāṃ bhāryāṃ parājitya jahāra yaḥ // //",
    "GE09ram_03pu:ram_30.14a": "kailāsaṃ parvataṃ gatvā vijitya naravāhanam /",
    "GE09ram_03pu:ram_30.14b": "vimānaṃ puṣpakaṃ tasya kāmagaṃ vai jahāra yaḥ // //",
    "GE09ram_03pu:ram_30.15a": "vanaṃ caitrarathaṃ divyaṃ nalinīṃ nandanaṃ vanam /",
    "GE09ram_03pu:ram_30.15b": "vināśayati yaḥ krodhād devodyānāni vīryavān // //",
    "GE09ram_03pu:ram_30.16a": "candrasūryau mahābhāgāv uttiṣṭhantau paraṃtapau /",
    "GE09ram_03pu:ram_30.16b": "nivārayati bāhubhyāṃ yaḥ śailaśikharopamaḥ // //",
    "GE09ram_03pu:ram_30.17a": "daśavarṣasahasrāṇi tapas taptvā mahāvane /",
    "GE09ram_03pu:ram_30.17b": "purā svayambhuve dhīraḥ śirāṃsy upajahāra yaḥ // //",
    "GE09ram_03pu:ram_30.18a": "devadānavagandharva- piśācapatagoragaiḥ /",
    "GE09ram_03pu:ram_30.18b": "abhayaṃ yasya saṃgrāme mṛtyuto mānuṣād ṛte // //",
    "GE09ram_03pu:ram_30.19a": "mantrair abhiṣutaṃ puṇyam adhvareṣu dvijātibhiḥ /",
    "GE09ram_03pu:ram_30.19b": "havirdhāneṣu yaḥ somam upahanti mahābalaḥ // //",
    "GE09ram_03pu:ram_30.19c": "āptayajñaharaṃ krūraṃ brahmaghnaṃ duṣṭacāriṇam /",
    "GE09ram_03pu:ram_30.20a": "karkaśaṃ niranukrośaṃ prajānām ahite ratam /",
    "GE09ram_03pu:ram_30.20b": "rāvaṇaṃ sarvabhūtānāṃ sarvalokabhayāvaham // //",
    "GE09ram_03pu:ram_30.20c": "rākṣasī bhrātaraṃ krūraṃ sā dadarśa mahābalam /",
    "GE09ram_03pu:ram_30.21a": "taṃ divyavastrābharaṇaṃ divyamālyopaśobhitam /",
    "GE09ram_03pu:ram_30.21b": "rākṣasendraṃ mahābhāgaṃ paulastyakulanandanam // //",
    "GE09ram_03pu:ram_30.22a": "tam abravīd dīptaviśālalocanaṃ pradarśayitvā bhayamohamūrchitā /",
    "GE09ram_03pu:ram_30.22b": "sudāruṇaṃ vākyam abhītacāriṇī mahātmanā śūrpaṇakhā virūpitā // //",
    "GE09ram_03pu:ram_31.1a": "tataḥ śūrpaṇakhā dīnā rāvaṇaṃ lokarāvaṇam /",
    "GE09ram_03pu:ram_31.1b": "amātyamadhye saṃkruddhā paruṣaṃ vākyam abravīt // //",
    "GE09ram_03pu:ram_31.2a": "pramattaḥ kāmabhogeṣu svairavṛtto niraṅkuśaḥ /",
    "GE09ram_03pu:ram_31.2b": "samutpannaṃ bhayaṃ ghoraṃ boddhavyaṃ nāvabudhyase // //",
    "GE09ram_03pu:ram_31.3a": "saktaṃ grāmyeṣu bhogeṣu kāmavṛttaṃ mahīpatim /",
    "GE09ram_03pu:ram_31.3b": "lubdhaṃ na bahu manyante śmaśānāgnim iva prajāḥ // //",
    "GE09ram_03pu:ram_31.4a": "svayaṃ kāryāṇi yaḥ kāle nānutiṣṭhati pārthivaḥ /",
    "GE09ram_03pu:ram_31.4b": "sa tu vai saha rājyena taiś ca kāryair vinaśyati // //",
    "GE09ram_03pu:ram_31.5a": "ayuktacāraṃ durdarśam asvādhīnaṃ narādhipam /",
    "GE09ram_03pu:ram_31.5b": "varjayanti narā dūrān nadīpaṅkam iva dvipāḥ // //",
    "GE09ram_03pu:ram_31.6a": "ye na rakṣanti viṣayam asvādhīnā narādhipāḥ /",
    "GE09ram_03pu:ram_31.6b": "te na vṛddhyā prakāśante girayaḥ sāgare yathā // //",
    "GE09ram_03pu:ram_31.7a": "ātmavadbhir vigṛhya tvaṃ devagandharvadānavaiḥ /",
    "GE09ram_03pu:ram_31.7b": "ayuktacāraś capalaḥ kathaṃ rājā bhaviṣyasi // //",
    "GE09ram_03pu:ram_31.8a": "yeṣāṃ cāraś ca kośaś ca nayaś ca jayatāṃ vara /",
    "GE09ram_03pu:ram_31.8b": "asvādhīnā narendrāṇāṃ prākṛtais te janaiḥ samāḥ // //",
    "GE09ram_03pu:ram_31.9a": "yasmāt paśyanti dūrasthān sarvān arthān narādhipāḥ /",
    "GE09ram_03pu:ram_31.9b": "cāreṇa tasmād ucyante rājāno dīrghacakṣuṣaḥ // //",
    "GE09ram_03pu:ram_31.10a": "ayuktacāraṃ manye tvāṃ prākṛtaiḥ sacivair vṛtam /",
    "GE09ram_03pu:ram_31.10b": "svajanaṃ ca janasthānaṃ hataṃ yo nāvabudhyase // //",
    "GE09ram_03pu:ram_31.11a": "caturdaśa sahasrāṇi rakṣasāṃ bhīmakarmaṇām /",
    "GE09ram_03pu:ram_31.11b": "hatāny ekena rāmeṇa kharaś ca sahadūṣaṇaḥ // //",
    "GE09ram_03pu:ram_31.12a": "ṛṣīṇām abhayaṃ dattaṃ kṛtakṣemāś ca daṇḍakāḥ /",
    "GE09ram_03pu:ram_31.12b": "dharṣitaṃ ca janasthānaṃ rāmeṇākliṣṭakarmaṇā // //",
    "GE09ram_03pu:ram_31.13a": "tvaṃ tu lubdhaḥ pramattaś ca parādhīnaś ca rāvaṇa /",
    "GE09ram_03pu:ram_31.13b": "viṣaye sve samutpannaṃ bhayaṃ yo nāvabudhyase // //",
    "GE09ram_03pu:ram_31.14a": "tīkṣṇam alpapradātāraṃ pramattaṃ garvitaṃ śaṭham /",
    "GE09ram_03pu:ram_31.14b": "vyasane sarvabhūtāni nābhidhāvanti pārthivam // //",
    "GE09ram_03pu:ram_31.15a": "atimāninam agrāhyam ātmasaṃbhāvitaṃ naram /",
    "GE09ram_03pu:ram_31.15b": "krodhanaṃ vyasane hanti svajano 'pi narādhipam // //",
    "GE09ram_03pu:ram_31.16a": "nānutiṣṭhati kāryāṇi bhayeṣu na bibheti ca /",
    "GE09ram_03pu:ram_31.16b": "kṣipraṃ rājyāc cyuto dīnas tṛṇais tulyo bhaviṣyati // //",
    "GE09ram_03pu:ram_31.17a": "śuṣkakāṣṭhair bhavet kāryaṃ loṣṭair api ca pāṃsubhiḥ /",
    "GE09ram_03pu:ram_31.17b": "na tu sthānāt paribhraṣṭaiḥ kāryaṃ syād vasudhādhipaiḥ // //",
    "GE09ram_03pu:ram_31.18a": "upabhuktaṃ yathā vāsaḥ srajo vā mṛditā yathā /",
    "GE09ram_03pu:ram_31.18b": "evaṃ rājyāt paribhraṣṭaḥ samartho 'pi nirarthakaḥ // //",
    "GE09ram_03pu:ram_31.19a": "apramattaś ca yo rājā sarvajño vijitendriyaḥ /",
    "GE09ram_03pu:ram_31.19b": "kṛtajño dharmaśīlaś ca sa rājā tiṣṭhate ciram // //",
    "GE09ram_03pu:ram_31.20a": "nayanābhyāṃ prasupto 'pi jāgarti nayacakṣuṣā /",
    "GE09ram_03pu:ram_31.20b": "vyaktakrodhaprasādaś ca sa rājā pūjyate janaiḥ // //",
    "GE09ram_03pu:ram_31.21a": "tvaṃ tu rāvaṇa durbuddhir guṇair etair vivarjitaḥ /",
    "GE09ram_03pu:ram_31.21b": "yasya te 'viditaś cārai rakṣasāṃ sumahān vadhaḥ // //",
    "GE09ram_03pu:ram_31.21c": "parāvamantā viṣayeṣu saṃgato na deśakālapravibhāgatattvavit /",
    "GE09ram_03pu:ram_31.21d": "ayuktabuddhir guṇadoṣaniścaye vipannarājyo na cirād vipatsyate //",
    "GE09ram_03pu:ram_31.21e": "iti svadoṣān parikīrtitāṃs tayā samīkṣya buddhyā kṣaṇadācareśvaraḥ /",
    "GE09ram_03pu:ram_31.21f": "dhanena darpeṇa balena cānvito vicintayāmāsa ciraṃ sa rāvaṇaḥ //",
    "GE09ram_03pu:ram_32.1a": "tataḥ śūrpaṇakhāṃ kruddhāṃ bruvatīṃ paruṣaṃ vacaḥ /",
    "GE09ram_03pu:ram_32.1b": "amātyamadhye saṃkruddhaḥ paripapraccha rāvaṇaḥ // //",
    "GE09ram_03pu:ram_32.2a": "kaś ca rāmaḥ kathaṃvīryaḥ kiṃrūpaḥ kiṃparākramaḥ /",
    "GE09ram_03pu:ram_32.2b": "kimarthaṃ daṇḍakāraṇyaṃ praviṣṭaś ca suduścaram // //",
    "GE09ram_03pu:ram_32.3a": "āyudhaṃ kiṃ ca rāmasya nihatā yena rākṣasāḥ /",
    "GE09ram_03pu:ram_32.3b": "kharaś ca nihataḥ saṃkhye dūṣaṇas triśirās tathā // //",
    "GE09ram_03pu:ram_32.4a": "ity uktā rākṣasendreṇa rākṣasī krodhamūrchitā /",
    "GE09ram_03pu:ram_32.4b": "tato rāmaṃ yathānyāyam ākhyātum upacakrame // //",
    "GE09ram_03pu:ram_32.5a": "dīrghabāhur viśālākṣaś cīrakṛṣṇājināmbaraḥ /",
    "GE09ram_03pu:ram_32.5b": "kandarpasamarūpaś ca rāmo daśarathātmajaḥ // //",
    "GE09ram_03pu:ram_32.6a": "śakracāpanibhaṃ cāpaṃ vikṛṣya kanakāṅgadam /",
    "GE09ram_03pu:ram_32.6b": "dīptān kṣipati nārācān sarpān iva mahāviṣān // //",
    "GE09ram_03pu:ram_32.7a": "nādadānaṃ śarān ghorān na muñcantaṃ mahābalam /",
    "GE09ram_03pu:ram_32.7b": "na kārmukaṃ vikarṣantaṃ rāmaṃ paśyāmi saṃyuge // //",
    "GE09ram_03pu:ram_32.8a": "hanyamānaṃ tu tat sainyaṃ paśyāmi śaravṛṣṭibhiḥ /",
    "GE09ram_03pu:ram_32.8b": "indreṇevottamaṃ sasyam āhataṃ tv aśmavṛṣṭibhiḥ // //",
    "GE09ram_03pu:ram_32.9a": "rakṣasāṃ bhīmavīryāṇāṃ sahasrāṇi caturdaśa /",
    "GE09ram_03pu:ram_32.9b": "nihatāni śarais tīkṣṇais tenaikena padātinā // //",
    "GE09ram_03pu:ram_32.10a": "ardhādhikamuhūrtena kharaś ca sahadūṣaṇaḥ /",
    "GE09ram_03pu:ram_32.10b": "ṛṣīṇām abhayaṃ dattaṃ kṛtakṣemāś ca daṇḍakāḥ // //",
    "GE09ram_03pu:ram_32.11a": "ekā kathaṃcin muktāhaṃ paribhūya mahātmanā /",
    "GE09ram_03pu:ram_32.11b": "strīvadhaṃ śaṅkamānena rāmeṇa viditātmanā // //",
    "GE09ram_03pu:ram_32.12a": "bhrātā cāsya mahātejā guṇatas tulyavikramaḥ /",
    "GE09ram_03pu:ram_32.12b": "anuraktaś ca bhaktaś ca lakṣmaṇo nāma vīryavān // //",
    "GE09ram_03pu:ram_32.13a": "amarṣī durjayo jetā vikrānto buddhimān balī /",
    "GE09ram_03pu:ram_32.13b": "rāmasya dakṣiṇo bāhur nityaṃ prāṇo bahiścaraḥ // //",
    "GE09ram_03pu:ram_32.14a": "rāmasya tu viśālākṣī dharmapatnī yaśasvinī /",
    "GE09ram_03pu:ram_32.14b": "sītā nāma varārohā vaidehī tanumadhyamā // //",
    "GE09ram_03pu:ram_32.15a": "naiva devī na gandharvī na yakṣī na ca kiṃnarī /",
    "GE09ram_03pu:ram_32.15b": "tathārūpā mayā nārī dṛṣṭapūrvā mahītale // //",
    "GE09ram_03pu:ram_32.16a": "yasya sītā bhaved bhāryā yaṃ ca hṛṣṭā pariṣvajet /",
    "GE09ram_03pu:ram_32.16b": "atijīvet sa sarveṣu lokeṣv api puraṃdarāt // //",
    "GE09ram_03pu:ram_32.17a": "sā suśīlā vapuḥślāghyā rūpeṇāpratimā bhuvi /",
    "GE09ram_03pu:ram_32.17b": "tavānurūpā bhāryā sā tvaṃ ca tasyās tathā patiḥ // //",
    "GE09ram_03pu:ram_32.18a": "tāṃ tu vistīrṇajaghanāṃ pīnottuṅgapayodharām /",
    "GE09ram_03pu:ram_32.18b": "bhāryārthe tu tavānetum udyatāhaṃ varānanām // //",
    "GE09ram_03pu:ram_32.19a": "tāṃ tu dṛṣṭvādya vaidehīṃ pūrṇacandranibhānanām /",
    "GE09ram_03pu:ram_32.19b": "manmathasya śarāṇāṃ ca tvaṃ vidheyo bhaviṣyasi // //",
    "GE09ram_03pu:ram_32.20a": "yadi tasyām abhiprāyo bhāryārthe tava jāyate /",
    "GE09ram_03pu:ram_32.20b": "śīghram uddhriyatāṃ pādo jayārtham iha dakṣiṇaḥ // //",
    "GE09ram_03pu:ram_32.21a": "kuru priyaṃ tathā teṣāṃ rakṣasāṃ rākṣaseśvara /",
    "GE09ram_03pu:ram_32.21b": "vadhāt tasya nṛśaṃsasya rāmasyāśramavāsinaḥ // //",
    "GE09ram_03pu:ram_32.22a": "taṃ śarair niśitair hatvā lakṣmaṇaṃ ca mahāratham /",
    "GE09ram_03pu:ram_32.22b": "hatanāthāṃ sukhaṃ sītāṃ yathāvad upabhokṣyase // //",
    "GE09ram_03pu:ram_32.23a": "rocate yadi te vākyaṃ mamaitad rākṣaseśvara /",
    "GE09ram_03pu:ram_32.23b": "kriyatāṃ nirviśaṅkena vacanaṃ mama rāghava // //",
    "GE09ram_03pu:ram_32.24a": "niśamya rāmeṇa śarair ajihmagair hatāñ janasthānagatān niśācarān /",
    "GE09ram_03pu:ram_32.24b": "kharaṃ ca buddhvā nihataṃ ca dūṣaṇaṃ tvam adya kṛtyaṃ pratipattum arhasi // //",
    "GE09ram_03pu:ram_33.1a": "tataḥ śūrpaṇakhāvākyaṃ tac chrutvā romaharṣaṇam /",
    "GE09ram_03pu:ram_33.1b": "sacivān abhyanujñāya kāryaṃ buddhvā jagāma ha // //",
    "GE09ram_03pu:ram_33.2a": "tat kāryam anugamyātha yathāvad upalabhya ca /",
    "GE09ram_03pu:ram_33.2b": "doṣāṇāṃ ca guṇānāṃ ca sampradhārya balābalam // //",
    "GE09ram_03pu:ram_33.3a": "iti kartavyam ity eva kṛtvā niścayam ātmanaḥ /",
    "GE09ram_03pu:ram_33.3b": "sthirabuddhis tato ramyāṃ yānaśālāṃ jagāma ha // //",
    "GE09ram_03pu:ram_33.4a": "yānaśālāṃ tato gatvā pracchanno rākṣasādhipaḥ /",
    "GE09ram_03pu:ram_33.4b": "sūtaṃ saṃcodayāmāsa rathaḥ saṃyujyatām iti // //",
    "GE09ram_03pu:ram_33.5a": "evam uktaḥ kṣaṇenaiva sārathir laghuvikramaḥ /",
    "GE09ram_03pu:ram_33.5b": "rathaṃ saṃyojayāmāsa tasyābhimatam uttamam // //",
    "GE09ram_03pu:ram_33.6a": "kāñcanaṃ ratham āsthāya kāmagaṃ ratnabhūṣitam /",
    "GE09ram_03pu:ram_33.6b": "piśācavadanair yuktaṃ kharaiḥ kanakabhūṣaṇaiḥ // //",
    "GE09ram_03pu:ram_33.7a": "meghapratimanādena sa tena dhanadānujaḥ /",
    "GE09ram_03pu:ram_33.7b": "rākṣasādhipatiḥ śrīmān yayau nadanadīpatim // //",
    "GE09ram_03pu:ram_33.8a": "sa śvetavālavyasanaḥ śvetacchattro daśānanaḥ /",
    "GE09ram_03pu:ram_33.8b": "snigdhavaiḍūryasaṃkāśas taptakāñcanabhūṣaṇaḥ // //",
    "GE09ram_03pu:ram_33.9a": "daśāsyo viṃśatibhujo darśanīyaparicchadaḥ /",
    "GE09ram_03pu:ram_33.9b": "tridaśārir munīndraghno daśaśīrṣa ivādrirāṭ // //",
    "GE09ram_03pu:ram_33.10a": "kāmagaṃ ratham āsthāya śuśubhe rākṣasādhipaḥ /",
    "GE09ram_03pu:ram_33.10b": "vidyunmaṇḍalavān meghaḥ sabalāka ivāmbare // //",
    "GE09ram_03pu:ram_33.11a": "saśailaṃ sāgarānūpaṃ vīryavān avalokayan /",
    "GE09ram_03pu:ram_33.11b": "nānāpuṣpaphalair vṛkṣair anukīrṇaṃ sahasraśaḥ // //",
    "GE09ram_03pu:ram_33.12a": "śītamaṅgalatoyābhiḥ padminībhiḥ samantataḥ /",
    "GE09ram_03pu:ram_33.12b": "viśālair āśramapadair vedimadbhiḥ samāvṛtam // //",
    "GE09ram_03pu:ram_33.13a": "kadalyāḍhakīsambādhaṃ nālikeropaśobhitam /",
    "GE09ram_03pu:ram_33.13b": "sālais tālais tamālaiś ca tarubhiś ca supuṣpitaiḥ // //",
    "GE09ram_03pu:ram_33.14a": "atyantaniyatāhāraiḥ śobhitaṃ paramarṣibhiḥ /",
    "GE09ram_03pu:ram_33.14b": "nāgaiḥ suparṇair gandharvaiḥ kiṃnaraiś ca sahasraśaḥ // //",
    "GE09ram_03pu:ram_33.15a": "jitakāmaiś ca siddhaiś ca cāraṇaiś copaśobhitam /",
    "GE09ram_03pu:ram_33.15b": "ājair vaikhānasair māṣair vālakhilyair marīcipaiḥ // //",
    "GE09ram_03pu:ram_33.16a": "divyābharaṇamālyābhir divyarūpābhir āvṛtam /",
    "GE09ram_03pu:ram_33.16b": "krīḍāratividhijñābhir apsarobhiḥ sahasraśaḥ // //",
    "GE09ram_03pu:ram_33.17a": "sevitaṃ devapatnībhiḥ śrīmatībhiḥ śriyā vṛtam /",
    "GE09ram_03pu:ram_33.17b": "devadānavasaṃghaiś ca caritaṃ tv amṛtāśibhiḥ // //",
    "GE09ram_03pu:ram_33.18a": "haṃsakrauñcaplavākīrṇaṃ sārasaiḥ saṃpraṇāditam /",
    "GE09ram_03pu:ram_33.18b": "vaiḍūryaprastaraṃ ramyaṃ snigdhaṃ sāgaratejasā // //",
    "GE09ram_03pu:ram_33.19a": "pāṇḍurāṇi viśālāni divyamālyayutāni ca /",
    "GE09ram_03pu:ram_33.19b": "tūryagītābhijuṣṭāni vimānāni samantataḥ // //",
    "GE09ram_03pu:ram_33.20a": "tapasā jitalokānāṃ kāmagāny abhisaṃpatan /",
    "GE09ram_03pu:ram_33.20b": "gandharvāpsarasaś caiva dadarśa dhanadānujaḥ // //",
    "GE09ram_03pu:ram_33.21a": "niryāsarasamūlānāṃ candanānāṃ sahasraśaḥ /",
    "GE09ram_03pu:ram_33.21b": "vanāni paśyan saumyāni ghrāṇatṛptikarāṇi ca // //",
    "GE09ram_03pu:ram_33.22a": "agarūṇāṃ ca mukhyānāṃ vanāny upavanāni ca /",
    "GE09ram_03pu:ram_33.22b": "takkolānāṃ ca jātyānāṃ phalānāṃ ca sugandhinām // //",
    "GE09ram_03pu:ram_33.23a": "puṣpāṇi ca tamālasya gulmāni maricasya ca /",
    "GE09ram_03pu:ram_33.23b": "muktānāṃ ca samūhāni śuṣyamāṇāni tīrataḥ // //",
    "GE09ram_03pu:ram_33.24a": "śaṅkhānāṃ prastaraṃ caiva pravālanicayaṃ tathā /",
    "GE09ram_03pu:ram_33.24b": "kāñcanāni ca śailāni rājatāni ca sarvaśaḥ // //",
    "GE09ram_03pu:ram_33.25a": "prasravāṇi manojñāni prasannāni hradāni ca /",
    "GE09ram_03pu:ram_33.25b": "dhanadhānyopapannāni strīratnair āvṛtāni ca // //",
    "GE09ram_03pu:ram_33.26a": "hastyaśvarathagāḍhāni nagarāṇy avalokayan /",
    "GE09ram_03pu:ram_33.26b": "taṃ samaṃ sarvataḥ snigdhaṃ mṛdusaṃsparśamārutam // //",
    "GE09ram_03pu:ram_33.27a": "anūpaṃ sindhurājasya dadarśa tridivopamam /",
    "GE09ram_03pu:ram_33.27b": "tatrāpaśyat sa meghābhaṃ nyagrodham ṛṣibhir vṛtam // //",
    "GE09ram_03pu:ram_33.27c": "samantād yasya tāḥ śākhāḥ śatayojanam āyatāḥ /",
    "GE09ram_03pu:ram_33.28a": "yasya hastinam ādāya mahākāyaṃ ca kacchapam /",
    "GE09ram_03pu:ram_33.28b": "bhakṣārthaṃ garuḍaḥ śākhām ājagāma mahābalaḥ // //",
    "GE09ram_03pu:ram_33.29a": "tasya tāṃ sahasā śākhāṃ bhāreṇa patagottamaḥ /",
    "GE09ram_03pu:ram_33.29b": "suparṇaḥ parṇabahulāṃ babhañjātha mahābalaḥ // //",
    "GE09ram_03pu:ram_33.30a": "tatra vaikhānasā māṣā vālakhilyā marīcipāḥ /",
    "GE09ram_03pu:ram_33.30b": "ajā babhūvur dhūmrāś ca saṃgatāḥ paramarṣayaḥ // //",
    "GE09ram_03pu:ram_33.31a": "teṣāṃ dayārthaṃ garuḍas tāṃ śākhāṃ śatayojanām /",
    "GE09ram_03pu:ram_33.31b": "jagāmādāya vegena tau cobhau gajakacchapau // //",
    "GE09ram_03pu:ram_33.31c": "ekapādena dharmātmā bhakṣayitvā tad āmiṣam /",
    "GE09ram_03pu:ram_33.32a": "niṣādaviṣayaṃ hatvā śākhayā patagottamaḥ /",
    "GE09ram_03pu:ram_33.32b": "praharṣam atulaṃ lebhe mokṣayitvā mahāmunīn // //",
    "GE09ram_03pu:ram_33.33a": "sa tenaiva praharṣeṇa dviguṇīkṛtavikramaḥ /",
    "GE09ram_03pu:ram_33.33b": "amṛtānayanārthaṃ vai cakāra matimān matim // //",
    "GE09ram_03pu:ram_33.34a": "ayojālāni nirmathya bhittvā ratnagṛhaṃ varam /",
    "GE09ram_03pu:ram_33.34b": "mahendrabhavanād guptam ājahārāmṛtaṃ tataḥ // //",
    "GE09ram_03pu:ram_33.35a": "taṃ maharṣigaṇair juṣṭaṃ suparṇakṛtalakṣaṇam /",
    "GE09ram_03pu:ram_33.35b": "nāmnā subhadraṃ nyagrodhaṃ dadarśa dhanadānujaḥ // //",
    "GE09ram_03pu:ram_33.36a": "taṃ tu gatvā paraṃ pāraṃ samudrasya nadīpateḥ /",
    "GE09ram_03pu:ram_33.36b": "dadarśāśramam ekānte puṇye ramye vanāntare // //",
    "GE09ram_03pu:ram_33.37a": "tatra kṛṣṇājinadharaṃ jaṭāvalkaladhāriṇam /",
    "GE09ram_03pu:ram_33.37b": "dadarśa niyatāhāraṃ mārīcaṃ nāma rākṣasam // //",
    "GE09ram_03pu:ram_33.38a": "sa rāvaṇaḥ samāgamya vidhivat tena rakṣasā /",
    "GE09ram_03pu:ram_33.38b": "tataḥ paścād idaṃ vākyam abravīd vākyakovidaḥ // //",
    "GE09ram_03pu:ram_34.1a": "mārīca śrūyatāṃ tāta vacanaṃ mama bhāṣataḥ /",
    "GE09ram_03pu:ram_34.1b": "ārto 'smi mama cārtasya bhavān hi paramā gatiḥ // //",
    "GE09ram_03pu:ram_34.2a": "jānīṣe tvaṃ janasthānaṃ bhrātā yatra kharo mama /",
    "GE09ram_03pu:ram_34.2b": "dūṣaṇaś ca mahābāhuḥ svasā śūrpaṇakhā ca me // //",
    "GE09ram_03pu:ram_34.3a": "triśirāś ca mahātejā rākṣasaḥ piśitāśanaḥ /",
    "GE09ram_03pu:ram_34.3b": "anye ca bahavaḥ śūrā labdhalakṣā niśācarāḥ // //",
    "GE09ram_03pu:ram_34.4a": "vasanti manniyogena adhivāsaṃ ca rākṣasaḥ /",
    "GE09ram_03pu:ram_34.4b": "bādhamānā mahāraṇye munīn ye dharmacāriṇaḥ // //",
    "GE09ram_03pu:ram_34.5a": "caturdaśa sahasrāṇi rakṣasāṃ bhīmakarmaṇām /",
    "GE09ram_03pu:ram_34.5b": "śūrāṇāṃ labdhalakṣāṇāṃ kharacittānuvartinām // //",
    "GE09ram_03pu:ram_34.6a": "te tv idānīṃ janasthāne vasamānā mahābalāḥ /",
    "GE09ram_03pu:ram_34.6b": "saṃgatāḥ param āyattā rāmeṇa saha saṃyuge // //",
    "GE09ram_03pu:ram_34.7a": "tena saṃjātaroṣeṇa rāmeṇa raṇamūrdhani /",
    "GE09ram_03pu:ram_34.7b": "anuktvā paruṣaṃ kiṃcic charair vyāpāritaṃ dhanuḥ // //",
    "GE09ram_03pu:ram_34.8a": "caturdaśa sahasrāṇi rakṣasāṃ bhīmakarmaṇām /",
    "GE09ram_03pu:ram_34.8b": "nihatāni śarais tīkṣṇair mānuṣeṇa padātinā // //",
    "GE09ram_03pu:ram_34.9a": "kharaś ca nihataḥ saṃkhye dūṣaṇaś ca nipātitaḥ /",
    "GE09ram_03pu:ram_34.9b": "hatvā triśirasaṃ cāpi nirbhayā daṇḍakāḥ kṛtāḥ // //",
    "GE09ram_03pu:ram_34.10a": "pitrā nirastaḥ kruddhena sabhāryaḥ kṣīṇajīvitaḥ /",
    "GE09ram_03pu:ram_34.10b": "sa hantā tasya sainyasya rāmaḥ kṣatriyapāṃsanaḥ // //",
    "GE09ram_03pu:ram_34.11a": "aśīlaḥ karkaśas tīkṣṇo mūrkho lubdho 'jitendriyaḥ /",
    "GE09ram_03pu:ram_34.11b": "tyaktadharmas tv adharmātmā bhūtānām ahite rataḥ // //",
    "GE09ram_03pu:ram_34.12a": "yena vairaṃ vināraṇye sattvam āśritya kevalam /",
    "GE09ram_03pu:ram_34.12b": "karṇanāsāpahāreṇa bhaginī me virūpitā // //",
    "GE09ram_03pu:ram_34.13a": "tasya bhāryāṃ janasthānāt sītāṃ surasutopamām /",
    "GE09ram_03pu:ram_34.13b": "ānayiṣyāmi vikramya sahāyas tatra me bhava // //",
    "GE09ram_03pu:ram_34.14a": "tvayā hy ahaṃ sahāyena pārśvasthena mahābala /",
    "GE09ram_03pu:ram_34.14b": "bhrātṛbhiś ca surān yuddhe samagrān nābhicintaye // //",
    "GE09ram_03pu:ram_34.15a": "tat sahāyo bhava tvaṃ me samartho hy asi rākṣasa /",
    "GE09ram_03pu:ram_34.15b": "vīrye yuddhe ca darpe ca na hy asti sadṛśas tava // //",
    "GE09ram_03pu:ram_34.16a": "etadartham ahaṃ prāptas tvatsamīpaṃ niśācara /",
    "GE09ram_03pu:ram_34.16b": "śṛṇu tat karma sāhāyye yat kāryaṃ vacanān mama // //",
    "GE09ram_03pu:ram_34.17a": "sauvarṇas tvaṃ mṛgo bhūtvā citro rajatabindubhiḥ /",
    "GE09ram_03pu:ram_34.17b": "āśrame tasya rāmasya sītāyāḥ pramukhe cara // //",
    "GE09ram_03pu:ram_34.18a": "tvāṃ tu niḥsaṃśayaṃ sītā dṛṣṭvā tu mṛgarūpiṇam /",
    "GE09ram_03pu:ram_34.18b": "gṛhyatām iti bhartāraṃ lakṣmaṇaṃ cābhidhāsyati // //",
    "GE09ram_03pu:ram_34.19a": "tatas tayor apāye tu śūnye sītāṃ yathāsukham /",
    "GE09ram_03pu:ram_34.19b": "nirābādho hariṣyāmi rāhuś candraprabhām iva // //",
    "GE09ram_03pu:ram_34.20a": "tataḥ paścāt sukhaṃ rāme bhāryāharaṇakarśite /",
    "GE09ram_03pu:ram_34.20b": "viśrabdhaḥ prahariṣyāmi kṛtārthenāntarātmanā // //",
    "GE09ram_03pu:ram_34.21a": "tasya rāmakathāṃ śrutvā mārīcasya mahātmanaḥ /",
    "GE09ram_03pu:ram_34.21b": "śuṣkaṃ samabhavad vaktraṃ paritrasto babhūva ca // //",
    "GE09ram_03pu:ram_34.21c": "sa rāvaṇaṃ trastaviṣaṇṇacetā mahāvane rāmaparākramajñaḥ /",
    "GE09ram_03pu:ram_34.21d": "kṛtāñjalis tattvam uvāca vākyaṃ hitaṃ ca tasmai hitam ātmanaś ca //",
    "GE09ram_03pu:ram_35.1a": "tac chrutvā rākṣasendrasya vākyaṃ vākyaviśāradaḥ /",
    "GE09ram_03pu:ram_35.1b": "pratyuvāca mahāprājño mārīco rākṣaseśvaram // //",
    "GE09ram_03pu:ram_35.2a": "sulabhāḥ puruṣā rājan satataṃ priyavādinaḥ /",
    "GE09ram_03pu:ram_35.2b": "apriyasya ca pathyasya vaktā śrotā ca durlabhaḥ // //",
    "GE09ram_03pu:ram_35.3a": "na nūnaṃ budhyase rāmaṃ mahāvīryaṃ guṇonnatam /",
    "GE09ram_03pu:ram_35.3b": "ayuktacāraś capalo mahendravaruṇopamam // //",
    "GE09ram_03pu:ram_35.4a": "api svasti bhavet tāta sarveṣāṃ bhuvi rakṣasām /",
    "GE09ram_03pu:ram_35.4b": "api rāmo na saṃkruddhaḥ kuryāl lokam arākṣasam // //",
    "GE09ram_03pu:ram_35.5a": "api te jīvitāntāya notpannā janakātmajā /",
    "GE09ram_03pu:ram_35.5b": "api sītā nimittaṃ ca na bhaved vyasanaṃ mahat // //",
    "GE09ram_03pu:ram_35.6a": "api tvām īśvaraṃ prāpya kāmavṛttaṃ niraṅkuśam /",
    "GE09ram_03pu:ram_35.6b": "na vinaśyet purī laṅkā tvayā saha sarākṣasā // //",
    "GE09ram_03pu:ram_35.7a": "tvadvidhaḥ kāmavṛtto hi duḥśīlaḥ pāpamantritaḥ /",
    "GE09ram_03pu:ram_35.7b": "ātmānaṃ svajanaṃ rāṣṭraṃ sa rājā hanti durmatiḥ // //",
    "GE09ram_03pu:ram_35.8a": "na ca pitrā parityakto nāmaryādaḥ kathaṃcana /",
    "GE09ram_03pu:ram_35.8b": "na lubdho na ca duḥśīlo na ca kṣatriyapāṃsanaḥ // //",
    "GE09ram_03pu:ram_35.9a": "na ca dharmaguṇair hīnaḥ kausalyānandavardhanaḥ /",
    "GE09ram_03pu:ram_35.9b": "na ca tīkṣṇo hi bhūtānāṃ sarveṣāṃ ca hite rataḥ // //",
    "GE09ram_03pu:ram_35.10a": "vañcitaṃ pitaraṃ dṛṣṭvā kaikeyyā satyavādinam /",
    "GE09ram_03pu:ram_35.10b": "kariṣyāmīti dharmātmā tataḥ pravrajito vanam // //",
    "GE09ram_03pu:ram_35.11a": "kaikeyyāḥ priyakāmārthaṃ pitur daśarathasya ca /",
    "GE09ram_03pu:ram_35.11b": "hitvā rājyaṃ ca bhogāṃś ca praviṣṭo daṇḍakāvanam // //",
    "GE09ram_03pu:ram_35.12a": "na rāmaḥ karkaśas tāta nāvidvān nājitendriyaḥ /",
    "GE09ram_03pu:ram_35.12b": "anṛtaṃ na śrutaṃ caiva naiva tvaṃ vaktum arhasi // //",
    "GE09ram_03pu:ram_35.13a": "rāmo vigrahavān dharmaḥ sādhuḥ satyaparākramaḥ /",
    "GE09ram_03pu:ram_35.13b": "rājā sarvasya lokasya devānām iva vāsavaḥ // //",
    "GE09ram_03pu:ram_35.14a": "kathaṃ tvaṃ tasya vaidehīṃ rakṣitāṃ svena tejasā /",
    "GE09ram_03pu:ram_35.14b": "icchasi prasabhaṃ hartuṃ prabhām iva vivasvataḥ // //",
    "GE09ram_03pu:ram_35.15a": "śarārciṣam anādhṛṣyaṃ cāpakhaḍgendhanaṃ raṇe /",
    "GE09ram_03pu:ram_35.15b": "rāmāgniṃ sahasā dīptaṃ na praveṣṭuṃ tvam arhasi // //",
    "GE09ram_03pu:ram_35.16a": "dhanurvyāditadīptāsyaṃ śarārciṣam amarṣaṇam /",
    "GE09ram_03pu:ram_35.16b": "cāpabāṇadharaṃ vīraṃ śatrusenāpahāriṇam // //",
    "GE09ram_03pu:ram_35.17a": "rājyaṃ sukhaṃ ca saṃtyajya jīvitaṃ ceṣṭam ātmanaḥ /",
    "GE09ram_03pu:ram_35.17b": "nātyāsādayituṃ tāta rāmāntakam ihārhasi // //",
    "GE09ram_03pu:ram_35.18a": "aprameyaṃ hi tattejo yasya sā janakātmajā /",
    "GE09ram_03pu:ram_35.18b": "na tvaṃ samarthas tāṃ hartuṃ rāmacāpāśrayāṃ vane // //",
    "GE09ram_03pu:ram_35.19a": "prāṇebhyo 'pi priyatarā bhāryā nityam anuvratā /",
    "GE09ram_03pu:ram_35.19b": "dīptasyeva hutāśasya śikhā sītā sumadhyamā // //",
    "GE09ram_03pu:ram_35.19c": "kim udyamaṃ vyartham imaṃ kṛtvā te rākṣasādhipa /",
    "GE09ram_03pu:ram_35.20a": "dṛṣṭaś cet tvaṃ raṇe tena tadantaṃ tava jīvitam /",
    "GE09ram_03pu:ram_35.20b": "jīvitaṃ ca sukhaṃ caiva rājyaṃ caiva sudurlabham // //",
    "GE09ram_03pu:ram_35.21a": "sa sarvaiḥ sacivaiḥ sārdhaṃ vibhīṣaṇapuraskṛtaiḥ /",
    "GE09ram_03pu:ram_35.21b": "mantrayitvā tu dharmiṣṭhaiḥ kṛtvā niścayam ātmanaḥ // //",
    "GE09ram_03pu:ram_35.21c": "doṣāṇāṃ ca guṇānāṃ ca sampradhārya balābalam /",
    "GE09ram_03pu:ram_35.22a": "ātmanaś ca balaṃ jñātvā rāghavasya ca tattvataḥ /",
    "GE09ram_03pu:ram_35.22b": "hitaṃ hi tava niścitya kṣamaṃ tvaṃ kartum arhasi // //",
    "GE09ram_03pu:ram_35.22c": "ahaṃ tu manye tava na kṣamaṃ raṇe samāgamaṃ kosalarājasūnunā /",
    "GE09ram_03pu:ram_35.22d": "idaṃ hi bhūyaḥ śṛṇu vākyam uttamaṃ kṣamaṃ ca yuktaṃ ca niśācarādhipa //",
    "GE09ram_03pu:ram_36.1a": "kadācid apy ahaṃ vīryāt paryaṭan pṛthivīm imām /",
    "GE09ram_03pu:ram_36.1b": "balaṃ nāgasahasrasya dhārayan parvatopamaḥ // //",
    "GE09ram_03pu:ram_36.1c": "nīlajīmūtasaṃkāśas taptakāñcanakuṇḍalaḥ /",
    "GE09ram_03pu:ram_36.2a": "bhayaṃ lokasya janayan kirīṭī parighāyudhaḥ /",
    "GE09ram_03pu:ram_36.2b": "vyacaraṃ daṇḍakāraṇyam ṛṣimāṃsāni bhakṣayan // //",
    "GE09ram_03pu:ram_36.3a": "viśvāmitro 'tha dharmātmā madvitrasto mahāmuniḥ /",
    "GE09ram_03pu:ram_36.3b": "svayaṃ gatvā daśarathaṃ narendram idam abravīt // //",
    "GE09ram_03pu:ram_36.4a": "ayaṃ rakṣatu māṃ rāmaḥ parvakāle samāhitaḥ /",
    "GE09ram_03pu:ram_36.4b": "mārīcān me bhayaṃ ghoraṃ samutpannaṃ nareśvara // //",
    "GE09ram_03pu:ram_36.5a": "ity evam ukto dharmātmā rājā daśarathas tadā /",
    "GE09ram_03pu:ram_36.5b": "pratyuvāca mahābhāgaṃ viśvāmitraṃ mahāmunim // //",
    "GE09ram_03pu:ram_36.5c": "ūnaṣoḍaśavarṣo 'yam akṛtāstraś ca rāghavaḥ /",
    "GE09ram_03pu:ram_36.6a": "kāmaṃ tu mama yat sainyaṃ mayā saha gamiṣyati /",
    "GE09ram_03pu:ram_36.6b": "vadhiṣyāmi muniśreṣṭha śatruṃ tava yathepsitam // //",
    "GE09ram_03pu:ram_36.7a": "ity evam uktaḥ sa munī rājānaṃ punar abravīt /",
    "GE09ram_03pu:ram_36.7b": "rāmān nānyad balaṃ loke paryāptaṃ tasya rakṣasaḥ // //",
    "GE09ram_03pu:ram_36.8a": "bālo 'py eṣa mahātejāḥ samarthas tasya nigrahe /",
    "GE09ram_03pu:ram_36.8b": "gamiṣye rāmam ādāya svasti te 'stu paraṃtapa // //",
    "GE09ram_03pu:ram_36.9a": "ity evam uktvā sa munis tam ādāya nṛpātmajam /",
    "GE09ram_03pu:ram_36.9b": "jagāma paramaprīto viśvāmitraḥ svam āśramam // //",
    "GE09ram_03pu:ram_36.10a": "taṃ tadā daṇḍakāraṇye yajñam uddiśya dīkṣitam /",
    "GE09ram_03pu:ram_36.10b": "babhūvāvasthito rāmaś citraṃ visphārayan dhanuḥ // //",
    "GE09ram_03pu:ram_36.11a": "ajātavyañjanaḥ śrīmān bālaḥ śyāmaḥ śubhekṣaṇaḥ /",
    "GE09ram_03pu:ram_36.11b": "ekavastradharo dhanvī śikhī kanakamālayā // //",
    "GE09ram_03pu:ram_36.12a": "śobhayan daṇḍakāraṇyaṃ dīptena svena tejasā /",
    "GE09ram_03pu:ram_36.12b": "adṛśyata tadā rāmo bālacandra ivoditaḥ // //",
    "GE09ram_03pu:ram_36.13a": "tato 'haṃ meghasaṃkāśas taptakāñcanakuṇḍalaḥ /",
    "GE09ram_03pu:ram_36.13b": "balī dattavaro darpād ājagāma tadāśramam // //",
    "GE09ram_03pu:ram_36.14a": "tena dṛṣṭaḥ praviṣṭo 'haṃ sahasaivodyatāyudhaḥ /",
    "GE09ram_03pu:ram_36.14b": "māṃ tu dṛṣṭvā dhanuḥ sajyam asambhrāntaś cakāra ha // //",
    "GE09ram_03pu:ram_36.15a": "avajānann ahaṃ mohād bālo 'yam iti rāghavam /",
    "GE09ram_03pu:ram_36.15b": "viśvāmitrasya tāṃ vedim adhyadhāvaṃ kṛtatvaraḥ // //",
    "GE09ram_03pu:ram_36.16a": "tena muktas tato bāṇaḥ śitaḥ śatrunibarhaṇaḥ /",
    "GE09ram_03pu:ram_36.16b": "tenāhaṃ tāḍitaḥ kṣiptaḥ samudre śatayojane // //",
    "GE09ram_03pu:ram_36.16c": "rāmasya śaravegena nirasto bhrāntacetanaḥ /",
    "GE09ram_03pu:ram_36.17a": "pātito 'haṃ tadā tena gambhīre sāgarāmbhasi /",
    "GE09ram_03pu:ram_36.17b": "prāpya saṃjñāṃ cirāt tāta laṅkāṃ prati gataḥ purīm // //",
    "GE09ram_03pu:ram_36.18a": "evam asmi tadā muktaḥ sahāyās te nipātitāḥ /",
    "GE09ram_03pu:ram_36.18b": "akṛtāstreṇa rāmeṇa bālenākliṣṭakarmaṇā // //",
    "GE09ram_03pu:ram_36.19a": "tan mayā vāryamāṇas tvaṃ yadi rāmeṇa vigraham /",
    "GE09ram_03pu:ram_36.19b": "kariṣyasy āpadaṃ ghorāṃ kṣipraṃ prāpya naśiṣyasi // //",
    "GE09ram_03pu:ram_36.20a": "krīḍāratividhijñānāṃ samājotsavaśālinām /",
    "GE09ram_03pu:ram_36.20b": "rakṣasāṃ caiva saṃtāpam anarthaṃ cāhariṣyasi // //",
    "GE09ram_03pu:ram_36.21a": "harmyaprāsādasambādhāṃ nānāratnavibhūṣitām /",
    "GE09ram_03pu:ram_36.21b": "drakṣyasi tvaṃ purīṃ laṅkāṃ vinaṣṭāṃ maithilīkṛte // //",
    "GE09ram_03pu:ram_36.22a": "akurvanto 'pi pāpāni śucayaḥ pāpasaṃśrayāt /",
    "GE09ram_03pu:ram_36.22b": "parapāpair vinaśyanti matsyā nāgahrade yathā // //",
    "GE09ram_03pu:ram_36.23a": "divyacandanadigdhāṅgān divyābharaṇabhūṣitān /",
    "GE09ram_03pu:ram_36.23b": "drakṣyasy abhihatān bhūmau tava doṣāt tu rākṣasān // //",
    "GE09ram_03pu:ram_36.24a": "hṛtadārān sadārāṃś ca daśa vidravato diśaḥ /",
    "GE09ram_03pu:ram_36.24b": "hataśeṣān aśaraṇān drakṣyasi tvaṃ niśācarān // //",
    "GE09ram_03pu:ram_36.25a": "śarajālaparikṣiptām agnijvālāsamāvṛtām /",
    "GE09ram_03pu:ram_36.25b": "pradagdhabhavanāṃ laṅkāṃ drakṣyasi tvam asaṃśayam // //",
    "GE09ram_03pu:ram_36.26a": "pramadānāṃ sahasrāṇi tava rājan parigrahaḥ /",
    "GE09ram_03pu:ram_36.26b": "bhava svadāranirataḥ svakulaṃ rakṣa rākṣasa // //",
    "GE09ram_03pu:ram_36.27a": "mānaṃ vṛddhiṃ ca rājyaṃ ca jīvitaṃ ceṣṭam ātmanaḥ /",
    "GE09ram_03pu:ram_36.27b": "yadīcchasi ciraṃ bhoktuṃ mā kṛthā rāmavipriyam // //",
    "GE09ram_03pu:ram_36.27c": "nivāryamāṇaḥ suhṛdā mayā bhṛśaṃ prasahya sītāṃ yadi dharṣayiṣyasi /",
    "GE09ram_03pu:ram_36.27d": "gamiṣyasi kṣīṇabalaḥ sabāndhavo yamakṣayaṃ rāmaśarāttajīvitaḥ //",
    "GE09ram_03pu:ram_37.1a": "evam asmi tadā muktaḥ kathaṃcit tena saṃyuge /",
    "GE09ram_03pu:ram_37.1b": "idānīm api yad vṛttaṃ tac chṛṇuṣva yad uttaram // //",
    "GE09ram_03pu:ram_37.2a": "rākṣasābhyām ahaṃ dvābhyām anirviṇṇas tathā kṛtaḥ /",
    "GE09ram_03pu:ram_37.2b": "sahito mṛgarūpābhyāṃ praviṣṭo daṇḍakāvanam // //",
    "GE09ram_03pu:ram_37.3a": "dīptajihvo mahākāyas tīkṣṇaśṛṅgo mahābalaḥ /",
    "GE09ram_03pu:ram_37.3b": "vyacaraṃ daṇḍakāraṇyaṃ māṃsabhakṣo mahāmṛgaḥ // //",
    "GE09ram_03pu:ram_37.4a": "agnihotreṣu tīrtheṣu caityavṛkṣeṣu rāvaṇa /",
    "GE09ram_03pu:ram_37.4b": "atyantaghoro vyacaraṃ tāpasāṃs tān pradharṣayan // //",
    "GE09ram_03pu:ram_37.5a": "nihatya daṇḍakāraṇye tāpasān dharmacāriṇaḥ /",
    "GE09ram_03pu:ram_37.5b": "rudhirāṇi pibaṃs teṣāṃ tathā māṃsāni bhakṣayan // //",
    "GE09ram_03pu:ram_37.6a": "ṛṣimāṃsāśanaḥ krūras trāsayan vanagocarān /",
    "GE09ram_03pu:ram_37.6b": "tadā rudhiramatto 'haṃ vyacaraṃ daṇḍakāvanam // //",
    "GE09ram_03pu:ram_37.7a": "tadāhaṃ daṇḍakāraṇye vicaran dharmadūṣakaḥ /",
    "GE09ram_03pu:ram_37.7b": "āsādayaṃ tadā rāmaṃ tāpasaṃ dharmam āśritam // //",
    "GE09ram_03pu:ram_37.8a": "vaidehīṃ ca mahābhāgāṃ lakṣmaṇaṃ ca mahāratham /",
    "GE09ram_03pu:ram_37.8b": "tāpasaṃ niyatāhāraṃ sarvabhūtahite ratam // //",
    "GE09ram_03pu:ram_37.9a": "so 'haṃ vanagataṃ rāmaṃ paribhūya mahābalam /",
    "GE09ram_03pu:ram_37.9b": "tāpaso 'yam iti jñātvā pūrvavairam anusmaran // //",
    "GE09ram_03pu:ram_37.10a": "abhyadhāvaṃ susaṃkruddhas tīkṣṇaśṛṅgo mṛgākṛtiḥ /",
    "GE09ram_03pu:ram_37.10b": "jighāṃsur akṛtaprajñas taṃ prahāram anusmaran // //",
    "GE09ram_03pu:ram_37.11a": "tena muktās trayo bāṇāḥ śitāḥ śatrunibarhaṇāḥ /",
    "GE09ram_03pu:ram_37.11b": "vikṛṣya balavac cāpaṃ suparṇānilatulyagāḥ // //",
    "GE09ram_03pu:ram_37.12a": "te bāṇā vajrasaṃkāśāḥ sughorā raktabhojanāḥ /",
    "GE09ram_03pu:ram_37.12b": "ājagmuḥ sahitāḥ sarve trayaḥ saṃnataparvaṇaḥ // //",
    "GE09ram_03pu:ram_37.13a": "parākramajño rāmasya śaṭho dṛṣṭabhayaḥ purā /",
    "GE09ram_03pu:ram_37.13b": "samutkrāntas tato muktas tāv ubhau rākṣasau hatau // //",
    "GE09ram_03pu:ram_37.14a": "śareṇa mukto rāmasya kathaṃcit prāpya jīvitam /",
    "GE09ram_03pu:ram_37.14b": "iha pravrājito yuktas tāpaso 'haṃ samāhitaḥ // //",
    "GE09ram_03pu:ram_37.15a": "vṛkṣe vṛkṣe hi paśyāmi cīrakṛṣṇājināmbaram /",
    "GE09ram_03pu:ram_37.15b": "gṛhītadhanuṣaṃ rāmaṃ pāśahastam ivāntakam // //",
    "GE09ram_03pu:ram_37.16a": "api rāmasahasrāṇi bhītaḥ paśyāmi rāvaṇa /",
    "GE09ram_03pu:ram_37.16b": "rāmabhūtam idaṃ sarvam araṇyaṃ pratibhāti me // //",
    "GE09ram_03pu:ram_37.17a": "rāmam eva hi paśyāmi rahite rākṣaseśvara /",
    "GE09ram_03pu:ram_37.17b": "dṛṣṭvā svapnagataṃ rāmam udbhramāmi vicetanaḥ // //",
    "GE09ram_03pu:ram_37.18a": "rakārādīni nāmāni rāmatrastasya rāvaṇa /",
    "GE09ram_03pu:ram_37.18b": "ratnāni ca rathāś caiva trāsaṃ saṃjanayanti me // //",
    "GE09ram_03pu:ram_37.18c": "ahaṃ tasya prabhāvajño na yuddhaṃ tena te kṣamam /",
    "GE09ram_03pu:ram_37.19a": "raṇe rāmeṇa yudhyasva kṣamāṃ vā kuru rākṣasa /",
    "GE09ram_03pu:ram_37.19b": "na te rāmakathā kāryā yadi māṃ draṣṭum icchasi // //",
    "GE09ram_03pu:ram_37.19c": "idaṃ vaco bandhuhitārthinā mayā yathocyamānaṃ yadi nābhipatsyase /",
    "GE09ram_03pu:ram_37.19d": "sabāndhavas tyakṣyasi jīvitaṃ raṇe hato 'dya rāmeṇa śarair ajihmagaiḥ //",
    "GE09ram_03pu:ram_38.1a": "mārīcena tu tad vākyaṃ kṣamaṃ yuktaṃ ca rāvaṇaḥ /",
    "GE09ram_03pu:ram_38.1b": "ukto na pratijagrāha martukāma ivauṣadham // //",
    "GE09ram_03pu:ram_38.2a": "taṃ pathyahitavaktāraṃ mārīcaṃ rākṣasādhipaḥ /",
    "GE09ram_03pu:ram_38.2b": "abravīt paruṣaṃ vākyam ayuktaṃ kālacoditaḥ // //",
    "GE09ram_03pu:ram_38.3a": "yat kilaitad ayuktārthaṃ mārīca mayi kathyate /",
    "GE09ram_03pu:ram_38.3b": "vākyaṃ niṣphalam atyarthaṃ bījam uptam ivoṣare // //",
    "GE09ram_03pu:ram_38.4a": "tvadvākyair na tu māṃ śakyaṃ bhettuṃ rāmasya saṃyuge /",
    "GE09ram_03pu:ram_38.4b": "pāpaśīlasya mūrkhasya mānuṣasya viśeṣataḥ // //",
    "GE09ram_03pu:ram_38.5a": "yas tyaktvā suhṛdo rājyaṃ mātaraṃ pitaraṃ tathā /",
    "GE09ram_03pu:ram_38.5b": "strīvākyaṃ prākṛtaṃ śrutvā vanam ekapade gataḥ // //",
    "GE09ram_03pu:ram_38.6a": "avaśyaṃ tu mayā tasya saṃyuge kharaghātinaḥ /",
    "GE09ram_03pu:ram_38.6b": "prāṇaiḥ priyatarā sītā hartavyā tava saṃnidhau // //",
    "GE09ram_03pu:ram_38.7a": "evaṃ me niścitā buddhir hṛdi mārīca vartate /",
    "GE09ram_03pu:ram_38.7b": "na vyāvartayituṃ śakyā sendrair api surāsuraiḥ // //",
    "GE09ram_03pu:ram_38.8a": "doṣaṃ guṇaṃ vā saṃpṛṣṭas tvam evaṃ vaktum arhasi /",
    "GE09ram_03pu:ram_38.8b": "apāyaṃ vāpy upāyaṃ vā kāryasyāsya viniścaye // //",
    "GE09ram_03pu:ram_38.9a": "saṃpṛṣṭena tu vaktavyaṃ sacivena vipaścitā /",
    "GE09ram_03pu:ram_38.9b": "udyatāñjalinā rājño ya icched bhūtim ātmanaḥ // //",
    "GE09ram_03pu:ram_38.10a": "vākyam apratikūlaṃ tu mṛdupūrvaṃ śubhaṃ hitam /",
    "GE09ram_03pu:ram_38.10b": "upacāreṇa yuktaṃ ca vaktavyo vasudhādhipaḥ // //",
    "GE09ram_03pu:ram_38.11a": "sāvamardaṃ tu yad vākyaṃ mārīca hitam ucyate /",
    "GE09ram_03pu:ram_38.11b": "nābhinandati tad rājā mānārho mānavarjitam // //",
    "GE09ram_03pu:ram_38.11c": "pañcarūpāṇi rājāno dhārayanty amitaujasaḥ /",
    "GE09ram_03pu:ram_38.12a": "agner indrasya somasya yamasya varuṇasya ca /",
    "GE09ram_03pu:ram_38.12b": "auṣṇyaṃ tathā vikramaṃ ca saumyaṃ daṇḍaṃ prasannatām // //",
    "GE09ram_03pu:ram_38.13a": "tasmāt sarvāsv avasthāsu mānyāḥ pūjyāś ca pārthivāḥ /",
    "GE09ram_03pu:ram_38.13b": "tvaṃ tu dharmam avijñāya kevalaṃ moham āsthitaḥ // //",
    "GE09ram_03pu:ram_38.13c": "abhyāgataṃ māṃ daurātmyāt paruṣaṃ vadasīdṛśam /",
    "GE09ram_03pu:ram_38.14a": "guṇadoṣau na pṛcchāmi kṣamaṃ cātmani rākṣasa /",
    "GE09ram_03pu:ram_38.14b": "asmiṃs tu sa bhavān kṛtye sāhāyyaṃ kartum arhasi // //",
    "GE09ram_03pu:ram_38.15a": "sauvarṇas tvaṃ mṛgo bhūtvā citro rajatabindubhiḥ /",
    "GE09ram_03pu:ram_38.15b": "pralobhayitvā vaidehīṃ yatheṣṭaṃ gantum arhasi // //",
    "GE09ram_03pu:ram_38.16a": "tvāṃ tu māyāmṛgaṃ dṛṣṭvā kāñcanaṃ jātavismayā /",
    "GE09ram_03pu:ram_38.16b": "ānayainam iti kṣipraṃ rāmaṃ vakṣyati maithilī // //",
    "GE09ram_03pu:ram_38.17a": "apakrānte ca kākutsthe lakṣmaṇe ca yathāsukham /",
    "GE09ram_03pu:ram_38.17b": "ānayiṣyāmi vaidehīṃ sahasrākṣaḥ śacīm iva // //",
    "GE09ram_03pu:ram_38.18a": "evaṃ kṛtvā tv idaṃ kāryaṃ yatheṣṭaṃ gaccha rākṣasa /",
    "GE09ram_03pu:ram_38.18b": "rājyasyārdhaṃ pradāsyāmi mārīca tava suvrata // //",
    "GE09ram_03pu:ram_38.18c": "gaccha saumya śivaṃ mārgaṃ kāryasyāsya vivṛddhaye /",
    "GE09ram_03pu:ram_38.19a": "prāpya sītām ayuddhena vañcayitvā tu rāghavam /",
    "GE09ram_03pu:ram_38.19b": "laṅkāṃ prati gamiṣyāmi kṛtakāryaḥ saha tvayā // //",
    "GE09ram_03pu:ram_38.20a": "etat kāryam avaśyaṃ me balād api kariṣyasi /",
    "GE09ram_03pu:ram_38.20b": "rājño hi pratikūlastho na jātu sukham edhate // //",
    "GE09ram_03pu:ram_38.20c": "āsādya taṃ jīvitasaṃśayas te mṛtyur dhruvo hy adya mayā virudhya /",
    "GE09ram_03pu:ram_38.20d": "etad yathāvat parigṛhya buddhyā yad atra pathyaṃ kuru tat tathā tvam //",
    "GE09ram_03pu:ram_39.1a": "ājñapto rājavad vākyaṃ pratikūlaṃ niśācaraḥ /",
    "GE09ram_03pu:ram_39.1b": "abravīt paruṣaṃ vākyaṃ mārīco rākṣasādhipam // //",
    "GE09ram_03pu:ram_39.2a": "kenāyam upadiṣṭas te vināśaḥ pāpakarmaṇā /",
    "GE09ram_03pu:ram_39.2b": "saputrasya sarāṣṭrasya sāmātyasya niśācara // //",
    "GE09ram_03pu:ram_39.3a": "kas tvayā sukhinā rājan nābhinandati pāpakṛt /",
    "GE09ram_03pu:ram_39.3b": "kenedam upadiṣṭaṃ te mṛtyudvāram upāyataḥ // //",
    "GE09ram_03pu:ram_39.4a": "śatravas tava suvyaktaṃ hīnavīryā niśācara /",
    "GE09ram_03pu:ram_39.4b": "icchanti tvāṃ vinaśyantam uparuddhaṃ balīyasā // //",
    "GE09ram_03pu:ram_39.5a": "kenedam upadiṣṭaṃ te kṣudreṇāhitavādinā /",
    "GE09ram_03pu:ram_39.5b": "yas tvām icchati naśyantaṃ svakṛtena niśācara // //",
    "GE09ram_03pu:ram_39.6a": "vadhyāḥ khalu na hanyante sacivās tava rāvaṇa /",
    "GE09ram_03pu:ram_39.6b": "ye tvām utpatham ārūḍhaṃ na nigṛhṇanti sarvaśaḥ // //",
    "GE09ram_03pu:ram_39.7a": "amātyaiḥ kāmavṛtto hi rājā kāpatham āśritaḥ /",
    "GE09ram_03pu:ram_39.7b": "nigrāhyaḥ sarvathā sadbhir na nigrāhyo nigṛhyase // //",
    "GE09ram_03pu:ram_39.8a": "dharmam arthaṃ ca kāmaṃ ca yaśaś ca jayatāṃ vara /",
    "GE09ram_03pu:ram_39.8b": "svāmiprasādāt sacivāḥ prāpnuvanti niśācara // //",
    "GE09ram_03pu:ram_39.9a": "viparyaye tu tat sarvaṃ vyarthaṃ bhavati rāvaṇa /",
    "GE09ram_03pu:ram_39.9b": "vyasanaṃ svāmivaiguṇyāt prāpnuvantītare janāḥ // //",
    "GE09ram_03pu:ram_39.10a": "rājamūlo hi dharmaś ca jayaś ca jayatāṃ vara /",
    "GE09ram_03pu:ram_39.10b": "tasmāt sarvāsv avasthāsu rakṣitavyo narādhipaḥ // //",
    "GE09ram_03pu:ram_39.11a": "rājyaṃ pālayituṃ śakyaṃ na tīkṣṇena niśācara /",
    "GE09ram_03pu:ram_39.11b": "na cāpi pratikūlena nāvinītena rākṣasa // //",
    "GE09ram_03pu:ram_39.12a": "ye tīkṣṇamantrāḥ sacivā bhajyante saha tena vai /",
    "GE09ram_03pu:ram_39.12b": "viṣameṣu rathāḥ śīghraṃ mandasārathayo yathā // //",
    "GE09ram_03pu:ram_39.13a": "bahavaḥ sādhavo loke yuktadharmam anuṣṭhitāḥ /",
    "GE09ram_03pu:ram_39.13b": "pareṣām aparādhena vinaṣṭāḥ saparicchadāḥ // //",
    "GE09ram_03pu:ram_39.14a": "svāminā pratikūlena prajās tīkṣṇena rāvaṇa /",
    "GE09ram_03pu:ram_39.14b": "rakṣyamāṇā na vardhante meṣā gomāyunā yathā // //",
    "GE09ram_03pu:ram_39.15a": "avaśyaṃ vinaśiṣyanti sarve rāvaṇa rākṣasāḥ /",
    "GE09ram_03pu:ram_39.15b": "yeṣāṃ tvaṃ karkaśo rājā durbuddhir ajitendriyaḥ // //",
    "GE09ram_03pu:ram_39.16a": "tad idaṃ kākatālīyaṃ ghoram āsāditaṃ tvayā /",
    "GE09ram_03pu:ram_39.16b": "atra kiṃ śobhanaṃ yat tvaṃ sasainyo vinaśiṣyasi // //",
    "GE09ram_03pu:ram_39.17a": "māṃ nihatya tu rāmo 'sau nacirāt tvāṃ vadhiṣyati /",
    "GE09ram_03pu:ram_39.17b": "anena kṛtakṛtyo 'smi mriye yad ariṇā hataḥ // //",
    "GE09ram_03pu:ram_39.18a": "darśanād eva rāmasya hataṃ mām upadhāraya /",
    "GE09ram_03pu:ram_39.18b": "ātmānaṃ ca hataṃ viddhi hṛtvā sītāṃ sabāndhavam // //",
    "GE09ram_03pu:ram_39.19a": "ānayiṣyāmi cet sītām āśramāt sahito mayā /",
    "GE09ram_03pu:ram_39.19b": "naiva tvam asi naivāhaṃ naiva laṅkā na rākṣasāḥ // //",
    "GE09ram_03pu:ram_39.19c": "nivāryamāṇas tu mayā hitaiṣiṇā na mṛṣyase vākyam idaṃ niśācara /",
    "GE09ram_03pu:ram_39.19d": "paretakalpā hi gatāyuṣo narā hitaṃ na gṛhṇanti suhṛdbhir īritam //",
    "GE09ram_03pu:ram_40.1a": "evam uktvā tu paruṣaṃ mārīco rāvaṇaṃ tataḥ /",
    "GE09ram_03pu:ram_40.1b": "gacchāvety abravīd dīno bhayād rātriṃcaraprabhoḥ // //",
    "GE09ram_03pu:ram_40.2a": "dṛṣṭaścāhaṃ punas tena śaracāpāsidhāriṇā /",
    "GE09ram_03pu:ram_40.2b": "madvidhodyataśastreṇa vinaṣṭaṃ jīvitaṃ ca me // //",
    "GE09ram_03pu:ram_40.3a": "kiṃ tu kartuṃ mayā śakyam evaṃ tvayi durātmani /",
    "GE09ram_03pu:ram_40.3b": "eṣa gacchāmy ahaṃ tāta svasti te 'stu niśācara // //",
    "GE09ram_03pu:ram_40.4a": "prahṛṣṭas tv abhavat tena vacanena sa rākṣasaḥ /",
    "GE09ram_03pu:ram_40.4b": "pariṣvajya susaṃśliṣṭam idaṃ vacanam abravīt // //",
    "GE09ram_03pu:ram_40.5a": "etac chauṇḍīryayuktaṃ te macchabdād iva bhāṣitam /",
    "GE09ram_03pu:ram_40.5b": "idānīm asi mārīcaḥ pūrvam anyo niśācaraḥ // //",
    "GE09ram_03pu:ram_40.6a": "āruhyatām ayaṃ śīghraṃ khago ratnavibhūṣitaḥ /",
    "GE09ram_03pu:ram_40.6b": "mayā saha ratho yuktaḥ piśācavadanaiḥ kharaiḥ // //",
    "GE09ram_03pu:ram_40.7a": "tato rāvaṇamārīcau vimānam iva taṃ ratham /",
    "GE09ram_03pu:ram_40.7b": "āruhya yayatuḥ śīghraṃ tasmād āśramamaṇḍalāt // //",
    "GE09ram_03pu:ram_40.8a": "tathaiva tatra paśyantau pattanāni vanāni ca /",
    "GE09ram_03pu:ram_40.8b": "girīṃś ca saritaḥ sarvā rāṣṭrāṇi nagarāṇi ca // //",
    "GE09ram_03pu:ram_40.9a": "sametya daṇḍakāraṇyaṃ rāghavasyāśramaṃ tataḥ /",
    "GE09ram_03pu:ram_40.9b": "dadarśa sahamarīco rāvaṇo rākṣasādhipaḥ // //",
    "GE09ram_03pu:ram_40.10a": "avatīrya rathāt tasmāt tataḥ kāñcanabhūṣaṇāt /",
    "GE09ram_03pu:ram_40.10b": "haste gṛhītvā mārīcaṃ rāvaṇo vākyam abravīt // //",
    "GE09ram_03pu:ram_40.11a": "etad rāmāśramapadaṃ dṛśyate kadalīvṛtam /",
    "GE09ram_03pu:ram_40.11b": "kriyatāṃ tat sakhe śīghraṃ yadarthaṃ vayam āgatāḥ // //",
    "GE09ram_03pu:ram_40.12a": "sa rāvaṇavacaḥ śrutvā mārīco rākṣasas tadā /",
    "GE09ram_03pu:ram_40.12b": "mṛgo bhūtvāśramadvāri rāmasya vicacāra ha // //",
    "GE09ram_03pu:ram_40.13a": "maṇipravaraśṛṅgāgraḥ sitāsitamukhākṛtiḥ /",
    "GE09ram_03pu:ram_40.13b": "raktapadmotpalamukha indranīlotpalaśravāḥ // //",
    "GE09ram_03pu:ram_40.14a": "kiṃcid abhyunnatagrīva indranīlanibhodaraḥ /",
    "GE09ram_03pu:ram_40.14b": "madhūkanibhapārśvaś ca kañjakiñjalkasaṃnibhaḥ // //",
    "GE09ram_03pu:ram_40.15a": "vaiḍūryasaṃkāśakhuras tanujaṅghaḥ susaṃhataḥ /",
    "GE09ram_03pu:ram_40.15b": "indrāyudhasavarṇena pucchenordhvaṃ virājitaḥ // //",
    "GE09ram_03pu:ram_40.16a": "manoharasnigdhavarṇo ratnair nānāvidhair vṛtaḥ /",
    "GE09ram_03pu:ram_40.16b": "kṣaṇena rākṣaso jāto mṛgaḥ paramaśobhanaḥ // //",
    "GE09ram_03pu:ram_40.17a": "vanaṃ prajvalayan ramyaṃ rāmāśramapadaṃ ca tat /",
    "GE09ram_03pu:ram_40.17b": "manoharaṃ darśanīyaṃ rūpaṃ kṛtvā sa rākṣasaḥ // //",
    "GE09ram_03pu:ram_40.18a": "pralobhanārthaṃ vaidehyā nānādhātuvicitritam /",
    "GE09ram_03pu:ram_40.18b": "vicaran gacchate samyak śādvalāni samantataḥ // //",
    "GE09ram_03pu:ram_40.19a": "rūpyabinduśataiś citro bhūtvā ca priyadarśanaḥ /",
    "GE09ram_03pu:ram_40.19b": "viṭapīnāṃ kisalayān bhaṅktvādan vicacāra ha // //",
    "GE09ram_03pu:ram_40.20a": "kadalīgṛhakaṃ gatvā karṇikārān itas tataḥ /",
    "GE09ram_03pu:ram_40.20b": "samāśrayan mandagatiḥ sītāsaṃdarśanaṃ tadā // //",
    "GE09ram_03pu:ram_40.21a": "rājīvacitrapṛṣṭhaḥ sa virarāja mahāmṛgaḥ /",
    "GE09ram_03pu:ram_40.21b": "rāmāśramapadābhyāśe vicacāra yathāsukham // //",
    "GE09ram_03pu:ram_40.22a": "punar gatvā nivṛttaś ca vicacāra mṛgottamaḥ /",
    "GE09ram_03pu:ram_40.22b": "gatvā muhūrtaṃ tvarayā punaḥ pratinivartate // //",
    "GE09ram_03pu:ram_40.23a": "vikrīḍaṃś ca punar bhūmau punar eva niṣīdati /",
    "GE09ram_03pu:ram_40.23b": "āśramadvāram āgamya mṛgayūthāni gacchati // //",
    "GE09ram_03pu:ram_40.24a": "mṛgayūthair anugataḥ punar eva nivartate /",
    "GE09ram_03pu:ram_40.24b": "sītādarśanam ākāṅkṣan rākṣaso mṛgatāṃ gataḥ // //",
    "GE09ram_03pu:ram_40.25a": "paribhramati citrāṇi maṇḍalāni viniṣpatan /",
    "GE09ram_03pu:ram_40.25b": "samudvīkṣya ca sarve taṃ mṛgā ye 'nye vanecarāḥ // //",
    "GE09ram_03pu:ram_40.26a": "upagamya samāghrāya vidravanti diśo daśa /",
    "GE09ram_03pu:ram_40.26b": "rākṣasaḥ so 'pi tān vanyān mṛgān mṛgavadhe rataḥ // //",
    "GE09ram_03pu:ram_40.27a": "pracchādanārthaṃ bhāvasya na bhakṣayati saṃspṛśan /",
    "GE09ram_03pu:ram_40.27b": "tasminn eva tataḥ kāle vaidehī śubhalocanā // //",
    "GE09ram_03pu:ram_40.28a": "kusumāpacaye vyagrā pādapān atyavartata /",
    "GE09ram_03pu:ram_40.28b": "karṇikārān aśokāṃś ca cūtāṃś ca madirekṣaṇā // //",
    "GE09ram_03pu:ram_40.28c": "kusumāny apacinvantī cacāra rucirānanā /",
    "GE09ram_03pu:ram_40.29a": "anarhāraṇyavāsasya sā taṃ ratnamayaṃ mṛgam /",
    "GE09ram_03pu:ram_40.29b": "muktāmaṇivicitrāṅgaṃ dadarśa paramāṅganā // //",
    "GE09ram_03pu:ram_40.30a": "taṃ vai ruciradantauṣṭhaṃ rūpyadhātutanūruham /",
    "GE09ram_03pu:ram_40.30b": "vismayotphullanayanā sasnehaṃ samudaikṣata // //",
    "GE09ram_03pu:ram_40.31a": "sa ca tāṃ rāmadayitāṃ paśyan māyāmayo mṛgaḥ /",
    "GE09ram_03pu:ram_40.31b": "vicacāra tatas tatra dīpayann iva tad vanam // //",
    "GE09ram_03pu:ram_40.32a": "adṛṣṭapūrvaṃ dṛṣṭvā taṃ nānāratnamayaṃ mṛgam /",
    "GE09ram_03pu:ram_40.32b": "vismayaṃ paramaṃ sītā jagāma janakātmajā // //",
    "GE09ram_03pu:ram_41.1a": "sā taṃ samprekṣya suśroṇī kusumāni vicinvatī /",
    "GE09ram_03pu:ram_41.1b": "hemarājatavarṇābhyāṃ pārśvābhyām upaśobhitam // //",
    "GE09ram_03pu:ram_41.2a": "prahṛṣṭā cānavadyāṅgī mṛṣṭahāṭakavarṇinī /",
    "GE09ram_03pu:ram_41.2b": "bhartāram api cākrandal lakṣmaṇaṃ caiva sāyudham // //",
    "GE09ram_03pu:ram_41.3a": "tayāhūtau naravyāghrau vaidehyā rāmalakṣmaṇau /",
    "GE09ram_03pu:ram_41.3b": "vīkṣamāṇau tu taṃ deśaṃ tadā dadṛśatur mṛgam // //",
    "GE09ram_03pu:ram_41.4a": "śaṅkamānas tu taṃ dṛṣṭvā lakṣmaṇo rāmam abravīt /",
    "GE09ram_03pu:ram_41.4b": "tam evainam ahaṃ manye mārīcaṃ rākṣasaṃ mṛgam // //",
    "GE09ram_03pu:ram_41.5a": "caranto mṛgayāṃ hṛṣṭā pāpenopādhinā vane /",
    "GE09ram_03pu:ram_41.5b": "anena nihatā rāma rājānaḥ kāmarūpiṇā // //",
    "GE09ram_03pu:ram_41.6a": "asya māyāvido māyā- mṛgarūpam idaṃ kṛtam /",
    "GE09ram_03pu:ram_41.6b": "bhānumatpuruṣavyāghra gandharvapurasaṃnibham // //",
    "GE09ram_03pu:ram_41.7a": "mṛgo hy evaṃvidho ratna- vicitro nāsti rāghava /",
    "GE09ram_03pu:ram_41.7b": "jagatyāṃ jagatīnātha māyaiṣā hi na saṃśayaḥ // //",
    "GE09ram_03pu:ram_41.8a": "evaṃ bruvāṇaṃ kākutsthaṃ prativārya śucismitā /",
    "GE09ram_03pu:ram_41.8b": "uvāca sītā saṃhṛṣṭā chadmanā hṛtacetanā // //",
    "GE09ram_03pu:ram_41.9a": "āryaputrābhirāmo 'sau mṛgo harati me manaḥ /",
    "GE09ram_03pu:ram_41.9b": "ānayainaṃ mahābāho krīḍārthaṃ no bhaviṣyati // //",
    "GE09ram_03pu:ram_41.10a": "ihāśramapade 'smākaṃ bahavaḥ puṇyadarśanāḥ /",
    "GE09ram_03pu:ram_41.10b": "mṛgāś caranti sahitāś camarāḥ sṛmarās tathā // //",
    "GE09ram_03pu:ram_41.11a": "ṛkṣāḥ pṛṣatasaṃghāś ca vānarāḥ kiṃnarās tathā /",
    "GE09ram_03pu:ram_41.11b": "vicaranti mahābāho rūpaśreṣṭhā mahābalāḥ // //",
    "GE09ram_03pu:ram_41.12a": "na cāsya sadṛśo rājan dṛṣṭapūrvo mṛgaḥ purā /",
    "GE09ram_03pu:ram_41.12b": "tejasā kṣamayā dīptyā yathāyaṃ mṛgasattamaḥ // //",
    "GE09ram_03pu:ram_41.13a": "nānāvarṇavicitrāṅgo ratnabindusamācitaḥ /",
    "GE09ram_03pu:ram_41.13b": "dyotayan vanam avyagraṃ śobhate śaśisaṃnibhaḥ // //",
    "GE09ram_03pu:ram_41.14a": "aho rūpam aho lakṣmīḥ svarasampac ca śobhanā /",
    "GE09ram_03pu:ram_41.14b": "mṛgo 'dbhuto vicitro 'sau hṛdayaṃ haratīva me // //",
    "GE09ram_03pu:ram_41.15a": "yadi grahaṇam abhyeti jīvann eva mṛgas tava /",
    "GE09ram_03pu:ram_41.15b": "āścaryabhūtaṃ bhavati vismayaṃ janayiṣyati // //",
    "GE09ram_03pu:ram_41.16a": "samāptavanavāsānāṃ rājyasthānāṃ ca naḥ punaḥ /",
    "GE09ram_03pu:ram_41.16b": "antaḥpuravibhūṣārtho mṛga eṣa bhaviṣyati // //",
    "GE09ram_03pu:ram_41.17a": "bharatasyāryaputrasya śvaśrūṇāṃ mama ca prabho /",
    "GE09ram_03pu:ram_41.17b": "mṛgarūpam idaṃ divyaṃ vismayaṃ janayiṣyati // //",
    "GE09ram_03pu:ram_41.18a": "jīvan na yadi te 'bhyeti grahaṇaṃ mṛgasattamaḥ /",
    "GE09ram_03pu:ram_41.18b": "ajinaṃ naraśārdūla ruciraṃ me bhaviṣyati // //",
    "GE09ram_03pu:ram_41.19a": "nihatasyāsya sattvasya jāmbūnadamayatvaci /",
    "GE09ram_03pu:ram_41.19b": "śaṣpabṛsyāṃ vinītāyām icchāmy aham upāsitum // //",
    "GE09ram_03pu:ram_41.20a": "kāmavṛttam idaṃ raudraṃ strīṇām asadṛśaṃ matam /",
    "GE09ram_03pu:ram_41.20b": "vapuṣā tv asya sattvasya vismayo janito mama // //",
    "GE09ram_03pu:ram_41.20c": "tena kāñcanaromnā tu maṇipravaraśṛṅgiṇā /",
    "GE09ram_03pu:ram_41.21a": "taruṇādityavarṇena nakṣatrapathavarcasā /",
    "GE09ram_03pu:ram_41.21b": "babhūva rāghavasyāpi mano vismayam āgatam // //",
    "GE09ram_03pu:ram_41.22a": "evaṃ sītāvacaḥ śrutvā dṛṣṭvā ca mṛgam adbhutam /",
    "GE09ram_03pu:ram_41.22b": "uvāca rāghavo hṛṣṭo bhrātaraṃ lakṣmaṇaṃ vacaḥ // //",
    "GE09ram_03pu:ram_41.23a": "paśya lakṣmaṇa vaidehyāḥ spṛhāṃ mṛgagatām imām /",
    "GE09ram_03pu:ram_41.23b": "rūpaśreṣṭhatayā hy eṣa mṛgo 'dya na bhaviṣyati // //",
    "GE09ram_03pu:ram_41.24a": "na vane nandanoddeśe na caitrarathasaṃśraye /",
    "GE09ram_03pu:ram_41.24b": "kutaḥ pṛthivyāṃ saumitre yo 'sya kaścit samo mṛgaḥ // //",
    "GE09ram_03pu:ram_41.25a": "pratilomānulomāś ca rucirā romarājayaḥ /",
    "GE09ram_03pu:ram_41.25b": "śobhante mṛgam āśritya citrāḥ kanakabindubhiḥ // //",
    "GE09ram_03pu:ram_41.26a": "paśyāsya jṛmbhamāṇasya dīptām agniśikhopamām /",
    "GE09ram_03pu:ram_41.26b": "jihvāṃ mukhān niḥsarantīṃ meghād iva śatahradām // //",
    "GE09ram_03pu:ram_41.27a": "masāragalvarkamukhaḥ śaṅkhamuktānibhodaraḥ /",
    "GE09ram_03pu:ram_41.27b": "kasya nāmābhirūpo 'sau na mano lobhayen mṛgaḥ // //",
    "GE09ram_03pu:ram_41.28a": "kasya rūpam idaṃ dṛṣṭvā jāmbūnadamayaprabham /",
    "GE09ram_03pu:ram_41.28b": "nānāratnamayaṃ divyaṃ na mano vismayaṃ vrajet // //",
    "GE09ram_03pu:ram_41.29a": "māṃsahetor api mṛgān vihārārthaṃ ca dhanvinaḥ /",
    "GE09ram_03pu:ram_41.29b": "ghnanti lakṣmaṇa rājāno mṛgayāyāṃ mahāvane // //",
    "GE09ram_03pu:ram_41.30a": "dhanāni vyavasāyena vicīyante mahāvane /",
    "GE09ram_03pu:ram_41.30b": "dhātavo vividhāś cāpi maṇiratnasuvarṇinaḥ // //",
    "GE09ram_03pu:ram_41.31a": "tat sāram akhilaṃ nṝṇāṃ dhanaṃ nicayavardhanam /",
    "GE09ram_03pu:ram_41.31b": "manasā cintitaṃ sarvaṃ yathā śukrasya lakṣmaṇa // //",
    "GE09ram_03pu:ram_41.32a": "arthī yenārthakṛtyena saṃvrajaty avicārayan /",
    "GE09ram_03pu:ram_41.32b": "tam artham arthaśāstrajñaḥ prāhur arthyāś ca lakṣmaṇa // //",
    "GE09ram_03pu:ram_41.33a": "etasya mṛgaratnasya parārdhye kāñcanatvaci /",
    "GE09ram_03pu:ram_41.33b": "upavekṣyati vaidehī mayā saha sumadhyamā // //",
    "GE09ram_03pu:ram_41.34a": "na kādalī na priyakī na praveṇī na cāvikī /",
    "GE09ram_03pu:ram_41.34b": "bhaved etasya sadṛśī sparśaneneti me matiḥ // //",
    "GE09ram_03pu:ram_41.35a": "eṣa caiva mṛgaḥ śrīmān yaś ca divyo nabhaścaraḥ /",
    "GE09ram_03pu:ram_41.35b": "ubhāv etau mṛgau divyau tārāmṛgamahīmṛgau // //",
    "GE09ram_03pu:ram_41.36a": "yadi vāyaṃ tathā yan māṃ bhaved vadasi lakṣmaṇa /",
    "GE09ram_03pu:ram_41.36b": "māyaiṣā rākṣasasyeti kartavyo 'sya vadho mayā // //",
    "GE09ram_03pu:ram_41.37a": "etena hi nṛśaṃsena mārīcenākṛtātmanā /",
    "GE09ram_03pu:ram_41.37b": "vane vicaratā pūrvaṃ hiṃsitā munipuṃgavāḥ // //",
    "GE09ram_03pu:ram_41.38a": "utthāya bahavo yena mṛgayāyāṃ janādhipāḥ /",
    "GE09ram_03pu:ram_41.38b": "nihatāḥ parameṣvāsās tasmād vadhyas tv ayaṃ mṛgaḥ // //",
    "GE09ram_03pu:ram_41.39a": "purastād iha vātāpiḥ paribhūya tapasvinaḥ /",
    "GE09ram_03pu:ram_41.39b": "udarastho dvijān hanti svagarbho 'śvatarīm iva // //",
    "GE09ram_03pu:ram_41.40a": "sa kadācic cirāl loke āsasāda mahāmunim /",
    "GE09ram_03pu:ram_41.40b": "agastyaṃ tejasā yuktaṃ bhakṣyas tasya babhūva ha // //",
    "GE09ram_03pu:ram_41.41a": "samutthāne ca tadrūpaṃ kartukāmaṃ samīkṣya tam /",
    "GE09ram_03pu:ram_41.41b": "utsmayitvā tu bhagavān vātāpim idam abravīt // //",
    "GE09ram_03pu:ram_41.42a": "tvayāvigaṇya vātāpe paribhūtāś ca tejasā /",
    "GE09ram_03pu:ram_41.42b": "jīvaloke dvijaśreṣṭhās tasmād asi jarāṃ gataḥ // //",
    "GE09ram_03pu:ram_41.43a": "evaṃ tan na bhaved rakṣo vātāpir iva lakṣmaṇa /",
    "GE09ram_03pu:ram_41.43b": "madvidhaṃ yo 'timanyeta dharmanityaṃ jitendriyam // //",
    "GE09ram_03pu:ram_41.44a": "bhaveddhato 'yaṃ vātāpir agastyeneva māṃ gatiḥ /",
    "GE09ram_03pu:ram_41.44b": "iha tvaṃ bhava saṃnaddho yantrito rakṣa maithilīm // //",
    "GE09ram_03pu:ram_41.45a": "asyām āyattam asmākaṃ yat kṛtyaṃ raghunandana /",
    "GE09ram_03pu:ram_41.45b": "aham enaṃ vadhiṣyāmi grahīṣyāmy athavā mṛgam // //",
    "GE09ram_03pu:ram_41.46a": "yāvad gacchāmi saumitre mṛgam ānayituṃ drutam /",
    "GE09ram_03pu:ram_41.46b": "paśya lakṣmaṇa vaidehīṃ mṛgatvaci gataspṛhām // //",
    "GE09ram_03pu:ram_41.47a": "tvacā pradhānayā hy eṣa mṛgo 'dya na bhaviṣyati /",
    "GE09ram_03pu:ram_41.47b": "apramattena te bhāvyam āśramasthena sītayā // //",
    "GE09ram_03pu:ram_41.48a": "yāvat pṛṣatam ekena sāyakena nihanmy aham /",
    "GE09ram_03pu:ram_41.48b": "hatvaitac carma ādāya śīghram eṣyāmi lakṣmaṇa // //",
    "GE09ram_03pu:ram_41.48c": "pradakṣiṇenātibalena pakṣiṇā jaṭāyuṣā buddhimatā ca lakṣmaṇa /",
    "GE09ram_03pu:ram_41.48d": "bhavāpramattaḥ pratigṛhya maithilīṃ pratikṣaṇaṃ sarvata eva śaṅkitaḥ //",
    "GE09ram_03pu:ram_42.1a": "tathā tu taṃ samādiśya bhrātaraṃ raghunandanaḥ /",
    "GE09ram_03pu:ram_42.1b": "babandhāsiṃ mahātejā jāmbūnadamayatsarum // //",
    "GE09ram_03pu:ram_42.2a": "tatas tryavanataṃ cāpam ādāyātmavibhūṣaṇam /",
    "GE09ram_03pu:ram_42.2b": "ābadhya ca kalāpau dvau jagāmodagravikramaḥ // //",
    "GE09ram_03pu:ram_42.3a": "taṃ vañcayāno rājendram āpatantaṃ nirīkṣya vai /",
    "GE09ram_03pu:ram_42.3b": "babhūvāntarhitas trāsāt punaḥ saṃdarśane 'bhavat // //",
    "GE09ram_03pu:ram_42.4a": "baddhāsir dhanur ādāya pradudrāva yato mṛgaḥ /",
    "GE09ram_03pu:ram_42.4b": "taṃ sa paśyati rūpeṇa dyotamānam ivāgrataḥ // //",
    "GE09ram_03pu:ram_42.5a": "avekṣyāvekṣya dhāvantaṃ dhanuṣpāṇir mahāvane /",
    "GE09ram_03pu:ram_42.5b": "ativṛttam iṣoḥ pātāl lobhayānaṃ kadācana // //",
    "GE09ram_03pu:ram_42.6a": "śaṅkitaṃ tu samudbhrāntam utpatantam ivāmbare /",
    "GE09ram_03pu:ram_42.6b": "daśyamānam adṛśyaṃ ca navoddeśeṣu keṣucit // //",
    "GE09ram_03pu:ram_42.7a": "chinnābhrair iva saṃvītaṃ śāradaṃ candramaṇḍalam /",
    "GE09ram_03pu:ram_42.7b": "muhūrtād eva dadṛśe muhur dūrāt prakāśate // //",
    "GE09ram_03pu:ram_42.8a": "darśanādarśanenaiva so 'pākarṣata rāghavam /",
    "GE09ram_03pu:ram_42.8b": "āsīt kruddhas tu kākutstho vivaśas tena mohitaḥ // //",
    "GE09ram_03pu:ram_42.9a": "athāvatasthe suśrāntaś chāyām āśritya śādvale /",
    "GE09ram_03pu:ram_42.9b": "mṛgaiḥ parivṛto vanyair adūrāt pratyadṛśyata // //",
    "GE09ram_03pu:ram_42.10a": "dṛṣṭvā rāmo mahātejās taṃ hantuṃ kṛtaniścayaḥ /",
    "GE09ram_03pu:ram_42.10b": "saṃdhāya sudṛḍhe cāpe vikṛṣya balavad balī // //",
    "GE09ram_03pu:ram_42.11a": "tam eva mṛgam uddiśya jvalantam iva pannagam /",
    "GE09ram_03pu:ram_42.11b": "mumoca jvalitaṃ dīptam astrabrahmavinirmitam // //",
    "GE09ram_03pu:ram_42.12a": "sa bhṛśaṃ mṛgarūpasya vinirbhidya śarottamaḥ /",
    "GE09ram_03pu:ram_42.12b": "mārīcasyaiva hṛdayaṃ vibhedāśanisaṃnibhaḥ // //",
    "GE09ram_03pu:ram_42.12c": "tālamātram athotpatya nyapatat sa śarāturaḥ /",
    "GE09ram_03pu:ram_42.13a": "vyanadad bhairavaṃ nādaṃ dharaṇyām alpajīvitaḥ /",
    "GE09ram_03pu:ram_42.13b": "mriyamāṇas tu mārīco jahau tāṃ kṛtrimāṃ tanum // //",
    "GE09ram_03pu:ram_42.14a": "samprāptakālam ājñāya cakāra ca tataḥ svaram /",
    "GE09ram_03pu:ram_42.14b": "sadṛśaṃ rāghavasyaiva hā sīte lakṣmaṇeti ca // //",
    "GE09ram_03pu:ram_42.14c": "tena marmaṇi nirviddhaḥ śareṇānupamena hi /",
    "GE09ram_03pu:ram_42.15a": "mṛgarūpaṃ tu tat tyaktvā rākṣasaṃ rūpam ātmanaḥ /",
    "GE09ram_03pu:ram_42.15b": "cakre sa sumahākāyo mārīco jīvitaṃ tyajan // //",
    "GE09ram_03pu:ram_42.16a": "tato vicitrakeyūraḥ sarvābharaṇabhūṣitaḥ /",
    "GE09ram_03pu:ram_42.16b": "hemamālī mahādaṃṣṭro rākṣaso 'bhūc charāhataḥ // //",
    "GE09ram_03pu:ram_42.17a": "taṃ dṛṣṭvā patitaṃ bhūmau rākṣasaṃ ghoradarśanam /",
    "GE09ram_03pu:ram_42.17b": "jagāma manasā sītāṃ lakṣmaṇasya vacaḥ smaran // //",
    "GE09ram_03pu:ram_42.18a": "hā sīte lakṣmaṇety evam ākruśya tu mahāsvaram /",
    "GE09ram_03pu:ram_42.18b": "mamāra rākṣasaḥ so 'yaṃ śrutvā sītā kathaṃ bhavet // //",
    "GE09ram_03pu:ram_42.19a": "lakṣmaṇaś ca mahābāhuḥ kām avasthāṃ gamiṣyati /",
    "GE09ram_03pu:ram_42.19b": "iti saṃcintya dharmātmā rāmo hṛṣṭatanūruhaḥ // //",
    "GE09ram_03pu:ram_42.20a": "tatra rāmaṃ bhayaṃ tīvram āviveśa viṣādajam /",
    "GE09ram_03pu:ram_42.20b": "rākṣasaṃ mṛgarūpaṃ taṃ hatvā śrutvā ca tatsvaram // //",
    "GE09ram_03pu:ram_42.21a": "nihatya pṛṣataṃ cānyaṃ māṃsam ādāya rāghavaḥ /",
    "GE09ram_03pu:ram_42.21b": "tvaramāṇo janasthānaṃ sasārābhimukhas tadā // //",
    "GE09ram_03pu:ram_43.1a": "ārtasvaraṃ tu taṃ bhartur vijñāya sadṛśaṃ vane /",
    "GE09ram_03pu:ram_43.1b": "uvāca lakṣmaṇaṃ sītā gaccha jānīhi rāghavam // //",
    "GE09ram_03pu:ram_43.2a": "na hi me jīvitaṃ sthāne hṛdayaṃ vāvatiṣṭhate /",
    "GE09ram_03pu:ram_43.2b": "krośataḥ paramārtasya śrutaḥ śabdo mayā bhṛśam // //",
    "GE09ram_03pu:ram_43.3a": "ākrandamānaṃ tu vane bhrātaraṃ trātum arhasi /",
    "GE09ram_03pu:ram_43.3b": "taṃ kṣipram abhidhāva tvaṃ bhrātaraṃ śaraṇaiṣiṇam // //",
    "GE09ram_03pu:ram_43.4a": "rakṣasāṃ vaśam āpannaṃ siṃhānām iva govṛṣam /",
    "GE09ram_03pu:ram_43.4b": "na jagāma tathoktas tu bhrātur ājñāya śāsanam // //",
    "GE09ram_03pu:ram_43.5a": "tam uvāca tatas tatra kupitā janakātmajā /",
    "GE09ram_03pu:ram_43.5b": "saumitre mitrarūpeṇa bhrātus tvam asi śatruvat // //",
    "GE09ram_03pu:ram_43.6a": "yas tvam asyām avasthāyāṃ bhrātaraṃ nābhipadyase /",
    "GE09ram_03pu:ram_43.6b": "icchasi tvaṃ vinaśyantaṃ rāmaṃ lakṣmaṇa matkṛte // //",
    "GE09ram_03pu:ram_43.7a": "vyasanaṃ te priyaṃ manye sneho bhrātari nāsti te /",
    "GE09ram_03pu:ram_43.7b": "tena tiṣṭhasi viśrabdhas tam apaśyan mahādyutim // //",
    "GE09ram_03pu:ram_43.8a": "kiṃ hi saṃśayam āpanne tasminn iha mayā bhavet /",
    "GE09ram_03pu:ram_43.8b": "kartavyam iha tiṣṭhantyā yat pradhānas tvam āgataḥ // //",
    "GE09ram_03pu:ram_43.9a": "iti bruvāṇāṃ vaidehīṃ bāṣpaśokapariplutām /",
    "GE09ram_03pu:ram_43.9b": "abravīl lakṣmaṇas trastāṃ sītāṃ mṛgavadhūm iva // //",
    "GE09ram_03pu:ram_43.10a": "devi devamanuṣyeṣu gandharveṣu patatriṣu /",
    "GE09ram_03pu:ram_43.10b": "rākṣaseṣu piśāceṣu kiṃnareṣu mṛgeṣu ca // //",
    "GE09ram_03pu:ram_43.11a": "dānaveṣu ca ghoreṣu na sa vidyeta śobhane /",
    "GE09ram_03pu:ram_43.11b": "yo rāmaṃ pratiyudhyeta samare vāsavopamam // //",
    "GE09ram_03pu:ram_43.12a": "avadhyaḥ samare rāmo naivaṃ tvaṃ vaktum arhasi /",
    "GE09ram_03pu:ram_43.12b": "na tvām asmin vane hātum utsahe rāghavaṃ vinā // //",
    "GE09ram_03pu:ram_43.13a": "anivāryaṃ balaṃ tasya balair balavatām api /",
    "GE09ram_03pu:ram_43.13b": "tribhir lokaiḥ samudyuktaiḥ seśvaraiḥ sāmarair api // //",
    "GE09ram_03pu:ram_43.14a": "hṛdayaṃ nirvṛtaṃ te 'stu saṃtāpas tyajyatām ayam /",
    "GE09ram_03pu:ram_43.14b": "āgamiṣyati te bhartā śīghraṃ hatvā mṛgottamam // //",
    "GE09ram_03pu:ram_43.15a": "na sa tasya svaro vyaktaṃ na kaścid api daivataḥ /",
    "GE09ram_03pu:ram_43.15b": "gandharvanagaraprakhyā māyā sā tasya rakṣasaḥ // //",
    "GE09ram_03pu:ram_43.16a": "nyāsabhūtāsi vaidehi nyastā mayi mahātmanā /",
    "GE09ram_03pu:ram_43.16b": "rāmeṇa tvaṃ varārohe na tvāṃ tyaktum ihotsahe // //",
    "GE09ram_03pu:ram_43.17a": "kṛtavairāś ca kalyāṇi vayam etair niśācaraiḥ /",
    "GE09ram_03pu:ram_43.17b": "kharasya nidhane devi janasthānavadhaṃ prati // //",
    "GE09ram_03pu:ram_43.18a": "rākṣasā vidhinā vāco visṛjanti mahāvane /",
    "GE09ram_03pu:ram_43.18b": "hiṃsāvihārā vaidehi na cintayitum arhasi // //",
    "GE09ram_03pu:ram_43.19a": "lakṣmaṇenaivam uktā tu kruddhā saṃraktalocanā /",
    "GE09ram_03pu:ram_43.19b": "abravīt paruṣaṃ vākyaṃ lakṣmaṇaṃ satyavādinam // //",
    "GE09ram_03pu:ram_43.20a": "anārya karuṇārambha nṛśaṃsa kulapāṃsana /",
    "GE09ram_03pu:ram_43.20b": "ahaṃ tava priyaṃ manye tenaitāni prabhāṣase // //",
    "GE09ram_03pu:ram_43.21a": "naitac citraṃ sapatneṣu pāpaṃ lakṣmaṇa yad bhavet /",
    "GE09ram_03pu:ram_43.21b": "tvadvidheṣu nṛśaṃseṣu nityaṃ pracchannacāriṣu // //",
    "GE09ram_03pu:ram_43.22a": "suduṣṭas tvaṃ vane rāmam ekam eko 'nugacchasi /",
    "GE09ram_03pu:ram_43.22b": "mama hetoḥ praticchannaḥ prayukto bharatena vā // //",
    "GE09ram_03pu:ram_43.23a": "katham indīvaraśyāmaṃ rāmaṃ padmanibhekṣaṇam /",
    "GE09ram_03pu:ram_43.23b": "upasaṃśritya bhartāraṃ kāmayeyaṃ pṛthag janam // //",
    "GE09ram_03pu:ram_43.24a": "samakṣaṃ tava saumitre prāṇāṃs tyakṣye na saṃśayaḥ /",
    "GE09ram_03pu:ram_43.24b": "rāmaṃ vinā kṣaṇam api na hi jīvāmi bhūtale // //",
    "GE09ram_03pu:ram_43.25a": "ity uktaḥ paruṣaṃ vākyaṃ sītayā romaharṣaṇam /",
    "GE09ram_03pu:ram_43.25b": "abravīl lakṣmaṇaḥ sītāṃ prāñjalir vijitendriyaḥ // //",
    "GE09ram_03pu:ram_43.26a": "uttaraṃ notsahe vaktuṃ daivataṃ bhavatī mama /",
    "GE09ram_03pu:ram_43.26b": "vākyam apratirūpaṃ tu na citraṃ strīṣu maithili // //",
    "GE09ram_03pu:ram_43.27a": "svabhāvas tv eṣa nārīṇām eṣu lokeṣu dṛśyate /",
    "GE09ram_03pu:ram_43.27b": "vimuktadharmāś capalās tīkṣṇā bhedakarāḥ striyaḥ // //",
    "GE09ram_03pu:ram_43.28a": "upaśṛṇvantu me sarve sākṣibhūtā vanecarāḥ /",
    "GE09ram_03pu:ram_43.28b": "nyāyavādī yathā vākyam ukto 'haṃ paruṣaṃ tvayā // //",
    "GE09ram_03pu:ram_43.29a": "dhik tvām adya praṇaśya tvaṃ yan mām evaṃ viśaṅkase /",
    "GE09ram_03pu:ram_43.29b": "strītvād duṣṭasvabhāvena guruvākye vyavasthitam // //",
    "GE09ram_03pu:ram_43.30a": "gamiṣye yatra kākutsthaḥ svasti te 'stu varānane /",
    "GE09ram_03pu:ram_43.30b": "rakṣantu tvāṃ viśālākṣi samagrā vanadevatāḥ // //",
    "GE09ram_03pu:ram_43.31a": "nimittāni hi ghorāṇi yāni prādurbhavanti me /",
    "GE09ram_03pu:ram_43.31b": "api tvāṃ saha rāmeṇa paśyeyaṃ punar āgataḥ // //",
    "GE09ram_03pu:ram_43.32a": "lakṣmaṇenaivam uktā tu rudatī janakātmajā /",
    "GE09ram_03pu:ram_43.32b": "pratyuvāca tato vākyaṃ tīvraṃ bāṣpapariplutā // //",
    "GE09ram_03pu:ram_43.33a": "godāvarīṃ pravekṣyāmi vinā rāmeṇa lakṣmaṇa /",
    "GE09ram_03pu:ram_43.33b": "ābandhiṣye 'thavā tyakṣye viṣame deham ātmanaḥ // //",
    "GE09ram_03pu:ram_43.34a": "pibāmi vā viṣaṃ tīkṣṇaṃ pravekṣyāmi hutāśanam /",
    "GE09ram_03pu:ram_43.34b": "na tv ahaṃ rāghavād anyaṃ padāpi puruṣaṃ spṛśe // //",
    "GE09ram_03pu:ram_43.35a": "iti lakṣmaṇam ākruśya sītā duḥkhasamanvitā /",
    "GE09ram_03pu:ram_43.35b": "pāṇibhyāṃ rudatī duḥkhād udaraṃ prajaghāna ha // //",
    "GE09ram_03pu:ram_43.35c": "tām ārtarūpāṃ vimanā rudantīṃ saumitrir ālokya viśālanetrām /",
    "GE09ram_03pu:ram_43.35d": "āśvāsayāmāsa na caiva bhartus taṃ bhrātaraṃ kiṃcid uvāca sītā //",
    "GE09ram_03pu:ram_43.35e": "tatas tu sītām abhivādya lakṣmaṇaḥ kṛtāñjaliḥ kiṃcid abhipraṇamya /",
    "GE09ram_03pu:ram_43.35f": "avekṣamāṇo bahuśaś ca maithilīṃ jagāma rāmasya samīpam ātmavān //",
    "GE09ram_03pu:ram_44.1a": "tayā paruṣam uktas tu kupito rāghavānujaḥ /",
    "GE09ram_03pu:ram_44.1b": "sa vikāṅkṣan bhṛśaṃ rāmaṃ pratasthe nacirād iva // //",
    "GE09ram_03pu:ram_44.2a": "tadāsādya daśagrīvaḥ kṣipram antaram āsthitaḥ /",
    "GE09ram_03pu:ram_44.2b": "abhicakrāma vaidehīṃ parivrājakarūpadhṛk // //",
    "GE09ram_03pu:ram_44.2c": "ślakṣṇakāṣāyasaṃvītaḥ śikhī chattrī upānahī /",
    "GE09ram_03pu:ram_44.3a": "vāme cāṃse 'vasajyātha śubhe yaṣṭikamaṇḍalū /",
    "GE09ram_03pu:ram_44.3b": "parivrājakarūpeṇa vaidehīṃ samupāgamat // //",
    "GE09ram_03pu:ram_44.4a": "tām āsasādātibalo bhrātṛbhyāṃ rahitāṃ vane /",
    "GE09ram_03pu:ram_44.4b": "rahitāṃ sūryacandrābhyāṃ saṃdhyām iva mahattamaḥ // //",
    "GE09ram_03pu:ram_44.5a": "tām apaśyat tato bālāṃ rājaputrīṃ yaśasvinīm /",
    "GE09ram_03pu:ram_44.5b": "rohiṇīṃ śaśinā hīnāṃ grahavad bhṛśadāruṇaḥ // //",
    "GE09ram_03pu:ram_44.6a": "tam ugraṃ pāpakarmāṇaṃ janasthānaruhā drumāḥ /",
    "GE09ram_03pu:ram_44.6b": "samīkṣya na prakampante na pravāti ca mārutaḥ // //",
    "GE09ram_03pu:ram_44.7a": "śīghrasrotāś ca taṃ dṛṣṭvā vīkṣantaṃ raktalocanam /",
    "GE09ram_03pu:ram_44.7b": "stimitaṃ gantum ārebhe bhayād godāvarī nadī // //",
    "GE09ram_03pu:ram_44.8a": "rāmasya tv antaraṃ prepsur daśagrīvas tadantare /",
    "GE09ram_03pu:ram_44.8b": "upatasthe ca vaidehīṃ bhikṣurūpeṇa rāvaṇaḥ // //",
    "GE09ram_03pu:ram_44.9a": "abhavyo bhavyarūpeṇa bhartāram anuśocatīm /",
    "GE09ram_03pu:ram_44.9b": "abhyavartata vaidehīṃ citrām iva śanaiścaraḥ // //",
    "GE09ram_03pu:ram_44.10a": "sa pāpo bhavyarūpeṇa tṛṇaiḥ kūpa ivāvṛtaḥ /",
    "GE09ram_03pu:ram_44.10b": "atiṣṭhat prekṣya vaidehīṃ rāmapatnīṃ yaśasvinīm // //",
    "GE09ram_03pu:ram_44.11a": "śubhāṃ ruciradantauṣṭhīṃ pūrṇacandranibhānanām /",
    "GE09ram_03pu:ram_44.11b": "āsīnāṃ parṇaśālāyāṃ bāṣpaśokābhipīḍitām // //",
    "GE09ram_03pu:ram_44.12a": "sa tāṃ padmapalāśākṣīṃ pītakauśeyavāsinīm /",
    "GE09ram_03pu:ram_44.12b": "abhyagacchata vaidehīṃ duṣṭacetā niśācaraḥ // //",
    "GE09ram_03pu:ram_44.13a": "sa manmathaśarāviṣṭo brahmaghoṣam udīrayan /",
    "GE09ram_03pu:ram_44.13b": "abravīt praśritaṃ vākyaṃ rahite rākṣasādhipaḥ // //",
    "GE09ram_03pu:ram_44.14a": "tām uttamāṃ trilokānāṃ padmahīnām iva śriyam /",
    "GE09ram_03pu:ram_44.14b": "vibhrājamānāṃ vapuṣā rāvaṇaḥ praśaśaṃsa ha // //",
    "GE09ram_03pu:ram_44.15a": "kā tvaṃ kāñcanavarṇābhe pītakauśeyavāsini /",
    "GE09ram_03pu:ram_44.15b": "kamalānāṃ śubhāṃ mālāṃ padminīva ca bibhratī // //",
    "GE09ram_03pu:ram_44.16a": "hrīḥ śrīḥ kīrtiḥ śubhā lakṣmīr apsarā vā śubhānane /",
    "GE09ram_03pu:ram_44.16b": "bhūtir vā tvaṃ varārohe ratir vā svairacāriṇī // //",
    "GE09ram_03pu:ram_44.17a": "samāḥ śikhariṇaḥ snigdhāḥ pāṇḍurā daśanās tava /",
    "GE09ram_03pu:ram_44.17b": "viśāle vimale netre raktānte kṛṣṇatārake // //",
    "GE09ram_03pu:ram_44.18a": "viśālaṃ jaghanaṃ pīnam ūrū karikaropamau /",
    "GE09ram_03pu:ram_44.18b": "etāv upacitau vṛttau sahitau saṃpragalbhitau // //",
    "GE09ram_03pu:ram_44.19a": "pīnonnatamukhau kāntau snigdhatālaphalopamau /",
    "GE09ram_03pu:ram_44.19b": "maṇipravekābharaṇau rucirau te payodharau // //",
    "GE09ram_03pu:ram_44.20a": "cārusmite cārudati cārunetre vilāsini /",
    "GE09ram_03pu:ram_44.20b": "mano harasi me rāme nadīkūlam ivāmbhasā // //",
    "GE09ram_03pu:ram_44.21a": "karāntamitamadhyāsi sukeśī saṃhatastanī /",
    "GE09ram_03pu:ram_44.21b": "naiva devī na gandharvī na yakṣī na ca kiṃnarī // //",
    "GE09ram_03pu:ram_44.22a": "naivaṃrūpā mayā nārī dṛṣṭapūrvā mahītale /",
    "GE09ram_03pu:ram_44.22b": "iha vāsaś ca kāntāre cittam unmādayanti me // //",
    "GE09ram_03pu:ram_44.23a": "sā pratikrāma bhadraṃ te na tvaṃ vastum ihārhasi /",
    "GE09ram_03pu:ram_44.23b": "rākṣasānām ayaṃ vāso ghorāṇāṃ kāmarūpiṇām // //",
    "GE09ram_03pu:ram_44.24a": "prāsādāgryāṇi ramyāṇi nagaropavanāni ca /",
    "GE09ram_03pu:ram_44.24b": "sampannāni sugandhīni yuktāny ācarituṃ tvayā // //",
    "GE09ram_03pu:ram_44.25a": "varaṃ mālyaṃ varaṃ pānaṃ varaṃ vastraṃ ca śobhane /",
    "GE09ram_03pu:ram_44.25b": "bhartāraṃ ca varaṃ manye tvadyuktam asitekṣaṇe // //",
    "GE09ram_03pu:ram_44.26a": "kā tvaṃ bhavasi rudrāṇāṃ marutāṃ vā śucismite /",
    "GE09ram_03pu:ram_44.26b": "vasūnāṃ vā varārohe devatā pratibhāsi me // //",
    "GE09ram_03pu:ram_44.27a": "neha gacchanti gandharvā na devā na ca kiṃnarāḥ /",
    "GE09ram_03pu:ram_44.27b": "rākṣasānām ayaṃ vāsaḥ kathaṃ nu tvam ihāgatā // //",
    "GE09ram_03pu:ram_44.28a": "iha śākhāmṛgāḥ siṃhā dvīpivyāghramṛgās tathā /",
    "GE09ram_03pu:ram_44.28b": "ṛkṣās tarakṣavaḥ kaṅkāḥ kathaṃ tebhyo na bibhyasi // //",
    "GE09ram_03pu:ram_44.29a": "madānvitānāṃ ghorāṇāṃ kuñjarāṇāṃ tarasvinām /",
    "GE09ram_03pu:ram_44.29b": "katham ekā mahāraṇye na bibheṣi varānane // //",
    "GE09ram_03pu:ram_44.30a": "kāsi kasya kutaś ca tvaṃ kiṃnimittaṃ ca daṇḍakān /",
    "GE09ram_03pu:ram_44.30b": "ekā carasi kalyāṇi ghorān rākṣasasevitān // //",
    "GE09ram_03pu:ram_44.30c": "iti praśastā vaidehī rāvaṇena durātmanā /",
    "GE09ram_03pu:ram_44.31a": "dvijātiveṣeṇa hi taṃ dṛṣṭvā rāvaṇam āgatam /",
    "GE09ram_03pu:ram_44.31b": "sarvair atithisatkāraiḥ pūjayāmāsa maithilī // //",
    "GE09ram_03pu:ram_44.32a": "upānīyāsanaṃ pūrvaṃ pādyenābhinimantrya ca /",
    "GE09ram_03pu:ram_44.32b": "abravīt siddham ity eva tadā taṃ saumyadarśanam // //",
    "GE09ram_03pu:ram_44.32c": "dvijātiveṣeṇa samīkṣya maithilī tam āgataṃ pātrakusumbhadhāriṇam /",
    "GE09ram_03pu:ram_44.32d": "aśakyam udveṣṭum upāyadarśanān nyamantrayad brāhmaṇavad yathāgatam //",
    "GE09ram_03pu:ram_44.32e": "iyaṃ bṛsī brāhmaṇa kāmam āsyatām idaṃ ca pādyaṃ pratigṛhyatām iti /",
    "GE09ram_03pu:ram_44.32f": "idaṃ ca siddhaṃ vanajātam uttamaṃ tvadartham avyagram ihopabhujyatām //",
    "GE09ram_03pu:ram_44.32g": "nimantryamāṇaḥ pratipūrṇabhāṣiṇīṃ narendrapatnīṃ prasamīkṣya maithilīm /",
    "GE09ram_03pu:ram_44.32h": "prahasya tasyā haraṇe dhṛtaṃ manaḥ samarpayāmāsa vadhāya rāvaṇaḥ //",
    "GE09ram_03pu:ram_44.32i": "tataḥ suveṣaṃ mṛgayāgataṃ patiṃ pratīkṣamāṇā sahalakṣmaṇaṃ tadā /",
    "GE09ram_03pu:ram_44.32j": "nirīkṣamāṇā haritaṃ dadarśa tan mahad vanaṃ naiva tu rāmalakṣmaṇau //",
    "GE09ram_03pu:ram_45.1a": "rāvaṇena tu vaidehī tadā pṛṣṭā jihīrṣuṇā /",
    "GE09ram_03pu:ram_45.1b": "parivrājakarūpeṇa śaśaṃsātmānam ātmanā // //",
    "GE09ram_03pu:ram_45.2a": "brāhmaṇaś cātithiś caiṣa anukto hi śapeta mām /",
    "GE09ram_03pu:ram_45.2b": "iti dhyātvā muhūrtaṃ tu sītā vacanam abravīt // //",
    "GE09ram_03pu:ram_45.3a": "duhitā janakasyāhaṃ maithilasya mahātmanaḥ /",
    "GE09ram_03pu:ram_45.3b": "sītā nāmnāsmi bhadraṃ te rāmabhāryā dvijottama // //",
    "GE09ram_03pu:ram_45.4a": "saṃvatsaraṃ cādhyuṣitā rāghavasya niveśane /",
    "GE09ram_03pu:ram_45.4b": "bhuñjānā mānuṣān bhogān sarvakāmasamṛddhinī // //",
    "GE09ram_03pu:ram_45.5a": "tataḥ saṃvatsarād ūrdhvaṃ samamanyata me patim /",
    "GE09ram_03pu:ram_45.5b": "abhiṣecayituṃ rāmaṃ sameto rājamantribhiḥ // //",
    "GE09ram_03pu:ram_45.6a": "tasmin saṃbhriyamāṇe tu rāghavasyābhiṣecane /",
    "GE09ram_03pu:ram_45.6b": "kaikeyī nāma bhartāraṃ mamāryā yācate varam // //",
    "GE09ram_03pu:ram_45.6c": "pratigṛhya tu kaikeyī śvaśuraṃ sukṛtena me /",
    "GE09ram_03pu:ram_45.7a": "mama pravrājanaṃ bhartur bharatasyābhiṣecanam /",
    "GE09ram_03pu:ram_45.7b": "dvāv ayācata bhartāraṃ satyasaṃdhaṃ nṛpottamam // //",
    "GE09ram_03pu:ram_45.8a": "nādya bhokṣye na ca svapsye na pāsye 'haṃ kadācana /",
    "GE09ram_03pu:ram_45.8b": "eṣa me jīvitasyānto rāmo yady abhiṣicyate // //",
    "GE09ram_03pu:ram_45.9a": "iti bruvāṇāṃ kaikeyīṃ śvaśuro me sa mānadaḥ /",
    "GE09ram_03pu:ram_45.9b": "ayācatārthair anvarthair na ca yācñāṃ cakāra sā // //",
    "GE09ram_03pu:ram_45.9c": "mama bhartā mahātejā vayasā pañcaviṃśakaḥ /",
    "GE09ram_03pu:ram_45.10a": "rāmeti prathito loke guṇavān satyavāk śuciḥ /",
    "GE09ram_03pu:ram_45.10b": "viśālākṣo mahābāhuḥ sarvabhūtahite rataḥ // //",
    "GE09ram_03pu:ram_45.11a": "abhiṣekāya tu pituḥ samīpaṃ rāmam āgatam /",
    "GE09ram_03pu:ram_45.11b": "kaikeyī mama bhartāram ity uvāca drutaṃ vacaḥ // //",
    "GE09ram_03pu:ram_45.12a": "tava pitrā samājñaptaṃ mamedaṃ śṛṇu rāghava /",
    "GE09ram_03pu:ram_45.12b": "bharatāya pradātavyam idaṃ rājyam akaṇṭakam // //",
    "GE09ram_03pu:ram_45.13a": "tvayā tu khalu vastavyaṃ nava varṣāṇi pañca ca /",
    "GE09ram_03pu:ram_45.13b": "vane pravraja kākutstha pitaraṃ mocayānṛtāt // //",
    "GE09ram_03pu:ram_45.14a": "tathety uvāca tāṃ rāmaḥ kaikeyīm akutobhayaḥ /",
    "GE09ram_03pu:ram_45.14b": "cakāra tadvacas tasyā mama bhartā dṛḍhavrataḥ // //",
    "GE09ram_03pu:ram_45.15a": "dadyān na pratigṛhṇīyāt satyaṃ brūyān na cānṛtam /",
    "GE09ram_03pu:ram_45.15b": "etad brāhmaṇa rāmasya vrataṃ dhruvam anuttamam // //",
    "GE09ram_03pu:ram_45.16a": "tasya bhrātā tu vaimātro lakṣmaṇo nāma vīryavān /",
    "GE09ram_03pu:ram_45.16b": "rāmasya puruṣavyāghraḥ sahāyaḥ samare 'rihā // //",
    "GE09ram_03pu:ram_45.17a": "sa bhrātā lakṣmaṇo nāma dharmacārī dṛḍhavrataḥ /",
    "GE09ram_03pu:ram_45.17b": "anvagacchad dhanuṣpāṇiḥ pravrajantaṃ mayā saha // //",
    "GE09ram_03pu:ram_45.18a": "te vayaṃ pracyutā rājyāt kaikeyyās tu kṛte trayaḥ /",
    "GE09ram_03pu:ram_45.18b": "vicarāma dvijaśreṣṭha vanaṃ gambhīram ojasā // //",
    "GE09ram_03pu:ram_45.19a": "samāśvasa muhūrtaṃ tu śakyaṃ vastum iha tvayā /",
    "GE09ram_03pu:ram_45.19b": "āgamiṣyati me bhartā vanyam ādāya puṣkalam // //",
    "GE09ram_03pu:ram_45.20a": "sa tvaṃ nāma ca gotraṃ ca kulam ācakṣva tattvataḥ /",
    "GE09ram_03pu:ram_45.20b": "ekaś ca daṇḍakāraṇye kimarthaṃ carasi dvija // //",
    "GE09ram_03pu:ram_45.21a": "evaṃ bruvatyāṃ sītāyāṃ rāmapatnyāṃ mahābalaḥ /",
    "GE09ram_03pu:ram_45.21b": "pratyuvācottaraṃ tīvraṃ rāvaṇo rākṣasādhipaḥ // //",
    "GE09ram_03pu:ram_45.22a": "yena vitrāsitā lokāḥ sadevāsurapannagāḥ /",
    "GE09ram_03pu:ram_45.22b": "ahaṃ sa rāvaṇo nāma sīte rakṣogaṇeśvaraḥ // //",
    "GE09ram_03pu:ram_45.23a": "tvāṃ tu kāñcanavarṇābhāṃ dṛṣṭvā kauśeyavāsinīm /",
    "GE09ram_03pu:ram_45.23b": "ratiṃ svakeṣu dāreṣu nādhigacchāmy anindite // //",
    "GE09ram_03pu:ram_45.24a": "bahvīnām uttamastrīṇām āhṛtānām itas tataḥ /",
    "GE09ram_03pu:ram_45.24b": "sarvāsām eva bhadraṃ te mamāgramahiṣī bhava // //",
    "GE09ram_03pu:ram_45.25a": "laṅkā nāma samudrasya madhye mama mahāpurī /",
    "GE09ram_03pu:ram_45.25b": "sāgareṇa parikṣiptā niviṣṭā girimūrdhani // //",
    "GE09ram_03pu:ram_45.26a": "tatra sīte mayā sārdhaṃ vaneṣu vicariṣyasi /",
    "GE09ram_03pu:ram_45.26b": "na cāsyāraṇyavāsasya spṛhayiṣyasi bhāmini // //",
    "GE09ram_03pu:ram_45.27a": "pañca dāsyaḥ sahasrāṇi sarvābharaṇabhūṣitāḥ /",
    "GE09ram_03pu:ram_45.27b": "sīte paricariṣyanti bhāryā bhavasi me yadi // //",
    "GE09ram_03pu:ram_45.28a": "rāvaṇenaivam uktā tu kupitā janakātmajā /",
    "GE09ram_03pu:ram_45.28b": "pratyuvācānavadyāṅgī tam anādṛtya rākṣasam // //",
    "GE09ram_03pu:ram_45.29a": "mahāgirim ivākampyaṃ mahendrasadṛśaṃ patim /",
    "GE09ram_03pu:ram_45.29b": "mahodadhim ivākṣobhyam ahaṃ rāmam anuvratā // //",
    "GE09ram_03pu:ram_45.30a": "mahābāhuṃ mahoraskaṃ siṃhavikrāntagāminam /",
    "GE09ram_03pu:ram_45.30b": "nṛsiṃhaṃ siṃhasaṃkāśam ahaṃ rāmam anuvratā // //",
    "GE09ram_03pu:ram_45.31a": "pūrṇacandrānanaṃ vīraṃ rājavatsaṃ jitendriyam /",
    "GE09ram_03pu:ram_45.31b": "pṛthukīrtiṃ mahābāhum ahaṃ rāmam anuvratā // //",
    "GE09ram_03pu:ram_45.32a": "tvaṃ punar jambukaḥ siṃhīṃ mām ihecchasi durlabhām /",
    "GE09ram_03pu:ram_45.32b": "nāhaṃ śakyā tvayā spraṣṭum ādityasya prabhā yathā // //",
    "GE09ram_03pu:ram_45.33a": "pādapān kāñcanān nūnaṃ bahūn paśyasi mandabhāk /",
    "GE09ram_03pu:ram_45.33b": "rāghavasya priyāṃ bhāryāṃ yas tvam icchasi rāvaṇa // //",
    "GE09ram_03pu:ram_45.34a": "kṣudhitasya ca siṃhasya mṛgaśatros tarasvinaḥ /",
    "GE09ram_03pu:ram_45.34b": "āśīviṣasya vadanād daṃṣṭrām ādātum icchasi // //",
    "GE09ram_03pu:ram_45.35a": "mandaraṃ parvataśreṣṭhaṃ pāṇinā hartum icchasi /",
    "GE09ram_03pu:ram_45.35b": "kālakūṭaṃ viṣaṃ pītvā svastimān gantum icchasi // //",
    "GE09ram_03pu:ram_45.36a": "akṣisūcyā pramṛjasi jihvayā lekṣi ca kṣuram /",
    "GE09ram_03pu:ram_45.36b": "rāghavasya priyāṃ bhāryām adhigantuṃ tvam icchasi // //",
    "GE09ram_03pu:ram_45.36c": "avasajya śilāṃ kaṇṭhe samudraṃ tartum icchasi /",
    "GE09ram_03pu:ram_45.37a": "sūryācandramasau cobhau prāṇibhyāṃ hartum icchasi /",
    "GE09ram_03pu:ram_45.37b": "yo rāmasya priyāṃ bhāryāṃ pradharṣayitum icchasi // //",
    "GE09ram_03pu:ram_45.38a": "agniṃ prajvalitaṃ dṛṣṭvā vastreṇāhartum icchasi /",
    "GE09ram_03pu:ram_45.38b": "kalyāṇavṛttāṃ rāmasya yo bhāryāṃ hartum icchasi // //",
    "GE09ram_03pu:ram_45.39a": "ayomukhānāṃ śūlānām agre caritum icchasi /",
    "GE09ram_03pu:ram_45.39b": "rāmasya sadṛśīṃ bhāryāṃ yo 'dhigantuṃ tvam icchasi // //",
    "GE09ram_03pu:ram_45.39c": "yad antaraṃ siṃhaśṛgālayor vane yad antaraṃ syandanikāsamudrayoḥ /",
    "GE09ram_03pu:ram_45.39d": "surāgryasauvīrakayor yad antaraṃ tad antaraṃ dāśarathes tavaiva ca //",
    "GE09ram_03pu:ram_45.39e": "yad antaraṃ kāñcanasīsalohayor yad antaraṃ candanavāripaṅkayoḥ /",
    "GE09ram_03pu:ram_45.39f": "yad antaraṃ hastibiḍālayor vane tad antaraṃ dāśarathes tavaiva ca //",
    "GE09ram_03pu:ram_45.39g": "yad antaraṃ vāyasavainateyayor yad antaraṃ madgumayūrayor api /",
    "GE09ram_03pu:ram_45.39h": "yad antaraṃ sārasagṛdhrayor vane tad antaraṃ dāśarathes tavaiva ca //",
    "GE09ram_03pu:ram_45.39i": "tasmin sahasrākṣasamaprabhāve rāme sthite kārmukabāṇapāṇau /",
    "GE09ram_03pu:ram_45.39j": "hṛtāpi te 'haṃ na jarāṃ gamiṣye vajraṃ yathā makṣikayāvagīrṇam //",
    "GE09ram_03pu:ram_45.39k": "itīva tad vākyam aduṣṭabhāvā sudṛṣṭam uktvā rajanīcaraṃ tam /",
    "GE09ram_03pu:ram_45.39l": "gātraprakampād vyathitā babhūva vātoddhatā sā kadalīva tanvī //",
    "GE09ram_03pu:ram_45.39m": "tāṃ vepamānām upalakṣya sītāṃ sa rāvaṇo mṛtyusamaprabhāvaḥ /",
    "GE09ram_03pu:ram_45.39n": "kulaṃ balaṃ nāma ca karma cātmanaḥ samācacakṣe bhayakāraṇārtham //",
    "GE09ram_03pu:ram_46.1a": "evaṃ bruvatyāṃ sītāyāṃ saṃrabdhaḥ paruṣākṣaram /",
    "GE09ram_03pu:ram_46.1b": "lalāṭe bhrukuṭīṃ kṛtvā rāvaṇaḥ pratyuvāca ha // //",
    "GE09ram_03pu:ram_46.2a": "bhrātā vaiśravaṇasyāhaṃ sāpatnyo varavarṇini /",
    "GE09ram_03pu:ram_46.2b": "rāvaṇo nāma bhadraṃ te daśagrīvaḥ pratāpavān // //",
    "GE09ram_03pu:ram_46.3a": "yasya devāḥ sagandharvāḥ piśācapatagoragāḥ /",
    "GE09ram_03pu:ram_46.3b": "vidravanti bhayād bhītā mṛtyor iva sadā prajāḥ // //",
    "GE09ram_03pu:ram_46.4a": "yena vaiśravaṇo bhrātā vaimātraḥ kāraṇāntare /",
    "GE09ram_03pu:ram_46.4b": "dvaṃdvam āsāditaḥ krodhād raṇe vikramya nirjitaḥ // //",
    "GE09ram_03pu:ram_46.5a": "madbhayārtaḥ parityajya svam adhiṣṭhānam ṛddhimat /",
    "GE09ram_03pu:ram_46.5b": "kailāsaṃ parvataśreṣṭham adhyāste naravāhanaḥ // //",
    "GE09ram_03pu:ram_46.6a": "yasya tat puṣpakaṃ nāma vimānaṃ kāmagaṃ śubham /",
    "GE09ram_03pu:ram_46.6b": "vīryād āvarjitaṃ bhadre yena yāmi vihāyasam // //",
    "GE09ram_03pu:ram_46.7a": "mama saṃjātaroṣasya mukhaṃ dṛṣṭvaiva maithili /",
    "GE09ram_03pu:ram_46.7b": "vidravanti paritrastāḥ surāḥ śakrapurogamāḥ // //",
    "GE09ram_03pu:ram_46.8a": "yatra tiṣṭhāmy ahaṃ tatra māruto vāti śaṅkitaḥ /",
    "GE09ram_03pu:ram_46.8b": "tīvrāṃśuḥ śiśirāṃśuś ca bhayāt sampadyate raviḥ // //",
    "GE09ram_03pu:ram_46.9a": "niṣkampapattrās taravo nadyaś ca stimitodakāḥ /",
    "GE09ram_03pu:ram_46.9b": "bhavanti yatra yatrāhaṃ tiṣṭhāmi ca carāmi ca // //",
    "GE09ram_03pu:ram_46.10a": "mama pāre samudrasya laṅkā nāma purī śubhā /",
    "GE09ram_03pu:ram_46.10b": "sampūrṇā rākṣasair ghorair yathendrasyāmarāvatī // //",
    "GE09ram_03pu:ram_46.11a": "prākāreṇa parikṣiptā pāṇḍureṇa virājitā /",
    "GE09ram_03pu:ram_46.11b": "hemakakṣyā purī ramyā vaiḍūryamayatoraṇā // //",
    "GE09ram_03pu:ram_46.12a": "hastyaśvarathasambādhā tūryanādavināditā /",
    "GE09ram_03pu:ram_46.12b": "sarvakāmaphalair vṛkṣaiḥ saṃkulodyānaśobhitā // //",
    "GE09ram_03pu:ram_46.13a": "tatra tvaṃ vasatī sīte rājaputri mayā saha /",
    "GE09ram_03pu:ram_46.13b": "na smariṣyasi nārīṇāṃ mānuṣīṇāṃ manasvini // //",
    "GE09ram_03pu:ram_46.14a": "bhuñjānā mānuṣān bhogān divyāṃś ca varavarṇini /",
    "GE09ram_03pu:ram_46.14b": "na smariṣyasi rāmasya mānuṣasya gatāyuṣaḥ // //",
    "GE09ram_03pu:ram_46.15a": "sthāpayitvā priyaṃ putraṃ rājñā daśarathena yaḥ /",
    "GE09ram_03pu:ram_46.15b": "mandavīryaḥ suto jyeṣṭhas tataḥ prasthāpito vanam // //",
    "GE09ram_03pu:ram_46.16a": "tena kiṃ bhraṣṭarājyena rāmeṇa gatacetasā /",
    "GE09ram_03pu:ram_46.16b": "kariṣyasi viśālākṣi tāpasena tapasvinā // //",
    "GE09ram_03pu:ram_46.17a": "sarvarākṣasabhartāraṃ kāmāt svayam ihāgatam /",
    "GE09ram_03pu:ram_46.17b": "na manmathaśarāviṣṭaṃ pratyākhyātuṃ tvam arhasi // //",
    "GE09ram_03pu:ram_46.18a": "pratyākhyāya hi māṃ bhīru- paritāpaṃ gamiṣyasi /",
    "GE09ram_03pu:ram_46.18b": "caraṇenābhihatyeva purūravasam urvaśī // //",
    "GE09ram_03pu:ram_46.19a": "evam uktā tu vaidehī kruddhā saṃraktalocanā /",
    "GE09ram_03pu:ram_46.19b": "abravīt paruṣaṃ vākyaṃ rahite rākṣasādhipam // //",
    "GE09ram_03pu:ram_46.20a": "kathaṃ vaiśravaṇaṃ devaṃ sarvabhūtanamaskṛtam /",
    "GE09ram_03pu:ram_46.20b": "bhrātaraṃ vyapadiśya tvam aśubhaṃ kartum icchasi // //",
    "GE09ram_03pu:ram_46.21a": "avaśyaṃ vinaśiṣyanti sarve rāvaṇa rākṣasāḥ /",
    "GE09ram_03pu:ram_46.21b": "yeṣāṃ tvaṃ karkaśo rājā durbuddhir ajitendriyaḥ // //",
    "GE09ram_03pu:ram_46.22a": "apahṛtya śacīṃ bhāryāṃ śakyam indrasya jīvitum /",
    "GE09ram_03pu:ram_46.22b": "na tu rāmasya bhāryāṃ mām apanīyāsti jīvitam // //",
    "GE09ram_03pu:ram_46.23a": "jīvec ciraṃ vajradharasya hastāc chacīṃ pradhṛṣyāpratirūparūpām /",
    "GE09ram_03pu:ram_46.23b": "na mādṛśīṃ rākṣasa dharṣayitvā pītāmṛtasyāpi tavāsti mokṣaḥ // //",
    "GE09ram_03pu:ram_47.1a": "sītāyā vacanaṃ śrutvā daśagrīvaḥ pratāpavān /",
    "GE09ram_03pu:ram_47.1b": "haste hastaṃ samāhatya cakāra sumahad vapuḥ // //",
    "GE09ram_03pu:ram_47.2a": "sa maithilīṃ punar vākyaṃ babhāṣe ca tato bhṛśam /",
    "GE09ram_03pu:ram_47.2b": "nonmattayā śrutau manye mama vīryaparākramau // //",
    "GE09ram_03pu:ram_47.3a": "udvaheyaṃ bhujābhyāṃ tu medinīm ambare sthitaḥ /",
    "GE09ram_03pu:ram_47.3b": "āpibeyaṃ samudraṃ ca mṛtyuṃ hanyāṃ raṇe sthitaḥ // //",
    "GE09ram_03pu:ram_47.4a": "arkaṃ rundhyāṃ śarais tīkṣṇair vibhindyāṃ hi mahītalam /",
    "GE09ram_03pu:ram_47.4b": "kāmarūpiṇam unmatte paśya māṃ kāmadaṃ patim // //",
    "GE09ram_03pu:ram_47.5a": "evam uktavatas tasya rāvaṇasya śikhiprabhe /",
    "GE09ram_03pu:ram_47.5b": "kruddhasya hariparyante rakte netre babhūvatuḥ // //",
    "GE09ram_03pu:ram_47.6a": "sadyaḥ saumyaṃ parityajya bhikṣurūpaṃ sa rāvaṇaḥ /",
    "GE09ram_03pu:ram_47.6b": "svaṃ rūpaṃ kālarūpābhaṃ bheje vaiśravaṇānujaḥ // //",
    "GE09ram_03pu:ram_47.7a": "saṃraktanayanaḥ śrīmāṃs taptakāñcanakuṇḍalaḥ /",
    "GE09ram_03pu:ram_47.7b": "daśāsyaḥ kārmukī bāṇī babhūva kṣaṇadācaraḥ // //",
    "GE09ram_03pu:ram_47.8a": "sa parivrājakacchadma mahākāyo vihāya tat /",
    "GE09ram_03pu:ram_47.8b": "pratipede svakaṃ rūpaṃ rāvaṇo rākṣasādhipaḥ // //",
    "GE09ram_03pu:ram_47.9a": "saṃraktanayanaḥ krodhāj jīmūtanicayaprabhaḥ /",
    "GE09ram_03pu:ram_47.9b": "raktāmbaradharas tasthau strīratnaṃ prekṣya maithilīm // //",
    "GE09ram_03pu:ram_47.10a": "sa tām asitakeśāntāṃ bhāskarasya prabhām iva /",
    "GE09ram_03pu:ram_47.10b": "vasanābharaṇopetāṃ maithilīṃ rāvaṇo 'bravīt // //",
    "GE09ram_03pu:ram_47.11a": "triṣu lokeṣu vikhyātaṃ yadi bhartāram icchasi /",
    "GE09ram_03pu:ram_47.11b": "mām āśraya varārohe tavāhaṃ sadṛśaḥ patiḥ // //",
    "GE09ram_03pu:ram_47.11c": "māṃ bhajasva cirāya tvam ahaṃ ślāghyas tava priyaḥ /",
    "GE09ram_03pu:ram_47.12a": "naiva cāhaṃ kvacid bhadre kariṣye tava vipriyam /",
    "GE09ram_03pu:ram_47.12b": "tyajyatāṃ mānuṣo bhāvo mayi bhāvaḥ praṇīyatām // //",
    "GE09ram_03pu:ram_47.13a": "rājyāc cyutam asiddhārthaṃ rāmaṃ parimitāyuṣam /",
    "GE09ram_03pu:ram_47.13b": "kair guṇair anuraktāsi mūḍhe paṇḍitamānini // //",
    "GE09ram_03pu:ram_47.14a": "yaḥ striyā vacanād rājyaṃ vihāya sasuhṛjjanam /",
    "GE09ram_03pu:ram_47.14b": "asmin vyālānucarite vane vasati durmatiḥ // //",
    "GE09ram_03pu:ram_47.15a": "ity uktvā maithilīṃ vākyaṃ priyārhāṃ priyavādinīm /",
    "GE09ram_03pu:ram_47.15b": "jagrāha rāvaṇaḥ sītāṃ budhaḥ khe rohiṇīm iva // //",
    "GE09ram_03pu:ram_47.16a": "vāmena sītāṃ padmākṣīṃ mūrdhajeṣu kareṇa saḥ /",
    "GE09ram_03pu:ram_47.16b": "ūrvos tu dakṣiṇenaiva parijagrāha pāṇinā // //",
    "GE09ram_03pu:ram_47.17a": "taṃ dṛṣṭvā giriśṛṅgābhaṃ tīkṣṇadaṃṣṭraṃ mahābhujam /",
    "GE09ram_03pu:ram_47.17b": "prādravan mṛtyusaṃkāśaṃ bhayārtā vanadevatāḥ // //",
    "GE09ram_03pu:ram_47.18a": "sa ca māyāmayo divyaḥ kharayuktaḥ kharasvanaḥ /",
    "GE09ram_03pu:ram_47.18b": "pratyadṛśyata hemāṅgo rāvaṇasya mahārathaḥ // //",
    "GE09ram_03pu:ram_47.19a": "tatas tāṃ paruṣair vākyair abhitarjya mahāsvanaḥ /",
    "GE09ram_03pu:ram_47.19b": "aṅkenādāya vaidehīṃ ratham āropayat tadā // //",
    "GE09ram_03pu:ram_47.20a": "sā gṛhītāticukrośa rāvaṇena yaśasvinī /",
    "GE09ram_03pu:ram_47.20b": "rāmeti sītā duḥkhārtā rāmaṃ dūragataṃ vane // //",
    "GE09ram_03pu:ram_47.21a": "tām akāmāṃ sa kāmārtaḥ pannagendravadhūm iva /",
    "GE09ram_03pu:ram_47.21b": "viveṣṭamānām ādāya utpapātātha rāvaṇaḥ // //",
    "GE09ram_03pu:ram_47.22a": "tataḥ sā rākṣasendreṇa hriyamāṇā vihāyasā /",
    "GE09ram_03pu:ram_47.22b": "bhṛśaṃ cukrośa matteva bhrāntacittā yathāturā // //",
    "GE09ram_03pu:ram_47.23a": "hā lakṣmaṇa mahābāho gurucittaprasādaka /",
    "GE09ram_03pu:ram_47.23b": "hriyamāṇāṃ na jānīṣe rakṣasā kāmarūpiṇā // //",
    "GE09ram_03pu:ram_47.24a": "jīvitaṃ sukham arthāṃś ca dharmahetoḥ parityajan /",
    "GE09ram_03pu:ram_47.24b": "hriyamāṇām adharmeṇa māṃ rāghava na paśyasi // //",
    "GE09ram_03pu:ram_47.25a": "nanu nāmāvinītānāṃ vinetāsi paraṃtapa /",
    "GE09ram_03pu:ram_47.25b": "katham evaṃvidhaṃ pāpaṃ na tvaṃ śādhi hi rāvaṇam // //",
    "GE09ram_03pu:ram_47.26a": "nanu sadyo 'vinītasya dṛśyate karmaṇaḥ phalam /",
    "GE09ram_03pu:ram_47.26b": "kālo 'py aṅgī bhavaty atra sasyānām iva paktaye // //",
    "GE09ram_03pu:ram_47.27a": "sa karma kṛtavān etat kālopahatacetanaḥ /",
    "GE09ram_03pu:ram_47.27b": "jīvitāntakaraṃ ghoraṃ rāmād vyasanam āpnuhi // //",
    "GE09ram_03pu:ram_47.28a": "hantedānīṃ sakāmā tu kaikeyī bāndhavaiḥ saha /",
    "GE09ram_03pu:ram_47.28b": "hriyeyaṃ dharmakāmasya dharmapatnī yaśasvinaḥ // //",
    "GE09ram_03pu:ram_47.29a": "āmantraye janasthānaṃ karṇikārāṃś ca puṣpitān /",
    "GE09ram_03pu:ram_47.29b": "kṣipraṃ rāmāya śaṃsadhvaṃ sītāṃ harati rāvaṇaḥ // //",
    "GE09ram_03pu:ram_47.30a": "mālyavantaṃ śikhariṇaṃ vande prasravaṇaṃ girim /",
    "GE09ram_03pu:ram_47.30b": "kṣipraṃ rāmāya śaṃsadhvaṃ sītāṃ harati rāvaṇaḥ // //",
    "GE09ram_03pu:ram_47.31a": "haṃsasārasasaṃghuṣṭāṃ vande godāvarīṃ nadīm /",
    "GE09ram_03pu:ram_47.31b": "kṣipraṃ rāmāya śaṃsadhvaṃ sītāṃ harati rāvaṇaḥ // //",
    "GE09ram_03pu:ram_47.32a": "daivatāni ca yānty asmin vane vividhapādape /",
    "GE09ram_03pu:ram_47.32b": "namaskaromy ahaṃ tebhyo bhartuḥ śaṃsata māṃ hṛtām // //",
    "GE09ram_03pu:ram_47.33a": "yāni kānicid apy atra sattvāni nivasanty uta /",
    "GE09ram_03pu:ram_47.33b": "sarvāṇi śaraṇaṃ yāmi mṛgapakṣigaṇān api // //",
    "GE09ram_03pu:ram_47.34a": "hriyamāṇāṃ priyāṃ bhartuḥ prāṇebhyo 'pi garīyasīm /",
    "GE09ram_03pu:ram_47.34b": "vivaśāpahṛtā sītā rāvaṇeneti śaṃsata // //",
    "GE09ram_03pu:ram_47.35a": "viditvā māṃ mahābāhur amutrāpi mahābalaḥ /",
    "GE09ram_03pu:ram_47.35b": "āneṣyati parākramya vaivasvatahṛtām api // //",
    "GE09ram_03pu:ram_47.36a": "rāmāya tu yathātattvaṃ jaṭāyo haraṇaṃ mama /",
    "GE09ram_03pu:ram_47.36b": "lakṣmaṇāya ca tat sarvam ākhyātavyam aśeṣataḥ // //",
    "GE09ram_03pu:ram_48.1a": "taṃ śabdam avasuptasya jaṭāyur atha śuśruve /",
    "GE09ram_03pu:ram_48.1b": "niraikṣad rāvaṇaṃ kṣipraṃ vaidehīṃ ca dadarśa saḥ // //",
    "GE09ram_03pu:ram_48.2a": "tataḥ parvatakūṭābhas tīkṣṇatuṇḍaḥ khagottamaḥ /",
    "GE09ram_03pu:ram_48.2b": "vanaspatigataḥ śrīmān vyājahāra śubhāṃ giram // //",
    "GE09ram_03pu:ram_48.3a": "daśagrīva sthito dharme purāṇe satyasaṃśrayaḥ /",
    "GE09ram_03pu:ram_48.3b": "jaṭāyur nāma nāmnāhaṃ gṛdhrarājo mahābalaḥ // //",
    "GE09ram_03pu:ram_48.4a": "rājā sarvasya lokasya mahendravaruṇopamaḥ /",
    "GE09ram_03pu:ram_48.4b": "lokānāṃ ca hite yukto rāmo daśarathātmajaḥ // //",
    "GE09ram_03pu:ram_48.5a": "tasyaiṣā lokanāthasya dharmapatnī yaśasvinī /",
    "GE09ram_03pu:ram_48.5b": "sītā nāma varārohā yāṃ tvaṃ hartum ihecchasi // //",
    "GE09ram_03pu:ram_48.5c": "kathaṃ rājā sthito dharme paradārān parāmṛśet /",
    "GE09ram_03pu:ram_48.6a": "rakṣaṇīyā viśeṣeṇa rājadārā mahābala /",
    "GE09ram_03pu:ram_48.6b": "nivartaya matiṃ nīcāṃ paradārābhimarśanam // //",
    "GE09ram_03pu:ram_48.7a": "na tat samācared dhīro yat paro 'sya vigarhayet /",
    "GE09ram_03pu:ram_48.7b": "yathātmanas tathānyeṣāṃ dārā rakṣyā vimarśanāt // //",
    "GE09ram_03pu:ram_48.8a": "arthaṃ vā yadi vā kāmaṃ śiṣṭāḥ śāstreṣvanāgatam /",
    "GE09ram_03pu:ram_48.8b": "vyavasyanty anu rājānaṃ dharmaṃ paulastyanandana // //",
    "GE09ram_03pu:ram_48.9a": "rājā dharmaś ca kāmaś ca dravyāṇāṃ cottamo nidhiḥ /",
    "GE09ram_03pu:ram_48.9b": "dharmaḥ śubhaṃ vā pāpaṃ vā rājamūlaṃ pravartate // //",
    "GE09ram_03pu:ram_48.10a": "pāpasvabhāvaś capalaḥ kathaṃ tvaṃ rakṣasāṃ vara /",
    "GE09ram_03pu:ram_48.10b": "aiśvaryam abhisamprāpto vimānam iva duṣkṛtiḥ // //",
    "GE09ram_03pu:ram_48.11a": "kāmasvabhāvo yo yasya na sa śakyaḥ pramārjitum /",
    "GE09ram_03pu:ram_48.11b": "na hi duṣṭātmanām āryam āvasaty ālaye ciram // //",
    "GE09ram_03pu:ram_48.12a": "viṣaye vā pure vā te yadā rāmo mahābalaḥ /",
    "GE09ram_03pu:ram_48.12b": "nāparādhyati dharmātmā kathaṃ tasyāparādhyasi // //",
    "GE09ram_03pu:ram_48.13a": "yadi śūrpaṇakhāhetor janasthānagataḥ kharaḥ /",
    "GE09ram_03pu:ram_48.13b": "ativṛtto hataḥ pūrvaṃ rāmeṇākliṣṭakarmaṇā // //",
    "GE09ram_03pu:ram_48.14a": "atra brūhi yathāsatyaṃ ko rāmasya vyatikramaḥ /",
    "GE09ram_03pu:ram_48.14b": "yasya tvaṃ lokanāthasya hṛtvā bhāryāṃ gamiṣyasi // //",
    "GE09ram_03pu:ram_48.15a": "kṣipraṃ visṛja vaidehīṃ mā tvā ghoreṇa cakṣuṣā /",
    "GE09ram_03pu:ram_48.15b": "dahed dahanabhūtena vṛtram indrāśanir yathā // //",
    "GE09ram_03pu:ram_48.16a": "sarpam āśīviṣaṃ baddhvā vastrānte nāvabudhyase /",
    "GE09ram_03pu:ram_48.16b": "grīvāyāṃ pratimuktaṃ ca kālapāśaṃ na paśyasi // //",
    "GE09ram_03pu:ram_48.17a": "sa bhāraḥ saumya bhartavyo yo naraṃ nāvasādayet /",
    "GE09ram_03pu:ram_48.17b": "tad annam upabhoktavyaṃ jīryate yad anāmayam // //",
    "GE09ram_03pu:ram_48.18a": "yat kṛtvā na bhaved dharmo na kīrtir na yaśo bhuvi /",
    "GE09ram_03pu:ram_48.18b": "śarīrasya bhavet khedaḥ kas tat karma samācaret // //",
    "GE09ram_03pu:ram_48.19a": "ṣaṣṭivarṣasahasrāṇi mama jātasya rāvaṇa /",
    "GE09ram_03pu:ram_48.19b": "pitṛpaitāmahaṃ rājyaṃ yathāvad anutiṣṭhataḥ // //",
    "GE09ram_03pu:ram_48.20a": "vṛddho 'haṃ tvaṃ yuvā dhanvī sarathaḥ kavacī śarī /",
    "GE09ram_03pu:ram_48.20b": "tathāpy ādāya vaidehīṃ kuśalī na gamiṣyasi // //",
    "GE09ram_03pu:ram_48.21a": "na śaktas tvaṃ balāddhartuṃ vaidehīṃ mama paśyataḥ /",
    "GE09ram_03pu:ram_48.21b": "hetubhir nyāyasaṃyuktair dhruvāṃ vedaśrutim iva // //",
    "GE09ram_03pu:ram_48.22a": "yudhyasva yadi śūro 'si muhūrtaṃ tiṣṭha rāvaṇa /",
    "GE09ram_03pu:ram_48.22b": "śayiṣyase hato bhūmau yathāpūrvaṃ kharas tathā // //",
    "GE09ram_03pu:ram_48.23a": "asakṛt saṃyuge yena nihatā daityadānavāḥ /",
    "GE09ram_03pu:ram_48.23b": "nacirāc cīravāsās tvāṃ rāmo yudhi vadhiṣyati // //",
    "GE09ram_03pu:ram_48.24a": "kiṃ nu śakyaṃ mayā kartuṃ gatau dūraṃ nṛpātmajau /",
    "GE09ram_03pu:ram_48.24b": "kṣipraṃ tvaṃ naśyase nīca tayor bhīto na saṃśayaḥ // //",
    "GE09ram_03pu:ram_48.25a": "na hi me jīvamānasya nayiṣyasi śubhām imām /",
    "GE09ram_03pu:ram_48.25b": "sītāṃ kamalapattrākṣīṃ rāmasya mahiṣīṃ priyām // //",
    "GE09ram_03pu:ram_48.26a": "avaśyaṃ tu mayā kāryaṃ priyaṃ tasya mahātmanaḥ /",
    "GE09ram_03pu:ram_48.26b": "jīvitenāpi rāmasya tathā daśarathasya ca // //",
    "GE09ram_03pu:ram_48.26c": "tiṣṭha tiṣṭha daśagrīva muhūrtaṃ paśya rāvaṇa /",
    "GE09ram_03pu:ram_48.27a": "yuddhātithyaṃ pradāsyāmi yathāprāṇaṃ niśācara /",
    "GE09ram_03pu:ram_48.27b": "vṛntād iva phalaṃ tvāṃ tu pātayeyaṃ rathottamāt // //",
    "GE09ram_03pu:ram_49.1a": "ity uktasya yathānyāyaṃ rāvaṇasya jaṭāyuṣā /",
    "GE09ram_03pu:ram_49.1b": "kruddhasyāgninibhāḥ sarvā rejur viṃśatidṛṣṭayaḥ // //",
    "GE09ram_03pu:ram_49.2a": "saṃraktanayanaḥ kopāt taptakāñcanakuṇḍalaḥ /",
    "GE09ram_03pu:ram_49.2b": "rākṣasendro 'bhidudrāva patagendram amarṣaṇaḥ // //",
    "GE09ram_03pu:ram_49.3a": "sa samprahāras tumulas tayos tasmin mahāvane /",
    "GE09ram_03pu:ram_49.3b": "babhūva vātoddhatayor meghayor gagane yathā // //",
    "GE09ram_03pu:ram_49.4a": "tad babhūvādbhutaṃ yuddhaṃ gṛdhrarākṣasayos tadā /",
    "GE09ram_03pu:ram_49.4b": "sapakṣayor mālyavator mahāparvatayor iva // //",
    "GE09ram_03pu:ram_49.5a": "tato nālīkanārācais tīkṣṇāgraiś ca vikarṇibhiḥ /",
    "GE09ram_03pu:ram_49.5b": "abhyavarṣan mahāghorair gṛdhrarājaṃ mahābalaḥ // //",
    "GE09ram_03pu:ram_49.6a": "sa tāni śarajālāni gṛdhraḥ pattraratheśvaraḥ /",
    "GE09ram_03pu:ram_49.6b": "jaṭāyuḥ pratijagrāha rāvaṇāstrāṇi saṃyuge // //",
    "GE09ram_03pu:ram_49.7a": "tasya tīkṣṇanakhābhyāṃ tu caraṇābhyāṃ mahābalaḥ /",
    "GE09ram_03pu:ram_49.7b": "cakāra bahudhā gātre vraṇān patagasattamaḥ // //",
    "GE09ram_03pu:ram_49.8a": "atha krodhād daśagrīvo jagrāha daśamārgaṇān /",
    "GE09ram_03pu:ram_49.8b": "mṛtyudaṇḍanibhān ghorāñ śatrumardanakāṅkṣayā // //",
    "GE09ram_03pu:ram_49.9a": "sa tair bāṇair mahāvīryaḥ pūrṇamuktair ajihmagaiḥ /",
    "GE09ram_03pu:ram_49.9b": "bibheda niśitais tīkṣṇair gṛdhraṃ ghoraiḥ śilīmukhaiḥ // //",
    "GE09ram_03pu:ram_49.10a": "sa rākṣasarathe paśyañ jānakīṃ bāṣpalocanām /",
    "GE09ram_03pu:ram_49.10b": "acintayitvā bāṇāṃs tān rākṣasaṃ samabhidravat // //",
    "GE09ram_03pu:ram_49.11a": "tato 'sya saśaraṃ cāpaṃ muktāmaṇivibhūṣitam /",
    "GE09ram_03pu:ram_49.11b": "caraṇābhyāṃ mahātejā babhañja patageśvaraḥ // //",
    "GE09ram_03pu:ram_49.12a": "tac cāgnisadṛśaṃ dīptaṃ rāvaṇasya śarāvaram /",
    "GE09ram_03pu:ram_49.12b": "pakṣābhyāṃ ca mahātejā vyadhunot patageśvaraḥ // //",
    "GE09ram_03pu:ram_49.13a": "kāñcanoraśchadān divyān piśācavadanān kharān /",
    "GE09ram_03pu:ram_49.13b": "tāṃś cāsya javasampannāñ jaghāna samare balī // //",
    "GE09ram_03pu:ram_49.13c": "varaṃ triveṇusampannaṃ kāmagaṃ pāvakārciṣam /",
    "GE09ram_03pu:ram_49.14a": "maṇihemavicitrāṅgaṃ babhañja ca mahāratham /",
    "GE09ram_03pu:ram_49.14b": "pūrṇacandrapratīkāśaṃ chattraṃ ca vyajanaiḥ saha // //",
    "GE09ram_03pu:ram_49.15a": "sa bhagnadhanvā viratho hatāśvo hatasārathiḥ /",
    "GE09ram_03pu:ram_49.15b": "aṅkenādāya vaidehīṃ papāta bhuvi rāvaṇaḥ // //",
    "GE09ram_03pu:ram_49.16a": "dṛṣṭvā nipatitaṃ bhūmau rāvaṇaṃ bhagnavāhanam /",
    "GE09ram_03pu:ram_49.16b": "sādhu sādhv iti bhūtāni gṛdhrarājam apūjayan // //",
    "GE09ram_03pu:ram_49.17a": "pariśrāntaṃ tu taṃ dṛṣṭvā jarayā pakṣiyūthapam /",
    "GE09ram_03pu:ram_49.17b": "utpapāta punar hṛṣṭo maithilīṃ gṛhya rāvaṇaḥ // //",
    "GE09ram_03pu:ram_49.18a": "taṃ prahṛṣṭaṃ nidhāyāṅke gacchantaṃ janakātmajām /",
    "GE09ram_03pu:ram_49.18b": "gṛdhrarājaḥ samutpatya jaṭāyur idam abravīt // //",
    "GE09ram_03pu:ram_49.19a": "vajrasaṃsparśabāṇasya bhāryāṃ rāmasya rāvaṇa /",
    "GE09ram_03pu:ram_49.19b": "alpabuddhe harasy enāṃ vadhāya khalu rakṣasām // //",
    "GE09ram_03pu:ram_49.20a": "samitrabandhuḥ sāmātyaḥ sabalaḥ saparicchadaḥ /",
    "GE09ram_03pu:ram_49.20b": "viṣapānaṃ pibasy etat pipāsita ivodakam // //",
    "GE09ram_03pu:ram_49.21a": "anubandham ajānantaḥ karmaṇām avicakṣaṇāḥ /",
    "GE09ram_03pu:ram_49.21b": "śīghram eva vinaśyanti yathā tvaṃ vinaśiṣyasi // //",
    "GE09ram_03pu:ram_49.22a": "baddhas tvaṃ kālapāśena kva gatas tasya mokṣyase /",
    "GE09ram_03pu:ram_49.22b": "vadhāya baḍiśaṃ gṛhya sāmiṣaṃ jalajo yathā // //",
    "GE09ram_03pu:ram_49.23a": "na hi jātu durādharṣau kākutsthau tava rāvaṇa /",
    "GE09ram_03pu:ram_49.23b": "dharṣaṇaṃ cāśramasyāsya kṣamiṣyete tu rāghavau // //",
    "GE09ram_03pu:ram_49.24a": "yathā tvayā kṛtaṃ karma bhīruṇā lokagarhitam /",
    "GE09ram_03pu:ram_49.24b": "taskarācarito mārgo naiṣa vīraniṣevitaḥ // //",
    "GE09ram_03pu:ram_49.25a": "yudhyasva yadi śūro 'si muhūrtaṃ tiṣṭha rāvaṇa /",
    "GE09ram_03pu:ram_49.25b": "śayiṣyase hato bhūmau yathā bhrātā kharas tathā // //",
    "GE09ram_03pu:ram_49.26a": "paretakāle puruṣo yat karma pratipadyate /",
    "GE09ram_03pu:ram_49.26b": "vināśāyātmano 'dharmyaṃ pratipanno 'si karma tat // //",
    "GE09ram_03pu:ram_49.27a": "pāpānubandho vai yasya karmaṇaḥ ko nu tat pumān /",
    "GE09ram_03pu:ram_49.27b": "kurvīta lokādhipatiḥ svayambhūr bhagavān api // //",
    "GE09ram_03pu:ram_49.28a": "evam uktvā śubhaṃ vākyaṃ jaṭāyus tasya rakṣasaḥ /",
    "GE09ram_03pu:ram_49.28b": "nipapāta bhṛśaṃ pṛṣṭhe daśagrīvasya vīryavān // //",
    "GE09ram_03pu:ram_49.29a": "taṃ gṛhītvā nakhais tīkṣṇair virarāda samantataḥ /",
    "GE09ram_03pu:ram_49.29b": "adhirūḍho gajāroho yathā syād duṣṭavāraṇam // //",
    "GE09ram_03pu:ram_49.30a": "virarāda nakhair asya tuṇḍaṃ pṛṣṭhe samarpayan /",
    "GE09ram_03pu:ram_49.30b": "keśāṃś cotpāṭayāmāsa nakhapakṣamukhāyudhaḥ // //",
    "GE09ram_03pu:ram_49.31a": "sa tathā gṛdhrarājena kliśyamāno muhur muhuḥ /",
    "GE09ram_03pu:ram_49.31b": "amarṣasphuritauṣṭhaḥ san prākampata sa rākṣasaḥ // //",
    "GE09ram_03pu:ram_49.32a": "sampariṣvajya vaidehīṃ vāmenāṅkena rāvaṇaḥ /",
    "GE09ram_03pu:ram_49.32b": "talenābhijaghānārto jaṭāyuṃ krodhamūrchitaḥ // //",
    "GE09ram_03pu:ram_49.33a": "jaṭāyus tam atikramya tuṇḍenāsya kharādhipaḥ /",
    "GE09ram_03pu:ram_49.33b": "vāmabāhūn daśa tadā vyapāharad ariṃdamaḥ // //",
    "GE09ram_03pu:ram_49.34a": "tataḥ kruddho daśagrīvaḥ sītām utsṛjya vīryavān /",
    "GE09ram_03pu:ram_49.34b": "muṣṭibhyāṃ caraṇābhyāṃ ca gṛdhrarājam apothayat // //",
    "GE09ram_03pu:ram_49.35a": "tato muhūrtaṃ saṃgrāmo babhūvātulavīryayoḥ /",
    "GE09ram_03pu:ram_49.35b": "rākṣasānāṃ ca mukhyasya pakṣiṇāṃ pravarasya ca // //",
    "GE09ram_03pu:ram_49.36a": "tasya vyāyacchamānasya rāmasyārthe 'tha rāvaṇaḥ /",
    "GE09ram_03pu:ram_49.36b": "pakṣau pādau ca pārśvau ca khaḍgam uddhṛtya socchinat // //",
    "GE09ram_03pu:ram_49.37a": "sa chinnapakṣaḥ sahasā rakṣasā raudrakarmaṇā /",
    "GE09ram_03pu:ram_49.37b": "nipapāta hato gṛdhro dharaṇyām alpajīvitaḥ // //",
    "GE09ram_03pu:ram_49.38a": "taṃ dṛṣṭvā patitaṃ bhūmau kṣatajārdraṃ jaṭāyuṣam /",
    "GE09ram_03pu:ram_49.38b": "abhyadhāvata vaidehī svabandhum iva duḥkhitā // //",
    "GE09ram_03pu:ram_49.38c": "taṃ nīlajīmūtanikāśakalpaṃ supāṇḍuroraskam udāravīryam /",
    "GE09ram_03pu:ram_49.38d": "dadarśa laṅkādhipatiḥ pṛthivyāṃ jaṭāyuṣaṃ śāntam ivāgnidāvam //",
    "GE09ram_03pu:ram_49.38e": "tatas tu taṃ pattrarathaṃ mahītale nipātitaṃ rāvaṇavegamarditam /",
    "GE09ram_03pu:ram_49.38f": "punaḥ pariṣvajya śaśiprabhānanā ruroda sītā janakātmajā tadā //",
    "GE09ram_03pu:ram_50.1a": "tam alpajīvitaṃ bhūmau sphurantaṃ rākṣasādhipaḥ /",
    "GE09ram_03pu:ram_50.1b": "dadarśa gṛdhraṃ patitaṃ samīpe rāghavāśramāt // //",
    "GE09ram_03pu:ram_50.2a": "sā tu tārādhipamukhī rāvaṇena samīkṣya tam /",
    "GE09ram_03pu:ram_50.2b": "gṛdhrarājaṃ vinihataṃ vilalāpa suduḥkhitā // //",
    "GE09ram_03pu:ram_50.3a": "nimittaṃ lakṣaṇajñānaṃ śakunisvaradarśanam /",
    "GE09ram_03pu:ram_50.3b": "avaśyaṃ sukhaduḥkheṣu narāṇāṃ pratidṛśyate // //",
    "GE09ram_03pu:ram_50.4a": "na nūnaṃ rāma jānāsi mahad vyasanam ātmanaḥ /",
    "GE09ram_03pu:ram_50.4b": "dhāvanti nūnaṃ kākutstha madarthaṃ mṛgapakṣiṇaḥ // //",
    "GE09ram_03pu:ram_50.5a": "trāhi mām adya kākutstha lakṣmaṇeti varāṅganā /",
    "GE09ram_03pu:ram_50.5b": "susaṃtrastā samākrandac chṛṇvatāṃ tu yathāntike // //",
    "GE09ram_03pu:ram_50.6a": "tāṃ kliṣṭamālyābharaṇāṃ vilapantīm anāthavat /",
    "GE09ram_03pu:ram_50.6b": "abhyadhāvata vaidehīṃ rāvaṇo rākṣasādhipaḥ // //",
    "GE09ram_03pu:ram_50.7a": "tāṃ latām iva veṣṭantīm āliṅgantīṃ mahādrumān /",
    "GE09ram_03pu:ram_50.7b": "muñca muñceti bahuśaḥ pravadan rākṣasādhipaḥ // //",
    "GE09ram_03pu:ram_50.8a": "krośantīṃ rāma rāmeti rāmeṇa rahitāṃ vane /",
    "GE09ram_03pu:ram_50.8b": "jīvitāntāya keśeṣu jagrāhāntakasaṃnibhaḥ // //",
    "GE09ram_03pu:ram_50.9a": "pradharṣitāyāṃ vaidehyāṃ babhūva sacarācaram /",
    "GE09ram_03pu:ram_50.9b": "jagat sarvam amaryādaṃ tamasāndhena saṃvṛtam // //",
    "GE09ram_03pu:ram_50.10a": "dṛṣṭvā sītāṃ parāmṛṣṭāṃ dīnāṃ divyena cakṣuṣā /",
    "GE09ram_03pu:ram_50.10b": "kṛtaṃ kāryam iti śrīmān vyājahāra pitāmahaḥ // //",
    "GE09ram_03pu:ram_50.11a": "prahṛṣṭā vyathitāś cāsan sarve te paramarṣayaḥ /",
    "GE09ram_03pu:ram_50.11b": "dṛṣṭvā sītāṃ parāmṛṣṭāṃ daṇḍakāraṇyavāsinaḥ // //",
    "GE09ram_03pu:ram_50.12a": "sa tu tāṃ rāma rāmeti rudantīṃ lakṣmaṇeti ca /",
    "GE09ram_03pu:ram_50.12b": "jagāmākāśam ādāya rāvaṇo rākṣasādhipaḥ // //",
    "GE09ram_03pu:ram_50.13a": "taptābharaṇasarvāṅgī pītakauśeyavāsanī /",
    "GE09ram_03pu:ram_50.13b": "rarāja rājaputrī tu vidyut saudāmanī yathā // //",
    "GE09ram_03pu:ram_50.14a": "uddhūtena ca vastreṇa tasyāḥ pītena rāvaṇaḥ /",
    "GE09ram_03pu:ram_50.14b": "adhikaṃ paribabhrāja girir dīpta ivāgninā // //",
    "GE09ram_03pu:ram_50.15a": "tasyāḥ paramakalyāṇyās tāmrāṇi surabhīṇi ca /",
    "GE09ram_03pu:ram_50.15b": "padmapattrāṇi vaidehyā abhyakīryanta rāvaṇam // //",
    "GE09ram_03pu:ram_50.16a": "tasyāḥ kauśeyam uddhūtam ākāśe kanakaprabham /",
    "GE09ram_03pu:ram_50.16b": "babhau cādityarāgeṇa tāmram abhram ivātape // //",
    "GE09ram_03pu:ram_50.17a": "tasyās tad vimalaṃ vaktram ākāśe rāvaṇāṅkagam /",
    "GE09ram_03pu:ram_50.17b": "na rarāja vinā rāmaṃ vinālam iva paṅkajam // //",
    "GE09ram_03pu:ram_50.17c": "babhūva jaladaṃ nīlaṃ bhittvā candra ivoditaḥ /",
    "GE09ram_03pu:ram_50.18a": "sulalāṭaṃ sukeśāntaṃ padmagarbhābham avraṇam /",
    "GE09ram_03pu:ram_50.18b": "śuklaiḥ suvimalair dantaiḥ prabhāvadbhir alaṃkṛtam // //",
    "GE09ram_03pu:ram_50.19a": "ruditaṃ vyapamṛṣṭāsraṃ candravat priyadarśanam /",
    "GE09ram_03pu:ram_50.19b": "sunāsaṃ cārutāmrauṣṭham ākāśe hāṭakaprabham // //",
    "GE09ram_03pu:ram_50.20a": "rākṣasendrasamādhūtaṃ tasyās tad vacanaṃ śubham /",
    "GE09ram_03pu:ram_50.20b": "śuśubhe na vinā rāmaṃ divā candra ivoditaḥ // //",
    "GE09ram_03pu:ram_50.21a": "sā hemavarṇā nīlāṅgaṃ maithilī rākṣasādhipam /",
    "GE09ram_03pu:ram_50.21b": "śuśubhe kāñcanī kāñcī nīlaṃ maṇim ivāśritā // //",
    "GE09ram_03pu:ram_50.22a": "sā padmagaurī hemābhā rāvaṇaṃ janakātmajā /",
    "GE09ram_03pu:ram_50.22b": "vidyudghanam ivāviśya śuśubhe taptabhūṣaṇā // //",
    "GE09ram_03pu:ram_50.23a": "tasyā bhūṣaṇaghoṣeṇa vaidehyā rākṣasādhipaḥ /",
    "GE09ram_03pu:ram_50.23b": "babhūva vimalo nīlaḥ saghoṣa iva toyadaḥ // //",
    "GE09ram_03pu:ram_50.24a": "uttamāṅgacyutā tasyāḥ puṣpavṛṣṭiḥ samantataḥ /",
    "GE09ram_03pu:ram_50.24b": "sītāyā hriyamāṇāyāḥ papāta dharaṇītale // //",
    "GE09ram_03pu:ram_50.25a": "sā tu rāvaṇavegena puṣpavṛṣṭiḥ samantataḥ /",
    "GE09ram_03pu:ram_50.25b": "samādhūtā daśagrīvaṃ punar evābhyavartata // //",
    "GE09ram_03pu:ram_50.26a": "abhyavartata puṣpāṇāṃ dhārā vaiśravaṇānujam /",
    "GE09ram_03pu:ram_50.26b": "nakṣatramālāvimalā meruṃ nagam ivottamam // //",
    "GE09ram_03pu:ram_50.27a": "caraṇān nūpuraṃ bhraṣṭaṃ vaidehyā ratnabhūṣitam /",
    "GE09ram_03pu:ram_50.27b": "vidyunmaṇḍalasaṃkāśaṃ papāta madhurasvanam // //",
    "GE09ram_03pu:ram_50.28a": "tarupravālaraktā sā nīlāṅgaṃ rākṣaseśvaram /",
    "GE09ram_03pu:ram_50.28b": "prāśobhayata vaidehī gajaṃ kaṣyeva kāñcanī // //",
    "GE09ram_03pu:ram_50.29a": "tāṃ maholkām ivākāśe dīpyamānāṃ svatejasā /",
    "GE09ram_03pu:ram_50.29b": "jahārākāśam āviśya sītāṃ vaiśravaṇānujaḥ // //",
    "GE09ram_03pu:ram_50.30a": "tasyās tāny agnivarṇāni bhūṣaṇāni mahītale /",
    "GE09ram_03pu:ram_50.30b": "saghoṣāṇy avakīryanta kṣīṇās tārā ivāmbarāt // //",
    "GE09ram_03pu:ram_50.31a": "tasyāḥ stanāntarād bhraṣṭo hāras tārādhipadyutiḥ /",
    "GE09ram_03pu:ram_50.31b": "vaidehyā nipatan bhāti gaṅgeva gaganāc cyutā // //",
    "GE09ram_03pu:ram_50.32a": "utpātavātābhihatā nānādvijagaṇāyutāḥ /",
    "GE09ram_03pu:ram_50.32b": "mā bhair iti vidhūtāgrā vyājahrur iva pādapāḥ // //",
    "GE09ram_03pu:ram_50.33a": "nalinyo dhvastakamalās trastamīnajale carāḥ /",
    "GE09ram_03pu:ram_50.33b": "sakhīm iva gatotsāhāṃ śocantīva sma maithilīm // //",
    "GE09ram_03pu:ram_50.34a": "samantād abhisaṃpatya siṃhavyāghramṛgadvijāḥ /",
    "GE09ram_03pu:ram_50.34b": "anvadhāvaṃs tadā roṣāt sītāchāyānugāminaḥ // //",
    "GE09ram_03pu:ram_50.35a": "jalaprapātāsramukhāḥ śṛṅgair ucchritabāhavaḥ /",
    "GE09ram_03pu:ram_50.35b": "sītāyāṃ hriyamāṇāyāṃ vikrośantīva parvatāḥ // //",
    "GE09ram_03pu:ram_50.36a": "hriyamāṇāṃ tu vaidehīṃ dṛṣṭvā dīno divākaraḥ /",
    "GE09ram_03pu:ram_50.36b": "pravidhvastaprabhaḥ śrīmān āsīt pāṇḍuramaṇḍalaḥ // //",
    "GE09ram_03pu:ram_50.37a": "nāsti dharmaḥ kutaḥ satyaṃ nārjavaṃ nānṛśaṃsatā /",
    "GE09ram_03pu:ram_50.37b": "yatra rāmasya vaidehīṃ bhāryāṃ harati rāvaṇaḥ // //",
    "GE09ram_03pu:ram_50.38a": "iti sarvāṇi bhūtāni gaṇaśaḥ paryadevayan /",
    "GE09ram_03pu:ram_50.38b": "vitrastakā dīnamukhā rurudur mṛgapotakāḥ // //",
    "GE09ram_03pu:ram_50.39a": "udvīkṣyodvīkṣya nayanair āsrapātāvilekṣaṇāḥ /",
    "GE09ram_03pu:ram_50.39b": "supravepitagātrāś ca babhūvur vanadevatāḥ // //",
    "GE09ram_03pu:ram_50.40a": "vikrośantīṃ dṛḍhaṃ sītāṃ dṛṣṭvā duḥkhaṃ tathā gatām /",
    "GE09ram_03pu:ram_50.40b": "tāṃ tu lakṣmaṇa rāmeti krośantīṃ madhurasvarām // //",
    "GE09ram_03pu:ram_50.40c": "avekṣamāṇāṃ bahuśo vaidehīṃ dharaṇītalam /",
    "GE09ram_03pu:ram_50.41a": "sa tām ākulakeśāntāṃ vipramṛṣṭaviśeṣakām /",
    "GE09ram_03pu:ram_50.41b": "jahārātmavināśāya daśagrīvo manasvinīm // //",
    "GE09ram_03pu:ram_50.41c": "tatas tu sā cārudatī śucismitā vinākṛtā bandhujanena maithilī /",
    "GE09ram_03pu:ram_50.41d": "apaśyatī rāghavalakṣmaṇāv ubhau vivarṇavaktrā bhayabhārapīḍitā //",
    "GE09ram_03pu:ram_51.1a": "kham utpatantaṃ taṃ dṛṣṭvā maithilī janakātmajā /",
    "GE09ram_03pu:ram_51.1b": "duḥkhitā paramodvignā bhaye mahati vartinī // //",
    "GE09ram_03pu:ram_51.2a": "roṣarodanatāmrākṣī bhīmākṣaṃ rākṣasādhipam /",
    "GE09ram_03pu:ram_51.2b": "rudatī karuṇaṃ sītā hriyamāṇedam abravīt // //",
    "GE09ram_03pu:ram_51.3a": "na vyapatrapase nīca karmaṇānena rāvaṇa /",
    "GE09ram_03pu:ram_51.3b": "jñātvā virahitāṃ yo māṃ corayitvā palāyase // //",
    "GE09ram_03pu:ram_51.3c": "tvayaiva nūnaṃ duṣṭātman bhīruṇā hartum icchatā /",
    "GE09ram_03pu:ram_51.4a": "mamāpavāhito bhartā mṛgarūpeṇa māyayā /",
    "GE09ram_03pu:ram_51.4b": "yo hi mām udyatas trātuṃ so 'py ayaṃ vinipātitaḥ // //",
    "GE09ram_03pu:ram_51.5a": "paramaṃ khalu te vīryaṃ dṛśyate rākṣasādhama /",
    "GE09ram_03pu:ram_51.5b": "viśrāvya nāmadheyaṃ hi yuddhe nāsti jitā tvayā // //",
    "GE09ram_03pu:ram_51.6a": "īdṛśaṃ garhitaṃ karma kathaṃ kṛtvā na lajjase /",
    "GE09ram_03pu:ram_51.6b": "striyāś ca haraṇaṃ nīca rahite ca parasya ca // //",
    "GE09ram_03pu:ram_51.7a": "kathayiṣyanti lokeṣu puruṣāḥ karma kutsitam /",
    "GE09ram_03pu:ram_51.7b": "sunṛśaṃsam adharmiṣṭhaṃ tava śauṇḍīryamāninaḥ // //",
    "GE09ram_03pu:ram_51.8a": "dhik te śauryaṃ ca sattvaṃ ca yat tvayā kathitaṃ tadā /",
    "GE09ram_03pu:ram_51.8b": "kulākrośakaraṃ loke dhik te cāritram īdṛśam // //",
    "GE09ram_03pu:ram_51.9a": "kiṃ śakyaṃ kartum evaṃ hi yaj javenaiva dhāvasi /",
    "GE09ram_03pu:ram_51.9b": "muhūrtam api tiṣṭhasva na jīvan pratiyāsyasi // //",
    "GE09ram_03pu:ram_51.10a": "na hi cakṣuḥpathaṃ prāpya tayoḥ pārthivaputrayoḥ /",
    "GE09ram_03pu:ram_51.10b": "sasainyo 'pi samarthas tvaṃ muhūrtam api jīvitum // //",
    "GE09ram_03pu:ram_51.11a": "na tvaṃ tayoḥ śarasparśaṃ soḍhuṃ śaktaḥ kathaṃcana /",
    "GE09ram_03pu:ram_51.11b": "vane prajvalitasyeva sparśam agner vihaṃgamaḥ // //",
    "GE09ram_03pu:ram_51.11c": "sādhu kṛtvātmanaḥ pathyaṃ sādhu māṃ muñca rāvaṇa /",
    "GE09ram_03pu:ram_51.12a": "matpradharṣaṇaruṣṭo hi bhrātrā saha patir mama /",
    "GE09ram_03pu:ram_51.12b": "vidhāsyati vināśāya tvaṃ māṃ yadi na muñcasi // //",
    "GE09ram_03pu:ram_51.13a": "yena tvaṃ vyavasāyena balān māṃ hartum icchasi /",
    "GE09ram_03pu:ram_51.13b": "vyavasāyaḥ sa te nīca bhaviṣyati nirarthakaḥ // //",
    "GE09ram_03pu:ram_51.14a": "na hy ahaṃ tam apaśyantī bhartāraṃ vibudhopamam /",
    "GE09ram_03pu:ram_51.14b": "utsahe śatruvaśagā prāṇān dhārayituṃ ciram // //",
    "GE09ram_03pu:ram_51.15a": "na nūnaṃ cātmanaḥ śreyaḥ pathyaṃ vā samavekṣase /",
    "GE09ram_03pu:ram_51.15b": "mṛtyukāle yathā martyo viparītāni sevate // //",
    "GE09ram_03pu:ram_51.16a": "mumūrṣūṇāṃ hi sarveṣāṃ yat pathyaṃ tan na rocate /",
    "GE09ram_03pu:ram_51.16b": "paśyāmīva hi kaṇṭhe tvāṃ kālapāśāvapāśitam // //",
    "GE09ram_03pu:ram_51.17a": "yathā cāsmin bhayasthāne na bibheṣi daśānana /",
    "GE09ram_03pu:ram_51.17b": "vyaktaṃ hiraṇmayān hi tvaṃ saṃpaśyasi mahīruhān // //",
    "GE09ram_03pu:ram_51.18a": "nadīṃ vaitaraṇīṃ ghorāṃ rudhiraughanivāhinīm /",
    "GE09ram_03pu:ram_51.18b": "khaḍgapattravanaṃ caiva bhīmaṃ paśyasi rāvaṇa // //",
    "GE09ram_03pu:ram_51.19a": "taptakāñcanapuṣpāṃ ca vaiḍūryapravaracchadām /",
    "GE09ram_03pu:ram_51.19b": "drakṣyase śālmalīṃ tīkṣṇām āyasaiḥ kaṇṭakaiś citām // //",
    "GE09ram_03pu:ram_51.20a": "na hi tvam īdṛśaṃ kṛtvā tasyālīkaṃ mahātmanaḥ /",
    "GE09ram_03pu:ram_51.20b": "dharituṃ śakṣyasi ciraṃ viṣaṃ pītveva nirghṛṇaḥ // //",
    "GE09ram_03pu:ram_51.21a": "baddhas tvaṃ kālapāśena durnivāreṇa rāvaṇa /",
    "GE09ram_03pu:ram_51.21b": "kva gato lapsyase śarma bhartur mama mahātmanaḥ // //",
    "GE09ram_03pu:ram_51.22a": "nimeṣāntaramātreṇa vinā bhrātaram āhave /",
    "GE09ram_03pu:ram_51.22b": "rākṣasā nihatā yena sahasrāṇi caturdaśa // //",
    "GE09ram_03pu:ram_51.23a": "sa kathaṃ rāghavo vīraḥ sarvāstrakuśalo balī /",
    "GE09ram_03pu:ram_51.23b": "na tvāṃ hanyāc charais tīkṣṇair iṣṭabhāryāpahāriṇam // //",
    "GE09ram_03pu:ram_51.24a": "etac cānyac ca paruṣaṃ vaidehī rāvaṇāṅkagā /",
    "GE09ram_03pu:ram_51.24b": "bhayaśokasamāviṣṭā karuṇaṃ vilalāpa ha // //",
    "GE09ram_03pu:ram_51.24c": "tathā bhṛśārtāṃ bahu caiva bhāṣiṇīṃ vilalāpa pūrvaṃ karuṇaṃ ca bhāminīm /",
    "GE09ram_03pu:ram_51.24d": "jahāra pāpas taruṇīṃ viveṣṭatīṃ nṛpātmajām āgatagātravepathum //",
    "GE09ram_03pu:ram_52.1a": "hriyamāṇā tu vaidehī kaṃcin nātham apaśyatī /",
    "GE09ram_03pu:ram_52.1b": "dadarśa giriśṛṅgasthān pañcavānarapuṃgavān // //",
    "GE09ram_03pu:ram_52.1c": "teṣāṃ madhye viśālākṣī kauśeyaṃ kanakaprabham /",
    "GE09ram_03pu:ram_52.2a": "uttarīyaṃ varārohā śubhāny ābharaṇāni ca /",
    "GE09ram_03pu:ram_52.2b": "mumoca yadi rāmāya śaṃseyur iti maithilī // //",
    "GE09ram_03pu:ram_52.3a": "vastram utsṛjya tanmadhye vinikṣiptaṃ sabhūṣaṇam /",
    "GE09ram_03pu:ram_52.3b": "sambhramāt tu daśagrīvas tat karma na ca buddhavān // //",
    "GE09ram_03pu:ram_52.4a": "piṅgākṣās tāṃ viśālākṣīṃ netrair animiṣair iva /",
    "GE09ram_03pu:ram_52.4b": "vikrośantīṃ tadā sītāṃ dadṛśur vānararṣabhāḥ // //",
    "GE09ram_03pu:ram_52.5a": "sa ca pampām atikramya laṅkām abhimukhaḥ purīm /",
    "GE09ram_03pu:ram_52.5b": "jagāma rudatīṃ gṛhya maithilīṃ rākṣaseśvaraḥ // //",
    "GE09ram_03pu:ram_52.6a": "tāṃ jahāra susaṃhṛṣṭo rāvaṇo mṛtyum ātmanaḥ /",
    "GE09ram_03pu:ram_52.6b": "utsaṅgenaiva bhujagīṃ tīkṣṇadaṃṣṭrāṃ mahāviṣām // //",
    "GE09ram_03pu:ram_52.7a": "vanāni saritaḥ śailān sarāṃsi ca vihāyasā /",
    "GE09ram_03pu:ram_52.7b": "sa kṣipraṃ samatīyāya śaraś cāpād iva cyutaḥ // //",
    "GE09ram_03pu:ram_52.8a": "timinakraniketaṃ tu varuṇālayam akṣayam /",
    "GE09ram_03pu:ram_52.8b": "saritāṃ śaraṇaṃ gatvā samatīyāya sāgaram // //",
    "GE09ram_03pu:ram_52.9a": "sambhramāt parivṛttormī ruddhamīnamahoragaḥ /",
    "GE09ram_03pu:ram_52.9b": "vaidehyāṃ hriyamāṇāyāṃ babhūva varuṇālayaḥ // //",
    "GE09ram_03pu:ram_52.10a": "antarikṣagatā vācaḥ sasṛjuś cāraṇās tadā /",
    "GE09ram_03pu:ram_52.10b": "etadanto daśagrīva iti siddhās tadābruvan // //",
    "GE09ram_03pu:ram_52.11a": "sa tu sītāṃ viveṣṭantīm aṅkenādāya rāvaṇaḥ /",
    "GE09ram_03pu:ram_52.11b": "praviveśa purīṃ laṅkāṃ rūpiṇīṃ mṛtyum ātmanaḥ // //",
    "GE09ram_03pu:ram_52.12a": "so 'bhigamya purīṃ laṅkāṃ suvibhaktamahāpathām /",
    "GE09ram_03pu:ram_52.12b": "saṃrūḍhakakṣyābahulaṃ svam antaḥpuram āviśat // //",
    "GE09ram_03pu:ram_52.13a": "tatra tām asitāpāṅgīṃ śokamohaparāyaṇām /",
    "GE09ram_03pu:ram_52.13b": "nidadhe rāvaṇaḥ sītāṃ mayo māyām ivāsurīm // //",
    "GE09ram_03pu:ram_52.14a": "abravīc ca daśagrīvaḥ piśācīr ghoradarśanāḥ /",
    "GE09ram_03pu:ram_52.14b": "yathā naināṃ pumān strī vā sītāṃ paśyaty asaṃmataḥ // //",
    "GE09ram_03pu:ram_52.15a": "muktāmaṇisuvarṇāni vastrāṇy ābharaṇāni ca /",
    "GE09ram_03pu:ram_52.15b": "yad yad icchet tad evāsyā deyaṃ macchandato yathā // //",
    "GE09ram_03pu:ram_52.16a": "yā ca vakṣyati vaidehīṃ vacanaṃ kiṃcid apriyam /",
    "GE09ram_03pu:ram_52.16b": "ajñānād yadi vā jñānān na tasyā jīvitaṃ priyam // //",
    "GE09ram_03pu:ram_52.16c": "tathoktvā rākṣasīs tās tu rākṣasendraḥ pratāpavān /",
    "GE09ram_03pu:ram_52.17a": "niṣkramyāntaḥpurāt tasmāt kiṃ kṛtyam iti cintayan /",
    "GE09ram_03pu:ram_52.17b": "dadarśāṣṭau mahāvīryān rākṣasān piśitāśanān // //",
    "GE09ram_03pu:ram_52.18a": "sa tān dṛṣṭvā mahāvīryo varadānena mohitaḥ /",
    "GE09ram_03pu:ram_52.18b": "uvācaitān idaṃ vākyaṃ praśasya balavīryataḥ // //",
    "GE09ram_03pu:ram_52.19a": "nānāpraharaṇāḥ kṣipram ito gacchata satvarāḥ /",
    "GE09ram_03pu:ram_52.19b": "janasthānaṃ hatasthānaṃ bhūtapūrvaṃ kharālayam // //",
    "GE09ram_03pu:ram_52.20a": "tatroṣyatāṃ janasthāne śūnye nihatarākṣase /",
    "GE09ram_03pu:ram_52.20b": "pauruṣaṃ balam āśritya trāsam utsṛjya dūrataḥ // //",
    "GE09ram_03pu:ram_52.21a": "balaṃ hi sumahad yan me janasthāne niveśitam /",
    "GE09ram_03pu:ram_52.21b": "sadūṣaṇakharaṃ yuddhe hataṃ tad rāmasāyakaiḥ // //",
    "GE09ram_03pu:ram_52.22a": "tataḥ krodho mamāpūrvo dhairyasyopari vardhate /",
    "GE09ram_03pu:ram_52.22b": "vairaṃ ca sumahajjātaṃ rāmaṃ prati sudāruṇam // //",
    "GE09ram_03pu:ram_52.23a": "niryātayitum icchāmi tac ca vairam ahaṃ ripoḥ /",
    "GE09ram_03pu:ram_52.23b": "na hi lapsyāmy ahaṃ nidrām ahatvā saṃyuge ripum // //",
    "GE09ram_03pu:ram_52.24a": "taṃ tv idānīm ahaṃ hatvā kharadūṣaṇaghātinam /",
    "GE09ram_03pu:ram_52.24b": "rāmaṃ śarmopalapsyāmi dhanaṃ labdhveva nirdhanaḥ // //",
    "GE09ram_03pu:ram_52.25a": "janasthāne vasadbhis tu bhavadbhī rāmam āśritā /",
    "GE09ram_03pu:ram_52.25b": "pravṛttir upanetavyā kiṃ karotīti tattvataḥ // //",
    "GE09ram_03pu:ram_52.26a": "apramādāc ca gantavyaṃ sarvair eva niśācaraiḥ /",
    "GE09ram_03pu:ram_52.26b": "kartavyaś ca sadā yatno rāghavasya vadhaṃ prati // //",
    "GE09ram_03pu:ram_52.27a": "yuṣmākaṃ hi balajño 'haṃ bahuśo raṇamūrdhani /",
    "GE09ram_03pu:ram_52.27b": "ataś cāsmiñ janasthāne mayā yūyaṃ niyojitāḥ // //",
    "GE09ram_03pu:ram_52.27c": "tataḥ priyaṃ vākyam upetya rākṣasā mahārtham aṣṭāv abhivādya rāvaṇam /",
    "GE09ram_03pu:ram_52.27d": "vihāya laṅkāṃ sahitāḥ pratasthire yato janasthānam alakṣyadarśanāḥ //",
    "GE09ram_03pu:ram_52.27e": "tatas tu sītām upalabhya rāvaṇaḥ susamprahṛṣṭaḥ parigṛhya maithilīm /",
    "GE09ram_03pu:ram_52.27f": "prasajya rāmeṇa ca vairam uttamaṃ babhūva mohān muditaḥ sa rākṣasaḥ //",
    "GE09ram_03pu:ram_53.1a": "saṃdiśya rākṣasān ghorān rāvaṇo 'ṣṭau mahābalān /",
    "GE09ram_03pu:ram_53.1b": "ātmānaṃ buddhivaiklavyāt kṛtakṛtyam amanyata // //",
    "GE09ram_03pu:ram_53.2a": "sa cintayāno vaidehīṃ kāmabāṇasamarpitaḥ /",
    "GE09ram_03pu:ram_53.2b": "praviveśa gṛhaṃ ramyaṃ sītāṃ draṣṭum abhitvaran // //",
    "GE09ram_03pu:ram_53.3a": "sa praviśya tu tadveśma rāvaṇo rākṣasādhipaḥ /",
    "GE09ram_03pu:ram_53.3b": "apaśyad rākṣasīmadhye sītāṃ śokaparāyaṇām // //",
    "GE09ram_03pu:ram_53.4a": "aśrupūrṇamukhīṃ dīnāṃ śokabhārāvapīḍitām /",
    "GE09ram_03pu:ram_53.4b": "vāyuvegair ivākrāntāṃ majjantīṃ nāvam arṇave // //",
    "GE09ram_03pu:ram_53.5a": "mṛgayūthaparibhraṣṭāṃ mṛgīṃ śvabhir ivāvṛtām /",
    "GE09ram_03pu:ram_53.5b": "adhomukhamukhīṃ dīnām abhyetya ca niśācaraḥ // //",
    "GE09ram_03pu:ram_53.6a": "tāṃ tu śokavaśāṃ dīnām avaśāṃ rākṣasādhipaḥ /",
    "GE09ram_03pu:ram_53.6b": "sa balād darśayāmāsa gṛhaṃ devagṛhopamam // //",
    "GE09ram_03pu:ram_53.7a": "harmyaprāsādasambādhaṃ strīsahasraniṣevitam /",
    "GE09ram_03pu:ram_53.7b": "nānāpakṣigaṇair juṣṭaṃ nānāratnasamanvitam // //",
    "GE09ram_03pu:ram_53.8a": "kāñcanais tāpanīyaiś ca sphāṭikai rājatais tathā /",
    "GE09ram_03pu:ram_53.8b": "vajravaiḍūryacitraiś ca stambhair dṛṣṭimanoharaiḥ // //",
    "GE09ram_03pu:ram_53.9a": "divyadundubhinirhrādaṃ taptakāñcanatoraṇam /",
    "GE09ram_03pu:ram_53.9b": "sopānaṃ kāñcanaṃ citram āruroha tayā saha // //",
    "GE09ram_03pu:ram_53.10a": "dāntakā rājatāś caiva gavākṣāḥ priyadarśanāḥ /",
    "GE09ram_03pu:ram_53.10b": "hemajālāvṛtāś cāsaṃs tatra prāsādapaṅktayaḥ // //",
    "GE09ram_03pu:ram_53.11a": "sudhāmaṇivicitrāṇi bhūmibhāgāni sarvaśaḥ /",
    "GE09ram_03pu:ram_53.11b": "daśagrīvaḥ svabhavane prādarśayata maithilīm // //",
    "GE09ram_03pu:ram_53.12a": "dīrghikāḥ puṣkariṇyaś ca nānāpuṣpasamāvṛtāḥ /",
    "GE09ram_03pu:ram_53.12b": "rāvaṇo darśayāmāsa sītāṃ śokaparāyaṇām // //",
    "GE09ram_03pu:ram_53.13a": "darśayitvā tu vaidehīṃ kṛtsnaṃ tad bhavanottamam /",
    "GE09ram_03pu:ram_53.13b": "uvāca vākyaṃ pāpātmā rāvaṇo janakātmajām // //",
    "GE09ram_03pu:ram_53.14a": "daśarākṣasakoṭyaś ca dvāviṃśatir athāparāḥ /",
    "GE09ram_03pu:ram_53.14b": "varjayitvā jarāvṛddhān bālāṃś ca rajanīcarān // //",
    "GE09ram_03pu:ram_53.15a": "teṣāṃ prabhur ahaṃ sīte sarveṣāṃ bhīmakarmaṇām /",
    "GE09ram_03pu:ram_53.15b": "sahasram ekam ekasya mama kāryapuraḥsaram // //",
    "GE09ram_03pu:ram_53.16a": "yad idaṃ rājyatantraṃ me tvayi sarvaṃ pratiṣṭhitam /",
    "GE09ram_03pu:ram_53.16b": "jīvitaṃ ca viśālākṣi tvaṃ me prāṇair garīyasī // //",
    "GE09ram_03pu:ram_53.17a": "bahūnāṃ strīsahasrāṇāṃ mama yo 'sau parigrahaḥ /",
    "GE09ram_03pu:ram_53.17b": "tāsāṃ tvam īśvarī sīte mama bhāryā bhava priye // //",
    "GE09ram_03pu:ram_53.18a": "sādhu kiṃ te 'nyayā buddhyā rocayasva vaco mama /",
    "GE09ram_03pu:ram_53.18b": "bhajasva mābhitaptasya prasādaṃ kartum arhasi // //",
    "GE09ram_03pu:ram_53.19a": "parikṣiptā samudreṇa laṅkeyaṃ śatayojanā /",
    "GE09ram_03pu:ram_53.19b": "neyaṃ dharṣayituṃ śakyā sendrair api surāsuraiḥ // //",
    "GE09ram_03pu:ram_53.20a": "na deveṣu na yakṣeṣu na gandharveṣu narṣiṣu /",
    "GE09ram_03pu:ram_53.20b": "ahaṃ paśyāmi lokeṣu yo me vīryasamo bhavet // //",
    "GE09ram_03pu:ram_53.21a": "rājyabhraṣṭena dīnena tāpasena gatāyuṣā /",
    "GE09ram_03pu:ram_53.21b": "kiṃ kariṣyasi rāmeṇa mānuṣeṇālpatejasā // //",
    "GE09ram_03pu:ram_53.22a": "bhajasva sīte mām eva bhartāhaṃ sadṛśas tava /",
    "GE09ram_03pu:ram_53.22b": "yauvanaṃ hy adhruvaṃ bhīru ramasveha mayā saha // //",
    "GE09ram_03pu:ram_53.23a": "darśane mā kṛthā buddhiṃ rāghavasya varānane /",
    "GE09ram_03pu:ram_53.23b": "kāsya śaktir ihāgantum api sīte manorathaiḥ // //",
    "GE09ram_03pu:ram_53.24a": "na śakyo vāyur ākāśe pāśair baddhaṃ mahājavaḥ /",
    "GE09ram_03pu:ram_53.24b": "dīpyamānasya vāpy agner grahītuṃ vimalāṃ śikhām // //",
    "GE09ram_03pu:ram_53.25a": "trayāṇām api lokānāṃ na taṃ paśyāmi śobhane /",
    "GE09ram_03pu:ram_53.25b": "vikrameṇa nayed yas tvāṃ madbāhuparipālitām // //",
    "GE09ram_03pu:ram_53.26a": "laṅkāyāṃ sumahad rājyam idaṃ tvam anupālaya /",
    "GE09ram_03pu:ram_53.26b": "abhiṣekodakaklinnā tuṣṭā ca ramayasva mām // //",
    "GE09ram_03pu:ram_53.27a": "duṣkṛtaṃ yat purā karma vanavāsena tad gatam /",
    "GE09ram_03pu:ram_53.27b": "yaś ca te sukṛto dharmas tasyeha phalam āpnuhi // //",
    "GE09ram_03pu:ram_53.28a": "iha sarvāṇi mālyāni divyagandhāni maithili /",
    "GE09ram_03pu:ram_53.28b": "bhūṣaṇāni ca mukhyāni tāni seva mayā saha // //",
    "GE09ram_03pu:ram_53.29a": "puṣpakaṃ nāma suśroṇi bhrātur vaiśravaṇasya me /",
    "GE09ram_03pu:ram_53.29b": "vimānaṃ ramaṇīyaṃ ca tad vimānaṃ manojavam // //",
    "GE09ram_03pu:ram_53.30a": "tatra sīte mayā sārdhaṃ viharasva yathāsukham /",
    "GE09ram_03pu:ram_53.30b": "vadanaṃ padmasaṃkāśaṃ vimalaṃ cārudarśanam // //",
    "GE09ram_03pu:ram_53.31a": "śokārtaṃ tu varārohe na bhrājati varānane /",
    "GE09ram_03pu:ram_53.31b": "alaṃ vrīḍena vaidehi dharmalopakṛtena te // //",
    "GE09ram_03pu:ram_53.32a": "ārṣo 'yaṃ daivanisyando yas tvām abhigamiṣyati /",
    "GE09ram_03pu:ram_53.32b": "etau pādau mayā snigdhau śirobhiḥ paripīḍitau // //",
    "GE09ram_03pu:ram_53.33a": "prasādaṃ kuru me kṣipraṃ vaśyo dāso 'ham asmi te /",
    "GE09ram_03pu:ram_53.33b": "nemāḥ śūnyā mayā vācaḥ śuṣyamāṇena bhāṣitāḥ // //",
    "GE09ram_03pu:ram_53.34a": "na cāpi rāvaṇaḥ kāṃcin mūrdhnā strīṃ praṇameta ha /",
    "GE09ram_03pu:ram_53.34b": "evam uktvā daśagrīvo maithilīṃ janakātmajām // //",
    "GE09ram_03pu:ram_53.34c": "kṛtāntavaśam āpanno mameyam iti manyate /",
    "GE09ram_03pu:ram_54.1a": "sā tathoktā tu vaidehī nirbhayā śokakarṣitā /",
    "GE09ram_03pu:ram_54.1b": "tṛṇam antarataḥ kṛtvā rāvaṇaṃ pratyabhāṣata // //",
    "GE09ram_03pu:ram_54.2a": "rājā daśaratho nāma dharmasetur ivācalaḥ /",
    "GE09ram_03pu:ram_54.2b": "satyasaṃdhaḥ parijñāto yasya putraḥ sa rāghavaḥ // //",
    "GE09ram_03pu:ram_54.3a": "rāmo nāma sa dharmātmā triṣu lokeṣu viśrutaḥ /",
    "GE09ram_03pu:ram_54.3b": "dīrghabāhur viśālākṣo daivataṃ sa patir mama // //",
    "GE09ram_03pu:ram_54.4a": "ikṣvākūṇāṃ kule jātaḥ siṃhaskandho mahādyutiḥ /",
    "GE09ram_03pu:ram_54.4b": "lakṣmaṇena saha bhrātrā yas te prāṇān hariṣyati // //",
    "GE09ram_03pu:ram_54.5a": "pratyakṣaṃ yady ahaṃ tasya tvayā syāṃ dharṣitā balāt /",
    "GE09ram_03pu:ram_54.5b": "śayitā tvaṃ hataḥ saṃkhye janasthāne yathā kharaḥ // //",
    "GE09ram_03pu:ram_54.6a": "ya ete rākṣasāḥ proktā ghorarūpā mahābalāḥ /",
    "GE09ram_03pu:ram_54.6b": "rāghave nirviṣāḥ sarve suparṇe pannagā yathā // //",
    "GE09ram_03pu:ram_54.7a": "tasya jyāvipramuktās te śarāḥ kāñcanabhūṣaṇāḥ /",
    "GE09ram_03pu:ram_54.7b": "śarīraṃ vidhamiṣyanti gaṅgākūlam ivormayaḥ // //",
    "GE09ram_03pu:ram_54.8a": "asurair vā surair vā tvaṃ yady avadho 'si rāvaṇa /",
    "GE09ram_03pu:ram_54.8b": "utpādya sumahad vairaṃ jīvaṃs tasya na mokṣyase // //",
    "GE09ram_03pu:ram_54.9a": "sa te jīvitaśeṣasya rāghavo 'ntakaro balī /",
    "GE09ram_03pu:ram_54.9b": "paśor yūpagatasyeva jīvitaṃ tava durlabham // //",
    "GE09ram_03pu:ram_54.10a": "yadi paśyet sa rāmas tvāṃ roṣadīptena cakṣuṣā /",
    "GE09ram_03pu:ram_54.10b": "rakṣas tvam adya nirdagdho gaccheḥ sadyaḥ parābhavam // //",
    "GE09ram_03pu:ram_54.11a": "yaś candraṃ nabhaso bhūmau pātayen nāśayeta vā /",
    "GE09ram_03pu:ram_54.11b": "sāgaraṃ śoṣayed vāpi sa sītāṃ mocayed iha // //",
    "GE09ram_03pu:ram_54.12a": "gatāyus tvaṃ gataśrīko gatasattvo gatendriyaḥ /",
    "GE09ram_03pu:ram_54.12b": "laṅkā vaidhavyasaṃyuktā tvatkṛtena bhaviṣyati // //",
    "GE09ram_03pu:ram_54.13a": "na te pāpam idaṃ karma sukhodarkaṃ bhaviṣyati /",
    "GE09ram_03pu:ram_54.13b": "yāhaṃ nītā vinā bhāvaṃ patipārśvāt tvayā vanāt // //",
    "GE09ram_03pu:ram_54.14a": "sa hi daivatasaṃyukto mama bhartā mahādyutiḥ /",
    "GE09ram_03pu:ram_54.14b": "nirbhayo vīryam āśritya śūnye vasati daṇḍake // //",
    "GE09ram_03pu:ram_54.15a": "sa te darpaṃ balaṃ vīryam utsekaṃ ca tathāvidham /",
    "GE09ram_03pu:ram_54.15b": "apaneṣyati gātrebhyaḥ śaravarṣeṇa saṃyuge // //",
    "GE09ram_03pu:ram_54.16a": "yadā vināśo bhūtānāṃ dṛśyate kālacoditaḥ /",
    "GE09ram_03pu:ram_54.16b": "tadā kārye pramādyanti narāḥ kālavaśaṃ gatāḥ // //",
    "GE09ram_03pu:ram_54.17a": "māṃ pradhṛṣya sa te kālaḥ prāpto 'yaṃ rākṣasādhama /",
    "GE09ram_03pu:ram_54.17b": "ātmano rākṣasānāṃ ca vadhāyāntaḥpurasya ca // //",
    "GE09ram_03pu:ram_54.18a": "na śakyā yajñamadhyasthā vediḥ srugbhāṇḍamaṇḍitā /",
    "GE09ram_03pu:ram_54.18b": "dvijātimantrasaṃpūtā caṇḍālenāvamarditum // //",
    "GE09ram_03pu:ram_54.18c": "idaṃ śarīraṃ niḥsaṃjñaṃ bandha vā ghātayasva vā /",
    "GE09ram_03pu:ram_54.19a": "nedaṃ śarīraṃ rakṣyaṃ me jīvitaṃ vāpi rākṣasa /",
    "GE09ram_03pu:ram_54.19b": "na hi śakṣyāmy upakrośaṃ pṛthivyāṃ dātum ātmanaḥ // //",
    "GE09ram_03pu:ram_54.20a": "evam uktvā tu vaidehī krodhāt suparuṣaṃ vacaḥ /",
    "GE09ram_03pu:ram_54.20b": "rāvaṇaṃ maithilī tatra punar novāca kiṃcana // //",
    "GE09ram_03pu:ram_54.21a": "sītāyā vacanaṃ śrutvā paruṣaṃ romaharṣaṇam /",
    "GE09ram_03pu:ram_54.21b": "pratyuvāca tataḥ sītāṃ bhayasaṃdarśanaṃ vacaḥ // //",
    "GE09ram_03pu:ram_54.21c": "śṛṇu maithili madvākyaṃ māsān dvādaśa bhāmini /",
    "GE09ram_03pu:ram_54.22a": "kālenānena nābhyeṣi yadi māṃ cāruhāsini /",
    "GE09ram_03pu:ram_54.22b": "tatas tvāṃ prātarāśārthaṃ sūdāś chetsyanti leśaśaḥ // //",
    "GE09ram_03pu:ram_54.23a": "ity uktvā paruṣaṃ vākyaṃ rāvaṇaḥ śatrurāvaṇaḥ /",
    "GE09ram_03pu:ram_54.23b": "rākṣasīś ca tataḥ kruddha idaṃ vacanam abravīt // //",
    "GE09ram_03pu:ram_54.24a": "śīghram evaṃ hi rākṣasyo vikṛtā ghoradarśanāḥ /",
    "GE09ram_03pu:ram_54.24b": "darpam asyā vineṣyadhvaṃ māṃsaśoṇitabhojanāḥ // //",
    "GE09ram_03pu:ram_54.25a": "vacanād eva tās tasya vikṛtā ghoradarśanāḥ /",
    "GE09ram_03pu:ram_54.25b": "kṛtaprāñjalayo bhūtvā maithilīṃ paryavārayan // //",
    "GE09ram_03pu:ram_54.26a": "sa tāḥ provāca rājā tu rāvaṇo ghoradarśanaḥ /",
    "GE09ram_03pu:ram_54.26b": "pracālya caraṇotkarṣair dārayann iva medinīm // //",
    "GE09ram_03pu:ram_54.27a": "aśokavanikāmadhye maithilī nīyatām iti /",
    "GE09ram_03pu:ram_54.27b": "tatreyaṃ rakṣyatāṃ gūḍham yuṣmābhiḥ parivāritā // //",
    "GE09ram_03pu:ram_54.28a": "tatraināṃ tarjanair ghoraiḥ punaḥ sāntvaiś ca maithilīm /",
    "GE09ram_03pu:ram_54.28b": "ānayadhvaṃ vaśaṃ sarvā vanyāṃ gajavadhūm iva // //",
    "GE09ram_03pu:ram_54.29a": "iti pratisamādiṣṭā rākṣasyo rāvaṇena tāḥ /",
    "GE09ram_03pu:ram_54.29b": "aśokavanikāṃ jagmur maithilīṃ parigṛhya tām // //",
    "GE09ram_03pu:ram_54.30a": "sarvakāmaphalair vṛkṣair nānāpuṣpaphalair vṛtām /",
    "GE09ram_03pu:ram_54.30b": "sarvakālamadaiś cāpi dvijaiḥ samupasevitām // //",
    "GE09ram_03pu:ram_54.31a": "sā tu śokaparītāṅgī maithilī janakātmajā /",
    "GE09ram_03pu:ram_54.31b": "rākṣasīvaśam āpannā vyāghrīṇāṃ hariṇī yathā // //",
    "GE09ram_03pu:ram_54.31c": "na vindate tatra tu śarma maithilī virūpanetrābhir atīva tarjitā /",
    "GE09ram_03pu:ram_54.31d": "patiṃ smarantī dayitaṃ ca devaraṃ vicetanābhūd bhayaśokapīḍitā //",
    "GE09ram_03pu:ram_55.1a": "rākṣasaṃ mṛgarūpeṇa carantaṃ kāmarūpiṇam /",
    "GE09ram_03pu:ram_55.1b": "nihatya rāmo mārīcaṃ tūrṇaṃ pathi nyavartata // //",
    "GE09ram_03pu:ram_55.2a": "tasya saṃtvaramāṇasya draṣṭukāmasya maithilīm /",
    "GE09ram_03pu:ram_55.2b": "krūrasvaro 'tha gomāyur vinanādāsya pṛṣṭhataḥ // //",
    "GE09ram_03pu:ram_55.3a": "sa tasya svaram ājñāya dāruṇaṃ romaharṣaṇam /",
    "GE09ram_03pu:ram_55.3b": "cintayāmāsa gomāyoḥ svareṇa pariśaṅkitaḥ // //",
    "GE09ram_03pu:ram_55.4a": "aśubhaṃ bata manye 'haṃ gomāyur vāśyate yathā /",
    "GE09ram_03pu:ram_55.4b": "svasti syād api vaidehyā rākṣasair bhakṣaṇaṃ vinā // //",
    "GE09ram_03pu:ram_55.5a": "mārīcena tu vijñāya svaram ālakṣya māmakam /",
    "GE09ram_03pu:ram_55.5b": "vikruṣṭaṃ mṛgarūpeṇa lakṣmaṇaḥ śṛṇuyād yadi // //",
    "GE09ram_03pu:ram_55.6a": "sa saumitriḥ svaraṃ śrutvā tāṃ ca hitvātha maithilīm /",
    "GE09ram_03pu:ram_55.6b": "tayaiva prahitaḥ kṣipraṃ matsakāśam ihaiṣyati // //",
    "GE09ram_03pu:ram_55.7a": "rākṣasaiḥ sahitair nūnaṃ sītāyā īpsito vadhaḥ /",
    "GE09ram_03pu:ram_55.7b": "kāñcanaś ca mṛgo bhūtvā vyapanīyāśramāt tu mām // //",
    "GE09ram_03pu:ram_55.8a": "dūraṃ nītvā tu mārīco rākṣaso 'bhūc charāhataḥ /",
    "GE09ram_03pu:ram_55.8b": "hā lakṣmaṇa hato 'smīti yad vākyaṃ vyājahāra ha // //",
    "GE09ram_03pu:ram_55.8c": "api svasti bhaved dvābhyāṃ rahitābhyāṃ mayā vane /",
    "GE09ram_03pu:ram_55.9a": "janasthānanimittaṃ hi kṛtavairo 'smi rākṣasaiḥ /",
    "GE09ram_03pu:ram_55.9b": "nimittāni ca ghorāṇi dṛśyante 'dya bahūni ca // //",
    "GE09ram_03pu:ram_55.9c": "ity evaṃ cintayan rāmaḥ śrutvā gomāyuniḥsvanam /",
    "GE09ram_03pu:ram_55.10a": "ātmanaś cāpanayanaṃ mṛgarūpeṇa rakṣasā /",
    "GE09ram_03pu:ram_55.10b": "ājagāma janasthānaṃ rāghavaḥ pariśaṅkitaḥ // //",
    "GE09ram_03pu:ram_55.11a": "taṃ dīnamānasaṃ dīnam āsedur mṛgapakṣiṇaḥ /",
    "GE09ram_03pu:ram_55.11b": "savyaṃ kṛtvā mahātmānaṃ ghorāṃś ca sasṛjuḥ svarān // //",
    "GE09ram_03pu:ram_55.12a": "tāni dṛṣṭvā nimittāni mahāghorāṇi rāghavaḥ /",
    "GE09ram_03pu:ram_55.12b": "tato lakṣmaṇam āyāntaṃ dadarśa vigataprabham // //",
    "GE09ram_03pu:ram_55.13a": "tato 'vidūre rāmeṇa samīyāya sa lakṣmaṇaḥ /",
    "GE09ram_03pu:ram_55.13b": "viṣaṇṇaḥ sa viṣaṇṇena duḥkhito duḥkhabhāginā // //",
    "GE09ram_03pu:ram_55.14a": "saṃjagarhe 'tha taṃ bhrātā jyeṣṭho lakṣmaṇam āgatam /",
    "GE09ram_03pu:ram_55.14b": "vihāya sītāṃ vijane vane rākṣasasevite // //",
    "GE09ram_03pu:ram_55.15a": "gṛhītvā ca karaṃ savyaṃ lakṣmaṇaṃ raghunandanaḥ /",
    "GE09ram_03pu:ram_55.15b": "uvāca madhurodarkam idaṃ paruṣam ārtavat // //",
    "GE09ram_03pu:ram_55.16a": "aho lakṣmaṇa garhyaṃ te kṛtaṃ yat tvaṃ vihāya tām /",
    "GE09ram_03pu:ram_55.16b": "sītām ihāgataḥ saumya kaccit svasti bhaved iti // //",
    "GE09ram_03pu:ram_55.17a": "na me 'sti saṃśayo vīra sarvathā janakātmajā /",
    "GE09ram_03pu:ram_55.17b": "vinaṣṭā bhakṣitā vāpi rākṣasair vanacāribhiḥ // //",
    "GE09ram_03pu:ram_55.18a": "aśubhāny eva bhūyiṣṭhaṃ yathā prādurbhavanti me /",
    "GE09ram_03pu:ram_55.18b": "api lakṣmaṇa sītāyāḥ sāmagryaṃ prāpnuyāvahe // //",
    "GE09ram_03pu:ram_55.18c": "idaṃ hi rakṣo mṛgasaṃnikāśaṃ pralobhya māṃ dūram anuprayātam /",
    "GE09ram_03pu:ram_55.18d": "hataṃ kathaṃcin mahatā śrameṇa sa rākṣaso 'bhūn mriyamāṇa eva //",
    "GE09ram_03pu:ram_55.20a": "manaś ca me dīnam ihāprahṛṣṭaṃ cakṣuś ca savyaṃ kurute vikāram /",
    "GE09ram_03pu:ram_55.20b": "asaṃśayaṃ lakṣmaṇa nāsti sītā hṛtā mṛtā vā pathi vartate vā // //",
    "GE09ram_03pu:ram_56.1a": "sa dṛṣṭvā lakṣmaṇaṃ dīnaṃ śūnye daśarathātmajaḥ /",
    "GE09ram_03pu:ram_56.1b": "paryapṛcchata dharmātmā vaidehīm āgataṃ vinā // //",
    "GE09ram_03pu:ram_56.2a": "prasthitaṃ daṇḍakāraṇyaṃ yā mām anujagāma ha /",
    "GE09ram_03pu:ram_56.2b": "kva sā lakṣmaṇa vaidehī yāṃ hitvā tvam ihāgataḥ // //",
    "GE09ram_03pu:ram_56.3a": "rājyabhraṣṭasya dīnasya daṇḍakān paridhāvataḥ /",
    "GE09ram_03pu:ram_56.3b": "kva sā duḥkhasahāyā me vaidehī tanumadhyamā // //",
    "GE09ram_03pu:ram_56.4a": "yāṃ vinā notsahe vīra muhūrtam api jīvitum /",
    "GE09ram_03pu:ram_56.4b": "kva sā prāṇasahāyā me sītā surasutopamā // //",
    "GE09ram_03pu:ram_56.5a": "patitvam amarāṇāṃ vā pṛthivyāś cāpi lakṣmaṇa /",
    "GE09ram_03pu:ram_56.5b": "vinā tāṃ tapanīyābhāṃ neccheyaṃ janakātmajām // //",
    "GE09ram_03pu:ram_56.6a": "kaccij jīvati vaidehī prāṇaiḥ priyatarā mama /",
    "GE09ram_03pu:ram_56.6b": "kaccit pravrājanaṃ saumya na me mithyā bhaviṣyati // //",
    "GE09ram_03pu:ram_56.7a": "sītānimittaṃ saumitre mṛte mayi gate tvayi /",
    "GE09ram_03pu:ram_56.7b": "kaccit sakāmā sukhitā kaikeyī sā bhaviṣyati // //",
    "GE09ram_03pu:ram_56.8a": "saputrarājyāṃ siddhārthāṃ mṛtaputrā tapasvinī /",
    "GE09ram_03pu:ram_56.8b": "upasthāsyati kausalyā kaccit saumya na kaikayīm // //",
    "GE09ram_03pu:ram_56.9a": "yadi jīvati vaidehī gamiṣyāmy āśramaṃ punaḥ /",
    "GE09ram_03pu:ram_56.9b": "suvṛttā yadi vṛttā sā prāṇāṃs tyakṣyāmi lakṣmaṇa // //",
    "GE09ram_03pu:ram_56.10a": "yadi mām āśramagataṃ vaidehī nābhibhāṣate /",
    "GE09ram_03pu:ram_56.10b": "punaḥ prahasitā sītā vinaśiṣyāmi lakṣmaṇa // //",
    "GE09ram_03pu:ram_56.11a": "brūhi lakṣmaṇa vaidehī yadi jīvati vā na vā /",
    "GE09ram_03pu:ram_56.11b": "tvayi pramatte rakṣobhir bhakṣitā vā tapasvinī // //",
    "GE09ram_03pu:ram_56.12a": "sukumārī ca bālā ca nityaṃ cāduḥkhadarśinī /",
    "GE09ram_03pu:ram_56.12b": "madviyogena vaidehī vyaktaṃ śocati durmanāḥ // //",
    "GE09ram_03pu:ram_56.13a": "sarvathā rakṣasā tena jihmena sudurātmanā /",
    "GE09ram_03pu:ram_56.13b": "vadatā lakṣmaṇety uccais tavāpi janitaṃ bhayam // //",
    "GE09ram_03pu:ram_56.14a": "śrutaś ca śaṅke vaidehyā sa svaraḥ sadṛśo mama /",
    "GE09ram_03pu:ram_56.14b": "trastayā preṣitas tvaṃ ca draṣṭuṃ māṃ śīghram āgataḥ // //",
    "GE09ram_03pu:ram_56.15a": "sarvathā tu kṛtaṃ kaṣṭaṃ sītām utsṛjatā vane /",
    "GE09ram_03pu:ram_56.15b": "pratikartuṃ nṛśaṃsānāṃ rakṣasāṃ dattam antaram // //",
    "GE09ram_03pu:ram_56.16a": "duḥkhitāḥ kharaghātena rākṣasāḥ piśitāśanāḥ /",
    "GE09ram_03pu:ram_56.16b": "taiḥ sītā nihatā ghorair bhaviṣyati na saṃśayaḥ // //",
    "GE09ram_03pu:ram_56.17a": "aho 'smi vyasane magnaḥ sarvathā ripunāśana /",
    "GE09ram_03pu:ram_56.17b": "kiṃ tv idānīṃ kariṣyāmi śaṅke prāptavyam īdṛśam // //",
    "GE09ram_03pu:ram_56.18a": "iti sītāṃ varārohāṃ cintayann eva rāghavaḥ /",
    "GE09ram_03pu:ram_56.18b": "ājagāma janasthānaṃ tvarayā sahalakṣmaṇaḥ // //",
    "GE09ram_03pu:ram_56.18c": "vigarhamāṇo 'nujam ārtarūpaṃ kṣudhā śramāc caiva pipāsayā ca /",
    "GE09ram_03pu:ram_56.18d": "viniḥśvasañ śuṣkamukho viṣaṇṇaḥ pratiśrayaṃ prāpya samīkṣya śūnyam //",
    "GE09ram_03pu:ram_56.20a": "svam āśramaṃ saṃpravigāhya vīro vihāradeśān anusṛtya kāṃścit /",
    "GE09ram_03pu:ram_56.20b": "etat tad ity eva nivāsabhūmau prahṛṣṭaromā vyathito babhūva // //",
    "GE09ram_03pu:ram_57.1a": "athāśramād upāvṛttam antarā raghunandanaḥ /",
    "GE09ram_03pu:ram_57.1b": "paripapraccha saumitriṃ rāmo duḥkhārditaḥ punaḥ // //",
    "GE09ram_03pu:ram_57.2a": "tam uvāca kimarthaṃ tvam āgato 'pāsya maithilīm /",
    "GE09ram_03pu:ram_57.2b": "yadā sā tava viśvāsād vane virahitā mayā // //",
    "GE09ram_03pu:ram_57.3a": "dṛṣṭvaivābhyāgataṃ tvāṃ me maithilīṃ tyajya lakṣmaṇa /",
    "GE09ram_03pu:ram_57.3b": "śaṅkamānaṃ mahat pāpaṃ yat satyaṃ vyathitaṃ manaḥ // //",
    "GE09ram_03pu:ram_57.4a": "sphurate nayanaṃ savyaṃ bāhuś ca hṛdayaṃ ca me /",
    "GE09ram_03pu:ram_57.4b": "dṛṣṭvā lakṣmaṇa dūre tvāṃ sītāvirahitaṃ pathi // //",
    "GE09ram_03pu:ram_57.5a": "evam uktas tu saumitrir lakṣmaṇaḥ śubhalakṣaṇaḥ /",
    "GE09ram_03pu:ram_57.5b": "bhūyo duḥkhasamāviṣṭo duḥkhitaṃ rāmam abravīt // //",
    "GE09ram_03pu:ram_57.6a": "na svayaṃ kāmakāreṇa tāṃ tyaktvāham ihāgataḥ /",
    "GE09ram_03pu:ram_57.6b": "pracoditas tayaivograis tvatsakāśam ihāgataḥ // //",
    "GE09ram_03pu:ram_57.7a": "āryeṇeva parikruṣṭaṃ hā sīte lakṣmaṇeti ca /",
    "GE09ram_03pu:ram_57.7b": "paritrāhīti yad vākyaṃ maithilyās tac chrutiṃ gatam // //",
    "GE09ram_03pu:ram_57.8a": "sā tam ārtasvaraṃ śrutvā tava snehena maithilī /",
    "GE09ram_03pu:ram_57.8b": "gaccha gaccheti mām āha rudantī bhayavihvalā // //",
    "GE09ram_03pu:ram_57.9a": "pracodyamānena mayā gaccheti bahuśas tayā /",
    "GE09ram_03pu:ram_57.9b": "pratyuktā maithilī vākyam idaṃ tvatpratyayānvitam // //",
    "GE09ram_03pu:ram_57.10a": "na tat paśyāmy ahaṃ rakṣo yad asya bhayam āvahet /",
    "GE09ram_03pu:ram_57.10b": "nirvṛtā bhava nāsty etat kenāpy evam udāhṛtam // //",
    "GE09ram_03pu:ram_57.11a": "vigarhitaṃ ca nīcaṃ ca katham āryo 'bhidhāsyati /",
    "GE09ram_03pu:ram_57.11b": "trāhīti vacanaṃ sīte yas trāyet tridaśān api // //",
    "GE09ram_03pu:ram_57.11c": "kiṃnimittaṃ tu kenāpi bhrātur ālambya me svaram /",
    "GE09ram_03pu:ram_57.12a": "visvaraṃ vyāhṛtaṃ vākyaṃ lakṣmaṇa trāhi mām iti /",
    "GE09ram_03pu:ram_57.12b": "na bhavatyā vyathā kāryā kunārījanasevitā // //",
    "GE09ram_03pu:ram_57.12c": "alaṃ vaiklavyam ālambya svasthā bhava nirutsukā /",
    "GE09ram_03pu:ram_57.13a": "na cāsti triṣu lokeṣu pumān yo rāghavaṃ raṇe /",
    "GE09ram_03pu:ram_57.13b": "jāto vā jāyamāno vā saṃyuge yaḥ parājayet // //",
    "GE09ram_03pu:ram_57.14a": "evam uktā tu vaidehī parimohitacetanā /",
    "GE09ram_03pu:ram_57.14b": "uvācāśrūṇi muñcantī dāruṇaṃ mām idaṃ vacaḥ // //",
    "GE09ram_03pu:ram_57.15a": "bhāvo mayi tavātyarthaṃ pāpa eva niveśitaḥ /",
    "GE09ram_03pu:ram_57.15b": "vinaṣṭe bhrātari prāpte na ca tvaṃ mām avāpsyasi // //",
    "GE09ram_03pu:ram_57.16a": "saṃketād bharatena tvaṃ rāmaṃ samanugacchasi /",
    "GE09ram_03pu:ram_57.16b": "krośantaṃ hi yathātyarthaṃ nainam abhyavapadyase // //",
    "GE09ram_03pu:ram_57.17a": "ripuḥ pracchannacārī tvaṃ madartham anugacchasi /",
    "GE09ram_03pu:ram_57.17b": "rāghavasyāntaraprepsus tathainaṃ nābhipadyase // //",
    "GE09ram_03pu:ram_57.18a": "evam ukto hi vaidehyā saṃrabdho raktalocanaḥ /",
    "GE09ram_03pu:ram_57.18b": "krodhāt prasphuramāṇauṣṭha āśramād abhinirgataḥ // //",
    "GE09ram_03pu:ram_57.19a": "evaṃ bruvāṇaṃ saumitriṃ rāmaḥ saṃtāpamohitaḥ /",
    "GE09ram_03pu:ram_57.19b": "abravīd duṣkṛtaṃ saumya tāṃ vinā yat tvam āgataḥ // //",
    "GE09ram_03pu:ram_57.20a": "jānann api samarthaṃ māṃ rakṣasāṃ vinivāraṇe /",
    "GE09ram_03pu:ram_57.20b": "anena krodhavākyena maithilyā niḥsṛto bhavān // //",
    "GE09ram_03pu:ram_57.21a": "na hi te parituṣyāmi tyaktvā yad yāsi maithilīm /",
    "GE09ram_03pu:ram_57.21b": "kruddhāyāḥ paruṣaṃ śrutvā striyā yat tvam ihāgataḥ // //",
    "GE09ram_03pu:ram_57.22a": "sarvathā tv apanītaṃ te sītayā yat pracoditaḥ /",
    "GE09ram_03pu:ram_57.22b": "krodhasya vaśam āgamya nākaroḥ śāsanaṃ mama // //",
    "GE09ram_03pu:ram_57.23a": "asau hi rākṣasaḥ śete śareṇābhihato mayā /",
    "GE09ram_03pu:ram_57.23b": "mṛgarūpeṇa yenāham āśramād apavāhitaḥ // //",
    "GE09ram_03pu:ram_57.23c": "vikṛṣya cāpaṃ paridhāya sāyakaṃ salīlabāṇena ca tāḍito mayā /",
    "GE09ram_03pu:ram_57.23d": "mārgīṃ tanuṃ tyajya ca viklavasvaro babhūva keyūradharaḥ sa rākṣasaḥ //",
    "GE09ram_03pu:ram_57.23e": "śarāhatenaiva tadārtayā girā svaraṃ mamālambya sudūrasaṃśravam /",
    "GE09ram_03pu:ram_57.23f": "udāhṛtaṃ tad vacanaṃ sudāruṇaṃ tvam āgato yena vihāya maithilīm //",
    "GE09ram_03pu:ram_58.1a": "bhṛśam āvrajamānasya tasyādhovāmalocanam /",
    "GE09ram_03pu:ram_58.1b": "prāsphurac cāskhalad rāmo vepathuś cāsya jāyate // //",
    "GE09ram_03pu:ram_58.2a": "upālakṣya nimittāni so 'śubhāni muhur muhuḥ /",
    "GE09ram_03pu:ram_58.2b": "api kṣemaṃ tu sītāyā iti vai vyājahāra ha // //",
    "GE09ram_03pu:ram_58.3a": "tvaramāṇo jagāmātha sītādarśanalālasaḥ /",
    "GE09ram_03pu:ram_58.3b": "śūnyam āvasathaṃ dṛṣṭvā babhūvodvignamānasaḥ // //",
    "GE09ram_03pu:ram_58.4a": "udbhramann iva vegena vikṣipan raghunandanaḥ /",
    "GE09ram_03pu:ram_58.4b": "tatra tatroṭajasthānam abhivīkṣya samantataḥ // //",
    "GE09ram_03pu:ram_58.5a": "dadarśa parṇaśālāṃ ca rahitāṃ sītayā tadā /",
    "GE09ram_03pu:ram_58.5b": "śriyā virahitāṃ dhvastāṃ hemante padminīm iva // //",
    "GE09ram_03pu:ram_58.6a": "rudantam iva vṛkṣaiś ca mlānapuṣpamṛgadvijam /",
    "GE09ram_03pu:ram_58.6b": "śriyā vihīnaṃ vidhvastaṃ saṃtyaktavanadaivatam // //",
    "GE09ram_03pu:ram_58.7a": "viprakīrṇājinakuśaṃ vipraviddhabṛsīkaṭam /",
    "GE09ram_03pu:ram_58.7b": "dṛṣṭvā śūnyoṭajasthānaṃ vilalāpa punaḥ punaḥ // //",
    "GE09ram_03pu:ram_58.8a": "hṛtā mṛtā vā naṣṭā vā bhakṣitā vā bhaviṣyati /",
    "GE09ram_03pu:ram_58.8b": "nilīnāpy atha vā bhīrur atha vā vanam āśritā // //",
    "GE09ram_03pu:ram_58.9a": "gatā vicetuṃ puṣpāṇi phalāny api ca vā punaḥ /",
    "GE09ram_03pu:ram_58.9b": "atha vā padminīṃ yātā jalārthaṃ vā nadīṃ gatā // //",
    "GE09ram_03pu:ram_58.10a": "yatnān mṛgayamāṇas tu nāsasāda vane priyām /",
    "GE09ram_03pu:ram_58.10b": "śokaraktekṣaṇaḥ śokād unmatta iva lakṣyate // //",
    "GE09ram_03pu:ram_58.11a": "vṛkṣād vṛkṣaṃ pradhāvan sa girīṃś cāpi nadīn nadīm /",
    "GE09ram_03pu:ram_58.11b": "babhūva vilapan rāmaḥ śokapaṅkārṇavaplutaḥ // //",
    "GE09ram_03pu:ram_58.12a": "asti kaccit tvayā dṛṣṭā sā kadambapriyā priyā /",
    "GE09ram_03pu:ram_58.12b": "kadamba yadi jānīṣe śaṃsa sītāṃ śubhānanām // //",
    "GE09ram_03pu:ram_58.13a": "snigdhapallavasaṃkāśāṃ pītakauśeyavāsinīm /",
    "GE09ram_03pu:ram_58.13b": "śaṃsasva yadi vā dṛṣṭā bilva bilvopamastanī // //",
    "GE09ram_03pu:ram_58.14a": "atha vārjuna śaṃsa tvaṃ priyāṃ tām arjunapriyām /",
    "GE09ram_03pu:ram_58.14b": "janakasya sutā bhīrur yadi jīvati vā na vā // //",
    "GE09ram_03pu:ram_58.15a": "kakubhaḥ kakubhoruṃ tāṃ vyaktaṃ jānāti maithilīm /",
    "GE09ram_03pu:ram_58.15b": "latāpallavapuṣpāḍhyo bhāti hy eṣa vanaspatiḥ // //",
    "GE09ram_03pu:ram_58.16a": "bhramarair upagītaś ca yathā drumavaro hy ayam /",
    "GE09ram_03pu:ram_58.16b": "eṣa vyaktaṃ vijānāti tilakas tilakapriyām // //",
    "GE09ram_03pu:ram_58.17a": "aśoka śokāpanuda śokopahatacetasam /",
    "GE09ram_03pu:ram_58.17b": "tvannāmānaṃ kuru kṣipraṃ priyāsaṃdarśanena mām // //",
    "GE09ram_03pu:ram_58.18a": "yadi tāla tvayā dṛṣṭā pakvatālaphalastanī /",
    "GE09ram_03pu:ram_58.18b": "kathayasva varārohāṃ kāruṇyaṃ yadi te mayi // //",
    "GE09ram_03pu:ram_58.19a": "yadi dṛṣṭā tvayā sītā jambu jāmbūnadaprabhā /",
    "GE09ram_03pu:ram_58.19b": "priyāṃ yadi vijānīṣe niḥśaṅkaṃ kathayasva me // //",
    "GE09ram_03pu:ram_58.20a": "atha vā mṛgaśāvākṣīṃ mṛga jānāsi maithilīm /",
    "GE09ram_03pu:ram_58.20b": "mṛgaviprekṣaṇī kāntā mṛgībhiḥ sahitā bhavet // //",
    "GE09ram_03pu:ram_58.21a": "gaja sā gajanāsorur yadi dṛṣṭā tvayā bhavet /",
    "GE09ram_03pu:ram_58.21b": "tāṃ manye viditāṃ tubhyam ākhyāhi varavāraṇa // //",
    "GE09ram_03pu:ram_58.22a": "śārdūla yadi sā dṛṣṭā priyā candranibhānanā /",
    "GE09ram_03pu:ram_58.22b": "maithilī mama viśrabdhaḥ kathayasva na te bhayam // //",
    "GE09ram_03pu:ram_58.23a": "kiṃ dhāvasi priye nūnaṃ dṛṣṭāsi kamalekṣaṇe /",
    "GE09ram_03pu:ram_58.23b": "vṛkṣeṇācchādya cātmānaṃ kiṃ māṃ na pratibhāṣase // //",
    "GE09ram_03pu:ram_58.24a": "tiṣṭha tiṣṭha varārohe na te 'sti karuṇā mayi /",
    "GE09ram_03pu:ram_58.24b": "nātyarthaṃ hāsyaśīlāsi kimarthaṃ mām upekṣase // //",
    "GE09ram_03pu:ram_58.25a": "pītakauśeyakenāsi sūcitā varavarṇini /",
    "GE09ram_03pu:ram_58.25b": "dhāvanty api mayā dṛṣṭā tiṣṭha yady asti sauhṛdam // //",
    "GE09ram_03pu:ram_58.26a": "naiva sā nūnam atha vā hiṃsitā cāruhāsinī /",
    "GE09ram_03pu:ram_58.26b": "kṛcchraṃ prāptaṃ hi māṃ nūnaṃ yathopekṣitum arhati // //",
    "GE09ram_03pu:ram_58.27a": "vyaktaṃ sā bhakṣitā bālā rākṣasaiḥ piśitāśanaiḥ /",
    "GE09ram_03pu:ram_58.27b": "vibhajyāṅgāni sarvāṇi mayā virahitā priyā // //",
    "GE09ram_03pu:ram_58.28a": "nūnaṃ tac chubhadantauṣṭhaṃ mukhaṃ niṣprabhatāṃ gatam /",
    "GE09ram_03pu:ram_58.28b": "sā hi campakavarṇābhā grīvā graiveyaśobhitā // //",
    "GE09ram_03pu:ram_58.29a": "komalā vilapantyās tu kāntāyā bhakṣitā śubhā /",
    "GE09ram_03pu:ram_58.29b": "nūnaṃ vikṣipyamāṇau tau bāhū pallavakomalau // //",
    "GE09ram_03pu:ram_58.30a": "bhakṣitau vepamānāgrau sahastābharaṇāṅgadau /",
    "GE09ram_03pu:ram_58.30b": "mayā virahitā bālā rakṣasāṃ bhakṣaṇāya vai // //",
    "GE09ram_03pu:ram_58.31a": "sārtheneva parityaktā bhakṣitā bahubāndhavā /",
    "GE09ram_03pu:ram_58.31b": "hā lakṣmaṇa mahābāho paśyasi tvaṃ priyāṃ kvacit // //",
    "GE09ram_03pu:ram_58.32a": "hā priye kva gatā bhadre hā sīteti punaḥ punaḥ /",
    "GE09ram_03pu:ram_58.32b": "ity evaṃ vilapan rāmaḥ paridhāvan vanād vanam // //",
    "GE09ram_03pu:ram_58.33a": "kvacid udbhramate vegāt kvacid vibhramate balāt /",
    "GE09ram_03pu:ram_58.33b": "kvacin matta ivābhāti kāntānveṣaṇatatparaḥ // //",
    "GE09ram_03pu:ram_58.34a": "sa vanāni nadīḥ śailān giriprasravaṇāni ca /",
    "GE09ram_03pu:ram_58.34b": "kānanāni ca vegena bhramaty aparisaṃsthitaḥ // //",
    "GE09ram_03pu:ram_58.34c": "tathā sa gatvā vipulaṃ mahad vanaṃ parītya sarvaṃ tv atha maithilīṃ prati",
    "GE09ram_03pu:ram_58.34d": "aniṣṭhitāśaḥ sa cakāra mārgaṇe punaḥ priyāyāḥ paramaṃ pariśramam //",
    "GE09ram_03pu:ram_59.1a": "dṛṣṭvāśramapadaṃ śūnyaṃ rāmo daśarathātmajaḥ /",
    "GE09ram_03pu:ram_59.1b": "rahitāṃ parṇaśālāṃ ca vidhvastāny āsanāni ca // //",
    "GE09ram_03pu:ram_59.2a": "adṛṣṭvā tatra vaidehīṃ saṃnirīkṣya ca sarvaśaḥ /",
    "GE09ram_03pu:ram_59.2b": "uvāca rāmaḥ prākruśya pragṛhya rucirau bhujau // //",
    "GE09ram_03pu:ram_59.3a": "kva nu lakṣmaṇa vaidehī kaṃ vā deśam ito gatā /",
    "GE09ram_03pu:ram_59.3b": "kenāhṛtā vā saumitre bhakṣitā kena vā priyā // //",
    "GE09ram_03pu:ram_59.4a": "vṛkṣeṇācchādya yadi māṃ sīte hasitum icchasi /",
    "GE09ram_03pu:ram_59.4b": "alaṃ te hasitenādya māṃ bhajasva suduḥkhitam // //",
    "GE09ram_03pu:ram_59.5a": "yaiḥ saha krīḍase sīte viśvastair mṛgapotakaiḥ /",
    "GE09ram_03pu:ram_59.5b": "ete hīnās tvayā saumye dhyāyanty asrāvilekṣaṇāḥ // //",
    "GE09ram_03pu:ram_59.6a": "mṛtaṃ śokena mahatā sītāharaṇajena mām /",
    "GE09ram_03pu:ram_59.6b": "paraloke mahārājo nūnaṃ drakṣyati me pitā // //",
    "GE09ram_03pu:ram_59.7a": "kathaṃ pratijñāṃ saṃśrutya mayā tvam abhiyojitaḥ /",
    "GE09ram_03pu:ram_59.7b": "apūrayitvā taṃ kālaṃ matsakāśam ihāgataḥ // //",
    "GE09ram_03pu:ram_59.8a": "kāmavṛttam anāryaṃ māṃ mṛṣāvādinam eva ca /",
    "GE09ram_03pu:ram_59.8b": "dhik tvām iti pare loke vyaktaṃ vakṣyati me pitā // //",
    "GE09ram_03pu:ram_59.9a": "vivaśaṃ śokasaṃtaptaṃ dīnaṃ bhagnamanoratham /",
    "GE09ram_03pu:ram_59.9b": "mām ihotsṛjya karuṇaṃ kīrtir naram ivānṛjum // //",
    "GE09ram_03pu:ram_59.10a": "kva gacchasi varārohe mām utsṛjya sumadhyame /",
    "GE09ram_03pu:ram_59.10b": "tvayā virahitaś cāhaṃ mokṣye jīvitam ātmanaḥ // //",
    "GE09ram_03pu:ram_59.11a": "itīva vilapan rāmaḥ sītādarśanalālasaḥ /",
    "GE09ram_03pu:ram_59.11b": "na dadarśa suduḥkhārto rāghavo janakātmajām // //",
    "GE09ram_03pu:ram_59.11c": "anāsādayamānaṃ taṃ sītāṃ daśarathātmajam /",
    "GE09ram_03pu:ram_59.12a": "paṅkam āsādya vipulaṃ sīdantam iva kuñjaram /",
    "GE09ram_03pu:ram_59.12b": "lakṣmaṇo rāmam atyartham uvāca hitakāmyayā // //",
    "GE09ram_03pu:ram_59.13a": "mā viṣādaṃ mahābāho kuru yatnaṃ mayā saha /",
    "GE09ram_03pu:ram_59.13b": "idaṃ ca hi vanaṃ śūra bahukandaraśobhitam // //",
    "GE09ram_03pu:ram_59.14a": "priyakānanasaṃcārā vanonmattā ca maithilī /",
    "GE09ram_03pu:ram_59.14b": "sā vanaṃ vā praviṣṭā syān nalinīṃ vā supuṣpitām // //",
    "GE09ram_03pu:ram_59.14c": "saritaṃ vāpi samprāptā mīnavañjulasevitām /",
    "GE09ram_03pu:ram_59.15a": "vitrāsayitukāmā vā līnā syāt kānane kvacit /",
    "GE09ram_03pu:ram_59.15b": "jijñāsamānā vaidehī tvāṃ māṃ ca puruṣarṣabha // //",
    "GE09ram_03pu:ram_59.15c": "tasyā hy anveṣaṇe śrīman kṣipram eva yatāvahe /",
    "GE09ram_03pu:ram_59.16a": "vanaṃ sarvaṃ vicinuvo yatra sā janakātmajā /",
    "GE09ram_03pu:ram_59.16b": "manyase yadi kākutstha mā sma śoke manaḥ kṛthāḥ // //",
    "GE09ram_03pu:ram_59.16c": "evam uktas tu sauhārdāl lakṣmaṇena samāhitaḥ /",
    "GE09ram_03pu:ram_59.17a": "saha saumitriṇā rāmo vicetum upacakrame /",
    "GE09ram_03pu:ram_59.17b": "tau vanāni girīṃś caiva saritaś ca sarāṃsi ca // //",
    "GE09ram_03pu:ram_59.18a": "nikhilena vicinvantau sītāṃ daśarathātmajau /",
    "GE09ram_03pu:ram_59.18b": "tasya śailasya sānūni guhāś ca śikharāṇi ca // //",
    "GE09ram_03pu:ram_59.19a": "nikhilena vicinvantau naiva tām abhijagmatuḥ /",
    "GE09ram_03pu:ram_59.19b": "vicitya sarvataḥ śailaṃ rāmo lakṣmaṇam abravīt // //",
    "GE09ram_03pu:ram_59.20a": "neha paśyāmi saumitre vaidehīṃ parvate śubhe /",
    "GE09ram_03pu:ram_59.20b": "tato duḥkhābhisaṃtapto lakṣmaṇo vākyam abravīt // //",
    "GE09ram_03pu:ram_59.21a": "vicaran daṇḍakāraṇyaṃ bhrātaraṃ dīptatejasam /",
    "GE09ram_03pu:ram_59.21b": "prāpsyasi tvaṃ mahāprājña maithilīṃ janakātmajām // //",
    "GE09ram_03pu:ram_59.22a": "yathā viṣṇur mahābāhur baliṃ baddhvā mahīm imām /",
    "GE09ram_03pu:ram_59.22b": "evam uktas tu vīreṇa lakṣmaṇena sa rāghavaḥ // //",
    "GE09ram_03pu:ram_59.23a": "uvāca dīnayā vācā duḥkhābhihatacetanaḥ /",
    "GE09ram_03pu:ram_59.23b": "vanaṃ sarvaṃ suvicitaṃ padminyaḥ phullapaṅkajāḥ // //",
    "GE09ram_03pu:ram_59.24a": "giriś cāyaṃ mahāprājña bahukandaranirjharaḥ /",
    "GE09ram_03pu:ram_59.24b": "na hi paśyāmi vaidehīṃ prāṇebhyo 'pi garīyasīm // //",
    "GE09ram_03pu:ram_59.25a": "evaṃ sa vilapan rāmaḥ sītāharaṇakarśitaḥ /",
    "GE09ram_03pu:ram_59.25b": "dīnaḥ śokasamāviṣṭo muhūrtaṃ vihvalo 'bhavat // //",
    "GE09ram_03pu:ram_59.26a": "sa vihvalitasarvāṅgo gatabuddhir vicetanaḥ /",
    "GE09ram_03pu:ram_59.26b": "viṣasādāturo dīno niḥśvasyāśītam āyatam // //",
    "GE09ram_03pu:ram_59.27a": "bahuśaḥ sa tu niḥśvasya rāmo rājīvalocanaḥ /",
    "GE09ram_03pu:ram_59.27b": "hā priyeti vicukrośa bahuśo bāṣpagadgadaḥ // //",
    "GE09ram_03pu:ram_59.28a": "taṃ sāntvayāmāsa tato lakṣmaṇaḥ priyabāndhavaḥ /",
    "GE09ram_03pu:ram_59.28b": "bahuprakāraṃ dharmajñaḥ praśritaḥ praśritāñjaliḥ // //",
    "GE09ram_03pu:ram_59.29a": "anādṛtya tu tad vākyaṃ lakṣmaṇauṣṭhapuṭacyutam /",
    "GE09ram_03pu:ram_59.29b": "apaśyaṃs tāṃ priyāṃ sītāṃ prākrośat sa punaḥ punaḥ // //",
    "GE09ram_03pu:ram_59.29c": "sa dīno dīnayā vācā lakṣmaṇaṃ vākyam abravīt /",
    "GE09ram_03pu:ram_60.1a": "śīghraṃ lakṣmaṇa jānīhi gatvā godāvarīṃ nadīm /",
    "GE09ram_03pu:ram_60.1b": "api godāvarīṃ sītā padmāny ānayituṃ gatā // //",
    "GE09ram_03pu:ram_60.2a": "evam uktas tu rāmeṇa lakṣmaṇaḥ punar eva hi /",
    "GE09ram_03pu:ram_60.2b": "nadīṃ godāvarīṃ ramyāṃ jagāma laghuvikramaḥ // //",
    "GE09ram_03pu:ram_60.3a": "tāṃ lakṣmaṇas tīrthavatīṃ vicitvā rāmam abravīt /",
    "GE09ram_03pu:ram_60.3b": "naināṃ paśyāmi tīrtheṣu krośato na śṛṇoti me // //",
    "GE09ram_03pu:ram_60.4a": "kaṃ nu sā deśam āpannā vaidehī kleśanāśinī /",
    "GE09ram_03pu:ram_60.4b": "na hi taṃ vedmi vai rāma yatra sā tanumadhyamā // //",
    "GE09ram_03pu:ram_60.5a": "lakṣmaṇasya vacaḥ śrutvā dīnaḥ saṃtāpamohitaḥ /",
    "GE09ram_03pu:ram_60.5b": "rāmaḥ samabhicakrāma svayaṃ godāvarīṃ nadīm // //",
    "GE09ram_03pu:ram_60.6": "sa tām upasthito rāmaḥ kva sītety evam abravīt // //",
    "GE09ram_03pu:ram_60.7a": "bhūtāni rākṣasendreṇa vadhārheṇa hṛtām api /",
    "GE09ram_03pu:ram_60.7b": "na tāṃ śaśaṃsū rāmāya tathā godāvarī nadī // //",
    "GE09ram_03pu:ram_60.8a": "tataḥ pracoditā bhūtaiḥ śaṃsāsmai tāṃ priyām iti /",
    "GE09ram_03pu:ram_60.8b": "na ca sābhyavadat sītāṃ pṛṣṭā rāmeṇa śocitā // //",
    "GE09ram_03pu:ram_60.9a": "rāvaṇasya ca tad rūpaṃ karmāṇi ca durātmanaḥ /",
    "GE09ram_03pu:ram_60.9b": "dhyātvā bhayāt tu vaidehīṃ sā nadī na śaśaṃsa tām // //",
    "GE09ram_03pu:ram_60.10a": "nirāśas tu tayā nadyā sītāyā darśane kṛtaḥ /",
    "GE09ram_03pu:ram_60.10b": "uvāca rāmaḥ saumitriṃ sītādarśanakarśitaḥ // //",
    "GE09ram_03pu:ram_60.11a": "kiṃ nu lakṣmaṇa vakṣyāmi sametya janakaṃ vacaḥ /",
    "GE09ram_03pu:ram_60.11b": "mātaraṃ caiva vaidehyā vinā tām aham apriyam // //",
    "GE09ram_03pu:ram_60.12a": "yā me rājyavihīnasya vane vanyena jīvataḥ /",
    "GE09ram_03pu:ram_60.12b": "sarvaṃ vyapanayacchokam vaidehī kva nu sā gatā // //",
    "GE09ram_03pu:ram_60.13a": "jñātipakṣavihīnasya rājaputrīm apaśyataḥ /",
    "GE09ram_03pu:ram_60.13b": "manye dīrghā bhaviṣyanti rātrayo mama jāgrataḥ // //",
    "GE09ram_03pu:ram_60.14a": "godāvarīṃ janasthānam imaṃ prasravaṇaṃ girim /",
    "GE09ram_03pu:ram_60.14b": "sarvāṇy anucariṣyāmi yadi sītā hi dṛśyate // //",
    "GE09ram_03pu:ram_60.15a": "evaṃ sambhāṣamāṇau tāv anyonyaṃ bhrātarāv ubhau /",
    "GE09ram_03pu:ram_60.15b": "vasuṃdharāyāṃ patitaṃ puṣpamārgam apaśyatām // //",
    "GE09ram_03pu:ram_60.16a": "tāṃ puṣpavṛṣṭiṃ patitāṃ dṛṣṭvā rāmo mahītale /",
    "GE09ram_03pu:ram_60.16b": "uvāca lakṣmaṇaṃ vīro duḥkhito duḥkhitaṃ vacaḥ // //",
    "GE09ram_03pu:ram_60.17a": "abhijānāmi puṣpāṇi tānīmānīha lakṣmaṇa /",
    "GE09ram_03pu:ram_60.17b": "apinaddhāni vaidehyā mayā dattāni kānane // //",
    "GE09ram_03pu:ram_60.18a": "evam uktvā mahābāhur lakṣmaṇaṃ puruṣarṣabham /",
    "GE09ram_03pu:ram_60.18b": "kruddho 'bravīd giriṃ tatra siṃhaḥ kṣudramṛgaṃ yathā // //",
    "GE09ram_03pu:ram_60.19a": "tāṃ hemavarṇāṃ hemābhāṃ sītāṃ darśaya parvata /",
    "GE09ram_03pu:ram_60.19b": "yāvat sānūni sarvāṇi na te vidhvaṃsayāmy aham // //",
    "GE09ram_03pu:ram_60.20a": "mama bāṇāgninirdagdho bhasmībhūto bhaviṣyasi /",
    "GE09ram_03pu:ram_60.20b": "asevyaḥ satataṃ caiva nistṛṇadrumapallavaḥ // //",
    "GE09ram_03pu:ram_60.21a": "imāṃ vā saritaṃ cādya śoṣayiṣyāmi lakṣmaṇa /",
    "GE09ram_03pu:ram_60.21b": "yadi nākhyāti me sītām adya candranibhānanām // //",
    "GE09ram_03pu:ram_60.22a": "evaṃ sa ruṣito rāmo didhakṣann iva cakṣuṣā /",
    "GE09ram_03pu:ram_60.22b": "dadarśa bhūmau niṣkrāntaṃ rākṣasasya padaṃ mahat // //",
    "GE09ram_03pu:ram_60.23a": "sa samīkṣya parikrāntaṃ sītāyā rākṣasasya ca /",
    "GE09ram_03pu:ram_60.23b": "saṃbhrāntahṛdayo rāmaḥ śaśaṃsa bhrātaraṃ priyam // //",
    "GE09ram_03pu:ram_60.24a": "paśya lakṣmaṇa vaidehyāḥ śīrṇāḥ kanakabindavaḥ /",
    "GE09ram_03pu:ram_60.24b": "bhūṣaṇānāṃ hi saumitre mālyāni vividhāni ca // //",
    "GE09ram_03pu:ram_60.25a": "taptabindunikāśaiś ca citraiḥ kṣatajabindubhiḥ /",
    "GE09ram_03pu:ram_60.25b": "āvṛtaṃ paśya saumitre sarvato dharaṇītalam // //",
    "GE09ram_03pu:ram_60.26a": "manye lakṣmaṇa vaidehī rākṣasaiḥ kāmarūpibhiḥ /",
    "GE09ram_03pu:ram_60.26b": "bhittvā bhittvā vibhaktā vā bhakṣitā vā bhaviṣyati // //",
    "GE09ram_03pu:ram_60.27a": "tasya nimittaṃ vaidehyā dvayor vivadamānayoḥ /",
    "GE09ram_03pu:ram_60.27b": "babhūva yuddhaṃ saumitre ghoraṃ rākṣasayor iha // //",
    "GE09ram_03pu:ram_60.28a": "muktāmaṇicitaṃ cedaṃ tapanīyavibhūṣitam /",
    "GE09ram_03pu:ram_60.28b": "dharaṇyāṃ patitaṃ saumya kasya bhagnaṃ mahad dhanuḥ // //",
    "GE09ram_03pu:ram_60.29a": "taruṇādityasaṃkāśaṃ vaiḍūryagulikācitam /",
    "GE09ram_03pu:ram_60.29b": "viśīrṇaṃ patitaṃ bhūmau kavacaṃ kasya kāñcanam // //",
    "GE09ram_03pu:ram_60.30a": "chattraṃ śataśalākaṃ ca divyamālyopaśobhitam /",
    "GE09ram_03pu:ram_60.30b": "bhagnadaṇḍam idaṃ kasya bhūmau saumya nipātitam // //",
    "GE09ram_03pu:ram_60.31a": "kāñcanoraśchadāś ceme piśācavadanāḥ kharāḥ /",
    "GE09ram_03pu:ram_60.31b": "bhīmarūpā mahākāyāḥ kasya vā nihatā raṇe // //",
    "GE09ram_03pu:ram_60.32a": "dīptapāvakasaṃkāśo dyutimān samaradhvajaḥ /",
    "GE09ram_03pu:ram_60.32b": "apaviddhaś ca bhagnaś ca kasya sāṃgrāmiko rathaḥ // //",
    "GE09ram_03pu:ram_60.33a": "rathākṣamātrā viśikhās tapanīyavibhūṣaṇāḥ /",
    "GE09ram_03pu:ram_60.33b": "kasyeme 'bhihatā bāṇāḥ prakīrṇā ghorakarmaṇaḥ // //",
    "GE09ram_03pu:ram_60.34a": "vairaṃ śataguṇaṃ paśya mamedaṃ jīvitāntakam /",
    "GE09ram_03pu:ram_60.34b": "sughorahṛdayaiḥ saumya rākṣasaiḥ kāmarūpibhiḥ // //",
    "GE09ram_03pu:ram_60.35a": "hṛtā mṛtā vā sītā hi bhakṣitā vā tapasvinī /",
    "GE09ram_03pu:ram_60.35b": "na dharmas trāyate sītāṃ hriyamāṇāṃ mahāvane // //",
    "GE09ram_03pu:ram_60.36a": "bhakṣitāyāṃ hi vaidehyāṃ hṛtāyām api lakṣmaṇa /",
    "GE09ram_03pu:ram_60.36b": "ke hi loke priyaṃ kartuṃ śaktāḥ saumya mameśvarāḥ // //",
    "GE09ram_03pu:ram_60.37a": "kartāram api lokānāṃ śūraṃ karuṇavedinam /",
    "GE09ram_03pu:ram_60.37b": "ajñānād avamanyeran sarvabhūtāni lakṣmaṇa // //",
    "GE09ram_03pu:ram_60.38a": "mṛduṃ lokahite yuktaṃ dāntaṃ karuṇavedinam /",
    "GE09ram_03pu:ram_60.38b": "nirvīrya iti manyante nūnaṃ māṃ tridaśeśvarāḥ // //",
    "GE09ram_03pu:ram_60.38c": "māṃ prāpya hi guṇo doṣaḥ saṃvṛttaḥ paśya lakṣmaṇa /",
    "GE09ram_03pu:ram_60.39a": "adyaiva sarvabhūtānāṃ rakṣasām abhavāya ca /",
    "GE09ram_03pu:ram_60.39b": "saṃhṛtyaiva śaśijyotsnāṃ mahān sūrya ivoditaḥ // //",
    "GE09ram_03pu:ram_60.40a": "naiva yakṣā na gandharvā na piśācā na rākṣasāḥ /",
    "GE09ram_03pu:ram_60.40b": "kiṃnarā vā manuṣyā vā sukhaṃ prāpsyanti lakṣmaṇa // //",
    "GE09ram_03pu:ram_60.41a": "mamāstrabāṇasampūrṇam ākāśaṃ paśya lakṣmaṇa /",
    "GE09ram_03pu:ram_60.41b": "niḥsampātaṃ kariṣyāmi hy adya trailokyacāriṇām // //",
    "GE09ram_03pu:ram_60.42a": "saṃniruddhagrahagaṇam āvāritaniśākaram /",
    "GE09ram_03pu:ram_60.42b": "vipranaṣṭānalamarud- bhāskaradyutisaṃvṛtam // //",
    "GE09ram_03pu:ram_60.43a": "vinirmathitaśailāgraṃ śuṣyamāṇajalāśayam /",
    "GE09ram_03pu:ram_60.43b": "dhvastadrumalatāgulmaṃ vipraṇāśitasāgaram // //",
    "GE09ram_03pu:ram_60.44a": "na tāṃ kuśalinīṃ sītāṃ pradāsyanti mameśvarāḥ /",
    "GE09ram_03pu:ram_60.44b": "asmin muhūrte saumitre mama drakṣyanti vikramam // //",
    "GE09ram_03pu:ram_60.45a": "nākāśam utpatiṣyanti sarvabhūtāni lakṣmaṇa /",
    "GE09ram_03pu:ram_60.45b": "mama cāpaguṇān muktair bāṇajālair nirantaram // //",
    "GE09ram_03pu:ram_60.46a": "arditaṃ mama nārācair dhvastabhrāntamṛgadvijam /",
    "GE09ram_03pu:ram_60.46b": "samākulam amaryādaṃ jagat paśyādya lakṣmaṇa // //",
    "GE09ram_03pu:ram_60.47a": "ākarṇapūrṇair iṣubhir jīvalokaṃ durāvaraiḥ /",
    "GE09ram_03pu:ram_60.47b": "kariṣye maithilīhetor apiśācam arākṣasam // //",
    "GE09ram_03pu:ram_60.48a": "mama roṣaprayuktānāṃ sāyakānāṃ balaṃ surāḥ /",
    "GE09ram_03pu:ram_60.48b": "drakṣyanty adya vimuktānām amarṣād dūragāminām // //",
    "GE09ram_03pu:ram_60.49a": "naiva devā na daiteyā na piśācā na rākṣasāḥ /",
    "GE09ram_03pu:ram_60.49b": "bhaviṣyanti mama krodhāt trailokye vipraṇāśite // //",
    "GE09ram_03pu:ram_60.49c": "devadānavayakṣāṇāṃ lokā ye rakṣasām api /",
    "GE09ram_03pu:ram_60.50a": "bahudhā nipatiṣyanti bāṇaughaiḥ śakulīkṛtāḥ /",
    "GE09ram_03pu:ram_60.50b": "nirmaryādān imāṃl lokān kariṣyāmy adya sāyakaiḥ // //",
    "GE09ram_03pu:ram_60.50c": "yathā jarā yathā mṛtyur yathā kālo yathā vidhiḥ /",
    "GE09ram_03pu:ram_60.51a": "nityaṃ na pratihanyante sarvabhūteṣu lakṣmaṇa /",
    "GE09ram_03pu:ram_60.51b": "tathāhaṃ krodhasaṃyukto na nivāryo 'smy asaṃśayam // //",
    "GE09ram_03pu:ram_60.51c": "pureva me cārudatīm aninditāṃ diśanti sītāṃ yadi nādya maithilīm /",
    "GE09ram_03pu:ram_60.51d": "sadevagandharvamanuṣyapannagaṃ jagat saśailaṃ parivartayāmy aham //",
    "GE09ram_03pu:ram_61.1a": "tapyamānaṃ tathā rāmaṃ sītāharaṇakarśitam /",
    "GE09ram_03pu:ram_61.1b": "lokānām abhave yuktaṃ saṃvartakam ivānalam // //",
    "GE09ram_03pu:ram_61.2a": "vīkṣamāṇaṃ dhanuḥ sajyaṃ niḥśvasantaṃ muhur muhuḥ /",
    "GE09ram_03pu:ram_61.2b": "hantukāmaṃ paśuṃ rudraṃ kruddhaṃ dakṣakratau yathā // //",
    "GE09ram_03pu:ram_61.3a": "adṛṣṭapūrvaṃ saṃkruddhaṃ dṛṣṭvā rāmaṃ sa lakṣmaṇaḥ /",
    "GE09ram_03pu:ram_61.3b": "abravīt prāñjalir vākyaṃ mukhena pariśuṣyatā // //",
    "GE09ram_03pu:ram_61.4a": "purā bhūtvā mṛdur dāntaḥ sarvabhūtahite rataḥ /",
    "GE09ram_03pu:ram_61.4b": "na krodhavaśam āpannaḥ prakṛtiṃ hātum arhasi // //",
    "GE09ram_03pu:ram_61.5a": "candre lakṣmīḥ prabhā sūrye gatir vāyau bhuvi kṣamā /",
    "GE09ram_03pu:ram_61.5b": "etac ca niyataṃ sarvaṃ tvayi cānuttamaṃ yaśaḥ // //",
    "GE09ram_03pu:ram_61.6a": "na tu jānāmi kasyāyaṃ bhagnaḥ sāṃgrāmiko rathaḥ /",
    "GE09ram_03pu:ram_61.6b": "kena vā kasya vā hetoḥ sāyudhaḥ saparicchadaḥ // //",
    "GE09ram_03pu:ram_61.7a": "khuranemikṣataś cāyaṃ sikto rudhirabindubhiḥ /",
    "GE09ram_03pu:ram_61.7b": "deśo nivṛttasaṃgrāmaḥ sughoraḥ pārthivātmaja // //",
    "GE09ram_03pu:ram_61.8a": "ekasya tu vimardo 'yaṃ na dvayor vadatāṃ vara /",
    "GE09ram_03pu:ram_61.8b": "na hi vṛttaṃ hi paśyāmi balasya mahataḥ padam // //",
    "GE09ram_03pu:ram_61.9a": "naikasya tu kṛte lokān vināśayitum arhasi /",
    "GE09ram_03pu:ram_61.9b": "yuktadaṇḍā hi mṛdavaḥ praśāntā vasudhādhipāḥ // //",
    "GE09ram_03pu:ram_61.10a": "sadā tvaṃ sarvabhūtānāṃ śaraṇyaḥ paramā gatiḥ /",
    "GE09ram_03pu:ram_61.10b": "ko nu dārapraṇāśaṃ te sādhu manyeta rāghava // //",
    "GE09ram_03pu:ram_61.11a": "saritaḥ sāgarāḥ śailā devagandharvadānavāḥ /",
    "GE09ram_03pu:ram_61.11b": "nālaṃ te vipriyaṃ kartuṃ dīkṣitasyeva sādhavaḥ // //",
    "GE09ram_03pu:ram_61.12a": "yena rājan hṛtā sītā tam anveṣitum arhasi /",
    "GE09ram_03pu:ram_61.12b": "maddvitīyo dhanuṣpāṇiḥ sahāyaiḥ paramarṣibhiḥ // //",
    "GE09ram_03pu:ram_61.13a": "samudraṃ ca viceṣyāmaḥ parvatāṃś ca vanāni ca /",
    "GE09ram_03pu:ram_61.13b": "guhāś ca vividhā ghorā nalinīḥ pārvatīś ca ha // //",
    "GE09ram_03pu:ram_61.14a": "devagandharvalokāṃś ca viceṣyāmaḥ samāhitāḥ /",
    "GE09ram_03pu:ram_61.14b": "yāvan nādhigamiṣyāmas tava bhāryāpahāriṇam // //",
    "GE09ram_03pu:ram_61.15a": "na cet sāmnā pradāsyanti patnīṃ te tridaśeśvarāḥ /",
    "GE09ram_03pu:ram_61.15b": "kosalendra tataḥ paścāt prāptakālaṃ kariṣyasi // //",
    "GE09ram_03pu:ram_61.15c": "śīlena sāmnā vinayena sītāṃ nayena na prāpsyasi cen narendra /",
    "GE09ram_03pu:ram_61.15d": "tataḥ samutsādaya hemapuṅkhair mahendravajrapratimaiḥ śaraughaiḥ //",
    "GE09ram_03pu:ram_62.1a": "taṃ tathā śokasaṃtaptaṃ vilapantam anāthavat /",
    "GE09ram_03pu:ram_62.1b": "mohena mahatāviṣṭaṃ paridyūnam acetanam // //",
    "GE09ram_03pu:ram_62.2a": "tataḥ saumitrir āśvāsya muhūrtād iva lakṣmaṇaḥ /",
    "GE09ram_03pu:ram_62.2b": "rāmaṃ saṃbodhayāmāsa caraṇau cābhipīḍayan // //",
    "GE09ram_03pu:ram_62.3a": "mahatā tapasā rāma mahatā cāpi karmaṇā /",
    "GE09ram_03pu:ram_62.3b": "rājñā daśarathenāsīl labdho 'mṛtam ivāmaraiḥ // //",
    "GE09ram_03pu:ram_62.4a": "tava caiva guṇair baddhas tvadviyogān mahīpatiḥ /",
    "GE09ram_03pu:ram_62.4b": "rājā devatvam āpanno bharatasya yathā śrutam // //",
    "GE09ram_03pu:ram_62.5a": "yadi duḥkham idaṃ prāptaṃ kākutstha na sahiṣyase /",
    "GE09ram_03pu:ram_62.5b": "prākṛtaś cālpasattvaś ca itaraḥ kaḥ sahiṣyati // //",
    "GE09ram_03pu:ram_62.6a": "duḥkhito hi bhavāṃl lokāṃs tejasā yadi dhakṣyate /",
    "GE09ram_03pu:ram_62.6b": "ārtāḥ prajā naravyāghra kva nu yāsyanti nirvṛtim // //",
    "GE09ram_03pu:ram_62.7a": "lokasvabhāva evaiṣa yayātir nahuṣātmajaḥ /",
    "GE09ram_03pu:ram_62.7b": "gataḥ śakreṇa sālokyam anayas taṃ samaspṛśat // //",
    "GE09ram_03pu:ram_62.8a": "maharṣayo vasiṣṭhas tu yaḥ pitur naḥ purohitaḥ /",
    "GE09ram_03pu:ram_62.8b": "ahnā putraśataṃ jajñe tathaivāsya punar hatam // //",
    "GE09ram_03pu:ram_62.9a": "yā ceyaṃ jagato mātā devī lokanamaskṛtā /",
    "GE09ram_03pu:ram_62.9b": "asyāś ca calanaṃ bhūmer dṛśyate satyasaṃśrava // //",
    "GE09ram_03pu:ram_62.10a": "yau cemau jagatāṃ netre yatra sarvaṃ pratiṣṭhitam /",
    "GE09ram_03pu:ram_62.10b": "ādityacandrau grahaṇam abhyupetau mahābalau // //",
    "GE09ram_03pu:ram_62.11a": "sumahānty api bhūtāni devāś ca puruṣarṣabha /",
    "GE09ram_03pu:ram_62.11b": "na daivasya pramuñcanti sarvabhūtāni dehinaḥ // //",
    "GE09ram_03pu:ram_62.12a": "śakrādiṣv api deveṣu vartamānau nayānayau /",
    "GE09ram_03pu:ram_62.12b": "śrūyete naraśārdūla na tvaṃ vyathitum arhasi // //",
    "GE09ram_03pu:ram_62.13a": "naṣṭāyām api vaidehyāṃ hṛtāyām api cānagha /",
    "GE09ram_03pu:ram_62.13b": "śocituṃ nārhase vīra yathānyaḥ prākṛtas tathā // //",
    "GE09ram_03pu:ram_62.14a": "tvadvidhā hi na śocanti satataṃ satyadarśinaḥ /",
    "GE09ram_03pu:ram_62.14b": "sumahatsv api kṛcchreṣu rāmānirviṇṇadarśanāḥ // //",
    "GE09ram_03pu:ram_62.15a": "tattvato hi naraśreṣṭha buddhyā samanucintaya /",
    "GE09ram_03pu:ram_62.15b": "buddhyā yuktā mahāprājñā vijānanti śubhāśubhe // //",
    "GE09ram_03pu:ram_62.16a": "adṛṣṭaguṇadoṣāṇām adhṛtānāṃ ca karmaṇām /",
    "GE09ram_03pu:ram_62.16b": "nāntareṇa kriyāṃ teṣāṃ phalam iṣṭaṃ pravartate // //",
    "GE09ram_03pu:ram_62.17a": "mām eva hi purā vīra tvam eva bahuśo 'nvaśāḥ /",
    "GE09ram_03pu:ram_62.17b": "anuśiṣyāddhi ko nu tvām api sākṣād bṛhaspatiḥ // //",
    "GE09ram_03pu:ram_62.18a": "buddhiś ca te mahāprājña devair api duranvayā /",
    "GE09ram_03pu:ram_62.18b": "śokenābhiprasuptaṃ te jñānaṃ saṃbodhayāmy aham // //",
    "GE09ram_03pu:ram_62.19a": "divyaṃ ca mānuṣaṃ caivam ātmanaś ca parākramam /",
    "GE09ram_03pu:ram_62.19b": "ikṣvākuvṛṣabhāvekṣya yatasva dviṣatāṃ vadhe // //",
    "GE09ram_03pu:ram_62.20a": "kiṃ te sarvavināśena kṛtena puruṣarṣabha /",
    "GE09ram_03pu:ram_62.20b": "tam eva tu ripuṃ pāpaṃ vijñāyoddhartum arhasi // //",
    "GE09ram_03pu:ram_63.1a": "pūrvajo 'py uktamātras tu lakṣmaṇena subhāṣitam /",
    "GE09ram_03pu:ram_63.1b": "sāragrāhī mahāsāraṃ pratijagrāha rāghavaḥ // //",
    "GE09ram_03pu:ram_63.2a": "saṃnigṛhya mahābāhuḥ pravṛddhaṃ kopam ātmanaḥ /",
    "GE09ram_03pu:ram_63.2b": "avaṣṭabhya dhanuś citraṃ rāmo lakṣmaṇam abravīt // //",
    "GE09ram_03pu:ram_63.3a": "kiṃ kariṣyāvahe vatsa kva vā gacchāva lakṣmaṇa /",
    "GE09ram_03pu:ram_63.3b": "kenopāyena paśyeyaṃ sītām iti vicintaya // //",
    "GE09ram_03pu:ram_63.4a": "taṃ tathā paritāpārtaṃ lakṣmaṇo rāmam abravīt /",
    "GE09ram_03pu:ram_63.4b": "idam eva janasthānaṃ tvam anveṣitum arhasi // //",
    "GE09ram_03pu:ram_63.5a": "rākṣasair bahubhiḥ kīrṇaṃ nānādrumalatāyutam /",
    "GE09ram_03pu:ram_63.5b": "santīha giridurgāṇi nirdarāḥ kandarāṇi ca // //",
    "GE09ram_03pu:ram_63.6a": "guhāś ca vividhā ghorā nānāmṛgagaṇākulāḥ /",
    "GE09ram_03pu:ram_63.6b": "āvāsāḥ kiṃnarāṇāṃ ca gandharvabhavanāni ca // //",
    "GE09ram_03pu:ram_63.7a": "tāni yukto mayā sārdhaṃ tvam anveṣitum arhasi /",
    "GE09ram_03pu:ram_63.7b": "tvadvidhā buddhisampannā mahātmāno nararṣabha // //",
    "GE09ram_03pu:ram_63.8a": "āpatsu na prakampante vāyuvegair ivācalāḥ /",
    "GE09ram_03pu:ram_63.8b": "ity uktas tad vanaṃ sarvaṃ vicacāra salakṣmaṇaḥ // //",
    "GE09ram_03pu:ram_63.9a": "kruddho rāmaḥ śaraṃ ghoraṃ saṃdhāya dhanuṣi kṣuram /",
    "GE09ram_03pu:ram_63.9b": "tataḥ parvatakūṭābhaṃ mahābhāgaṃ dvijottamam // //",
    "GE09ram_03pu:ram_63.9c": "dadarśa patitaṃ bhūmau kṣatajārdraṃ jaṭāyuṣam /",
    "GE09ram_03pu:ram_63.10a": "taṃ dṛṣṭvā giriśṛṅgābhaṃ rāmo lakṣmaṇam abravīt /",
    "GE09ram_03pu:ram_63.10b": "anena sītā vaidehī bhakṣitā nātra saṃśayaḥ // //",
    "GE09ram_03pu:ram_63.10c": "gṛdhrarūpam idaṃ vyaktaṃ rakṣo bhramati kānanam /",
    "GE09ram_03pu:ram_63.11a": "bhakṣayitvā viśālākṣīm āste sītāṃ yathāsukham /",
    "GE09ram_03pu:ram_63.11b": "enaṃ vadhiṣye dīptāgrair ghorair bāṇair ajihmagaiḥ // //",
    "GE09ram_03pu:ram_63.12a": "ity uktvābhyapatad gṛdhraṃ saṃdhāya dhanuṣi kṣuram /",
    "GE09ram_03pu:ram_63.12b": "kruddho rāmaḥ samudrāntāṃ cālayann iva medinīm // //",
    "GE09ram_03pu:ram_63.13a": "taṃ dīnadīnayā vācā saphenaṃ rudhiraṃ vaman /",
    "GE09ram_03pu:ram_63.13b": "abhyabhāṣata pakṣī tu rāmaṃ daśarathātmajam // //",
    "GE09ram_03pu:ram_63.14a": "yām oṣadhim ivāyuṣmann anveṣasi mahāvane /",
    "GE09ram_03pu:ram_63.14b": "sā devī mama ca prāṇā rāvaṇenobhayaṃ hṛtam // //",
    "GE09ram_03pu:ram_63.15a": "tvayā virahitā devī lakṣmaṇena ca rāghava /",
    "GE09ram_03pu:ram_63.15b": "hriyamāṇā mayā dṛṣṭā rāvaṇena balīyasā // //",
    "GE09ram_03pu:ram_63.16a": "sītām abhyavapanno 'haṃ rāvaṇaś ca raṇe mayā /",
    "GE09ram_03pu:ram_63.16b": "vidhvaṃsitarathacchattraḥ pātito dharaṇītale // //",
    "GE09ram_03pu:ram_63.17a": "etad asya dhanur bhagnam etad asya śarāvaram /",
    "GE09ram_03pu:ram_63.17b": "ayam asya raṇe rāma bhagnaḥ sāṃgrāmiko rathaḥ // //",
    "GE09ram_03pu:ram_63.17c": "pariśrāntasya me pakṣau chittvā khaḍgena rāvaṇaḥ /",
    "GE09ram_03pu:ram_63.18a": "sītām ādāya vaidehīm utpapāta vihāyasam /",
    "GE09ram_03pu:ram_63.18b": "rakṣasā nihataṃ pūrvaṃ na māṃ hantuṃ tvam arhasi // //",
    "GE09ram_03pu:ram_63.19a": "rāmas tasya tu vijñāya sītāsaktāṃ priyāṃ kathām /",
    "GE09ram_03pu:ram_63.19b": "gṛdhrarājaṃ pariṣvajya ruroda sahalakṣmaṇaḥ // //",
    "GE09ram_03pu:ram_63.20a": "ekam ekāyane durge niḥśvasantaṃ kathaṃcana /",
    "GE09ram_03pu:ram_63.20b": "samīkṣya duḥkhito rāmaḥ saumitrim idam abravīt // //",
    "GE09ram_03pu:ram_63.21a": "rājyād bhraṃśo vane vāsaḥ sītā naṣṭā hato dvijaḥ /",
    "GE09ram_03pu:ram_63.21b": "īdṛśīyaṃ mamālakṣmīr nirdahed api pāvakam // //",
    "GE09ram_03pu:ram_63.22a": "sampūrṇam api ced adya pratareyaṃ mahodadhim /",
    "GE09ram_03pu:ram_63.22b": "so 'pi nūnaṃ mamālakṣmyā viśuṣyet saritāṃ patiḥ // //",
    "GE09ram_03pu:ram_63.23a": "nāsty abhāgyataro loke matto 'smin sacarācare /",
    "GE09ram_03pu:ram_63.23b": "yeneyaṃ mahatī prāptā mayā vyasanavāgurā // //",
    "GE09ram_03pu:ram_63.24a": "ayaṃ pitṛvayasyo me gṛdhrarājo jarānvitaḥ /",
    "GE09ram_03pu:ram_63.24b": "śete vinihato bhūmau mama bhāgyaviparyayāt // //",
    "GE09ram_03pu:ram_63.25a": "ity evam uktvā bahuśo rāghavaḥ sahalakṣmaṇaḥ /",
    "GE09ram_03pu:ram_63.25b": "jaṭāyuṣaṃ ca pasparśa pitṛsnehaṃ nidarśayan // //",
    "GE09ram_03pu:ram_63.26a": "nikṛttapakṣaṃ rudhirāvasiktaṃ taṃ gṛdhrarājaṃ parirabhya rāmaḥ /",
    "GE09ram_03pu:ram_63.26b": "kva maithili prāṇasamā mameti vimucya vācaṃ nipapāta bhūmau // //",
    "GE09ram_03pu:ram_64.1a": "rāmaḥ prekṣya tu taṃ gṛdhraṃ bhuvi raudreṇa pātitam /",
    "GE09ram_03pu:ram_64.1b": "saumitriṃ mitrasampannam idaṃ vacanam abravīt // //",
    "GE09ram_03pu:ram_64.2a": "mamāyaṃ nūnam artheṣu yatamāno vihaṃgamaḥ /",
    "GE09ram_03pu:ram_64.2b": "rākṣasena hataḥ saṃkhye prāṇāṃs tyajati dustyajān // //",
    "GE09ram_03pu:ram_64.3a": "ayam asya śarīre 'smin prāṇo lakṣmaṇa vidyate /",
    "GE09ram_03pu:ram_64.3b": "tathā svaravihīno 'yaṃ viklavaṃ samudīkṣate // //",
    "GE09ram_03pu:ram_64.4a": "jaṭāyo yadi śaknoṣi vākyaṃ vyāharituṃ punaḥ /",
    "GE09ram_03pu:ram_64.4b": "sītām ākhyāhi bhadraṃ te vadham ākhyāhi cātmanaḥ // //",
    "GE09ram_03pu:ram_64.5a": "kiṃnimitto 'harat sītāṃ rāvaṇas tasya kiṃ mayā /",
    "GE09ram_03pu:ram_64.5b": "aparāddhaṃ tu yaṃ dṛṣṭvā rāvaṇena hṛtā priyā // //",
    "GE09ram_03pu:ram_64.6a": "kathaṃ tac candrasaṃkāśaṃ mukham āsīn manoharam /",
    "GE09ram_03pu:ram_64.6b": "sītayā kāni coktāni tasmin kāle dvijottama // //",
    "GE09ram_03pu:ram_64.7a": "kathaṃvīryaḥ kathaṃrūpaḥ kiṃkarmā sa ca rākṣasaḥ /",
    "GE09ram_03pu:ram_64.7b": "kva cāsya bhavanaṃ tāta brūhi me paripṛcchataḥ // //",
    "GE09ram_03pu:ram_64.8a": "tam udvīkṣyātha dīnātmā vilapantam anantaram /",
    "GE09ram_03pu:ram_64.8b": "vācātisannayā rāmaṃ jaṭāyur idam abravīt // //",
    "GE09ram_03pu:ram_64.9a": "sā hṛtā rākṣasendreṇa rāvaṇena vihāyasā /",
    "GE09ram_03pu:ram_64.9b": "māyām āsthāya vipulāṃ vātadurdinasaṃkulām // //",
    "GE09ram_03pu:ram_64.10a": "pariśrāntasya me tāta pakṣau chittvā niśācaraḥ /",
    "GE09ram_03pu:ram_64.10b": "sītām ādāya vaidehīṃ prayāto dakṣiṇāmukhaḥ // //",
    "GE09ram_03pu:ram_64.11a": "uparudhyanti me prāṇā dṛṣṭir bhramati rāghava /",
    "GE09ram_03pu:ram_64.11b": "paśyāmi vṛkṣān sauvarṇān uśīrakṛtamūrdhajān // //",
    "GE09ram_03pu:ram_64.12a": "yena yāti muhūrtena sītām ādāya rāvaṇaḥ /",
    "GE09ram_03pu:ram_64.12b": "vipraṇaṣṭaṃ dhanaṃ kṣipraṃ tatsvāmī pratipadyate // //",
    "GE09ram_03pu:ram_64.13a": "vindo nāma muhūrto 'sau sa ca kākutstha nābudhat /",
    "GE09ram_03pu:ram_64.13b": "jhaṣavad baḍiśaṃ gṛhya kṣipram eva vinaśyati // //",
    "GE09ram_03pu:ram_64.14a": "na ca tvayā vyathā kāryā janakasya sutāṃ prati /",
    "GE09ram_03pu:ram_64.14b": "vaidehyā raṃsyase kṣipraṃ hatvā taṃ rākṣasaṃ raṇe // //",
    "GE09ram_03pu:ram_64.15a": "asaṃmūḍhasya gṛdhrasya rāmaṃ pratyanubhāṣataḥ /",
    "GE09ram_03pu:ram_64.15b": "āsyāt susrāva rudhiraṃ mriyamāṇasya sāmiṣam // //",
    "GE09ram_03pu:ram_64.16a": "putro viśravasaḥ sākṣād bhrātā vaiśravaṇasya ca /",
    "GE09ram_03pu:ram_64.16b": "ity uktvā durlabhān prāṇān mumoca patageśvaraḥ // //",
    "GE09ram_03pu:ram_64.17a": "brūhi brūhīti rāmasya bruvāṇasya kṛtāñjaleḥ /",
    "GE09ram_03pu:ram_64.17b": "tyaktvā śarīraṃ gṛdhrasya jagmuḥ prāṇā vihāyasam // //",
    "GE09ram_03pu:ram_64.18a": "sa nikṣipya śiro bhūmau prasārya caraṇau tadā /",
    "GE09ram_03pu:ram_64.18b": "vikṣipya ca śarīraṃ svaṃ papāta dharaṇītale // //",
    "GE09ram_03pu:ram_64.19a": "taṃ gṛdhraṃ prekṣya tāmrākṣaṃ gatāsum acalopamam /",
    "GE09ram_03pu:ram_64.19b": "rāmaḥ subahubhir duḥkhair dīnaḥ saumitrim abravīt // //",
    "GE09ram_03pu:ram_64.20a": "bahūni rakṣasāṃ vāse varṣāṇi vasatā sukham /",
    "GE09ram_03pu:ram_64.20b": "anena daṇḍakāraṇye vicīrṇam iha pakṣiṇā // //",
    "GE09ram_03pu:ram_64.21a": "anekavārṣiko yas tu cirakālaṃ samutthitaḥ /",
    "GE09ram_03pu:ram_64.21b": "so 'yam adya hataḥ śete kālo hi duratikramaḥ // //",
    "GE09ram_03pu:ram_64.22a": "paśya lakṣmaṇa gṛdhro 'yam upakārī hataś ca me /",
    "GE09ram_03pu:ram_64.22b": "sītām abhyavapan no vai rāvaṇena balīyasā // //",
    "GE09ram_03pu:ram_64.23a": "gṛdhrarājyaṃ parityajya pitṛpaitāmahaṃ mahat /",
    "GE09ram_03pu:ram_64.23b": "mama hetor ayaṃ prāṇān mumoca patageśvaraḥ // //",
    "GE09ram_03pu:ram_64.24a": "sarvatra khalu dṛśyante sādhavo dharmacāriṇaḥ /",
    "GE09ram_03pu:ram_64.24b": "śūrāḥ śaraṇyāḥ saumitre tiryagyonigateṣv api // //",
    "GE09ram_03pu:ram_64.25a": "sītāharaṇajaṃ duḥkhaṃ na me saumya tathāgatam /",
    "GE09ram_03pu:ram_64.25b": "yathā vināśo gṛdhrasya matkṛte ca paraṃtapa // //",
    "GE09ram_03pu:ram_64.26a": "rājā daśarathaḥ śrīmān yathā mama mahāyaśāḥ /",
    "GE09ram_03pu:ram_64.26b": "pūjanīyaś ca mānyaś ca tathāyaṃ patageśvaraḥ // //",
    "GE09ram_03pu:ram_64.27a": "saumitre hara kāṣṭhāni nirmathiṣyāmi pāvakam /",
    "GE09ram_03pu:ram_64.27b": "gṛdhrarājaṃ didhakṣāmi matkṛte nidhanaṃ gatam // //",
    "GE09ram_03pu:ram_64.28a": "nāthaṃ patagalokasya citām āropayāmy aham /",
    "GE09ram_03pu:ram_64.28b": "imaṃ dhakṣyāmi saumitre hataṃ raudreṇa rakṣasā // //",
    "GE09ram_03pu:ram_64.29a": "yā gatir yajñaśīlānām āhitāgneś ca yā gatiḥ /",
    "GE09ram_03pu:ram_64.29b": "aparāvartināṃ yā ca yā ca bhūmipradāyinām // //",
    "GE09ram_03pu:ram_64.30a": "mayā tvaṃ samanujñāto gaccha lokān anuttamān /",
    "GE09ram_03pu:ram_64.30b": "gṛdhrarāja mahāsattva saṃskṛtaś ca mayā vraja // //",
    "GE09ram_03pu:ram_64.31a": "evam uktvā citāṃ dīptām āropya patageśvaram /",
    "GE09ram_03pu:ram_64.31b": "dadāha rāmo dharmātmā svabandhum iva duḥkhitaḥ // //",
    "GE09ram_03pu:ram_64.32a": "rāmo 'tha sahasaumitrir vanaṃ yātvā sa vīryavān /",
    "GE09ram_03pu:ram_64.32b": "sthūlān hatvā mahārohīn anu tastāra taṃ dvijam // //",
    "GE09ram_03pu:ram_64.33a": "rohimāṃsāni coddhṛtya peśīkṛtvā mahāyaśāḥ /",
    "GE09ram_03pu:ram_64.33b": "śakunāya dadau rāmo ramye haritaśādvale // //",
    "GE09ram_03pu:ram_64.34a": "yat tat pretasya martyasya kathayanti dvijātayaḥ /",
    "GE09ram_03pu:ram_64.34b": "tat svargagamanaṃ tasya kṣipraṃ rāmo jajāpa ha // //",
    "GE09ram_03pu:ram_64.35a": "tato godāvarīṃ gatvā nadīṃ naravarātmajau /",
    "GE09ram_03pu:ram_64.35b": "udakaṃ cakratus tasmai gṛdhrarājāya tāv ubhau // //",
    "GE09ram_03pu:ram_64.35c": "sa gṛdhrarājaḥ kṛtavān yaśaskaraṃ suduṣkaraṃ karma raṇe nipātitaḥ /",
    "GE09ram_03pu:ram_64.35d": "maharṣikalpena ca saṃskṛtas tadā jagāma puṇyāṃ gatim ātmanaḥ śubhām //",
    "GE09ram_03pu:ram_65.1a": "kṛtvaivam udakaṃ tasmai prasthitau rāghavau tadā /",
    "GE09ram_03pu:ram_65.1b": "avekṣantau vane sītāṃ paścimāṃ jagmatur diśam // //",
    "GE09ram_03pu:ram_65.2a": "tāṃ diśaṃ dakṣiṇāṃ gatvā śaracāpāsidhāriṇau /",
    "GE09ram_03pu:ram_65.2b": "aviprahatam aikṣvākau panthānaṃ pratipedatuḥ // //",
    "GE09ram_03pu:ram_65.3a": "gulmair vṛkṣaiś ca bahubhir latābhiś ca praveṣṭitam /",
    "GE09ram_03pu:ram_65.3b": "āvṛtaṃ sarvato durgaṃ gahanaṃ ghoradarśanam // //",
    "GE09ram_03pu:ram_65.4a": "vyatikramya tu vegena gṛhītvā dakṣiṇāṃ diśam /",
    "GE09ram_03pu:ram_65.4b": "subhīmaṃ tan mahāraṇyaṃ vyatiyātau mahābalau // //",
    "GE09ram_03pu:ram_65.5a": "tataḥ paraṃ janasthānāt trikrośaṃ gamya rāghavau /",
    "GE09ram_03pu:ram_65.5b": "krauñcāraṇyaṃ viviśatur gahanaṃ tau mahaujasau // //",
    "GE09ram_03pu:ram_65.6a": "nānāmeghaghanaprakhyaṃ prahṛṣṭam iva sarvataḥ /",
    "GE09ram_03pu:ram_65.6b": "nānāvarṇaiḥ śubhaiḥ puṣpair mṛgapakṣigaṇair yutam // //",
    "GE09ram_03pu:ram_65.7a": "didṛkṣamāṇau vaidehīṃ tad vanaṃ tau vicikyatuḥ /",
    "GE09ram_03pu:ram_65.7b": "tatra tatrāvatiṣṭhantau sītāharaṇakarśitau // //",
    "GE09ram_03pu:ram_65.8a": "lakṣmaṇas tu mahātejāḥ sattvavāñ śīlavāñ śuciḥ /",
    "GE09ram_03pu:ram_65.8b": "abravīt prāñjalir vākyaṃ bhrātaraṃ dīptatejasam // //",
    "GE09ram_03pu:ram_65.9a": "spandate me dṛḍhaṃ bāhur udvignam iva me manaḥ /",
    "GE09ram_03pu:ram_65.9b": "prāyaśaś cāpy aniṣṭāni nimittāny upalakṣaye // //",
    "GE09ram_03pu:ram_65.10a": "tasmāt sajjībhavārya tvaṃ kuruṣva vacanaṃ hitam /",
    "GE09ram_03pu:ram_65.10b": "mamaiva hi nimittāni sadyaḥ śaṃsanti sambhramam // //",
    "GE09ram_03pu:ram_65.11a": "eṣa vañculako nāma pakṣī paramadāruṇaḥ /",
    "GE09ram_03pu:ram_65.11b": "āvayor vijayaṃ yuddhe śaṃsann iva vinardati // //",
    "GE09ram_03pu:ram_65.12a": "tayor anveṣator evaṃ sarvaṃ tad vanam ojasā /",
    "GE09ram_03pu:ram_65.12b": "saṃjajñe vipulaḥ śabdaḥ prabhañjann iva tad vanam // //",
    "GE09ram_03pu:ram_65.13a": "saṃveṣṭitam ivātyarthaṃ gahanaṃ mātariśvanā /",
    "GE09ram_03pu:ram_65.13b": "vanasya tasya śabdo 'bhūd divam āpūrayann iva // //",
    "GE09ram_03pu:ram_65.14a": "taṃ śabdaṃ kāṅkṣamāṇas tu rāmaḥ kakṣe sahānujaḥ /",
    "GE09ram_03pu:ram_65.14b": "dadarśa sumahākāyaṃ rākṣasaṃ vipulorasam // //",
    "GE09ram_03pu:ram_65.15a": "āsedatus tatas tatra tāv ubhau pramukhe sthitam /",
    "GE09ram_03pu:ram_65.15b": "vivṛddham aśirogrīvaṃ kabandham udare mukham // //",
    "GE09ram_03pu:ram_65.16a": "romabhir nicitais tīkṣṇair mahāgirim ivocchritam /",
    "GE09ram_03pu:ram_65.16b": "nīlameghanibhaṃ raudraṃ meghastanitaniḥsvanam // //",
    "GE09ram_03pu:ram_65.17a": "mahāpakṣmeṇa piṅgena vipulenāyatena ca /",
    "GE09ram_03pu:ram_65.17b": "ekenorasi ghoreṇa nayanenāśudarśinā // //",
    "GE09ram_03pu:ram_65.18a": "mahādaṃṣṭropapannaṃ taṃ lelihānaṃ mahāmukham /",
    "GE09ram_03pu:ram_65.18b": "bhakṣayantaṃ mahāghorān ṛkṣasiṃhamṛgadvipān // //",
    "GE09ram_03pu:ram_65.19a": "ghorau bhujau vikurvāṇam ubhau yojanam āyatau /",
    "GE09ram_03pu:ram_65.19b": "karābhyāṃ vividhān gṛhya ṛkṣān pakṣigaṇān mṛgān // //",
    "GE09ram_03pu:ram_65.20a": "ākarṣantaṃ vikarṣantam anekān mṛgayūthapān /",
    "GE09ram_03pu:ram_65.20b": "sthitam āvṛtya panthānaṃ tayor bhrātroḥ prapannayoḥ // //",
    "GE09ram_03pu:ram_65.21a": "atha tau samatikramya krośamātre dadarśatuḥ /",
    "GE09ram_03pu:ram_65.21b": "mahāntaṃ dāruṇaṃ bhīmaṃ kabandhaṃ bhujasaṃvṛtam // //",
    "GE09ram_03pu:ram_65.22a": "sa mahābāhur atyarthaṃ prasārya vipulau bhujau /",
    "GE09ram_03pu:ram_65.22b": "jagrāha sahitāv eva rāghavau pīḍayan balāt // //",
    "GE09ram_03pu:ram_65.23a": "khaḍginau dṛḍhadhanvānau tigmatejau mahābhujau /",
    "GE09ram_03pu:ram_65.23b": "bhrātarau vivaśaṃ prāptau kṛṣyamāṇau mahābalau // //",
    "GE09ram_03pu:ram_65.24a": "tāv uvāca mahābāhuḥ kabandho dānavottamaḥ /",
    "GE09ram_03pu:ram_65.24b": "kau yuvāṃ vṛṣabhaskandhau mahākhaḍgadhanurdharau // //",
    "GE09ram_03pu:ram_65.25a": "ghoraṃ deśam imaṃ prāptau mama bhakṣāv upasthitau /",
    "GE09ram_03pu:ram_65.25b": "vadataṃ kāryam iha vāṃ kimarthaṃ cāgatau yuvām // //",
    "GE09ram_03pu:ram_65.25c": "imaṃ deśam anuprāptau kṣudhārtasyeha tiṣṭhataḥ /",
    "GE09ram_03pu:ram_65.26a": "sabāṇacāpakhaḍgau ca tīkṣṇaśṛṅgāv ivarṣabhau /",
    "GE09ram_03pu:ram_65.26b": "mamāsyam anusaṃprāptau durlabhaṃ jīvitaṃ punaḥ // //",
    "GE09ram_03pu:ram_65.27a": "tasya tadvacanaṃ śrutvā kabandhasya durātmanaḥ /",
    "GE09ram_03pu:ram_65.27b": "uvāca lakṣmaṇaṃ rāmo mukhena pariśuṣyatā // //",
    "GE09ram_03pu:ram_65.28a": "kṛcchrāt kṛcchrataraṃ prāpya dāruṇaṃ satyavikrama /",
    "GE09ram_03pu:ram_65.28b": "vyasanaṃ jīvitāntāya prāptam aprāpya tāṃ priyām // //",
    "GE09ram_03pu:ram_65.28c": "kālasya sumahad vīryaṃ sarvabhūteṣu lakṣmaṇa /",
    "GE09ram_03pu:ram_65.29a": "tvāṃ ca māṃ ca naravyāghra vyasanaiḥ paśya mohitau /",
    "GE09ram_03pu:ram_65.29b": "nātibhāro 'sti daivasya sarvabhūteṣu lakṣmaṇa // //",
    "GE09ram_03pu:ram_65.30a": "śūrāś ca balavantaś ca kṛtāstrāś ca raṇājire /",
    "GE09ram_03pu:ram_65.30b": "kālābhipannāḥ sīdanti yathā vālukasetavaḥ // //",
    "GE09ram_03pu:ram_65.30c": "iti bruvāṇo dṛḍhasatyavikramo mahāyaśā dāśarathiḥ pratāpavān /",
    "GE09ram_03pu:ram_65.30d": "avekṣya saumitrim udagravikramaṃ sthirāṃ tadā svāṃ matim ātmanākarot //",
    "GE09ram_03pu:ram_66.1a": "tau tu tatra sthitau dṛṣṭvā bhrātarau rāmalakṣmaṇau /",
    "GE09ram_03pu:ram_66.1b": "bāhupāśaparikṣiptau kabandho vākyam abravīt // //",
    "GE09ram_03pu:ram_66.2a": "tiṣṭhataḥ kiṃ nu māṃ dṛṣṭvā kṣudhārtaṃ kṣatriyarṣabhau /",
    "GE09ram_03pu:ram_66.2b": "āhārārthaṃ tu saṃdiṣṭau daivena gatacetasau // //",
    "GE09ram_03pu:ram_66.3a": "tac chrutvā lakṣmaṇo vākyaṃ prāptakālaṃ hitaṃ tadā /",
    "GE09ram_03pu:ram_66.3b": "uvācārtisamāpanno vikrame kṛtaniścayaḥ // //",
    "GE09ram_03pu:ram_66.4a": "tvāṃ ca māṃ ca purā tūrṇam ādatte rākṣasādhamaḥ /",
    "GE09ram_03pu:ram_66.4b": "tasmād asibhyām asyāśu bāhū chindāvahai gurū // //",
    "GE09ram_03pu:ram_66.5a": "tatas tau deśakālajñau khaḍgābhyām eva rāghavau /",
    "GE09ram_03pu:ram_66.5b": "achindatāṃ susaṃhṛṣṭau bāhū tasyāṃsadeśayoḥ // //",
    "GE09ram_03pu:ram_66.6a": "dakṣiṇo dakṣiṇaṃ bāhum asaktam asinā tataḥ /",
    "GE09ram_03pu:ram_66.6b": "cicheda rāmo vegena savyaṃ vīras tu lakṣmaṇaḥ // //",
    "GE09ram_03pu:ram_66.7a": "sa papāta mahābāhuś chinnabāhur mahāsvanaḥ /",
    "GE09ram_03pu:ram_66.7b": "khaṃ ca gāṃ ca diśaś caiva nādayañ jalado yathā // //",
    "GE09ram_03pu:ram_66.8a": "sa nikṛttau bhujau dṛṣṭvā śoṇitaughapariplutaḥ /",
    "GE09ram_03pu:ram_66.8b": "dīnaḥ papraccha tau vīrau kau yuvām iti dānavaḥ // //",
    "GE09ram_03pu:ram_66.9a": "iti tasya bruvāṇasya lakṣmaṇaḥ śubhalakṣaṇaḥ /",
    "GE09ram_03pu:ram_66.9b": "śaśaṃsa tasya kākutsthaṃ kabandhasya mahābalaḥ // //",
    "GE09ram_03pu:ram_66.10a": "ayam ikṣvākudāyādo rāmo nāma janaiḥ śrutaḥ /",
    "GE09ram_03pu:ram_66.10b": "asyaivāvarajaṃ viddhi bhrātaraṃ māṃ ca lakṣmaṇam // //",
    "GE09ram_03pu:ram_66.11a": "asya devaprabhāvasya vasato vijane vane /",
    "GE09ram_03pu:ram_66.11b": "rakṣasāpahṛtā bhāryā yām icchantāv ihāgatau // //",
    "GE09ram_03pu:ram_66.12a": "tvaṃ tu ko vā kimarthaṃ vā kabandha sadṛśo vane /",
    "GE09ram_03pu:ram_66.12b": "āsyenorasi dīptena bhagnajaṅgho viceṣṭase // //",
    "GE09ram_03pu:ram_66.13a": "evam uktaḥ kabandhas tu lakṣmaṇenottaraṃ vacaḥ /",
    "GE09ram_03pu:ram_66.13b": "uvāca paramaprītas tad indravacanaṃ smaran // //",
    "GE09ram_03pu:ram_66.14a": "svāgataṃ vāṃ naravyāghrau diṣṭyā paśyāmi cāpy aham /",
    "GE09ram_03pu:ram_66.14b": "diṣṭyā cemau nikṛttau me yuvābhyāṃ bāhubandhanau // //",
    "GE09ram_03pu:ram_66.15a": "virūpaṃ yac ca me rūpaṃ prāptaṃ hy avinayād yathā /",
    "GE09ram_03pu:ram_66.15b": "tan me śṛṇu naravyāghra tattvataḥ śaṃsatas tava // //",
    "GE09ram_03pu:ram_66.15c": "purā rāma mahābāho mahābalaparākrama /",
    "GE09ram_03pu:ram_67.1a": "rūpam āsīn mamācintyaṃ triṣu lokeṣu viśrutam /",
    "GE09ram_03pu:ram_67.1b": "yathā somasya śakrasya sūryasya ca yathā vapuḥ // //",
    "GE09ram_03pu:ram_67.2a": "so 'haṃ rūpam idaṃ kṛtvā lokavitrāsanaṃ mahat /",
    "GE09ram_03pu:ram_67.2b": "ṛṣīn vanagatān rāma trāsayāmi tatas tataḥ // //",
    "GE09ram_03pu:ram_67.3a": "tataḥ sthūlaśirā nāma maharṣiḥ kopito mayā /",
    "GE09ram_03pu:ram_67.3b": "saṃcinvan vividhaṃ vanyaṃ rūpeṇānena dharṣitaḥ // //",
    "GE09ram_03pu:ram_67.4a": "tenāham uktaḥ prekṣyaivaṃ ghoraśāpābhidhāyinā /",
    "GE09ram_03pu:ram_67.4b": "etad eva nṛśaṃsaṃ te rūpam astu vigarhitam // //",
    "GE09ram_03pu:ram_67.5a": "sa mayā yācitaḥ kruddhaḥ śāpasyānto bhaved iti /",
    "GE09ram_03pu:ram_67.5b": "abhiśāpakṛtasyeti tenedaṃ bhāṣitaṃ vacaḥ // //",
    "GE09ram_03pu:ram_67.6a": "yadā chittvā bhujau rāmas tvāṃ dahed vijane vane /",
    "GE09ram_03pu:ram_67.6b": "tadā tvaṃ prāpsyase rūpaṃ svam eva vipulaṃ śubham // //",
    "GE09ram_03pu:ram_67.7a": "śriyā virājitaṃ putraṃ danos tvaṃ viddhi lakṣmaṇa /",
    "GE09ram_03pu:ram_67.7b": "indrakopād idaṃ rūpaṃ prāptam evaṃ raṇājire // //",
    "GE09ram_03pu:ram_67.8a": "ahaṃ hi tapasogreṇa pitāmaham atoṣayam /",
    "GE09ram_03pu:ram_67.8b": "dīrgham āyuḥ sa me prādāt tato māṃ vibhramo 'spṛśat // //",
    "GE09ram_03pu:ram_67.9a": "dīrgham āyur mayā prāptaṃ kiṃ me śakraḥ kariṣyati /",
    "GE09ram_03pu:ram_67.9b": "ity evaṃ buddhim āsthāya raṇe śakram adharṣayam // //",
    "GE09ram_03pu:ram_67.10a": "tasya bāhupramuktena vajreṇa śataparvaṇā /",
    "GE09ram_03pu:ram_67.10b": "sakthinī ca śiraś caiva śarīre saṃpraveśitam // //",
    "GE09ram_03pu:ram_67.11a": "sa mayā yācyamānaḥ sann ānayad yamasādanam /",
    "GE09ram_03pu:ram_67.11b": "pitāmahavacaḥ satyaṃ tad astv iti mamābravīt // //",
    "GE09ram_03pu:ram_67.12a": "anāhāraḥ kathaṃ śakto bhagnasakthiśiromukhaḥ /",
    "GE09ram_03pu:ram_67.12b": "vajreṇābhihataḥ kālaṃ sudīrgham api jīvitum // //",
    "GE09ram_03pu:ram_67.13a": "evam uktas tu me śakro bāhū yojanam āyatau /",
    "GE09ram_03pu:ram_67.13b": "prādād āsyaṃ ca me kukṣau tīkṣṇadaṃṣṭram akalpayat // //",
    "GE09ram_03pu:ram_67.14a": "so 'haṃ bhujābhyāṃ dīrghābhyāṃ samākṛṣya vanecarān /",
    "GE09ram_03pu:ram_67.14b": "siṃhadvipamṛgavyāghrān bhakṣayāmi samantataḥ // //",
    "GE09ram_03pu:ram_67.15a": "sa tu mām abravīd indro yadā rāmaḥ salakṣmaṇaḥ /",
    "GE09ram_03pu:ram_67.15b": "chetsyate samare bāhū tadā svargaṃ gamiṣyasi // //",
    "GE09ram_03pu:ram_67.16a": "sa tvaṃ rāmo 'si bhadraṃ te nāham anyena rāghava /",
    "GE09ram_03pu:ram_67.16b": "śakyo hantuṃ yathātattvam evam uktaṃ maharṣiṇā // //",
    "GE09ram_03pu:ram_67.17a": "ahaṃ hi matisācivyaṃ kariṣyāmi nararṣabha /",
    "GE09ram_03pu:ram_67.17b": "mitraṃ caivopadekṣyāmi yuvābhyāṃ saṃskṛto 'gninā // //",
    "GE09ram_03pu:ram_67.18a": "evam uktas tu dharmātmā danunā tena rāghavaḥ /",
    "GE09ram_03pu:ram_67.18b": "idaṃ jagāda vacanaṃ lakṣmaṇasyopaśṛṇvataḥ // //",
    "GE09ram_03pu:ram_67.19a": "rāvaṇena hṛtā sītā mama bhāryā yaśasvinī /",
    "GE09ram_03pu:ram_67.19b": "niṣkrāntasya janasthānāt saha bhrātrā yathāsukham // //",
    "GE09ram_03pu:ram_67.20a": "nāmamātraṃ tu jānāmi na rūpaṃ tasya rakṣasaḥ /",
    "GE09ram_03pu:ram_67.20b": "nivāsaṃ vā prabhāvaṃ vā vayaṃ tasya na vidmahe // //",
    "GE09ram_03pu:ram_67.21a": "śokārtānām anāthānām evaṃ viparidhāvatām /",
    "GE09ram_03pu:ram_67.21b": "kāruṇyaṃ sadṛśaṃ kartum upakāre ca vartatām // //",
    "GE09ram_03pu:ram_67.22a": "kāṣṭhāny ānīya śuṣkāṇi kāle bhagnāni kuñjaraiḥ /",
    "GE09ram_03pu:ram_67.22b": "bhakṣyāmas tvāṃ vayaṃ vīra śvabhre mahati kalpite // //",
    "GE09ram_03pu:ram_67.23a": "sa tvaṃ sītāṃ samācakṣva yena vā yatra vā hṛtā /",
    "GE09ram_03pu:ram_67.23b": "kuru kalyāṇam atyarthaṃ yadi jānāsi tattvataḥ // //",
    "GE09ram_03pu:ram_67.24a": "evam uktas tu rāmeṇa vākyaṃ danur anuttamam /",
    "GE09ram_03pu:ram_67.24b": "provāca kuśalo vaktuṃ vaktāram api rāghavam // //",
    "GE09ram_03pu:ram_67.25a": "divyam asti na me jñānaṃ nābhijānāmi maithilīm /",
    "GE09ram_03pu:ram_67.25b": "yas tāṃ jñāsyati taṃ vakṣye dagdhaḥ svaṃ rūpam āsthitaḥ // //",
    "GE09ram_03pu:ram_67.26a": "adagdhasya hi vijñātuṃ śaktir asti na me prabho /",
    "GE09ram_03pu:ram_67.26b": "rākṣasaṃ taṃ mahāvīryaṃ sītā yena hṛtā tava // //",
    "GE09ram_03pu:ram_67.27a": "vijñānaṃ hi mahad bhraṣṭaṃ śāpadoṣeṇa rāghava /",
    "GE09ram_03pu:ram_67.27b": "svakṛtena mayā prāptaṃ rūpaṃ lokavigarhitam // //",
    "GE09ram_03pu:ram_67.28a": "kiṃ tu yāvan na yāty astaṃ savitā śrāntavāhanaḥ /",
    "GE09ram_03pu:ram_67.28b": "tāvan mām avaṭe kṣiptvā daha rāma yathāvidhi // //",
    "GE09ram_03pu:ram_67.29a": "dagdhas tvayāham avaṭe nyāyena raghunandana /",
    "GE09ram_03pu:ram_67.29b": "vakṣyāmi tam ahaṃ vīra yas taṃ jñāsyati rākṣasam // //",
    "GE09ram_03pu:ram_67.30a": "tena sakhyaṃ ca kartavyaṃ nyāyyavṛttena rāghava /",
    "GE09ram_03pu:ram_67.30b": "kalpayiṣyati te prītaḥ sāhāyyaṃ laghuvikramaḥ // //",
    "GE09ram_03pu:ram_67.31a": "na hi tasyāsty avijñātaṃ triṣu lokeṣu rāghava /",
    "GE09ram_03pu:ram_67.31b": "sarvān parisṛto lokān purā vai kāraṇāntare // //",
    "GE09ram_03pu:ram_68.1a": "evam uktau tu tau vīrau kabandhena nareśvarau /",
    "GE09ram_03pu:ram_68.1b": "giripradaram āsādya pāvakaṃ visasarjatuḥ // //",
    "GE09ram_03pu:ram_68.2a": "lakṣmaṇas tu maholkābhir jvalitābhiḥ samantataḥ /",
    "GE09ram_03pu:ram_68.2b": "citām ādīpayāmāsa sā prajajvāla sarvataḥ // //",
    "GE09ram_03pu:ram_68.3a": "tac charīraṃ kabandhasya ghṛtapiṇḍopamaṃ mahat /",
    "GE09ram_03pu:ram_68.3b": "medasā pacyamānasya mandaṃ dahati pāvakaḥ // //",
    "GE09ram_03pu:ram_68.4a": "sa vidhūya citām āśu vidhūmo 'gnir ivotthitaḥ /",
    "GE09ram_03pu:ram_68.4b": "araje vāsasī bibhran mālāṃ divyāṃ mahābalaḥ // //",
    "GE09ram_03pu:ram_68.5a": "tataś citāyā vegena bhāsvaro virajāmbaraḥ /",
    "GE09ram_03pu:ram_68.5b": "utpapātāśu saṃhṛṣṭaḥ sarvapratyaṅgabhūṣaṇaḥ // //",
    "GE09ram_03pu:ram_68.6a": "vimāne bhāsvare tiṣṭhan haṃsayukte yaśaskare /",
    "GE09ram_03pu:ram_68.6b": "prabhayā ca mahātejā diśo daśa virājayan // //",
    "GE09ram_03pu:ram_68.7a": "so 'ntarikṣagato rāmaṃ kabandho vākyam abravīt /",
    "GE09ram_03pu:ram_68.7b": "śṛṇu rāghava tattvena yathā sīmām avāpsyasi // //",
    "GE09ram_03pu:ram_68.8a": "rāma ṣaḍ yuktayo loke yābhiḥ sarvaṃ vimṛśyate /",
    "GE09ram_03pu:ram_68.8b": "parimṛṣṭo daśāntena daśābhāgena sevyate // //",
    "GE09ram_03pu:ram_68.9a": "daśābhāgagato hīnas tvaṃ rāma sahalakṣmaṇaḥ /",
    "GE09ram_03pu:ram_68.9b": "yat kṛte vyasanaṃ prāptaṃ tvayā dārapradharṣaṇam // //",
    "GE09ram_03pu:ram_68.10a": "tad avaśyaṃ tvayā kāryaḥ sa suhṛt suhṛdāṃ vara /",
    "GE09ram_03pu:ram_68.10b": "akṛtvā na hi te siddhim ahaṃ paśyāmi cintayan // //",
    "GE09ram_03pu:ram_68.11a": "śrūyatāṃ rāma vakṣyāmi sugrīvo nāma vānaraḥ /",
    "GE09ram_03pu:ram_68.11b": "bhrātrā nirastaḥ kruddhena vālinā śakrasūnunā // //",
    "GE09ram_03pu:ram_68.12a": "ṛṣyamūke girivare pampāparyantaśobhite /",
    "GE09ram_03pu:ram_68.12b": "nivasaty ātmavān vīraś caturbhiḥ saha vānaraiḥ // //",
    "GE09ram_03pu:ram_68.13a": "vayasyaṃ taṃ kuru kṣipram ito gatvādya rāghava /",
    "GE09ram_03pu:ram_68.13b": "adrohāya samāgamya dīpyamāne vibhāvasau // //",
    "GE09ram_03pu:ram_68.14a": "na ca te so 'vamantavyaḥ sugrīvo vānarādhipaḥ /",
    "GE09ram_03pu:ram_68.14b": "kṛtajñaḥ kāmarūpī ca sahāyārthī ca vīryavān // //",
    "GE09ram_03pu:ram_68.15a": "śaktau hy adya yuvāṃ kartuṃ kāryaṃ tasya cikīrṣitam /",
    "GE09ram_03pu:ram_68.15b": "kṛtārtho vākṛtārtho vā kṛtyaṃ tava kariṣyati // //",
    "GE09ram_03pu:ram_68.16a": "sa ṛkṣarajasaḥ putraḥ pampām aṭati śaṅkitaḥ /",
    "GE09ram_03pu:ram_68.16b": "bhāskarasyaurasaḥ putro vālinā kṛtakilbiṣaḥ // //",
    "GE09ram_03pu:ram_68.17a": "saṃnidhāyāyudhaṃ kṣipram ṛṣyamūkālayaṃ kapim /",
    "GE09ram_03pu:ram_68.17b": "kuru rāghava satyena vayasyaṃ vanacāriṇam // //",
    "GE09ram_03pu:ram_68.18a": "sa hi sthānāni sarvāṇi kārtsnyena kapikuñjaraḥ /",
    "GE09ram_03pu:ram_68.18b": "naramāṃsāśināṃ loke naipuṇyād adhigacchati // //",
    "GE09ram_03pu:ram_68.19a": "na tasyāviditaṃ loke kiṃcid asti hi rāghava /",
    "GE09ram_03pu:ram_68.19b": "yāvat sūryaḥ pratapati sahasrāṃśur ariṃdama // //",
    "GE09ram_03pu:ram_68.20a": "sa nadīr vipulāñ śailān giridurgāṇi kandarān /",
    "GE09ram_03pu:ram_68.20b": "anviṣya vānaraiḥ sārdhaṃ patnīṃ te 'dhigamiṣyati // //",
    "GE09ram_03pu:ram_68.21a": "vānarāṃś ca mahākāyān preṣayiṣyati rāghava /",
    "GE09ram_03pu:ram_68.21b": "diśo vicetuṃ tāṃ sītāṃ tvadviyogena śocatīm // //",
    "GE09ram_03pu:ram_68.21c": "sa meruśṛṅgāgragatām aninditāṃ praviśya pātālatale 'pi vāśritām /",
    "GE09ram_03pu:ram_68.21d": "plavaṃgamānāṃ pravaras tava priyāṃ nihatya rakṣāṃsi punaḥ pradāsyati //",
    "GE09ram_03pu:ram_69.1a": "nidarśayitvā rāmāya sītāyāḥ pratipādane /",
    "GE09ram_03pu:ram_69.1b": "vākyam anvartham arthajñaḥ kabandhaḥ punar abravīt // //",
    "GE09ram_03pu:ram_69.2a": "eṣa rāma śivaḥ panthā yatraite puṣpitā drumāḥ /",
    "GE09ram_03pu:ram_69.2b": "pratīcīṃ diśam āśritya prakāśante manoramāḥ // //",
    "GE09ram_03pu:ram_69.3a": "jambūpriyālapanasāḥ plakṣanyagrodhatindukāḥ /",
    "GE09ram_03pu:ram_69.3b": "aśvatthāḥ karṇikārāś ca cūtāś cānye ca pādapāḥ // //",
    "GE09ram_03pu:ram_69.4a": "tān āruhyāthavā bhūmau pātayitvā ca tān balāt /",
    "GE09ram_03pu:ram_69.4b": "phalāny amṛtakalpāni bhakṣayantau gamiṣyathaḥ // //",
    "GE09ram_03pu:ram_69.5a": "caṅkramantau varān deśāñ śailāc chailaṃ vanād vanam /",
    "GE09ram_03pu:ram_69.5b": "tataḥ puṣkariṇīṃ vīrau pampāṃ nāma gamiṣyathaḥ // //",
    "GE09ram_03pu:ram_69.6a": "aśarkarām avibhraṃśāṃ samatīrtham aśaivalām /",
    "GE09ram_03pu:ram_69.6b": "rāma saṃjātavālūkāṃ kamalotpalaśobhitām // //",
    "GE09ram_03pu:ram_69.7a": "tatra haṃsāḥ plavāḥ krauñcāḥ kurarāś caiva rāghava /",
    "GE09ram_03pu:ram_69.7b": "valgusvarā nikūjanti pampāsalilagocarāḥ // //",
    "GE09ram_03pu:ram_69.8a": "nodvijante narān dṛṣṭvā vadhasyākovidāḥ śubhāḥ /",
    "GE09ram_03pu:ram_69.8b": "ghṛtapiṇḍopamān sthūlāṃs tān dvijān bhakṣayiṣyathaḥ // //",
    "GE09ram_03pu:ram_69.9a": "rohitān vakratuṇḍāṃś ca nalamīnāṃś ca rāghava /",
    "GE09ram_03pu:ram_69.9b": "pampāyām iṣubhir matsyāṃs tatra rāma varān hatān // //",
    "GE09ram_03pu:ram_69.10a": "nistvakpakṣān ayastaptān akṛśān ekakaṇṭakān /",
    "GE09ram_03pu:ram_69.10b": "tava bhaktyā samāyukto lakṣmaṇaḥ sampradāsyati // //",
    "GE09ram_03pu:ram_69.11a": "bhṛśaṃ te khādato matsyān pampāyāḥ puṣpasaṃcaye /",
    "GE09ram_03pu:ram_69.11b": "padmagandhi śivaṃ vāri sukhaśītam anāmayam // //",
    "GE09ram_03pu:ram_69.12a": "uddhṛtya sa tadākliṣṭaṃ rūpyasphaṭikasaṃnibham /",
    "GE09ram_03pu:ram_69.12b": "atha puṣkaraparṇena lakṣmaṇaḥ pāyayiṣyati // //",
    "GE09ram_03pu:ram_69.12c": "sthūlān giriguhāśayyān varāhān vanacāriṇaḥ /",
    "GE09ram_03pu:ram_69.13a": "apāṃ lobhād upāvṛttān vṛṣabhān iva nardataḥ /",
    "GE09ram_03pu:ram_69.13b": "rūpānvitāṃś ca pampāyāṃ drakṣyasi tvaṃ narottama // //",
    "GE09ram_03pu:ram_69.14a": "sāyāhne vicaran rāma viṭapīnmālyadhāriṇaḥ /",
    "GE09ram_03pu:ram_69.14b": "śītodakaṃ ca pampāyāṃ dṛṣṭvā śokaṃ vihāsyasi // //",
    "GE09ram_03pu:ram_69.15a": "sumanobhiś citāṃs tatra tilakān naktamālakān /",
    "GE09ram_03pu:ram_69.15b": "utpalāni ca phullāni paṅkajāni ca rāghava // //",
    "GE09ram_03pu:ram_69.16a": "na tāni kaścin mālyāni tatrāropayitā naraḥ /",
    "GE09ram_03pu:ram_69.16b": "mataṃgaśiṣyās tatrāsann ṛṣayaḥ susamāhitaḥ // //",
    "GE09ram_03pu:ram_69.17a": "teṣāṃ bhārābhitaptānāṃ vanyam āharatāṃ guroḥ /",
    "GE09ram_03pu:ram_69.17b": "ye prapetur mahīṃ tūrṇaṃ śarīrāt svedabindavaḥ // //",
    "GE09ram_03pu:ram_69.18a": "tāni mālyāni jātāni munīnāṃ tapasā tadā /",
    "GE09ram_03pu:ram_69.18b": "svedabindusamutthāni na vinaśyanti rāghava // //",
    "GE09ram_03pu:ram_69.19a": "teṣām adyāpi tatraiva dṛśyate paricāriṇī /",
    "GE09ram_03pu:ram_69.19b": "śramaṇī śabarī nāma kākutstha cirajīvinī // //",
    "GE09ram_03pu:ram_69.20a": "tvāṃ tu dharme sthitā nityaṃ sarvabhūtanamaskṛtam /",
    "GE09ram_03pu:ram_69.20b": "dṛṣṭvā devopamaṃ rāma svargalokaṃ gamiṣyati // //",
    "GE09ram_03pu:ram_69.21a": "tatas tad rāma pampāyās tīram āśritya paścimam /",
    "GE09ram_03pu:ram_69.21b": "āśramasthānam atulaṃ guhyaṃ kākutstha paśyasi // //",
    "GE09ram_03pu:ram_69.22a": "na tatrākramituṃ nāgāḥ śaknuvanti tam āśramam /",
    "GE09ram_03pu:ram_69.22b": "ṛṣes tasya mataṃgasya vidhānāt tac ca kānanam // //",
    "GE09ram_03pu:ram_69.23a": "tasmin nandanasaṃkāśe devāraṇyopame vane /",
    "GE09ram_03pu:ram_69.23b": "nānāvihagasaṃkīrṇe raṃsyase rāma nirvṛtaḥ // //",
    "GE09ram_03pu:ram_69.23c": "ṛṣyamūkas tu pampāyāḥ purastāt puṣpitadrumaḥ /",
    "GE09ram_03pu:ram_69.24a": "suduḥkhārohaṇo nāma śiśunāgābhirakṣitaḥ /",
    "GE09ram_03pu:ram_69.24b": "udāro brahmaṇā caiva pūrvakāle vinirmitaḥ // //",
    "GE09ram_03pu:ram_69.25a": "śayānaḥ puruṣo rāma tasya śailasya mūrdhani /",
    "GE09ram_03pu:ram_69.25b": "yat svapne labhate vittaṃ tat prabuddho 'dhigacchati // //",
    "GE09ram_03pu:ram_69.26a": "na tv enaṃ viṣamācāraḥ pāpakarmādhirohati /",
    "GE09ram_03pu:ram_69.26b": "tatraiva praharanty enaṃ suptam ādāya rākṣasāḥ // //",
    "GE09ram_03pu:ram_69.27a": "tato 'pi śiśunāgānām ākrandaḥ śrūyate mahān /",
    "GE09ram_03pu:ram_69.27b": "krīḍatāṃ rāma pampāyāṃ mataṃgāraṇyavāsinām // //",
    "GE09ram_03pu:ram_69.28a": "siktā rudhiradhārābhiḥ saṃhatya paramadvipāḥ /",
    "GE09ram_03pu:ram_69.28b": "pracaranti pṛthak kīrṇā meghavarṇās tarasvinaḥ // //",
    "GE09ram_03pu:ram_69.29a": "te tatra pītvā pānīyaṃ vimalaṃ śītam avyayam /",
    "GE09ram_03pu:ram_69.29b": "nivṛttāḥ saṃvigāhante vanāni vanagocarāḥ // //",
    "GE09ram_03pu:ram_69.30a": "rāma tasya tu śailasya mahatī śobhate guhā /",
    "GE09ram_03pu:ram_69.30b": "śilāpidhānā kākutstha duḥkhaṃ cāsyāḥ praveśanam // //",
    "GE09ram_03pu:ram_69.31a": "tasyā guhāyāḥ prāgdvāre mahāñ śītodako hradaḥ /",
    "GE09ram_03pu:ram_69.31b": "bahumūlaphalo ramyo nānānagasamāvṛtaḥ // //",
    "GE09ram_03pu:ram_69.32a": "tasyāṃ vasati sugrīvaś caturbhiḥ saha vānaraiḥ /",
    "GE09ram_03pu:ram_69.32b": "kadācicchikhare tasya parvatasyāvatiṣṭhate // //",
    "GE09ram_03pu:ram_69.33a": "kabandhas tv anuśāsyaivaṃ tāv ubhau rāmalakṣmaṇau /",
    "GE09ram_03pu:ram_69.33b": "sragvī bhāskaravarṇābhaḥ khe vyarocata vīryavān // //",
    "GE09ram_03pu:ram_69.34a": "taṃ tu khasthaṃ mahābhāgaṃ kabandhaṃ rāmalakṣmaṇau /",
    "GE09ram_03pu:ram_69.34b": "prasthitau tvaṃ vrajasveti vākyam ūcatur antikāt // //",
    "GE09ram_03pu:ram_69.35a": "gamyatāṃ kāryasiddhyartham iti tāv abravīc ca saḥ /",
    "GE09ram_03pu:ram_69.35b": "suprītau tāv anujñāpya kabandhaḥ prasthitas tadā // //",
    "GE09ram_03pu:ram_69.35c": "sa tat kabandhaḥ pratipadya rūpaṃ vṛtaḥ śriyā bhāskaratulyadehaḥ /",
    "GE09ram_03pu:ram_69.35d": "nidarśayan rāmam avekṣya khasthaḥ sakhyaṃ kuruṣveti tadābhyuvāca //",
    "GE09ram_03pu:ram_70.1a": "tau kabandhena taṃ mārgaṃ pampāyā darśitaṃ vane /",
    "GE09ram_03pu:ram_70.1b": "ātasthatur diśaṃ gṛhya pratīcīṃ nṛvarātmajau // //",
    "GE09ram_03pu:ram_70.2a": "tau śaileṣv ācitānekān kṣaudrakalpaphaladrumān /",
    "GE09ram_03pu:ram_70.2b": "vīkṣantau jagmatur draṣṭuṃ sugrīvaṃ rāmalakṣmaṇau // //",
    "GE09ram_03pu:ram_70.3a": "kṛtvā ca śailapṛṣṭhe tu tau vāsaṃ raghunandanau /",
    "GE09ram_03pu:ram_70.3b": "pampāyāḥ paścimaṃ tīraṃ rāghavāv upatasthatuḥ // //",
    "GE09ram_03pu:ram_70.4a": "tau puṣkariṇyāḥ pampāyās tīram āsādya paścimam /",
    "GE09ram_03pu:ram_70.4b": "apaśyatāṃ tatas tatra śabaryā ramyam āśramam // //",
    "GE09ram_03pu:ram_70.5a": "tau tam āśramam āsādya drumair bahubhir āvṛtam /",
    "GE09ram_03pu:ram_70.5b": "suramyam abhivīkṣantau śabarīm abhyupeyatuḥ // //",
    "GE09ram_03pu:ram_70.6a": "tau tu dṛṣṭvā tadā siddhā samutthāya kṛtāñjaliḥ /",
    "GE09ram_03pu:ram_70.6b": "pādau jagrāha rāmasya lakṣmaṇasya ca dhīmataḥ // //",
    "GE09ram_03pu:ram_70.7a": "tām uvāca tato rāmaḥ śramaṇīṃ saṃśitavratām /",
    "GE09ram_03pu:ram_70.7b": "kaccit te nirjitā vighnāḥ kaccit te vardhate tapaḥ // //",
    "GE09ram_03pu:ram_70.7c": "kaccit te niyataḥ kopa āhāraś ca tapodhane /",
    "GE09ram_03pu:ram_70.8a": "kaccit te niyamāḥ prāptāḥ kaccit te manasaḥ sukham /",
    "GE09ram_03pu:ram_70.8b": "kaccit te guruśuśrūṣā saphalā cārubhāṣiṇi // //",
    "GE09ram_03pu:ram_70.9a": "rāmeṇa tāpasī pṛṣṭā sā siddhā siddhasaṃmatā /",
    "GE09ram_03pu:ram_70.9b": "śaśaṃsa śabarī vṛddhā rāmāya pratyupasthitā // //",
    "GE09ram_03pu:ram_70.10a": "citrakūṭaṃ tvayi prāpte vimānair atulaprabhaiḥ /",
    "GE09ram_03pu:ram_70.10b": "itas te divam ārūḍhā yān ahaṃ paryacāriṣam // //",
    "GE09ram_03pu:ram_70.11a": "taiś cāham uktā dharmajñair mahābhāgair maharṣibhiḥ /",
    "GE09ram_03pu:ram_70.11b": "āgamiṣyati te rāmaḥ supuṇyam imam āśramam // //",
    "GE09ram_03pu:ram_70.12a": "sa te pratigrahītavyaḥ saumitrisahito 'tithiḥ /",
    "GE09ram_03pu:ram_70.12b": "taṃ ca dṛṣṭvā varāṃl lokān akṣayāṃs tvaṃ gamiṣyasi // //",
    "GE09ram_03pu:ram_70.13a": "mayā tu vividhaṃ vanyaṃ saṃcitaṃ puruṣarṣabha /",
    "GE09ram_03pu:ram_70.13b": "tavārthe puruṣavyāghra pampāyās tīrasambhavam // //",
    "GE09ram_03pu:ram_70.14a": "evam uktaḥ sa dharmātmā śabaryā śabarīm idam /",
    "GE09ram_03pu:ram_70.14b": "rāghavaḥ prāha vijāne tāṃ nityam abahiṣkṛtām // //",
    "GE09ram_03pu:ram_70.15a": "danoḥ sakāśāt tattvena prabhāvaṃ te mahātmanaḥ /",
    "GE09ram_03pu:ram_70.15b": "śrutaṃ pratyakṣam icchāmi saṃdraṣṭuṃ yadi manyase // //",
    "GE09ram_03pu:ram_70.16a": "etat tu vacanaṃ śrutvā rāmavaktrād viniḥsṛtam /",
    "GE09ram_03pu:ram_70.16b": "śabarī darśayāmāsa tāv ubhau tad vanaṃ mahat // //",
    "GE09ram_03pu:ram_70.17a": "paśya meghaghanaprakhyaṃ mṛgapakṣisamākulam /",
    "GE09ram_03pu:ram_70.17b": "mataṃgavanam ity eva viśrutaṃ raghunandana // //",
    "GE09ram_03pu:ram_70.18a": "iha te bhāvitātmāno guravo me mahādyute /",
    "GE09ram_03pu:ram_70.18b": "juhavāṃścakrire tīrthaṃ mantravan mantrapūjitam // //",
    "GE09ram_03pu:ram_70.19a": "iyaṃ pratyaksthalī vedī yatra te me susatkṛtāḥ /",
    "GE09ram_03pu:ram_70.19b": "puṣpopahāraṃ kurvanti śramād udvepibhiḥ karaiḥ // //",
    "GE09ram_03pu:ram_70.20a": "teṣāṃ tapaḥprabhāvena paśyādyāpi raghūttama /",
    "GE09ram_03pu:ram_70.20b": "dyotayanti diśaḥ sarvāḥ śriyā vedyo 'tulaprabhāḥ // //",
    "GE09ram_03pu:ram_70.21a": "aśaknuvadbhis tair gantum upavāsaśramālasaiḥ /",
    "GE09ram_03pu:ram_70.21b": "cintite 'bhyāgatān paśya sametān sapta sāgarān // //",
    "GE09ram_03pu:ram_70.22a": "kṛtābhiṣekais tair nyastā valkalāḥ pādapeṣv iha /",
    "GE09ram_03pu:ram_70.22b": "adyāpi na viśuṣyanti pradeśe raghunandana // //",
    "GE09ram_03pu:ram_70.23a": "kṛtsnaṃ vanam idaṃ dṛṣṭaṃ śrotavyaṃ ca śrutaṃ tvayā /",
    "GE09ram_03pu:ram_70.23b": "tad icchāmy abhyanujñātā tyaktum etat kalevaram // //",
    "GE09ram_03pu:ram_70.24a": "teṣām icchāmy ahaṃ gantuṃ samīpaṃ bhāvitātmanām /",
    "GE09ram_03pu:ram_70.24b": "munīnām āśramo yeṣām ahaṃ ca paricāriṇī // //",
    "GE09ram_03pu:ram_70.25a": "dharmiṣṭhaṃ tu vacaḥ śrutvā rāghavaḥ sahalakṣmaṇaḥ /",
    "GE09ram_03pu:ram_70.25b": "anujānāmi gaccheti prahṛṣṭavadano 'bravīt // //",
    "GE09ram_03pu:ram_70.26a": "anujñātā tu rāmeṇa hutvātmānaṃ hutāśane /",
    "GE09ram_03pu:ram_70.26b": "jvalatpāvakasaṃkāśā svargam eva jagāma sā // //",
    "GE09ram_03pu:ram_70.27a": "yatra te sukṛtātmāno viharanti maharṣayaḥ /",
    "GE09ram_03pu:ram_70.27b": "tat puṇyaṃ śabarī sthānaṃ jagāmātmasamādhinā // //",
    "GE09ram_03pu:ram_71.1a": "divaṃ tu tasyāṃ yātāyāṃ śabaryāṃ svena karmaṇā /",
    "GE09ram_03pu:ram_71.1b": "lakṣmaṇena saha bhrātrā cintayāmāsa rāghavaḥ // //",
    "GE09ram_03pu:ram_71.2a": "cintayitvā tu dharmātmā prabhāvaṃ taṃ mahātmanām /",
    "GE09ram_03pu:ram_71.2b": "hitakāriṇam ekāgraṃ lakṣmaṇaṃ rāghavo 'bravīt // //",
    "GE09ram_03pu:ram_71.3a": "dṛṣṭo 'yam āśramaḥ saumya bahvāścaryaḥ kṛtātmanām /",
    "GE09ram_03pu:ram_71.3b": "viśvastamṛgaśārdūlo nānāvihagasevitaḥ // //",
    "GE09ram_03pu:ram_71.4a": "saptānāṃ ca samudrāṇām eṣu tīrtheṣu lakṣmaṇa /",
    "GE09ram_03pu:ram_71.4b": "upaspṛṣṭaṃ ca vidhivat pitaraś cāpi tarpitāḥ // //",
    "GE09ram_03pu:ram_71.5a": "pranaṣṭam aśubhaṃ yat tat kalyāṇaṃ samupasthitam /",
    "GE09ram_03pu:ram_71.5b": "tena tv etat prahṛṣṭaṃ me mano lakṣmaṇa samprati // //",
    "GE09ram_03pu:ram_71.6a": "hṛdaye hi naravyāghra śubham āvirbhaviṣyati /",
    "GE09ram_03pu:ram_71.6b": "tad āgaccha gamiṣyāvaḥ pampāṃ tāṃ priyadarśanām // //",
    "GE09ram_03pu:ram_71.6c": "ṛśyamūko girir yatra nātidūre prakāśate /",
    "GE09ram_03pu:ram_71.7a": "yasmin vasati dharmātmā sugrīvo 'ṃśumataḥ sutaḥ /",
    "GE09ram_03pu:ram_71.7b": "nityaṃ vālibhayāt trastaś caturbhiḥ saha vānaraiḥ // //",
    "GE09ram_03pu:ram_71.8a": "abhitvare ca taṃ draṣṭuṃ sugrīvaṃ vānararṣabham /",
    "GE09ram_03pu:ram_71.8b": "tadadhīnaṃ hi me saumya sītāyāḥ parimārgaṇam // //",
    "GE09ram_03pu:ram_71.9a": "iti bruvāṇaṃ taṃ rāmaṃ saumitrir idam abravīt /",
    "GE09ram_03pu:ram_71.9b": "gacchāvas tvaritaṃ tatra mamāpi tvarate manaḥ // //",
    "GE09ram_03pu:ram_71.10a": "āśramāt tu tatas tasmān niṣkramya sa viśāṃ patiḥ /",
    "GE09ram_03pu:ram_71.10b": "ājagāma tataḥ pampāṃ lakṣmaṇena sahābhibhūḥ // //",
    "GE09ram_03pu:ram_71.10c": "samīkṣamāṇaḥ puṣpāḍhyaṃ sarvato vipuladrumam /",
    "GE09ram_03pu:ram_71.11a": "koyaṣṭibhiś cārjunakaiḥ śatapattraiś ca kīcakaiḥ /",
    "GE09ram_03pu:ram_71.11b": "etaiś cānyaiś ca vividhair nāditaṃ tad vanaṃ mahat // //",
    "GE09ram_03pu:ram_71.12a": "sa rāmo vividhān vṛkṣān sarāṃsi vividhāni ca /",
    "GE09ram_03pu:ram_71.12b": "paśyan kāmābhisaṃtapto jagāma paramaṃ hradam // //",
    "GE09ram_03pu:ram_71.13a": "sa tām āsādya vai rāmo dūrād udakavāhinīm /",
    "GE09ram_03pu:ram_71.13b": "mataṃgasarasaṃ nāma hradaṃ samavagāhata // //",
    "GE09ram_03pu:ram_71.14a": "sa tu śokasamāviṣṭo rāmo daśarathātmajaḥ /",
    "GE09ram_03pu:ram_71.14b": "viveśa nalinīṃ pampāṃ paṅkajaiś ca samāvṛtām // //",
    "GE09ram_03pu:ram_71.15a": "tilakāśokapuṃnāga- bakuloddālakāśinīm /",
    "GE09ram_03pu:ram_71.15b": "ramyopavanasambādhāṃ padmasaṃpīḍitodakām // //",
    "GE09ram_03pu:ram_71.16a": "sphaṭikopamatoyāḍhyāṃ ślakṣṇavālukasaṃtatām /",
    "GE09ram_03pu:ram_71.16b": "matsyakacchapasambādhāṃ tīrasthadrumaśobhitām // //",
    "GE09ram_03pu:ram_71.16c": "sakhībhir iva yuktābhir latābhir anuveṣṭitām /",
    "GE09ram_03pu:ram_71.17a": "kiṃnaroragagandharva- yakṣarākṣasasevitām /",
    "GE09ram_03pu:ram_71.17b": "nānādrumalatākīrṇāṃ śītavārinidhiṃ śubhām // //",
    "GE09ram_03pu:ram_71.18a": "padmaiḥ saugandhikais tāmrāṃ śuklāṃ kumudamaṇḍalaiḥ /",
    "GE09ram_03pu:ram_71.18b": "nīlāṃ kuvalayoddhātair bahuvarṇāṃ kuthām iva // //",
    "GE09ram_03pu:ram_71.19a": "aravindotpalavatīṃ padmasaugandhikāyutām /",
    "GE09ram_03pu:ram_71.19b": "puṣpitāmravaṇopetāṃ barhiṇodghuṣṭanāditām // //",
    "GE09ram_03pu:ram_71.20a": "sa tāṃ dṛṣṭvā tataḥ pampāṃ rāmaḥ saumitriṇā saha /",
    "GE09ram_03pu:ram_71.20b": "vilalāpa ca tejasvī kāmād daśarathātmajaḥ // //",
    "GE09ram_03pu:ram_71.21a": "tilakair bījapūraiś ca vaṭaiḥ śukladrumais tathā /",
    "GE09ram_03pu:ram_71.21b": "puṣpitaiḥ karavīraiś ca puṃnāgaiś ca supuṣpitaiḥ // //",
    "GE09ram_03pu:ram_71.21c": "mālatīkundagulmaiś ca bhaṇḍīrair niculais tathā /",
    "GE09ram_03pu:ram_71.22a": "aśokaiḥ saptaparṇaiś ca ketakair atimuktakaiḥ /",
    "GE09ram_03pu:ram_71.22b": "anyaiś ca vividhair vṛkṣaiḥ pramadevopaśobhitām // //",
    "GE09ram_03pu:ram_71.23a": "asyās tīre tu pūrvoktaḥ parvato dhātumaṇḍitaḥ /",
    "GE09ram_03pu:ram_71.23b": "ṛśyamūka iti khyātaś citrapuṣpitakānanaḥ // //",
    "GE09ram_03pu:ram_71.24a": "harir ṛkṣarajonāmnaḥ putras tasya mahātmanaḥ /",
    "GE09ram_03pu:ram_71.24b": "adhyāste taṃ mahāvīryaḥ sugrīva iti viśrutaḥ // //",
    "GE09ram_03pu:ram_71.25a": "sugrīvam abhigaccha tvaṃ vānarendraṃ nararṣabha /",
    "GE09ram_03pu:ram_71.25b": "ity uvāca punar vākyaṃ lakṣmaṇaṃ satyavikramam // //",
    "GE09ram_03pu:ram_71.26a": "tato mahad vartma ca dūrasaṃkramaṃ krameṇa gatvā pravilokayan vanam /",
    "GE09ram_03pu:ram_71.26b": "dadarśa pampāṃ śubhadarśakānanām anekanānāvidhapakṣisaṃkulām // //"
}