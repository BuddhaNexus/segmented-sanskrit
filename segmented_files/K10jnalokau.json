{
    "K10jnalokau:0": " (JĀA 19) I",
    "K10jnalokau:1": " §1 Ms. 1b1-2a1, P. 301b6-302b1, D. 276a1-276b1,",
    "K10jnalokau:2": " T. 357 239a5-239a26, T. 358 250a14-250b4, T. 359(D) 253c20-254a14.",
    "K10jnalokau:3": " namo buddhāya //",
    "K10jnalokau:4": " evaṃ mayā śrutam ekasmin samaye bhagavān rājagṛhe viharati sma /",
    "K10jnalokau:5": " gṛdhrakūṭe parvate 'nantaratnaśikhare dharmadhātugarbhe prāsāde mahatā bhikṣusaṃghena sārdhaṃ pañcaviṃśatibhir bhikṣusahasraiḥ /",
    "K10jnalokau:6": " sarvair arhadbhiḥ kṣīṇāsravair niḥkleśair vaśībhūtaiḥ suvimuktacittaiḥ suvimuktaprajñair",
    "K10jnalokau:7": " ājāneyair mahānāgaiḥ kṛtakṛtyaiḥ kṛtakaraṇīyair apahṛtabhārair anuprāptasvakārthaiḥ",
    "K10jnalokau:8": " parikṣīṇabhavasaṃyojanaiḥ samyagājñāsuvimuktacittaiḥ sarvacetovaśiparamapāramiprāptaiḥ /",
    "K10jnalokau:9": " ājñātakauṇḍinyapramukhaiś cāṣṭaṣaṣṭibhir mahāśrāvakaiḥ,",
    "K10jnalokau:10": " dvāsaptatibhir bodhisattvakoṭīniyutaśatasahasraiḥ /",
    "K10jnalokau:11": " tadyathā mañjuśriyā kumārabhūtena,",
    "K10jnalokau:12": " dhanaśriyā ca buddhiśriyā ca bhaiṣajyarājena ca bhaiṣajyasamudgatena ca bodhisattvena mahāsattvena /",
    "K10jnalokau:13": " sarvair avaivartikadharmacakrapravartakaiḥ,",
    "K10jnalokau:14": " sarvai ratnakūṭavaipulyasūtraparipṛcchākuśalaiḥ,",
    "K10jnalokau:15": " dharmameghabhūmipratilabdhaiḥ,",
    "K10jnalokau:16": " sumerubhūtaiḥ prajñayā,",
    "K10jnalokau:17": " sarvaiḥ śūnyatānimittāpraṇihitānutpādājātābhāvadharmaparibhāvitaiḥ,",
    "K10jnalokau:18": " mahāgaṃbhīradharmanirbhāsaiḥ, (JĀA 20)",
    "K10jnalokau:19": " tathāgateryāpathaiḥ,",
    "K10jnalokau:20": " anyonyalokadhātuṣu tathāgatakoṭīniyutaśatasahasrasaṃpreṣitaiḥ,",
    "K10jnalokau:21": " sarvair abhijñāparikarmanirjātaiḥ sarvadharmasvabhāvaprakṛtipratiṣṭhitaiḥ //",
    "K10jnalokau:22": " §2 Ms. 2a1-7, P. 302b1-302b8, D. 276b1-276b7,",
    "K10jnalokau:23": " T. 357 239b1-239b15, T. 358 250b4-250b13, T. 359(D) 254a15-254a26.",
    "K10jnalokau:24": " tena khalu punaḥ samayena bhagavata etad abhūt /",
    "K10jnalokau:25": " yan nv ahaṃ bodhisattvānāṃ mahāsattvānāṃ mahājavabalavegasthāmasaṃjananārthaṃ dhārmīṃ kathāṃ kathayeyam,",
    "K10jnalokau:26": " yad gaṅgānadīvālikāsamebhyo lokadhātubhyo mahaujaskamahaujaskān bodhisattvān mahāsattvān saṃnipāteyam /",
    "K10jnalokau:27": " yan nv ahaṃ mahādharmanirdeśasya paridīpanāyai nimittam ādarśayeyam,",
    "K10jnalokau:28": " mahāntam avabhāsaṃ kuryām /",
    "K10jnalokau:29": " yan me bodhisattvā mahāsattvā āgatya mahādharmanirdeśaṃ paripṛccheyur iti /",
    "K10jnalokau:30": " atha khalu bhagavāṃs tasyāṃ velāyāṃ daśasu dikṣv asaṃkhyeyācintyatrisāhasramahāsāhasralokadhātuparamāṇurajaḥsamaṃ lokadhātuṃ mahāraśmimeghair avabhāsayati sma /",
    "K10jnalokau:31": " tena khalu punaḥ samayena daśabhyo digbhya ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā bodhisattvā mahāsattvā āgacchanti sma /",
    "K10jnalokau:32": " (JĀA 21) teṣām ekaiko bodhisattvo mahāsattvo 'cintyābhir bodhisattvavikurvaṇābhir",
    "K10jnalokau:33": " āgatya bhagavato 'nurūpām acintyāṃ pūjāṃ kṛtvā svakasvakapraṇidhānabalanirjāteṣu",
    "K10jnalokau:34": " padmāsaneṣu bhagavataḥ purato nyaṣīdan /",
    "K10jnalokau:35": " bhagavantam animiṣaṃ nirīkṣamāṇā sthitā abhūvan //",
    "K10jnalokau:36": " §3 Ms. 2a7-3a5, P. 302b8-303b8, D. 276b7-277b6,",
    "K10jnalokau:37": " T. 357 239b16-240a1, T. 358 250b14-250c9, T. 359(D) 254a26-254b28.",
    "K10jnalokau:38": " tena khalu punaḥ samayena dharmadhātugarbhe prāsādamadhye mahāratnapadmagarbhasiṃhāsanaṃ prādurabhūt /",
    "K10jnalokau:39": " asaṃkhyeyayojanakoṭīvistāram,",
    "K10jnalokau:40": " anupūrvasamucchritam,",
    "K10jnalokau:41": " sarvaprabhāsamaṇiratnamayam,",
    "K10jnalokau:42": " vidyutpradīpam,",
    "K10jnalokau:43": " maṇiratnavedikāparivṛtam,",
    "K10jnalokau:44": " acintyaprabhāsamaṇiratnadaṇḍam,",
    "K10jnalokau:45": " anupamamaṇiratnaparivāram,",
    "K10jnalokau:46": " anupamātikrāntaprabhāvamaṇiratnadāmakṛtaśobham,",
    "K10jnalokau:47": " vaśirājamaṇiratnajālasaṃchannam,",
    "K10jnalokau:48": " nānāmaṇiratnapratyuptam,",
    "K10jnalokau:49": " samucchritacchatradhvajapatākam /",
    "K10jnalokau:50": " tasya ca mahāmaṇiratnapadmagarbhasiṃhāsanasyopari samantād daśāsaṃkhyeyāni raśmikoṭīniyutaśatasahasrāṇi niścaranti sma /",
    "K10jnalokau:51": " te ca raśmayo daśasu dikṣv anyonyān lokadhātūn mahatāvabhāsena spharanti sma /",
    "K10jnalokau:52": " tena khalu punaḥ samayena daśadiśy ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā",
    "K10jnalokau:53": " devanāgayakṣagandharvāsuragaruḍakinnaramahoragaśakrabrahmalokapālā āgacchanti sma /",
    "K10jnalokau:54": " tatra kecid ratnakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃpravāditair (JĀA 22)",
    "K10jnalokau:55": " āgacchanti sma /",
    "K10jnalokau:56": " kecit puṣpamayaiḥ,",
    "K10jnalokau:57": " kecid uragasāracandanamayaiḥ,",
    "K10jnalokau:58": " kecid muktāmayaiḥ,",
    "K10jnalokau:59": " kecid vajramayaiḥ,",
    "K10jnalokau:60": " kecid vajraprabhāsamaṇiratnamayaiḥ,",
    "K10jnalokau:61": " kecij jāmbūnadasuvarṇamayaiḥ,",
    "K10jnalokau:62": " kecit sarvaprabhāsasamuccayamaṇiratnarājamayaiḥ,",
    "K10jnalokau:63": " kecid vaśirājamaṇiratnamayaiḥ,",
    "K10jnalokau:64": " kecic cintāmaṇiratnamayaiḥ,",
    "K10jnalokau:65": " kecic chakrābhilagnamaṇiratnamayaiḥ,",
    "K10jnalokau:66": " kecit sāgarapratiṣṭhānaviśuddharatnavyūhasamantaraśmiprabhāmaṇimahāratnamayakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃpravāditair āgacchanti sma /",
    "K10jnalokau:67": " āgatya ca bhagavato 'cintyātulyāmāpyāṃ parimāṇābhikrāntāṃ pūjāṃ kṛtvā,",
    "K10jnalokau:68": " ekānte svapraṇidhānanirjāteṣv āsaneṣu niṣīdanti sma /",
    "K10jnalokau:69": " niṣīdya bhagavantam animiṣaṃ nirīkṣantaḥ sthitā abhūvan /",
    "K10jnalokau:70": " tena khalu punaḥ samayenāyaṃ trisāhasramahāsāhasro lokadhātur jāmbūnadasuvarṇamayaḥ saṃsthito 'bhūt /",
    "K10jnalokau:71": " nānāmahāmaṇiratnavṛkṣair divyaiḥ puṣpavṛkṣair vastravṛkṣair uragasāracandanagandhavṛkṣair alaṃkṛtaḥ,",
    "K10jnalokau:72": " candrasūryavidyutpradīpamaṇiratnajālasaṃcchannaḥ,",
    "K10jnalokau:73": " ucchritacchatradhvajapatākaḥ /",
    "K10jnalokau:74": " sarvavṛkṣāś cāsaṃkhyeyāpsaraḥkoṭīniyutaśatasahasrārdhakāyikā muktāhāraparigṛhītā mahāmaṇiratnadāmaparigṛhītāḥ sthitā abhūvan //",
    "K10jnalokau:75": " (JĀA 23) II",
    "K10jnalokau:76": " §4 Ms. 3a5-3b3, P. 303b8-304a5, D. 277b6-278a3,",
    "K10jnalokau:77": " T. 357 240a2-240a13, T. 358 250c9-250c22, T. 359(D) 254b29-254c11.",
    "K10jnalokau:78": " tena khalu punaḥ samayena tato mahāmaṇiratnapadmagarbhāt siṃhāsanād imā gāthā niścaranti sma /",
    "K10jnalokau:79": " āgaccha niṣīda narendrarājā ahaṃ hi te puṇyabalena udgataḥ /",
    "K10jnalokau:80": " saṃpūrṇasaṃkalpa ahaṃ tvam adya saṃdhārayiṣye dvipadottamaṃ jinam // 1 //",
    "K10jnalokau:81": " mamātmabhāvo ratanāmayo hy ayaṃ ratnaikapadmaṃ mama madhyasaṃsthitam /",
    "K10jnalokau:82": " manoramaṃ tubhya kṛtena nāyakāḥ saṃkalpa pūrehi mamādya tāyinaḥ // 2 //",
    "K10jnalokau:83": " niṣadya ratnāmayi padmi asmiṃ śobhehi māṃ sarvam imaṃ ca lokam /",
    "K10jnalokau:84": " deśehi dharmaṃ bahuprāṇikoṭināṃ yaṃ śruta siṃhāsana īdṛśaṃ labhet // 3 //",
    "K10jnalokau:85": " raśmī sahasrā tava gātrasaṃbhavāḥ prabhāsayanto bahulokadhātum /",
    "K10jnalokau:86": " prāmodyajātasya hi lakṣaṇaṃ imaṃ samākramā mahya kṛtena nāyakāḥ // 4 //",
    "K10jnalokau:87": " (JĀA 24)",
    "K10jnalokau:88": " kṣipraṃ niṣīdasva kuruṣva 'nugrahaṃ pūrvaṃ mayā dhārita aṣṭakoṭiyaḥ /",
    "K10jnalokau:89": " asmin pradeśe munināṃ svayaṃbhuvāṃ bhagavan pīhādya karotv anugraham // 5 //",
    "K10jnalokau:90": " §5 Ms. 3b3-4a2, P. 304a5-304b5, D. 278a3-278b3,",
    "K10jnalokau:91": " T. 357 240a14-240a26, T. 358 250c23-251a5, T. 359(D) 254c12-254c27.",
    "K10jnalokau:92": " atha khalu bhagavān utthāya pūrvakād āsanāt tatra mahāratnapadmagarbhe siṃhāsane niṣadya paryaṅkaṃbaddhī sarvāvantaṃ bodhisattvagaṇaṃ svavalokayati sma /",
    "K10jnalokau:93": " sāmutkarṣikāyāś ca dharmadeśanāyās teṣāṃ bodhisattvānāṃ mahāsattvānāṃ nimittam akārṣīt /",
    "K10jnalokau:94": " tena khalu punaḥ samayena sarvāvān bodhisattvagaṇa evaṃ cintayati sma /",
    "K10jnalokau:95": " yan nv ayaṃ mañjuśrīḥ kumārabhūto 'nutpādānirodhaṃ tathāgatam arhantaṃ samyaksaṃbuddhaṃ paripṛcchet,",
    "K10jnalokau:96": " ciraśruto 'yam asmābhir dharmaparyāya iti /",
    "K10jnalokau:97": " atha khalu mañjuśrīḥ kumārabhūto bhagavato 'ntikān nimittaṃ viditvā teṣāṃ ca bodhisattvānāṃ mahāsattvānāṃ cetasaiva cetaḥparivitarkam ājñāya bhagavantam etad avocat /",
    "K10jnalokau:98": " anutpādo 'nirodha iti bhagavann ucyate,",
    "K10jnalokau:99": " katamasyaitad bhagavan dharmasyādhivacanam anutpādo 'nirodha iti /",
    "K10jnalokau:100": " imāś ca gāthā abhāṣat /",
    "K10jnalokau:101": " anirodham anutpādaṃ bravīṣi tvaṃ vināyaka /",
    "K10jnalokau:102": " (JĀA 25)",
    "K10jnalokau:103": " tat kīdṛśaṃ mahāprājña tasya niruktilakṣaṇam // 1 //",
    "K10jnalokau:104": " anirodham anutpādaṃ katham eṣa nigadyate /",
    "K10jnalokau:105": " dṛṣṭāntair hetubhiś caiva kathayasva mahāmune // 2 //",
    "K10jnalokau:106": " samāgateme bahubodhisattvā jñānārthinaḥ tvāṃ ca vibho 'bhivanditum /",
    "K10jnalokau:107": " saṃpreṣitā lokavināyakebhir deśehi saddharmam udāram uttamam // 3 //",
    "K10jnalokau:108": " §6 Ms. 4a2-5b5, P. 304b5-306b4, D. 278b3-280b1,",
    "K10jnalokau:109": " T. 357 240a27-241a3, T. 358 251a6-251a23, T. 359(D) 254c28-255b23.",
    "K10jnalokau:110": " evam ukte bhagavān mañjuśriyaṃ kumārabhūtam etad avocat /",
    "K10jnalokau:111": " sādhu sādhu mañjuśrīḥ,",
    "K10jnalokau:112": " sādhu khalu punas tvaṃ mañjuśrīs tathāgatam etam arthaṃ paripraṣṭavyaṃ manyase /",
    "K10jnalokau:113": " bahujanahitāya tvaṃ mañjuśrīḥ pratipanno bahujanasukhāya lokānukampāyai mahato janakāyasyārthāya",
    "K10jnalokau:114": " hitāya sukhāya devānāṃ ca manuṣyāṇāṃ caitarhy āgatānāṃ ca bodhisattvānāṃ mahāsattvānāṃ",
    "K10jnalokau:115": " buddhabhūmiprāpaṇārtham /",
    "K10jnalokau:116": " anuttrāsas te mañjuśrīr asmin sthāne yogaḥ karaṇīyo na (JĀA 26)",
    "K10jnalokau:117": " bhayaṃ na stambhitatvam /",
    "K10jnalokau:118": " jñānapratisaraṇena ca te mañjuśrīr bhavitavyam /",
    "K10jnalokau:119": " tathāgatasyaitam arthaṃ nirdeśataḥ /",
    "K10jnalokau:120": " anutpādo 'nirodha iti mañjuśrīs tathāgatasyaitad adhivacanam /",
    "K10jnalokau:121": " tadyathā mañjuśrīr iyaṃ mahāpṛthivī mahāvaiḍūryamayī saṃsthitā bhavet /",
    "K10jnalokau:122": " evaṃ ca saṃsthitā bhaved yathā tasyāṃ vaiḍūryamayāṃ mahāpṛthivyāṃ trayastriṃśadbhavanasya,",
    "K10jnalokau:123": " śakrasya devānām indrasya,",
    "K10jnalokau:124": " vaijayantasya ca prāsādasya pratibhāsaḥ saṃdṛśyet /",
    "K10jnalokau:125": " śakraś ca devānām indras tatra divyaiḥ pañcabhiḥ kāmaguṇaiḥ krīḍan ramamāṇaḥ paricārayan saṃdṛśyet /",
    "K10jnalokau:126": " atha tasmin samaye devāḥ sarvajambūdvīpakāḥ strīpuruṣadārakadārikāḥ saṃcodayeyuḥ /",
    "K10jnalokau:127": " āgacchatha bho naranāryaḥ /",
    "K10jnalokau:128": " paśyatemaṃ śakraṃ devānām indraṃ vaijayante prāsāde divyaiḥ pañcabhiḥ kāmaguṇaiḥ krīḍantaṃ ramantaṃ paricārayantam /",
    "K10jnalokau:129": " āgacchatha bho naranārigaṇāḥ /",
    "K10jnalokau:130": " dānāni dadata puṇyāni kuruta /",
    "K10jnalokau:131": " śīlaṃ ca samādāya vartayata /",
    "K10jnalokau:132": " īdṛśeṣu vaijayanteṣu prāsādeṣu krīḍiṣyatha ramiṣyatha paricārayiṣyatha śakratvāni ca kariṣyatha /",
    "K10jnalokau:133": " īdṛśyā ca riddhyā samanvāgatā bhaviṣyatha /",
    "K10jnalokau:134": " yādṛśyā ca śakro devānām indro divyaiḥ paribhogaiḥ samarpitaḥ samanvaṅgībhūta iti /",
    "K10jnalokau:135": " atha mañjuśrīs te strīpuruṣadārakadārikās tasyāṃ vaiḍūryamayāṃ mahāpṛthivyāṃ trayastriṃśadbhavanasya,",
    "K10jnalokau:136": " vaijayantasya prāsādasya,",
    "K10jnalokau:137": " śakrasya devānām indrasya pratibhāsaṃ dṛṣṭvāñjalipragṛhaṃ kuryuḥ /",
    "K10jnalokau:138": " puṣpāṇi ca kṣiperan (JĀA 27)",
    "K10jnalokau:139": " gandhāṃś ca kṣiperann evaṃ vācaṃ bhāṣante /",
    "K10jnalokau:140": " vayam apy evaṃrūpā bhavema yādṛśaḥ śakro devānām indraḥ,",
    "K10jnalokau:141": " vayam apy evaṃ vaijayante prāsāde krīḍema ramema parivārayema yathāyaṃ śakro devānām indra iti /",
    "K10jnalokau:142": " na ca te sattvā evaṃ saṃjānanti sma /",
    "K10jnalokau:143": " pratibhāso 'yaṃ vaiḍūryamayāṃ mahāpṛthivyāṃ yatra trayastriṃśadbhavanam,",
    "K10jnalokau:144": " vaijayantaś ca prāsādaḥ,",
    "K10jnalokau:145": " śakraś ca devānām indraḥ pariśuddhatvād mahāvaiḍūryasya pratibhāsaḥ saṃdṛśyata iti /",
    "K10jnalokau:146": " te śakratvam abhinandanto dānāni ca dadati,",
    "K10jnalokau:147": " puṇyāni ca kurvanti,",
    "K10jnalokau:148": " śīlaṃ ca samādāya vartante /",
    "K10jnalokau:149": " tatra ca trayastriṃśadbhavane pratibhāsa upapattaye kuśalamūlāni ca pariṇāmayanti /",
    "K10jnalokau:150": " yathā mañjuśrīḥ tatra ca vaiḍūryamayāṃ mahāpṛthivyāṃ nāsti tatra trayastriṃśadbhavanam,",
    "K10jnalokau:151": " na vaijayantaś ca prāsādaḥ,",
    "K10jnalokau:152": " na ca śakro devānām indraḥ /",
    "K10jnalokau:153": " api tu pariśuddhatvād mahāvaiḍūryasya saṃdṛśyate trayastriṃśadbhavanam,",
    "K10jnalokau:154": " vaijayantaś ca prāsādaḥ,",
    "K10jnalokau:155": " śakrasya devānām indraḥ /",
    "K10jnalokau:156": " sa cāsan notpanno na niruddhaḥ pariśuddhatvād mahāvaiḍūryasya pratibhāsaḥ saṃdṛśyate /",
    "K10jnalokau:157": " evam eva mañjuśrīḥ pariśuddhatvāc cittasya subhāvitatvād bhāvanāyāḥ sattvānāṃ tathāgatātmabhāvadarśanaṃ bhavati /",
    "K10jnalokau:158": " tathāgatānubhāvena mañjuśrīḥ sattvās tathāgataṃ paśyanti /",
    "K10jnalokau:159": " sa cābhūto 'nutpanno 'niruddho na bhāvo nābhāvo na dṛśyo nādṛśyo na lokyo nālokyo na caityo nācaityo na san nāsan /",
    "K10jnalokau:160": " atha ca mañjuśrīḥ sattvās tathāgatapratibhāsam ārambaṇīkṛtvā puṣpāṇi kṣipanti,",
    "K10jnalokau:161": " gandhān vastrāṇi ratnāni ca kṣipanti /",
    "K10jnalokau:162": " evaṃ ca vācaṃ bhāṣante /",
    "K10jnalokau:163": " vayam apy evaṃrūpā bhavema yādṛśas tathāgato 'rhan samyaksaṃbuddha iti /",
    "K10jnalokau:164": " te buddhajñānābhilāṣiṇo dānāni ca dadati,",
    "K10jnalokau:165": " puṇyāni ca kurvanti,",
    "K10jnalokau:166": " śīlaṃ ca samādāya vartante /",
    "K10jnalokau:167": " tac ca kuśalamūlaṃ tathāgatajñānapratilambhāya (JĀA 28)",
    "K10jnalokau:168": " pariṇāmayanti /",
    "K10jnalokau:169": " tadyathā mañjuśrīs tatra mahāvaiḍūryamayāṃ mahāpṛthivyāṃ śakrasya devānām indrasya pratibhāso neñjati,",
    "K10jnalokau:170": " na manyate,",
    "K10jnalokau:171": " na prapañcayati,",
    "K10jnalokau:172": " na kalpayati,",
    "K10jnalokau:173": " na vikalpayati /",
    "K10jnalokau:174": " akalpo 'vikalpo 'cintyo 'manasikāraḥ śāntaḥ śītībhūto 'nutpādo 'nirodho 'dṛṣṭo 'śruto 'nāghrāto 'nāsvādito 'spṛṣṭo 'nimitto 'vijñaptiko 'vijñāpanīyaḥ",
    "K10jnalokau:175": " evam eva mañjuśrīs tathāgato 'rhan samyaksambuddho neñjati,",
    "K10jnalokau:176": " na manyate,",
    "K10jnalokau:177": " na prapañcayati,",
    "K10jnalokau:178": " na kalpayati,",
    "K10jnalokau:179": " na vikalpayati /",
    "K10jnalokau:180": " akalpo 'vikalpo 'cintyo 'manasikāraḥ śāntaḥ śītībhūto 'nutpādo 'nirodho 'dṛṣṭo 'śruto 'nāghrāto 'nāsvādito 'spṛṣṭo 'nimitto 'vijñaptiko 'vijñāpanīyaḥ",
    "K10jnalokau:181": " anutpādagatiko hi mañjuśrīs tathāgataḥ /",
    "K10jnalokau:182": " atha ca pratibimba iva lokeṣu dṛśyate /",
    "K10jnalokau:183": " yathādhimuktikānāṃ ca sattvānāṃ darśanavaimātratayā,",
    "K10jnalokau:184": " āyuḥpramāṇavaimātratāṃ darśayati /",
    "K10jnalokau:185": " paripācanādhimuktibalādhānatayā bodhibhājaneṣu sattveṣu pratibhāsaprāpto bhavati /",
    "K10jnalokau:186": " yathāśayādhimuktyā ca sattvā dharmaṃ śṛṇvanti /",
    "K10jnalokau:187": " yathāśayena triyānam iti saṃjānanti,",
    "K10jnalokau:188": " yathāśayena cādhimucyante //",
    "K10jnalokau:189": " §7 Ms. 5b5-7b2, P. 306b4-308b1, D. 280b1-282a4,",
    "K10jnalokau:190": " T. 357 241a4-241b21, T. 358 ö, T. 359(D) 255b23-256a9",
    "K10jnalokau:191": " tadyathā mañjuśrīr devānāṃ trayastriṃśānāṃ puṇyabalapariniṣpannānāṃ dharmaśabdānāṃ mahādharmadundubhir upari vaijayantasya prasādasyāntarīkṣagatā",
    "K10jnalokau:192": " adṛśyā,",
    "K10jnalokau:193": " anālokyā sarvadevaputraiḥ /",
    "K10jnalokau:194": " atha ca punar mañjuśrīḥ sā mahādharmadundubhiḥ /",
    "K10jnalokau:195": " yasmin (JĀA 29) samaye devās trayastriṃśatkāyikā tīvrasatatasamitaṃ divyaiḥ kāmakrīḍāratiparibhogaiḥ pramattā bhavanti,",
    "K10jnalokau:196": " na bhūyaḥ sudharmāyāṃ devasabhāyāṃ praviśya dharmaṃ saṃgāyanti,",
    "K10jnalokau:197": " śakraś ca yadā devānām indro divyaiḥ kāmakrīḍaratiparibhogaiḥ pramatto bhavati,",
    "K10jnalokau:198": " na dharmāsane niṣadya dharmaṃ bhāṣate /",
    "K10jnalokau:199": " tasmin samaye mañjuśrīḥ sā mahādharmadundubhir adṛṣyā cānālokyā cakṣuḥpathasamatikrāntāntarīkṣagatā tādṛśaṃ dharmaśabdaṃ niścārayati /",
    "K10jnalokau:200": " yena ca dharmaśabdena sarvān trayastriṃśatkāyikān devān svareṇa vijñapayati /",
    "K10jnalokau:201": " anityā mārṣā rūpaśabdagandharasasparśā mā pramattacāriṇo bhavatha /",
    "K10jnalokau:202": " mā kṣipram asmād bhavanāc cyaviṣyatha /",
    "K10jnalokau:203": " duḥkhā mārṣāḥ sarvasaṃskārāḥ,",
    "K10jnalokau:204": " anātmano mārṣāḥ sarvasaṃskārāḥ,",
    "K10jnalokau:205": " śūnyā mārṣāḥ sarvasaṃskārā mā pramādam āpadyatha /",
    "K10jnalokau:206": " duḥkham itaś cyavitānāṃ punar atropapattir bhaviṣyati /",
    "K10jnalokau:207": " saṃgāyata mārṣā dharmam,",
    "K10jnalokau:208": " dharmārāmaratiratā bhavatha dharmasārāḥ,",
    "K10jnalokau:209": " dharmanimnāḥ,",
    "K10jnalokau:210": " dharmapravaṇāḥ,",
    "K10jnalokau:211": " dharmānusmṛtimanasikārāḥ /",
    "K10jnalokau:212": " mārṣā viharatha yūyaṃ punar ebhir evaṃ divyaiḥ kāmakrīḍāratiparibhogaiḥ,",
    "K10jnalokau:213": " avirahitā bhaviṣyatheti /",
    "K10jnalokau:214": " tena khalu punar mañjuśrīḥ samayena tasyā adṛśyā arūpiṇyā akalpyāyā avikalpāyāś cakṣuḥpathasamatikrāntāyā",
    "K10jnalokau:215": " anutpannāniruddhāyā vākpathasamatikrāntāyāś cittamanovijñānāpagatāyā mahādharmadundubheḥ",
    "K10jnalokau:216": " śabdena sarve trayastriṃśatkāyikā devāḥ saṃcoditā bhītās trastā udvignodvignāḥ (JĀA 30)",
    "K10jnalokau:217": " sudharmāyāṃ devasabhāyāṃ praviśya dharmārāmaratiratā viharanti /",
    "K10jnalokau:218": " dharmasārāḥ,",
    "K10jnalokau:219": " dharmanimnāḥ,",
    "K10jnalokau:220": " dharmapravaṇāḥ,",
    "K10jnalokau:221": " dharmānusmṛtimanasikārā bhavanti /",
    "K10jnalokau:222": " te tataś cyutā viśeṣagāmino bhavanti /",
    "K10jnalokau:223": " śakraś ca devānām indras tasmin samaye sudharmāyāṃ devasabhāyāṃ praviśya dharmāsane niṣadya dharmaṃ deśayati /",
    "K10jnalokau:224": " yadā ca mañjuśrīr asurā devaiḥ sārdhaṃ saṃgrāmayanti /",
    "K10jnalokau:225": " tatra yadā trayastriṃśā devāḥ parābhavaṃ gacchanti /",
    "K10jnalokau:226": " tadā sā dharmadundubhī tādṛśaśabdaṃ niścārayati /",
    "K10jnalokau:227": " yena śabdenāsurā bhītās trastā udvignodvignāḥ palāyanti /",
    "K10jnalokau:228": " na ca mañjuśrīs tasyā mahādharmadundubheḥ kaścit saṃpādayitā vātmabhāvo vā saṃvidyate /",
    "K10jnalokau:229": " adṛśyā mañjuśrīḥ sā mahādharmadundubhir anālokyāsatyābhūtācittācetanānimittārūpiṇyarutānātmabhāvādvayā cakṣuḥpathasamatikrāntā /",
    "K10jnalokau:230": " atha ca mañjuśrīs trayastriṃśatkāyikānāṃ devaputrāṇāṃ pūrvaparikarmakṛtānāṃ mahādharmadundubheḥ śabdo niścarati /",
    "K10jnalokau:231": " trāyastriṃśānāṃ devaputrāṇāṃ sarvopadravopāyāsopakleśopaśāntaye saṃvartate /",
    "K10jnalokau:232": " yathā mañjuśrīs tasyā mahādundubher adṛśyo 'nātmabhāvo 'nālokyo 'sann abhūto 'cinto 'cetano 'nimitto (JĀA 31)",
    "K10jnalokau:233": " 'rūpy aruto 'bhāvo 'dvayaś cakṣuḥpathasamatikrāntaḥ,",
    "K10jnalokau:234": " pūrvakarmavipākena trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye śabdo niścarati /",
    "K10jnalokau:235": " pramattāṃś ca devaputrān dharmaśabdena saṃcodayati /",
    "K10jnalokau:236": " sa ca dharmaśabdas trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye saṃvartate /",
    "K10jnalokau:237": " evam eva mañjuśrīs tathāgato 'rhan samyaksaṃbuddho 'dṛśyo 'nālokyo 'nātmabhāvo 'sann abhūto 'citto 'cetano 'nimitto 'rūpy aruto 'dvayo 'bhāvaś cakṣuḥpathasamatikrāntaḥ /",
    "K10jnalokau:238": " atha ca mañjuśrīḥ sattvāḥ pūrvakarmavipākena yathāśayādhimuktyā dharmaśabdaṃ niścarantaṃ saṃjānanti /",
    "K10jnalokau:239": " sa ca dharmaśabdaḥ sarvasattvānāṃ sarvopadravopāyāsopakleśopaśāntaye saṃvartate /",
    "K10jnalokau:240": " dharmasvaranirghoṣeṇa tathāgataghoṣasvara iti loke saṃkhyāṃ gacchati /",
    "K10jnalokau:241": " nāsti ca mañjuśrīs tathāgataḥ,",
    "K10jnalokau:242": " atha ca dharmasvaraghoṣeṇa tathāgata iti prajñaptir loke saṃbhavati /",
    "K10jnalokau:243": " sattvānām eva pūrvakuśalakarmavipākena tathāgataśabdaṃ niścarantaṃ sattvāḥ saṃjānanti /",
    "K10jnalokau:244": " sarvasattvānāṃ sarvasukhajananārthaṃ pramattānāṃ ca saṃcodanārthaṃ śabdo niścarati /",
    "K10jnalokau:245": " te mañjuśrīḥ sattvāḥ śabdaṃ śrutvā tathāgataṃ saṃkalpayanti /",
    "K10jnalokau:246": " ayaṃ tathāgatasyātmabhāva iti /",
    "K10jnalokau:247": " ādikarmikāṇāṃ ca bodhisattvānāṃ sarvabālapṛthagjanānāṃ ca tathāgatārambaṇakuśalamūlasaṃjananārthaṃ tathāgatavāk śrūyate /",
    "K10jnalokau:248": " api tv anutpanno 'niruddho mañjuśrīs tathāgato veditavyaḥ //",
    "K10jnalokau:249": " (JĀA 32)",
    "K10jnalokau:250": " §8 Ms. 7b2-8b4, P. 308b2-309b6, D. 282a4-283a5,",
    "K10jnalokau:251": " T. 357 241b21-242a2, T. 358 ö, T. 359(D) 256a18-b21.",
    "K10jnalokau:252": " tadyathā mañjuśrīr nidāghakālāvasāne varṣāṇāṃ prathame māsy āgate sattvānāṃ pūrvakarmavipākena",
    "K10jnalokau:253": " pṛthivīgatānāṃ bījagrāmabhūtagrāmasya sarvatṛṇagulmauṣadhivanaspatīnāṃ saṃjananārtham",
    "K10jnalokau:254": " upari vaihāyasy āntarīkṣa ākāśe tādṛśā vāyavo vānti /",
    "K10jnalokau:255": " yenodakaṃ saṃbhavati /",
    "K10jnalokau:256": " saṃbhūtaṃ ca mahāpṛthivyāṃ prapatati /",
    "K10jnalokau:257": " tena ca sarvī mahāpṛthivī saṃtarpitā bhavati /",
    "K10jnalokau:258": " sarve jambūdvīpakāś ca sattvās tasmin samaye pramuditā bhavanti /",
    "K10jnalokau:259": " saumanasyajātās tasya megha iti /",
    "K10jnalokau:260": " saṃjñā loke saṃbhavati /",
    "K10jnalokau:261": " yasmin khalu punar mañjuśrīḥ samaya upary antarīkṣād mahān udakaskandho na nipatati,",
    "K10jnalokau:262": " tasmin samaye sarvajambūdvīpakāḥ sattvā evaṃ cintayanti /",
    "K10jnalokau:263": " nātra meghaḥ saṃbhavati /",
    "K10jnalokau:264": " yadā tu mañjuśrīr upary antarīkṣād mahān vāriskandho mahāpṛthivyāṃ nipatati,",
    "K10jnalokau:265": " sattvā evaṃ vadanti /",
    "K10jnalokau:266": " aho mahāmegho vāri pramuñcati saṃtarpayati mahāpṛthivīm iti /",
    "K10jnalokau:267": " na punar atra mañjuśrīr megho vā meghaprajñaptir vā vidyate /",
    "K10jnalokau:268": " vātasaṃjanito mañjuśrīr upary antarīkṣād mahān udakaskandho nipatati /",
    "K10jnalokau:269": " so 'pskandho mañjuśrīs tatraivāntarīkṣe 'ntardhīyate /",
    "K10jnalokau:270": " sattvānāṃ pūrvakarmavipākena /",
    "K10jnalokau:271": " yathā mañjuśrīs tasya vāriskandhasyopary antarīkṣe vātasaṃkṣobheṇa saṃvāryamāṇasya muñcato vāri megha iti prajñaptir bhavati /",
    "K10jnalokau:272": " sattvānāṃ pūrvakarmavipākena /",
    "K10jnalokau:273": " na punar atra mañjuśrīr meghaḥ saṃvidyate,",
    "K10jnalokau:274": " na meghaprajñaptiḥ /",
    "K10jnalokau:275": " (JĀA 33) anutpanno 'niruddho mañjuśrīr meghaś cittagatyanavatāra āgatigativinirmuktaḥ /",
    "K10jnalokau:276": " evam eva mañjuśrīḥ pūrvakuśalamūlasaṃbhāropacitānāṃ bodhisattvānāṃ mahāsattvānāṃ",
    "K10jnalokau:277": " cānyeṣāṃ ca sattvānāṃ śrāvakapratyekabuddhajñānābhiprāyāṇām avaropitakuśalamūlānāṃ",
    "K10jnalokau:278": " ca sattvānāṃ nirvāṇamārgasaṃdarśanahetukānām āsaṃgapratibhānas tathāgato 'rhan samyaksaṃbuddho",
    "K10jnalokau:279": " loka utpanna iti saṃkhyāṃ gacchati /",
    "K10jnalokau:280": " sa yad bhāṣate tat sarvaṃ tathāvitathānanyathā,",
    "K10jnalokau:281": " tasya devamanuṣyeṣu tathāgata iti nāma kṛtam /",
    "K10jnalokau:282": " atha ca mañjuśrīḥ śabdo niścarati devamanuṣyeṣu yaduta tathāgata iti /",
    "K10jnalokau:283": " na punar mañjuśrīs tathāgataḥ saṃvidyate /",
    "K10jnalokau:284": " animitto mañjuśrīs tathāgato nimittāpagato na deśastho na videśasthaḥ,",
    "K10jnalokau:285": " abhūto 'nutpanno 'niruddhaḥ /",
    "K10jnalokau:286": " tat khalu punar mañjuśrīs tathāgatapratibhāsaḥ sadevakaṃ lokaṃ dharmeṇa saṃtarpayitvā saṃpravārayitvā,",
    "K10jnalokau:287": " ādikarmikāṇāṃ ca bodhisattvānāṃ cānyeṣāṃ ca sarvabālapṛthagjanānāṃ nirvāṇavainayikānāṃ pūrvakarmavipākenādarśanābhāso bhavati /",
    "K10jnalokau:288": " teṣām evaṃ bhavati /",
    "K10jnalokau:289": " parinirvṛtas tathāgata iti /",
    "K10jnalokau:290": " na mañjuśrīs tathāgata utpadyate vā nirudhyate vā /",
    "K10jnalokau:291": " anutpanno 'niruddho mañjuśrīs tathāgataḥ /",
    "K10jnalokau:292": " ādiparinirvṛto mañjuśrīs tathāgato 'rhan samyaksaṃbuddhaḥ /",
    "K10jnalokau:293": " yathā mañjuśrīr (JĀA 34)",
    "K10jnalokau:294": " udakārambaṇenābhūtasya meghasyānutpannāniruddhasyāsato meghaprajñaptiḥ sthitā loke megha iti /",
    "K10jnalokau:295": " evam eva mañjuśrīr dharmadeśanārambaṇenābhūtasya tathāgatasyānutpannāniruddhasyāsata ādita evājātasya nāmaprajñaptiḥ sthitā loke tathāgato 'rhan samyaksaṃbuddha iti //",
    "K10jnalokau:296": " §9 Ms. 8b4-10a4 P. 309b6-311a6, D. 283a5-284b3, T. 357 242a3-b15, T. 358 ö, T. 359(D) 256b21-257a2.",
    "K10jnalokau:297": " tadyathāpi mañjuśrīr mahābrahmānabhibhūr daśatrisāhasramahāsāhasravaśavartī divase divase sarvadevanikāyān vyavalokayati,",
    "K10jnalokau:298": " yāvac cāturmahārājikadevanikāyaparyantān /",
    "K10jnalokau:299": " tena khalu punar mañjuśrīḥ samayena tasya mahābrahmaṇo daśatrisāhasramahāsāhasravaśavartinaḥ sarvadevanikāyān vyavalokayataḥ,",
    "K10jnalokau:300": " sarvadevanikāyeṣu sarvadevaputrāḥ svakasvakān kāmakrīḍāratiparibhogāṃs tyaktvā sarvatūryatāḍāvacarasaṃgītiṃ śamayitvā,",
    "K10jnalokau:301": " kāmakrīḍāratimanasikārotsṛṣṭāḥ sagauravā añjaliṃ pragṛhya mahābrahmāṇam animiṣaṃ vyavalokayanti /",
    "K10jnalokau:302": " sa ca mahābrahmā sarvadevanikāyeṣu muhūrtaṃ darśanaṃ dadāti /",
    "K10jnalokau:303": " te ca devaputrās tasmin samaye mahābrahmalokopapattim ākāṅkṣanti,",
    "K10jnalokau:304": " mahābrahmalokopapattaye ca kuśalamūlāni pariṇāmayanti /",
    "K10jnalokau:305": " sa ca mañjuśrīr mahābrahmācyavamānas tato brahmavimānād anyam adhitiṣṭhati mahābrahmāṇaṃ",
    "K10jnalokau:306": " daśatrisāhasramahāsāhasravaśavartinaṃ pūrvapraṇidhānādhiṣṭhānena teṣāṃ ca devaputrāṇāṃ",
    "K10jnalokau:307": " pūrvakuśalamūlopacayena /",
    "K10jnalokau:308": " (JĀA 35)",
    "K10jnalokau:309": " sa ca mañjuśrīr nirmito mahābrahmā divase divase sarvadevanikāyān vyavalokayati,",
    "K10jnalokau:310": " yāvac cāturmahārājakāyikadevanikāyān /",
    "K10jnalokau:311": " tena khalu punar mañjuśrīḥ samayena sarveṣu devanikāyeṣu sarvadevaputrāḥ svakasvakān kāmakrīḍāratiparibhogāṃs tyaktvā sarvatūryatāḍāvacarasaṃgītiṃ",
    "K10jnalokau:312": " kāmakrīḍāratimanasikārotsṛṣṭāḥ sagauravā añjaliṃ pragṛhya mahābrahmāṇam animiṣaṃ vyavalokayanti sma /",
    "K10jnalokau:313": " sa ca mahābrahmā sarvadevanikāyeṣu muhūrtaṃ darśanaṃ dadāti,",
    "K10jnalokau:314": " na ca sthānāc calati /",
    "K10jnalokau:315": " te ca devaputrās tasmin samaye mahābrahmalokopapattim ākāṅkṣanti,",
    "K10jnalokau:316": " brahmalokopapattaye ca kuśalamūlāni pariṇāmayanti /",
    "K10jnalokau:317": " na cātra mañjuśrīr brahmā saṃvidyate /",
    "K10jnalokau:318": " śūnyo 'yaṃ mañjuśrīr brahmā vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddhaḥ /",
    "K10jnalokau:319": " atha ca mañjuśrīḥ sarvadevanikāyeṣu darśanābhāso bhavati,",
    "K10jnalokau:320": " tasyaiva mahābrahmaṇaḥ pūrvakuśalamūlapraṇidhānādhiṣṭhānena teṣāṃ ca devaputrāṇāṃ pūrvakuśalamūlopacayena /",
    "K10jnalokau:321": " na ca mañjuśrīs teṣāṃ devaputrāṇām evaṃ bhavati /",
    "K10jnalokau:322": " nirmito 'yaṃ brahmā,",
    "K10jnalokau:323": " śūnyo vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddho veti /",
    "K10jnalokau:324": " evam eva mañjuśrīs tathāgato 'py arhan samyaksaṃbuddhaḥ śūnyo vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddhaḥ /",
    "K10jnalokau:325": " atha ca punar mañjuśrīs tathāgato 'rhan samyaksaṃbuddhaḥ pūrvabodhisattvacaryāpraṇidhānādhiṣṭhānena, (JĀA 36)",
    "K10jnalokau:326": " ādikarmiṇāṃ ca bodhisattvānāṃ sarvaśrāvakapratyekabuddhayānasaṃprasthitānāṃ ca sarvabālapṛthagjanānāṃ",
    "K10jnalokau:327": " sarvakuśalamūlādhiṣṭhānena lakṣaṇaśatasahasrālaṃkṛtas tathāgataḥ pratibimbam iva loke saṃdṛśyate,",
    "K10jnalokau:328": " na ca sthānāc calati /",
    "K10jnalokau:329": " na ca mañjuśrīr ādikarmikāṇāṃ ca bodhisattvānāṃ sarvaśrāvakapratyekabuddhayānikānāṃ sarvabālapṛthagjanānāṃ caivaṃ bhavati /",
    "K10jnalokau:330": " śūnyas tathāgato vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddho ceti /",
    "K10jnalokau:331": " atha ca mañjuśrīs tathāgatātmabhāvāl lakṣaṇaśatasahasrālaṃkṛtāt sarvatathāgateryāpatheṣu śūnyeṣu nānāvidhivicitrāṇāṃ nānādhimuktānāṃ sattvānāṃ mahādharmadeśanā niścarati /",
    "K10jnalokau:332": " sā ca dharmadeśanā sarvasattvānāṃ sarvopadravopāyāsopakleśopaśāntaye saṃvartate /",
    "K10jnalokau:333": " tatra ca tathāgataḥ samayaḥ sarvatropekṣako nirvikalpo nirviśeṣaḥ /",
    "K10jnalokau:334": " tad anenāpi te mañjuśrīḥ paryāyeṇaivaṃ veditavyam,",
    "K10jnalokau:335": " anutpādo 'nirodha iti tathāgatasyaitad adhivacanam iti //",
    "K10jnalokau:336": " §10 Ms. 10a4-6, P. 311a6-b1, D. 284b3-5, T. 357 242b15-19, T. 358 251a24-28, T. 359(D) 257a3-7.",
    "K10jnalokau:337": " atha khalu bhagavāṃs tasyāṃ velāyām ime gāthe abhāṣat /",
    "K10jnalokau:338": " (JĀA 37)",
    "K10jnalokau:339": " anutpādadharmaḥ satataṃ tathāgataḥ sarve ca dharmāḥ sugatena sādṛśāḥ /",
    "K10jnalokau:340": " nimittagrāheṇa tu bālabuddhayo asatsu dharmeṣu caranti loke // 1 //",
    "K10jnalokau:341": " tathāgato hi pratibimbabhūtaḥ kuśalasya dharmasya anāsravasya /",
    "K10jnalokau:342": " na cātra tathatā na tathāgato 'sti bimbaṃ ca saṃdṛśyati sarvaloke // 2 //",
    "K10jnalokau:343": " §11 Ms. 10a6-11b7, P. 311b1-313a8, D. 284b5-286a7,",
    "K10jnalokau:344": " T. 357 242b20-243a11, T. 358 251a29-b20, T. 359(D) 257a8-b25.",
    "K10jnalokau:345": " tadyathā mañjuśrīḥ sūryaraśmayo jambūdvīpe pūrvataram eva tāvad mahāśailendrarājānam avabhāsayanti /",
    "K10jnalokau:346": " tataḥ paścāc cakravāḍān mahācakravāḍān avabhāsayanti /",
    "K10jnalokau:347": " tataḥ paścād uccoccān pṛthivīpradeśān avabhāsayanti /",
    "K10jnalokau:348": " tataḥ paścād iha jambūdvīpe nimnān pṛthivīpradeśān avabhāsayanti /",
    "K10jnalokau:349": " te ca mañjuśrīḥ sūryaraśmayo na kalpayanti,",
    "K10jnalokau:350": " na vikalpayanti,",
    "K10jnalokau:351": " na cintayanti,",
    "K10jnalokau:352": " na vicintayanti /",
    "K10jnalokau:353": " cittamanovijñānāpagatā mañjuśrīḥ sūryaraśmayaḥ,",
    "K10jnalokau:354": " anutpannā aniruddhāḥ,",
    "K10jnalokau:355": " alakṣaṇā lakṣaṇāpagatāḥ,",
    "K10jnalokau:356": " amanaskārā manaskārāpagatāḥ,",
    "K10jnalokau:357": " aprapañcāḥ prapañcāpagatāḥ, (JĀA 38)",
    "K10jnalokau:358": " aparidāhā niṣparidāhāḥ,",
    "K10jnalokau:359": " naurasthā na parasthāḥ,",
    "K10jnalokau:360": " noccā na nīcāḥ,",
    "K10jnalokau:361": " na baddhā na muktāḥ,",
    "K10jnalokau:362": " na jñānavanto nājñānavantaḥ,",
    "K10jnalokau:363": " na saṃkleśā na niḥkleśāḥ,",
    "K10jnalokau:364": " na satyavādino na mṛṣāvādinaḥ,",
    "K10jnalokau:365": " na tīre na nimne,",
    "K10jnalokau:366": " na sthale naughe,",
    "K10jnalokau:367": " na tarkāvacarā nātarkāvacarāḥ,",
    "K10jnalokau:368": " na rūpiṇo nārūpiṇaḥ /",
    "K10jnalokau:369": " atha ca punar mañjuśrīḥ pṛthivyām uccanīcamadhyaviśeṣeṇa hīnamadhyotkṛṣṭāvabhāsasya cchāyā vaicitryaṃ bhavati /",
    "K10jnalokau:370": " evam eva mañjuśrīs tathāgato 'py arhan samyaksaṃbuddho na kalpayati,",
    "K10jnalokau:371": " na vikalpayati,",
    "K10jnalokau:372": " na cintayati,",
    "K10jnalokau:373": " na vicintayati /",
    "K10jnalokau:374": " cittamanovijñānāpagato mañjuśrīs tathāgataḥ,",
    "K10jnalokau:375": " anutpanno 'niruddhaḥ,",
    "K10jnalokau:376": " alakṣaṇo lakṣaṇāpagataḥ,",
    "K10jnalokau:377": " amanaskāro manaskārāpagataḥ,",
    "K10jnalokau:378": " aprapañcaḥ prapañcāpagataḥ,",
    "K10jnalokau:379": " aparidāho niṣparidāhaḥ /",
    "K10jnalokau:380": " naurastho na pārasthaḥ,",
    "K10jnalokau:381": " nocco na nīcaḥ,",
    "K10jnalokau:382": " na baddho na muktaḥ,",
    "K10jnalokau:383": " na jñānavān nājñānavān,",
    "K10jnalokau:384": " na saṃkleśo na niḥkleśaḥ,",
    "K10jnalokau:385": " na satyavādī na mṛṣāvādī,",
    "K10jnalokau:386": " nāvāre na pāre,",
    "K10jnalokau:387": " na tīre nātīre,",
    "K10jnalokau:388": " na nimne nānimne,",
    "K10jnalokau:389": " na sthale nāsthale,",
    "K10jnalokau:390": " naughe nānoghe,",
    "K10jnalokau:391": " na sarvajño nāsarvajñaḥ,",
    "K10jnalokau:392": " na tarko nātarkaḥ, na pracāro (JĀA 39)",
    "K10jnalokau:393": " nāpracāraḥ,",
    "K10jnalokau:394": " na samudācāro nāsamudācāraḥ,",
    "K10jnalokau:395": " na smṛtimān nāsmṛtimān,",
    "K10jnalokau:396": " na cetano na niścetanaḥ,",
    "K10jnalokau:397": " na mano nāmanaḥ,",
    "K10jnalokau:398": " na nirjāto nānirjātaḥ,",
    "K10jnalokau:399": " na nāmo nānāmaḥ,",
    "K10jnalokau:400": " na rūpo nārūpaḥ,",
    "K10jnalokau:401": " na vyāhāro nāvyāhāraḥ,",
    "K10jnalokau:402": " na prajñapyo nāprajñapyaḥ,",
    "K10jnalokau:403": " na dṛśyo nādṛśyaḥ,",
    "K10jnalokau:404": " na netrī nānetrī,",
    "K10jnalokau:405": " na mārgapraṇetā nāmārgapraṇetā,",
    "K10jnalokau:406": " na prāptaphalo nāprāptaphalaḥ,",
    "K10jnalokau:407": " na kalpo nākalpaḥ,",
    "K10jnalokau:408": " na kalpāpagato nākalpāpagataḥ /",
    "K10jnalokau:409": " atha ca punar mañjuśrīs tathāgatasūryamaṇḍalajñānaraśmayas traidhātuke 'nantamadhyadharmadhātvapratihataraśmyavabhāsapramuktāḥ /",
    "K10jnalokau:410": " prasṛtāś ca raśmayaḥ pūrvataram eva mahāśailendrakalpādhyāśayānāṃ bodhisattvānāṃ kāye nipatanti /",
    "K10jnalokau:411": " tataḥ paścāt pratyekabuddhayānasaṃprasthitānāṃ kāye nipatanti /",
    "K10jnalokau:412": " tataḥ paścāc chrāvakayānasaṃprasthitānāṃ kāye nipatanti /",
    "K10jnalokau:413": " tataḥ paścāt kuśalādhyāśayānāṃ yathādhimuktīnāṃ sattvānāṃ kāye nipatanti /",
    "K10jnalokau:414": " tataḥ paścād antaśo mithyātvaniyateṣu sattvasaṃtāneṣu kāye tathāgatasūryamaṇḍalaraśmayo nipatanti /",
    "K10jnalokau:415": " teṣāṃ copakārībhūtā bhavanty anāgatahetusaṃjananatayā,",
    "K10jnalokau:416": " saṃvardhayanti ca kuśalair dharmaiḥ /",
    "K10jnalokau:417": " tatra ca tathāgato mañjuśrīḥ samaḥ sarvatropekṣako nirvikalpo nirviśeṣaḥ /",
    "K10jnalokau:418": " na punar mañjuśrīs tathāgatajñānasūryamaṇḍalasyaivaṃ bhavati /",
    "K10jnalokau:419": " asyāhaṃ sattvasyodāraṃ (JĀA 40)",
    "K10jnalokau:420": " dharmaṃ deśayiṣyāmi,",
    "K10jnalokau:421": " asya na deśayiṣyāmīti /",
    "K10jnalokau:422": " na tasyaivaṃ vikalpo bhavati,",
    "K10jnalokau:423": " ayam udārādhimuktikaḥ sattvaḥ,",
    "K10jnalokau:424": " ayaṃ madhyādhimuktikaḥ,",
    "K10jnalokau:425": " ayaṃ śrāvakayānādhimuktikaḥ /",
    "K10jnalokau:426": " ayaṃ kuśalāśayaḥ,",
    "K10jnalokau:427": " ayaṃ hīno mithyāśaya iti /",
    "K10jnalokau:428": " na mañjuśrīs tathāgatajñānasūryamaṇḍalasyaivaṃ bhavati /",
    "K10jnalokau:429": " ayam udārāśayādhimuktikaḥ sattvo 'sya mahāyānaṃ deśayiṣyāmi,",
    "K10jnalokau:430": " ayaṃ madhyāśayādhimukto 'sya pratyekabuddhayānaṃ deśayiṣyāmi,",
    "K10jnalokau:431": " ayaṃ śrāvakayānādhimuktiko 'sya śrāvakayānaṃ deśayiṣyāmi /",
    "K10jnalokau:432": " kuśalākuśalāśayānāṃ ca sattvānām āśayaṃ viditvā viśodhayiṣyāmi,",
    "K10jnalokau:433": " ṛjukāṃ dṛṣṭiṃ kariṣyāmi /",
    "K10jnalokau:434": " yāvad mithyātvaniyatānām api sattvānāṃ yathānurūpaṃ dharmaṃ deśayiṣyāmi /",
    "K10jnalokau:435": " na tathāgatajñānasūryamaṇḍalaraśmyavabhāsasyaivaṃ vikalpo bhavati /",
    "K10jnalokau:436": " tat kasya hetoḥ /",
    "K10jnalokau:437": " sarvakalpavikalpaprapañcasamucchinnatvāt tathāgatajñānasūryamaṇḍalaraśmyavabhāsasya /",
    "K10jnalokau:438": " atha ca mañjuśrīḥ sattvānāṃ kuśalāśayasaṃtānavaicitryāt tathāgatajñānasūryamaṇḍalaraśmyavabhāsasya vaicitryaṃ bhavati //",
    "K10jnalokau:439": " §12 Ms. 11b7-12b4, P. 313a8-314a6, D. 286a7-287a4,",
    "K10jnalokau:440": " T. 357 243a12-b4, T. 358 251b20-c5, T. 359(D) 257b26-c19.",
    "K10jnalokau:441": " tadyathā mañjuśrīr asti mahāsāgare sarvābhiprāyaparipūraṇaṃ nāma mahāmaṇiratnaṃ tad dhvajāgrāvabaddham /",
    "K10jnalokau:442": " yasya sattvasya yādṛśo 'bhiprāyo bhavati,",
    "K10jnalokau:443": " tādṛśaṃ tataḥ (JĀA 41)",
    "K10jnalokau:444": " śabdaṃ niścarantaṃ sattvāḥ saṃjānanti /",
    "K10jnalokau:445": " tac ca mahāmaṇiratnaṃ na kalpayati na vikalpayati na cintayati na vicintayati,",
    "K10jnalokau:446": " acintyaṃ niścintyaṃ cittamanovijñānāpagatam /",
    "K10jnalokau:447": " evam eva mañjuśrīs tathāgato na kalpayati na vikalpayati na cintayati na vicintayati,",
    "K10jnalokau:448": " na cintyo niścintyaś cittamanovijñānāpagataḥ /",
    "K10jnalokau:449": " agrāho 'paryavagrāhaḥ,",
    "K10jnalokau:450": " aprāpto 'prāptavyaḥ,",
    "K10jnalokau:451": " praṇunnapratyekasatyaḥ,",
    "K10jnalokau:452": " praṇunnarāgaḥ praṇunnadoṣaḥ praṇunnamohaḥ,",
    "K10jnalokau:453": " na satyo na mṛṣā,",
    "K10jnalokau:454": " na nityo nānityaḥ,",
    "K10jnalokau:455": " na prabho nāprabhaḥ,",
    "K10jnalokau:456": " na loko nālokaḥ,",
    "K10jnalokau:457": " avitarko 'vicāraḥ,",
    "K10jnalokau:458": " anutpanno 'niruddhaḥ /",
    "K10jnalokau:459": " acintyo 'pracintyaḥ,",
    "K10jnalokau:460": " asvabhāvo 'svābhāvyaḥ,",
    "K10jnalokau:461": " abhāvaśūnyaḥ,",
    "K10jnalokau:462": " anāyūho 'niryūhaḥ,",
    "K10jnalokau:463": " anabhiniveśyaḥ,",
    "K10jnalokau:464": " avyavahāro vyavahārasamucchedaḥ,",
    "K10jnalokau:465": " anānando nirānando nandīsamudghātaḥ,",
    "K10jnalokau:466": " asaṃkhyātaḥ saṃkhyāpagataḥ,",
    "K10jnalokau:467": " agatir agatigāmī sarvagatisamucchinnaḥ,",
    "K10jnalokau:468": " sarvavyāhārasamucchinnaḥ,",
    "K10jnalokau:469": " adṛśyo 'nālokyo 'grāhyaḥ,",
    "K10jnalokau:470": " nāvakāśo nānavakāśaḥ,",
    "K10jnalokau:471": " na paśyo na nirdeśyaḥ,",
    "K10jnalokau:472": " na sāmagrī na visāmagrī,",
    "K10jnalokau:473": " na vikalpito nāvikalpitaḥ,",
    "K10jnalokau:474": " aviṭhāpito 'saṃdarśitaḥ,",
    "K10jnalokau:475": " asaṃkliṣṭo 'pariśodhanārhaḥ,",
    "K10jnalokau:476": " na nāma na rūpaṃ na nimittam,",
    "K10jnalokau:477": " na karma na karmavipākaḥ, nātīto (JĀA 42)",
    "K10jnalokau:478": " nānāgato na pratyutpannaḥ,",
    "K10jnalokau:479": " niṣkiñcanaḥ,",
    "K10jnalokau:480": " araṇaḥ,",
    "K10jnalokau:481": " anakṣaraḥ,",
    "K10jnalokau:482": " aghoṣo ghoṣasamatikrānto 'rutaḥ,",
    "K10jnalokau:483": " alakṣaṇaḥ sarvalakṣaṇāpagataḥ,",
    "K10jnalokau:484": " nādhyātmyaṃ na bahirddhā nobhayam antareṇopalabhyate /",
    "K10jnalokau:485": " atha ca mañjuśrīs tathāgatajñānaratnam adhyāśayapariśuddhaṃ mahākaruṇādhvajāgrāvabaddham,",
    "K10jnalokau:486": " tato yo yathāśayādhimuktaḥ sattvaḥ sa tathā dharmadeśanāṃ niścarantīṃ saṃjānāti /",
    "K10jnalokau:487": " tatra ca tathāgataḥ samaḥ sarvatropekṣako nirvikalpo nirviśeṣaḥ //",
    "K10jnalokau:488": " §13 Ms. 12b4-13b3, P. 314a6-315a7, D. 287a4-288a5,",
    "K10jnalokau:489": " T. 357 243b5-c4, T. 358 251c5-8, T. 359(D) 257c20-258a19.",
    "K10jnalokau:490": " tadyathā mañjuśrīḥ pratiśrutkām anyarutavijñaptito niścarantīṃ sattvāḥ saṃjānanti /",
    "K10jnalokau:491": " sā ca nātītā nānāgatā na pratyutpannā,",
    "K10jnalokau:492": " nādhyātmaṃ na bahirdhā nobhayam antareṇopalabhyate,",
    "K10jnalokau:493": " notpannā na niruddhā,",
    "K10jnalokau:494": " nocchinnā na śāśvatā,",
    "K10jnalokau:495": " na jñānavatī nājñānavatī,",
    "K10jnalokau:496": " na prajñā nāprajñā,",
    "K10jnalokau:497": " na vidyā nāvidyā,",
    "K10jnalokau:498": " na vimuktir nāvimuktiḥ,",
    "K10jnalokau:499": " na sāvadyā na niravadyā,",
    "K10jnalokau:500": " na smṛtir nāsmṛtiḥ,",
    "K10jnalokau:501": " na sthānavatī nāsthānavatī,",
    "K10jnalokau:502": " na niṣadyā nāniṣadyā,",
    "K10jnalokau:503": " na pṛthivīdhātur nābdhātur na tejodhātur na vāyudhātuḥ,",
    "K10jnalokau:504": " na saṃskṛtā nāsaṃskṛtā,",
    "K10jnalokau:505": " na niṣprapañcā na saprapañcā, na (JĀA 43)",
    "K10jnalokau:506": " rutā nārutā,",
    "K10jnalokau:507": " na dṛśyā nādṛśyā,",
    "K10jnalokau:508": " anakṣarā,",
    "K10jnalokau:509": " anakṣarāpagatā,",
    "K10jnalokau:510": " aghoṣā ghoṣasamatikrāntā,",
    "K10jnalokau:511": " atulā tulanāsamatikrāntā,",
    "K10jnalokau:512": " alakṣaṇā lakṣaṇāpagatā,",
    "K10jnalokau:513": " na śāntir nāśāntiḥ,",
    "K10jnalokau:514": " na dīrghā na hrasvā,",
    "K10jnalokau:515": " na cetanā nācetanā,",
    "K10jnalokau:516": " na caityā nācaityā,",
    "K10jnalokau:517": " na lokyā nālokyā,",
    "K10jnalokau:518": " darśanasvabhāvena śūnyāsmṛtir amanasikārā,",
    "K10jnalokau:519": " avitarkā,",
    "K10jnalokau:520": " avicārā,",
    "K10jnalokau:521": " cittamanovijñānāpagatā,",
    "K10jnalokau:522": " sarvatra samā nirvikalpā,",
    "K10jnalokau:523": " nirviśeṣā tryadhvasamatikrāntā /",
    "K10jnalokau:524": " atha ca mañjuśrīḥ pratiśrutkā nānārutaghoṣā nānādhyāśayānāṃ sattvānāṃ nānārutaghoṣavijñaptito niścarati /",
    "K10jnalokau:525": " tāṃś ca sattvās tathaiva saṃjānanti /",
    "K10jnalokau:526": " evam eva mañjuśrīs tathāgato 'rhan samyaksaṃbuddho nātīto nānāgato na pratyutpannaḥ,",
    "K10jnalokau:527": " nādhyātmaṃ na bahirdhā nobhayam antareṇopalabhyate,",
    "K10jnalokau:528": " notpanno na niruddhaḥ,",
    "K10jnalokau:529": " nocchinno na śāsvataḥ,",
    "K10jnalokau:530": " na jñānavān nājñānavān,",
    "K10jnalokau:531": " aprajñāvān nāprajñāvān,",
    "K10jnalokau:532": " na vidyā nāvidyā,",
    "K10jnalokau:533": " na vimuktir nāvimuktiḥ,",
    "K10jnalokau:534": " na sāvadyo na niravadyaḥ,",
    "K10jnalokau:535": " na smṛtimān nāsmṛtimān,",
    "K10jnalokau:536": " na sthānavān nāsthānavān,",
    "K10jnalokau:537": " na niṣadyo nāniṣadyaḥ,",
    "K10jnalokau:538": " na pṛthivīdhātur nābdhātur na tejodhātur na vāyudhātuḥ,",
    "K10jnalokau:539": " na saṃskṛto nāsaṃskṛtaḥ, na (JĀA 44)",
    "K10jnalokau:540": " prapañco nāprapañcaḥ,",
    "K10jnalokau:541": " na ruto nārutaḥ,",
    "K10jnalokau:542": " na dṛśyo nādṛśyaḥ,",
    "K10jnalokau:543": " anakṣaraḥ,",
    "K10jnalokau:544": " aghoṣo ghoṣasamatikrāntaḥ,",
    "K10jnalokau:545": " atulas tulāsamatikrāntaḥ,",
    "K10jnalokau:546": " alakṣaṇo lakṣaṇāpagataḥ,",
    "K10jnalokau:547": " na śānto nāśāntaḥ,",
    "K10jnalokau:548": " na dīrgho na hrasvaḥ,",
    "K10jnalokau:549": " na cetano nācetanaḥ,",
    "K10jnalokau:550": " na caityo nācaityaḥ,",
    "K10jnalokau:551": " na lokyo nālokyaḥ,",
    "K10jnalokau:552": " darśanasvabhāvena śūnyaḥ,",
    "K10jnalokau:553": " asmṛtī,",
    "K10jnalokau:554": " amanasikāraḥ,",
    "K10jnalokau:555": " avitarkaḥ,",
    "K10jnalokau:556": " avicāraḥ,",
    "K10jnalokau:557": " cittamanovijñānāpagataḥ,",
    "K10jnalokau:558": " sarvatra samo nirvikalpaḥ,",
    "K10jnalokau:559": " nirviśeṣas tryadhvasamatikramaḥ /",
    "K10jnalokau:560": " atha ca mañjuśrīr nānāvimuktāḥ sattvā nānādhyāśayavijñaptitas tathāgatavācaṃ niścarantīṃ saṃjānanti //",
    "K10jnalokau:561": " §14 Ms. 13b3-14a2, P. 315a7-b7, D. 288a5-b4,",
    "K10jnalokau:562": " T. 357 243c4-19, T. 358 251c8-12, T. 359(D) 258a19-b2.",
    "K10jnalokau:563": " tadyathāpi mañjuśrīḥ pṛthivīṃ niśritya pṛthivīṃ pratiṣṭhāya sarvatṛṇagulmauṣadhivanaspatayo vṛddhiṃ virūḍhiṃ vaipulyatām āpadyante /",
    "K10jnalokau:564": " na mañjuśrīḥ pṛthivī kalpayati,",
    "K10jnalokau:565": " na vikalpayati,",
    "K10jnalokau:566": " sarvatra samā nirvikalpā,",
    "K10jnalokau:567": " nirviśeṣā niścintā cittamanovijñānāpagatā /",
    "K10jnalokau:568": " evam eva mañjuśrīs tathāgataṃ niśritya tathāgataṃ pratiṣṭhāya sarvasattvānāṃ sarvakuśalamūlāni vṛddhiṃ virūḍhiṃ vaipulyatām āpadyante /",
    "K10jnalokau:569": " śrāvakayānikānāṃ vā pratyekabuddhayānikānāṃ vā mahāyānikānāṃ vā, anyeṣāṃ (JĀA 45)",
    "K10jnalokau:570": " vā carakaparivrājakanirgranthaprabhṛtīnāṃ sarvatīrthyāyatanānāṃ kuśalamūlāni,",
    "K10jnalokau:571": " yāni cānyāny antaśo mithyātvaniyatānāṃ kuśalamūlāni sarvāṇi tāni tathāgataṃ niśritya tathāgataṃ pratiṣṭhāya vṛddhiṃ virūḍhiṃ vaipulyatām āpadyante",
    "K10jnalokau:572": " na ca mañjuśrīs tathāgataḥ kalpayati,",
    "K10jnalokau:573": " na vikalpayati /",
    "K10jnalokau:574": " sarvakalpavikalpārambaṇamanasikārocchinno mañjuśrīs tathāgato 'rhan samyaksaṃbuddhaḥ,",
    "K10jnalokau:575": " cittamanovijñānāpagataḥ,",
    "K10jnalokau:576": " atarkaḥ,",
    "K10jnalokau:577": " atarkāvacaraḥ,",
    "K10jnalokau:578": " adṛśyaḥ,",
    "K10jnalokau:579": " anālokyaḥ,",
    "K10jnalokau:580": " acintyaḥ,",
    "K10jnalokau:581": " acintanīyaḥ,",
    "K10jnalokau:582": " amanasikāraḥ,",
    "K10jnalokau:583": " niścintaḥ,",
    "K10jnalokau:584": " cittamanovijñānāpagataḥ,",
    "K10jnalokau:585": " samaḥ sarvatropekṣako nirvikalpo nirviśeṣaḥ //",
    "K10jnalokau:586": " §15 Ms. 14a2-15a2, P. 315b7-317a1, D. 288b4-289b4,",
    "K10jnalokau:587": " T. 357 243c20-224a29, T. 358 251c12-20, T. 359(D) 258b2-c7.",
    "K10jnalokau:588": " tadyathā mañjuśrīr ākāśaṃ sarvatra samaṃ nirvikalpaṃ nirviśeṣam,",
    "K10jnalokau:589": " anutpannam aniruddham,",
    "K10jnalokau:590": " nātītaṃ nānāgataṃ na pratyutpannam,",
    "K10jnalokau:591": " alakṣyam,",
    "K10jnalokau:592": " aprapañcam,",
    "K10jnalokau:593": " anirūpi,",
    "K10jnalokau:594": " anidarśanam,",
    "K10jnalokau:595": " avijñapanīyam,",
    "K10jnalokau:596": " asaṃsparśam,",
    "K10jnalokau:597": " aniketam,",
    "K10jnalokau:598": " atulyaṃ tulāsamatikrāntam,",
    "K10jnalokau:599": " anupamam upamāsamatikrāntam,",
    "K10jnalokau:600": " apratiṣṭham,",
    "K10jnalokau:601": " agrāhyam,",
    "K10jnalokau:602": " cakṣuḥpathasamatikrāntam,",
    "K10jnalokau:603": " cittamanovijñānāpagatam,",
    "K10jnalokau:604": " alakṣaṇam,",
    "K10jnalokau:605": " anakṣaram,",
    "K10jnalokau:606": " aghoṣam,",
    "K10jnalokau:607": " amanasikāram, anāyūham (JĀA 46)",
    "K10jnalokau:608": " aniryūham, anikṣepam aprakṣepam,",
    "K10jnalokau:609": " vākpathasamatikrāntam,",
    "K10jnalokau:610": " sarvatrānugatam apratiṣṭhitam /",
    "K10jnalokau:611": " atha mañjuśrīḥ sattvāḥ saṃsthānasya hīnamadhyotkṛṣṭatayākāśaṃ hīnotkṛṣṭaṃ saṃjānanti /",
    "K10jnalokau:612": " evam eva mañjuśrīs tathāgato 'py arhan samyaksaṃbuddhaḥ sarvatra samo nirviśeṣaḥ,",
    "K10jnalokau:613": " anutpanno 'niruddhaḥ,",
    "K10jnalokau:614": " nātīto nānāgato na pratyutpannaḥ,",
    "K10jnalokau:615": " alakṣyo 'prapañcaḥ,",
    "K10jnalokau:616": " arūpy anidarśano 'vijñaptikaḥ,",
    "K10jnalokau:617": " asparśo 'niketaḥ,",
    "K10jnalokau:618": " atulas tulāsamatikrāntaḥ,",
    "K10jnalokau:619": " anupama upamāsamatikrāntaḥ,",
    "K10jnalokau:620": " apratiṣṭhitaḥ,",
    "K10jnalokau:621": " agrāhyaḥ,",
    "K10jnalokau:622": " cakṣuḥpathasamatikrāntaḥ,",
    "K10jnalokau:623": " cittamanovijñānāpagataḥ,",
    "K10jnalokau:624": " alakṣaṇaḥ,",
    "K10jnalokau:625": " anakṣaraḥ,",
    "K10jnalokau:626": " aghoṣo 'manasikāraḥ,",
    "K10jnalokau:627": " anāyūhāniryūhaḥ,",
    "K10jnalokau:628": " anikṣepo 'prakṣepaḥ,",
    "K10jnalokau:629": " vākpathasamatikrāntaḥ,",
    "K10jnalokau:630": " sarvatrānugato 'nupraviṣṭaḥ /",
    "K10jnalokau:631": " atha ca mañjuśrīr ye hīnamadhyotkṛṣṭāśayāḥ sattvās te hīnamadhyotkṛṣṭaṃ tathāgataṃ paśyanti //",
    "K10jnalokau:632": " na ca mañjuśrīs tathāgatasyaivaṃ bhavati /",
    "K10jnalokau:633": " ayaṃ hīnādhyāśayādhimuktaḥ sattvaḥ,",
    "K10jnalokau:634": " asya sattvasya hīnāṃ rūpakāyavarṇapariniṣpattiṃ darśayiṣyāmi /",
    "K10jnalokau:635": " ayaṃ madhyāśayādhimuktaḥ sattvaḥ,",
    "K10jnalokau:636": " asya madhyamāṃ rūpakāyavarṇapariniṣpattiṃ darśayiṣyāmi /",
    "K10jnalokau:637": " ayam udārāśayādhimuktaḥ sattvaḥ,",
    "K10jnalokau:638": " asyodārāṃ rūpakāyavarṇapariniṣpattiṃ darśayiṣyāmi //",
    "K10jnalokau:639": " evam eva mañjuśrīr dharmadeśanāyām anugantavyam /",
    "K10jnalokau:640": " na ca mañjuśrīs tathāgatasyaivaṃ bhavati /",
    "K10jnalokau:641": " ayaṃ hīnādhimuktaḥ (JĀA 47)",
    "K10jnalokau:642": " sattvaḥ, asya sattvasya hīnāṃ śrāvakayānakathāṃ kariṣye /",
    "K10jnalokau:643": " ayaṃ madhyāśayādhimuktaḥ sattvaḥ,",
    "K10jnalokau:644": " asya sattvasya pratyekabuddhayānakathāṃ kariṣye /",
    "K10jnalokau:645": " ayam udārāśayādhimuktaḥ sattvaḥ,",
    "K10jnalokau:646": " asya sattvasya mahāyānakathāṃ kariṣye //",
    "K10jnalokau:647": " na mañjuśrīs tathāgatasyaivaṃ bhavati /",
    "K10jnalokau:648": " ayam udārādhimuktaḥ sattvaḥ,",
    "K10jnalokau:649": " asya sattvasya dānakathāṃ kariṣye //",
    "K10jnalokau:650": " evaṃ śīlaṃ kṣāntiṃ vīryaṃ dhyānaṃ ca /",
    "K10jnalokau:651": " na mañjuśrīs tathāgatasyaivaṃ bhavati /",
    "K10jnalokau:652": " ayaṃ prajñāpāramitādhimuktaḥ sattvaḥ,",
    "K10jnalokau:653": " asya sattvasya prajñāpāramitāṃ kathāṃ kathayiṣye /",
    "K10jnalokau:654": " naivaṃ mañjuśrīs tathāgatasyaivaṃ bhavati /",
    "K10jnalokau:655": " tat kasmād dhetoḥ /",
    "K10jnalokau:656": " dharmakāyo mañjuśrīs tathāgataḥ /",
    "K10jnalokau:657": " atyantānutpanno mañjuśrīs tathāgataḥ //",
    "K10jnalokau:658": " (JĀA 48) III",
    "K10jnalokau:659": " §16 Ms. 15a2-16a4, P. 317a1-318a4, D. 289b4-290b6,",
    "K10jnalokau:660": " T. 357 224a29-c13, T. 358 251c20-29, T. 359(D) 258c7-259a15.",
    "K10jnalokau:661": " na mañjuśrīs tathāgatasya nāmarūpaniruktyānusāri vijñānaṃ pravartate /",
    "K10jnalokau:662": " na mañjuśrīs tathāgataḥ kalpayati,",
    "K10jnalokau:663": " na vikalpayati /",
    "K10jnalokau:664": " kṣaṇiko hi mañjuśrīs tathāgato 'kṣayalakṣaṇo 'kṣayakoṭībhūtakoṭīniyataḥ //",
    "K10jnalokau:665": " sarvadharmasamatākoṭī mañjuśrīs tathāgato 'rhan samyaksambuddhaḥ samaḥ sarvatra nirvikalpo nirviśeṣaḥ,",
    "K10jnalokau:666": " na hīno na madhyo notkṛṣṭaḥ /",
    "K10jnalokau:667": " evam eva mañjuśrīḥ samāḥ sarvadharmāḥ,",
    "K10jnalokau:668": " nirvikalpā nirviśeṣāḥ,",
    "K10jnalokau:669": " na hīnā na madhyā notkṛṣṭāḥ /",
    "K10jnalokau:670": " tat kasmād dhetoḥ /",
    "K10jnalokau:671": " anupalabdhitvāt sarvadharmāṇām /",
    "K10jnalokau:672": " yā mañjuśrīr anupalabdhiḥ sarvadharmāṇāṃ sā samatā,",
    "K10jnalokau:673": " yā samatā sā sthitā,",
    "K10jnalokau:674": " yā sthitā sācalanatā,",
    "K10jnalokau:675": " yācalanatā sāniśrayatā //",
    "K10jnalokau:676": " aniśritasya sarvadharmeṣu nāsti cittapratiṣṭhānam /",
    "K10jnalokau:677": " apratiṣṭhitacittasyānutpattir ājāyate /",
    "K10jnalokau:678": " evaṃ darśinaś ca viparyastāc cittacaitasikā na pravartante /",
    "K10jnalokau:679": " yaś cāviparyastacittaḥ sa yathāvatprāpto bhavati /",
    "K10jnalokau:680": " yathāvatprāpto na prapañcayati /",
    "K10jnalokau:681": " aprapañcayataḥ pracāro nāsti /",
    "K10jnalokau:682": " yadā na pracarati tadā na saṃcarati /",
    "K10jnalokau:683": " yadā na saṃcarati tadā na visarati /",
    "K10jnalokau:684": " avisaraṃ dharmatāṃ na virodhayati /",
    "K10jnalokau:685": " dharmatām avirodhayan sarvatrānulomo bhavati /",
    "K10jnalokau:686": " sarvatrānulomo dharmaprakṛter na calati /",
    "K10jnalokau:687": " dharmaprakṛter acalaṃ dharmaprakṛtiprāpto bhavati /",
    "K10jnalokau:688": " dharmaprakṛtiprāpto na kiṃcit prapañcayati /",
    "K10jnalokau:689": " tat kasya hetoḥ /",
    "K10jnalokau:690": " pratyayahetujanitatvāt //",
    "K10jnalokau:691": " yaḥ pratyayahetujanitaḥ so 'tyantājātaḥ /",
    "K10jnalokau:692": " yaś cātyantājātaḥ (JĀA 49)",
    "K10jnalokau:693": " sa niyāmaprāptaḥ /",
    "K10jnalokau:694": " yaś ca niyāmaprāptaḥ sa sarvadharmamanasikāraiḥ sārdhaṃ na saṃvasati /",
    "K10jnalokau:695": " yadā sarvadharmamanasikāraiḥ sārdhaṃ na saṃvasati tadā saṃvāśyo na bhavati /",
    "K10jnalokau:696": " yadā saṃvāśyo na bhavati tadā na bhavati na vibhavati /",
    "K10jnalokau:697": " yadā na bhavati na vibhavati tadā sthito dharmaprāpto bhavati /",
    "K10jnalokau:698": " yadā sthito dharmaprāpto bhavati tadā yoniśodharmaprayukto bhavati /",
    "K10jnalokau:699": " yoniśodharmaprayuktasya na kaścid dharmo 'sti yo na buddhadharmaḥ /",
    "K10jnalokau:700": " tat kasya hetoḥ /",
    "K10jnalokau:701": " śūnyatānubodhatvāt /",
    "K10jnalokau:702": " yaś ca śūnyatānubodhaḥ sa bodhiḥ //",
    "K10jnalokau:703": " sa evaṃ śūnyatānimittāpraṇihitānabhisaṃskārāniketāsaṃbhavāgrāhyānālayāvabodhād bodhiḥ /",
    "K10jnalokau:704": " bodhiś ca yoniśoprayogaḥ //",
    "K10jnalokau:705": " yoniśaḥprayogaḥ,",
    "K10jnalokau:706": " yoniśaḥ prayogenāmocyate /",
    "K10jnalokau:707": " anupekṣāprakṣepaḥ,",
    "K10jnalokau:708": " akāravikāraprayogaḥ,",
    "K10jnalokau:709": " asaṃbaddhaḥ,",
    "K10jnalokau:710": " apramuktaprayogaḥ,",
    "K10jnalokau:711": " anekatvānānātvaprayogaḥ,",
    "K10jnalokau:712": " anāgataprayogo yoniśaḥ prayogaḥ //",
    "K10jnalokau:713": " na tatra prayogo na pramāṇaṃ na phalasākṣātkriyā /",
    "K10jnalokau:714": " tat kasya hetoḥ /",
    "K10jnalokau:715": " prakṛtiprabhāsvaraṃ cittaṃ tac cāgantukair upakleśair upakliśyate na ca prakṛtiḥ saṃkliśyate /",
    "K10jnalokau:716": " yā ca prakṛtiprabhāsvaratā sāsaṃkleśatā /",
    "K10jnalokau:717": " yā cāsaṃkleśatā tatra pratipakṣo nāsti yena pratipakṣeṇa kleśaprahāṇaṃ syāt /",
    "K10jnalokau:718": " tat (JĀA 50) kasya hetoḥ /",
    "K10jnalokau:719": " na śuddhaḥ śudhyati śuddha eva saḥ /",
    "K10jnalokau:720": " yaś ca śuddhaḥ so 'nutpādaḥ /",
    "K10jnalokau:721": " yaś cānutpādaḥ so 'ninditaḥ /",
    "K10jnalokau:722": " yaś cāninditaḥ sa nandīprahāṇaṃ tatra sarvasnehā nirudhyante /",
    "K10jnalokau:723": " yatra sarvasnehā nirudhyante so 'nutpādaḥ /",
    "K10jnalokau:724": " yaś cānutpādaḥ sa bodhiḥ //",
    "K10jnalokau:725": " §17 Ms. 16a4-17a2, P. 318a4-319a4, D. 290b6-291b4,",
    "K10jnalokau:726": " T. 357 244c13-245a12, T. 358 ö, T. 359(D) 259a15-b18.",
    "K10jnalokau:727": " yā bodhiḥ sā samatā /",
    "K10jnalokau:728": " yā samatā sā tathatā /",
    "K10jnalokau:729": " tathatāpratiṣṭhitāś ca sarvadharmāḥ saṃskṛtā asaṃskṛtāś ca /",
    "K10jnalokau:730": " yā ca tathatā na tatra saṃskṛtaṃ nāsaṃskṛtaṃ na dvayaprajñaptiḥ /",
    "K10jnalokau:731": " yatra na saṃskṛtaṃ nāsaṃskṛtaṃ na dvayaprajñaptiḥ sā tathatā /",
    "K10jnalokau:732": " yā tathatā sānanyatathatā /",
    "K10jnalokau:733": " yānanyatathatā sāvikāratathatā /",
    "K10jnalokau:734": " yā cāvikāratathatā sānāgatatathatā /",
    "K10jnalokau:735": " yā cānāgatatathatā sāvitathatā /",
    "K10jnalokau:736": " yā cāvitathatā sā yathāvattathatā /",
    "K10jnalokau:737": " yā yathāvattathatā sā najātutathatā /",
    "K10jnalokau:738": " yā najātutathatā sā na saṃkliśyate na viśudhyate /",
    "K10jnalokau:739": " yā na saṃkliśyate na viśudhyate sā notpadyate na nirudhyate /",
    "K10jnalokau:740": " yā notpadyate na nirudhyate sā nirvāṇena samā /",
    "K10jnalokau:741": " yā nirvāṇena samā sā na saṃsarati na parinirvāti /",
    "K10jnalokau:742": " yā na saṃsarati na parinirvāti sā nātītā nānāgatā na pratyutpannā /",
    "K10jnalokau:743": " yā nātītā nānāgatā na pratyutpannā sā na hīnā na madhyā notkṛṣṭā /",
    "K10jnalokau:744": " yā na hīnā na madhyā notkṛṣṭā sā tathatā //",
    "K10jnalokau:745": " tathatā nāmocyate /",
    "K10jnalokau:746": " tattvārthādhivacanam etat tattvam (JĀA 51) ucyate /",
    "K10jnalokau:747": " tathātvaṃ tathatvam ucyate /",
    "K10jnalokau:748": " tathaiva tathatā cātmā cādvayam etad advaidhīkāram /",
    "K10jnalokau:749": " yaś cādvayārthaḥ sa bodhiś cāvabodhārthaḥ//",
    "K10jnalokau:750": " artha ucyate /",
    "K10jnalokau:751": " trivimokṣamukhapraveśaṃ jñānaṃ sarvadharmanirdeśeṣu /",
    "K10jnalokau:752": " jñānam ucyate /",
    "K10jnalokau:753": " tryadhvasamatāvatāraḥ sarvadharmeṣu /",
    "K10jnalokau:754": " asaṃbhedārthaś ca sarvadharmāṇām ayam ucyate 'rthaḥ /",
    "K10jnalokau:755": " aruto 'nabhilāpyo 'vyāhāro vyāhārasamucchinnaḥ //",
    "K10jnalokau:756": " jñānam ucyate /",
    "K10jnalokau:757": " yad arthānugamajñānaṃ vijñānānugamaṃ cedam ucyate jñānam /",
    "K10jnalokau:758": " artha ucyate /",
    "K10jnalokau:759": " yat tattvārthajñānena vijñānānugamajñānena ca nītārthatā /",
    "K10jnalokau:760": " saiva dharmatā yā /",
    "K10jnalokau:761": " yā ca dharmatā so 'rthaḥ //",
    "K10jnalokau:762": " yārthānugamajñānena vijñānānugamajñānena nītārthānugamajñānena ca sā dharmatā /",
    "K10jnalokau:763": " yā dharmatā so 'rthaḥ /",
    "K10jnalokau:764": " sā ca dharmatā dharmasthititā dharmaniyāmatā,",
    "K10jnalokau:765": " sā dharme na pravartate /",
    "K10jnalokau:766": " yā dharmasyāpravṛttiḥ,",
    "K10jnalokau:767": " yā cārthavyaṃjanasamatā sādvayārthe samā /",
    "K10jnalokau:768": " yā ca samatā so 'rthaḥ,",
    "K10jnalokau:769": " sā cārthajñānena samatā,",
    "K10jnalokau:770": " sādvayamukhapraveśena jñānasamatā //",
    "K10jnalokau:771": " nītārthena neyārthasamatā samānārthā sā śūnyatā /",
    "K10jnalokau:772": " samānārthena pudgalasamatā samā /",
    "K10jnalokau:773": " pudgalasamatayā dharmasamatā samā /",
    "K10jnalokau:774": " dharmasamatayā vimuktisamatā samā /",
    "K10jnalokau:775": " vimuktisamatayā cānubodho bodhiḥ //",
    "K10jnalokau:776": " (JĀA 52)",
    "K10jnalokau:777": " §18 Ms. 17a2-18a4, P. 319a4-320a5, D. 291b4-292b4,",
    "K10jnalokau:778": " T. 357 245a12-b6, T. 358 251c29-252a1, T. 359(D) 259b18-c20.",
    "K10jnalokau:779": " rūpasaṅgasaṃyuktānāṃ mañjuśrīś cakṣuḥ saṅgaḥ /",
    "K10jnalokau:780": " rūpacakṣuḥprakṛtijñānam asaṅgaḥ /",
    "K10jnalokau:781": " dṛṣṭisaṅgasaṃyuktānāṃ svakāyaṃ saṅgaḥ /",
    "K10jnalokau:782": " sarvadṛṣṭikṛtānāṃ svakāyaprakṛtiś[ṭā̆]ūnyatājñānam asaṅgaḥ /",
    "K10jnalokau:783": " ayoniśomanaskārasaṅgasaktānāṃ dharmālokaḥ saṅgaḥ /",
    "K10jnalokau:784": " yoniśomanaskāradharmapratyavekṣāprakṛtiśūnyatāsvabhāvaśūnyatājñānam asaṅgaḥ /",
    "K10jnalokau:785": " vicikitsāmalasaṅgasaktānāṃ mokṣaḥ saṅgaḥ /",
    "K10jnalokau:786": " adhimuktivimuktiyathābhūtajñānam asaṅgaḥ /",
    "K10jnalokau:787": " kauśīdyamalasaṅgasaktānām adhigamadṛṣṭavīryatā saṅgaḥ /",
    "K10jnalokau:788": " yathādharmāṇām anubodhaḥ saṅgaḥ /",
    "K10jnalokau:789": " nīvaraṇasaṅgayuktānāṃ bodhyaṅgāni saṅgaḥ /",
    "K10jnalokau:790": " anāvaraṇajñānavimokṣo 'saṃgaḥ //",
    "K10jnalokau:791": " prakṛtipariśuddhāḥ sarvadharmā hetupratyayasāmagryā pravartante /",
    "K10jnalokau:792": " tatra bodhisattvena saṃkleśahetur vyavadānahetuś ca parijñātavyaḥ /",
    "K10jnalokau:793": " saṃkleśahetuviśuddhyā ca vyavadānaviśuddhyā ca na sthātavyam//",
    "K10jnalokau:794": " ātmasamutthānaṃ ca saṃkleśasya hetuḥ /",
    "K10jnalokau:795": " nairātmyadharmāvatārakṣāntir vyavadānasya hetuḥ /",
    "K10jnalokau:796": " ahaṃkāramamakāradṛṣṭiḥ saṃkleśasya hetuḥ /",
    "K10jnalokau:797": " adhyātmopaśamo bahirdhāpacāraś ca vyavadānasya hetuḥ /",
    "K10jnalokau:798": " kāmavyāpādavihiṃsāvitarkaḥ (JĀA 53)",
    "K10jnalokau:799": " saṃkleśasya hetuḥ /",
    "K10jnalokau:800": " aśubhāmaitrīkaruṇāmuditopekṣāpratītyadharmāvatārakṣāntir vyavadānasya hetuḥ /",
    "K10jnalokau:801": " catvāro viparyāsāḥ saṃkleśasya hetuḥ /",
    "K10jnalokau:802": " catvāri samyaksmṛtyupasthānāni vyavadānasya hetuḥ /",
    "K10jnalokau:803": " pañca nīvaraṇāni saṃkleśasya hetuḥ /",
    "K10jnalokau:804": " pañcendriyāṇi vyavadānasya hetuḥ /",
    "K10jnalokau:805": " ṣaḍ āyatanāni saṃkleśasya hetuḥ /",
    "K10jnalokau:806": " ṣaḍ anusmṛtayo vyavadānasya hetuḥ /",
    "K10jnalokau:807": " saptāsaddharmāḥ saṃkleśasya hetuḥ /",
    "K10jnalokau:808": " sapta bodhyaṅgāni vyavadānasya hetuḥ /",
    "K10jnalokau:809": " aṣṭa mithyātvāni saṃkleśasya hetuḥ /",
    "K10jnalokau:810": " aṣṭau samyaktvāni vyavadānasya hetuḥ /",
    "K10jnalokau:811": " navāghātavastūni saṃkleśasya hetuḥ /",
    "K10jnalokau:812": " navānupūrvavihārasamāpattayo vyavadānasya hetuḥ /",
    "K10jnalokau:813": " daśākuśalāḥ karmapathāḥ saṃkleśasya hetuḥ /",
    "K10jnalokau:814": " daśa kuśalāḥ karmapathā vyavadānasya hetuḥ /",
    "K10jnalokau:815": " saṃkṣiptena sarve 'kuśalā manaskārāḥ saṃkleśasya hetuḥ,",
    "K10jnalokau:816": " sarve kuśalā manaskārā vyavadānasya hetuḥ //",
    "K10jnalokau:817": " tatra yaḥ saṃkleśasya hetuḥ,",
    "K10jnalokau:818": " yaś ca vyavadānasya hetuḥ,",
    "K10jnalokau:819": " sarve te dharmāḥ prakṛtiśūnyā niḥsattvā nirjīvā niṣpoṣā niṣpuruṣā niṣpudgalā asvāmikā aparigrahā nirvyāpārā māyopamā alakṣaṇā adhyātmopaśāntāḥ",
    "K10jnalokau:820": " yaś cādhyātmopaśamaḥ sa praśamaḥ /",
    "K10jnalokau:821": " yaḥ praśamaḥ sā prakṛtiḥ /",
    "K10jnalokau:822": " yā prakṛtiḥ so 'nupalambhaḥ /",
    "K10jnalokau:823": " yo 'nupalambhaḥ so 'nilayaḥ /",
    "K10jnalokau:824": " yaś cānilayaḥ tat kham /",
    "K10jnalokau:825": " khaṃ cākāśam /",
    "K10jnalokau:826": " sa ākāśasamān sarvadharmān prajānāti,",
    "K10jnalokau:827": " saṃkleśavyavadānena ca vyavaharati,",
    "K10jnalokau:828": " na cākāśadharmatāṃ vijahāti /",
    "K10jnalokau:829": " tat kasmād dhetoḥ /",
    "K10jnalokau:830": " na kaścin mañjuśrīr dharmaḥ saṃvidyate yasyotpādo nirodho vā bhavet //",
    "K10jnalokau:831": " (JĀA 54)",
    "K10jnalokau:832": " §19 Ms. 18a4-6, P. 320a5-8, D. 292b5-7, T. 357 245b6-11, T. 358 252a1-6, T. 359(D) 259c20-26.",
    "K10jnalokau:833": " mañjuśrīr āha /",
    "K10jnalokau:834": " tat kathaṃ bhagavaṃs tathāgatena bodhiḥ prāptā /",
    "K10jnalokau:835": " bhagavān āha /",
    "K10jnalokau:836": " amūlāpratiṣṭhānā mañjuśrīs tathāgatena bodhiḥ prāptā /",
    "K10jnalokau:837": " mañjuśrīr āha /",
    "K10jnalokau:838": " tatra katamad bhagavan mūlaṃ katamat pratiṣṭhānam /",
    "K10jnalokau:839": " bhagavān āha /",
    "K10jnalokau:840": " satkāyo mañjuśrīr mūlam abhūtaparikalpaḥ pratiṣṭhānam /",
    "K10jnalokau:841": " tat tathāgatena mañjuśrīr bodhisamatayā sarvadharmasamatā jñātā /",
    "K10jnalokau:842": " tasmād ucyate mañjuśrīr amūlāpratiṣṭhānā tathāgatena bodhir abhisaṃbuddheti //",
    "K10jnalokau:843": " §20 Ms. 18a6-b6, P. 320a8-b6, D. 292b7-293a6,",
    "K10jnalokau:844": " T. 357 245b12-18, T. 358 252a6-11, T. 359(D) 259c26-260a8.",
    "K10jnalokau:845": " bodhir mañjuśrīḥ śāntā copaśāntā ca /",
    "K10jnalokau:846": " tatra katamaḥ śamaḥ katama upaśamaḥ /",
    "K10jnalokau:847": " adhyātmaṃ śamaḥ,",
    "K10jnalokau:848": " bahirdhopaśamaḥ /",
    "K10jnalokau:849": " tat kasmād dhetoḥ /",
    "K10jnalokau:850": " cakśur mañjuśrīḥ śūnyam ātmanā cātmīyena ca,",
    "K10jnalokau:851": " prakṛtir asyaiṣā,",
    "K10jnalokau:852": " ayam ucyate śama iti /",
    "K10jnalokau:853": " sa cakṣuḥ śūnyam iti parijñāya rūpeṣu na dhāvati,",
    "K10jnalokau:854": " tenocyata upaśama iti /",
    "K10jnalokau:855": " evaṃ śrotraṃ śūnyam ātmanā cātmīyena ca,",
    "K10jnalokau:856": " prakṛtir asyaiṣā,",
    "K10jnalokau:857": " ayam ucyate śama iti /",
    "K10jnalokau:858": " sa śrotraṃ śūnyam iti parijñāya śabdeṣu na dhāvati,",
    "K10jnalokau:859": " tenocyata upaśama iti /",
    "K10jnalokau:860": " ghrāṇaṃ śūnyam ātmanā cātmīyena ca,",
    "K10jnalokau:861": " prakṛtir asyaiṣā,",
    "K10jnalokau:862": " ayam ucyate śama iti /",
    "K10jnalokau:863": " sa ghrāṇaṃ śūnyam iti parijñāya gandheṣu na dhāvati,",
    "K10jnalokau:864": " tenocyata upaśama iti /",
    "K10jnalokau:865": " jihvā śūnyātmanā cātmīyena ca,",
    "K10jnalokau:866": " prakṛtir asyā eṣā,",
    "K10jnalokau:867": " ayam ucyate śama iti /",
    "K10jnalokau:868": " sa jihvā śūnyeti parijñāya raseṣu na (JĀA 55)",
    "K10jnalokau:869": " dhāvati, tenocyata upaśama iti /",
    "K10jnalokau:870": " kāyaḥ śūnya ātmanā cātmīyena ca,",
    "K10jnalokau:871": " prakṛtir asyaiṣā,",
    "K10jnalokau:872": " ayam ucyate śama iti /",
    "K10jnalokau:873": " sa kāyaṃ śūnyam iti parijñāya spraṣṭavyeṣu na dhāvati,",
    "K10jnalokau:874": " tenocyata upaśama iti /",
    "K10jnalokau:875": " mano mañjuśrīḥ śūnyam ātmanā cātmīyena ca,",
    "K10jnalokau:876": " prakṛtir asyaiṣā,",
    "K10jnalokau:877": " ayam ucyate śama iti /",
    "K10jnalokau:878": " sa manaḥ śūnyam iti parijñāya dharmeṣu na dhāvati,",
    "K10jnalokau:879": " tenocyata upaśama iti //",
    "K10jnalokau:880": " §21 Ms. 18b6-19a1, P. 320b6-8, D. 293a6-7, T. 357 245b18-21, T. 358 -, T. 359(D) 260a8-12.",
    "K10jnalokau:881": " bodhir mañjuśrīḥ prakṛtiprabhāsvarā cittaprakṛtiprabhāsvaratayā /",
    "K10jnalokau:882": " tena kāraṇenocyate prakṛtiprabhāsvareti /",
    "K10jnalokau:883": " yā sā prakṛti sāsaṃkliṣṭā,",
    "K10jnalokau:884": " ākāśasamā,",
    "K10jnalokau:885": " ākāśaprakṛtiḥ,",
    "K10jnalokau:886": " ākāśasamavasaraṇā,",
    "K10jnalokau:887": " ākāśopamā,",
    "K10jnalokau:888": " atyantaprabhāsvarā prakṛtiḥ //",
    "K10jnalokau:889": " §22 Ms. 19a1-4, P. 320b8-321a3, D. 293a7-b2, T. 357 245b22-27, T. 358 252a11-15, T. 359(D) 260a12-16.",
    "K10jnalokau:890": " bodhir mañjuśrīr anāyūhāniryūhā /",
    "K10jnalokau:891": " tatra katamānāyūhatā katamāniryūhatā /",
    "K10jnalokau:892": " anāyūhas tenocyate 'grahaḥ sarvadharmāṇām /",
    "K10jnalokau:893": " aniryūha ucyate 'nutsargaḥ sarvadharmāṇām /",
    "K10jnalokau:894": " tatra mañjuśrīs tathāgato 'nāyūho 'niryūha ogham avatārṣīt /",
    "K10jnalokau:895": " tathā cāvatārṣīd yathā tathatāyā nāpāraṃ na pāraṃ samanupaśyati /",
    "K10jnalokau:896": " iti hy apārapāravigatāḥ sarvadharmās tathāgatenābhisaṃbuddhāḥ /",
    "K10jnalokau:897": " tena tathāgata ity ucyate //",
    "K10jnalokau:898": " (JĀA 56)",
    "K10jnalokau:899": " §23 Ms. 19a4-b1, P. 321a3-8, D. 293b2-6, T. 357 245b27-c5, T. 358 252a15-18, T. 359(D) 260a16-25.",
    "K10jnalokau:900": " bodhir mañjuśrīr animittānārambaṇā /",
    "K10jnalokau:901": " tatra katamānimittatā katamānārambaṇatā /",
    "K10jnalokau:902": " cakṣurvijñānānupalabdhir mañjuśrīr animittatā /",
    "K10jnalokau:903": " rūpasyāsamanupaśyanatānārambaṇatā /",
    "K10jnalokau:904": " śrotravijñānānupalabdhir animittatā /",
    "K10jnalokau:905": " śabdāśravaṇatānārambaṇatā/",
    "K10jnalokau:906": " ghrāṇavijñānānupalabdhir animittatā /",
    "K10jnalokau:907": " gandhāghrāṇatānārambaṇatā /",
    "K10jnalokau:908": " jihvāvijñānānupalabdhir animittatā /",
    "K10jnalokau:909": " rasāsvādanatānārambaṇatā /",
    "K10jnalokau:910": " kāyavijñānānupalabdhir animittatā /",
    "K10jnalokau:911": " spraṣṭavyāspṛśaṇatānārambaṇatā /",
    "K10jnalokau:912": " manovijñānānupalabdhir animittatā /",
    "K10jnalokau:913": " dharmāvijñānatānārambaṇatā /",
    "K10jnalokau:914": " ayaṃ mañjuśrīr āryāṇāṃ gocaraḥ /",
    "K10jnalokau:915": " yas traidhātuke 'gocaraḥ,",
    "K10jnalokau:916": " ayaṃ mañjuśrīr āryāṇāṃ gocaraḥ //",
    "K10jnalokau:917": " §24 Ms. 19b1-3, P. 321a8-b3, D. 293b7-294a2, T. 357 245c5-11, T. 358 252a18-22, T. 359(D) 260a25-260b1.",
    "K10jnalokau:918": " bodhir mañjuśrīr nātītā nānāgatā na pratyutpannā tryadhvasamā trimaṇḍalaparicchinnā /",
    "K10jnalokau:919": " tatra katamo mañjuśrīs trimaṇḍalaparicchedaḥ /",
    "K10jnalokau:920": " yad atīte cittaṃ nopalabhyate /",
    "K10jnalokau:921": " anāgate vijñānaṃ na dhāvati /",
    "K10jnalokau:922": " na pratyutpanne manaskāraḥ pravartate /",
    "K10jnalokau:923": " sa cittamanovijñānāpratiṣṭhito na kalpayati na vikalpayati /",
    "K10jnalokau:924": " anavakalpayann avikalpayan nātītaṃ karoty anāgataṃ na manyate pratyutpannaṃ na prapañcayati //",
    "K10jnalokau:925": " (JĀA 57)",
    "K10jnalokau:926": " §25 Ms. 19b3-6, P. 321b3-b7, D. 294a2-5, T. 357 245c11-17, T. 358 252a22-24, T. 359(D) 260b1-6.",
    "K10jnalokau:927": " bodhir mañjuśrīr aśarīrāsaṃskṛtā /",
    "K10jnalokau:928": " tatrāśarīratā mañjuśrīr yā na cakṣurvijñānavijñeyā,",
    "K10jnalokau:929": " na śrotra,",
    "K10jnalokau:930": " na ghrāṇa,",
    "K10jnalokau:931": " na jihvā,",
    "K10jnalokau:932": " na kāya,",
    "K10jnalokau:933": " na manovijñānavijñeyā /",
    "K10jnalokau:934": " yan mañjuśrīr na cittamanovijñānavijñeyaṃ tad asaṃskṛtam /",
    "K10jnalokau:935": " asaṃskṛtam ucyate yatra notpādo na sthitir na vyayaḥ /",
    "K10jnalokau:936": " tad ucyate trimaṇḍalapariśuddham asaṃskṛtam /",
    "K10jnalokau:937": " yathaivāsaṃskṛtas tathaivaṃ saṃskṛtaṃ boddhavyam /",
    "K10jnalokau:938": " tat kasya hetoḥ /",
    "K10jnalokau:939": " sarvadharmāṇāṃ yaḥ svabhāvaḥ so 'svabhāvaḥ,",
    "K10jnalokau:940": " tatra nāsti dvayam iti //",
    "K10jnalokau:941": " §26 Ms. 19b6-20a3, P. 321b7-322a4, D. 294a5-b1,",
    "K10jnalokau:942": " T. 357 245c17-27, T. 358 252 a24-b3, T. 359(D) 260b6-16.",
    "K10jnalokau:943": " bodhir mañjuśrīr abhedapadam etat /",
    "K10jnalokau:944": " tatra katamo 'bhedaḥ,",
    "K10jnalokau:945": " katamat padam /",
    "K10jnalokau:946": " asaṃjñābhedas tathatā padam /",
    "K10jnalokau:947": " apratiṣṭhānam abhedo dharmadhātuḥ padam /",
    "K10jnalokau:948": " anānātvam abhedo bhūtakoṭiḥ padam /",
    "K10jnalokau:949": " anilambho 'bhedo 'calanatā padam /",
    "K10jnalokau:950": " śūnyatābhedo 'nimittaṃ padam /",
    "K10jnalokau:951": " avitarko 'bhedo 'praṇihitaṃ padam /",
    "K10jnalokau:952": " aprārthanābhedo niḥsattvatā padam /",
    "K10jnalokau:953": " sattvāsvabhāvo 'bheda ākāśaṃ padam /",
    "K10jnalokau:954": " anupalambho 'bhedo 'nutpādaṃ padam /",
    "K10jnalokau:955": " anirodho 'bhedo 'saṃskṛtaṃ padam /",
    "K10jnalokau:956": " apracāro 'bhedo bodhiḥ padam /",
    "K10jnalokau:957": " vyupaśamo 'bhedo nirvāṇaṃ padam /",
    "K10jnalokau:958": " anabhinirvṛttir abhedo 'jātiḥ padam //",
    "K10jnalokau:959": " (JĀA 58)",
    "K10jnalokau:960": " §27 Ms. 20a3-6, P. 322a4-7, D. 294b1-4, T. 357 245c27-246a4, T. 358 252b3-7, T. 359(D) 260b16-21.",
    "K10jnalokau:961": " bodhir mañjuśrīr na kāyenābhisambudhyate na cittena /",
    "K10jnalokau:962": " tat kasmād dhetoḥ /",
    "K10jnalokau:963": " jaḍaḥ kāyo mañjuśrīr niśceṣṭo 'cetanas tṛṇakāṣṭhakuḍyaloṣṭapratibhāsopamaḥ /",
    "K10jnalokau:964": " cittaṃ ca māyopamaṃ riktaṃ tuccham abhūtam asaṃskṛtam /",
    "K10jnalokau:965": " yo mañjuśrīr evaṃ kāyasya cittasya cāvabodhaḥ,",
    "K10jnalokau:966": " ayam ucyate mañjuśrīr bodhiḥ /",
    "K10jnalokau:967": " vyavahāram upādāya na punaḥ paramārthataḥ /",
    "K10jnalokau:968": " tat kasmād dhetoḥ /",
    "K10jnalokau:969": " na mañjuśrīr bodhiḥ kāyena vā cittena vā dharmeṇa vā adharmeṇa vā bhūtena vābhūtena vā satyena vā mṛṣā vā vacanīyā //",
    "K10jnalokau:970": " §28 Ms. 20a6-b2, P. 322a7-322b3, D. 294b4-7, T. 357 246a4-12, T. 358 252b7-10, T. 359(D) 260b21-27.",
    "K10jnalokau:971": " avacanīyā mañjuśrīr bodhiḥ sarvadharmaiḥ /",
    "K10jnalokau:972": " tat kasmād dhetoḥ /",
    "K10jnalokau:973": " na mañjuśrīr bodhiḥ kiñcit sthānaṃ yena ca vyavahāraṃ gacchet /",
    "K10jnalokau:974": " yathā mañjuśrīr ākāśasthānam asaṃskṛtam anutpannam aniruddham avacanīyaṃ tathā mañjuśrīr bodhir asaṃskṛtāsthānānutpannāniruddhāvacanīyā /",
    "K10jnalokau:975": " yathā mañjuśrīr bhūtaṃ parigaveṣyamāṇaṃ sarvadharmair avacanīyam,",
    "K10jnalokau:976": " evam eva mañjuśrīr bodhir bhūtā parigaveṣyamāṇā sarvadharmair avacanīyā /",
    "K10jnalokau:977": " tat kasmād dhetoḥ /",
    "K10jnalokau:978": " na mañjuśrīr bhūte vacanaṃ saṃvidyate 'nutpannāniruddhatvāt //",
    "K10jnalokau:979": " (JĀA 59)",
    "K10jnalokau:980": " §29 Ms. 20b2-21a4, P. 322b3-323a5, D. 294b7-295b1,",
    "K10jnalokau:981": " T. 357 246a12-b2, T. 358 252b10-16, T. 359(D) 260b27-c15.",
    "K10jnalokau:982": " bodhir mañjuśrīr agrāhyatānālayatā /",
    "K10jnalokau:983": " tatra mañjuśrīḥ katamāgrāhyatā katamānālayatā /",
    "K10jnalokau:984": " cakṣuḥparijñā mañjuśrīr agrāhyatā rūpānupalabdhir anālayatā /",
    "K10jnalokau:985": " śrotraparijñāgrāhyatā śabdānupalabdhir anālayatā /",
    "K10jnalokau:986": " ghrāṇaparijñāgrāhyatā gandhānupalabdhir anālayatā /",
    "K10jnalokau:987": " jihvāparijñāgrāhyatā rasānupalabdhir anālayatā /",
    "K10jnalokau:988": " kāyaparijñāgrāhyatā spraṣṭavyānupalabdhir anālayatā /",
    "K10jnalokau:989": " manaḥparijñāgrāhyatā dharmānupalabdhir anālayatā //",
    "K10jnalokau:990": " evaṃ tathāgatenāgrāhyānālayā bodhir abhisaṃbuddhā /",
    "K10jnalokau:991": " abhisaṃbudhya cakṣuṣo 'nanugrahāya rūpānupalabdhitaś cakṣurvijñānaṃ na pratiṣṭhitam /",
    "K10jnalokau:992": " śrotrānanugrahāya śabdānupalabdhitaḥ śrotravijñānaṃ na pratiṣṭhitam /",
    "K10jnalokau:993": " ghrāṇānanugrahāya gandhānupalabdhito ghrāṇavijñānaṃ na pratiṣṭhitam /",
    "K10jnalokau:994": " jihvānanugrahāya rasānupalabdhito jihvāvijñānaṃ na pratiṣṭhitam /",
    "K10jnalokau:995": " kāyānanugrahāya spraṣṭavyānupalabdhitaḥ (JĀA 60)",
    "K10jnalokau:996": " kāyavijñānaṃ na pratiṣṭhitam /",
    "K10jnalokau:997": " mano'nanugrahāya dharmānupalabdhito manovijñānaṃ na pratiṣṭhitam /",
    "K10jnalokau:998": " tenāpratiṣṭhitavijñānas tathāgato 'rhan samyaksambuddha iti saṃkhyāṃ gacchati //",
    "K10jnalokau:999": " catvārīmāni mañjuśrīḥ sattvānāṃ cittapratiṣṭhāni /",
    "K10jnalokau:1000": " katamāni catvāri yad uta rūpaṃ sattvānāṃ cittasya pratiṣṭhānam /",
    "K10jnalokau:1001": " evaṃ vedanāsaṃjñāsaṃskārā mañjuśrīḥ sattvānāṃ cittasya pratiṣṭhānam /",
    "K10jnalokau:1002": " tāni khalu punar imāni mañjuśrīś catvāri cittasya pratiṣṭhānāni tathāgatenānutpannāny aniruddhānīti jñātāni //",
    "K10jnalokau:1003": " §30 Ms. 21a4-b6, P. 323a5-b7, D. 295b1-296a2,",
    "K10jnalokau:1004": " T. 357 246ab2-19, T. 358 252b16-26, T. 359(D) 260c15-261a5.",
    "K10jnalokau:1005": " bodhir iti mañjuśrīḥ śūnyatāyā etad adhivacanam /",
    "K10jnalokau:1006": " yayā śūnyatayā mañjuśrīr bodhiḥ śūnyā tayā śūnyatayā mañjuśrīḥ sarvadharmāḥ śūnyāḥ /",
    "K10jnalokau:1007": " te tathāgatena yathaiva śūnyās tathaivābhisaṃbuddhāḥ /",
    "K10jnalokau:1008": " na mañjuśrīḥ śūnyatayā śūnyatābhisaṃbuddhāḥ /",
    "K10jnalokau:1009": " api tu khalu punar mañjuśrīr ekanayam etad yad uta śūnyatā vā bodhir vā /",
    "K10jnalokau:1010": " yatra mañjuśrīr na śūnyatā na bodhiḥ,",
    "K10jnalokau:1011": " na tatra mañjuśrīḥ kiṃcid dvayaṃ yena dvayena śūnyatā vā bodhir vā dvidhākriyate /",
    "K10jnalokau:1012": " tat kasmād dhetoḥ /",
    "K10jnalokau:1013": " advayā mañjuśrīḥ sarvadharmā alakṣaṇā advaidhīkārā anāmāno 'nimittāś cittamanovijñānāpagatā anutpannā aniruddhā (JĀA 61)",
    "K10jnalokau:1014": " anācārā apracārā asamudācārā anakṣarā aghoṣāḥ //",
    "K10jnalokau:1015": " yat punar ucyate mañjuśrīḥ śūnyam iti,",
    "K10jnalokau:1016": " anabhiniveśagrāhasyaitad adhivacanam /",
    "K10jnalokau:1017": " na punar atra mañjuśrīḥ paramārthataḥ kaścid dharma upalabhyate yaḥ śūnyam ity ucyate /",
    "K10jnalokau:1018": " yathā mañjuśrīr ākāśam ākāśam ity ucyate,",
    "K10jnalokau:1019": " avacanīyam ākāśam /",
    "K10jnalokau:1020": " evam eva mañjuśrīḥ śūnyaṃ śūnyam ity ucyate,",
    "K10jnalokau:1021": " avacanīyeṣu śūnyeṣu praveśaḥ sarvadharmāṇām /",
    "K10jnalokau:1022": " anāmakā mañjuśrīḥ sarvadharmānām ataś ca vyākriyante /",
    "K10jnalokau:1023": " na mañjuśrīr nāma deśasthaṃ na pradeśasthaṃ /",
    "K10jnalokau:1024": " tathābhisaṃbuddhās tathāgatena /",
    "K10jnalokau:1025": " nāmnā yo dharmo 'bhilapyate so 'pi dharmo na deśastho na pradeśasthaḥ /",
    "K10jnalokau:1026": " evam ete mañjuśrīḥ sarvadharmās tathāgatena jñātā ādita evājātā anutpannā aniruddhā alakṣaṇāś cittamanovijñānāpagatā anakṣarā aghoṣāḥ /",
    "K10jnalokau:1027": " yathā jñātās tathaivādhimuktāḥ /",
    "K10jnalokau:1028": " na mañjuśrīr buddho 'dhimucyate //",
    "K10jnalokau:1029": " §31 Ms. 21b6-22a4, P. 323b7-324a5, D. 296a2-7,",
    "K10jnalokau:1030": " T. 357 246b19-246c1, T. 358 252b26-252c3, T. 359(W) 261a5-19.",
    "K10jnalokau:1031": " bodhir mañjuśrīr ākāśasamā /",
    "K10jnalokau:1032": " ākāśaṃ ca na samaṃ na (JĀA 62)",
    "K10jnalokau:1033": " viṣamaṃ bodhir api na samā na viṣamā /",
    "K10jnalokau:1034": " tat kasmād dhetoḥ /",
    "K10jnalokau:1035": " yasya mañjuśrīr dharmasya na bhūtapariniṣpattir nāsau samo na viṣamo vā vaktavya iti /",
    "K10jnalokau:1036": " hi mañjuśrīs tathāgatena sarvadharmā asamā aviṣamā abhisaṃbuddhāḥ /",
    "K10jnalokau:1037": " tathā cābhisaṃbuddhā athāṇur api na samīkṛto na viṣamīkṛtaḥ /",
    "K10jnalokau:1038": " yādṛśā eva te dharmāḥ tādṛśā eva vijñātāḥ /",
    "K10jnalokau:1039": " bhūtajñānena katamac ca mañjuśrīḥ sarvadharmā anutpannāniruddhāḥ,",
    "K10jnalokau:1040": " abhūtvā bhavanti,",
    "K10jnalokau:1041": " abhūtvāś ca prati vigacchanti /",
    "K10jnalokau:1042": " te cāsvāmikā aparigrahāḥ saṃbhavanti,",
    "K10jnalokau:1043": " asvāmikā aparigrahāś ca mañjuśrīḥ prati vigacchanti /",
    "K10jnalokau:1044": " iti hi mañjuśrīḥ saṃbhavanti vibhavanti ca pratītya dharme vartante na cātra kaścid vartayitā /",
    "K10jnalokau:1045": " tad ucyate dharmopacchedāya tathāgato dharmaṃ deśayatīti //",
    "K10jnalokau:1046": " §32 Ms. 22a4-22b3, P. 324a5-b5, D. 296a7-296b6,",
    "K10jnalokau:1047": " T. 357 246c2-17, T. 358 252c3-8, T. 359(W) 261a20-261b9.",
    "K10jnalokau:1048": " bodhir iti mañjuśrīr yathāvatpadam etat /",
    "K10jnalokau:1049": " tatra mañjuśrīḥ katamad yathāvatpadam /",
    "K10jnalokau:1050": " mañjuśrīr bodhiḥ,",
    "K10jnalokau:1051": " yathā bodhis tathā rūpaṃ tathatān na vyativartate /",
    "K10jnalokau:1052": " yathā bodhis tathā vedanāsaṃjñāsaṃskāravijñānaṃ tathatān na vyativartate /",
    "K10jnalokau:1053": " yathā bodhis tathā pṛthivīdhātus tathatān na vyativartate /",
    "K10jnalokau:1054": " (JĀA 63) yathā bodhis tathāpdhātus tejodhātus tathatān na vyativartate /",
    "K10jnalokau:1055": " yathā bodhis tathā cakṣurdhātū rūpadhātuś cakṣurvijñānadhātus tathatān na vyativartate /",
    "K10jnalokau:1056": " yathā hi mañjuśrīr bodhis tathā śrotradhātuḥ śabdadhātuḥ śrotravijñānadhātuḥ,",
    "K10jnalokau:1057": " ghrāṇadhātur gandhadātur ghrāṇavijñānadhātuḥ,",
    "K10jnalokau:1058": " jihvādhātū rasadhātur jihvāvijñānadhātuḥ,",
    "K10jnalokau:1059": " kāyadhātuḥ spraṣṭavyadhātuḥ kāyavijñānadhātuḥ,",
    "K10jnalokau:1060": " manodhātur dharmadhātur manovijñānadhātus tathatān na vyativartante /",
    "K10jnalokau:1061": " etāvatī ceyaṃ dharmaprajñaptiḥ /",
    "K10jnalokau:1062": " yaduta skandhadhātvāyatanaprajñaptiḥ /",
    "K10jnalokau:1063": " sā tathāgatena yathāvadabhisaṃbuddhā yathaiva pūrvāt tathā paścāt tathā madhye /",
    "K10jnalokau:1064": " pūrvāntato 'jātāparāntato 'saṃkrāntā madhyo viviktā /",
    "K10jnalokau:1065": " evam evaiṣāṃ yathāvatpadaṃ bhavati /",
    "K10jnalokau:1066": " yathaikas tathā sarve,",
    "K10jnalokau:1067": " yathā sarve tathā caikaḥ /",
    "K10jnalokau:1068": " na cātra mañjuśrīr ekatvaṃ vā bahutvaṃ copalabhyate //",
    "K10jnalokau:1069": " §33 Ms. 22b3-7, P. 324b5-325a1, D. 296b6-297a2, T. 357 246c17-23, T. 358 252c8-12, T. 359(W) 261b9-15.",
    "K10jnalokau:1070": " bodhir mañjuśrīr ākārapraviśenānākārapraviṣṭā /",
    "K10jnalokau:1071": " tatra mañjuśrīḥ katama ākāraḥ /",
    "K10jnalokau:1072": " katamaś cānākāraḥ /",
    "K10jnalokau:1073": " ākāro mañjuśrīr ucyata ārambhaḥ sarveṣāṃ kuśalānāṃ dharmāṇām /",
    "K10jnalokau:1074": " anākāra ucyate 'nupalambhaḥ sarveṣāṃ dharmāṇām /",
    "K10jnalokau:1075": " ākāra ucyate 'navasthitasya cittasyāvasthānam /",
    "K10jnalokau:1076": " anākāra ucyate (JĀA 63)",
    "K10jnalokau:1077": " 'nimittaḥ samādhir vimokṣamukham /",
    "K10jnalokau:1078": " ākāra ucyate cittanātulanāgaṇanāpratyavekṣāvimokṣaḥ sarvadharmāṇām /",
    "K10jnalokau:1079": " anākāra ucyate tulāsamatikramaḥ /",
    "K10jnalokau:1080": " katamaś ca tulāsamatikramaḥ /",
    "K10jnalokau:1081": " yatra vijñānakarma nāsti /",
    "K10jnalokau:1082": " ākāra ucyate saṃskṛtapratyavekṣā /",
    "K10jnalokau:1083": " anākāra ucyate 'saṃskṛtapratyavekṣā //",
    "K10jnalokau:1084": " §34 Ms. 22b7-23b4, P. 325a1-325b6, D. 297a2-297b5,",
    "K10jnalokau:1085": " T. 357 246c23-249a18, T. 358 252c12-26, T. 359(W) 261b16-261c10.",
    "K10jnalokau:1086": " bodhir mañjuśrīr anāsravo 'nupādānatā /",
    "K10jnalokau:1087": " tatra mañjuśrīḥ katamo 'nāsravaḥ katamānupādānatā /",
    "K10jnalokau:1088": " anāsravatā mañjuśrīr ucyate caturṇām āsravānāṃ vigamaḥ /",
    "K10jnalokau:1089": " katameṣāṃ caturṇām,",
    "K10jnalokau:1090": " yaduta kāmāsravasya,",
    "K10jnalokau:1091": " bhavāsravasya,",
    "K10jnalokau:1092": " avidyāsravasya,",
    "K10jnalokau:1093": " dṛṣṭvāsravasya ca,",
    "K10jnalokau:1094": " eṣāṃ caturṇām āsravāṇām /",
    "K10jnalokau:1095": " anupādānatocyate caturṇām upādānānāṃ vigamaḥ /",
    "K10jnalokau:1096": " katameṣāṃ caturṇām /",
    "K10jnalokau:1097": " kāmopādānasya,",
    "K10jnalokau:1098": " dṛṣṭyupādānasya,",
    "K10jnalokau:1099": " śīlavrataparāmarśopādānasya,",
    "K10jnalokau:1100": " ātmavādopādānasya ca,",
    "K10jnalokau:1101": " eṣāṃ caturṇām upādānānām /",
    "K10jnalokau:1102": " sarvāṇy avidyayā andhīkṛtāni,",
    "K10jnalokau:1103": " tṛṣṇayālālapitāni,",
    "K10jnalokau:1104": " anyonyābhiniveśyopādīyante /",
    "K10jnalokau:1105": " tatra mañjuśrīs tathāgata ātmavādopādānamūlaparijñātāvī /",
    "K10jnalokau:1106": " ātmaviśuddhyā sarvasattvaviśuddhim anugataḥ /",
    "K10jnalokau:1107": " yā cātmaviśuddhiḥ sā sarvasattvaviśuddhiḥ /",
    "K10jnalokau:1108": " yā sarvasattvaviśuddhir advaidhā advaidhīkārā /",
    "K10jnalokau:1109": " (JĀA 65) yaś cādvayārthaḥ so 'nutpādānirodhaḥ /",
    "K10jnalokau:1110": " anutpādānirodhe mañjuśrīś cittamanovijñānaṃ na pravartate /",
    "K10jnalokau:1111": " tatra na kaścit parikalpaḥ /",
    "K10jnalokau:1112": " yena vikalpo 'yoniśo 'manasi kuryāt /",
    "K10jnalokau:1113": " sa yoniśo manaskārapravṛto 'vidyāṃ na samutthāpayati /",
    "K10jnalokau:1114": " yac cāvidyāyā asamutthānaṃ tad dvādaśānāṃ bhavāṅgānām asamutthānam /",
    "K10jnalokau:1115": " yad dvādaśānāṃ bhavāṅgānām asamutthānaṃ sājātiḥ /",
    "K10jnalokau:1116": " yā cājātiḥ sa niyāmaḥ /",
    "K10jnalokau:1117": " yo niyāmaḥ sa nītārthaḥ /",
    "K10jnalokau:1118": " yo nītārthaḥ sa paramārthaḥ /",
    "K10jnalokau:1119": " yaḥ paramārthaḥ sa niḥpudgalārthaḥ /",
    "K10jnalokau:1120": " yo niḥpudgalārthaḥ so 'nabhilāpyārthaḥ /",
    "K10jnalokau:1121": " yaś cānabhilāpyārthaḥ sa pratītyasamutpādārthaḥ /",
    "K10jnalokau:1122": " yaḥ pratītyasamutpādārthaḥ sa dharmārthaḥ /",
    "K10jnalokau:1123": " yo dharmārthaḥ sa tathāgatārthaḥ /",
    "K10jnalokau:1124": " tenocyate /",
    "K10jnalokau:1125": " yaḥ pratītyasamutpādaṃ paśyati sa dharmaṃ paśyati /",
    "K10jnalokau:1126": " yo dharmaṃ paśyati sa tathāgataṃ paśyati /",
    "K10jnalokau:1127": " tathā ca paśyati yathā parigaveṣyamāṇo na kiṃcit paśyati /",
    "K10jnalokau:1128": " tatra mañjuśrīḥ katamat kiṃcit /",
    "K10jnalokau:1129": " yaduta cittam ārambaṇaṃ ca /",
    "K10jnalokau:1130": " sa yadā na cittam,",
    "K10jnalokau:1131": " na cārambaṇaṃ paśyati tadā bhūtam paśyati /",
    "K10jnalokau:1132": " evam ete dharmās tathāgatena saṃbuddhāḥ samatayā samāḥ //",
    "K10jnalokau:1133": " §35 Ms. 23b4-24a6, P. 325b6-3261, D. 297b5-298a7,",
    "K10jnalokau:1134": " T. 357 247a1-8, T. 358 252c26-253a17, T. 359(W) 261c11-262a5.",
    "K10jnalokau:1135": " bodhir mañjuśrīḥ śuddhā vimalā anaṅgaṇāḥ /",
    "K10jnalokau:1136": " tatra mañjuśrīḥ katamā śuddhiḥ,",
    "K10jnalokau:1137": " katamad vimalam,",
    "K10jnalokau:1138": " katamad anaṅgaṇam /",
    "K10jnalokau:1139": " śūnyatā mañjuśrīḥ śuddhiḥ,",
    "K10jnalokau:1140": " ānimittaṃ vimalam, (JĀA 66)",
    "K10jnalokau:1141": " apraṇihitam anaṅgaṇam /",
    "K10jnalokau:1142": " ajātiḥ śuddhiḥ,",
    "K10jnalokau:1143": " anabhisaṃskāro vimalam,",
    "K10jnalokau:1144": " anutpādo 'naṅgaṇam /",
    "K10jnalokau:1145": " prakṛtir viśuddhiḥ,",
    "K10jnalokau:1146": " pariśuddhir vimalam,",
    "K10jnalokau:1147": " prabhāsvaratānaṅgaṇam /",
    "K10jnalokau:1148": " aprapañcaḥ śuddhiḥ,",
    "K10jnalokau:1149": " niṣprapañco vimalam,",
    "K10jnalokau:1150": " prapañcavyupaśamo 'naṅgaṇam /",
    "K10jnalokau:1151": " tathatā viśuddhiḥ,",
    "K10jnalokau:1152": " dharmadhātur vimalam,",
    "K10jnalokau:1153": " bhūtakoṭir anaṅgaṇam /",
    "K10jnalokau:1154": " ākāśaṃ śuddhiḥ,",
    "K10jnalokau:1155": " gaganaṃ vimalam,",
    "K10jnalokau:1156": " kham anaṅgaṇam /",
    "K10jnalokau:1157": " adhyātmaḥ pariśuddhiḥ,",
    "K10jnalokau:1158": " bahirdhāpracāro vimalam,",
    "K10jnalokau:1159": " adhyātmabahirdhā cānupalabdhir anaṅgaṇam /",
    "K10jnalokau:1160": " skandhaparijñā śuddhiḥ,",
    "K10jnalokau:1161": " dhātusvabhāvo vimalam,",
    "K10jnalokau:1162": " āyatanānām apakarṣo 'naṅgaṇam /",
    "K10jnalokau:1163": " atīte kṣayajñānaṃ śuddhiḥ,",
    "K10jnalokau:1164": " anāgate 'nutpādajñānaṃ vimalam,",
    "K10jnalokau:1165": " pratyutpanne dharmadhātusthitijñānam anaṅgaṇam /",
    "K10jnalokau:1166": " iti hi mañjuśrīḥ śuddhir vimalam anaṅgaṇam ity ekapadesmin samavasaranti /",
    "K10jnalokau:1167": " yaduta śāntapade /",
    "K10jnalokau:1168": " yac chāntaṃ tat praśāntam /",
    "K10jnalokau:1169": " yat praśāntaṃ tad upaśāntam /",
    "K10jnalokau:1170": " yad upaśāntaṃ sa upaśamaḥ /",
    "K10jnalokau:1171": " yaś copaśamaḥ sa munir ity ucyate /",
    "K10jnalokau:1172": " iti hi mañjuśrīr yathākāśaṃ tathā bodhiḥ /",
    "K10jnalokau:1173": " yathā bodhis tathā dharmāḥ /",
    "K10jnalokau:1174": " yathā dharmās tathā sattvāḥ /",
    "K10jnalokau:1175": " yathā sattvās tathā kṣetrāṇi /",
    "K10jnalokau:1176": " yathā kṣetrāṇi tathā nirvāṇam /",
    "K10jnalokau:1177": " tenocyate mañjuśrīr nirvāṇasamāḥ sarvadharmāḥ /",
    "K10jnalokau:1178": " niṣṭhāparyantakāraṇe 'pratipakṣaḥ /",
    "K10jnalokau:1179": " niḥpratipakṣakāraṇenādiśuddhāḥ,",
    "K10jnalokau:1180": " ādivimalāḥ,",
    "K10jnalokau:1181": " ādyanaṅgaṇāḥ /",
    "K10jnalokau:1182": " tatra mañjuśrīs tathāgatasyaivaṃrūpān sarvadharmān abhisaṃbuddhasya sattvānāṃ (JĀA 67)",
    "K10jnalokau:1183": " ca dhātuṃ vyavalokayataḥ,",
    "K10jnalokau:1184": " śuddhā vimalā anaṅgaṇā vikrīḍitā nāma sattveṣu mahākaruṇāḥ pravartate //",
    "K10jnalokau:1185": " §36 Ms. 24a6-25a6, P. 326b1-327b1, D. 298a7-299a6,",
    "K10jnalokau:1186": " T. 357 247b11-247c12, T. 358 253a17-253b1, T. 359(W) 262a6-262b5.",
    "K10jnalokau:1187": " kathaṃ mañjuśrīr bodhisattvaś carati bodhisattvacaryāyām /",
    "K10jnalokau:1188": " yadā mañjuśrīr bodhisattvo na kṣayāya notpādāya nākṣayāya nānutpādāya nānyatkṣīṇakṣayāya ca manyate,",
    "K10jnalokau:1189": " atyantānutpādaṃ ca na vikopayati /",
    "K10jnalokau:1190": " evaṃ ca mañjuśrīś carati bodhisattvacaryāyām /",
    "K10jnalokau:1191": " punar aparaṃ mañjuśrīr bodhisattvo 'tītaṃ cittaṃ kṣīṇam iti na carati /",
    "K10jnalokau:1192": " anāgataṃ cittam asaṃprāptam iti na carati /",
    "K10jnalokau:1193": " pratyutpannaṃ cittaṃ sthitam iti na carati /",
    "K10jnalokau:1194": " na cātītānāgatapratyutpanneṣu citteṣu sajati /",
    "K10jnalokau:1195": " evaṃ caran mañjuśrīr bodhisattvaś carati bodhisattvacaryāyām /",
    "K10jnalokau:1196": " dānaṃ mañjuśrīr bodhiḥ sattvāś ca tathāgataś cādvayam etad advaidhīkāram /",
    "K10jnalokau:1197": " evaṃ caran bodhisattvaś carati bodhisattvacaryāyām /",
    "K10jnalokau:1198": " śīlaṃ mañjuśrīr bodhiḥ sattvāś ca tathāgataś cādvayam etad advaidhīkāram /",
    "K10jnalokau:1199": " evaṃ caran bodhisattvaś carati bodhisattvacaryāyām /",
    "K10jnalokau:1200": " evaṃ kṣāntir bodhiḥ sattvāś ca tathāgataś ca,",
    "K10jnalokau:1201": " vīryaṃ bodhiḥ sattvāś ca tathāgataś ca, (JĀA 68)",
    "K10jnalokau:1202": " dhyānaṃ bodhiḥ sattvāś ca tathāgataś ca,",
    "K10jnalokau:1203": " evaṃ prajñā bodhis tathāgataś ca sattvāś cādvayam etad advaidhīkāram /",
    "K10jnalokau:1204": " evaṃ caran mañjuśrīr bodhisattvaś carati bodhisattvacaryāyām /",
    "K10jnalokau:1205": " sacen mañjuśrīr bodhisattvo na rūpaṃ śūnyam iti carati nāśūnyam iti /",
    "K10jnalokau:1206": " evaṃ caran mañjuśrīr bodhisattvaś carati bodhisattvacaryāyām /",
    "K10jnalokau:1207": " tat kasmād dhetoḥ /",
    "K10jnalokau:1208": " rūpam eva śūnyaṃ rūpasvabhāvena /",
    "K10jnalokau:1209": " evaṃ vedanāsaṃjñāsaṃskāravijñānaṃ śūnyam iti carati nāśūnyam iti /",
    "K10jnalokau:1210": " evaṃ caran mañjuśrīr bodhisattvaś carati bodhisattvacaryāyām /",
    "K10jnalokau:1211": " tat kasmād dhetoḥ /",
    "K10jnalokau:1212": " cittamanovijñānānupalabdhitvāt /",
    "K10jnalokau:1213": " sa na kaścin mañjuśrīr dharmo vidyate,",
    "K10jnalokau:1214": " yasya parijñānaṃ vā prahāṇaṃ vā bhāvanā vā sākṣātkriyā vā bhavet /",
    "K10jnalokau:1215": " yo sā mañjuśrīr budhyate /",
    "K10jnalokau:1216": " kṣaya ity antakṣaya evāsau,",
    "K10jnalokau:1217": " yaś cātyantatatkṣīṇo na sa kṣapayitavyaḥ /",
    "K10jnalokau:1218": " akṣeyakṣīyatvād akṣayaḥ /",
    "K10jnalokau:1219": " tat kasmād dhetoḥ /",
    "K10jnalokau:1220": " yathā ca kṣayaḥ saḥ /",
    "K10jnalokau:1221": " yaś ca yathāvat kṣayaḥ sa na kasyacit kṣayaḥ /",
    "K10jnalokau:1222": " yasya na kasyacit kṣayas tad asaṃskṛtam /",
    "K10jnalokau:1223": " yad asaṃskṛtaṃ tatra notpādo na nirodhaḥ /",
    "K10jnalokau:1224": " tenocyate /",
    "K10jnalokau:1225": " utpādād vā tathāgatānām anutpādād vā sthitaivaiṣā dharmatā dharmasthititā dharmadhātuḥ /",
    "K10jnalokau:1226": " yathā dharmadhātusthitis tathāgatajñānaṃ na pravṛttaṃ na nivṛttam /",
    "K10jnalokau:1227": " īdṛśena dharmanayapraveśena āsravā notpadyante na nirudhyante /",
    "K10jnalokau:1228": " āsravakṣaya iti mañjuśrīr vyavahārarutākṣarasaṃketaprajñaptir eṣā nātra kaścid dharma utpadyate vā nirudhyate vā //",
    "K10jnalokau:1229": " (JĀA 69) IV",
    "K10jnalokau:1230": " §37 Ms. 25a6-27a2, P. 327b1-329a6, D. 299a6-300b7,",
    "K10jnalokau:1231": " T. 357 247c12-248a6, T. 358 ö, T. 359(W) 262b6-263b2.",
    "K10jnalokau:1232": " atha khalu mañjuśrīḥ kumārabhūta utthāyāsanād ekāṃsam uttarāsaṃgaṃ kṛtvā dakṣiṇaṃ",
    "K10jnalokau:1233": " jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamya gāthābhir",
    "K10jnalokau:1234": " bhagavatam abhyaṣṭāvīt /",
    "K10jnalokau:1235": " avarṇaliṅgasaṃsthāna anirodha asaṃbhava /",
    "K10jnalokau:1236": " amūla apratiṣṭhāna nirālamba namo 'stu te // 1 //",
    "K10jnalokau:1237": " apratiṣṭha anāyūha aniyūhānavasthita /",
    "K10jnalokau:1238": " ṣaḍāyatanavinirmukta nirālamba namo 'stu te // 2 //",
    "K10jnalokau:1239": " asthita sarvadharmeṣu bhāvābhāvavivarjita /",
    "K10jnalokau:1240": " saṃskārasamatāprāpta nirālamba namo 'stu te // 3 //",
    "K10jnalokau:1241": " traidhātukavinirmukta ākāśasamatāṃ gataḥ /",
    "K10jnalokau:1242": " nopalepyasi kāmeṣu nirālamba namo 'stu te // 4 //",
    "K10jnalokau:1243": " (JĀA 70)",
    "K10jnalokau:1244": " sadā samāhitaś cāsi gacchaṃs tiṣṭhaṃ śayann api /",
    "K10jnalokau:1245": " īryāpatheṣu sarveṣu nirālamba namo 'stu te // 5 //",
    "K10jnalokau:1246": " samaṃ kṣeṣi samaṃ yāsi samatāyāṃ pratiṣṭhitaḥ /",
    "K10jnalokau:1247": " samatāṃ na vikopesi nirālamba namo 'stu te // 6 //",
    "K10jnalokau:1248": " samatāṃ ca samāpannaḥ sarvadharmasamāhitaḥ /",
    "K10jnalokau:1249": " ānimittasamāpanna nirālamba namo 'stu te // 7 //",
    "K10jnalokau:1250": " apratiṣṭhita nirālamba prajñākūṭasamāhita /",
    "K10jnalokau:1251": " dharmaiśvaryam anuprāpta nirālamba namo 'stu te // 8 //",
    "K10jnalokau:1252": " sarvasattvāna ye rūpā rutaghoṣās tathairyatāḥ /",
    "K10jnalokau:1253": " ekakṣaṇena deśeṣi nirālamba namo 'stu te // 9 //",
    "K10jnalokau:1254": " nāmarūpavinirmukta skandhahetusamucchidaḥ /",
    "K10jnalokau:1255": " anākārapraveśo 'si nirālamba namo 'stu te // 10 //",
    "K10jnalokau:1256": " nimittāpagataś cāsi nimittakāravarjitaḥ /",
    "K10jnalokau:1257": " ānimittapraveśo 'si nirālamba namo 'stu te // 11 //",
    "K10jnalokau:1258": " (JĀA 71)",
    "K10jnalokau:1259": " avikalpitasaṃkalpa apratiṣṭhitamānasa /",
    "K10jnalokau:1260": " asmṛty amanasīkāra nirālamba namo 'stu te // 12 //",
    "K10jnalokau:1261": " anālayaṃ yathākāśaṃ niḥprapañcaṃ nirañjanam /",
    "K10jnalokau:1262": " ākāśasamacitto 'si nirālamba namo 'stu te // 13 //",
    "K10jnalokau:1263": " anantamadhyam ākāśaṃ buddhānāṃ caiva dharmatā /",
    "K10jnalokau:1264": " tryadhvasamatikrānta nirālamba namo 'stu te // 14 //",
    "K10jnalokau:1265": " ākāśalakṣaṇā buddhā ākāśaṃ cāpy alakṣaṇam /",
    "K10jnalokau:1266": " kāryakāraṇanirmukta nirālamba namo 'stu te // 15 //",
    "K10jnalokau:1267": " dakacandravad agrāhya sarvadharmeṣv aniśritaḥ /",
    "K10jnalokau:1268": " anahaṃkāra anirghoṣa nirālamba namo 'stu te // 16 //",
    "K10jnalokau:1269": " aniśrito 'si skandheṣu dhātuṣv āyataneṣu ca /",
    "K10jnalokau:1270": " viparyāsavinirmukta nirālamba namo 'stu te // 17 //",
    "K10jnalokau:1271": " (JĀA 72)",
    "K10jnalokau:1272": " antadvayavinirmukta ātmadṛṣṭisamucchidaḥ /",
    "K10jnalokau:1273": " dharmadhātusamatāprāpta nirālamba namo 'stu te // 18 //",
    "K10jnalokau:1274": " rūpasaṃkhyāvinirmukta asaddharmavivarjitaḥ /",
    "K10jnalokau:1275": " anupādāna atyāga nirālamba namo 'stu te // 19 //",
    "K10jnalokau:1276": " māradoṣasamatikrānto dharmadhātuṃ gatiṃgataḥ /",
    "K10jnalokau:1277": " anāvaraṇadharmo 'si nirālamba namo 'stu te // 20 //",
    "K10jnalokau:1278": " astīti nocyate 'rthajñaiḥ nāstīty api tu nocyate /",
    "K10jnalokau:1279": " avākpatha anādāna nirālamba namo 'stu te // 21 //",
    "K10jnalokau:1280": " dvayadharma aniśritya mānadhvajasamucchidaḥ /",
    "K10jnalokau:1281": " dvayādvayavinirmukta nirālamba namo 'stu te // 22 //",
    "K10jnalokau:1282": " jitās te mānasā doṣāḥ śārīrāś ca caturvidhāḥ /",
    "K10jnalokau:1283": " acintya vigataupamya nirālamba namo 'stu te // 23 //",
    "K10jnalokau:1284": " (JĀA 73)",
    "K10jnalokau:1285": " anābhogapravṛtto 'si sarvadoṣavivarjitaḥ /",
    "K10jnalokau:1286": " jñānapūrvaṅgamā ceṣtā nirālamba namo 'stu te // 24 //",
    "K10jnalokau:1287": " anāsravā te smṛtiḥ sūkṣmā bhūtābhūteṣu tanmayā /",
    "K10jnalokau:1288": " aniketa asaṃkalpa nirālamba namo 'stu te // 25 //",
    "K10jnalokau:1289": " anārambaṇena cittena sarvacittaṃ prajānasi /",
    "K10jnalokau:1290": " na cātmaparasaṃjñā te nirālamba namo 'stu te // 26 //",
    "K10jnalokau:1291": " anārambaṇa anālamba sarvacittāna mohana /",
    "K10jnalokau:1292": " anārambaṇadharmo 'si nirālamba namo 'stu te // 27 //",
    "K10jnalokau:1293": " anārambaṇaṃ ca taccittaṃ svabhāvena na vidyate /",
    "K10jnalokau:1294": " acintya samatāprāpta nirālamba namo 'stu te // 28 //",
    "K10jnalokau:1295": " aniśritena jñānena sarvakṣetrāṇi paśyasi /",
    "K10jnalokau:1296": " sarvasattvacariṃ caiva nirālamba namo 'stu te // 29 //",
    "K10jnalokau:1297": " cittaṃ na labdhaṃ buddhehi atyantāya kadācana /",
    "K10jnalokau:1298": " sarvadharmā ca sarvajña nirālamba namo 'stu te // 30 //",
    "K10jnalokau:1299": " (JĀA 74)",
    "K10jnalokau:1300": " māyopamāḥ sarvadharmā māyā caiva na vidyate /",
    "K10jnalokau:1301": " māyādharmavinirmukta nirālamba namo 'stu te // 31 //",
    "K10jnalokau:1302": " loke carasi saṃbuddha lokadharmair aniśritaḥ /",
    "K10jnalokau:1303": " lokaṃ na ca vikalpeṣi nirālamba namo 'stu te // 32 //",
    "K10jnalokau:1304": " śūnye carasi śūnyatvāc chūnyatvāc chūnyagocaraḥ /",
    "K10jnalokau:1305": " śūnyaṃ ca śūnyam ākhyāsi nirālamba namo 'stu te // 33 //",
    "K10jnalokau:1306": " vikurvasi mahāriddhyā māyopamasamādhinā /",
    "K10jnalokau:1307": " nirnānātvaṃ samāpanna nirālamba namo 'stu te // 34 //",
    "K10jnalokau:1308": " anekatva anānātva dūrāsanne na vartase /",
    "K10jnalokau:1309": " anutkṣepa anikṣepa nirālamba namo 'stu te // 35 //",
    "K10jnalokau:1310": " ekakṣaṇe 'bhisaṃbuddha vajropamasamādhinā /",
    "K10jnalokau:1311": " nirābhāsasamāpanna nirālamba namo 'stu te // 36 //",
    "K10jnalokau:1312": " (JĀA 75)",
    "K10jnalokau:1313": " acalaṃ vetsi nirvāṇaṃ sarvatryadhvasu nāyaka /",
    "K10jnalokau:1314": " vividhopāyasampanna nirālamba namo 'stu te // 37 //",
    "K10jnalokau:1315": " pāraṃparyeṇa sattvānām upāyajñānakovidaḥ /",
    "K10jnalokau:1316": " acalaṃ vetsi nirvāṇaṃ nirālamba namo 'stu te // 38 //",
    "K10jnalokau:1317": " nirnimitta nirābhoga niḥprapañca nirāmaya /",
    "K10jnalokau:1318": " nirābhāsa nirātmaika nirālamba namo 'stu te // 39 //",
    "K10jnalokau:1319": " nirvikalpo nirātmīya yathaivātmānam ātmanā /",
    "K10jnalokau:1320": " vetsi sarvajña sarvatra nirālamba namo 'stu te // 40 //",
    "K10jnalokau:1321": " §38 Ms. 27a2-6, P. 329a6-b2, D.301a1-4, T. 357 -, T. 358 -, T. 359(W) 263b3-16.",
    "K10jnalokau:1322": " vandāmi tvāṃ daśabala oghatīrṇaṃ vandāmi tvāṃ abhayadadaṃ viśāradam /",
    "K10jnalokau:1323": " dharmeṣu āveṇikaniścayaṃ gataṃ vandāmi tvāṃ sarvajagasya nāyakam // 1 //",
    "K10jnalokau:1324": " (JĀA 76)",
    "K10jnalokau:1325": " vandāmi saṃyojanabandhanacchidaṃ vandāmi tvāṃ pāragataṃ sthule sthitam /",
    "K10jnalokau:1326": " vandāmi tvāṃ khinnajagasya nāyakaṃ vandāmi saṃsāragata-ṃ-aniśritam // 2 //",
    "K10jnalokau:1327": " vandāmi sattvasamādhānavigataṃ {gatīṣu} sarvāsu jātīsu vimuktamānasam /",
    "K10jnalokau:1328": " jale ruhaṃ vā salilair na lipyase niṣevitā te munir buddha śūnyatā // 3 //",
    "K10jnalokau:1329": " vivekatā śāstṛpadaṃ niruttaraṃ vande nirālamba mahaughatīrṇam /",
    "K10jnalokau:1330": " vibhāvitā sarvanimitta sarvaśo na te kahiṃcit praṇidhānu vidyate // 4 //",
    "K10jnalokau:1331": " acintiyaṃ buddha mahānubhāvaṃ vandāmi ākāśasamam aniśritam /",
    "K10jnalokau:1332": " vandāmi te sarvaguṇāgradhāri vandāmi tvāṃ merum ivodgataśriyam // 5 //",
    "K10jnalokau:1333": " (JĀA 77)",
    "K10jnalokau:1334": " §39 Ms. 27a6-27b4, P. 329b2-330a2, D. 301a4-301b3, T. 357 248a7-24, T. 358 -, T. 359(W) 263b17-263c1.",
    "K10jnalokau:1335": " atha khalu bhagavān mañjuśriye kumārabhūtāya sādhukāram adāt /",
    "K10jnalokau:1336": " sādhu sādhu mañjuśrīḥ /",
    "K10jnalokau:1337": " subhāṣitaṃ te mañjuśrīr evam eva /",
    "K10jnalokau:1338": " mañjuśrīr na buddhā rūpato draṣṭavyā na dharmato na lakṣaṇato na dharmadhātutaḥ /",
    "K10jnalokau:1339": " na buddhā ekākino na mahājanamadhyagatāḥ /",
    "K10jnalokau:1340": " na buddhā kenacid dṛṣṭāḥ,",
    "K10jnalokau:1341": " na śrutā na pūjitā na pūjyante /",
    "K10jnalokau:1342": " na buddhā kasyacid dharmasya ekatvaṃ vā bahutvaṃ vā kurvanti /",
    "K10jnalokau:1343": " na buddhair bodhiḥ prāptā /",
    "K10jnalokau:1344": " na buddhāḥ kenacid dharmena prabhāvyante /",
    "K10jnalokau:1345": " na buddhaiḥ kaścid dharmo dṛṣṭo na śruto na smṛto na vijñāto nājñātaḥ /",
    "K10jnalokau:1346": " na buddhair bhāṣitaṃ nodāhṛtam,",
    "K10jnalokau:1347": " na buddhā bhāṣanti nodāharanti,",
    "K10jnalokau:1348": " na buddhā bhāṣiṣyanti nodāhariṣyanti /",
    "K10jnalokau:1349": " na buddhā abhisaṃbudhyanti,",
    "K10jnalokau:1350": " na buddhaiḥ kaścid dharmo 'bhisaṃbuddhaḥ /",
    "K10jnalokau:1351": " na buddhānāṃ kleśāḥ prahīṇāḥ,",
    "K10jnalokau:1352": " na vyavadānaṃ sākṣātkṛtam /",
    "K10jnalokau:1353": " na buddhaiḥ kaścid dharmo dṛṣṭaḥ,",
    "K10jnalokau:1354": " na śruto nāghrāto na vijñātaḥ /",
    "K10jnalokau:1355": " tat kasya hetoḥ /",
    "K10jnalokau:1356": " ādipariśuddhatvāt sarvadharmāṇām //",
    "K10jnalokau:1357": " (JĀA 78) V",
    "K10jnalokau:1358": " §40 Ms. 27b4-28b2, P. 330a2-b6, D. 301b3-302a6,",
    "K10jnalokau:1359": " T. 357 248a24-248b20, T. 358 253b1-13, T. 359(W) 263c2-27.",
    "K10jnalokau:1360": " (1) yaḥ kaścin mañjuśrīr bodhisattvaḥ trisāhasramahāsāhasralokadhātuparamāṇurajaḥsamān sattvān pratyekajinatve sthāpayed idaṃ dharmaparyāyaṃ nādhimuktaḥ /",
    "K10jnalokau:1361": " yo cānyo mañjuśrīr bodhisattva imaṃ dharmaparyāyam adhimucyet /",
    "K10jnalokau:1362": " ayaṃ tato bahutaraṃ puṇyaṃ prasavati /",
    "K10jnalokau:1363": " kaḥ punar vādo ya imaṃ dharmaparyāyaṃ likhed lekhāpayed vā /",
    "K10jnalokau:1364": " ayam eva tato bahutaraṃ puṇyaṃ prasavati //",
    "K10jnalokau:1365": " (2) yāvanto mañjuśrīr bodhisattva trisāhasramahāsāhasre lokadhātau sattvāḥ saṃvidyante,",
    "K10jnalokau:1366": " aṇḍajā vā,",
    "K10jnalokau:1367": " jarāyujā vā,",
    "K10jnalokau:1368": " saṃsvedajā vā,",
    "K10jnalokau:1369": " opapādukā vā,",
    "K10jnalokau:1370": " rūpiṇo vā,",
    "K10jnalokau:1371": " arūpiṇo vā,",
    "K10jnalokau:1372": " saṃjñino vā,",
    "K10jnalokau:1373": " asaṃjñino vā,",
    "K10jnalokau:1374": " apadā vā,",
    "K10jnalokau:1375": " dvipadā vā,",
    "K10jnalokau:1376": " catuḥpadā vā,",
    "K10jnalokau:1377": " bahupadā vā,",
    "K10jnalokau:1378": " sarve te parikalpam upādāya,",
    "K10jnalokau:1379": " apūrvācaramaṃ mānuṣyakam ātmabhāvaṃ pratilabheyuḥ /",
    "K10jnalokau:1380": " mānuṣyakam ātmabhāvaṃ pratilabhya bodhicittam utpādayeyuḥ /",
    "K10jnalokau:1381": " bodhicittam utpādya ekaiko bodhisattvo gaṅgāsikatāsaṃkhyeyānāṃ buddhakṣetraparamāṇurajaḥsamānāṃ",
    "K10jnalokau:1382": " buddhānāṃ bodhisattvānāṃ saśrāvakāṇāṃ cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
    "K10jnalokau:1383": " sarvasukhopadhānāni copasaṃharet /",
    "K10jnalokau:1384": " gaṅgāsikatāsaṃkhyeyāṃ kalpāṃs (JĀA 79)",
    "K10jnalokau:1385": " teṣāṃ ca parinirvṛtānāṃ stūpāni kārayet,",
    "K10jnalokau:1386": " ratnamayāni,",
    "K10jnalokau:1387": " yojanaśatocchritāni,",
    "K10jnalokau:1388": " ratnavedikāparivṛtāni,",
    "K10jnalokau:1389": " maṇimuktāratnadāmakṛtaśobhāni,",
    "K10jnalokau:1390": " ucchritacchatradhvajapatākāni,",
    "K10jnalokau:1391": " vaśirājamaṇiratnajālasaṃcchannāni /",
    "K10jnalokau:1392": " yo cānyo bodhisattva āśayasaṃpannaḥ /",
    "K10jnalokau:1393": " imaṃ dharmaparyāyaṃ sarvabuddhaviṣayāvatārajñānālokālaṃkāraṃ śrutvādhimucyed avataret pattīyet paribuddhet /",
    "K10jnalokau:1394": " antaśa ekām api gāthām uddiśed ayaṃ tato saṃkhyeyataraṃ puṇyaṃ prasavet /",
    "K10jnalokau:1395": " buddhajñānānugamanaṃ saṃvartakam asya puṇyābhisaṃskārasya /",
    "K10jnalokau:1396": " asya puṇyābhisaṃskārasya sa pūrvakaḥ puṇyābhisaṃskāraḥ,",
    "K10jnalokau:1397": " teṣāṃ bodhisattvānāṃ dānamayaṃ puṇyakriyāvastu śatatamām api kalāṃ nopaiti,",
    "K10jnalokau:1398": " sahasratamām api,",
    "K10jnalokau:1399": " koṭīśatasahasratamām api,",
    "K10jnalokau:1400": " kalām api,",
    "K10jnalokau:1401": " gaṇanām api,",
    "K10jnalokau:1402": " upamām api,",
    "K10jnalokau:1403": " upaniṣadam api nopaiti //",
    "K10jnalokau:1404": " §41 Ms. 28b2-29b6, P. 330b6-332a2, D. 302a6-303a7,",
    "K10jnalokau:1405": " T. 357 248b22-249a10, T. 358 253b13-19, T. 359(W) 263c27-264b7.",
    "K10jnalokau:1406": " (1) yaḥ kaścin mañjuśrīr gṛhī bodhisattvo gaṅgāsikatāsaṃkhyeyān buddhān bodhisattvān saśrāvakasaṃghān gaṅgāsikatāsaṃkhyeyān (JĀA 80)",
    "K10jnalokau:1407": " kalpān cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
    "K10jnalokau:1408": " yaś cānyaḥ pravrajito bodhisattvaḥ śīlavān āśayasaṃpanno 'ntaśo yas tiryagyonigate 'pi sattva ekasyāpy ālopaṃ dadyāt /",
    "K10jnalokau:1409": " tasya puṇyābhisaṃskārasya pūrvakaḥ puṇyābhisaṃskāraḥ śatatamām api kalāṃ nopaiti,",
    "K10jnalokau:1410": " sahasratamām api,",
    "K10jnalokau:1411": " koṭīśatasahasratamām api,",
    "K10jnalokau:1412": " koṭīniyutasahasratamām api,",
    "K10jnalokau:1413": " yāvad upaniṣadam api na kṣamate //",
    "K10jnalokau:1414": " (2) sacen mañjuśrīs trisāhasramahāsāhasralokadhātuparamāṇurajaḥsamā bodhisattvāḥ pravrajitāḥ śīlavanta āśayaśuddhāḥ,",
    "K10jnalokau:1415": " tata ekaiko bodhisattvo gaṅgānadīsikatāsaṃkhyeyān buddhān bodhisattvān saśrāvakasaṃghāṃś cīvarapiṇḍapātaśayanāsanaglānapratyayabhaiṣajyapariskārair",
    "K10jnalokau:1416": " gaṅgānadīsikatāsaṃkhyeyān kalpān /",
    "K10jnalokau:1417": " yas teṣāṃ bodhisattvānāṃ puṇyābhisaṃskāro bhaved dānamayaḥ /",
    "K10jnalokau:1418": " yo vānyo bodhisattva āśayaśuddho śīlavān gṛhī vā pravrajito vā,",
    "K10jnalokau:1419": " imaṃ dharmaparyāyaṃ śrutvādhimucyet pattīyed vā likheta lekhāpayed vā /",
    "K10jnalokau:1420": " asya puṇyābhisaṃskārasya sa pūrvakaḥ puṇyābhisaṃskāraḥ,",
    "K10jnalokau:1421": " teṣāṃ bodhisattvānāṃ dānamayaṃ puṇyakriyāvastu śatatamīm api kalāṃ nopaiti,",
    "K10jnalokau:1422": " sahasratamīm api,",
    "K10jnalokau:1423": " yāvad upaniṣām api na kṣamate //",
    "K10jnalokau:1424": " (JĀA 81)",
    "K10jnalokau:1425": " (3) sacen mañjuśrīr bodhisattvo mahāsattvas trisāhasramahāsāhasraṃ lokadhātuṃ saptaratnaparipūrṇāṃ kṛtvā buddhebhyo bhagavadbhyo dānaṃ dadyāt",
    "K10jnalokau:1426": " evaṃ dadan trisāhasramahāsāhasralokadhātuparamāṇurajaḥsamān kalpān dānaṃ dadyāt /",
    "K10jnalokau:1427": " yo vānyo bodhisattva imān dharmaparyāyān antaśaś catuṣpādikāṃ gāthāṃ bodhisattvasya deśayet /",
    "K10jnalokau:1428": " asya puṇyābhisaṃskārasya sa pūrvakaḥ puṇyābhisaṃskāraḥ śatatamām api kalāṃ nopaiti,",
    "K10jnalokau:1429": " sahasratamām api,",
    "K10jnalokau:1430": " śatasahasratamām api,",
    "K10jnalokau:1431": " koṭīśatasahasratamām api,",
    "K10jnalokau:1432": " yāvad upaniṣām api na kṣamate //",
    "K10jnalokau:1433": " (4) tiṣṭhantu tāvan mañjuśrīḥ trisāhasramahāsāhasralokadhātuparamāṇurajaḥsamān kalpān dānaṃ dadataḥ puṇyābhisaṃskārāḥ /",
    "K10jnalokau:1434": " sacen mañjuśrīr gaṅgāsikatāsaṃkhyeyā bodhisattvā bhaveyuḥ /",
    "K10jnalokau:1435": " tata ekaiko bodhisattvo gaṅgāsikatāsaṃkhyeyāni buddhakṣetrāṇi jāmbūnadasuvarṇamayāni,",
    "K10jnalokau:1436": " sarvavṛkṣāṃś ca divyair vastraiḥ pariveṣṭayitvā,",
    "K10jnalokau:1437": " sarvaprabhāsamuccayamaṇiratnajālasaṃcchannāni kṛtvā,",
    "K10jnalokau:1438": " vaśirājamaṇiratnamayaiḥ kūṭāgārair vidyutpradīpamaṇiratnavedikāparivṛtaiḥ paripūrṇāṃ kṛtvā,",
    "K10jnalokau:1439": " ucchritacchatradhvajapatākābhir gaṅgānadīsikatāsaṃkhyeyebhyo buddhebhyo divase divase dānaṃ dadyāt /",
    "K10jnalokau:1440": " evaṃ dadaṅ gaṅgāsikatāsaṃkhyeyān kalpān dānaṃ dadyāt /",
    "K10jnalokau:1441": " yo vānyo bodhisattva imaṃ dharmaparyāyam adhimucyānyasya bodhisattvasyeto dharmaparyāyād antaśa ekām api catuṣpādikāṃ gāthāṃ deśayed avatārayed (JĀA 82) vā /",
    "K10jnalokau:1442": " asya puṇyābhisaṃskārasya sa pūrvakaḥ puṇyābhisaṃskāras teṣāṃ bodhisattvānāṃ dānamayaḥ śatatamām api kalāṃ nopaiti,",
    "K10jnalokau:1443": " sahasratamām api,",
    "K10jnalokau:1444": " śatasahasratamām api,",
    "K10jnalokau:1445": " saṃkhyām api,",
    "K10jnalokau:1446": " kalām api,",
    "K10jnalokau:1447": " gaṇanām api,",
    "K10jnalokau:1448": " upaniṣām api,",
    "K10jnalokau:1449": " yāvad upaniṣadam api nopaiti //",
    "K10jnalokau:1450": " §42 Ms. 29b6-301b1, P. 332a2-b4, D. 303a7-302a1,",
    "K10jnalokau:1451": " T. 357 249a11-249b5, T. 358 253b19-23, T. 359(W) 264b8-29.",
    "K10jnalokau:1452": " (1) tadyathā mañjuśrīs traidhātukaparyāpannāḥ sarvasattvā narakatiryakpretayamalokopapannā bhaveyuḥ /",
    "K10jnalokau:1453": " atha gṛhī bodhisattvas tān sarvān narakatiryakpretayamalokād uddhṛtya pratyekabuddhatve pratiṣṭhāpayet /",
    "K10jnalokau:1454": " yo vānyo bodhisattvaḥ pravrajito 'ntaśas tiryagyonigate 'pi sattva ekam ālopaṃ dadyāt /",
    "K10jnalokau:1455": " ayaṃ tato bahutaram asaṃkhyeyataraṃ puṇyaṃ prasavayāt //",
    "K10jnalokau:1456": " (2) sacen mañjuśrīr daśasu dikṣu buddhakṣetrānabhilāpyakoṭīniyutaśatasahasraparamāṇurajaḥsamāḥ pravrajitā bodhisattvā bhaveyuḥ /",
    "K10jnalokau:1457": " tata ekaiko bodhisattvo daśasu dikṣv ekaikasmin digbhāge daśabuddhakṣetrānabhilāpyakoṭīniyutaśatasahasraparamāṇurajaḥsamān buddhān bhagavataḥ paśyet /",
    "K10jnalokau:1458": " ekaikaṃ ca tathāgataṃ sabodhisattvaṃ saśrāvakaṃ daśasu buddhakṣetrānabhilāpyakoṭīniyutaśatasahasraparamaṇurajaḥsamān (JĀA 83)",
    "K10jnalokau:1459": " kalpāṃś cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
    "K10jnalokau:1460": " ekaikasya ca tathāgatasya divase divase buddhakṣetrānabhilāpyakoṭīniyutaśatasahasraparamāṇurajaḥsamān lokadhātūn vaśirājamaṇiratnapratipūrṇān kṛtvā dānaṃ dadyāt /",
    "K10jnalokau:1461": " yo vānyo bodhisattvo 'smin dharmaparyāye 'dhimukto 'ntaśas tiryagyonigate 'pi sattva ekam ālopaṃ dadyāt /",
    "K10jnalokau:1462": " asya puṇyābhisaṃskārasya pūrvakaḥ puṇyābhisaṃskāras teṣāṃ bodhisattvānāṃ dānamayaḥ śatatamām api kalāṃ nopaiti,",
    "K10jnalokau:1463": " sahasratamām api,",
    "K10jnalokau:1464": " śatasahasratāmām api,",
    "K10jnalokau:1465": " saṃkhyām api,",
    "K10jnalokau:1466": " kalām api,",
    "K10jnalokau:1467": " gaṇanām api,",
    "K10jnalokau:1468": " upaniṣām api,",
    "K10jnalokau:1469": " upaniṣadam api na kṣamate /",
    "K10jnalokau:1470": " tat kasya hetoḥ /",
    "K10jnalokau:1471": " avaivartikānāṃ bodhisattvānām iyaṃ mudrā yadutāsya dharmaparyāyasya śravaḥ //",
    "K10jnalokau:1472": " §43 Ms. 30b1-31a5, P. 332b4-333a4, D. 304a1-304b6,",
    "K10jnalokau:1473": " T. 357 249b6-249c19, T. 358 -, T. 359(W) 264b30-265a11.",
    "K10jnalokau:1474": " (1) sacen mañjuśrīr bodhisattvo daśasu dikṣu sarvalokadhātuṣu sattvān śraddhānusāritve pratiṣṭhāpayet /",
    "K10jnalokau:1475": " yo vānyo bodhisattva ekaṃ sattvam arthānusāritve pratiṣṭhāpayet /",
    "K10jnalokau:1476": " ayaṃ tato 'saṃkhyeyataraṃ puṇyaṃ prasavati //",
    "K10jnalokau:1477": " (2) sacen mañjuśrīr bodhisattvo daśadikṣu sarvalokadhātuṣu sarvasattvān arthānusāritve pratiṣṭhāpayet /",
    "K10jnalokau:1478": " yo vānyo bodhisattva ekaṃ sattvaṃ dharmānusāritve pratiṣṭhāpayet /",
    "K10jnalokau:1479": " ayaṃ (JĀA 84) tato 'saṃkhyeyataraṃ puṇyaṃ prasavati //",
    "K10jnalokau:1480": " (3) sacen mañjuśrīr bodhisattvo daśasu dikṣu sarvalokadhātuṣu sattvān dharmānusāritve pratiṣṭhāpayet /",
    "K10jnalokau:1481": " yo vānyo bodhisattva ekaṃ sattvaṃ srotāpattiphale pratiṣṭhāpayet /",
    "K10jnalokau:1482": " ayaṃ tato 'saṃkhyeyataraṃ puṇyaṃ prasavati //",
    "K10jnalokau:1483": " (4) sacen mañjuśrīr bodhisattvo daśasu dikṣu sarvalokadhātuṣu sarvasattvān srota-āpattiphale pratiṣṭhāpayet /",
    "K10jnalokau:1484": " yo vānyo bodhisattva ekaṃ sattvaṃ sakṛdāgāmiphale pratiṣṭhāpayet /",
    "K10jnalokau:1485": " ayaṃ tato 'saṃkhyeyataraṃ puṇyaṃ prasavati //",
    "K10jnalokau:1486": " (5) sacen mañjuśrīr bodhisattvo daśasu dikṣu sarvalokadhātuṣu sarvasattvān sakṛdāgāmiphale pratiṣṭhāpayet /",
    "K10jnalokau:1487": " yo vānyo bodhisattva ekaṃ sattvam ānāgāmiphale pratiṣṭhāpayet /",
    "K10jnalokau:1488": " ayaṃ tato 'saṃkhyeyataraṃ puṇyaṃ prasavati //",
    "K10jnalokau:1489": " (6) sacen mañjuśrīr bodhisattvo daśasu dikṣu sarvalokadhātuṣu sarvasattvān anāgāmiphale pratiṣṭhāpayet /",
    "K10jnalokau:1490": " yo (JĀA 85) vānyo bodhisattva ekaṃ sattvaṃ arhatve pratiṣṭhāpayet /",
    "K10jnalokau:1491": " ayaṃ tato 'saṃkhyeyataraṃ puṇyaṃ prasavati //",
    "K10jnalokau:1492": " (7) sacen mañjuśrīr bodhisattvo daśasu dikṣu sarvalokadhātuṣu sarvasattvān arhatve pratiṣṭhāpayet /",
    "K10jnalokau:1493": " yo vānyo bodhisattva ekaṃ sattvaṃ pratyekabuddhatve pratiṣṭhāpayet /",
    "K10jnalokau:1494": " ayaṃ tato 'saṃkhyeyataraṃ puṇyaṃ prasavati //",
    "K10jnalokau:1495": " (8) sacen mañjuśrīr bodhisattvo daśasu dikṣu sarvalokadhātuṣu sarvasattvān pratyekabuddhatve pratiṣṭhāpayet /",
    "K10jnalokau:1496": " yo vānyo bodhisattva ekaṃ sattvaṃ bodhicitte pratiṣṭhāpayet /",
    "K10jnalokau:1497": " ayaṃ tato 'saṃkhyeyataraṃ puṇyaṃ prasavet //",
    "K10jnalokau:1498": " (9) sacen mañjuśrīr bodhisattvo daśasu dikṣu sarvalokadhātuṣu sarvasattvān bodhicitte pratiṣṭhāpayet /",
    "K10jnalokau:1499": " yo vānyo bodhisattva ekaṃ sattvam avaivartikatve pratiṣṭhāpayet /",
    "K10jnalokau:1500": " ayaṃ tato bahutaraṃ puṇyaṃ prasavet //",
    "K10jnalokau:1501": " (JĀA 86)",
    "K10jnalokau:1502": " (10) sacen mañjuśrīr bodhisattvaḥ sarvasattvān avaivartikatve pratiṣṭhāpayet /",
    "K10jnalokau:1503": " yo vānyo bodhisattva imaṃ dharmaparyāyam adhimuktaḥ likhāpayitvā parebhyo vistareṇa saṃprakāśayet,",
    "K10jnalokau:1504": " antaśa ekaṃ sattvam apy asmin dharmaparyāye 'vatārayet /",
    "K10jnalokau:1505": " ayaṃ tato bahutaraṃ puṇyaṃ prasavet //",
    "K10jnalokau:1506": " §44 Ms. 31a5-32a3, P. 333a4-334a5, D. 304b6-305a7,",
    "K10jnalokau:1507": " T. 357 249c19-250a14, T. 358 253b23-253c18, T. 359(W) 265a12-265b24.",
    "K10jnalokau:1508": " atha khalu bhagavāṃs tasyāṃ velāyām imā gāthā abhāṣat /",
    "K10jnalokau:1509": " yo bodhisattvo daśabuddhakoṭināṃ saddharmaṃ dhārayet kṣayāntakāle /",
    "K10jnalokau:1510": " sūtraṃ ca yo 'nyaḥ śṛṇuyāt sagauravād idaṃ tataḥ puṇyamahāntaṃ viśeṣayet // 1 //",
    "K10jnalokau:1511": " yo buddhakoṭīdaśa pūjayed ṛddhyā samākramya daśāsu dikṣu /",
    "K10jnalokau:1512": " vandāpayet sa puruṣāṃś ca sarvān kṛtvā kṛpāṃ sarvasukheṣv agṛddhaḥ // 2 //",
    "K10jnalokau:1513": " (JĀA 87)",
    "K10jnalokau:1514": " yaś cedaṃ sūtraṃ jinadharmasūcakaṃ parasya deśeta muhūrtakaṃ pi /",
    "K10jnalokau:1515": " prasannacittaḥ sugatasya śāsana idaṃ tataḥ puṇyaphalaṃ viśiṣyate // 3 //",
    "K10jnalokau:1516": " saṃdarśya sūtraṃ sugatapraveditaṃ pradīpabhūtaṃ marumānuṣāṇāṃ /",
    "K10jnalokau:1517": " sa tīkṣṇaprajñaś ca mahābalaś ca buddhāna bhūmiṃ labhate ca śīghram // 4 //",
    "K10jnalokau:1518": " kathāṃ śruṇitvā sugatānam īdṛśaṃ saṃśrāvayed yaś ca dvitīyasattve /",
    "K10jnalokau:1519": " teṣāṃ ca buddhāna narottamānāṃ parinirvṛtānāṃ nirupādhiśeṣe // 5 //",
    "K10jnalokau:1520": " stūpān pratiṣṭhāpaya uccaśobhanān bhavāgraparyantasuratnacitrān /",
    "K10jnalokau:1521": " chatraiḥ patākais tatha ghaṇṭaśabdaiḥ pariṇāhavante hi yathā bhavāgram // 6 //",
    "K10jnalokau:1522": " (JĀA 88)",
    "K10jnalokau:1523": " icche tv ayaṃ kaścid iha bodhisattvaḥ sūtraṃ śruṇitvā ima evarūpam /",
    "K10jnalokau:1524": " kāye pratiṣṭhāpayi pustake vā idaṃ tataḥ puṇyaphalaṃ viśiṣyate // 7 //",
    "K10jnalokau:1525": " yo bodhisattvo imu dharmu dhārayed apanītamāccharyamalo viśāradaḥ /",
    "K10jnalokau:1526": " puṇyaṃ bhavet tasya hi aprameyaṃ labheta bodhiṃ ca yathepsitena // 8 //",
    "K10jnalokau:1527": " idaṃ hi sūtraṃ sugataiḥ praśastaṃ parigṛhītaṃ bahubodhisattvaiḥ /",
    "K10jnalokau:1528": " tathāgatānām iha-m-ātmabhāva ākāśadhātve hi sarveṣu darśitaḥ // 9 //",
    "K10jnalokau:1529": " (JĀA 89)",
    "K10jnalokau:1530": " §45 Ms. 31b6-32a3, P. 334a5-334a8, D. 305a5-8, T. 357 250a10-14, T. 358 253c14-18, T. 359(W) 265b20-24.",
    "K10jnalokau:1531": " idam avocad bhagavān āttamanā āryamañjuśrīr bodhisattvaḥ,",
    "K10jnalokau:1532": " te ca daśadiganantāparyantāśeṣalokadhātusaṃnipatitā bodhisattvā mahāsattvā iti ca mahāśrāvakāḥ sadevamānuṣāsuragandharvaś ca loko bhagavato bhāṣitam abhyanandann iti // //",
    "K10jnalokau:1533": " āryasarvabuddhaviṣayāvatārajñānālokālaṃkāra nāma mahāyānasūtraṃ samāptam // //",
    "K10jnalokau:1534": " ye dharmā hetuprabhavā hetuṃ teṣāṃ tathāgato hy avadat /",
    "K10jnalokau:1535": " teṣāṃ ca yo nirodha evaṃvādī mahāśramaṇaḥ //",
    "K10jnalokau:1536": " deyadharmo 'yaṃ pravaramahāyānayāyinaḥ bhikṣuśīladhvajasya ca tatra puṇyaṃ tad bhavatv ācāryopādhyāyamātāpitṛpūrvaṃgamaṃ kṛtvā sakalasattvarāśer anuttarajñānaphalāvāptaya iti //",
    "K10jnalokau:1537": " mahārājādhirājaśrīmadgopāladevarājye saṃvat 12 śrāvaṇadine 30 likhitam idaṃ upasthāyakacāṇḍokeneti // śrī //"
}